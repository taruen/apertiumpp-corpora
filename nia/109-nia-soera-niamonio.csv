GEN.1_1.1	I. 
GEN.1_1.2	II. 
GEN.1_1.3	Ba imane Lowalangi: Jamohaga! Ba mohaga. 
GEN.1_1.4	Ba iʼila Lowalangi, wa no si sõchi haga andrõ, ba ifõfõʼõ ira haga andrõ sogõmigõmi Lowalangi. 
GEN.1_1.5	Ba ibeʼe tõi haga andrõ zi maʼṍchõ Lowalangi ba tõi zogõmigõmi andrõ ba si bongi ibeʼe. Ba bongi ba moloeo, ba loeo si fõfõna.
GEN.1_1.6	III. 
GEN.1_1.7	Ba ifazõchi waʼebolo mbanoea andrõ Lowalangi, famabali nidanõ tooe mbanoea ba nidanõ jaw̃a mbanoea. 
GEN.1_1.8	Ba ibeʼe tõi waʼebolo andrõ mbanoea Lowalangi. Ba bongi ba moloeo, ba loeo si doea.
GEN.1_1.9	IV. 
GEN.1_1.10	Ba itõrõ. Ba ibeʼe tõi zabeʼe andrõ danõ Lowalangi, ba si tonia idanõ, ba asi ifotõi. Ba iʼila Lowalangi, wa no si sõchi. 
GEN.1_1.11	Ba imane Lowalangi: Jatoemboe ba danõ ndroeʼoe, awõ goelegoele sowoea, tanõmõ dania, ba eoe sowoea ngawalõ mboea ba danõ, sohoenõ, tanõmõnia. 
GEN.1_1.12	Ba itõrõ. Ba toemboe ba danõ ndroeʼoe ba goelegoele sowoea dania, tanõmõ, ngawangawalõ, ba eoe sowoea si so hoenõ, tanõmõ dania, ngawangawalõ. Ba iʼila Lowalangi, wa no si sõchi. 
GEN.1_1.13	Ba bongi, ba moloeo, ba loeo si tõloe.
GEN.1_1.14	V. 
GEN.1_1.15	tobali sihaga ba waʼebolo mbanoea andrõ, ba wohagaini oeli danõ. Ba itõrõ. 
GEN.1_1.16	Ba ifazõchi zihaga andrõ Lowalangi, si domboea: sihaga seboea andrõ, famatõrõ zi maʼṍchõ ba sihaga sideʼide andrõ, famatõrõ zi bongi, ba awõnia ndrõfi andrõ. 
GEN.1_1.17	Ba ifataro ira ba waʼebolo mbanoea andrõ Lowalangi, enaʼõ lahagaini goeli danõ, 
GEN.1_1.18	ba wamatõrõ si maʼṍchõ ba si bongi ba ba wamõfõʼõ si moloeo ba si bongi. Ba iʼila Lowalangi wa no si sõchi. 
GEN.1_1.19	Ba bongi ba moloeo, ba loeo si õfa.
GEN.1_1.20	VI. 
GEN.1_1.21	Ba ifazõchi Lowalangi zaliw̃aliw̃a ba nasi andrõ, segeboea, ba sonoso andrõ fefoe, saliw̃aliw̃a, solihaliha ba nidanõ, ngawangawalõ, awõ ngawalõ zihombo. Ba iʼila Lowalangi wa no si sõchi. 
GEN.1_1.22	Ba ifahowoeʼõ ira Lowalangi, imane: Miʼoʼono ba miʼojaʼõ ami ba mifoʼõsi nasi; ba fofo andrõ, ba jaʼoja sibai ba goeli danõ. 
GEN.1_1.23	Ba bongi ba moloeo, ba loeo si lima. 
GEN.1_1.24	Ba imane Lowalangi: Jamoeloea ba danõ zonoso, ngawangawalõ, oerifõ niha ba koeõkoeõ ba oetoe ndroeʼoe, ngawangawalõ. Ba itõrõ.
GEN.1_1.25	VII. 
GEN.1_1.26	VIII. 
GEN.1_1.28	Ba ifahowoeʼõ ira Lowalangi, imane chõra: Miʼoʼono ba miʼojaʼõ ami, mifoʼõsi goeli danõ ba mibeʼe barõ mbawami, samatõrõ īʼa ba nasi ami, awõ wofo ba daloe mbanoea, awõ zaliw̃aliw̃a ba danõ fefoe, sanananana ba goeli danõ. 
GEN.1_1.29	Ba imane Lowalangi: Hiza, oebeʼe fõnami fefoe zinanõ sowoea ba goeli danõ heza, awõ geoe sowoea sohoenō, tanõmõ dania — daʼõ gõmi. 
GEN.1_1.30	Ba ba zaliw̃aliw̃a ba danõ andrõ fefoe ba ba wofo ba daloe mbanoea fefoe, mõi ba zanana ba danõ, sonoso ba boeloe ndroeʼoe hadia ia gõra. Ba itõrõ. 
GEN.1_1.31	. Ba bongi ba moloeo, ba loeo si õnõ.
GEN.2_1.1	I. 
GEN.2_1.2	Ba me loeo si fitoe iʼoʼozoei wombõinia andrõ Lowalangi, nifazõchinia andrõ; 
GEN.2_1.3	 me no molombase ia ba daʼõ, me no awai halõw̃õnia andrõ fefoe, niwõwõinia ba nifazõchinia.
GEN.2_1.4	II. 
GEN.2_1.5	ba lõ eoeʼeoe na ba mbenoea ba lõ sinanõ na ba mbolo mbenoea; lõʼõ na nifoteoe Jehowa Lowalangi tanõ, ba lõ niha na, sonowi menaʼõ. 
GEN.2_1.6	Ba saoe zi mõi mijaw̃a moroi ba danõ, inamoi goeli danõ maʼasagõrõ. 
GEN.2_1.7	Ba iwõwõi niha Jehowa Lowalangi, tanõ mbõrõta, nihalõ ba mbenoea ba iwoewoesi ba dõgi nichoenia hanoehanoe fangorifi ba tobali sonoso niha andrõ. 
GEN.2_1.8	III. Ba ifazõchi kaboe Jehowa Lowalangi, ba Gedena, tánõ ba gatoemboecha loeo, ba ifaʼaso ba daʼõ niha andrõ, nifazõchinia. 
GEN.2_1.9	Ba ifatoemboeʼõ moroi ba danõ ngawalõ geoe sowoea Lowalangi, eoe somasi ita famaigi ba sami boea, ba eoe fangorifi ba daloe kaboe ba eoe famotochi ba dõdõ si sõchi ba si lõ sõchi. 
GEN.2_1.10	Ba sara nidanõ si otarai Gedena, ba wamoʼidanõ kaboe andrõ; ba si fabali dania ia, tobali õfa rozi; si sara, ba Fizona dõi; 
GEN.2_1.11	daʼõ zamasoei tanõ Hewila andrõ maʼafefoe, ba nisõndra balaki. 
GEN.2_1.12	Ba balaki ba danõ andrõ, ba no si sõchi. Ba tesõndra gõi ba daʼõ mbaloeri ba feremata oena. 
GEN.2_1.13	Ba tõi nidanõ si sara, ba Gihona, samasoei tanõ Goesi daʼõ. 
GEN.2_1.14	Ba si sara zoei, ba Hideke dõi, jaʼia fõnafõna danõ Asiria; ba si sara, ba Oiferati. 
GEN.2_1.15	Ba ihalõ niha no mege Jehowa Lowalangi, ifaʼaso ba kaboe Edena andrõ, ba wangehao ba ba wanaro.
GEN.2_1.16	IV. 
GEN.2_1.18	V. 
GEN.2_1.19	Me noa saʼae ifazõchi Jehowa Lowalangi moroi ba danõ fefoe zaliw̃aliw̃a ba danõ, awõ wofo ba daloe mbanoea, ba iʼohe ba niha, enaʼõ ifaigi, hadia dõi ibeʼe, ba hadia siʼai nibeʼe niha tõi zonoso andrõ, daʼõ dõira dania. 
GEN.2_1.20	Ba ifotõi niha fefoe goerifõ niha, awõ wofo ba daloe mbanoea, awõ goetoe ndroeʼoe fefoe; ba ba niha, ba lõ faloecha nawõ, si fabõbõ chõnia. 
GEN.2_1.21	Ba ifafõrõ niha Jehowa Lowalangi, femõrõ sabõlõ, ba me no mõrõ ia, ba ihalõ zara dõla nosoenia ba ifoʼõsi nagole nahania. 
GEN.2_1.22	Ba ibaliʼõ ira alawe Jehowa Lowalangi dõla nosoe andrõ, nihalõnia ba niha, ba ifasao ba niha. 
GEN.2_1.23	Ba imane niha: Tõla fõfõ dõlagoe daʼõ ba nagole fõfõ nagolegoe; labeʼe tõinia ndra alawe, me no ba ndra matoea tehalõ ia. 
GEN.2_1.24	Andrõ iʼerogõ ndra amania inania niha, ba molemba ia ba ngambatõnia, ba tobali ha samboea boto ira. 
GEN.2_1.25	Ba si lõ noecha ira, daroea ira niha ngambatõnia, ba lõʼõ sa aila ira.
GEN.3_1.1	I. 
GEN.3_1.2	Ba imane ira alawe chõ goelõ: Tola sa maʼā mboea geoe ba kaboe, 
GEN.3_1.3	ba ba mboea geoe andrõ si so ba daloe kaboe, ba no iw̃aʼõ Lowalangi: Lõ tola miʼā ia, ba bõi mibabaja, fa bõi mate ami! 
GEN.3_1.4	Ba imane oelõ ba ndra alawe: Maʼifoe sa lõ mate ami; 
GEN.3_1.5	ba iʼila sibai sa Lowalangi: miʼā siʼaikõ ia, ba teboka hõrõmi, ba tobali si mane Lowalangi ami, saboto ba dõdõ si sõchi ba si lõ sõchi. 
GEN.3_1.6	Ba me iʼila saʼae ira alawe, wa sõchi niʼā mboea geoe andrõ, awõ wa si sõchi famaigi, awõ wa no omasiõ geoe daʼõ, ba wanõndra faʼatoeatoea chõnia, ba ihalõ mboea, iʼa, ba ibeʼe gõi õ ngambatõnia si so ba ngainia, ba iʼā gõi. 
GEN.3_1.7	Ba teboka hõrõra, daroea ira, ba oroma chõra, wa lõ baloebaloera; ba lafatagoe laelae, oeʼira.
GEN.3_1.8	II. 
GEN.3_1.9	Ba hoemede Jehowa Lowalangi ba niha, imane chõnia: Heza so ndraʼoegõ? 
GEN.3_1.10	Ba imane: Oerongo wehozihozi gaheoe ba kaboe, ba ataʼoedo, me lõ baloebaloegoe, ba oebiniʼõ ndraʼo. 
GEN.3_1.11	Ba imane: Ha niha zangoemaʼõ chõoe, wa lõ baloebaloemõ? Hadia, no oʼā mboea geoe andrõ niw̃aʼõgoe chõoe: Bõi ā daʼõ? 
GEN.3_1.12	Ba imane niha: Alawe andrõ, nibeʼeoe awõgoe, daʼõ zameʼe õgoe, mboea geoe andrõ, ba no oeʼā. 
GEN.3_1.13	Ba imane Jehowa Lowalangi ba ndra alawe: Hadia nilaoemõ andrõ? Imane ira alawe: Oelõ zamowõhõ jaʼo, fa oeʼā. 
GEN.3_1.14	Ba imane Jehowa Lowalangi chõ goelõ: Me no õlaoe daʼõ, ba niʼelifi ndraʼoegõ fõna goerifõ niha fefoe ba fõna goetoendroeʼoe fefoe; õʼananaʼõ taloe wofanõfanõ ba õʼā danõ, gõtõ waʼanaoe nosooe! 
GEN.3_1.16	Ba ba ndra alawe, ba imane: Erege sibai dõdõoe ba dabidabina oebeʼe, afõchõ dania wadono chõoe, ba õʼisõ [sa atṍ] ngambatõoe ba samatõrõ jaʼoegõ ia! 
GEN.3_1.17	Ba ba niha, ba imane: Me no õʼoʼõ niwaʼõ ngambatõoe ba me no õʼā mboea geoe andrõ, niw̃aʼõgoe chõoe wangoemaʼõ: Bõi ā ia, ba niʼelifi mbenoea, bõrõ ndraʼoegõ; jaʼerege dõdõoe wemanga gõoe chõnia, gõtõ waʼanaoe nosooe. 
GEN.3_1.18	Doi ba doeʼoe ziloea chõnia chõoe, ba si manga goelegoele ba nowi ndraʼoegõ. 
GEN.3_1.19	Abõbõi dania mbawaoe ba wemanga gõoe, irege mangawoeli ndraʼoegõ ba danõ tooe, ba nihalõ jaʼoegõ. 
GEN.3_1.20	Ba ibeʼe tõi ngambatõnia Chawa niha, me maʼoewoenia fefoe zaoeri dania. 
GEN.3_1.21	Ba ifobaroe niha Lowalangi baroe oeli goetoe ndroeʼoe, awõ ngambatõnia.
GEN.3_1.22	III. 
GEN.3_1.23	Ba iheta ba kaboe Edena niha Jehowa Lowalangi, enaʼõ mangahalõ ia ba danõ, ba nihalõ jaʼia. 
GEN.3_1.24	Ifõfanõ niha ba ifataro Keroebi fõna kaboe Edena, tánõ ba gatoemboecha loeo chõnia, Keroebi si so fõda si takile, nifaligoi, ba wanaro lala ba geoe fangorifi andrõ.
GEN.4_1.1	I. 
GEN.4_1.2	Ba ifoeli moʼono, Habeli dõi, achi Gaʼino. Ba sangoeri biribiri Habeli ba sangahalõ Gaʼino. 
GEN.4_1.3	Ba ara maʼifoe, ba ibeʼe zoemange Jehowa Kaʼino boea nowi chõnia. 
GEN.4_1.4	Ba ibeʼe gõi Habeli, ono goerifõnia si aʼa, tawõ ibeʼe. Ba omasi Jehowa Habeli ba soemange chõnia; 
GEN.4_1.5	ba Kaʼino ba soemange andrõ chõnia, ba lõ omasi ia. Ba mofõnoe sibai Gaʼino ba abao mbawania. 
GEN.4_1.6	Ba imane Jehowa chõ Gaʼino: Hana wa mofõnoe ndraʼoegõ, ba hana wa abao mbawaoe? 
GEN.4_1.8	II. 
GEN.4_1.9	Ba imane Jehowa chõ Gaʼino: Heza so nachioe Habeli? Ba imane: Lõ oeʼila; hadia, samaigimaigi achigoe andrõ ndraʼodo? 
GEN.4_1.10	Ba imane: Hadia nilaoemõ? Hiza, moeʼao chõgoe ndro nachioe andrõ moroi ba danõ tooe. 
GEN.4_1.11	Ba iadaʼe, ba niʼelifi ndraʼoegõ, nifofanõ ba danõ andrõ, si no mamokai bawania, ba wamadoe do nachioe andrõ, moroi ba dangaoe. 
GEN.4_1.12	Na monowi ndraʼoegõ ba danõ, ba lõʼõ saʼae ibeʼe chõoe mboeania; si lõ hinaoma ndraʼoegõ ba goeli danõ! 
GEN.4_1.13	Ba imane Kaʼino chõ Jehowa: Si tebai oetaha loealoea horõgoe andrõ. 
GEN.4_1.14	Õfofanõ ndraʼo maʼṍchõ, moroi ba danõ, ba saminiʼõ jaʼia fõnaoe ndraʼodo ba si lõ hinaoma ba goeli danõ, ba ha niha zi faloecha chõgoe, ba iboenoedo. 
GEN.4_1.15	Ba imane chõnia Jehowa: Hiza, mewitoe lalaoe mbalõ ba zamoenoe Kaʼino. Ba ifotandra Gaʼino Jehowa, fa bõi iboenoe si faloecha chõnia. 
GEN.4_1.16	Ba mofanõ Gaʼino, iʼerogõ Jehowa; ba danõ Nodi soso ia dania, tánõ ba gatoemboecha loeo, iʼotarai Gedena.
GEN.4_1.17	III. 
GEN.4_1.18	Ba ono Chanoki, ba Iradi. Ba ono Giradi ba Mehoejaʼeli, ba ono Mehoejaʼeli, ba Metoezaʼeli, ba ono Metoezaʼeli ba Lameki. 
GEN.4_1.19	Ba samodomboea dongania Lameki andrõ, Ada dõi zi samboea ba Sila dõi zi samboea. 
GEN.4_1.20	Ba moʼono Gada, Jabalo dõi nononia, toea zi so baosi, sangoeri hadia ia daʼõ. 
GEN.4_1.21	Ba achinia Joebalo, toea zolaoe biola ba sigoe. 
GEN.4_1.22	Ba moʼono gõi Zila, Toebakaʼino nononia, toea ziamboe daʼõ, ba talifoesõnia alawe, ba Naʼama. 
GEN.4_1.23	Ba imane Lameki chõ woʼomonia andrõ si daroea: Jaʼoegõ Ada ba jaʼoegõ Sila, mifondrongondrongo wehedegoe andre! Jaʼami foʼomo Lameki, jaʼaboto ba dõdõmi niw̃aʼõgoe! Oeboenoe niha, balõ zocho andre chõgoe ba ono niha balõ zelezitõ andre. 
GEN.4_1.24	Na fitoe winaeta wolaoe balõ Gaʼino, ba fitoe ngafoeloe a fitoe winaeta mbalõ Lameki andre.
GEN.4_1.25	IV. 
GEN.4_1.26	Ba moʼono gõi Zeti andrõ, ba ibeʼe tõi nononia Genosi. Ba me loeo daʼõ, ba labõrõtaigõ weʼangarõfi li dõi Jehowa.
GEN.5_1.1	I. 
GEN.5_1.2	ira matoea ba ira alawe wamazõchinia jaʼira, ba ifahowoeʼõ ira ba ibeʼe tõira niha, me loeo tefazõchi ira.
GEN.5_1.3	II. 
GEN.5_1.4	Ba me no toemboe chõnia Zeti andrõ, ba 800 fache tõ waʼanaoe noso Gadamo, ba toemboetoemboe chõnia ndraono, ono matoea ba ono alawe. 
GEN.5_1.5	Ba faʼanaoe noso Gadamo fefoe, faʼarania ba goeli danõ, ba 930 fache; ba mate ia. 
GEN.5_1.6	Ba no 105 fache Zeti, ba toemboe chõnia Genosi andrõ. 
GEN.5_1.7	Ba me no toemboe chõnia Genosi, ba 807 fache tõ Zeti, ba toemboetoemboe chõnia ndraono, ono matoea ba ono alawe. 
GEN.5_1.8	Ba faʼanaoe noso Zeti fefoe, ba 912 fache, ba mate ia. 
GEN.5_1.9	Ba 90 fache Genosi, ba toemboe chõnia Genana andrõ. 
GEN.5_1.10	Ba me no toemboe chõnia Genana andrõ, ba 815 fache tõ Genosi andrõ, ba toemboetoemboe chõnia ndraono, ono matoea ba ono alawe. 
GEN.5_1.11	Ba faʼanaoe noso Genosi fefoe, ba 905 fache, ba mate ia. 
GEN.5_1.12	Ba me no 70 fache Genana andrõ, ba toemboe chõnia Mahalaleli. 
GEN.5_1.13	Ba me no toemboe chõnia Mahalaleli, ba 840 fache tõ Genana ba toemboetoemboe chõnia ndraono, ono matoea ba ono alawe. 
GEN.5_1.14	Ba faʼanaoe noso Genana fefoe, ba 910 fache, ba mate ia. 
GEN.5_1.15	Ba me no 65 fache Mahalaleli andrõ, ba toemboe chõnia Jaredi. 
GEN.5_1.16	Ba me no toemboe chõnia Jaredi andrõ, ba 830 fache tõ Mahalaleli, ba toemboetoemboe chõnia ndraono, ono matoea ba ono alawe. 
GEN.5_1.17	Ba faʼanaoe noso Mahalaleli fefoe, ba 895 fache, ba mate ia. 
GEN.5_1.18	Ba me no 162 fache Jaredi, ba toemboe chõnia Chenoki. 
GEN.5_1.19	Ba me no toemboe chõnia Chenoki andrõ, ba 800 fache tõ Jaredi, ba toemboetoemboe chõnia ndraono, ono matoea ba ono alawe. 
GEN.5_1.20	Ba faʼanaoe noso Jaredi fefoe, ba 962 fache, ba mate ia. 
GEN.5_1.21	Ba me no 65 fache Chenoki, ba toemboe chõnia Metoesala. 
GEN.5_1.22	Ba me no toemboe chõnia Metoesala andrõ, ba 300 fache tõ Chenoki, lõ aefaʼaefa chõnia Lowalangi ba dõrõw̃ania ba goeli danõ, ba toemboetoemboe chõnia ndraono, ono matoea ba ono alawe. 
GEN.5_1.23	Ba faʼanaoe noso Chenoki fefoe, ba 365 fache. 
GEN.5_1.25	Ba me no 187 fache Metoesala, ba toemboe chõnia Lameki. 
GEN.5_1.26	Ba me no toemboe chõnia Lameki andrõ, ba 782 fache tõ Metoesala, ba toemboetoemboe chõnia ndraono, ono matoea ba ono alawe. 
GEN.5_1.27	Ba faʼanaoe noso Metoesala fefoe, ba 969 fache, ba mate ia. 
GEN.5_1.28	Ba me no 182 fache Lameki andrõ, ba toemboe chõnia nono matoea. 
GEN.5_1.29	Ba ibeʼe tõinia Noachi imane: Daʼe dania zondrara tõdõda ba waʼerege dõdõda ba ba waʼakao dangada andre, ba danõ, niʼelifi Jehowa. 
GEN.5_1.30	Ba me no aefa toemboe chõnia Noachi andrõ, ba 595 fache tõ Lameki, ba toemboetoemboe chõnia ndraono, ono matoea ba ono alawe. 
GEN.5_1.31	Ba faʼanaoe noso Lameki fefoe, ba 777 fache, ba mate ia. 
GEN.5_1.32	Ba me no 500 fache Noachi, ba toemboe chõnia Zemi ba Chamo ba Jafeti.
GEN.6_1.1	I. 
GEN.6_1.2	ba laʼila ono matoea chõ Lowalangi, wa no si sõchi sibai nono alawe ba niha, ba lahalõ zomasi ira. 
GEN.6_1.3	Ba imane Jehowa: Lõ tola saʼae Ehehagoe zamatõrõ tõdõ niha, õsi niha ira, ba waʼeloengoera andrõ; famonosogoe jaʼira na, ba ja hatṍ 120 fache. 
GEN.6_1.4	Ba me loeo daʼõ ba so ba goeli danõ niha seboea sibai boto; ba me no oroedoe nono matoea chõ Lowalangi ba nono alawe ba niha, ba me moʼono ira chõra — ba daʼõ niha sabõlõ andrõ, seboea sibai toeria ba gõtõ fõna andrõ. 
GEN.6_1.5	Ba me iʼila Jehowa, wa no eboea sibai zi lõ sõchi ba niha ba goeli danõ, wa no si lõ sõchi manõ geraʼerara, awõ nichoi dõdõra, si lõ mamalõmalõ, 
GEN.6_1.6	ba mangesa dõdõ Jehowa, wa no ifazõchi niha ba goeli danõ, iboesi sibai tõdõnia. 
GEN.6_1.7	Ba imane Jehowa: Daʼoehori ba goeli danõ niha andrõ nifazõchigoe, he niha ba he oerifõra ba he koeõkoeõ andrõ ba he fofo ba daloe mbanoea; mangesa saʼae dõdõgoe, wa no oefazõchi ira. 
GEN.6_1.8	Ba Noachi andrõ, ba faloecha waʼebolo dõdõ Lowalangi.
GEN.6_1.9	II. 
GEN.6_1.10	Ba tõloe nono Noʼachi: Semi ba Chamo ba Jafeti. 
GEN.6_1.11	Ba no tekiko goeli danõ fõna Lowalangi, anõnõ danõ horõ. 
GEN.6_1.12	Ba iʼila Lowalangi, wa no tekiko sibai goeli danõ, noa sa tefoejoe lala nõsi goeli danõ fefoe.
GEN.6_1.13	III. 
GEN.6_1.14	Fazõchi chõoe nowo, naroeʼoe geoenia, ba õfobateʼe ba õgalõgalõni soeloemooe, tánõ bacha ba tánõ baero. 
GEN.6_1.15	Ba õmane wamazõchi jaʼia: 300 hela waʼanaoe nowo andrõ ba 50 hela waʼebolo ba 30 hela waʼalaw̃a. 
GEN.6_1.16	Ba õfosandrela nowo, jaw̃a, ba dete, sahela waʼalaw̃a õbeʼe. Ba bawandroehõ nowo, ba ba ngai õbeʼe; õfotõloe ngaʼõtõ ba oi bateʼe õbeʼe. 
GEN.6_1.17	Lõ ara tõ sa dania ba anõnõ danõ idanõ oebeʼe, ba wangohori fefoe nõsi goeli danõ, si so noso, barõ mbanoea, si jaw̃a; fefoe zi so ba goeli danõ ba si tekiko oebeʼe. 
GEN.6_1.18	Ba ba chõoe, ba fawoeʼoe li ndraʼo, ba si mõi ba nowo ndraʼoegõ jaʼoegõ ba onooe matoea andrõ ba foʼomooe ba oemõnõoe andrõ, awõoe. 
GEN.6_1.19	Ba ba zi so noso fefoe, ba nõsi goeli danõ maʼafefoe, ba doeadoea geoe, domboedomboea õʼohe jaw̃a ba nowo, ba wangorifi jaʼira, awõoe; sara zi matoea ba sara zi alawe. 
GEN.6_1.20	Fofo andrõ, ngawangawalõ, ba oerifõ niha ngawangawalõ ba sanananana ba goeli danõ fefoe, ngawangawalõ ba doeadoea mõi chõoe ba nowo jaw̃a, enaʼõ teʼorifi. 
GEN.6_1.21	Ba jaʼoegõ, ba faigi chõoe ngawalõ gõ fefoe, niʼagaʼaga, ba hõna chõoe, õoe dania ba õra. 
GEN.6_1.22	Ba iʼoʼõ sibai Noachi, dali niw̃aʼõ Lowalangi chõnia. 
GEN.7_1.1	I. 
GEN.7_1.2	Ba zaliw̃aliw̃a ba danõ, si lõ si lõ sõchi, ba fitoefitoe halõ, si matoea ba si alawenia; ba ba zi so si lõ sõchi ba doeadoea, si matoea ba si alawenia. 
GEN.7_1.3	Ba si manõ ba wofo ba daloe mbanoea, fitoefitoe, si matoea ba si alawenia, ba wangorifi tanõmõ ba goeli danõ maʼasagõrõ. 
GEN.7_1.4	Hatṍ fitoe bongi sa, ba moteoe ba goeli danõ oebeʼe, õfa woeloe ngaloeo ba õfa woeloe mbongi, ba oehori ba goeli danõ fefoe zi so andrõ, nifazõchigoe. 
GEN.7_1.5	Ba iʼoʼõ sibai Noachi niw̃aʼõ Jehowa chõnia. 
GEN.7_1.6	Ba no 600 fache Noachi, me anõnõ danõ idanõ. 
GEN.7_1.7	Ba mõi ba nowo Noachi, awõ nononia ba foʼomonia ba oemõnõnia, fõna waʼanõnõ danõ andrõ. 
GEN.7_1.8	Ba saliw̃aliw̃a ba danõ, si lõ hadia ia si lõ sõchi, ba si so si lõ sõchi ba fofo ba sanananana ba goeli danõ, 
GEN.7_1.9	ba faedo weʼamõi baowo chõ Noachi, sarasara zi matoea ba sarasara zi alawe, si mane niw̃aʼõ Lowalangi chõ Noachi.
GEN.7_1.10	II. 
GEN.7_1.11	Me 600 fache Noachi, me baw̃a si doea, ba zi mewelewitoe, daʼõ mbaw̃a, ba zangoemboengoemboe manõ nidanõ moroi ba namõ sabacha, ba teboka zandrela mbanoea si jaw̃a. 
GEN.7_1.12	Ba abõlõbõlõ sibai deoe ba goeli danõ, õfa woeloe ngaloeo ba õfa woeloe mbongi. 
GEN.7_1.13	Ba me loeo daʼõ mõi baowo Noachi ba Semi ba Chamo ba Jafeti, ono Noachi ba foʼomo Noachi ba oemõnõnia andrõ si datõloe, 
GEN.7_1.14	ba fao, jaʼira ba oetoe ndroeʼoe andrõ fefoe ba oerifõ niha fefoe, ngawangawalõ ba koeõkoeõ fefoe, sanananana ba danõ, ngawangawalõ, awõ ngawalõ wofo, fefoe zoʼafi. 
GEN.7_1.15	Daʼõ zi mõi chõ Noachi, baowo, doeadoea, fefoe nõsi goeli danõ, si so noso. 
GEN.7_1.16	Ba si mõi jaw̃a, ba sarasara zi matoea ba sarasara zi alawe, fefoe nõsi goeli danõ, si mane niw̃aʼõ Lowalangi chõnia. Ba ikoesi mbawandroehõ Jehowa, foerinia.
GEN.7_1.17	III. 
GEN.7_1.18	Ba itoegoe eboea sibai molõ, tedooedooe sibai ba goeli danõ, ba hoelõ zolojo nowo ba molõ andrõ. 
GEN.7_1.19	Itoegoe eboea sibai nidanõ ba goeli danõ, tobali anõnõ hili salaw̃a fefoe, ba goeli danõ. 
GEN.7_1.20	Felelima siʼoe inõnõi hili idanõ, tobaloe manõ. 
GEN.7_1.21	Ba tekiko nõsi goeli danõ fefoe, saliw̃aliw̃a ba goeli danõ, he fofo ba he oerifõ niha ba he oetoe ndroeʼoe, fefoe hadia ia zanananana ba goeli danõ, ba dozi niha. 
GEN.7_1.22	Fefoe zi so noso ba nichoe, si so ba danõ jaw̃a, ba mate. 
GEN.7_1.23	Si manõ wangohorinia fefoe zi so ba goeli danõ, he niha, ba he oerifõ niha ba koeõkoeõ ba fofo ba daloe mbanoea; tehori ba danõ, tobali hatṍ Noachi zi tosai, awõ hadia ia zi fao chõnia baowo. 
GEN.7_1.24	Ba lõ alõʼalõ nidanõ ba goeli danõ, 150 wongi.
GEN.8_1.1	I. 
GEN.8_1.2	Ba tedoehõ goemboe andrõ ba namõ, ba sandrela andrõ ba mbanoea si jaw̃a, ba tetaha deoe si oroi mbanoea si jaw̃a. 
GEN.8_1.3	Ba itoegoe alõ nidanõ ba goeli danõ, ogoʼõ, me no iroegi 150 wongi. 
GEN.8_1.4	Ba ba zi mewelewitoe ba mbaw̃a si fitoe, ba tosake nowo ba hili Gararata. 
GEN.8_1.5	Ba itoegoe alõʼalõ nidanõ, iroegi mbaw̃a si foeloe. Ba me tesaʼa ba mbaw̃a si foeloe, ba oroma zoezoe hili misa.
GEN.8_1.6	II. 
GEN.8_1.7	ba ifoloi gaga, ba manõrõnõrõ manõ daʼõ, irege ogoʼõ nidanõ ba goeli danõ. 
GEN.8_1.8	Aefa daʼõ, ba ifoloi marafadi, ba wamaigi, na no ogoʼõ nidanõ ba goeli danõ. 
GEN.8_1.9	Ba lõ isõndra doegela, solombase ia, marafadi andrõ, ba mangawoeli ia baowo chõ Noachi, me lõ saefa na waʼanõnõ goeli danõ maʼafefoe; ba iʼoroʼõ dangania Noachi, ifoeli ihalõ baowo chõnia marafadi andrõ. 
GEN.8_1.10	Ba fitoe bongi tõ ifoeli ibaseʼõ, ba ifoeli ifoloi marafadi, moroi ba nowo. 
GEN.8_1.11	Ba mangawoeli chõnia daʼõ me tánõ owi, ba hiza ba mbawania mbadõbadõ falo, sawena ifatõ. Ba aboto ba dõdõ Noachi, wa no ogoʼõ nidanõ ba goeli danõ. 
GEN.8_1.12	Ba ibaseʼõ zoei, fitoe bongi tõ, ba ifoeli ifoloi marafadi, ba lõ mangawoeli chõnia daʼõ.
GEN.8_1.13	III. 
GEN.8_1.14	Ba ba zi doea woeloe a fitoe ba mbaw̃a si doea, ba aloea otoefo goeli danõ. 
GEN.8_1.15	Ba hoemede Lowalangi chõ Noachi, imane: 
GEN.8_1.16	Hetaʼõ baowo, jaʼoegõ ba foʼomooe ba onooe ba oemõnõoe, awõoe. 
GEN.8_1.17	Ba fefoe zaliw̃aliw̃a ba danõ, si no fao chõoe, fefoe nõsi goeli danõ, he fofo ba he oerifõ niha ba he koeõkoeõ fefoe, sanananana ba danõ, ba fao chõoe weʼamõi tooe, enaʼõ maliw̃aliw̃a ba goeli danõ ba enaʼõ moʼonoʼono ba wangojaʼõ jaʼira ba goeli danõ. 
GEN.8_1.18	Ba mõi tooe Noachi ba ononia ba foʼomonia ba oemõnõnia. 
GEN.8_1.19	Fefoe zi õfa ahe, fefoe koeõkoeõ ba fefoe wofo, fefoe zaliw̃aliw̃a ba goeli danõ, ngawangawalõ, ba aheta baowo.
GEN.8_1.20	IV. 
GEN.8_1.21	Ba me iʼago hoea omasiõ andrõ Jehowa, ba imane dõdõnia: 
GEN.9_1.1	I. 
GEN.9_1.2	Ndramoeʼataʼoefi ami, jamoehocha mboe zaliw̃aliw̃a ba danõ fefoe, awõ wofo ba daloe mbanoea fefoe, awõ zanananana ba danõ fefoe, ba awõ giʼa ba nasi, fefoe: barõ mbawami tebeʼe. 
GEN.9_1.3	Fefoe zaliw̃aliw̃a, si so noso, ba õmi: si mane fameʼegoe boeloe ndroeʼoe andrõ oebeʼe chõmi, fefoe. 
GEN.9_1.4	Ha nagole si so noso na bacha, si so donia na, ba lõ tola miʼā. 
GEN.9_1.5	Ba oelaoe mbalõ ndromi; ba zaliw̃aliw̃a ba danõ fefoe oelaoe, ba ba niha fefoe, oelaoe mbalõ noso niha, me no si fatalifoesõ; me no ibeʼe famaedonia niha Lowalangi, wamazõchi jaʼia. 
GEN.9_1.6	Na so zameʼe adoewa ndro niha, ba niha zoei zameʼe adoewa ndronia, me no ibeʼe famaedonia niha Lowalangi, wamazõchi jaʼia. 
GEN.9_1.7	Ba jaʼami, ba miʼoʼono, miʼojaʼõ ami; miʼaliw̃aliw̃a ba goeli danõ ba miʼojaʼõ ami ba detenia.
GEN.9_1.8	II. 
GEN.9_1.9	Hiza, fawoeʼoe li ndraʼodo chõmi, ba ba maʼoewoemi, 
GEN.9_1.10	ba ba zi so noso fefoe, awõmi, he fofo ba he oerifõmi andrõ ba oetoe ndroeʼoe fefoe, si faofao chõmi, fefoe gofoe hadia zaliw̃aliw̃a ba danõ, si oroi nowo andrõ. 
GEN.9_1.11	Fawoeʼoesa li andrõ chõgoe chõmi: tenga saʼae nihori hadia ia nifazõchi, ba nidanõ andrõ, si nõnõi tanõ, ba lõʼõ saʼae itõrõ faʼanõnõ danõ, ba wamakiko oeli danõ. 
GEN.9_1.12	Ba imane Lowalangi: Daʼõ dandra wawoeʼoesa li andrõ, fawoeʼoesa li chõgoe chõmi ba ba zi so noso fefoe, awõmi, ba ngaʼõtõ fefoe mitooe. 
GEN.9_1.13	Doemi andrõ chõgoe, ba oebeʼe ba lawoeo, enaʼõ tandra wawoeʼoesa li ia ba gotaloeama danõ. 
GEN.9_1.14	Ba na so oehõna lawoeo, jaw̃a danõ, ba na teʼila ndroemi andrõ, 
GEN.9_1.15	ba itõrõ tõdõgoe wawoeʼoesa li andrõ, fawoeʼoesa li chõgoe chõmi ba ba zonoso fefoe ba nõsi goeli danõ maʼafefoe; fa bõi saʼae anõnõ danõ idanõ andrõ, ba wamakiko õsi goeli danõ fefoe. 
GEN.9_1.16	Ba na no so ba lawoeo ndroemi andrõ, ba oefaigi ia, enaʼõ itõrõ tõdõgoe wawoeʼoesa li andrõ, si lõ teboelõ, nilaoe Lowalangi ba zonoso fefoe ba nõsi goeli danõ maʼafefoe. 
GEN.9_1.17	Ba imane Lowalangi chõ Noachi: Ja daʼõ dandra wawoeʼoesa li andrõ, fawoeʼoesa li andrõ chõgoe ba nõsi goeli danõ fefoe.
GEN.9_1.18	III. 
GEN.9_1.19	Daʼõ nono Noachi si datõloe andrõ, ba jaʼira woeroegõ niha ba goeli danõ fefoe. 
GEN.9_1.20	Ba ibõrõtaigõ Noachi ifazõchi kaboe nagoe, sangahalõ ia. 
GEN.9_1.21	Ba me ibadoe nagoe, ba maboe ia, ba mõrõmõrõ tooe ia ba nosenia, lõ baloebaloe zaila ia. 
GEN.9_1.22	Ba me iʼila Chamo andrõ, ama Ganaʼana, lõ baloebaloe namania, ba mõi ia moew̃aʼõ chõ gaʼania si daroea andrõ, baero. 
GEN.9_1.23	Ba lahalõ mbaroe seboea ira Semi Jafeti, laʼangalisigõ, laʼerogõ weʼamõi chõ namara ba laboeloegõ zaila ia; noa sa laʼerogõ, fa bõi laʼila zaila namara. 
GEN.9_1.24	Ba me tokea Noachi, me dõhõ wemaboenia ba me irongo nilaoe nononia si achi andrõ chõnia, ba imane: 
GEN.9_1.25	Niʼelifi Ganaʼana, ja sawoejoe zawoejoe ia ba chõ gaʼania andrõ! 
GEN.9_1.26	Ba imane na: 
GEN.9_1.27	Jamoefonaha sebolo Jafeti Lowalangi ba jamonahia [Jafeti] ba nose Zemi; ba sawoejoera dania Ganaʼana! 
GEN.9_1.28	Ba 350 fache tõ na Noachi, me no aefa waʼanõnõ danõ andrõ, ba 950 fache waʼanaoe noso Noachi fefoe, ba mate ia.
GEN.10_1.1	I. 
GEN.10_1.2	Daʼe nono Jafeti andrõ: Gomeri ba Magogi ba Madai ba Jawano ba Toebalo ba Mesechi ba Tirasi. 
GEN.10_1.3	Ba ono Gomeri, ba Asekena ba Rifati ba Togarima. 
GEN.10_1.4	Ba ono Jawano, ba Elisa ba Tarisi ba mado Chiti andrõ ba mado Rodani. 
GEN.10_1.5	Ba daʼõ fabali zi so ba hoelõ andrõ, niha baero. Daʼõ nono Jafeti andrõ, fasamboea danõra, ba fasamboea lira, fasamboea madora, fasamboea soi.
GEN.10_1.6	II. 
GEN.10_1.7	Ba ono Goesi, ba Seba ba Hewila ba Sabata ba Raʼema ba Sabitecha; ba ono Raʼema, ba Secheba ba Dedano. 
GEN.10_1.8	Ba ono Goesi na Nimerodi; ba ibõrõtaigõ sabõlõ daʼõ ba goeli danõ. 
GEN.10_1.9	Sabõlõ ba wealoe ia, tánõ fõna Jehowa; andrõ wa law̃aʼõw̃aʼõ: ”Sabõlõ ba wealoe, tánõ fõna Jehowa, si mane Nimerodi.” 
GEN.10_1.10	Bõrõta gamatõrõw̃ania Mbabeli andrõ ba Erechi ba Akadi ba Kalene, ba danõ Zineara. 
GEN.10_1.11	Ba daʼõ iʼotarai wanaw̃a tanõ Asoeri, ba itaroeʼõ Niniwe andrõ ba Rehoboti-Iri ba Kala, 
GEN.10_1.12	ba Reseni andrõ ba gotaloeara Niniwe Gala — daʼõ mbanoea seboea andrõ. 
GEN.10_1.13	Ba ngaʼõtõ Miseraji andrõ, ba mado Loedi ba mado Ganami ba mado Lehabi ba mado Nafetoehi, 
GEN.10_1.14	ba mado Wateroezi ba mado Gaseloehi (bõrõta Ndrawa Wilisiti andrõ) ba mado Gafetori. 
GEN.10_1.15	Ba ono Ganaʼana, ba Sidona, ononia si aʼa, ba Cheti; 
GEN.10_1.16	ba ngaʼõtõnia na Ndraono Jeboesi andrõ ba Iraono Gamori ba Iraono Girigasi, 
GEN.10_1.17	ba Iraono Hewi ba Iraono Gariki ba Iraono Zini, 
GEN.10_1.18	ba Iraono Gariwadi ba Iraono Zemari ba Iraono Hamata; ba si manõ waʼafabali soi Ndrawa Ganaʼana andrõ. 
GEN.10_1.19	Ba tanõ Ndrawa Ganaʼana andrõ, ba iʼotarai Zidona ba noemalõ ba Gerara, irege Gasa, ba noemalõ ba Zodoma ba ba Gomora ba ba Gadama ba ba Zeboʼi, iroegi Laza. 
GEN.10_1.20	Daʼõ ndraono Chamo, soira ba hadia ngawalõ lira, tanõra andrõ ba madora.
GEN.10_1.21	III. Ba Semi andrõ, foeroegõ ndraono Heberi andrõ fefoe, gaʼa Jafeti, ba moʼonoʼono gõi. 
GEN.10_1.22	Ono Zemi ba Elama ba Asoeri ba Arafasa ba Loedi ba Aramo. 
GEN.10_1.23	Ba ono Garamo, ba Oesi ba Hoeli ba Geteri ba Masi. 
GEN.10_1.24	Ba ono Garafasa, ba Sela, ba ono Zela, ba Heberi. 
GEN.10_1.25	Ba chõ Heberi andrõ, ba domboea nono matoea; tõi zi samboea, ba Felegi, me ba gõtõnia fabali niha ba goeli danõ. Ba tõi dalifoesõnia andrõ, ba Joketana. 
GEN.10_1.26	Ba ono Joketana andrõ, ba Alimodadi ba Salefi ba Hasamaweti ba Jara, 
GEN.10_1.27	ba Hadoramo ba Oesala ba Dikela, 
GEN.10_1.28	ba Obala ba Abimaʼeli ba Seba 
GEN.10_1.29	ba Ofiri ba Hawila ba Jobabi, oi ono Joketana daʼõ. 
GEN.10_1.30	Ba banoeara, ba iʼotarai Mesa, noemalõ ba Zefara, irege hili andrõ, tánõ ba gatoemboecha loeo. 
GEN.10_1.31	Daʼõ ngaʼõtõ Zemi andrõ, soira andrõ ba hadia ngawalõ lira ba tanõra ba madora andrõ. 
GEN.10_1.32	Daʼõ ngaʼõtõ ndraono Noachi, iwara andrõ ba soira; ba ba chõra fabali soi andrõ ba goeli danõ, me no aefa waʼatoea danõ andrõ fõna.
GEN.11_1.1	I. 
GEN.11_1.2	Ba me latõrõi danõ tánõ ba gatoemboecha loeo, ba lasõndra ndraso ba danõ Zineara, ba mowanoea ira ba daʼõ. 
GEN.11_1.3	Ba faoma lamane chõ nawõra: Talaboe, tafazõchi gara tembo ba tatoenoe! Ba kara chõra gara tembo andrõ ba soeloemooe wamabõbõ. 
GEN.11_1.4	Ba lamane: Talaboe, tataroeʼõ chõda mbanoea, awõ malige, siroegi banoea si jaw̃a zoezoe, taʼeboeaʼo dõida, fa bõi moezaewe ita ba goeli danõ maʼasagõrõ. 
GEN.11_1.5	Ba mõi tooe Jehowa, ba wamaigi banoea andrõ, awõ malige, nilaoe nono niha andrõ. 
GEN.11_1.6	Ba imane Jehowa: Ha samboea soi ira ba ha sambalõ lira, ba bõrõta wolaoera daʼõ, ba lõʼõ [saʼae] si tebai lalaoe, nichoi dõdõra. 
GEN.11_1.7	Ba damõi ita tooe ba tafachõjõ lira, fa bõi saʼae iʼila li nawõnia zamõsana! 
GEN.11_1.8	Ba tobali ifazawili ira Jehowa ba zi manõ, moroi ba daʼõ, ifazaewe ira ba goeli danõ maʼasagõrõ, ba tobali tebai saʼae lataroeʼõ mbanoea andrõ. 
GEN.11_1.9	Andrõ wa labeʼe tõinia Mbabeli, me no ba daʼõ ifachõjõ Jehowa li niha fefoe, ba me ba daʼõ iʼoroi Jehowa, wamazawili jaʼira ba goeli danõ maʼasagõrõ.
GEN.11_1.10	II. 
GEN.11_1.11	Ba me no toemboe Garafasa, ba 500 fache tõ na noso Zemi, ba toemboetoemboe chõnia ndraono, ono matoea ba ono alawe. 
GEN.11_1.12	Ba me no 35 fache Garafasa, ba toemboe chõnia Zela. 
GEN.11_1.13	Ba me no toemboe Zela, ba 403 fache tõ na noso Garafasa, ba toemboetoemboe chõnia ndraono, ono matoea ba ono alawe. 
GEN.11_1.14	Ba me no 30 fache Zela, ba toemboe chõnia Heberi. 
GEN.11_1.15	Ba me no toemboe Heberi andrõ, ba 403 fache tõ na noso Zela, ba toemboetoemboe chõnia ndraono, ono matoea ba ono alawe. 
GEN.11_1.16	Ba me no 34 fache Heberi, ba toemboe chõnia Welegi. 
GEN.11_1.17	Ba me no toemboe Welegi, ba 430 fache tõ na noso Heberi, ba toemboetoemboe chõnia ndraono, ono matoea ba ono alawe. 
GEN.11_1.18	Ba me no 30 fache Welegi, ba toemboe chõnia Reoe. 
GEN.11_1.19	Ba me no toemboe Reoe andrõ, ba 209 fache tõ na noso Welegi, ba toemboetoemboe chõnia ndraono, ono matoea ba ono alawe. 
GEN.11_1.20	Ba me no 32 fache Reoe, ba toemboe chõnia Zeroegi. 
GEN.11_1.21	Ba me no toemboe Zeroegi, ba 207 fache tõ na noso Reoe, ba toemboetoemboe chõnia ndraono ono matoea ba ono alawe. 
GEN.11_1.22	Ba me no 30 fache Zeroegi, ba toemboe chõnia Nachori. 
GEN.11_1.23	Ba me no toemboe Nachori andrõ, ba 200 fache tõ na noso Zeroegi ba toemboetoemboe chõnia ndraono, ono matoea ba ono alawe. 
GEN.11_1.24	Ba me no 29 fache Nachori, ba toemboe chõnia Dara. 
GEN.11_1.25	Ba me no toemboe Dara andrõ, ba 119 fache tõ na noso Nachori, ba toemboetoemboe chõnia ndraono, ono matoea ba ono alawe.
GEN.11_1.26	III. 
GEN.11_1.27	Ba daʼe ngaʼõtõ Dara andrõ: Ono Dara, ba Aberamo ba Nachori ba Harana. 
GEN.11_1.28	Ba ono Harana Loti andrõ. Ba si mate fõna namania Tara Harana andrõ, ba mbanoeara andrõ, ba Goeri ba Galedaia. 
GEN.11_1.29	Ba mangowaloe ndra Aberamo Nachori; tõi woʼomo Gaberamo, ba Saraʼi, ba tõi woʼomo Nachori, ba Milika, ono Harana andrõ, ama ndra Milika Jisika. 
GEN.11_1.30	Ba si lõ moʼono Zaraʼi andrõ. 
GEN.11_1.31	Ba iʼohe nononia Aberamo Tara, awõ Loti, ono nononia Harana andrõ, awõ noemõnõnia Saraʼi andrõ, foʼomo nononia Aberamo, aheta ira ba Goeri ba Galedaia, ba wanaw̃a tanõ Ganaʼana. Ba laroegi Harana, ba ahono ira ba daʼõ. 
GEN.11_1.32	Ba faʼanaoe noso Dara, ba 205 fache; ba mate Dara ba Harana.
GEN.12_1.1	I. 
GEN.12_1.4	Ba awoeʼa Gaberamo, iʼoʼõ niw̃aʼõ Jehowa chõnia, ba fao chõnia Loti. Ba no 75 fache Geberamo, me aheta ia ba Harana. 
GEN.12_1.5	Ba iʼohe woʼomonia Saraʼi Aberamo, awõ Loti, ono dalifoesõnia, awõ nibajabajara fefoe, si so chõra, awõ niha andrõ (sangai halõw̃õ) nisõndrara ba Harana, ba laheta ira, ba weʼamõi ba danõ Ganaʼana, ba laroegi danõ Ganaʼana. 
GEN.12_1.6	Ba itõrõi danõ andrõ Aberamo, iroegi mbanoea Zichema, iroegi gatoea More; ba me loeo daʼõ, ba Dawa Ganaʼana zi so ba danõ. 
GEN.12_1.7	Ba iʼoromaʼõ ia chõ Gaberamo Jehowa, imane chõnia: Ba maʼoewoemõ oebeʼe danõ andre! Ba ifaʼanõ naha wameʼe soemange ba daʼõ chõ Jehowa, si no mangoromaʼõ jaʼia chõnia. 
GEN.12_1.8	Ba ifaʼese ia fõna, isaw̃a hili tánõ ba gatoemboecha loeo, iʼotarai Mbetiëli, ba daʼõ itaroeʼõ nosenia, tobali tánõ ba gaechoela Mbetiëli ba tánõ ba gatoemboecha Gaʼi, iʼotarai zi so ia. Ba ifaʼanõ ba daʼõ naha wameʼe soemange chõ Jehowa ba iʼangarõfi li Jehowa. 
GEN.12_1.9	Aefa daʼõ, ba idooeʼõdooeʼõ ia Aberamo miraja.
GEN.12_1.10	II. 
GEN.12_1.11	Ba me no ahatõ ira ba danõ Miseraji, ba imane Aberamo chõ woʼomonia Saraʼi: Hiza, oeʼila, wa no ira alawe si sõchi bawa ndraʼoegõ. 
GEN.12_1.12	Ba na laʼilaʼõ dania Dawa Miseraji, ba lamane dania: Foʼomonia! ba laboenoe ndraʼo, ba laʼorifi ndraʼoegõ. 
GEN.12_1.13	Oeʼandrõ chõoe, õw̃aʼõ dania, achigoe ndraʼoegõ, enaʼõ ohahaoe dõdõgoe, bõrõ ndraʼoegõ, fa aoerido, bõrõ ndraʼoegõ. 
GEN.12_1.14	Ba me no iroegi danõ Miseraji Aberamo, ba laʼila Dawa Miseraji, wa no si sõchi sibai ndra alawe andrõ. 
GEN.12_1.15	Ba me no laʼila ia koemandroe seboea andrõ chõ Waraʼo ba lasoeno ia chõ Waraʼo, ba teʼohe ba gõdo Waraʼo ndra alawe andrõ. 
GEN.12_1.16	Ba obõwõ Waraʼo chõ Gaberamo, bõrõ ndra alawe, ba isõndra Aberamo mbiribiri ba saw̃i ba kalide ba sawoejoe ono matoea ba sawoejoe ono alawe ba kalide si alawe ba ondra. 
GEN.12_1.17	Ba ifatõrõ wamakao seboea Jehowa chõ Waraʼo ba ba zoroijomonia, bõrõ Zaraʼi, foʼomo Gaberamo. 
GEN.12_1.18	Ba ifakaoniʼõ Gaberamo Faraʼo, imane: Hana wa õlaoe chõgoe daʼõ? Hana wa lõ õw̃aʼõ chõgoe, wa foʼomooe? 
GEN.12_1.19	Hana wa õw̃aʼõ: achigoe, fa tobali oehalõ ia foʼomogoe? Ba iadaʼe, ba hiza woʼomooe, ohe ia ba foeliʼõ! 
GEN.12_1.20	Ba iw̃aʼõ niha Faraʼo, chõnia, enaʼõ mõi ira awõra ba lala, ba fao woʼomonia, awõ fefoe hadia ia chõnia.
GEN.13_1.1	I. 
GEN.13_1.2	Ba no eboea sibai gochõta Gaberamo, he oerifõ ba he firõ ba he anaʼa. 
GEN.13_1.3	Ba itohoetohoegõ wofanõnia, iheta ia si raja, isaw̃a Mbetiëli, irege zi so osenia no, ba gotaloeara Mbetiëli Gaʼi, 
GEN.13_1.4	irege zi so naha wameʼe soemange no, nifaʼanõnia ba daʼõ fõna. Ba iʼangarõfi li dõi Jehowa Aberamo ba daʼõ.
GEN.13_1.5	II. 
GEN.13_1.6	Ba tebai itaha ira tanõ, fa oroedoeroedoe manõ ira menaʼõ, me no oja sibai goerifõra, tebai oroedoe manõ ira. 
GEN.13_1.7	Ba tobali fasosososo ira goebalo goerifõ Gaberamo goebalo goerifõ Loti. Ba so na gõi Ndrawa Ganaʼana ba danõ ba Dawa Weresi, me loeo daʼõ. 
GEN.13_1.8	Ba imane Aberamo chõ Loti: Bõi fasoso ita, ba bõi fasoso ira goebalo chõgoe goebalo chõoe, noa sa si fatalifoesõ ita. 
GEN.13_1.9	Tenga no so fõnaoe danõ maʼafefoe. Sõchi na õhetaʼõ chõgoe; na ba gabera zomasiʼõ, ba ba gambõlõ mõi ndraʼo, ba na ba gambõlõ õw̃aʼõ, ba ba gabera ndraʼo. 
GEN.13_1.10	Ba ifaõga hõrõnia Loti, ba iʼila, tanõ si lõ ambõʼambõ idanõ ndraso Joridano andrõ maʼasagõrõ, me lõʼõ na nidoedoegõ Lowalangi Sodoma ba Gomora andrõ, ba hoelõ kaboe Jehowa, si mane tanõ Miseraji, iroegi Zoara andrõ. 
GEN.13_1.11	Ba itoejoe chõnia ndraso Joridano andrõ maʼasagõrõ Loti, ba maoso ia, isaw̃a gatoemboecha loeo, ba tobali fabali ira. 
GEN.13_1.12	Ba danõ Ganaʼana so Gaberamo, ba Loti, ba ba mbanoea ba ndraso iʼiagõ, ba ifaʼezeʼeze nosenia, iroegi Zodoma. 
GEN.13_1.13	Ba si lõ sõchi inbanoea Zodoma andrõ, fahõna horõra chõ Jehowa.
GEN.13_1.14	III. 
GEN.13_1.15	Fefoe danõ andrõ sa, niʼilaoe, ba chõoe ba ba maʼoewoemõ oebeʼe, si lõ teboelõ. 
GEN.13_1.16	Ba oeʼojaʼõ maʼoewoemõ, irege faʼoja ngawoea nene ba danõ, fa tebai laʼerai maʼoewoemõ, si mane faʼatebai wangerai ngawoea nene ba danõ. 
GEN.13_1.17	Faoso ba tõrõi danõ, faʼanaoe ba faʼebolo, chõoe sa oebeʼe ia, tána chõoe. 
GEN.13_1.18	Ba ifaʼese nosenia Aberamo, iroegi gatoea Mamere ba tebato ia ba daʼõ, ba Heberona andrõ, ba ifaʼanõ naha wameʼe soemange chõ Jehowa.
GEN.14_1.1	I. 
GEN.14_1.2	razo Zodoma ba Birisa, razo Gomora ba Sinaba, razo Gadama, ba Semeberi, razo Zeboʼi ba razo Mbela, jaʼia Zoʼara andrõ. 
GEN.14_1.3	Daʼõ fefoe zoroedoe weʼamõi ba ndraso Sidi andrõ, jaʼia ziloea asi sasiʼasi maʼõchõ. 
GEN.14_1.4	No mewelendroea fache ira barõ mbawa Kedoro Laʼomoro andrõ ba me aefa daʼõ, ba laheta ira banoeania. 
GEN.14_1.5	Ba me no aloea meweledõloe fache, ba so Kedoro Laʼomoro, ba razo andrõ, si mõi awõnia, ba laʼalani mado Refaʼi andrõ ba Gasaroto Karanaï, awõ mado Zoesi ba Hama, awõ mado Gemi, ba ndraso ba Giriataʼi, 
GEN.14_1.6	ba mado Hori ba hili Zeʼira andrõ chõra, iroegi Geli Farana, tánõ ba gatoemboecha loeo, iʼotarai danõ si mate andrõ. 
GEN.14_1.7	Ba lafoeli ira foeri ba laroegi Geni Misefa, ja ia Kadesi, ba lasoewõ danõ Ndraono Gamaleki maʼasagõrõ, awõ Ndraono Gamori ba Hazaso Tamara. 
GEN.14_1.8	Ba maoso razo Zodoma ba razo Gomora ba razo Gadama ba razo Zebo i ba razo Mbela, jaʼia Zoara andrõ, lafaʼanõ ira ba wolaoe chõra ba zaloʼo ba Zidi, 
GEN.14_1.9	ba wolaoe chõ Kedoro Laʼomoro andrõ, razo Gelama, ba chõ Didala, razo niha baero, ba chõ Garambeli, razo Zineara, ba chõ Gariochi, razo Gelasara — daõfa razo oedoe zi dalima. 
GEN.14_1.10	Ba ba ndraso Sidi andrõ, ba no fahõna manõ dõgi zoeloemooe. Ba me no tetimba foeri razo Zodoma ba razo Gomora, ba ahõndrõ ira ba daʼõ, ba si tosai, ba moloi, lasaw̃a hili. 
GEN.14_1.11	Ba ahori lahalõ nibajabaja ba Zodoma ba ba Gomora ba balazora fefoe, ba mofanõ. 
GEN.14_1.12	Ba laʼoloiʼõ gõi Loti andrõ, ono dalifoesõ Gaberamo, si no fatewoe ba Zodoma, awõ nibajabajania, ba mofanõ.
GEN.14_1.13	II. 
GEN.14_1.14	Ba me irongo Gaberamo, no laraʼoe dána nononia andrõ ba no laʼoloiʼõ, ba ifaʼanõ niha andrõ chõnia, si no fadoehoe dõdõnia, si toemboe baomo nia [sawoejoe], 318, ba igohi zanoewõ andrõ, irege Dano. 
GEN.14_1.15	Ba ibarigõ niha andrõ chõnia ba lahawoei zanoewõ, ba zi bongi, ba teʼala labeʼe ba lagohi, irege Hoba, jõoe Ndramaseko. 
GEN.14_1.16	Ba iʼohe mangawoeli [Aberamo] fefoe nibajabaja, ba he Loti gõi, tana nononia, awõ nibajabajania, iʼohe mangawoeli, awõ ndra alawe, awõ niha sato niʼoloiʼõ.
GEN.14_1.17	III. 
GEN.14_1.18	Ba iʼohe baero roti ba agoe Melechisede, razo Zalema, ere Lowalangi Fondrege Zalaw̃a daʼõ. 
GEN.14_1.19	Ba ifahowoeʼõ Gaberamo, imane: Jawahowoeʼõ Gaberamo Lowalangi Fondrege Zalaw̃a, samazõchi banoea si jaw̃a, awõ danõ! 
GEN.14_1.20	Ba nisoeno Lowalangi Fondrege Zalaw̃a, si no mameʼe ba dangaoe emalioe. Ba ibeʼe chõnia Aberamo zamboea niʼofoeloe fefoe hadia ia. 
GEN.14_1.21	Ba imane razo Zodoma chõ Gaberamo: Niha andrõ beʼe chõgoe, ba nibajabaja andrõ, ba halõ chõoe. 
GEN.14_1.22	Ba imane Aberamo chõ razo Zodoma: Oefazaw̃a dangagoe chõ Jehowa, Lowalangi Fondrege Zalaw̃a, samazõchi banoea si jaw̃a, awõ danõ: 
GEN.14_1.23	Sara bana fanagoe ba sara bõbõ mbadagahe ba hadia ia fefoe zi so chõoe, ba lõ oehalõ, fa bõi õw̃aʼõ, no õfoʼanaʼa Gaberamo. 
GEN.14_1.24	Alacha lõ chõgoe! Ha niʼa nono matoea andrõ ba tána ba niha andrõ, si no mõi awõgoe, Aneri ba Esikoli ba Mamere — acha moʼoeracha ira!
GEN.15_1.1	I. 
GEN.15_1.2	Ba imane Aberamo: He Soʼaja Jehowa, hadia nibeʼeoe chõgoe? mowaõwaõ manõ ndraʼo ba lõ onogoe, ba sanema ondrõitagoe dania, ba Eliezeri andrõ, banoea Ndramaseko. 
GEN.15_1.3	Ba imane na Aberamo: Lõʼõ sa nibeʼeoe chõgoe ngaʼõtõ, ba tobali sanema ondrõitagoe, ba sawoejoe baomogoe. 
GEN.15_1.4	Ba hoemede chõnia Jehowa, imane: Tenga sanema ondrõitamo daʼõ, si otarai nõsioe dania, daʼõ zanema ondrõitamõ. 
GEN.15_1.5	Ba iʼohe ia baero baewali ba imane: Faigi mbanoea si jaw̃a ba erai ndrõfi; hadia, õʼila maõ õʼerai? Ba imane na chõnia: Si manõ [waʼoja] maʼoewoemõ dania. 
GEN.15_1.7	II. 
GEN.15_1.8	Ba imane: He Soʼaja, Jehowa! heza oroma chõgoe, wa ochõtagoe dania? 
GEN.15_1.9	Ba imane chõnia Jehowa: Halõ chõgoe zaw̃i si no medõloe fache ba nambi si medõloe fache ba si matoea mbiribiri si medõloe fache ba samboea woene ba samboea nono marafadi. 
GEN.15_1.10	Ba ihalõ chõnia daʼõ fefoe ba idozigõ ibago daloe ba ifatahõ zi tambatambai; ba fofo andrõ, ba lõ isila. 
GEN.15_1.11	Ba aechoe mojo ba nagole andrõ; ba itaboi ira Aberamo. 
GEN.15_1.12	Ba me aechoeʼaechoe loeo, ba ihawoei Gaberamo femõrõ sabõlõ ba faʼataʼoe; ihawoei ia faʼogõmigõmi sabeʼe. 
GEN.15_1.13	Ba imane [Jehowa] chõ Gaberamo: Bõi zi lõ õrongo, wa si fatewoe ba danõ si tenga tanõra maʼoewoemõ dania ba sawoejoe ira ba daʼõ ba lafakao sibai ira niha andrõ, õfa ngaotoe fache waʼara. 
GEN.15_1.14	Ba soi andrõ gõi, si mõi ira sawoejoe, ba oehoekoe, ba awena dania aefa ira, eboea laʼohe anaʼa. 
GEN.15_1.15	Ba jaʼoegõ, ba sohahaoe tõdõ, irege oroedoeʼõ chõ ndra toeaoe; ba waʼatoea omasiõ tekoʼo ndraʼoegõ. 
GEN.15_1.16	Ba õfa ngaʼõtõra, ba mangawoeli ira ba daʼe; lõʼõ na sa afõnoe zoeʼasoeʼa horõ Ndraono Gamori. 
GEN.15_1.17	Ba me no aechoe loeo, me no ogõmigõmi sibai, ba so zimbo, hoelõ zimbo zino waʼoe ba soeloe, sanõrõ nisila no mege. 
GEN.15_1.18	Me loeo daʼõ fawoeʼoe li Jehowa chõ Gaberamo, imane: Ba maʼoewoemõ oebeʼe danõ andre, iʼotarai nidanõ Miseraji andrõ, iroegi nidanõ seboea andrõ, Oiferati, 
GEN.15_1.19	tanõ Ndraono Geni ba tanõ Ndraono Genisi ba tanõ Ndraono Gadamoni, 
GEN.15_1.20	ba tanõ Ndraono Cheti ba tanõ Ndraono Weresi ba tanõ Ndraono Refati ba 
GEN.15_1.21	tanõ Ndraono Gamori ba tanõ Ndrawa Ganaʼana ba tanõ Ndraono Girigasi ba tanõ Ndraono Jeboesi.
GEN.16_1.1	I. 
GEN.16_1.2	Ba imane Saraʼi chõ Gaberamo: Me lõʼõ sa nibeʼe Jehowa chõgoe ono, ba hana na oroedoe ndraʼoegõ chõ zawoejoegoe jomo andrõ, ma faloechado nono chõnia! Ba iʼoʼõ niw̃aʼõ Zaraʼi Aberamo. 
GEN.16_1.3	Ba ihalõ zawoejoenia jomo andrõ, Hagara, Dawa Miseraji, Saraʼi, foʼomo Gaberamo, ba ibeʼe donga woʼomonia Aberamo, me no mewoeloe fache Gaberamo ba danõ Ganaʼana. 
GEN.16_1.4	Ba oroedoe ia chõ Hagara andrõ, ba manabina. Ba me iʼila, no manabina ia, ba lõ ba dõdõnia saʼae sochõ jaʼia. 
GEN.16_1.5	Ba imane Saraʼi chõ Gaberamo: Horõoe wa faloechado wangoʼaja. Jaʼodo zoloeloe chõoe sawoejoegoe jomo andrõ, ba ijaʼe, me iʼila no manabina ia, ba lõʼõ saʼae ba dõdõnia jaʼodo. Jamoefaigi lala chõda Jehowa. 
GEN.16_1.6	Ba imane Aberamo chõ Zaraʼi: Ba dangaoe atṍ so zawoejoemõ; si so ba dõdõoe laoe chõnia! Ba ifakao ia Saraʼi, irege moloi. 
GEN.16_1.7	Ba faloecha chõnia malaʼika Jehowa, ba zinga goemboe ba danõ si mate, oemboe ba ngai lala ba Zoeri. 
GEN.16_1.8	Ba imane: He Hagara, sawoejoe Zaraʼi! he õʼotarai ba heza moiʼõ? Imane: Soloi ndraʼo chõ Zaraʼi andrõ, sochõ jaʼodo. 
GEN.16_1.9	Ba imane chõnia malaʼika Jehowa andrõ: Foeliʼõ chõ zochõ jaʼoegõ andrõ, ba oʼõ niw̃aʼõnia. 
GEN.16_1.10	Ba imane na chõnia malaʼika Jehowa andrõ: Oja sibai maʼoewoemõ dania oebeʼe, irege tebai teʼerai waʼoja. 
GEN.16_1.11	Ba imane na chõnia malaʼika Jehowa andrõ: Si no manabina ndraʼoegõ ba toemboe dania chõoe nono matoea, ba õbeʼe tõinia Zimaʼeli, me no ifondrondrongo [wangarõngarõoe ba] wamakaomõ andrõ Jehowa. 
GEN.16_1.12	Ba jaʼia andrõ, ba niha si hoelõ galide gatoea — dozi niha bõʼõ faʼoedoe ia, ba si faʼoedoe chõnia zoei niha bõʼõ fefoe — ba ihõndrõgõ dania fefoe zahatõ chõnia. 
GEN.16_1.13	Ba ibeʼe tõi Jehowa andrõ, sihede chõnia: ”Lowalangi soroma ndraʼoegõ!” Imane sa: Hadia, noa gõi anehedo zamaigimaigi jaʼodo andro? 
GEN.16_1.14	Andrõ wa labeʼe tõi goemboe andrõ: ”Oemboe zaoeri andrõ, samaigi jaʼodo”; ba gotaloeara Gadesi Mbaredi so. 
GEN.16_1.15	Ba moʼono Hagara chõ Gaberamo, ono matoea. Ba Simaʼeli ibeʼe tõi nono andrõ Aberamo, tõi nono andrõ si no toemboe chõnia chõ Hagara. 
GEN.16_1.16	Ba w̃aloe ngafoeloe a õnõ fache Gaberamo, me toemboe chõnia Zimaʼeli andrõ, chõ Hagara.
GEN.17_1.1	I. 
GEN.17_1.2	ba fawoeʼoe li ita, ba oja sibai dania maʼoewoemõ oebeʼe. 
GEN.17_1.3	Ba ifalõgoe tooe ia Aberamo, ba hoemede chõnia Lowalangi, imane: 
GEN.17_1.4	Jaʼodo zi no fawoeʼoe li chõoe, wa foeroegõ w̃alo soi ndraʼoegõ dania. 
GEN.17_1.5	Ba bõi saʼae Aberamo dõimõ, Aberahamo dõioe saʼae. Foeroegõ w̃alo soi sa oebeʼe ndraʼoegõ. 
GEN.17_1.6	Ba ato sibai dania maʼoewoemõ oebeʼe, tobali mosoi dania ira, razo naʼi dania õsa maʼoewoemõ. 
GEN.17_1.7	Ba fawoeʼoe li ndraʼo chõoe ba ba maʼoewoemõ foerioe, ba ngaʼõtõra andrõ, fawoeʼoesa li si lõ teboelõ, iroegi zi lõ aetoe, fa Lowalangioe ndraʼodo ba Lowalangi maʼoewoemõ foerioe. 
GEN.17_1.8	Ba chõoe ba ba maʼoewoemõ foerioe oebeʼe danõ andre, ba zi soʼõ si fatewoe iadaʼe, tanõ Ganaʼana maʼasagõrõ, oebeʼe ochõtami si lõ teboelõ, ba Lowalangira ndraʼodo. 
GEN.17_1.9	Ba imane Lowalangi chõ Gaberahamo: Ba jaʼoegõ, bõi bõhõli wawoeʼoesa li andrõ chõgoe, jaʼoegõ andre ba maʼoewoemõ foerioe, ba ngaʼõtõra andrõ.
GEN.17_1.10	II. 
GEN.17_1.11	Oeli chõmi niboto ba ja daʼõ dandra wawoeʼoesa li chõda. 
GEN.17_1.12	Na no fitoe bongi waʼeboea, ba niboto fefoe motõi matoea ba chõmi, ha oega ngaʼõtõmi, he si toemboe jomo ba he nihõli ba niha bõʼõ, si tenga jaʼami. 
GEN.17_1.13	Niboto zi toemboe baomooe ba he nihõlioe anaʼa, enaʼõ tobali oroma ba nõsimi wawoeʼoesa li andrõ chõgoe, fawoeʼoesa li siroegi si lõ aetoe. 
GEN.17_1.14	Ba niha si lõ moeboto, si lõ moeboto oeli — ba nihori ba niwania zi manõ, no adoedoe wawoeʼoesa li andrõ chõgoe, ibeʼe.
GEN.17_1.15	III. 
GEN.17_1.16	Ba oefahowoeʼõ ia ba oebeʼe boealagoe chõoe nono matoea, chõnia, oefahowoeʼõ ia ba ja awe soi ia dania; samatõrõ soi niha dania maʼoewoenia õsa. 
GEN.17_1.17	Ba ifalõgoe tooe ia Aberahamo ba maʼiki, imane sa dõdõnia: Hadia, moʼono maõ zi zi no 100 fache faʼatoea, ba moʼono Zara, si no 90 fache? 
GEN.17_1.18	Ba imane Aberahamo chõ Lowalangi: Enaʼõ na aoeri manõ Zimaʼeli andrõ fõnaoe! 
GEN.17_1.19	Ba imane Lowalangi: Bõi! Foʼomooe Sara andrõ zoʼono chõoe ono matoea, ba õbeʼe tõi nono andrõ Gizaʼaki, ba fawoeʼoe li ndraʼodo chõnia, fawoeʼoesa li siroegi si lõ aetoe, chõ maʼoewoena foerinia. 
GEN.17_1.20	Ba he ba chõ Zimaʼeli andrõ, ba oefondrondrongo gõi wangandrõoe; oefahowoeʼõ ia ba oefongaʼõtõ ia, oja sibai maʼoewoenia, oebeʼe. Felendroea zalaw̃a ngaʼõtõnia dania, ba soi seboea maʼoewoenia oebeʼe. 
GEN.17_1.21	Ba fawoeʼoesa li andrõ chõgoe, ba chõ Gizaʼaki andrõ oetandrõsaigõ, si toemboe dania chõoe, chõ Zara, mané foeri. 
GEN.17_1.22	Ba me no awai hoehoeo Lowalangi chõnia, ba noemalõ mijaw̃a ia, irõi Gaberahamo.
GEN.17_1.23	IV. 
GEN.17_1.24	Ba no 99 fache Gaberahamo, me teboto goelinia. 
GEN.17_1.25	Ba 13 fache Zimaʼeli, me teboto goelinia. 
GEN.17_1.26	Ba me loeo daʼõ, ba teboto Gaberahamo ba ononia Simaʼeli; ba si so jomo chõnia fefoe, 
GEN.17_1.27	he si toemboe baomonia, ba he nihõlinia anaʼa ba niha bõʼõ, ba teboto awõnia.
GEN.18_1.1	I. 
GEN.18_1.2	Me ifaõga hõrõnia, ba hiza niha, datõloe, si so fõnania; ba me iʼila ira, ba fagohi ia, iʼoroi mbawandroehõ nose, ifaondragõ ira, ba ifaõndrõ ia, irege danõ tooe. 
GEN.18_1.3	Ba imane: He Toeha, na no atṍ faloechado maʼifoe waʼeboea dõdõoe, wamaigioe, ba bõi atṍ taloeʼi zawoejoemõ andre! 
GEN.18_1.4	Dalabeʼe nidanõ maʼifoe, enaʼõ misasai gahemi; ba midadao ba loemõ geoe andre, 
GEN.18_1.5	ba daʼoehalõ chõmi zambawa koee, enaʼõ miʼabeʼeʼõ ami, ba dania, ba hana na mitohoegõ wofanõ. Andrõ sa mitõrõ zawoejoemi andre. Ba lamane: Laoe niw̃aõoe andrõ! 
GEN.18_1.6	Ba fagohi Gaberahamo, isaw̃a nose, chõ Zara, imane: Taʼitʼaʼi, halõ hamo, tõloe hinaoja, faroeka ba fazõchi koee! 
GEN.18_1.7	Ba idõlõ ia ba zaw̃i Aberahamo, ihalõ nono zaw̃i sawoejoewoejoe ba ibeʼe ba danga zangai halõwõ ba iʼaliogõ daʼõ wangasosoi. 
GEN.18_1.8	Ba ihalõ matega ba soesoe Aberahamo ba saw̃i andrõ, niʼasiwainia, ba ifaʼoli gõra; ba jaʼia zangaingai hadia zogoena chõra, ba daʼõ, ba loemõ geoe, me manga ira.
GEN.18_1.9	II. 
GEN.18_1.10	Ba imane: Oefoelido chõoe, ba ndrõfia, mané foeri, ba no so nono chõ woʼomooe Sara. Ba ifondrongondrongo Sara, ba gero mbawandroehõ nose; foerinia daʼõ. 
GEN.18_1.11	Ba Aberahamo ba Sara, ba no satoea saʼae, no noemalõ ndrõfi, ba chõ Zara, ba tenga saʼae si mane ba ndra alawe bõʼõ. 
GEN.18_1.12	Ba maʼiki Zara tõdõnia, imane dõdõnia: Hadia, me no saleoe ndraʼodo, ba hadia, somasi ira matoea na ndraʼo? ba no satoea atṍ gõi woʼomogoe, 
GEN.18_1.13	Ba imane Jehowa chõ Gaberahamo: Hadia atṍ, wa maʼiki Zara, ba hana wa imane dõdõnia: Hadia si ndroehoe tola soʼono ndraʼo, me no satoea ndraʼodo? 
GEN.18_1.14	Hadia, so hadia zi tebai chõ Jehowa? Na mané foeri, ba ndrõfia, ba oefoelido chõoe, ba no so nono chõ Zara! 
GEN.18_1.15	Ba iʼosilõʼõgõ Sara, imane: Lõ saʼikido; Ataʼoe saʼae ia. Ba imane: Tenga, noa sa maʼikiʼõ.
GEN.18_1.16	III. 
GEN.18_1.17	Ba imane Jehowa: Hadia, oebiniʼõ chõ Gaberahamo zadõlõ oelaoe? 
GEN.18_1.18	Ba soi seboea, sato sibai, sa atṍ dania ngaʼõtõ Gaberahamo, ba moroi chõnia, wa tefahowoeʼõ fefoe soi ba goeli danõ 
GEN.18_1.19	Noa sa oetoejoe ia, enaʼõ 
GEN.18_1.20	Ba imane Jehowa: Toeria Zodoma ba toeria Gomora andrõ, ba no eboea; ba horõra, ba si ndroehoe, ba seboea sibai! 
GEN.18_1.21	Andrõ mõido mitooe, ba wamaigi, na doehoe dozi zolaoe daʼõ, si máne doeriara andrõ, si no terongo chõgoe, ba na faja; omasido oeʼila! 
GEN.18_1.22	Ba mofanõ niha andrõ, lasaw̃a Zodoma, ba tebato na ba daʼõ Gaberahamo, chõ Jehowa. 
GEN.18_1.23	Ba ihatõʼõ ia Aberahamo, ba imane: Hadia, õfarahoegõ wamakiko si lõ horõ, awõ zi so horõ? 
GEN.18_1.24	Ma dania lima woeloe zi lõ horõ, ba mbanoea andrõ? Hadia, õfakiko daʼõ gõi, ba lõʼõ sa õhachõsi tõdõ mbanoea andrõ, bõrõ zi lima woeloe andrõ, si lõ horo, si so ba mbanoea bacha? 
GEN.18_1.25	Jaʼarõoe chõoe wolaoe si manõ, wa õfarahoegõ ba zi so horõ zi lõ horõ, wamoenoe jaʼira, fa faoma nifatõrõ, he ba zi lõ horõ, ba he ba zi so horõ. Jaʼarõoe chõoe daʼõ! Hadia, tenga satoelõ, ilaoe sangoehoekoe oeli danõ maʼasagõrõ andrõ? 
GEN.18_1.26	Ba imane Jehowa: Na oesõndra enaʼõ zi lima woeloe si lõ horõ, ba Zodoma, ba mbanoea, ba oehachõsi tõdõ mbanoea maʼasamboea, bõrõ ira andrõ. 
GEN.18_1.27	Ba itohoegõ Aberahamo, imane: Hiza sa, lõ ataʼoedo moehede chõoe, he w̃aʼae no tanõ ba awoe ndraʼodo. 
GEN.18_1.28	Ma dania lima ambõ lima woeloe zi lõ horõ andrõ, ba hadia, õfakiko mbanoea andrõ maʼasamboea bõrõ zi lima andrõ? Ba imane: Lõ oefakiko ira, na oesõndra zi õfa woeloe a lima bacha. 
GEN.18_1.29	Ba itohoegõ na wehede chõnia, imane: Ma dania faloecha zi õfa woeloe bacha. Ba imane: Lõ oefaloea, ba zi õfa woeloe andrõ. 
GEN.18_1.30	Ba imane Aberahamo: He Toeha, bõi ofõnoe, na oew̃aʼõ na. Ma dania tõloe ngafoeloe zi so bacha. Ba imane: Lõ oefaloea, na oesõndra zi tõloe ngafoeloe. 
GEN.18_1.31	Ba imane: He Toeha, lõ sataʼoe ndraʼo moehede chõoe; ma dania faloecha zi doea woeloe bacha. Ba imane: Lõ oefakiko ira, bõrõ zi doea woeloe andrõ. 
GEN.18_1.32	Ba imane: Bõi õfõnoe, Toeha, na oew̃aʼõ na, hatṍ zi samoeza andre: Ma faloecha zi dafoeloe bacha. Ba imane: Lõ oefakiko ira, bõrõ zi dafoeloe andrõ. 
GEN.18_1.33	Ba mofanõ Jehowa, me no iʼoʼozoei hoehoeo andrõ chõ Gaberahamo; ba ifoeli ia chõra Aberahamo.
GEN.19_1.1	I. 
GEN.19_1.2	Ba imane: He Toea, miʼae jomo ba nomo zawoejoemi, ba wemõrõ, ba misasai gahemi; ba mahemoloe mbanoea, ba hana na mofanõ ami. Ba lamane: Lõʼõ, baewali soga bongī. 
GEN.19_1.3	Ba iforege chõra, irege fao ira chõnia, irege mõi baomonia. Ba ihalõ gõra, ba ifazõchi koee, si lõ moeʼaisõni, ba manga ira. 
GEN.19_1.4	Ba lõ si mõrõ ira na, ba lafasoei nomo ira matoea mbanoeara andrõ, banoea Zodoma andrõ, he ono matoea, ba he satoea, samba banoea manõ, lahoeroefai. 
GEN.19_1.5	Moeʼao ira chõ Loti, lamane chõnia: Heza so niha andrõ, si no mõi jomo chõoe bongī? Ohe baero ira chõma, enaʼõ oroedoega chõra. 
GEN.19_1.6	Ba mõi tooe chõra Loti — ba bawandroehõ, ba ikoesi foerinia. — 
GEN.19_1.7	Ba imane: He gaʼa! Bõi manao horõ ami! Hiza! 
GEN.19_1.8	Domboea chõgoe nono alawe, si lõ irai mangila ira matoea; daʼõ oebeʼe baero chõmi, ba hana na milaoe chõra zomasi ami. Ba lõ tola milaoe hadia ia ba niha andrõ, me no atõ mõi ira ba loemõ zagõ chõgoe. 
GEN.19_1.9	Ba lamane: Faʼeseʼõ! lamane: Ha samõsamõsa ia, si mõi fatewoe ba daʼe, ba lõ aetoe idegoedegoe ita. Ba damalaoe chõoe zabõlõbõlõ, moroi ba nilaoema chõra enaʼõ! Ba ladegeni ira chõ Loti andrõ; so ira, ba wamoto bawandroehõ. 
GEN.19_1.10	Ba laʼoroʼõ dangara moroi jomo niha no mege, lasõbi jomo chõra Loti ba lakoesi mbawandroehõ. 
GEN.19_1.11	Ba lahawoei bõsi niha andrõ, si so tooe, he iraono ba he satoea, tobali laʼaloealoei manõ mbawandroehõ, ba lõ lasõndra. 
GEN.19_1.12	II. 
GEN.19_1.13	Mafakiko sa mbanoea daʼe, me no teʼadoegõ sibai ira chõ Jehowa; andrõ ifatenge ndraʼaga Jehowa, ba wamakiko jaʼira. 
GEN.19_1.14	Ba mõi tooe Loti, hoemede ia ba noemõnõnia, sangai ononia enaʼõ, imane: Milaboe, miheta ami ba daʼe! Ifakiko saʼae mboenoea daʼe Jehowa! Ba labali boedenia chõra oemõnõnia andrõ. 
GEN.19_1.15	Ba me ibõrõtaigõ moloeo, ba lafangaõsõ Loti malaʼika andrõ, lamane: Laboe, ohe woʼomooe ba onooe andrõ si domboea, si so ba daʼe, fa bõi tetiko ndraʼoegõ gõi ba horõ mbanoea andre! 
GEN.19_1.16	Ba me arõrõrõrõ ia na, ba latoejoe daʼionia niha andrõ, fabaja foʼomonia ba ononia andrõ si domboea, me no edõna iʼorifi ia Jehowa, laʼohe baero ba larõi ia ba daʼõ baero mbanoea. 
GEN.19_1.17	Ba ba wolohe jaʼira baero, ba lamane: Orifiʼõ, nosooe mbalazi! Bõi baliõgõ foeri ba bõi badoegõʼõ heza, ba ndraso. Ba hili orifiʼõ, fa bõi fao ndraʼoegõ ba waʼatekiko! 
GEN.19_1.18	Ba imane chõra Loti: Bõi, Toea! 
GEN.19_1.19	Noa sa atṍ isõndra waʼeboea dõdõ sawoejoemõ, wamaigioe, tobali no eboea waʼahachõ dõdõoe chõgoe, ba no õʼorifido; ba tebai moloi ndraʼo ba hili; ma dania so zi gõna ndraʼo, famoenoegoe. 
GEN.19_1.20	Hiza mbanoea, si no ahatõ, si tola oesaw̃a; ba no sideʼide, daʼõ zomasido oesaw̃a, — noa sa atṍ sideʼide ia — enaʼõ aoerido. 
GEN.19_1.21	Ba imane chõnia: Hiza, ba daʼõ gõi oeʼoʼõ chõoe, ba lõ oefakiko mbanoea andrõ niw̃aʼõoe. 
GEN.19_1.22	Taʼitaʼi, saw̃a daõ; lõʼõ sa oeʼila oelaoe hadia ia, balazi no õroegi. Andrõ wa labeʼe tõi mbanoea andrõ Zoara (sideʼide). 
GEN.19_1.23	Ba no toemboe loeo ba goeli danõ, me iroegi Zoara Loti.
GEN.19_1.24	III. 
GEN.19_1.25	idoedoegõ mbanoea andrõ, fabaja tanõ tooe, tefarahoe ndraso andrõ maʼasagõrõ, awõ niha, banoea daʼõ, awõ zinanõ ba danõ andrõ. 
GEN.19_1.26	Ba ibaliʼõ ia foeri, ba wamaigi, foʼomo Loti, foerinia, ba tobali kara moʼasio. 
GEN.19_1.27	Ba mahemoloe õ, ba ihoelõ wongi Aberahamo, weʼamõi ba zi so ia mege, chõ Jehowa. 
GEN.19_1.28	Ba me ifaigi mitooe Zodoma ba Gomora, awõ ndraso andrõ maʼasagõrõ, ba iʼila, noemalõ jaw̃a zimbo, moroi ba danõ andrõ, hoelõ zimbo zino waʼoe. 
GEN.19_1.29	Ba me idoedoegõ Lowalangi mbanoea ba ndraso andrõ, ba itõrõ tõdõ Lowalangi Gaberahamo andrõ, ba ifasao misa Loti, iheta ba waʼadoedoe andrõ, me idoedoegõ mbanoea andrõ, fabaja tanõ tooe, banoea si so Loti mege.
GEN.19_1.30	IV. 
GEN.19_1.31	Ba imane si aʼa chõ nachinia: Satoea saʼae namada, ba lõ niha ba goeli danõ, soroedoe chõda enaʼõ, si mane hoekoe ba goeli danõ maʼafefoe. 
GEN.19_1.32	Taboe, datafabadoegõ nagoe chõ namada, ba oroedoe mõrõ ita chõnia, enaʼõ lõ aetoe ngaʼõtõda ibeʼe amada. 
GEN.19_1.33	Ba latema lafabadoegõ nagoe chõ namara, ba zi bongi andrõ; ba mõi si bacha zi aʼa, oroedoe mõrõ ia chõ namara. Ba lõ iʼila, me ifadõlõ tooe ia, ba lõʼõ gõi iʼila, me maaso. 
GEN.19_1.34	Ba mahemoloe mbanoea, ba imane si aʼa andrõ chõ nachinia: Noa sa oroedoe mõrõ ndraʼo chõ namada; tafoeli tafabadoegõ chõnia nagoe, bongī dania gõi; ba ae si bacha ba fõrõ ba ngainia, enaʼõ lõ aetoe ngaʼõtõda ibeʼe amada. 
GEN.19_1.35	Ba lafoeli lafabadoegõ nagoe chõ namara, ba zi bongi andrõ gõi; ba mõi mõrõ ba ngainia zi achi. Ba lõ iʼila, me ifadõlõ ia ba he me maoso ia. 
GEN.19_1.36	Ba tobali manabina nono Loti andrõ, maʼadomboea, chõ namara. 
GEN.19_1.37	Ba madono zi aʼa, ono matoea, ba ibeʼe tõi nononia andrõ Moabi; daʼõ woeroegõ Ndraono Moabi andrõ maʼõchṍ. 
GEN.19_1.38	Ba si achi gõi, ba madono gõi, ono matoea, ba ibeʼe tõinia Gamoni; daʼõ woeroegõ Ndraono Gamoni maʼõchṍ.
GEN.20_1.1	I. 
GEN.20_1.2	Ba ba chõ woʼomonia Sara, ba imane: Achigoe! Ba ifatenge Abimelechi, razo Gerara, ifahalõʼõ Zara. 
GEN.20_1.3	Ba mõi chõ Gabimelechi Lowalangi, ba wangifi, ba zi bongi, imane chõnia: Si mate ndraʼoegõ, bõrõ ndra alawe andrõ, nihalõoe, me no donga zodonga. 
GEN.20_1.4	Ba lõ soroedoe chõnia Gabimelechi; ba imane: He Soʼaja! zoemõi õboenoe zi lõ horõ! 
GEN.20_1.5	Ba noa sa jaʼia zangoemaʼõ chõgoe: Achigoe! Ba si manõ gõi ndra alawe, no imane: Gaʼagoe! Sadõlõ dõdõgoe ba si lõ sala dangagoe ba wolaoegoe andrõ chõnia. 
GEN.20_1.6	Ba imane chõnia Lowalangi, ba wangifi: Ba jaʼodo gõi, oeʼila sa, wa no sadõlõ tõdõ ndraʼoegõ, wolaoe si manõ, ba no jaʼo zanimba chõoe wamazõchi horõ chõgoe menaʼõ; andrõ lõ oetehe õbabaja ia. 
GEN.20_1.7	Ba foeli saʼae ba zodonga ndrongania, noa sa samaʼeleʼõ ia, ba acha mangandrõ ia salahioe, enaʼõ aoeri ndraʼoegõ; ba na lõ õfoeli, ba jaʼaboto ba dõdõoe, wa si mate ndraʼoegõ, fabaja fefoe dána chõoe. 
GEN.20_1.8	II. 
GEN.20_1.9	Ba ifakaoniʼõ Gaberahamo Abimelechi, imane chõnia: Hadia wolaoemõ chõma! Hadia horõgoe chõoe, wa õfatõrõ chõgoe ba ba mbanoeagoe fefoe horõ seboea andrõ! Si tebai manõ telaoe menaʼõ, ba no õlaoe chõgoe. 
GEN.20_1.10	Ba imane na Abimelechi chõ Gaberahamo: Hadia danioe wolaoe si manõ? 
GEN.20_1.11	Ba imane Aberahamo: Me no oemane dõdõgoe: Te sa lõ faloecha wangataʼoefi Lowalangi ba mbanoea andrõ, ba laboenoe saʼae ndraʼodo, bõrõ woʼomogoe andrõ. 
GEN.20_1.12	Ba si ndroehoe sa gõi achigoe ia, ono namagoe — ha fa tenga ono ninagoe, ba no oehalõ ia. 
GEN.20_1.13	Me iw̃aʼõ chõgoe Lowalangi, ahetado ba chõma, mõido ba danõ bõʼõ, ba oemane chõnia: Daʼõ õlaoe, faʼomasioe ndraʼodo: gofoe heza taroegi dania, ba õw̃aʼõ gaʼaoe ndraʼodo. 
GEN.20_1.14	Ba ihalõ mbiribiri ba saw̃i ba sawoejoe ono matoea ba sawoejoe ono alawe Abimelechi, ba ibeʼe chõ Gaberahamo; ba ifoeli gõi chõnia woʼomonia Sara. 
GEN.20_1.15	Ba imane Abimelechi: Hiza fõnaoe danõgoe; heza zomasiʼõ, ba daʼõ iagõ. 
GEN.20_1.16	Ba imane chõ Zara: Hiza, oebeʼe ba danga gaʼaoe zi hõnõ roefia, zosizosi chõoe daʼõ ba zi so ba ngaioe, fefoe, tobali lõ horõoe ba niha fefoe. 
GEN.20_1.17	Ba mangandrõ Gaberahamo chõ Lowalangi, salahi Gabimelechi, ba ifadõhõ wõchõnia Lowalangi, ba fõchõ woʼomonia ba fõchõ zawoejoenia ira alawe, fa moʼonoʼono ira. 
GEN.20_1.18	Noa sa ifaoeloegõ Jehowa wokoesi taloe ndra alawe ba nomo Gabimelechi fefoe, bõrõ Zara andrõ, foʼomo Gaberahamo.
GEN.21_1.1	I. 
GEN.21_1.2	Ba manabina Zara ba moʼono chõ Gaberahamo, ba waʼatoeania, ono matoea, ba ginõtõ andrõ, niw̃aʼõ Lowalangi. 
GEN.21_1.3	Ba ibeʼe tõi nononia Gizaʼaki Aberahamo, tõi nono sawena toemboe andrõ chõnia chõ Zara. 
GEN.21_1.4	Ba iboto nononia Izaʼaki Aberahamo, me no fitoe bongi, iʼoʼõ niw̃aʼõ Lowalangi chõnia. 
GEN.21_1.5	Ba no otoe fache Gaberahamo, me toemboe chõnia nononia Izaʼaki andrõ. 
GEN.21_1.6	Ba imane Sara: Famaʼiki nilaoe Lowalangi chõgoe; dozi ha niha zamondrongo, ba laʼigiʼigiʼõ ndraʼodo. 
GEN.21_1.7	Ba imane na: Ha niha zirai mõi ba dõdõ, chõ Gaberahamo andrõ, wa samaenoe ono na dania Zara! Ba noa sa moʼonodo chõnia, ba waʼatoeania. 
GEN.21_1.8	Ba manõi nono andrõ ba aefa ba mbagi zoesoe; ba ibeʼe gõ niha, Aberahamo, eboea ihalõ, me loeo aefa ba mbagi zoesoe Gizaʼaki.
GEN.21_1.9	II. 
GEN.21_1.10	ba imane chõ Gaberahamo: Fofanõ zawoejoe andrõ, awõ nononia; lõʼõ sa tola manema ondrõita dania nono zawoejoe andrõ, awõ nonogoe Izaʼaki. 
GEN.21_1.11	Ba fatoewoe sibai daʼõ chõ Gaberahamo, bõrõ nononia andrõ. 
GEN.21_1.12	Ba imane Lowalangi chõ Gaberahamo: Bõi aboea chõoe ba nono andrõ ba ba zawoejoemõ andrõ; ahori õʼoʼõ niʼandrõ Zara chõoe; ha sa maʼoewoe Gizaʼaki dania, niw̃aʼõ si ndroehoe ngaʼõtõoe. 
GEN.21_1.13	Ba he ono zawoejoe andrõ gõi, ba soi seboea dania oebeʼe, me no onooe. 
GEN.21_1.14	Ba mamahemoloe õ, ba ihoelõ wongi Aberahamo, ihalõ roti ba sara asoa nidanõ, ibeʼe chõ Hagara, ba ifaloeʼigõ chõnia nono, ba ifofanõ. Ba mofanõ ia ba eloengoeloengoe ia ba danõ si mate ba Mbereseba. 
GEN.21_1.15	Ba me no ahori nidanõ ba nasoa, ba itiboʼõ tooe ba mbõrõ daʼoeli nono, 
GEN.21_1.16	ba mõi ia doemadao ba zi tambai, mato ichamõ ono wana waʼarõoe; imane sa: Tebai oenehegõ waʼamate nono! Andrõ iʼarõoeʼõ ia maʼifoe; ba ibõrõtaigõ meʼe nono.
GEN.21_1.17	III. Ba me irongo Lowalangi weʼe nono, ba moe ao malaʼika Lowalangi chõ Hagara, moroi ba mbanoea si jaw̃a, imane chõnia: Hadia chõoe, Hagara? Bõi boesi dõdõoe! No irongo Lowalangi weʼe nono andrõ, ba zi so ia. 
GEN.21_1.18	Ae fazaw̃a nono ba ohe dangania, tobali soi seboea sa ia oebeʼe. 
GEN.21_1.19	Ba ibokai hõrõnia Lowalangi, ba iʼila goemboe nidanõ. Ba mõi ia, ifoʼõsi nasoa idanõ, ba ifabadoegõ chõ nono. 
GEN.21_1.20	Ba itolo nono andrõ Lowalangi; manõi ia, ba ba danõ si mate sosó ia ba tobali soneche fafanata. 
GEN.21_1.21	Ba danõ si mate Farana iʼiagõ, ba ifangowaloe ia inania, moroi ba danõ Miseraji.
GEN.21_1.22	IV. 
GEN.21_1.23	Andrõ ae ba hõloe chõgoe ijaʼe ba daʼe, ba Lowalangi, wa lõʼõ manõ falimo ndraʼoegõ chõgoe ba he ba dana chõgoe, si mane jaʼodo, me no si fahoewoe ndraʼo chõoe, ba no si fahoewoe chõgoe gõi ndraʼoegõ ba ba zi so ba danõ andre fefoe, ba zi sosó ndraʼoegõ si fatewoe. 
GEN.21_1.24	Ba imane Aberahamo: Mõido ba hõloe. 
GEN.21_1.25	Ba isechegõ Gabimelechi Aberahamo, ba mbaʼa nidanõ andrõ, niʼochõgõ zawoejoe Gabimelechi, niʼanõsõʼõ. 
GEN.21_1.26	Ba imane Abimelechi: Lõ oeʼila, ha niha zolaoe, daʼõ; lõ hadia ia niʼombachaʼõoe chõgoe, ba lõʼõ gõi nirongogoe jaʼia, irege maʼõchṍ. 
GEN.21_1.27	Ba ihalõ mbiribiri ba saw̃i Aberahamo, ibeʼe chõ Gabimelechi, ba fawoeʼoe li ira. 
GEN.21_1.28	Ba iʼoniagõ zi fitoe rozi, ono mbiribiri, Aberahamo. 
GEN.21_1.29	Ba imane Abimelechi chõ Gaberahamo: Heza labeʼe nono mbiribiri andrõ, si fitoe rozi, niʼoniagõmõ? 
GEN.21_1.30	Imane Aberahamo: Ono mbiribiri andrõ, si fitoe rozi, ba ja sinemaoe chõgoe; ja famadoehoeʼõ daʼõ chõgoe, wa no jaʼo zogao baʼa andrõ. 
GEN.21_1.31	Andrõ wa labeʼe tõi naha andrõ Mbereseba, me no ba daʼõ faoma fahõloe ira chõ nawõra. 
GEN.21_1.32	Si manõ wawoeʼoesa li chõra ba Mbereseba. Ba maoso ndra Abimelechi koemandra andrõ chõnia, Ficholo, ba lafoeli ira ba danõ Ndrawa Wilisiti. 
GEN.21_1.33	Ba itanõ mbooe Aberahamo, ba Mbereseba andrõ ba iʼangarõfi li dõi Jehowa ba daʼõ, tõi Lowalangi si lõ aetoe andrõ. 
GEN.21_1.34	Ba ara Gaberahamo ba danõ Ndrawa Wilisiti.
GEN.22_1.1	I. 
GEN.22_1.2	Ba imane: Halõ nonooe andrõ si ha samboea, somasi ndraʼoegõ, Izaʼaki andrõ, ba ae ba danõ Morija, ba beʼe soemange nitoenoe ia ba daʼõ ba hili, niw̃aʼõgoe chõoe dania. 
GEN.22_1.3	Ba mahemoloe õ, ba ihoelõ wongi Aberahamo, ifosela galidenia, iʼohe zawoejoenia, daroea, ba ononia Izaʼaki, isisila geoe, fanoenoe zoemange, ba maoso ia, isaw̃a naha andrõ, niw̃aʼõ Lowalangi chõnia. 
GEN.22_1.4	Ba doea wongi, ba ifaõga hõrõnia Aberahamo, ifachõlõ ia, ba faoro chõnia naha andrõ, arõoe na. 
GEN.22_1.5	Ba imane Aberahamo ba zawoejoenia: Miʼiagõ daʼe, awõ galide, mõiga misa mangandrõ, daroeaga ono, ba na noa daʼõ, ba mafoeliga chõmi. 
GEN.22_1.6	Ba ihalõ geoe andrõ, fanoenoe zoemange, ibeʼe noro nononia Izaʼaki ba itoejoe galitõ ba siʼõli fanaba, ba mofanõ ira, daroea ira. 
GEN.22_1.7	Ba hoemede Gizaʼaki chõ namania Aberahamo, imane: He Ama! Imane: Jaʼe ndraʼo onogoe! Ba imane: Alitõ ba eoe, ba no so, ba heza so mbiribiri, soemange nitoenoe? 
GEN.22_1.8	Imane Aberahamo: Ifaigi sa dania Lowalangi mbiribiri, soemange nitoenoe, onogoe! Ba mowaõwaõ ira, daroea ira. 
GEN.22_1.9	Ba me no laroegi naha andrõ, miw̃aʼõ Lowalangi chõma, ba ifaʼanõ naha wameʼe soemange Aberahamo ba eoe andrõ, ba ifaʼanõ gõi; ba iʼamõbõʼõ ononia Izaʼaki ba ibeʼe ba naha wameʼe soemange andrõ, ba dete geoe. 
GEN.22_1.10	Ba iʼoroʼõ dangania Aberahamo, itoejoe ziʼõli, ba wanaba ononia. 
GEN.22_1.11	Ba moeʼao chõnia malaʼika Jehowa moroi ba mbanoea si jaw̃a, imane: He Aberahamo! He Aberahamo! Ba imane: Jaʼe ndraʼodo! 
GEN.22_1.12	Ba imane: Bõi babaja nono andrõ, bõi fakao ia! Awena sa oeʼila, wa no sangataʼoefi Lowalangi ndraʼoegõ, me lõ alimagõ chõoe nonooe andrõ, si ha samboea, õloeloe chõgoe. 
GEN.22_1.13	Ba ifaõga hõrõnia Aberahamo ba iʼila zi matoea mbiribiri, si no tochai ba ndroeʼoe tandroenia. Ba mõi Gaberahamo, ihalõ mbiribiri andrõ ba ibeʼe soemange nitoenoe, salahi nononia. 
GEN.22_1.14	Ba ibeʼe tõi naha andrõ Aberahamo ”Zanehe Jehowa”. Andrõ wa law̃aʼõ na maʼõchṍ: ”Ba hili andrõ, ba niʼoromaʼõ Jehowa jaʼia.”
GEN.22_1.15	II. 
GEN.22_1.16	Fahõloe ndraʼo ba chõgoe, iw̃aʼõ Jehowa: Me no õlaoe daʼõ, ba me lõ salimagõ chõoe nonooe andrõ si ha samboea, õloeloe chõgoe, 
GEN.22_1.17	ba oehõna chõoe howoehowoe, ba ato sibai dania maʼoewoemõ oebeʼe, faʼoja ndrõfi ba mbanoea si jaw̃a ba faʼoja ngawoea nene ba mbewe nasi, ba sochõ bawa gõli ba nemalira maʼoewoemõ dania. 
GEN.22_1.18	 bõli gõlõoe, me no õʼoʼõ niw̃aʼõgoe andrõ. 
GEN.22_1.19	Ba ifoeli ia ba zawoejoenia Aberahamo, ba maoso ira ba fao ira ba Mbereseba, ba ba Mbereseba ahono Gaberahamo.
GEN.22_1.20	III. 
GEN.22_1.21	ba achi daʼõ, Boesi ba Kemoeeli, foeroegõ Ndrawa Garamo andrõ, 
GEN.22_1.22	ba Chesoedi ba Haso ba Filida ba Jidilafa ba Betoeeli; 
GEN.22_1.23	ba ono Mbetoeeli Rebeka andrõ Si daw̃aloe andrõ nono Milika chõ Nachori, achi Gaberahamo. 
GEN.22_1.24	Ba so na zamboea tõ ndrongania ba dõi, Roima dõi; ba moʼono gõi daʼõ chõnia: Teba ba Gahamo ba Tahasi ba Maʼacha.
GEN.23_1.1	I. 
GEN.23_1.2	Ba mate Zara ba Giriata Garaba, jaʼia Heberona andrõ, ba danõ Ganaʼana. Ba mõi Gaberahamo faʼalaʼalai ba chõ Zara, mangeʼesi jaʼia. 
GEN.23_1.3	Aefa daʼõ, ba irõi mboto zi mate andrõ, mõi ia moehede ba Ndraono Cheti, imane: 
GEN.23_1.4	Niha bõʼõ ndraʼo chõmi, si fatewoe; Mitehe chõgoe lewatõ ba chõmi, ondrõita dania, enaʼõ oeheta jomo zi mate andrõ chõgoe, enaʼõ oekoʼo. 
GEN.23_1.5	Ba latema li Gaberahamo Iraono Cheti, lamane: 
GEN.23_1.6	Fondrondrongo chõma ine, Toea! Amaedola zalaw̃a ba chõ Lowalangi ndraʼoegõ, weʼasosómõ ba chõma; ba wondrege zi sõchi lewatõ chõma koʼo zi mate andrõ chõoe! samõsa lõ ba chõma, sanenaw̃a jaʼoegõ, na ba lewatõ chõnia õkoʼo zi mate andrõ chõoe. 
GEN.23_1.7	Ba maoso Gaberahamo, mangaloeloe ia ba niha ba danõ andrõ, Iraono Cheti. 
GEN.23_1.8	Ba hoemede ia chõra, imane: Na mõi dõdõmi oeheta jomo zi mate andrõ chõgoe ba oekoʼo, ba mitolodo, miloeloei mangoemaʼõ chõ Geferono andrõ, ono Zohara, 
GEN.23_1.9	enaʼõ ibeʼe chõgoe dõgi narõ hili andrõ, Machefela, chõnia, ba wondrege mbenoeania andrõ; lõ oeʼambõsi mbõlinia chõnia, na ibeʼe chõgoe lewatõ ba chõmi, ondrõita dania. 
GEN.23_1.10	Ba no doemadao gõi ba daʼõ Geferono andrõ, awõ Ndraono Cheti. Ba itema li Gaberahamo Eferono, Iraono Cheti, tobali larongo Iraono Cheti, ha waʼato ira, sanõrõ bawa gõli mbanoeania mijomo, imane: 
GEN.23_1.11	Bõi, Toea! fondrondrongo chõgoe! Oebeʼe boealagoe chõoe mbenoea andrõ, fabaja tõgi narõ hili andrõ bacha, oebeʼe boeala chõoe; ba zanehe niwama andre oebeʼe boealagoe chõoe. Koʼo manõ saʼae zi mate andrõ chõoe! 
GEN.23_1.12	Ba mangaloeloe Gaberahamo ba niha ba danõ andrõ. 
GEN.23_1.13	Ba hoemede ia chõ Geferono andrõ; larongo banoeara, imane: Na si manõ dõdõoe, ba fondrondrongo chõgoe! Oebeʼe mbõli mbenoea andrõ, halõ ia chõgoe, enaʼõ oekoʼo ba daʼõ zi mate andrõ chõgoe. 
GEN.23_1.14	Ba imane Eferono chõ Gaberahamo: 
GEN.23_1.15	Fondrondrongo chõgoe ine, Toea! Benoea si 400 roefia mobõli, ba hadia daʼõ chõda, daroea ita? Koʼo manõ saʼae zi mate andrõ chõoe! 
GEN.23_1.16	Ba iʼoʼõ chõ Geferono Aberahamo, ba itoelo chõ Geferono mbõli andrõ Aberahamo, niw̃aʼõnia ba zi so Ndraono Cheti andrõ, 400 roefia fanimba, si lakoe ba waniaga. 
GEN.23_1.17	Ba tobali chõ Gaberahamo mbenoea Geferono andrõ, ba Machefela, ba gamaoedoe Mamere, benoea andrõ, si so tõgi narõ hili andrõ bacha, awõ geoe fefoe, si so ba mbenoea andrõ, fasoei, 
GEN.23_1.18	teʼaroʼõ chõ Gaberahamo, ba zi so Ndraono Cheti andrõ, ha waʼato ira, sanõrõ bawa gõli mbanoeania, mijomo. 
GEN.23_1.19	Aefa daʼõ ba ikoʼo woʼomonia Sara Aberahamo ba dõgi narõ hili andrõ, ba mbenoea Machefela, ba gamaoedoe Mamere, jaʼia Heberona, ba danõ Ganaʼana. 
GEN.23_1.20	Ba tobali teʼaroʼõ chõ Gaberahamo mbenoea andrõ fabaja tõgi narõ hili andrõ bacha, laʼaroʼõ Iraono Cheti, lewatõ chõnia, ondrõita dania.
GEN.24_1.1	I. 
GEN.24_1.2	Ba hoemede Gaberahamo chõ zatoea zawoejoenia baomonia, si so barõ mbawa fefoe hadia ia zi so chõnia, imane: Toefa tangaoe narõ zolagoe! 
GEN.24_1.3	Mõiʼõ sa ba hõloe chõgoe, ba chõ Jehowa, Lowalangi mbanoea si jaw̃a ba Lowalangi danõ, wa tenga ono Ndrawa Ganaʼana ba zi fatewoe ndraʼodo, õhalõ chõ nonogoe andrõ, 
GEN.24_1.4	wa ba chõma mõiʼõ, ba niwama, ba wangai ira alawe chõ nonogoe Izaʼaki. 
GEN.24_1.5	Ba imane sawoejoe andrõ: Ba na lõ edõna fao chõgoe ndra alawe andrõ, ba danõ andre, ba hadia, oeʼohe mangawoeli nonooe ba danõ andrõ, ba zaheta jaʼoegõ? 
GEN.24_1.6	Imane chõnia Aberahamo: Bõi! bõi ohe mangawoeli ba daʼõ nonogoe! 
GEN.24_1.7	Jehowa andrõ, Lowalangi mbanoea si jaw̃a, sangeheta jaʼo mege ba nomo namagoe ba ba mbanoeama, si no moehede chõgoe, si no fahõloe chõgoe, wangoemaʼõ: ” Ba maʼoewoemõ oebeʼe danõ andre” — daʼõ zamowaõwaõ dania fõnaoe malaʼikania, enaʼõ ba daʼõ õhalõ ndra alawe chõ nonogoe. 
GEN.24_1.8	Ba na lõ edõna ndra alawe andrõ, iʼoʼõ ndraʼoegõ, ba aefa ndraʼoegõ ba wahõloesa andre; ba lõʼõ manõ tola õʼohe mangawoeli ba daʼõ nonogoe! 
GEN.24_1.9	Awena itoefa tangania narõ zola Gaberahamo, mõi ia ba hõloe chõnia, iʼoʼõ niw̃aʼõnia.
GEN.24_1.10	II. 
GEN.24_1.11	Ba ibeʼe molombase gondra no mege baero mbanoea, ba zinga mbaʼa, tánõtánõ owi, si mõimõi baero ndra alawe, ba wanaʼoe idanõ. 
GEN.24_1.12	Ba imane: ”He Jehowa Lowalangi zochõ jaʼo andrõ, Lowalangi Gaberahamo! Tolodo, eboeaʼõ dõdõoe chõ zochõ jaʼo andrõ Aberahamo. 
GEN.24_1.13	Na sodo ba zinga mbaʼa iadaʼe, ba na so moroi jomo nono alawe ba mbanoea daʼe manaʼoe idanõ — 
GEN.24_1.14	ba na itema dania ligoe ono alawe andrõ ba niw̃aʼõgoe: Oroʼõ nasoa, daʼoebadoe, na imane: Badoe, ba oefabadoegõ gõi ba gondra chõoe, ba ja daʼõ nihonogõimõ chõ genonioe Izaʼaki, ba ba daʼõ jaʼaboto ba dõdõgoe, wa no eboea dõdõoe chõ zochõ jaʼo.” 
GEN.24_1.15	Ba lõ saetoe wangandrõnia na, ba so moroi jomo Rebeka, ono Mbetoeeli ono Milika andrõ, foʼomo Nachori, achi Gaberahamo, so ba galisinia nasoa. 
GEN.24_1.16	Ba si sochi bawa ia, ono alawe, si lõ irai oroedoe ba ndra matoea. Ba mõi ia mitooe ba mbaʼa, ifoʼõsi nasoa ba ifoeli ia mijaw̃a. 
GEN.24_1.17	Ba fagohi zawoejoe no mege, wamaondragõ jaʼia, imane: Daʼoebadoe maʼifoe nidanõ ba nasoa chõoe. 
GEN.24_1.18	Ba imane: Badoe; Toea! Ba iʼaliogõ iʼoroʼõ nasoa, ifabadoegõ chõnia. 
GEN.24_1.19	Ba me no abõnõ ifabadoegõ chõnia, ba imane: Daʼoetaʼoetaʼoe gõi õ gondra chõoe, irege aboeso ira. 
GEN.24_1.20	Ba iʼaliogõ ifadoewa ba loeha nõsi nasoa andrõ chõnia ba fagohi ia, ifoeli isaw̃a mbaʼa, ba wanaʼoe idanõ na, itaʼoe õ gondra chõnia fefoe. 
GEN.24_1.21	Ba ahõlihõli dõdõ niha andrõ, ifaigifaigi, lõ hedehede, enaʼõ iʼila, na no ifahowoeʼõ Jehowa weʼamõinia, ba na lõʼõ. 
GEN.24_1.22	Ba me no aboeso gondra, ba ihalõ naja ba nichoe niha andrõ, anaʼa, sasoekoe fanimba, ba doea rozi naja ba mboelõcha, foeloe roefia fanimba, anaʼa, ba imane: 
GEN.24_1.23	Ha ono ndraʼoegõ? Ombachaʼõ chõgoe! Hadia, monaha ndraʼaga ba nomo namaoe, na mõiga mõrõ ba daʼõ? 
GEN.24_1.24	Ba imane chõnia: Ono Mbetoeeli andrõ ndraʼodo, Betoeeli ono Milika andrõ, ononia chõ Nachori. 
GEN.24_1.25	Ba imane na: No fahõna chõma ndroeʼoe ba õ gondra, ba ebolo naha ba wemõrõ. 
GEN.24_1.26	Ba ifaõndrõ ia niha andrõ, mangaloeloe ia chõ Jehowa, imane: 
GEN.24_1.27	Nisoeno Jehowa, Lowalangi zochõ jaʼo andrõ, Lowalangi Gaberahamo, si lõ mangambõsi faʼeboea dõdõnia, awõ wa lõ farõi chõ zochõ jaʼo. Lala daʼe, ba niʼoromaʼõ Jehowa chõgoe, lala ba nomo dalifoesõ zochõ jaʼo! 
GEN.24_1.28	Ba fagohi nono alawe andrõ, iʼombachaʼõ chõ ninania zi no faloecha ia. 
GEN.24_1.29	Ba so dalifoesõ Rebeka andrõ, Labano dõi. 
GEN.24_1.30	Ba me iʼila daʼõ naja ba nichoe andrõ, awõ naja ba mboelõcha chõ nachinia, ba me irongo niʼombachaʼõ Rebeka, me imane: Daʼõ niw̃aʼõ niha andrõ chõgoe! ba fagohi Labano andrõ, isaw̃a niha andrõ ba gero mbanoea, ba zinga mbaʼa, ba iroegi; no sosó manõ ia ba daʼõ, awõ gondra, ba zinga mbaʼa. 
GEN.24_1.31	Ba imane Labano: Ae jomo, nifahowoeʼõ Jehowa! hana wa ba daʼe baero soʼõ? Noa saʼae oehaogõ nomo ba no oefaigi naha gondra. 
GEN.24_1.32	Ba me no iroegi jomo niha andrõ, ba iheta zela gondra [Labano] ba ibologõ tooe ndroeʼoe, toefo gondra ba ibeʼe gõ ba ihalõ nidanõ, fanasa gahe chõnia ba ba nawõnia fao. 
GEN.24_1.33	Ba me labeʼe gõnia menaʼõ, ba imane: Lõ mangado, irege no oew̃aʼõ niw̃aʼõgoe! 
GEN.24_1.34	Ba imane: Ba w̃aʼõ! Ba imane: Sawoejoe Gaberahamo ndraʼodo. 
GEN.24_1.35	No ihõna howoehowoe chõ zochõ jaʼo Jehowa, ba no seboea anaʼa ia. No ibeʼe boealania chõnia Jehowa mbiribiri ba saw̃i ba firõ ba anaʼa ba sawoejoe ira matoea ba sawoejoe ira alawe ba ondra ba kalide. 
GEN.24_1.36	Ba Sara andrõ, foʼomo zochõ jaʼo, ba no moʼono, ono matoea, chõ zochõ jaʼo, me niha satoea saʼae ia; ba danga daʼõ ibeʼe fefoe zi so chõnia. 
GEN.24_1.37	Ba no ibeʼe li chõgoe sochõ jaʼo no ibeʼedo ba hõloe ba daʼõ, imane: Lõ tola ba Ndrawa Ganaʼana õhalõ ndra alawe chõ nonogoe, ba Ndrawa Ganaʼana andre, si sodo ba danõ, 
GEN.24_1.38	ba mbanoeama mõiʼõ, ba niwama, ba wangai ira alawe chõ nonogoe. 
GEN.24_1.39	Ba no oemane chõ zochõ jaʼo: Ba he wisa, na lõ edõna iʼoʼõ ndraʼo alawe andrõ? 
GEN.24_1.40	Ba imane chõgoe: Jehowa andrõ si no anehe, ba wanõrõgoe lalagoe andrõ, ifowaõwaõ malaʼikania fõnaoe ba ifahowoeʼõ weʼamõimõ, enaʼõ ba niwama õhalõ ndra alawe chõ nonogoe, ba mbanoeama andrõ. 
GEN.24_1.41	Ba awena aefaʼõ ba wahõloesa andre, na no mõiʼõ ba niwama; na lõ latehe chõoe, ba aefaʼõ ba wahõloesa andre chõgoe. 
GEN.24_1.42	Ba me oeroegi mbaʼa andrõ, me maʼṍchõ, ba oemane: He Jehowa Lowalangi, zochõ jaʼo, Lowalangi Gaberahamo! na õfahowoeʼõ ndraʼo ba lala andre nitõrõgoe, ba tolodo: 
GEN.24_1.43	Na sodo ba daʼe, ba zinga mbaʼa, ba na so moroi jomo nono alawe, ba wanaʼoe idanõ, ba na oemane chõnia: Beʼe õgoe maʼifoe nidanõ ba nasoa chõoe! 
GEN.24_1.44	ba na imane: Badoe, ba daʼoefabadoegõ gõi ba gondra chõoe! — ba ja daʼõ ndra alawe andrõ, si no ihonogõi Jehowa chõ nono zochõ jaʼo andrõ. 
GEN.24_1.45	Ba ha siʼaikõ aefa oehonogõi daʼõ tõdõgoe, ba so moroi jomo Rebeka, no iʼangalisigõ nasoa, mõi ia mitooe ba mbaʼa, manaʼoe idanõ. Ba oemane chõnia: Beʼe õgoe, oebadoe! 
GEN.24_1.46	Ba iʼanemaʼõ iʼoroʼõ nasoa, imane: Badoe, ba daʼoefabadoegõ ba gondra chõoe gõi. Ba oebadoe nidanõ ba ifabadoegõ ba gondra gõi. 
GEN.24_1.47	Aefa daʼõ, ba oesofoe chõnia, oemane: Ha ono ndraʼoegõ? Ba imane: Ono Mbetoeeli ndraʼodo, Betoeeli ono Nachori andrõ, ononia chõ Milika andrõ. Ba oetema oebeʼe ba nichoenia naja andrõ, ba ba mboelõchania. 
GEN.24_1.48	Ba oefaõndrõ ndraʼo, mangaloeloe chõ Jehowa, oesoeno Jehowa, Lowalangi zochõ jaʼo, Aberahamo, me no iʼoromaʼõ chõgoe lala, si lõ eloengoe ndraʼo, lala ba wangai ono dalifoesõ zochõ jaʼo, chõ nononia. 
GEN.24_1.49	Ba na edõna atṍ ami, mihachõsi tõdõ zochõ jaʼo, na lõ edõna farõi ami chõnia, ba miʼombachaʼõ chõgoe; ba na lõʼõ, ba miʼombachaʼõ zoei chõgoe, enaʼõ oefoelido, ma ba gambõlõ, ba ma gabera oesaw̃a. 
GEN.24_1.50	Ba latema linia ira Labano Betoeeli, lamane: Moroi chõ Jehowa daʼõ! Tebai maw̃aʼõ hadia ia, he si lõ sõchi, ba he si sõchi. 
GEN.24_1.51	Jaʼe chõoe Rebeka; ohe ia ba aeʼe, enaʼõ foʼomo nono zochõ jaʼoegõ ia, si máne niw̃aʼõ Jehowa. 
GEN.24_1.52	Ba me irongo niw̃aʼõra andrõ sawoejoe Gaberahamo andrõ, ba mangaloeloe ia chõ Jehowa iroegi danõ tooe. 
GEN.24_1.53	Ba isaoʼõ baero sawoejoe andrõ naja anaʼa ba aja firõ ba noecha, ibe e boeala chõ Rebeka; ba chõ gaʼania ba chõ ninania, ba ibeʼe gõi naja. 
GEN.24_1.54	Ba manga ira ba mamadoe hadia ia, jaʼia ba awõnia fao, ba mõrõ ira ba daʼõ. Ba mahemoloe õ, me no maoso ira, ba imane: Mitehe chõgoe wangawoeli chõ zochõ jaʼo! 
GEN.24_1.55	Ba lamane ira gaʼa Rebeka inania: Aeha mowongi na maʼifoe ba daʼe nono alawe, ma irege foeloe bongi, ba hana na mofanõ ia. 
GEN.24_1.56	Ba imane chõra: Bõi mitahado! No ifahowoeʼõ Jehowa weʼamõigoe andre, ba miʼefaʼõ ndraʼo, enaʼõ oefoelido chõ zochõ jaʼo. 
GEN.24_1.57	Ba lamane: Ba damoehede ita chõ nono alawe, chõnia tasofoe! 
GEN.24_1.58	Ba hoemede ira chõ Rebeka, lamane chõnia: Hadia, edõnaʼõ mõi awõ niha andre? Ba imane: 
GEN.24_1.59	E, edõnado! Ba lafofanõ saʼae dalifoesõra Rebeka andrõ, awõ zamaenoe jaʼia fõna ba sawoejoe Gaberahamo andrõ ba awõnia fao. 
GEN.24_1.60	Ba lafahowoeʼõ Rebeka, lamane chõnia: He si achi! Ja oja ngahõnõ maʼoewoemõ dania, ba jalaʼaroʼõ chõra dania mbawa gõli nemalira ngaʼõtõmi! 
GEN.24_1.61	Ba mangefa Rebeka, awõ ngoningoninia, mõi ira jaw̃a ba hoeloe gondra ba laʼoʼõ niha no mege; ba iʼohe Rebeka sawoejoe no mege ba mofanõ.
GEN.24_1.62	III. 
GEN.24_1.63	Ba samoeza maʼṍchõ, ba no mõi ba mbenoea Gizaʼaki mangandrõ, me tánõtánõ owī. Ba me ifaõga hõrõnia, ba iʼila gondra moroi sa. 
GEN.24_1.64	Ba me ifachõlõ ia Rebeka, ba iʼila Gizaʼaki. Ba itiboʼõ tooe ia moroi ba hoeloe gondra, 
GEN.24_1.65	ba imane chõ zawoejoe andrõ: Ha niha daʼõ, samaondragõ jaʼita ba mbenoea? Imane sawoejoe andrõ: Sochõ jaʼo daʼõ! Ba ihalõ mbaloebaloe mbawa, ibaloegõ ia. 
GEN.24_1.66	Ba idoenõdoenõ chõ Gizaʼaki sawoejoe andrõ wolaoenia fefoe. 
GEN.24_1.67	Ba iʼohe baose Rebeka Izaʼaki, baose ninania Sara, ihalõ ia ba tobali foʼomonia ba itoegoe iʼomasiʼõ; ba terara dõdõ Gizaʼaki ba waʼamate ninania.
GEN.25_1.1	I. 
GEN.25_1.2	Ketoera dõi, ba moʼono daʼõ chõnia: Simera ba Jokisa ba Medano ba Midiano ba Jisibaki ba Soea. 
GEN.25_1.3	Ba ono Jokisa, ba Seba ba Dedano; ba maʼoewoe Dedano Ndrawa Asoeri andrõ ba Dawa Letoesi ba Dawa Loimeni. 
GEN.25_1.4	Ba ono Midiano, ba Efa ba Eferi ba Hanochi, ba Abida ba Elidaʼa; oi iraono Getoera andrõ daʼõ. 
GEN.25_1.5	Ba hadia ia zi so chõnia, fefoe, ba ibeʼe chõ Gizaʼaki Aberahamo. 
GEN.25_1.6	Ba ba ndraono ndrongania ba dõi, chõnia, ba mamoeala Gaberahamo ba ifofanõ ira, ifabali chõ nononia Izaʼaki, me aoeri ia na, ifofanõ ba danõ tánõ ba gatoemboecha loeo.
GEN.25_1.7	II. 
GEN.25_1.8	Ba aetoe noso Gaberahamo, mate ia ba waʼatoea omasiõ, no atoea ia ba no afõli faʼaoeri; ba teʼoroedoegõ ia ba niwara. 
GEN.25_1.9	Ba lakoʼo ia ononia Izaʼaki ba Simaʼeli ba dõgi narõ hili Machefela andrõ, ba mbenoea Ndraono Cheti andrõ, Eferono, ono Zohara, ba gamaoedoe Mamere. 
GEN.25_1.10	Ba mbenoea andrõ, niʼõli Gaberahamo ba Ndraono Cheti: ba daʼõ tekoʼo Gaberahamo ba foʼomonia Sara. 
GEN.25_1.11	Ba me no mate Gaberahamo, ba ifahowoeʼõ nononia Izaʼaki Lowalangi. Ba ba ngai ”mbaʼa zaoeri, samaigi jaʼodo” sosó Gizaʼaki. 
GEN.25_1.12	III. 
GEN.25_1.13	Daʼe dõi nono Zimaʼeli, wanõtõi jaʼira, ngenolira: Si aʼa chõ Zimaʼeli, ba Nebajoti, ba Kedara ba Adibeʼeli ba Mibisa 
GEN.25_1.14	ba Misima ba Doema ba Masa, 
GEN.25_1.15	ba Hadadi ba Tema ba Jetoeri ba Nafisi ba Kedema. 
GEN.25_1.16	Daʼõ nono Zimaʼeli andrõ, ba daʼõ dõira, ba mbanoeara andrõ, ba naha nosera; felendroea zalaw̃a, ba niwara andrõ. 
GEN.25_1.17	Ba faʼanaoe noso Zimaʼeli andrõ, ba 137 fache. Ba aetoe nosonia, mate ba teʼoroedoegõ ba niwara. 
GEN.25_1.18	Ba nahiara, banoeara, ba iʼotarai Hawila, noemalõ ba Zoeri, tánõ ba gatoemboecha, na taʼotarai danõ Miseraji, iroegi misa danõ Ndrawa Asiria; tánõ ba gatoemboecha mowanoea ia fõnafõna dalifoesõnia fefoe. 
GEN.25_1.19	IV. 
GEN.25_1.20	Ba õfa woeloe fache Gizaʼaki, me ihalõ Rebeka andrõ, ono Ndrawa Garamo andrõ, Betoeeli, ba Mezofotamia, achi Ndrawa Garamo andrõ, Labano. 
GEN.25_1.21	Ba mangandrõ Gizaʼaki chõ Jehowa ba chõ woʼomonia andrõ, me no si lõ ono. Ba ifondrondrongo wangandrõnia Jehowa, ba manabina woʼomonia Rebeka [si faero]. 
GEN.25_1.22	Ba fagobigobi nononia ba daloenia; ba imane: Na si manõ, ba hana wa aoerido? Ba mõi ia moesofoe chõ Jehowa. 
GEN.25_1.23	Ba imane chõnia Jehowa: Domboea soi ba daloemõ; domboea mado zi toemboe chõoe dania, ba wasoewõta. Ba abõlõ dania mado si samboea, ba sawoejoe zi achi dania zi aʼa. 
GEN.25_1.24	Ba me iroegi baw̃ania ba woʼono, ba hiza zi faero ba daloenia. 
GEN.25_1.25	Ba bõla zi aʼa, no ojoʼojo, hoelõ mbaroe loeo soboeboe, maʼasageoe. Andrõ wa labeʼe tõinia Gezaoe. 
GEN.25_1.26	Ba bõla gõi nachinia andrõ, ba no igogohe mbõrõ sisi Gezaoe tangania; andrõ wa labeʼe tõinia Jakobo. Ba no õnõ ngafoeloe fache Gizaʼaki, me toemboe ira. 
GEN.25_1.27	V. 
GEN.25_1.28	Ba Izaʼaki, ba i omasiʼõ Gezaoe, amichõnia gahoeloea andrõ; ba Rebeka, ba iʼomasiʼõ Jakobo. 
GEN.25_1.29	Ba samoeza maʼõchõ, ba itoegeʼõ gõnia Jakobo. Ba so Gezaoe, olofo sibai, iʼotarai danõ si mate. 
GEN.25_1.30	Ba imane Ezaoe chõ Jakobo: Taʼitaʼi beʼe õgoe zojo andrõ, sojo andrõ we! solofo sibai saʼae ndraʼo. Andrõ wa labeʼe tõinia Gedomo (Sojo). 
GEN.25_1.31	Ba imane Jakobo: Amawa chõgoe waʼasiaʼamõ oea! 
GEN.25_1.32	Ba imane Ezaoe: A! mate sa atṍ ndraʼo dania, ba ha oewai waʼasiaʼa andrõ! 
GEN.25_1.33	Imane Jakobo: Ba ae ba hõloe oea chõgoe! Ba mõi ba hõloe ia chõnia ba tobali iʼamawa chõ Jakobo waʼasiaʼania andrõ. 
GEN.25_1.34	Ba ibeʼe chõ Gezaoe roti ba samõsa mõʼṍ harita sideʼide; ba manga ia, ba ifazaw̃a ia, ilaoe mofanõ. Ba tobali iʼositengagõ waʼasiaʼania Ezaoe.
GEN.26_1.1	I. 
GEN.26_1.2	Ba iʼoromaʼõ ia chõnia Jehowa, imane: Bõi ae misi tooe ba danõ Miseraji! Iagõ danõ, niw̃aʼõgoe chõoe dania. 
GEN.26_1.3	Ja si fatewoe ndraʼoegõ ba danõ andre, ba oetolotoloʼõ ba oefahowoeʼõ ndraʼoegõ, chõoe sa ba ba maʼoewoemõ oebeʼe danõ andre fefoe, ba lõ oewoeʼai zi no mõido ba hõloe chõ namaoe Aberahamo. 
GEN.26_1.4	Ba ato sibai dania maʼoewoemõ oebeʼe, faʼoja ndrõfi ba mbanoea jaw̃a, ba oebeʼe ba maʼoewoemõ dania danõ daʼe fefoe, ba 
GEN.26_1.5	bõli gõlõ, me no iʼoʼõ niw̃aʼõgoe Aberahamo, ba me no itõngõni fefoe nibeʼegoe li chõnia, oroisagoe andrõ ba amachoitagoe ba famobawagoe lala.
GEN.26_1.6	II. Ba sahono ba Gerara Gizaʼaki. 
GEN.26_1.7	Ba me lasofoe woʼomo Gizaʼaki banoea daʼõ bacha, ba imane: Achigoe; ataʼoe saʼae ia iʼombachaʼõ, wa foʼomonia; imane: Ma dania laboenoe ndraʼo, banoea daʼe, bõrõ Rebeka andrõ, me no si sõchi sibai bawa ia. 
GEN.26_1.8	Ba me no ara maʼifoe ia ba daʼõ, ba ifaigi ba zandrela Abimelechi, razo Ndrawa Wilisiti andrõ ba iʼila, me fawoede Gizaʼaki chõ woʼomonia Rebeka. 
GEN.26_1.9	Ba ifakaoniʼõ Gizaʼaki Abimelechi, imane: Ba foʼomooe ia jaʼõ? Ba hana wa tola õw̃aʼõ: Achigoe? Imane Izaʼaki: Oemane sa dõdõgoe, ma mate ndraʼo, bõrõ ia. 
GEN.26_1.10	Ba imane Abimelechi: Hadia nilaoemõ chõma! No ahatõ oroedoe chõ woʼomooe niha bõʼõ, ha niha ia ba no õfatõrõ chõma horõ seboea menaʼõ. 
GEN.26_1.11	Ba ibeʼe li ba mbanoeania Abimelechi, imane: Ha niha zombambaja niha daʼõ ba foʼomonia, ba niboenoe. 
GEN.26_1.12	Ba manaroe Gizaʼaki ba danõ andrõ, ba mamasi, doea woeloe zamba jõoe mboea, ifahowoeʼõ saʼae ia Jehowa. 
GEN.26_1.13	Ba tobali moʼanaʼa ia, itoegoe tedooedooe manõ ganaʼania, irege eboea sibai. 
GEN.26_1.14	Ba mongawawá chõnia mbiribiri ba mongawawá zaw̃i ba ato sibai zawoejoenia tobali afõchõ dõdõ Ndrawa Wilisiti chõnia. 
GEN.26_1.15	Ba no lahawoei Dawa Wilisiti mbaʼa andrõ fefoe, nicharoe zawoejoe namania, ba gõtõ namania Aberahamo, no lafoʼõsi tanõ. 
GEN.26_1.16	Ba imane Abimelechi chõ Gizaʼaki: Hetaʼõ ba chõma, noa sa tõra waʼabõlõoe chõma! 
GEN.26_1.17	Ba iheta ia ba daʼõ Izaʼaki, ba ndraso ba Gerara itaroeʼõ nosenia, ba daʼõ iʼiagõ. 
GEN.26_1.18	Ba ifoeli ifacharoeʼõ Izaʼaki mbaʼa andrõ, nicharoera ba gõtõ namania Aberahamo, ba nihawoei Ndrawa Wilisiti, me no mate Gaberahamo, ba ifoeli ifotõi, tõi nifatõrõ namania mege. 
GEN.26_1.19	Ba lacharoe danõ sawoejoe Gizaʼaki, ba ndraso, ba lasõndra goemboe ba daʼõ, hele. 
GEN.26_1.20	Ba lafasosoni goebalo chõ Gizaʼaki koebalo ba mbanoea Gerara, lamane: Chõma nidanõ andrõ! ba ibeʼe tõi goemboe andrõ ”Ezeki”, me no fasoso ira chõnia. 
GEN.26_1.21	Aefa daʼõ, ba lacharoe mbaʼa bõʼõ, ba ba daʼõ gõi fasoso, andrõ ibeʼe tõinia ”Zitina” 
GEN.26_1.22	Ba iheta ia ba daʼõ, ifaʼese ia ba ifacharoeʼõ mbaʼa bõʼõ. Ba ba daʼõ, ba lõ fasosota, andrõ ibeʼe tõinia ”Rehoboti”, imane: Noa saʼae ifaigi chõda naha sebolo Jehowa, fa taʼila tabologõ ita ba danõ! 
GEN.26_1.23	Ba iheta ia ba daʼõ, isaw̃a mijaw̃a Mbereseba.
GEN.26_1.24	III. 
GEN.26_1.25	Ba ifaʼanõ naha wameʼe soemange ba daʼõ, iʼangarõfi li dõi Jehowa ba itaroeʼõ nosenia ba daʼõ. Ba aefa daʼõ, ba lacharoe mbaʼa ba daʼõ sawoejoe Gizaʼaki.
GEN.26_1.26	IV. 
GEN.26_1.27	Ba imane chõra Izaʼaki: Hadia wa mõi ami chõgoe, me noa sa atṍ si faʼoedoe ami chõgoe, ba me no mifofanõ ndraʼo ba chõmi? 
GEN.26_1.28	Lamane: Noa sa maʼila, wa no itolotoloʼõ Jehowa, ba no maw̃aʼõ, sõchi na fawoeʼoe li ita, na faoma mõi ita ba hõloe chõ nawõda, 
GEN.26_1.29	fawoeʼoe li ita, wa lõ õlaoe chõma zi lõ sõchi, si mane jaʼaga, me lõ nibabajama jaʼoegõ ba me ha sambalõ si sõchi nilaoema chõoe, me no maʼefaʼõ ndraʼoegõ, lõ malaoe chõoe hadia ia. Nifahowoeʼõ Jehowa sa atṍ ndraʼoegõ! 
GEN.26_1.30	Ba ifodiwo ira, ba manga ira ba labadoe hadia ia. 
GEN.26_1.31	Ba mahemoloe mbanoea, ba faoma mõi ira ba hõloe, chõ nawõra, ba ifofanõ ira Izaʼaki, ba larõi ia, lõ hadia ia. 
GEN.26_1.32	Ba me loeo daʼõ, ba so zawoejoe Gizaʼaki laʼombachaʼõ chõnia, he wisa mbaʼa andrõ, nichaora, lamane chõnia: No masõndra nidanõ! 
GEN.26_1.33	Ba ibeʼe tõinia Zeba (fahõloesa); ba daʼõ moroi, wa Bereseba dõi mbanoea andrõ, iroegi maʼõchṍ. 
GEN.26_1.34	V. 
GEN.26_1.35	Ba langoe dõdõ ndra Izaʼaki Rebeka galawe andrõ.
GEN.27_1.1	I. 
GEN.27_1.2	Ba imane [Izaʼaki]: Atoea saʼae ndraʼodo, ba lõ oeʼila, ha waʼara matedo. 
GEN.27_1.3	Ba halõ wangõnaoe ba wealoe, naha nono wana, awõ wana, ae ba mbenoea ba halõ chõgoe gahoeloea; 
GEN.27_1.4	ba haogõ õgoe, somasido ba ohe chõgoe si bacha andre, enaʼõ oeʼā, ba oefahowoeʼõ ndraʼoegõ, gasagasa waʼamategoe. 
GEN.27_1.5	Ba no ifondrongondrongo Rebeka, me iw̃aʼõ daʼõ Izaʼaki chõ nononia Ezaoe. Ba me no mõi ba mbenoea Gezaoe fafana, ba wangai ahoeloea, 
GEN.27_1.6	ba imane Rebeka chõ nononia Jakobo: Faefá oerongo, me hoemede namaoe chõ gaʼaoe Ezaoe, me imane chõnia: 
GEN.27_1.7	Halõ chõgoe gahoeloea ba haõgõ õgoe, enaʼõ oeʼā, ba oefahowoeʼõ ndraʼoegõ, ba zanehe Jehowa, gasagasa waʼamategoe. 
GEN.27_1.8	Ba ijaʼe, jaʼoegõ onogoe, ba oʼõ niw̃aʼõgoe, wamobawa lala chõoe! 
GEN.27_1.9	Ae ba nambi ba halõ chõgoe ba daʼõ zi matoea nono nambi si sõchi, doea rozi, enaʼõ oehaogõ, õ namaoe, somasi ia. 
GEN.27_1.10	Ba õʼohe dania chõ namaoe si bacha, enaʼõ iʼā, ba ifahowoeʼõ dania ndraʼoegõ, gasagasa waʼamatenia. 
GEN.27_1.11	Ba imane Jakobo chõ ninania Rebeka: Hiza, ba no moboe sibai gaʼagoe Ezaoe, ba jaʼo, ba si lõ boe. 
GEN.27_1.12	Ma dania ibajaisi ndraʼo amagoe, ba tobali sangoʼaja jaʼia ndraʼodo, ba tohare chõgoe wangelifi oebeʼe, ba tenga howoehowoe! 
GEN.27_1.13	Ba imane chõnia inania: Chõgoe jatohare wangelifi andrõ, si gõna ndraʼoegõ enaʼõ, onogoe; oʼõ manõ niw̃aʼõgoe, ae halõ chõgoe. 
GEN.27_1.14	Ba mõi ia moehalõ ba iʼohe chõ ninania; ba ihaogõ inanania, õ namania, somasi ia. 
GEN.27_1.15	Ba ihalõ noecha nononia si aʼa Rebeka, noecha si sõchi chõnia, si so chõnia si bacha, ba ibeʼe noecha nononia si achi, Jakobo. 
GEN.27_1.16	Ba oeli nono nambi andrõ, ba ibeʼe ba dangania ba ba mbaginia, si no alõsõlõsõ. 
GEN.27_1.17	Ba ibeʼe ba danga nononia Jakobo gõ no mege, fabaja roti nibogõnia. 
GEN.27_1.18	Ba mõi ia si bacha chõ namania, imane: He ama! Imane: Jaʼe ndraʼodo! 
GEN.27_1.19	Ha niha ndraʼoegõ onogoe? Ba imane Jakobo chõ namania: Ezaoe ndraʼodo, onooe si aʼa; no oeʼoʼõ niw̃aõoe chõgoe. Ba dadao ba ā gahoeloea andre chõgoe, enaʼõ õfahowoeʼõ ndraʼo dania! 
GEN.27_1.20	Ba imane Izaʼaki chõ nononia: Ha lõ alio õsõndra, onogoe! Imane: Jaʼia, Lowalangioe Jehowa zamatõrõ chõgoe. 
GEN.27_1.21	Ba imane Izaʼaki chõ Jakobo: Hatõʼõgõ we, onogoe, enaʼõ oeʼila oebabaja nõsioe, na si ndroehoe onogoe Ezaoe ndraʼoegõ, ba na tenga! 
GEN.27_1.22	Ba ihatõʼõ ia chõ namania Izaʼaki Jakobo, ba me no ibajaisi, ba imane: Li andrõ, ba no li Jakobo, ba taʼio, ba no taʼio Gezaoe. 
GEN.27_1.23	Ba lõ iʼila, wa jaʼia, me no moboe daʼionia, si mane taʼio gaʼania Ezaoe; ba ifahowoeʼõ ia. 
GEN.27_1.24	Ba imane: Hadia, onogoe Ezaoe ndraʼoegõ? Imane: E, Ezaoe ndraʼodo. 
GEN.27_1.25	Ba imane: Ba ohe chõgoe, enaʼõ oeʼā gahoeloea andrõ, chõ nonogoe, ba oefahowoeʼõ dania ndraʼoegõ! Ba iʼohe chõnia, ba iʼā; ba ibeʼe chõnia nagoe ba ibadoe. 
GEN.27_1.26	Aefa daʼõ, ba imane chõnia amania Izaʼaki: Ae ba daʼe, ago mbawagoe, onogoe! 
GEN.27_1.27	Ba me ihatõʼõ ia, me faʼago bawa ia chõnia, ba iʼago hoea noechania; ba ifahowoeʼõ ia, imane: Si ndroehoe, hoea nonogoe andrõ, ba no hoelõ hoea mbenoea, nifahowoeʼõ Jehowa! 
GEN.27_1.28	Jamoebeʼe chõoe Lowalangi namo moroi ba mbanoea si jaw̃a, ba tanõ satabõ sinanõ, ba jamoehõna chõoe mboea nowi, awõ nagoe. 
GEN.27_1.29	Ndramõi sawoejoemõ soi niha ba jamangaloeloe chõoe ngawalõ mado. Samatõrõ talifoesõoe fefoe dania ndraʼoegõ, ba ja mangaloeloe chõoe ndraono ninaoe. Ha niha zangelifi jaʼoegõ, ba niʼelifi daʼõ; ba samahowoeʼõ jaʼoegõ, ba nifahowoeʼõ? 
GEN.27_1.30	Ba me no iʼoʼozoei Izaʼaki wamahowoeʼõ Jakobo ba me ha siʼaikõ irõi namania Izaʼaki Jakobo, weʼamõi baero, ba so gaʼania Ezaoe, iʼoroi fafana. 
GEN.27_1.31	Ba iʼasiwai gõi gõ, iʼohe si bacha chõ namania, ba imane chõ namania: Faoso, ama, ba ā gahoeloea andre chõ nonooe, enaʼõ õfahowoeʼõ ndraʼo dania. 
GEN.27_1.32	Ba imane chõnia amania Izaʼaki. Ha niha ndraʼoegõ? Imane: Onooe si aʼa, Ezaoe, ndraʼodo! 
GEN.27_1.33	Ba tokea sibai Gizaʼaki ba imane: Ba ha niha atṍ zi no ahoeloe, solohe chõgoe si bacha, tobali no ahori oeʼā, me lõ jaʼoegõ na, ba no oefahawoeʼõ ia. Ba lõʼõ sa teboelõ nifahowoeʼõ ia! 
GEN.27_1.34	Ba me irongo Ezaoe niw̃aʼõ namania andrõ, ba megeʼege sibai ia, moeʼiraʼira, ba imane chõ namania: Fohowoeʼõ ndraʼodo gõi, ama! 
GEN.27_1.35	Ba imane: Noa sa iʼonechesi achioe, ba no itagõ howoehowoe andrõ chõoe. 
GEN.27_1.36	Ba imane: Tenga sa faja, wa no labeʼe tõinia Jakobo; noa sa mendroea ilimodo: faʼasiaʼa andrõ chõgoe, ba no ihalõ, ba no itagõ gõi howoehowoe andrõ chõgoe! Ba imane na: Ba hadia, lõ nitenagõoe howoehowoe chõgoe? 
GEN.27_1.37	Ba itema li Izaʼaki, imane chõ Gezaoe: Noa sa atṍ oefataro samatõrõ jaʼoegõ ia, ba no oebeʼe barõ mbawania, sawoejoenia, dalifoesõnia fefoe, ba no oehõna chõnia mboea nowi, awõ nagoe; ba hadia atṍ nibeʼegoe chõoe, onogoe? 
GEN.27_1.38	Ba imane Ezaoe chõ namania: Ba hadia sa, ha daʼõ howoehowoe chõoe, jaʼoegõ amagoe? Fahowoeʼõ ndraʼo gõi, ama! ba megeʼege Gezaoe. 
GEN.27_1.39	Ba itema linia amania Izaʼaki, imane chõnia: Hiza, si lõ atabõ sinanõ danõ, ba zi soʼõ ba lõ tána chõnia namo mbanoea moroi jaw̃a. 
GEN.27_1.40	Siʼõli wangaloei mbalazo chõoe, ba sawoejoe nachioe ndraʼoegõ. Ba tobali, na õʼanõsõʼõ, ba õʼewegõ galo mbagi andrõ chõnia, aheta ba mbagioe.
GEN.27_1.41	II. 
GEN.27_1.42	Ba me teʼombachaʼõ chõ Rebeka wehede nononia si aʼa Ezaoe, ba ifakaoniʼõ nononia si achi, Jakobo, imane chõnia: Hiza, edõna ilaoe mbalõnia chõoe gaʼaoe Ezaoe, wamoenoe jaʼoegõ. 
GEN.27_1.43	Ba oʼõ niw̃aʼõgoe chõoe, onogoe! Faoso, oloi, saw̃a gaʼagoe Labano, ba Harana, 
GEN.27_1.44	chõnia iagõ maʼifoe, irege alõ waʼabao dõdõ gaʼaoe 
GEN.27_1.45	— irege dõhõ wõnoe gaʼaoe andrõ chõoe ba irege olifoe ia nilaoemõ chõnia; awena dania oefatenge, oefahalõʼõ ndraʼoegõ ba daʼõ. Hana wa faoma taja ami chõgoe, ha maʼõmachõ! 
GEN.27_1.46	Ba imane Rebeka chõ Gizaʼaki: Safõli faʼaoeri saʼae ndraʼo, bõrõ Ndraono Cheti andrõ. Na Jakobo gõi dania zangai Iraono Cheti si manõ, ono niha ba danõ, ba hadia goena aoerido na?
GEN.28_1.1	I. 
GEN.28_1.2	Faoso, ae ba Mezofotamia, ba nomo Mbetoeeli, ama ninaoe, ba daʼõ halõ chõoe ndra alawe, ono zibajaoe Labano, samboea. 
GEN.28_1.3	Ba jamoefahowoeʼõ ndraʼoegõ Lowalangi si lõ ambõ faʼabõlõ, ba jamoefoʼono ndraʼoegõ jamoeʼojaʼõgõ, enaʼõ w̃alo soi ndraʼoegõ! 
GEN.28_1.4	Ba jamoebeʼe chõoe howoehowoe andrõ chõ Gaberahamo, chõoe ba ba maʼoewoemõ, a wõoe, enaʼõ ochõtaoe dania danõ andre, ba zi so ndraʼoegõ si fatewoe, nitehe Lowalangi chõ Gaberahamo. 
GEN.28_1.5	Ba ifofanõ Jakobo Izaʼaki, ba isaw̃a Mezofotamia, chõ Labano, ono Mbetoeeli, Dawa Garamo, gaʼa Rebeka, ina ndra Jakobo Ezaoe.
GEN.28_1.6	II. 
GEN.28_1.7	awõ wa no ifondrondrongo Jakobo li ndra amania inania, weʼamõi ba Mezofotamia, 
GEN.28_1.8	ba aboto ba dõdõ Gezaoe, wa anoezoe dõdõ namania ndra alawe Dawa Ganaʼana. 
GEN.28_1.9	Ba mõi chõ Zimaʼeli Gezaoe ba ihalõ Mahalata, ono Zimaʼeli ono Gaberahamo andrõ, talifoesõ Nebajoti, nõnõnõnõ ndrongania si tohõna. 
GEN.28_1.10	III. 
GEN.28_1.11	Ba iroegi zi mõrõ ia, noa saʼae aechoe loeo. Ba samboea ihalõ kara, si so ba daʼõ, ibeʼe tandrajania, ba ifadõlõ ia tooe mõrõ ba naha andrõ. 
GEN.28_1.12	Ba mangifi ia, ora nifasindro ba danõ siroegi banoea si jaw̃a zoezoe, ba mangõrõngõrõ ba daʼõ malaʼika Lowalangi. 
GEN.28_1.13	Ba so si jaw̃a ba mbagi Jehowa, imane: Jehowa ndraʼodo, Lowalangi doeaoe Aberahamo, ba Lowalangi Gizaʼaki: tanõ andre, si mõrõ ndraʼoegõ tooe, ba chõoe oebeʼe dania ba ba maʼoewoemõ. 
GEN.28_1.14	Ba maʼoewoemõ dania, ba si mane ngawoea nene ba danõ [waʼoja], ba mibologõ dania ami tánõ ba gaechoela ba tánõ ba gatoemboecha ba mijõoe ba miraja, ba 
GEN.28_1.15	IV. 
GEN.28_1.16	Ba tokea Jakobo, ba imane: Si ndroehoe, so Jehowa ba naha andre, ba no lõ oeʼila! 
GEN.28_1.17	Ba ataʼoe ia ba imane: Sihocha mboeda naha daʼe; si ndroehoe nahia Lowalangi daʼe, bawandroehõ zoroego! 
GEN.28_1.18	Ba me moloeo, ba ihalõ gowe andrõ Jakobo, tandrajania mege, ifasindro harefa, ba ifadoewa wanicha ba detenia. 
GEN.28_1.19	Ba ibeʼe tõi naha andrõ Mbetiëli; Loesi dõinia fõna. 
GEN.28_1.20	Ba ifaboeʼoe linia Jakobo, imane: Na itolodo Lowalangi, na itimba chõgoe zi lõ sõchi ba lala andre, nitõrõgoe iadaʼe, na ibeʼe gõgoe, niʼā, ba noechagoe, niʼonoecha, 
GEN.28_1.21	ba na [ibeʼe] mangawoeli ndraʼo ba nomo namagoe, lõ hadia ia, ba ja Lowalangigoe Jehowa. 
GEN.28_1.22	Ba gowe andre, nitaroeʼõgoe harefa, ba ja osali Lowalangi, ba hadia ia fefoe, nibeʼeoe chõgoe, ba lõ zi lõ oefoeli chõoe zamboea niʼofoeloe.
GEN.29_1.1	I. 
GEN.29_1.2	Ba iʼila mbaʼa ba mbenoea, ba mõrõ ba zingania mbiribiri, tõloe ngawawá, ba mbaʼa daʼõ sa lafabadoebadoegõ nidanõ ba mbiribiri. Ba no moesõsõwoei mbaʼa andrõ gowe sebolo. 
GEN.29_1.3	Ba na no moeʼoroedoegõ ba daʼõ ngawawá mbiribiri fefoe, ba laheta gowe andrõ ba mbawa mbaʼa, ba lafabadoegõ nidanõ ba mbiribiri; ba aefa daʼõ, ba lafoeli ba nahania gowe, sõwoesõwoe mbaʼa. 
GEN.29_1.4	Ba imane chõra Jakobo: He gaʼa! Ha banoea ami? Lamane: Banoea Harana ndraʼaga. 
GEN.29_1.5	Ba imane chõra: Hadia, miʼila Labano andrõ, maʼoewoe Nachori? Lamane: Maʼila. 
GEN.29_1.6	Ba imane chõra: Hadia, lõ hadia ia chõnia? Lamane: Lõ hadia ia; hiza siʼaikõ moroi sa nononia Rachela, solohe biribiri. 
GEN.29_1.7	Ba imane: Alaw̃a loeo na, ba tenga na inõtõ wolohoë oerifõ. Mifabadoegõ nidanõ ba mbiribiri ba mifoeli miʼohe ba ndroeʼoe. 
GEN.29_1.8	Lamane: Tebai, balazi no ahori moeʼoroedoegõ ngawawá, awena dania laheta gowe andrõ ba mbawa mbaʼa, ba mafabadoegõ ba mbiribiri. 
GEN.29_1.9	Ba fatoea fahoehoeo ia chõra, ba no iroegi Rachela, wolohe biribiri namania, koebalo sa ia. 
GEN.29_1.10	Ba me iʼila Jakobo Rachela andrõ, ono Labano andrõ, gaʼa ninania, awõ mbiribiri zibajania Labano, ba mõi ia moeheta gowe andrõ ba mbawa mbaʼa ba ifabadoegõ nidanõ ba mbiribiri zibajania Labano. 
GEN.29_1.11	Aefa daʼõ ba faʼago bawa ia chõ Rachela, ba megeʼege sibai ia. 
GEN.29_1.12	Ba iʼombachaʼõ chõ Rachela Jakobo, wa ono mbeneʼõ namania ia, ono Rebeka; ba fagohi daʼõ, iʼombachaʼõ chõ namania. 
GEN.29_1.13	Ba me irongo Labano doeria Jakobo andrõ, toeria nono nachinia, ba fagohi ia, ba wamaondragõ, italagoei mbagi, faʼago bawa ia chõnia, ba iʼohe jomo, ba nomonia; ba idoenõdoenõ chõ Labano fefoe hadia ia. 
GEN.29_1.14	Ba imane chõnia Labano: Hiza, fõfõ nõsigoe ndraʼoegõ!
GEN.29_1.15	II. 
GEN.29_1.16	Ba domboea nono alawe chõ Labano, Lea dõi zi aʼa, ba Rachela dõi zi achi. 
GEN.29_1.17	Ba no abõsibõsi Lea andrõ, ba Rachela, ba si sõchi boto ba si sõchi bawa. 
GEN.29_1.18	Ba omasi Jakobo Rachela andrõ imane: Damohalõwõdo chõoe mewitoe fache, bõli Rachela andrõ, onooe si achi. 
GEN.29_1.19	Imane Labano: Sõchi oebeʼe chõoe, moroi oebeʼe ba niha bõʼõ; iagõ chõgoe! 
GEN.29_1.20	Ba tobali mohalõhalõw̃õ Jakobo, bõli Rachela, mewitoe fache; ba ba dõdõnia, ba hoelõ zi lõ ojaʼoja ngaloeo, balazi waʼomasinia ia.
GEN.29_1.21	III. Ba aefa daʼõ, ba imane Jakobo chõ Labano: Beʼe chõgoe ngambatõgoe, noa sa iroegi dõfigoe — enaʼõ oroedoe ndraʼo chõnia. 
GEN.29_1.22	Ba ikaoni mbanoeara fefoe Labano, ilaoe walõw̃a. 
GEN.29_1.23	Ba me bongi, ba ihalõ nononia Lea, iʼohe chõ Jakobo si bacha, ba oroedoe ia chõnia. 
GEN.29_1.24	Ba ibeʼe chõ nononia Lea zawoejoenia ono alawe, Silifa, Labano ngoningoninia jomo. 
GEN.29_1.25	Ba me moloeo, ba oroma [chõ Jakobo] wa no Lea [nibeʼe chõnia]. Ba imane chõ Labano: Hadia nilaoemõ chõgoe? Hadia, tenga bõli Rachela, wohalõhalõwõgoe chõoe? 
GEN.29_1.26	Hana sa wa õlimodo? Imane Labano: Tenga hoekoe ba chõma, labeʼe zi achi, na lõ moebeʼe zi aʼa oea. 
GEN.29_1.27	Bõi boelõʼõgõ ba daʼe zi samigoe andre, ba tebeʼe chõoe zi samboea gõi, na mewitoe fache tõ mohalõhalõw̃õʼõ chõgoe. 
GEN.29_1.28	Ba iʼoʼõ daʼõ Jakobo, ifaloea zi samigoe chõnia, awena ibeʼe chõnia nononia Rachela [Labano]. 
GEN.29_1.29	Ba ibeʼe chõ nononia Rachela zawoejoenia, Biliha, Labano, ngoningoninia jomo. 
GEN.29_1.30	Ba oroedoe Jakobo chõ Rachela gõi, ba omasi ia Rachela, moroi chõ Lea. Ba mewitoe fache tõ mohalõhalõw̃õ ia chõ Labano.
GEN.29_1.31	IV. Ba me iʼila Jehowa, teʼositengagõ Lea andrõ, ba ifoʼono, ba lõʼõ sa ono Rachela. 
GEN.29_1.32	Manabina Lea, ba toemboe chõnia nono matoea, ba ibeʼe tõinia Roebeno, imane: Noa sa inehegõ waʼanoemanagoe Jehowa; lõ zi lõ iʼomasiʼõ saʼae ndraʼodo foʼomogoe! 
GEN.29_1.33	Ba ifoeli manabina, ba madono, ono matoea. Ba imane: No irongo Jehowa, wa niʼositengagõ ndraʼodo, andrõ ibeʼe chõgoe daʼe gõi. Ba ibeʼe tõinia Zimeoni. 
GEN.29_1.34	Ba ifoeli manabina, ba madono, ono matoea. Ba imane: Awena molemba dania chõgoe woʼomogoe, me no tõloe nonogoe matoea chõnia; andrõ ibeʼe tõinia Lewi. 
GEN.29_1.35	Ba samoeza tõ manabina ia, ba madono, ono matoea zoei: Ba imane: Sanoeno Jehowa saʼae ndraʼodo! Andrõ ibeʼe tõinia Joeda. Aefa daʼõ, ba lõʼõ saʼae ono chõnia.
GEN.30_1.1	I. 
GEN.30_1.2	Ba mofõnoe Jakobo chõ Rachela, imane: Hadia, salahi Lowalangi ndraʼo? Jaʼia zi lõ mamoʼono jaʼoegõ! 
GEN.30_1.3	Ba imane: Jāʼe zawoejoegoe jomo, Biliha andre, odonga ia, enaʼõ moʼono ia ba gahetagoe, ba enaʼõ moroi chõnia oesõndra gõi nono! 
GEN.30_1.4	Ba ibeʼe chõnia zawoejoenia jomo, Biliha andrõ, donga ba dõi, ba oroedoe chõnia Jakobo. 
GEN.30_1.5	Ba manabina Mbiliha andrõ, ba madono chõ Jakobo, ono matoea. 
GEN.30_1.6	Ba imane Rachela: No ifaigi chõgoe lala Lowalangi, no ifondrondrongo chõgoe ba no ibeʼe boealania chõgoe nono! Andrõ wa ibeʼe tõinia Dano. 
GEN.30_1.7	Ba samoeza tõ manabina Mbiliha andrõ, sawoejoe jomo chõ Rachela, ba madono ia chõ Jakobo, ono matoea, samboea tõ. 
GEN.30_1.8	Ba imane Rachela: No fasõndra ndraʼo chõ gaʼagoe, ba wangai tõdõ Lowalangi, ba no abõlõ ndraʼo! Andrõ wa ibeʼe tõinia Nafetali. 
GEN.30_1.9	Ba me iʼila Lea, wa lõʼõ saʼae ono chõnia, ba ihalõ zawoejoenia jomo, Silifa andrõ, ba ibeʼe chõ Jakobo, donga ba dõi. 
GEN.30_1.10	Ba moʼono Zilifa andrõ, sawoejoe jomo chõ Lea, chõ Jakobo, ono matoea. 
GEN.30_1.11	Ba imane Lea: Salõfõ! ba ibeʼe tõinia Gado. 
GEN.30_1.12	Ba samoeza tõ moʼono Zilifa, sawoejoe jomo chõ Lea, chõ Jakobo, ono matoea zoei. 
GEN.30_1.13	Ba imane Lea: Jaʼahowoe ndraʼodo! Hiza, nifahowoeʼõ ndra alawe bõʼõ saʼae ndraʼo! Andrõ wa ibeʼe tõinia Gaseri. 
GEN.30_1.14	Ba ha samoeza maʼṍchõ, ba mõi ba mbenoea Roebeno, me baw̃a wamasi gandroe, ba isõndra doedaji, ba iʼohe chõ ninania Lea. Ba imane Rachela chõ Lea: Beʼe chõgoe maʼifoe doedaji nonooe andrõ! 
GEN.30_1.15	Ba imane: Hadia, ambõ na, wa no õtagõ chõgoe woʼomogoe, hadia, õhalõ na gõi iadaʼe doedaji andrõ chõ nonogoe? Ba imane Rachela: Oeloeloe ia chõoe bongi, hana na ba ngaioe mõrõ ia bongī andre, bõli doedaji andrõ chõ nonooe. 
GEN.30_1.16	Ba me so Jakobo, me bongi, me iʼotarai mbenoea, ba ifaondragõ ia Lea, imane: Chõgoe si bacha mõiʼõ, noa sa oebeʼe mbõlioe, doedaji andrõ chõ nonooe. Ba ba ngainia mõrõ ia ba zi bongi andrõ. 
GEN.30_1.17	Ba iʼoʼõ chõ Lea Lowalangi, tobali manabina ia ba madono chõ Jakobo, ono matoea, lima mõi daʼõ. 
GEN.30_1.18	Ba imane Lea: No ibeʼe loeogoe Lowalangi, me no oeloeloe chõ woʼomogoe zawoejoegoe jomo. Andrõ wa ibeʼe tõinia Isasari. 
GEN.30_1.19	Ba ifoeli manabina Lea ba madono chõ Jakobo, ono matoea, õnõ saʼae. 
GEN.30_1.20	Ba imane Lea: No boeala si sõchi nibeʼe Lowalangi chõgoe, awena eboea ndraʼo ba dõdõ woʼomogoe dania, me no õnõ nonogoe matoea chõnia! Andrõ ibeʼe tõi daʼõ Zeboeloni. 
GEN.30_1.21	Ba aefa daʼõ, ba moʼono ia ono alawe, ba ibeʼe tõinia Dina.
GEN.30_1.22	II. 
GEN.30_1.23	Manabina ia ba madono, ono matoea. Ba imane: No iheta waʼailagoe Lowalangi. 
GEN.30_1.24	Andrõ wa ibeʼe tõi nono Josefo, imane: Jamoebeʼe chõgoe zamboea tõ nono matoea Jehowa!
GEN.30_1.25	III. 
GEN.30_1.26	Beʼe chõgoe woʼomogoe ba onogoe, sohalõhalõw̃õdõ chõoe, enaʼõ mofanõdo; jaʼoegõ saʼae zangila, he wisa wohalõhalõw̃õgoe chõoe! 
GEN.30_1.27	Ba imane chõnia Labano: Na maʼifoe sosó dõdõoe chõgoe — oroma chõgoe, wa no ifahowoeʼõ ndraʼo Jehowa, bõrõ ndraʼoegõ. 
GEN.30_1.28	Ba imane na: Fatõ loeo, niʼandrõoe chõgoe, ba oebeʼe chõoe. 
GEN.30_1.29	Ba itema linia, imane: Õʼila, he wisa wohalõhalõw̃õgoe chõoe, ba he wisa waʼatedooe goerifõoe chõgoe. 
GEN.30_1.30	Lõʼõ sa ojaʼoja, si so chõoe, me lõ jaʼodo na, ba no ihõtõi tedooe, ba sambeka oebekai, ba fagoʼõgoʼõ howoehowoe chõoe, ibeʼe Jehowa — ba ijaʼe, ba ha waʼara oefaigi gaoerifa zoroijomogoe andrõ fefoe? 
GEN.30_1.31	Ba imane: Ba hadia zomasiʼõ oebeʼe chõoe? Imane Jakobo: Lõ hadia ia õbeʼe chõgoe. Na õtehe chõgoe niw̃aʼõgoe chõoe, ba oetohoegõ oerorogõ mbiribirioe, oekoebaloi. 
GEN.30_1.32	Daʼoetõrõi mbiribirioe fefoe, maʼochṍ andre ba oefõfõʼõ fefoe, ha oega geoe zogaragara ba sombaw̃ambaw̃a — fefoe zaitõ ba nonoʼono ba sombaw̃ambaw̃a ba sogaragara ba nambi. 
GEN.30_1.33	Ba ja daʼõ loeogoe, ba ba daʼõ oroma dania waʼadõlõ dõdõgoe: na õfaigifaigi dania loeogoe andrõ, ba sinagõ fefoe si faroeka ba nambigoe, si tenga sogaragara ba si tenga sombaw̃ambaw̃a, ba si tenga saitõ ba nono mbiribiri chõgoe. 
GEN.30_1.34	Ba imane: Labano: Laoe, jaʼia daʼõ niw̃aʼõoe. 
GEN.30_1.35	Ba ifõfõʼõ [Labano], me loeo daʼõ zi matoea sochoichoi ba sombaw̃ambaw̃a, awõ nambi sogaragara ba sombaw̃ambaw̃a fefoefefoe zi so hadia ia zafoesi — ba saitõ ba nonoʼono fefoe, ba ibeʼe ba danga nononia. 
GEN.30_1.36	Ba ifoʼotaloea, tõloe ngaloeo fofanõ ba gotaloeara Jakobo; ba Jakobo zokoebaloi biribiri chõ Labano si tosai. 
GEN.30_1.37	Ba ihalõ Jakobo ndraha geoe saoeri, booe ba boea kare ba dara ba ifochoichoi, wameta oeli, wangoromaʼõ safoesi ba ndraha andrõ. 
GEN.30_1.38	Ba ibeʼe ba loeha ndraha andrõ, niboʼania oeli, ba naha nidanõ, ba zi mõi mbiribiri mamadoe, ifaoedoegõ ba mbiribiri. Ba alaoe ba zi matoea na mõi mamadoe idanõ. 
GEN.30_1.39	Tobali fahõmba, na so ba doedoema hõrõra ndraha geoe andrõ; ba tobali sochoichoi nono mbiribiri ba sogaragara ba sombaw̃ambaw̃a. 
GEN.30_1.40	Ba ifõfõʼõ nono andrõ Jakobo, ifatahõ ba mbiribiri fefoe zochoichoi, awõ zaitõ ba mbiribiri Labano, ba ifõfõʼõ chõnia ngawawá, si lõ iʼoroedoegõ ba mbiribiri Labano. 
GEN.30_1.41	Ba ero na baw̃a welowoe zeboea, ba ibeʼe ba naha nidanõ ndraha geoe no mege Jakobo, ifaoedoegõ ba mbiribiri, enaʼõ ba gamaoedoe ndraha geoe andrõ fahõmba. 
GEN.30_1.42	Ba na sambõ faʼeboea, ba lõ ibeʼe ndraha geoe; ba tobali chõ Labano zambõ faʼabõlõ, ba chõ Jakobo zabõlõ. 
GEN.30_1.43	Ba tobali fahõna chõnia, oja sibai zi faloecha ia, biribiri ba sawoejoe ono alawe ba sawoejoe ono matoea ba ondra ba kalide.
GEN.31_1.1	I. 
GEN.31_1.2	Ba ifaigifaigi mbawa Labano Jakobo, ba tenga saʼae si mane fõna gamoeata daʼõ chõnia. 
GEN.31_1.3	Ba imane Jehowa chõ Jakobo: Foeliʼõ ba danõ doeaoe ba ba niwami, ba oetolotoloʼõ. 
GEN.31_1.4	Ba ifatenge zinenge Jakobo, ifakaoniʼõ ndra Rachela Lea, ba weʼamõi chõnia ba danõ ba zi so biribiri. 
GEN.31_1.5	Ba imane chõra: Oeʼila saʼae, wa tenga saʼae si mane fõna mbawa namami chõgoe, ba no itolotolodo Lowalangi namagoe andrõ. 
GEN.31_1.6	Jaʼami zangila, wa no aʼoi dõlagoe wangai halõw̃õ namami. 
GEN.31_1.7	Ba no ilimodo amami; no mewoeloe ifalalalala loeogoe; ba lõʼõ sa nitehe Lowalangi chõnia fangalani jaʼodo. 
GEN.31_1.8	Na imane: Sogaragara loeooe, ba no sambawá manõ zoʼonoʼono sogaragara. Ba na imane zoei: Sochoichoi loeooe, ba sambawá zoʼonoʼono sochoichoi. 
GEN.31_1.9	Ba tobali ibõda chõ namami goerifõ andrõ Lowalangi, ba ibeʼe chõgoe. 
GEN.31_1.10	Ba me baw̃a wolowoe mbiribiri, ba oeʼila ba wangifi, oroma sibai, si matoea mbiribiri andrõ, si fahõmba ba zi alawe, ba ahori no sochoichoi ba sogaragara ba sombaw̃ambaw̃a. 
GEN.31_1.11	Ba imane chõgoe malaʼika Lowalangi, ba wangifi: He Jakobo! Ba oemane: Jaʼe ndraʼodo! 
GEN.31_1.12	Ba imane: Faigi we, si matoea mbiribiri andrõ, si fahõmba ba zi alawe, ba ha sambalõ sochoichoi ba sogaragara, ba sombaw̃ambaw̃a! Noa sa ahori oeʼila, nilaoe Labano chõoe. 
GEN.31_1.13	Lowalangi ba Mbetiëli no ndraʼodo, ba nilaoemõ fanicha ba harefa andrõ, ba nifaboeʼoemõ limõ chõgoe. Ba faoso, hetaʼõ ba danõ andre, ba foeliʼõ ba chõmi. 
GEN.31_1.14	Ba latema linia ira Rachela Lea, lamane chõnia: Hadia, so na sa dána chõma, so na zinemama ondrõita ba nomo namada? 
GEN.31_1.15	Hadia, tenga no niha bõʼõ ndraʼaga chõnia, me no iʼamawa ndraʼaga, ba me no ara me iʼā mbõlima? 
GEN.31_1.16	Fefoe sa, zi no fahõna andrõ, nifasõbi Lowalangi chõ namada, ba chõda ba chõ nonoda. Ba jaʼoegõ, ba oʼõ manõ fefoe niw̃aʼõ Lowalangi chõoe! 
GEN.31_1.17	Ba ifakoedo nononia ba foʼomonia ba hoeloe gondra; 
GEN.31_1.18	ba iʼohe misa goerifõnia andrõ, awõ fefoe zi so chõnia, nisõndrania, oerifõ andrõ, si so chõnia, nisõndrania ba Mezofotamia, ba weʼamõi chõ namania Izaʼaki ba danõ Ganaʼana. 
GEN.31_1.19	Ba me no mõi Labano, ba wogoeti boe mbiribirinia, ba itema itagõ zihara namania Rachela. 
GEN.31_1.20	Ba tobali ilimo Labano andrõ, Dawa Garamo, Jakobo, waminiʼõ chõnia, wa edõna moloi ia. 
GEN.31_1.21	Ba moloi ia, iʼohe fefoe hadia zi so chõnia; mangefa ia, iʼõtõ nidanõ ba isaw̃a hili Gileadi andrõ.
GEN.31_1.22	II. 
GEN.31_1.23	Ba iʼohe dalifoesõnia, igohi Jakobo, fitoe ngaloeo fofanõ, ba ichamõ ia, ba hili Gileadi andrõ. 
GEN.31_1.24	Ba mõi chõ Labano, Dawa Garamo andrõ, Lowalangi, ba zi bongi, ba wangifi, imane chõnia: Angelama; samboea li bõi w̃aʼõ chõ Jakobo, si lõ sõchi! 
GEN.31_1.25	Ba ichamõ Jakobo Labano. Ba no itaroeʼõ nosenia Jakobo ba hili. Ba Labano ba talifoesõnia, ba no lataroeʼõ ba hili Gileadi andrõ gõi. 
GEN.31_1.26	Ba imane Labano chõ Jakobo: Hadia daʼõ, wa õlimodo õw̃aʼõ, wa no õʼoloiʼõ nonogoe andrõ, amaedola niraʼoe ba wanoewõ? 
GEN.31_1.27	Hadia wa moloiʼõ, nibiniʼõ, ba hana wa õlimodo, ba lõ õfarongogõ chõgoe, fa oefasaoʼõ menaʼõ, fao waʼiki ba fanoenõ ba faritia ba biola? 
GEN.31_1.28	ba lõ õbaseʼõ, faʼago bawa ndraʼo ba maʼoewoegoe ba ba nonogoe; si ndroehoe, nifolaoe zi lõ tõdõ wolaoemõ andrõ! 
GEN.31_1.29	So sa enaʼõ waʼabõlõ chõgoe, ba wamakao jaʼami, ba no imane chõgoe me owi Lowalangi namaoe andrõ: Angelama; samboea li bõi w̃aʼõ chõ Jakobo, si lõ sõchi! 
GEN.31_1.30	Ba laoe oea, noa sa moloiʼõ me no abõlõ sibai adõni dõdõoe ba chõmi, ba hana wa no õtagõ Lowalangigoe? 
GEN.31_1.31	Ba itema li Labano Jakobo, imane chõnia: Sataʼoe ndraʼo, oemane saʼae dõdõgoe: ma õfasõbi chõgoe nonooe. 
GEN.31_1.32	Ba nisõndra Lowalangioe andrõ, ba bõi ja aoeri! Ba zanehe talifoesõda andrõ boʼaboʼai zi so chõgoe, ba halõ. Ba lõʼõ sa iʼila Jakobo, wa no Rachela zanagõ. 
GEN.31_1.33	Ba mõi ba nose Jakobo Labano ba ba nose Lea ba ba nose zawoejoe jomo andrõ, si daroea, ba lõ hadia ia isõndra; ba irõi nose Lea ba mõi ba nose Rachela. 
GEN.31_1.34	Ba no ihalõ ziraha andrõ Rachela, ba no isigõʼõ barõ zela gondra, ba no idadaoni. Ba iboʼai nose maʼafefoe Labano, ba lõ hadia ia isõndra. 
GEN.31_1.35	Ba imane Rachela chõ namania: He ama, bõi ofõnoe, na tebai maosodo chõoe; itõrõ ndraʼo si mane amoeata ndra alawe! Ba iʼaloealoei, ba lõ isõndra ziraha. 
GEN.31_1.36	Ba mofõnoe Jakobo, ihedehedeʼõ Labano. Hoemede ia, imane chõ Labano: Hadia horõgoe, hadia zalagoe, wa no õforege wolohi jaʼodo? 
GEN.31_1.37	Noa sa õboʼai fefoe nibajabajagoe, ba hadia, no õsõndra hadia ia nibajabajamõ? Tooeʼõ tooe ba daʼe fõna dalifoesõgoe ba fõna dalifoesõoe, enaʼõ laʼetoeʼõ hoekoe, ha chõ zatoelõ ba chõda andre. 
GEN.31_1.38	Doea woeloe fache iadaʼe, wa sodo chõoe; lõ irai alaoe daloe mbiribirioe ba he nambioe, ba lõ niʼagoe zi matoea mbiribirimõ. 
GEN.31_1.39	Hadia nisasawi goetoe ndroeʼoe, ba lõ niʼohegoe chõoe, no jaʼodo zangalī; chõgoe õsoegi, he ba zi maʼõchõ teraʼoe, ba he ba zi bongi. 
GEN.31_1.40	Na maʼṍchõ, ba ariri ndraʼo ba waʼaoechoe zino, ba na bongi, ba ba waʼoafoe, ba lõ salaoe hõrõgoe. 
GEN.31_1.41	Aloʼo 20 fache mohalõhalõw̃õ ndraʼo chõoe: si feleõfa fache, ba bõli nonooe alawe si domboea, ba si meõnõ fache dania, ba bõli mbiribiri andrõ chõoe: ba no mewoeloe õfalalalala loeogoe. 
GEN.31_1.42	Enaʼõ lõ si faʼawõ chõgoe Lowalangi doeagoe andrõ, Lowalangi Gaberahamo, niʼataʼoefi Gizaʼaki gõi, ba no õfofanõ ndraʼodo, lõ noro danga! Famakaogoe andrõ ba faʼerege dõdõgoe andrõ, ba no iʼila Lowalangi, ba no iw̃aʼõ lala me owi.
GEN.31_1.43	III. 
GEN.31_1.44	Ba laoe, ba talaoe fawoeʼoe li, daʼõ dania wamadoehoeʼõ chõda, daroea ita. 
GEN.31_1.45	Ba ihalõ gowe Jakobo, itaroeʼõ harefa. 
GEN.31_1.46	Ba imane Jakobo ba zi tenga bõʼõnia: Miʼozaragõ gowe! Ba laʼozaragõ: ba labahogõ, ba labeʼe zoemange ba dete mbaho gowe andrõ. 
GEN.31_1.47	Ba ibeʼe tõinia Jegara Sahadoeta Labano, ba Jakobo, ba ibeʼe tõinia Galeadi. 
GEN.31_1.48	Ba imane Labano: Baho gowe andre zi so ba mbõrõ chõda, daroea ita — andrõ wa labeʼe tõinia Galeadi — 
GEN.31_1.49	ba Misefa (nahia zanaro), imane sa: Jamõi sanaro Jehowa ba gotaloeada, na no arõoe gotaloeada dania! 
GEN.31_1.50	Ma õfakao nonogoe andrõ, ba ma õnõnõ na ira ira alawe bõʼõ — na lõ niha chõda, ba bõi olifoe ndraʼoegõ: Lowalangi zi so ba mbõrõ chõda, daroea ita! 
GEN.31_1.51	Ba imane na Labano chõ Jakobo: Hiza, baho gowe andre ba harefa andre, nitaroeʼõgoe ba gotaloeada — 
GEN.31_1.52	ba ja si so ba mbõrõ mbaho gowe andre ba si so ba mbõrõ harefa; he jaʼo, ba lõ tola oetaloeʼi mbaho gowe andre, wanaw̃a chõoe, ba he jaʼoegõ, ba tebai õtaloeʼi mbaho gowe andre ba he harefa andre, weʼamõi chõgoe, na si lõ sõchi dõdõoe chõgoe. 
GEN.31_1.53	Jamõi sameʼe lala chõda Lowalangi Gaberahamo, Lowalangi Nachori andrõ, Lowalangi namara. 
GEN.31_1.54	Ba mõi ba hõloe Jakobo, ba Lowalangi, niʼataʼoefi namania Izaʼaki. Aefa daʼõ ba itaba zoemange Jakobo, ba hili andrõ, ba ikaoni zi tenga bõʼõnia andrõ, ba wemanga. Ba manga ira ba mõrõ ba hili andrõ.
GEN.32_1.1	I. 
GEN.32_1.2	Ba sofanõ gõi Jakobo, ba faloecha chõnia malaʼika Lowalangi. 
GEN.32_1.3	Ba imane Jakobo, me iʼila ira: Sabõlõ chõ Lowalangi daʼõ. Andrõ wa ibeʼe tõi naha andrõ Mahanaʼi.
GEN.32_1.4	II. 
GEN.32_1.5	ibeʼe li chõra, imane: Mimane chõ zalaw̃ada Ezaoe: Daʼõ niw̃aʼõ zawoejoemõ Jakobo chõoe: Chõ Labano sosó ndraʼo, ba no arõrõdo ba daʼõ, irege iadaʼe. 
GEN.32_1.6	Ba no faloechado zaw̃i ba kalide ba biribiri ba sawoejoe ono matoea, ba sawoejoe ono alawe, ba oefatenge iadaʼe, ba wamarongogõ toeria chõoe, jaʼoegõ sochõ jaʼodo, enaʼõ õbologõ dõdõoe chõgoe. 
GEN.32_1.7	Ba mangawoeli zinenge andrõ chõ Jakobo, lamane: Faloechaga chõ gaʼaoe Ezaoe, ba lala saʼae so ia, ba wamaondragõ jaʼoegõ, ba õfa ngaotoe nawõnia fao. 
GEN.32_1.8	Ba ataʼoe sibai Jakobo, mogichi dõdõnia. Ba ifosasi niha, si fao chõnia, ba biribiri ba saw̃i ba ondra, ifodoea mbawá. 
GEN.32_1.9	Imane sa dõdõnia: Na ihawoei zi sambawá Ezaoe, na iʼõʼõtõ, ba iʼila saʼae moloi si sambawá. 
GEN.32_1.10	Ba imane Jakobo: He jaʼoegõ, Lowalangi doeagoe andrõ, Lowalangi namagoe Izaʼaki, Jehowa, sangoemaʼõ chõgoe: Foeliʼõ ba chõmi, ba niwami, ba oefaigi lala, faʼohahaoe dõdõoe. 
GEN.32_1.11	 Ha sara siʼo chõgoe, me oeʼõtõ Joridano andre, ba iadaʼe, ba doea mbawā gamatõrõw̃agoe. 
GEN.32_1.12	Efaʼõ ndraʼo ba danga gaʼagoe andrõ, ba danga Gezaoe; ataʼoedo sa ia; fa bõi mõi ia, mangõʼõtõ jaʼaga, he ina, ba he iraono! 
GEN.32_1.13	Ba jaʼoegõ, ba no õfaboeʼoe, wangoemaʼõ: Oefaigi lala, fa lõ hadia ia chõoe, ba ato sibai maʼoewoemõ dania oebeʼe, faʼoja ngawoea nene ba mbewe nasi, si tebai teʼerai faʼoja! 
GEN.32_1.14	Ba mõrõ ia ba daʼõ. Ba iʼoniagõ õsa zi so chõnia andrõ, boeala chõ gaʼania Ezaoe: 200 ngaʼeoe nambi si alawe, 
GEN.32_1.15	ba 20 zi matoea, ba 200 ngaʼeoe biribiri si alawe ba 20 zi matoea, 
GEN.32_1.16	ba 30 ngaʼeoe ondra, si bohooe moʼono, awõ nono, ba 40 onoʼono zaw̃i, ba 10 rozi ono zaw̃i si matoea, si bohooe eboea ba 20 ngaʼeoe kalide si alawe ba 10 rozi ono galide. 
GEN.32_1.17	Ba ibeʼe ba danga zawoejoenia daʼõ, sambasambawá, iʼoniagõ, ba ibeʼe li ba zawoejoenia, imane: Miʼowaõwaõ ba mifoʼotaʼotaloea ngawawá andrõ! 
GEN.32_1.18	Ba ifobawa lala ba zi so fõna, imane: Na faloecha chõoe gaʼagoe Ezaoe ba na isofoe chõoe: Ha chõ ndraʼoegõ ba heza mõiʼõ ba ha chõ daʼõ fõnaoe? 
GEN.32_1.19	ba õmane: Boeala zawoejoemõ Jakobo chõ zochõ jaʼo, Ezaoe; ba jaʼia, ba moroi foerima sibai. 
GEN.32_1.20	Ba si manõ gõi wangoemaʼõnia chõ wanete daʼõ, ba chõ wanete zi daroea ba ba dánõ bõʼõ fefoe, solohe ngawawá andrõ, imane: Mimanõ gõi chõ Gezaoe, na faloecha ami chõnia, ba mimane: 
GEN.32_1.21	Sawoejoemõ Jakobo andrõ, ba moroi foerima sibai. Imane sa dõdõnia: Daʼoeʼalõsi dõdõnia boeala andrõ, sowaõwaõ fõnagoe, ba awena dania faloecha ndraʼo chõnia, ma atṍ ibologõ dõdõnia chõgoe. 
GEN.32_1.22	Ba tobali mowaõwaõ mboeala andrõ, fatoea so ia na ba golombasew̃a, ba zi bongi andrõ.
GEN.32_1.23	III. 
GEN.32_1.24	Iʼohe mijefo ira ba ifaʼõto fefoe hadia ia zi so chõnia. 
GEN.32_1.25	Ba ha Jakobo zi torõi foeri. Ba so zi fasõndra ehõnia, irege tobaha faʼamoloeo. 
GEN.32_1.26	Ba me iʼila daʼõ, tebai ilaw̃a, ba itema ifalisi zolania, tobali fabesoe zola Jakobo, me fasõndra ia chõnia. 
GEN.32_1.27	Ba imane daʼõ no mege: Bõhõlido, tobaha faʼamoloeo! Ba imane [Jakobo]: 
GEN.32_1.28	Ba imane chõnia: Ha niha dõimõ! Imane: Jakobo! 
GEN.32_1.29	Ba imane: Lõʼõ saʼae labeʼe tõimõ Jakobo, Izeraëli saʼae dõioe, me no fasõndraʼõ chõ Lowalangi ba ba niha, ba me no jaʼoegõ zabõlõ. 
GEN.32_1.30	Ba mangandrõ Jakobo, imane: Ombachaʼõ chõgoe dõimõ! Ba imane: Hadia sa, wa õsofoe dõigoe? Awena ifahowoeʼõ ia ba daʼõ. 
GEN.32_1.31	Ba ibeʼe tõi naha andrõ Weniëli Jakobo, [imane]: Me no faʼila bawa ndraʼo chõ Lowalangi ba me lõ si matedo. 
GEN.32_1.32	Ba me no italoeʼi Weniëli andrõ, ba toemboe loeo; ba sakelakela ia, ba zolania andrõ. 
GEN.32_1.33	Andrõ wa lõ laʼā Iraono Gizeraëli noeo andrõ ba dete zola, iroegi maʼõchṍ, me no ifalisi zola Jakobo, oeo andrõ.
GEN.33_1.1	I. 
GEN.33_1.2	Ba ibeʼe tánõ fõna zawoejoe andrõ, awõ nonora ba foerira Lea, awõ nononia ba foeri daʼõ Rachela awõ Josefo. 
GEN.33_1.3	Ba jaʼia, ba mowaõwaõ, ba mewitoe ifaõndrõ ia, irege danõ tooe, awena iroegi gaʼania. 
GEN.33_1.4	Ba fagohi Gezaoe, wamaondragõ jaʼia, italagoei mbagi ba faʼago bawa chõnia, ba megeʼege ira. 
GEN.33_1.5	Ba me ifachõlõ ia Ezaoe, me iʼila ndra alawe, awõ ndraono, ba imane: Ba ha niha daʼõ, awõoe? Ba imane: Iraono andrõ, nibeʼe Lowalangi chõ zawoejoemõ! 
GEN.33_1.6	Ba laʼondrasi sawoejoe jomo andrõ, awõ nonora, mangaloeloe chõnia. 
GEN.33_1.7	Awena iʼondrasi gõi Lea, awõ nononia, mangaloeloe, ba awena Josefo ba Rachela ba mangaloeloe.
GEN.33_1.8	II. 
GEN.33_1.9	Ba imane Ezaoe: No abõnõ chõgoe; hana na chõoe zi so chõoe, achi! 
GEN.33_1.10	Imane Jakobo: Bõi, na so ba dõdõoe ndraʼo maʼifoe, ba lõ tola lõ õtema chõgoe gameʼelagoe! Noa sa atṍ oeʼila mbawaoe, hoelõ mbawa mbanoea zoroego, me no õbologõ dõdõoe chõgoe. 
GEN.33_1.11	Halõ atṍ chõgoe mboeala fangowai andrõ; si no moeʼohe chõoe; noa sa ifahowoeʼõ sibai ndraʼodo Lowalangi, no fahõna manõ chõgoe. Ba iforege chõnia, balazi ihalõ. 
GEN.33_1.12	Aefa daʼõ, ba imane: Tafazaw̃a ita, mofanõ ita; ba sowaõwaõ ndraʼo chõoe. 
GEN.33_1.13	Ba imane Jakobo: Iʼila sochõ jaʼo, wa no sambõ faʼabõlõ na ndraono, ba ba mbiribiri ba ba zaw̃i, ba so zi bohooe moʼono, ba he ha maʼõmaʼṍchõ oeforege chõra, ba ahori mate, sambawá manõ. 
GEN.33_1.14	Acha mowaõwaõ fõna zawoejoenia zochõ jaʼo; ba jaʼodo, ba lõ oedaʼidaʼi wofanõ, dali waʼabõlõ goerifõ andrõ, niʼohegoe, ba faʼabõlõ ndraono, irege oeroegi zochõ jaʼo, ba Zeʼira. 
GEN.33_1.15	Ba imane Ezaoe: Ba daʼoerõi atṍ awõoe nawõgoe õsa. Ba imane: Hadõi? Asala ibologõ dõdõnia chõgoe sochõ jaʼo! 
GEN.33_1.16	Ba mangawoeli Gezaoe, me loeo daʼõ, isaw̃a Zeʼira.
GEN.33_1.17	III. 
GEN.33_1.18	Ba dania, ba iroegi Zichema andrõ Jakobo, lõ hadia ia, Sichema ba danõ Ganaʼana; me iʼotarai Mezofotamia. Ba fõnafõna mbanoea itaroeʼõ nosenia. 
GEN.33_1.19	Ba benoea andrõ, nitaroeʼõnia osenia, ba iʼõli chõ nono Hemori andrõ, Ama Zichema 100 kesita mbõli. 
GEN.33_1.20	Ba ifaʼanõ ba daʼõ naha wameʼe soemange ba ibeʼe tõinia ”Eli, Lowalangi Gizeraëli”.
GEN.34_1.1	I. 
GEN.34_1.2	ba iʼila ia Sichema, ono Ndrawa Hewi andrõ, Hemori, salaw̃a ba danõ andrõ, ba iraʼoe, oroedoe ia chõnia, ihorõni. 
GEN.34_1.3	Ba molemba sibai dõdõnia chõ Dina andrõ, ono Jakobo, omasi ia nono alawe andrõ, itandraigõ irara dõdõnia. 
GEN.34_1.4	Ba iʼandrõ chõ namania Hemori Sichema, imane: Sofoe chõgoe nono alawe andrõ, enaʼõ oehalõ! 
GEN.34_1.5	Ba no irongo Jakobo, wa no ihorõni nononia Dina; ba ononia matoea, ba no lafasao ba ndroeʼoe goerifõ, ba ihonogõ manõ ia Jakobo, irege mangawoeli ira. 
GEN.34_1.6	Ba mõi chõ Jakobo Hemori, Ama Zichema, ba wahoehoeosa chõnia. 
GEN.34_1.7	Ba me so nono Jakobo, si otarai mbenoea ba me larongo, ba abao sibai dõdõra, tesao wõnoera sabõlõbõlõ. Ba dõdõ Ndraono Gizeraëli, ba no horõ seboea nifazõchinia, me no oroedoe ia chõ nono Jakobo; lõʼõ manõ sa tola zi manõ menaʼõ! 
GEN.34_1.8	Ba hoemede Hemori, imane chõra: Tõdõ nonogoe Sichema andrõ, ba no molemba chõ nono alawe andrõ, achimi; oeʼandrõ chõmi, mibeʼe ia chõnia, 
GEN.34_1.9	hana na olembatama ami. Mibeʼe chõma nonomi alawe, ba mihalõ nono alawe chõma, ba miʼiagõ chõma: 
GEN.34_1.10	jaʼe fõnami danõ, miʼiagõ ba midõrõdõrõi, hana na tetaro ami ba danõ! 
GEN.34_1.11	Ba imane Sichema chõ nama Dina andrõ ba chõ ndra gaʼania: Enaʼõ na faloechado waʼeboea dõdõ wamaigimi! Gofoe ha waʼeboea niw̃aʼõmi, ba oebeʼe. 
GEN.34_1.12	He eboea sibai niw̃aʼõmi chõgoe, bõwõ ba boeala, ba oebeʼe, oeʼoʼõ niw̃aʼõmi; ba mibeʼe foʼomogoe nono alawe andrõ!
GEN.34_1.13	II. 
GEN.34_1.14	Tebai matehe, ihalõ nachima niha si lõ moeboto; saila ndraʼaga sa daʼõ. 
GEN.34_1.15	Awena tola maʼoʼõ chõmi, na mibaliʼõ si mane jaʼaga ami, wamoto fefoe motõi matoea ba chõmi. 
GEN.34_1.16	Ba mabeʼe saʼae chõmi nono alawe chõma ba mahalõ nono alawe chõmi ba maʼiagõ chõmi, enaʼõ ha samboea soi ita. 
GEN.34_1.17	Ba na lõ miʼoʼõ daʼõ, wamoto jaʼami, ba maʼohe nono alawe chõma, ba malaoe mofanõ! 
GEN.34_1.18	Ba atoelõ dõdõ ndra Hemori Sichema, ononia, niw̃aʼõra andrõ. 
GEN.34_1.19	Ba iʼaliogõ wolaoe si manõ ono matoea andrõ, me no omasi ia nono Jakobo, ba no seboea tõi ia ba zi sawōē jaʼira. 
GEN.34_1.20	Ba mõi ba mbawa gõli Hemori ba ononia andrõ, ba lamane ba mbanoeara: 
GEN.34_1.21	Si sõchi tõdõ chõda niha andrõ: acha mowanoea ira ba danõda ba hana na ladõrõdõrõi; tenga sa atṍ sambõ nahara danõ, gofoe he tánõ laʼiagõ! Tahalõ nonora alawe ba tabeʼe chõra nono alawe chõda. 
GEN.34_1.22	Ba awena laʼoʼõ niha andrõ, wangiagõ chõda, enaʼõ ha samboea soi ita, na lafabotoʼõ ira dozi motõi matoea ba chõda, si mane jaʼira, me no moeboto ira. 
GEN.34_1.23	Chõda dania zi so chõra, nabajabajara ba oerifõra, fefoe. Ba dataʼoʼõ chõra, enaʼõ bõi laboelõʼõ ira chõda! 
GEN.34_1.24	Ba laʼoʼõ niw̃aʼõ Hemori ba ononia Sichema dozi sanõrõnõrõ bawa gõli mbanoeania andrõ, ba weʼamõi baero ba ba weʼamõi mijomo, ira matoea andrõ fefoe, ha waʼato zanõrõnõrõ bawa gõli mbanoeania, ba lafabotoʼõ ira. 
GEN.34_1.25	Ba me no aefa doea wongi, me laʼachõmõi, ba latoejoe ziʼõli ono Jakobo andrõ, si daroea, Simeoni ba Lewi, gaʼa Dina andrõ, lahawoei mbanoea andrõ, si lõ famaoedoe dõdõ, ba laboenoe ndra matoea fefoe. 
GEN.34_1.26	Noemalõ Hemori ba ononia Sichema, laboenoe siʼõli, ba lahalõ Dina ba nomo Zichema ba lalaoe mofanõ. 
GEN.34_1.27	Ba latõrõ niboenoe andrõ ono Jakobo, laraboe hadia ia chõra, me no moehorõni nachira. 
GEN.34_1.28	Biribirira ba saw̃ira ba kalidera, ba hadia ia ba mbanoea bacha ba hadia ia baero, ba laraboe, 
GEN.34_1.29	awõ nibajabajara fefoe, awõ ndraonora sideʼide, awõ ndra alawera, laʼoloiʼõ sawoejoe, ba si so ba nomo fefoe, ba laraboe. 
GEN.34_1.30	Ba imane Jakobo chõ ndra Simeoni Lewi: Famakao nifobõrõmi chõgoe, noa sa mibeʼe faʼoedoe chõgoe niha ba danõ, Dawa Ganaʼana ba Dawa Weresi jaʼodo, si lõ atotó niha barõ mbawa; na laʼosaraʼõ li dania, ba lalaw̃a ndraʼo, ba tehori ba danõ ndraʼodo, awõ zoroijomogoe fefoe. 
GEN.34_1.31	Ba lamane: Hadia, acha ihorõni manõ nachima?
GEN.35_1.1	I. 
GEN.35_1.2	Ba ibeʼe li Jakobo ba soroijomonia fefoe ba ba zi faofao chõnia fefoe, imane: Miheta Lowalangi niha bõʼõ andrõ, niʼoheʼohemi, mihaogõ ami ba mifalalini noechami, 
GEN.35_1.3	enaʼõ mõi ita misi jaw̃a, ba Mbetiëli, ba daʼõ sa oefaʼanõ naha wameʼe soemange ba Lowalangi andrõ, si no mamondrongo ligoe, me baw̃a waʼatosasagoe, ba si no faofao chõgoe ba lala andrõ, ninotõrõgoe. 
GEN.35_1.4	Ba labeʼe ba danga Jakobo fefoe Lowalangi niha bõʼõ andrõ, si so chõra, fabaja saeroe dalinga andrõ ba dalingara, ba ikoʼo Jakobo ba mbõrõ manawa andrõ ba zinga Zichema. 
GEN.35_1.5	Ba aefa daʼõ, ba lafazaw̃a ira. Ba no ihawoei faʼataʼoe mbanoea si tefasoei jaʼira, faʼataʼoe niʼasogõ Lowalangi, tobali lõ lagohi nono Jakobo andrõ. 
GEN.35_1.6	Ba iroegi Loesi Jakobo ba danõ Ganaʼana — jaʼia Mbetiëli andrõ — awõ niha andrõ fefoe, si faofao chõnia. 
GEN.35_1.7	Ba ifaʼanõ ba daʼõ naha wameʼe soemange ba ibeʼe tõi naha andrõ ”Lowalangi ba Mbetiëli”, me no ba daʼõ iʼoromaʼõ ia chõnia Lowalangi, me moloi ia no, bõrõ gaʼania. 
GEN.35_1.8	Ba mate Debora, baboe andrõ chõ Rebeka, ba lakoʼo ia tooe Mbetiëli, ba mbõrõ manawa; andrõ wa ”manawa wangeʼesi” dõinia.
GEN.35_1.9	II. 
GEN.35_1.10	Ba imane chõnia Lowalangi: Jakobo dõimõ; bõi saʼae labeʼe tõimõ Jakobo, Izeraëli saʼae dõioe. Andrõ wa labeʼe tõinia Gizeraëli. 
GEN.35_1.11	Ba imane chõnia Lowalangi: Lowalangi si lõ ambõ faʼabõlõ ndraʼo; jamongaʼõtõ ndraʼoegõ ba ja oja maʼoewoemõ dania! Samboea soi, w̃alo soi naʼi madooemõ dania, ba razo zi otarai lõwilõwioe dania. 
GEN.35_1.12	Ba tanõ andrõ nitehegoe chõ Gaberahamo ba chõ Gizaʼaki, ba chõoe oebeʼe ba ba maʼoewoemõ oebeʼe danõ andrõ. 
GEN.35_1.13	Ba mõi mijaw̃a Lowalangi, irõi ia, ba naha andrõ, ba zi no moehede ia chõnia. 
GEN.35_1.14	Ba itaroeʼõ harefa Jakobo, ba naha andrõ, ba zi no fahoehoeo ia chõnia gowe [itaroeʼõ] ba ifadoewa ba detenia zoemange nibadoe ba ilaoe jaw̃a wanicha. 
GEN.35_1.15	Ba ibeʼe tõi naha andrõ, ba zi no fahoehoeo Lowalangi chõnia, Mbetiëli Jakobo.
GEN.35_1.16	III. 
GEN.35_1.17	Ba me no afõchõ sibai chõnia, ba imane chõnia sangamõi taloe: Bõi boesi dõdõoe, ono matoea sa gõi chõoe iadaʼe! 
GEN.35_1.18	Ba me aetoe nosonia — mate sa ia — ba ibeʼe tõinia ”Mbenoni” (”Ono ba waʼafõehõ”) ba amania ba ibeʼe tõinia Mbenijami. 
GEN.35_1.19	Ba mate Rachela ba lakoʼo ia ba ngai lala ba Geferata, jaʼia Mbetilechema andrõ. 
GEN.35_1.20	Ba itaroeʼõ gowe, tandra ba dete lewatõnia, Jakobo; daʼõ dandra lewatõ andrõ ba dete lewatõ Rachela, si lõ teboelõ, iroege maʼõchṍ andre.
GEN.35_1.21	IV. 
GEN.35_1.22	Ba me sosó ba danõ andrõ Gizeraëli, ba maoso Roebeno mõi moehorõni Mbiliha andrõ, donga ba dõi chõ namania. Ba irongo Izeraëli. Ba felendroea nono matoea chõ Gizeraëli. 
GEN.35_1.23	Ono Lea: Si aʼa nono chõ Jakobo, ba Roebeno, ba Simeoni ba Lewi ba Joeda ba Isasari ba Seboeloni. 
GEN.35_1.24	Ba ono Rachela, ba Josefo ba Benijami. 
GEN.35_1.25	Ba ono Mbiliha andrõ, sawoejoe jomo chõ Rachela, ba Dano ba Nafetali. 
GEN.35_1.26	Ba ono Zilifa andrõ, sawoejoe jomo chõ Lea, ba Gado ba Aseri. Daʼõ nono Jakobo andrõ, si toemboe chõnia ba Mesofotamia.
GEN.35_1.27	V. Ba iroegi namania Izaʼaki, ba Mamere Jakobo, ba Mamere Kiriati Garaba — jaʼia Heberona andrõ — ba zi sosó ndra Aberahamo Izaʼaki, si fatewoe. 
GEN.35_1.28	Ba faʼara Gizaʼaki ba goeli danõ, ba 180 fache. 
GEN.35_1.29	Ba mate Gizaʼaki, oeroedoe ia ba niwara, atoea ba no afõli faʼaoeri; ba lakoʼo ia ononia Ezaoe ba Jakobo. 
GEN.36_1.1	I. 
GEN.36_1.2	Ira alawe Ndrawa Ganaʼana nihalõ Gezaoe: Ada, ono Ndraono Cheti andrõ, Elono, ba Oholibama, ono Ana andrõ, ono Zibeona. Iraono Hori andrõ alawe; 
GEN.36_1.3	ba Basamata, ono Zimaëli, aehi Nebajoti andrõ. 
GEN.36_1.4	Ba ono Gada andrõ chõ Gezaoe, ba Elifasi, ba ono Mbasamata, ba Regoeeli, ba ono Goholibama, 
GEN.36_1.5	ba Jehoesi ba Jaëla ba Kora. Daʼõ nono Gezaoe andrõ si toemboe chõnia ba danõ Ganaʼana. 
GEN.36_1.6	Ba ihalõ woʼomonia Ezaoe, awõ nononia matoea ba ononia alawe, awõ zawoejoe fefoe, si so baomonia, ba oerifõnia fefoe, awõ fefoe zi so chõnia nisõndrania ba danõ Ganaʼana, ba iheta ia chõ nachinia Jakobo, isaw̃a danõ Zeʼira. 
GEN.36_1.7	Noa sa abõlõ eboea gochõtara, fa tola oroedoe ira menaʼõ, ba ambõ tanõ, ba zi so ira, si fatewoe, bõrõ waʼoja goerifõra andrõ. 
GEN.36_1.8	Ba iʼiagõ hili Zeʼira andrõ Ezaoe, Ezaoe Edomo andrõ. 
GEN.36_1.9	Daʼe ngaʼõtõ Gezaoe, foeroegõ Ndraono Gedomo andrõ, ba hili Zeʼira. 
GEN.36_1.10	Daʼe dõi nono Gezaoe andrõ: Elifasi, ono Gada andrõ, foʼomo Gezaoe; ba Regoeëli, ono Mbasamata andrõ, foʼomo Gezaoe. 
GEN.36_1.11	Ba ono Gelifasi andrõ, ba Tema ba Omara ba Sefo ba Gaëtama ba Kena. 
GEN.36_1.12	Ba Tima ndronga ba dõi chõ Gelifasi andrõ, ono Gezaoe; ba moʼono daʼõ chõ Gelifasi, Amaleki dõi nononia. Daʼõ ndraono Gada andrõ, foʼomo Gezaoe. 
GEN.36_1.13	Ba daʼe nono Regoeëli andrõ: Nahata ba Sera ba Sama ba Misa. Daʼõ ndraono Mbasamata andrõ, foʼomo Gezaoe. 
GEN.36_1.14	Ba daʼe nono Goholibama andrõ, ono Ana, ono Zibeona andrõ alawe, foʼomo Gezaoe: ononia chõ Gezaoe, ba Jehoesi ba Jaëla ba Kora. 
GEN.36_1.15	Ba daʼe zalaw̃a ba ndraono Gezaoe: Ono Gelifasi andrõ, si aʼa nono chõ Gezaoe, ba salaw̃a Tema ba salaw̃a Omara ba salaw̃a Sefo ba salaw̃a Kena, 
GEN.36_1.16	ba salaw̃a Kora ba salaw̃a Gaëtama ba salaw̃a Amaleki. Daʼõ zalaw̃a andrõ, ngaʼõtõ Gelifasi andrõ, ba danõ Gedomo. Daʼõ nono Gada andrõ. 
GEN.36_1.17	Ba daʼe nono Regoeeli andrõ, ono Gezaoe: Salaw̃a Nahata ba salaw̃a Sera ba salaw̃a Sama ba salaw̃a Misa. Daʼõ zalaw̃a andrõ, ngaʼõtõ Regoeeli andrõ ba danõ Gedomo; daʼõ ndraono Mbasamata andrõ, foʼomo Gezaoe. 
GEN.36_1.18	Ba daʼe nono Goholibama andrõ, foʼomo Gezaoe: Salaw̃a Jehoesi ba salaw̃a Jaëla ba salaw̃a Kora. Daʼõ zalaw̃a andrõ, madooe Goholibama andrõ, ono Ana, foʼomo Gezaoe. 
GEN.36_1.19	Daʼõ ndraono Gezaoe ba daʼõ zalaw̃ara; jaʼia Gedomo andrõ.
GEN.36_1.20	II. 
GEN.36_1.21	Daʼõ zalaw̃a Ndraono Hori andrõ, ono Zeʼira, ba danõ Gedomo. 
GEN.36_1.22	Ba ono Lotana andrõ, ba Hori ba Hemama; ba talifoesõ Lotana alawe, ba Tima. 
GEN.36_1.23	Ba daʼe nono Zobala andrõ: Alawana ba Manahata ba Ebala ba Sefa ba Onama. 
GEN.36_1.24	Ba ono Zibeona andrõ, ba Aja ba Ana. Daʼõ Ana andrõ, sanõndra goemboe nidanõ aoechoe andrõ ba danõ si mate, me ikoebaloi galide namania Zibeona andrõ. 
GEN.36_1.25	Ba daʼe nono Ana andrõ: Disono; ba ono Ana alawe Goholibama andrõ. 
GEN.36_1.26	Ba daʼe nono Disono andrõ: Hemeda ba Esibano ba Jitera ba Kerano. 
GEN.36_1.27	Ba daʼe nono Geseri andrõ: Bilihano ba Sawano ba Akano. 
GEN.36_1.28	Ba daʼe nono Disano andrõ: Oesi ba Arano. 
GEN.36_1.29	Ba daʼe zalaw̃a Ndraono Hori: Salaw̃a Lotana ba salaw̃a Sobala ba salaw̃a Sibeona ba salaw̃a Ana. 
GEN.36_1.30	Ba salaw̃a Disona ba salaw̃a Eseri ba salaw̃a Disano. Daʼõ zalaw̃a Ndraono Hori ba waʼasalaw̃ara, ba danõ Zeʼira andrõ.
GEN.36_1.31	III. 
GEN.36_1.32	Salaw̃a ba danõ Gedomo, ba Bela, ono Mbeori; ba nahiania banoea, ba Dinihaba. 
GEN.36_1.33	Ba me no mate Mbela andrõ, ba salaw̃a, fangalinia Jobaba, ono Zera, banoea Mbosera. 
GEN.36_1.34	Ba me no mate Jobaba andrõ, ba salaw̃a fangalinia, Hoesama, Iraono Dema. 
GEN.36_1.35	Ba me no mate Hoesama andrõ, ba salaw̃a fangalinia, Hadadi, ono Mbedadi; jaʼia zi fasoewõ ba Ndraono Midiano, ba zaloʼo andrõ, ba danõ Ndraono Moabi: ba nahiania banoea, ba Awiti. 
GEN.36_1.36	Ba me no mate Hadadi andrõ, ba salaw̃a, fangalinia, Zamela banoea Masereka. 
GEN.36_1.37	Ba me no mate Zamela andrõ, ba salaw̃a, fangalinia, Zaoelo, banoea Rehoboti, ba mbewe Oiferati. 
GEN.36_1.38	Ba me no mate Zaoelo andrõ, ba salaw̃a, fangalinia, Mbaʼali-hana, ono Nachibori. 
GEN.36_1.39	Ba me no mate Mbaʼali-hana andrõ, ono Nachibori, ba salaw̃a, fangalinia, Hadaro; ba tõi nahiania banoea, ba Fagoe, ba tõi woʼomonia, ba Mehetabeʼeli, ono Materedi ono Mesahaba alawe. 
GEN.36_1.40	Ba daʼe dõi zalaw̃a ba maʼoewoe Gezaoe, bangaʼõtõra ba ba mbanoeara ba ba dõira andrõ: Salaw̃a Timena ba salaw̃a Alawa ba salaw̃a Jeteti, 
GEN.36_1.41	ba salaw̃a Oholibama ba salaw̃a Ela ba salaw̃a Fino, 
GEN.36_1.42	ba salaw̃a Kena ba salaw̃a Tema ba salaw̃a Mibesaro, 
GEN.36_1.43	ba salaw̃a Magediëli ba salaw̃a Iramo. Daʼõ zalaw̃a Ndraono Gedomo, ba nahiara ba danõ, niʼochõgõra. Daʼõ ngaʼõtõ Gezaoe andrõ, foeroegõ Ndraono Gedomo.
GEN.37_1.1	I. 
GEN.37_1.2	Ba daʼõ chõ Jakobo andrõ: Me no mewelewitoe fache Josefo, ba mõimõi ia koebalo mbiribiri, awõ ndra gaʼania — ba iraono na ia — awõ nono ndra Biliha Silifa, donga ba dõi chõ namania, ia; ba na so doeria si lõ sõchi chõra, ba iʼombachaʼõ chõ namara Josefo. 
GEN.37_1.3	Ba omasi Gizeraëli Josefo, moroi ba waʼomasinia nononia bõʼõ fefoe, me no si toemboe chõnia ba waʼatoeania, ba ifafazõchiʼõ chõnia mbaroe sotaʼio. 
GEN.37_1.4	Ba me laʼila ira gaʼania iʼomasiʼõ ia amara, moroi ba waʼomasinia nononia bõʼõ fefoe, ba fatioe dõdõra chõnia ba tebai lahaogõ wehedera chõnia.
GEN.37_1.5	II. 
GEN.37_1.6	Imane chõra: Mifondrondrongo we, hadia wangifigoe andrõ! 
GEN.37_1.7	Halõw̃õda, ba mamõbõ tõla wache ita baero ba nowi. Ba ifasindro ia ngambõbõ chõgoe ba soemindro, ba lafasoei ia ngambõbõ chõmi ba lafalõgoe tooe ira, fõna ngambõbõ chõgoe. 
GEN.37_1.8	Ba lamane chõnia ira gaʼania: Hadia, salaw̃ama dania ndraʼoegõ, samatõrõ jaʼaga? Ba iʼotarai daʼõ, ba tedooe na watioesara chõnia, ba wangifinia andrõ ba ba niw̃aʼõnia. 
GEN.37_1.9	Ba samoeza tõ zoei, ba ifoeli mangifi, ba itoenõ chõ ndra gaʼania, imane: Mifondrondrongo, no ifoeli mangifido! So loeo ba baw̃a ba felendroea ndrõfi, ba lafalõgoe tooe ira fõnagoe. 
GEN.37_1.10	Ba me itoenõ daʼõ chõ namania, ba chõ ndra gaʼania, ba itegoe ia amania, imane chõnia: Hadia wangifi daʼõ, niʼifioe andrõ! Hadia, mõiga inaoe ba ira gaʼaoe, ba wamalõgoe tooe jaʼaga ba danõ, fõnaoe? 
GEN.37_1.11	Ba afõchõ dõdõ ndra gaʼania chõnia, ba amania, ba itanõ ba dõdõnia. 
GEN.37_1.12	III. 
GEN.37_1.13	ba imane Izeraëli chõ Josefo: Ba Zichema laʼohe mbiribiri ira gaʼaoe; laboe, daʼoefatenge ndraʼoegõ chõra! Imane: Jaʼe ndraʼodo! 
GEN.37_1.14	Ba imane chõnia: Aeʼe, ba faigi, na lõ hadia ia chõ ndra gaʼaoe ba ba mbiribiri, ba foeliʼõ, ba wangombacha chõgoe! Ba ifatenge ia moroi ba ndraso andrõ ba Heberona, ba iroegi Zichema. 
GEN.37_1.15	Ba faloecha chõnia niha, me seloengoeloengoe ia ba danõ, imane chõnia: Ha niha niʼaloeimõ? 
GEN.37_1.16	Imane: Ira gaʼagoe niʼaloeigoe; ombachaʼõ chõgoe, heza lakoebaloi mbiribiri ijaʼe! 
GEN.37_1.17	Imane niha andrõ: No laheta ira ba daʼe, noa sa oerongo, me lamane: Tasaw̃a Ndrotana! Ba iʼoʼõ ndra gaʼania Josefo ba faloecha ia chõra ba Ndrotana. 
GEN.37_1.18	Ba me laʼila ia moroi ba zarõoe na, me lõ niroeginia jaʼira na, ba mamagõlõ ira, ba wamoenoe jaʼia, 
GEN.37_1.19	ba faoma lamane chõ nawõra: Hiza moroi sa zangifingifi andrõ! 
GEN.37_1.20	Talaboe, taboenoe ia ba tatiboʼõ ia ba gohokoho danõ ba tamane dania: No iʼā ia oetoe ndroeʼoe; awena dania oroma geloeaha wangifinia andrõ. 
GEN.37_1.21	Ba me irongo daʼõ Roebeno, ba edõna iʼefaʼõ ia ba dangara ba imane: Bõi! bõi taboenoe ia. 
GEN.37_1.22	Ba imane na chõra Roebeno: Bõi mibeʼe adoewa ndro! Mitema mitiboʼõ ia ba gohokoho danõ andrõ ba mbenoea, ba bõi sa mibabaja ia, wamoenoe jaʼia! Ba wangefaʼõ jaʼia ba dangara, ba wamoeli jaʼia chõ namania. 
GEN.37_1.23	Ba me no iroegi ndra gaʼania Josefo, ba laheta chõnia mbaroenia — baroe sotaʼio andrõ, niʼobaroenia —, 
GEN.37_1.24	latoejoe ia ba latiboʼõ ba gohokoho danõ andrõ; ba si lõ õsi gohokoho andrõ, lõ idanõ bacha. 
GEN.37_1.25	Ba me no moedadao ira, ba wemanga, ba laʼila moroi sa zambawa Ndraono Zimaʼeli si otarai Gileadi; noro gondra chõra, ba gitõ ba daloedaloe, niʼohe ba danõ Miseraji. 
GEN.37_1.26	Ba imane Joeda chõ ndra talifoesõnia: Hadia hareda, na taboenoe nachida ba na tabiniʼõ wamoenoeda jaʼia? 
GEN.37_1.27	Talaboe, taʼamawa ia ba Ndraono Zimaʼeli andrõ, ba bõi tahalõ tangada wamoenoe jaʼia; noa sa achida ia, fõfõ nõsida. Ba latehe ira talifoesõnia. 
GEN.37_1.28	Ba me latõrõ Iraono Midiano andrõ, saniaga andrõ, ba ladõni jaw̃a Josefo moroi ba gohokoho andrõ ba laʼamawa ba Ndraono Zimaʼeli andrõ, 20 roefia; ba laʼohe ba danõ Miseraji Josefo. 
GEN.37_1.29	Ba me mõi zoei ba gohokoho andrõ Roebeno, ba lõʼõ saʼae bacha Josefo. 
GEN.37_1.30	Ba itika noechania, ba ifoeli ia chõ ndra achinia, imane: No taja nachida!
GEN.37_1.31	IV. Heza oesaw̃a! Ba lahalõ mbaroe Josefo andrõ, ba lataba zi matoea nambi ba laʼoengoegõ ba ndro mbaroe andrõ. 
GEN.37_1.32	Ba lafaʼoheʼõ chõ namara mbaroe sotaʼio andrõ, lamane: Daʼõ nisõndrama; faigi na baroe nonooe, ba na tenga. 
GEN.37_1.33	Ba me no ifaigi sibai, ba moeʼao ia: Baroe nonogoe! No iʼā ia oetoe ndroeʼoe, si manga niha! Si ndroehoe, no tesasawi Josefo! 
GEN.37_1.34	Ba itika noechania Jakobo ba iʼolembe goni, ba iʼaragõ wangeʼesi ononia. 
GEN.37_1.35	Ba ahori mõi nononia matoea, awõ nononia alawe, ba wondrara tõdõnia, ba lõ edõna ia nirara tõdõ, imane sa: Mõido mitooe chõ nonogoe ba mbanoea tooe, aboe dõdõ! Si manõ wangeʼesi namania jaʼia. 
GEN.37_1.36	Ba Iraono Midiano andrõ, ba laʼamawa ia ba danõ Miseraji, chõ Wotifa, mandroe jomo chõ Waraʼo, hõgõ wazoeri.
GEN.38_1.1	I. 
GEN.38_1.2	Ba daʼõ dania iʼila Joeda nono Ndrawa Ganaʼana alawe, Soea dõi nama; daʼõ ihalõ ba oroedoe ia chõnia. 
GEN.38_1.3	Ba manabina ba moʼono, ono matoea, ba ibeʼe tõinia Geri. 
GEN.38_1.4	Ba ifoeli manabina, ba moʼono, ono matoea, ba Onani ibeʼe tõi daʼõ. 
GEN.38_1.5	Ba foeri õ, ba samoeza tõ moʼono ia, ono matoea, ba Sela dõi daʼõ chõnia. Ba ba Gezibi so Joeda, me toemboe chõnia daʼõ. 
GEN.38_1.6	Ba ifatoenõ Geri, ononia si aʼa, Joeda, Tamara dõi nihalõnia. 
GEN.38_1.7	Ba si lõ omasi Jehowa nilaoelaoe Geri andrõ, si aʼa nono chõ Joeda, andrõ ibeʼe mate ia Jehowa. 
GEN.38_1.8	Ba iw̃aʼõ chõ Gonani Joeda: Ae chõ ndronga gaʼaoe ba tõrõ chõnia gõmõoe, õmõ zi fatalifoesõ, enaʼõ õfongaʼõtõ gaʼaoe. 
GEN.38_1.9	Ba me no iʼila Onani, tenga chõnia dania ndraono andrõ, ba itema ifiligõ, ero na oroedoe ia chõ ndronga gaʼania andrõ, fa bõi ifongaʼõtõ gaʼania. 
GEN.38_1.10	Ba lõ omasi Jehowa wolaoe si manõ, andrõ ibeʼe mate ia gõi. 
GEN.38_1.11	Ba ibeʼe li Joeda chõ noemõnõnia Tamara andrõ, imane: Iagõ lacha baomo chõ namaoe, irege eboea nonogoe Sela! Ataʼoe ia, ma mate daʼõ gõi, si mane ira gaʼania. Ba itema iʼiagõ baomo chõ namania Tamara andrõ.
GEN.38_1.12	II. 
GEN.38_1.13	Ba me teʼombachaʼõ chõ Damara: Hiza, mõi misi jaw̃a ba Dimena namaoe, ba wogoeti boe mbiribiri! 
GEN.38_1.14	Ba iheta mbaroenia, baroe lacha mbanoea, ba ibaloegõ mbawania, iʼolohoeni ia, ba moedadao ba zinga lala ba Genaʼi, lala ba Dimena. Noa sa iʼila, wa no eboea Zela andrõ, ba lõʼõ zoei moebeʼe dongania ia. 
GEN.38_1.15	Ba me iʼila ia Joeda, ba iwai ira alawe sabao; me no ibaloegõ mbawania. 
GEN.38_1.16	Ba iholeʼõ ia chõnia ba zinga lala, ba imane: Daʼoroedoedo chõoe! Lõʼõ sa iʼila, wa oemõnõnia. Ba imane: Hadia nibeʼeoe chõgoe, fa tola oroedoeʼõ chõgoe? 
GEN.38_1.17	Imane: Oefaʼoheʼõ dania chõoe nono nambi si matoea, na oeroegi ngawawá! Ba imane: Na õbeʼe chõgoe gade, irege õfaʼoheʼõ ia. 
GEN.38_1.18	Ba imane: Hadia gade, nibeʼegoe chõoe? Imane: Laedoeroemõ andrõ ba sinali andrõ chõoe ba siʼo andrõ, ba dangaoe. Ba ibeʼe chõnia ba oroedoe ia chõnia, ba manabina ia chõnia. 
GEN.38_1.19	Ba mofanõ ia, mõi moeheta mbaloebaloe mbawania ba ifoeli iʼobaroe mbaroenia, baroe lacha mbanoea. 
GEN.38_1.20	Ba ifaʼoheʼõ, nono nambi andrõ Joeda chõ zi fahoewoe chõnia andrõ, banoea Gadoela andrõ, ba wanaboesi gade no mege ba ndra alawe andrõ; ba lõ isõndra ia. 
GEN.38_1.21	Ba isofoe ba mbanoea daʼõ, imane: Heza so galawe sabao andrõ, sidaodao no ba zinga lala ba Genaʼi andre? Ba lamane: Lõ si mõi ba daʼe ira alawe sabao. 
GEN.38_1.22	Ba ifoeli ia chõ Joeda, iʼombachaʼõ chõnia: Lõ si faloechado ia, ba lamane banoea daʼõ: Lõ si mõi ba daʼe ira alawe sabao. 
GEN.38_1.23	Imane Joeda: Ba alacha so chõnia, asala lõ laʼigiʼigiʼõ ita. No atoelõ oefaʼoheʼõ nono nambi andrõ, ba lõ nisõndraoe jaʼia! 
GEN.38_1.24	Ba mato tõloe waw̃a, ba teʼombachaʼõ chõ Joeda: No mohorõ noemõnõoe Tamara, ba hiza, no abeto ia ba daʼõ. Ba iw̃aʼõ Joeda: Miʼohe baero ia, enaʼõ latoenoe aoeri. 
GEN.38_1.25	Ba me no laʼohe baero ia, ba ifatenge chõ namania, imane chõnia: Niha sochõ daʼõ zi abetosi jaʼodo; ba imane na chõnia: Faigi we, ha õchõ laedoeroe andrõ ba sinali andrõ ba siʼo! 
GEN.38_1.26	Ba me no ifaigi sibai Joeda, ba imane: Tenga sala niw̃aʼõnia chõgoe; Hana sa gõi, wa lõ oebeʼe ia donga nonogoe Sela! Ba lõʼõ saʼae oroedoe ia chõnia.
GEN.38_1.27	III. 
GEN.38_1.28	Ba ba wadononia andrõ, ba iʼoroʼõ baero dangania si sara ono si samboea andrõ. Ba ihalõ mbana sojo sangamõi taloe, ifaliʼõ ba danga andrõ, imane: Daʼe zi ofõna mõi baero! 
GEN.38_1.29	Ba ifoeli ibõda dangania, ba awena bõla dalifoesõnia. Ba imane [sangamõi taloe]: Ha lõ abõlõ õfolala ndraʼoegõ! Andrõ wa labeʼe tõinia Weresi. 
GEN.38_1.30	Ba awena bõla nachinia, si so bana sojo andrõ ba danga; ba labeʼe tõinia Zera.
GEN.39_1.1	I. 
GEN.39_1.2	Ba itolo Josefo Jehowa, tobali mofozoe fefoe hadia ia chõnia, ba ba nomo Ndrawa Miseraji andrõ, sochõ jaʼia sosó ia. 
GEN.39_1.3	Ba me iʼila sochõ jaʼia, itolo ia Jehowa, awõ wa mofozoe fefoe hadia ia halõw̃õnia, ibeʼe Jehowa, 
GEN.39_1.4	ba eboea sibai dõdõnia chõ Josefo, ba ihalõ ia ngoningoninia ba ifataro ia mandroe jomo chõnia, ba ibeʼe ba dangania fefoe hadia ia nibajabajania. 
GEN.39_1.5	Ba iʼotarai daʼõ, me no ifataro ia mandroe jomo chõnia ba samaigimaigi nibajabajania fefoe, ba ifahowoeʼõ Jehowa nomo Ndrawa Miseraji andrõ, bõrõ Josefo, ba howoehowoe Jehowa manõ ba zi so chõnia, fefoe, he jomo, ba he baero. 
GEN.39_1.6	Ba ibeʼe manõ ba danga Josefo gombajasõ dangania fefoe; lõ ba dõdõnia hadia ia, ba ngai Josefo, baero gõnia, niʼā.
GEN.39_1.7	II. 
GEN.39_1.8	Ba itimba, imane chõ woʼomo zochõ jaʼia: Tõrõ tõdõ, wa lõ ba dõdõ zochõ jaʼodo hadia ia, ba ngaigoe, awõ wa no ibeʼe ba dangagoe nibajabajania fefoe. 
GEN.39_1.9	Tenga seboea moroi chõgoe ia jomo ba daʼe, ba lõ hadia ia zi lõ ibeʼe ba dangagoe, hatṍ jaʼoegõ, me no foʼomonia ndraʼoegõ. 
GEN.39_1.10	Ba he w̃aʼae ero maʼṍchõ iforege chõ Josefo, ba lõ iʼoʼõ chõnia, fa oroedoe menaʼõ ia chõnia, fa mõrõmõrõ ba ngainia. 
GEN.39_1.11	Ba samoeza maʼṍchõ, me mõi jomo Josefo mangai halõw̃õ, me ha siʼaikõ lõ niha bõʼõ jomo, 
GEN.39_1.12	ba iraʼoe mbaroenia, imane: Fõrõ ba ngaigoe! Ba irõi ba dangania mbaroe, ilaoe moloi, isaw̃a baero. 
GEN.39_1.13	Ba me iʼila [alawe andrõ], no irõi ba dangania mbaroenia ba no moloi, 
GEN.39_1.14	ba hoemede ia ba zi so jomo ba imane chõra: Hiza, mifaigi, no iʼohe chõda niha Heberaio andrõ, enaʼõ iʼoʼaja ita! No mõi ia chõgoe si bacha, ba wemõrõ ba ngaigoe; ba moeʼiraʼira ndraʼo. 
GEN.39_1.15	Ba me irongo, moeʼiraʼirado, ba irõi mbaroenia chõgoe ba daʼe, ba ilaoe moloi, isaw̃a baero. 
GEN.39_1.16	Ba ibeʼe ba ngainia mbaroe Josefo, irege so zochõ jaʼia. 
GEN.39_1.17	Ba imanõ gõi wangombacha chõnia, imane: So zawoejoe andrõ, niha Heberaio andrõ, niʼoheoe chõda, mõi ia si bacha chõgoe, ba wangoʼaja jaʼodo. 
GEN.39_1.18	Ba me moeʼiraʼira ndraʼo, ba irõi foeri chõgoe mbaroenia, moloi ia, isaw̃a baero. 
GEN.39_1.19	Ba me irongo sochõ jaʼia niʼombachaʼõ woʼomonia chõnia, me imane: Daʼõ nilaoe zawoejoemõ andrõ chõgoe! ba mofõnoe sibai ia. 
GEN.39_1.20	Ba ifaraʼoeʼõ Josefo sochõ jaʼia, ifabeʼeʼõ ba goeroenga, ba zi so nifakoeroeʼõ razo, ba sosó ia ba daʼõ ba goeroenga. 
GEN.39_1.21	Ba itolo Josefo Jehowa, ibeʼe laʼomasiʼõ ia niha bõʼõ ba eboea dõdõ hõgõ mandroe ba goeroenga chõnia. 
GEN.39_1.22	Ba ibeʼe barõ mbawa Josefo nikoeroe andrõ hõgõ mandroe, fefoe zi so ba goeroenga, ba fefoe hadia ia nilaoe ba daʼõ, ba balazi jaʼia mangoemaʼõ. 
GEN.39_1.23	Lõ ifaigifaigi hõgõ mandroe ba goeroenga hadia ia nilaoe Josefo, me itolo ia Jehowa. Fefoe hadia ia nilaoenia, ba mofozoe ibeʼe Jehowa.
GEN.40_1.1	I. 
GEN.40_1.2	Ba mofõnoe Waraʼo ba ngoningoninia andrõ, si daroea, hõgõ zamaʼoli gõ ba hõgõ zamazõchi koee, 
GEN.40_1.3	ba ifabeʼeʼõ ba goeroenga ira ba nono hõgõ wazoeri, ba goeroenga andrõ, ba nikoeroe Josefo, 
GEN.40_1.4	Ba ibeʼe ngoningonira Josefo hõgõ wazoeri andrõ; ba ara maʼifoe tetaha ira. 
GEN.40_1.5	Ba mangifi zi daroea andrõ, ha sara wongi, ba fasamboea geloeaha wangifira, fangifi zamaʼoli gõ ba fangifi zamazõchi koee chõ razo Miseraji, si so ba goeroenga.
GEN.40_1.6	II. Ba me mõi si bacha chõra Josefo, si hoelõ wongi, ba oroma chõnia, wa lõ sõchisõchi dõdõra. 
GEN.40_1.7	Ba isofoe chõ ngoningoni Waraʼo andrõ, nitaha awõnia ba nomo zochõ jaʼia, imane: Hadia, wa mangeraoe mbawami maʼõchṍ? 
GEN.40_1.8	Ba lamane chõnia: No mangifi ndraʼaga ba lõ sangombacha eloeaha. Ba imane chõra Josefo: Lowalangi mbalazi ba wangombacha eloeaha wangifi — ba mitoenõ chõgoe. 
GEN.40_1.9	Ba itoenõ chõ Josefo wangifinia hõgõ zamaʼoli gõ, imane chõnia: Ba wangifigoe andrõ, ba so fõnagoe w̃ew̃e nagoe, oew̃aʼõ. 
GEN.40_1.10	Ba si tõloe daha w̃ew̃e nagoe andrõ. Ba me molehe ia, ba aloea mbowo ba adõlõ mowoea sasoso. 
GEN.40_1.11	Ba so ba dangagoe mako Waraʼo. Ba oehalõ mboea nagoe andrõ, ba oeferaisi ba mako chõ Waraʼo ba oebeʼe ba danga Waraʼo mako. 
GEN.40_1.12	Ba imane chõnia Josefo: Daʼõ geloeaha: Daha andrõ si tõloe, ba no ngaloeo. 
GEN.40_1.13	Tõloe bongi tõ, iʼotarai maʼõchṍ, ba iʼefaʼõ ndraʼoegõ Faraʼo ba ifoeli ifataro ndraʼoegõ ba nahaoe. Ba õfoeli õbeʼe ba danga Warao makonia, si mane fõna, me samaʼoli gõ ndraʼoegõ chõnia. 
GEN.40_1.14	Ba tõrõtõrõ tõdõoe ndraʼodo, na ohahaoe dõdõoe, tolodo, wangombacha jaʼo chõ Waraʼo, enaʼõ õʼefaʼõ ndraʼo ba nomo andre. 
GEN.40_1.15	Noa sa nitagõ manõ ndraʼo ba danõ Heberaio ba ba daʼe gõi, ba lõ horõgoe, wa no labeʼe ba goeroenga ndraʼodo. 
GEN.40_1.16	Ba me irongo hõgõ zamazõchi koee andrõ, si sõchi geloeaha andrõ, ba imane chõ Josefo: Ba wangifigoe, ba tõloe kamboekamboe koee ba hõgõgoe, oew̃aʼõ. 
GEN.40_1.17	Ba ba gamboekamboe tánõ jaw̃a, ba so ngawalõ gõ chõ Waraʼo, nifazõchi doeka koee; ba laʼā fofo ba gamboekamboe andrõ ba hõgõgoe. 
GEN.40_1.18	Ba itema linia Josefo, imane: Daʼõ geloeaha daʼõ: Kamboekamboe andrõ, si tõloe, ba tõloe ngaloeo. 
GEN.40_1.19	Tõloe bongi tõ, iʼotarai maʼõchṍ, ba ifaʼew̃aʼõ mbagioe Faraʼo ba ifataw̃iʼõ ba dõla geoe, ba tobali laʼā nõsioe fofo.
GEN.40_1.20	III. 
GEN.40_1.21	hõgõ zamaʼoli gõ andrõ, ba ifoeli ifataro ba halõw̃õnia, fa tola ifoeli ibeʼe ba danga Waraʼo mako; 
GEN.40_1.22	ba hõgõ zamazõchi koee, ba ifataw̃iʼõ, itõrõ niw̃aʼõ Josefo chõra. 
GEN.40_1.23	Ba lõʼõ saʼae itõrõ tõdõ hõgõ zamaʼoli gõ Josefo, olifoe ia.
GEN.41_1.1	I. 
GEN.41_1.2	ba mõi mijaw̃a moroi ba Nilo zaw̃i, fitoe ngaʼeoe, si sõchi famaigi ba satabõ, ba mõi ira ba ndroeʼoe mangaloei gõra. 
GEN.41_1.3	Ba aefa daʼõ, ba mõi mijaw̃a zaw̃i bõʼõ, fitoe ngaʼeoe gõi, moroi ba Nilo, ba si lõ sõchi famaigi ba sangao; ba mõi ba ngai zaw̃i no mege, ba mbewe Nilo. 
GEN.41_1.4	Ba latema laʼā zaw̃i si sõchi andrõ, satabõ, saw̃i si lõ sõchi andrõ, sangao, si fitoe ngaʼeoe — ba tokea saʼae Waraʼo. 
GEN.41_1.5	Ba ifoeli mõrõ, ba ifoeli mangifi gõi, ha sara dõla wache, iw̃aʼõ, ba fitoe ngalai, saloea chõnia, soʼõsi ba si sõchi. 
GEN.41_1.6	Aefa daʼõ, ba fitoe tõ zaloea ngalai, si lõ õsi, si no ariri ba nangi moroi ba gatoemboecha. 
GEN.41_1.7	Ba ngalai si lõ õsi andrõ, ba latõlõ ngalai si so õsi andrõ, si no owoelowoelo, si fitoe. Awena tokea Waraʼo, ba iʼila, wa fangifi.
GEN.41_1.8	II. 
GEN.41_1.9	Awena hoemede hõgõ zamaʼoli gõ andrõ, imane chõ Waraʼo: Awena maʼõchõ itõrõ tõdõgoe horõgoe. 
GEN.41_1.10	Mofõnoe no Waraʼo chõ ngoningoninia, ba ifabeʼeʼõ ba goeroenga ira, ba nomo hõgõ wazoeri, jaʼodo andre ba hõgõ zamazõchi koee andrõ. 
GEN.41_1.11	Ba mangifi ndraʼaga, daroeaga, ha sara wongi, ba no fasamboea geloeaha wangifima andrõ. 
GEN.41_1.12	Ba so ba daʼõ, awõma, nono matoea Heberaio, sawoejoe hõgõ wazoeri; chõnia matoenõ wangifima, ba iʼombachaʼõ chõma geloeaha, ifaʼeleʼõ sibai, hadia lawoelawoe wangifi zamõsana. 
GEN.41_1.13	Ba niw̃aʼõnia chõma, ba no itõrõ: jaʼodo, ba no moefoeli moefataro ba halõw̃õgoe ba jaʼia ba no moetaw̃i. 
GEN.41_1.14	Ba ifatenge Faraʼo, ifakaoniʼõ Josefo. Ba lataʼitaʼi laʼefaʼõ ia ba goeroenga, ba ifatõwõʼõ ia, ifalalini noechania, ba mõi jomo chõ Waraʼo. 
GEN.41_1.15	Ba imane Faraʼo chõ Josefo: No mangifi ndraʼo, ba lõ sangila mangombacha eloeaha. Ba no oerongo ndraʼoegõ: ha õrongo wangifi, ba õʼanemaʼõ õʼombachaʼõ geloeaha. 
GEN.41_1.16	Ba imane Josefo chõ Waraʼo: Ai, tenga, tenga jaʼodo; ba ja fangorifi nifaʼeleʼõ Lowalangi chõ Waraʼo! 
GEN.41_1.17	Ba imane Faraʼo chõ Josefo: Mangifi ndraʼo, ba mbewe Nilo sodo, oew̃aʼõ. 
GEN.41_1.18	Ba mõi mijaw̃a, moroi ba Nilo, zaw̃i, fitoe ngaʼeoe, satabõ ba si sõchi famaigi. Ba mõi ira ba ndroeʼoe, mangaloei gõra. 
GEN.41_1.19	Ba aefa daʼõ, ba mõi mijaw̃a zaw̃i bõʼõ, fitoe ngaʼeoe gõi, si no okõlikõli, si lõ sõchi famaigi, ba si no angao — lõ oerai oeʼila ba danõ Miseraji maʼasagõrõ zi manõ fa lõ sõchi! 
GEN.41_1.20	Ba latema laʼā zaw̃i satabõ andrõ, si fõfõna andrõ, si fitoe, saw̃i sangao andrõ, si lõ sõchisõchi. 
GEN.41_1.21	Ba he me no laʼā, ba lõ oroma, wa no laʼā, lõʼõ sa teboelõ wa lõ sõchisõchi mege. 
GEN.41_1.22	Ba tokea ndraʼo. Ba oeʼila na gõi ba wangifi: ha sara dõla wache, ba fitoe zaloea ngalai, soʼõsi ba si sõchi. 
GEN.41_1.23	Ba aefa daʼõ ba aloea gõi ngalai si lõ õsi, si no okõlikõli, fitoe gõi, si no ariri ba nangi moroi ba gatoemboecha, 
GEN.41_1.24	ba latema latõlõ ngalai si sõchi andrõ, si fitoe, ngalai si no okõlikõli andrõ. Daʼõ nitoenõgoe ba zi faeta andrõ, ba lõ sangila mangombacha eloeaha chõgoe.
GEN.41_1.25	III. 
GEN.41_1.26	Saw̃i si sõchi andrõ, si fitoe ngaʼeoe, ba mewitoe fache, ba ngalai wache andrõ, si sõchi, si fitoe, ba mewitoe fache gõi — no faoma geloeaha wangifi andrõ. 
GEN.41_1.27	Ba saw̃i safoeo andrõ, si fitoe ngaʼeoe, si lõ sõchisõchi, safoeria mõi jaw̃a, ba mewitoe fache, ba ngalai wache andrõ si lõ õsi, si fitoe, si no ariri ba nangi moroi ba gatoemboecha, ba mewitoe fache lofo, oroma dania. 
GEN.41_1.28	Andrõ oemane mege chõ Waraʼo: Hadia zi so ba dõdõ Lowalangi, nilaoe dania, ba no ifaʼeleʼõ chõ Waraʼo. 
GEN.41_1.29	Mewitoe fache iadaʼe dania, ba fahõna manõ hadia ia ba danõ Miseraji, maʼasagõrõ. 
GEN.41_1.30	Ba na aefa daʼõ, ba mewitoe fache lofo, ba tobali olifoe manõ niha waʼafahõna mege, ba danõ Miseraji, ba iʼā danõ lofo andrõ. 
GEN.41_1.31	Ba lõʼõ manõ saʼae itõrõ tõdõ niha waʼafahõna mege ba danõ, balazi lofo andrõ moroi foeri dania, abõlõbõlõ sibai sa dania. 
GEN.41_1.32	Ba ba zi mendroea andrõ, wa no fatete mendroea mangifi Waraʼo, ba hiza, no ihonogõi sibai daʼõ Lowalangi ba iʼaliogõ Lowalangi ifaloea. 
GEN.41_1.33	Ba jamoefaigi chõnia Faraʼo niha si so tõdõ, satoeatoea, enaʼõ ibeʼe barõ mbawania danõ Miseraji. 
GEN.41_1.34	Ba jamoenõnõ na Faraʼo wamataro mandroe ba danõ, enaʼõ laʼozaragõ zamboea niʼolima ba danõ Miseraji, barõ ndrõfi andrõ si fitoe, ba zi fahõna boea nowi. 
GEN.41_1.35	Niʼowoeloi mboea nowi andrõ fefoe, barõ ndrõfi andre, si fitoe dania, nihõna mboea nowi ba danga Waraʼo, boea nowi ba mbanoea misa, ba niʼirõʼõ. 
GEN.41_1.36	Ba ja weʼeweʼe dõdõ ba danõ nihõna andrõ, ba zi mewitoe fache andrõ dania, ba lofo andrõ, sanõrõ tanõ Miseraji dania; ba tobali lõ tekiko niha ba danõ ba lofo andrõ.
GEN.41_1.37	IV. 
GEN.41_1.38	Ba imane Faraʼo ba ngoningoninia andrõ: Hadia, tasõndra na niha, si so Eheha Lowalangi ba dõdõ, si mane chõnia? 
GEN.41_1.39	Ba imane Faraʼo chõ Josefo: Me no ifaʼeleʼõ chõoe Lowalangi daʼõ fefoe, ba lõʼõ saʼae niha, si manõ fotõdõ ba si manõ faʼatoeatoea, si mane jaʼoegõ. 
GEN.41_1.40	Tebeʼe barõ mbawaoe nomogoe ba ndramoeʼoʼõ niw̃aʼõoe banoeagoe fefoe, ha irege dadaoma razo tohoede ndraʼo moroi chõoe. 
GEN.41_1.41	Ba imane na Faraʼo chõ Josefo: Hiza, oebeʼe barõ mbawaoe danõ Miseraji maʼasagõrõ! 
GEN.41_1.42	Ba iheta ba doeroenia laedoeroe andrõ chõnia Faraʼo, ibeʼe ba doeroe Josefo; ba ifobaroe ia baroe moeko karate ba ibeʼe naja anaʼa ba mbaginia. 
GEN.41_1.43	Ba ifakoereta ia ba koereta razo, fanete chõnia, ba moeʼao fõnania niha, lamane: Miʼangaloeloe! Si manõ wameʼe Waraʼo barõ mbawania tanõ Miseraji maʼasagõrõ. 
GEN.41_1.44	Ba imane Faraʼo chõ Josefo: Faraʼo ndraʼodo — ba lõ tola ifaliw̃a dangania, ba ma ahenia, niha ba danõ Miseraji maʼasagõrõ, na tenga jaʼoegõ zangoemaʼõ. 
GEN.41_1.45	Ba Faraʼo andrõ, ba ibeʼe tõi Josefo Zafenati Faneachi ba ibeʼe chõnia Gasenata, ono Wotifera, hõgõ gere ba Gono. Ba itõrõi danõ Miseraji Josefo. 
GEN.41_1.46	Ba tõloe ngafoeloe fache Josefo, me so ia ba daʼõ fõna Waraʼo, razo Miseraji. Ba irõi Waraʼo Josefo ba itõrõi danõ Miseraji. 
GEN.41_1.47	Ba falawoelaete mboea danõ ba zi mewitoe fache andrõ, ba zi fahõna. 
GEN.41_1.48	Ba iʼowoeloi mboea nowi andrõ fefoe Josefo ba zi mewitoe fache andrõ, gõtõ waʼafahõna ba danõ Miseraji, ibeʼe ba mbanoea misa nitenagõ andrõ; samboesamboea banoea ba ihõna mboea nowi andrõ, si tefasoei jaʼia. 
GEN.41_1.49	Tobali ihõna mboea nowi Josefo, si mane ene ba mbewe nasi, tenga ono waʼoja, irege ibõhõli wanoeʼa, tebai saʼae lasoeʼa.
GEN.41_1.50	V. 
GEN.41_1.51	Tõi zi aʼa, ba Manase ibeʼe Josefo, imane: Noa saʼae olifoedo wamakaogoe andrõ fefoe ba ira amagoe ba ira talifoesõgoe fefoe, ibeʼe Lowalangi. 
GEN.41_1.52	Ba tõi zi achi, ba Eferaji ibeʼe, imane: Noa sa ifowoea ndraʼodo Lowalangi ba danõ wamakaogoe andre. 
GEN.41_1.53	Ba me no noemalõ ndrõfi andrõ si fitoe ba zi fahõna balazo ba danõ Miseraji, 
GEN.41_1.54	ba ibõrõtaigõ dõfi lofo andrõ, si fitoe, itõrõ nihõnagõ Josefo fangombacha. Ba dozi tanõ itõrõ lofo andrõ; ba ba danõ Miseraji maʼasagõrõ, ba so mbalazo. 
GEN.41_1.55	Ba me no afõchõ lofo andrõ ba danõ Miseraji maʼasagõrõ, ba laforege niha sato wangandrõ gõ chõ Waraʼo. Ba imane Faraʼo ba Ndrawa Miseraji fefoe: Miʼae chõ Josefo; hadia niw̃aʼõnia chõmi, daʼõ milaoe! 
GEN.41_1.56	Ba sagõrõ goeli danõ, ba afõchõ lofo andrõ. Ba ibokai halasa andrõ fefoe Josefo ba iʼamawa ba Ndrawa Miseraji wache. Ba itoegoe tedooe waʼafõchõ lofo andrõ ba danõ Miseraji. 
GEN.41_1.57	Ba dozi niha ba goeli danõ, ba mõi chõ Josefo ba danõ Miseraji, ba wowõli fache; fefoe gofoe heza sa, ba lofo safõchõ sibai.
GEN.42_1.1	I. 
GEN.42_1.2	Ba imane na: Hiza, no oerongo, ba danõ Miseraji so wache. Miʼaeʼe mihalõ chõda wache ba daʼõ, enaʼõ aoeri ita ba enaʼõ lõ mate. 
GEN.42_1.3	Ba dafoeloe zi mõi gaʼa Josefo, ba wangai fache ba danõ Miseraji. 
GEN.42_1.4	Ba Benijami andrõ, achi Josefo, ba lõ ifaʼamõi Jakobo, awõ ndra gaʼania; sosó dõdõnia, ma gõna ia hadia ia. 
GEN.42_1.5	Ba laroegi gõi iraono Gizeraëli andrõ, awõ zi mõimõi andrõ, ba wowõli fache; lofo sa ba danõ Ganaʼana.
GEN.42_1.6	II. 
GEN.42_1.7	wa ira gaʼania, me ha siʼaikõ anehe ia. Ba lõ iʼombachaʼõ ia chõra, iʼabeʼeʼõ wehedenia chõra, imane chõra: Heza miʼotarai? Lamane: Ba danõ Ganaʼana, ba wowõli fache. 
GEN.42_1.8	Ba iʼila Josefo, wa ira gaʼania, ba jaʼira, ba lõ laʼila, wa jaʼia. 
GEN.42_1.9	Ba itõrõ tõdõ Josefo wangifinia andrõ, niʼifinia nitandrõsaigõ chõra. Ba [iʼabeʼeʼõ wehedenia chõra], imane chõra: Samaoeze ami! Mõi ami mamaigi, hezo lala ba danõ. 
GEN.42_1.10	Lamane chõnia: Tenga, Toea! ba wowõli balazo mõi zawoejoemõ. 
GEN.42_1.11	Ha samboea namama; niha sadõlõ tõdõ ndraʼaga; tenga samaoeze zawoejoemõ! 
GEN.42_1.12	Imane chõra: Faja! ba daʼõ mõi ami, ba wamaigi hezo lala ba danõ! 
GEN.42_1.13	Ba lamane chõnia: Felendroea ndraʼaga, sawoejoemõ andre, oi si fatalifoesõ, ha samboea namama, ba danõ Ganaʼana; si achi, ba so chõ namama maʼõchṍ, ba samõsa zi no taja. 
GEN.42_1.14	Ba imane chõra Josefo: Si ndroehoe niw̃aʼõgoe chõmi: Samaoeze ami! 
GEN.42_1.15	Ba daʼõ mifadoehoeʼõ ami: Faja wa no saoeri Waraʼo, na aefa ami ba daʼe, na lõ mõi ba daʼe nachimi andrõ, si achi. 
GEN.42_1.16	Mifatenge zamõsa, ba wangai achimi; ba jaʼami, ba nitaha ba daʼe. Si manõ wanandraigõ niw̃aʼõmi, na si doehoe nilaoemi, ba na tenga. Ba waʼadoehoe waʼaoeri Waraʼo — samaoeze zoei ami! 
GEN.42_1.17	Aefa daʼõ, ba tõloe ngaloeo itaha ira. 
GEN.42_1.18	Ba me aefa doea wongi, ba imane chõra Josefo: Miʼoʼõ dae, enaʼõ aoeri ami — niha sangataʼoefi Lowalangi sa ndraʼodo. 
GEN.42_1.19	Na niha sadõlõ tõdõ ami, ba jatorõi dalifoesõmi samõsa, nitaha, ba nitaha jaʼami mege, ba jaʼami, ba miʼaeʼe, miʼohe wache andrõ, sogoena õ zoroijomomi. 
GEN.42_1.20	Ba achimi andrõ, si achi, ba niʼohe ba daʼe chõgoe, ba oroma dania, wa si doehoe niw̃aʼõmi, ba lõ mate ami. Ba laʼoʼõ daʼõ. 
GEN.42_1.21	Ba faoma lamane chõ nawõra: Si ndroehoe, loealoea horõda chõ nachida no daʼe; noa sa taʼila waʼataʼoenia, me fakao ia chõda, ba lõ tafondrondrongo. Andrõ itõrõ ita faʼataʼoe dõdõ andre. 
GEN.42_1.22	Ba imane chõra Roebeno: Tenga no oew̃aʼõ chõmi: bõi mihalõ horõmi wolaoemi ba ndraono andrõ! Ba lõ sedõna mamondrongo ami — ba iadaʼe telaoe mbalõ ndronia! 
GEN.42_1.23	Ba lõʼõ sa laʼila, wa aboto ba dõdõ Josefo niw̃aʼõra, me no so zangali lira, na fahoehoeo ira. 
GEN.42_1.24	Ba ibaliʼõ ia, ba weʼe, ba ifoeli ia chõra, fahoehoeo chõra. Ba ifaraʼoeʼõ Zimeoni, ba ngaira, ba ifabõbõʼõ, ba zanehe ira. 
GEN.42_1.25	Aefa daʼõ, ba iw̃aʼõ Josefo lafoʼõsi fache ziʼera ba ladozigõ labeʼe ba ziʼe bacha mbõli wache chõ zamõsana ba lafaʼoheʼõ na gõi nifatõʼõra, ba lala. Ba laʼoʼõ daʼõ wameʼe chõra.
GEN.42_1.26	III. 
GEN.42_1.27	Ba me itotoʼõ mbõbõ ziʼe chõnia si samõsa, ba zi mõrõ ira, ba wameʼe gõ galidenia, ba iʼila ganaʼania andrõ, ba dete nõsi ziʼe chõnia. 
GEN.42_1.28	Ba iʼombachaʼõ chõ ndra talifoesõnia, imane: No mangawoeli chõgoe ganaʼagoe, hiza ia ba ziʼe chõgoe! Ba atoroe dõdõra, faoma lafaigifaigi nawõra, manizinizi, ba lamane: Hadia nilaoe Lowalangi chõda ba daʼõ! 
GEN.42_1.29	Ba me laroegi namara ba danõ Ganaʼana, ba ladoenõdoenõ chõnia fefoe hadia ia zi gõna ira, lamane: 
GEN.42_1.30	Niha andrõ, si no salaw̃a ba danõ, ba iʼabeʼeʼõ wehedenia chõma, ifoʼesoeanõ ndraʼaga, ba wamaoeze tanõ mõi ndraʼaga, iw̃aʼõ. 
GEN.42_1.31	Ba mamane chõnia: Niha sadõlõ tõdõ ndraʼaga, tenga samaoeze ndraʼaga! 
GEN.42_1.32	Felendroea ndraʼaga, ha samboea namama; samõsa si no taja, ba fondrege zi achi, ba so chõ namama na ijaʼe, ba danõ Ganaʼana. 
GEN.42_1.33	Ba imane chõma niha andrõ, salaw̃a ba danõ: Ba daʼõ ja oroma chõgoe dania wa niha sadõlõ tõdõ ami: mirõi ba daʼe chõgoe zamõsa, talifoesõmi! Hadia zogoena chõmi, õ zoroijomomi, fache, ba hana na miʼohe, ba hana na mofanõ ami. 
GEN.42_1.34	Ba miʼohe ba daʼe nachimi andrõ, enaʼõ oroma chõgoe, wa tenga samaoeze ami, wa no niha sadõlõ tõdõ ami. Ba oefoeli dania chõmi dalifoesõmi andre, ba tola mitõrõ danõ, lõ moetenaw̃a. 
GEN.42_1.35	Ba me lafadoewa nõsi ziʼe chõra ba hiza mbola ganaʼa ba ziʼe zamõsana. Ba me laʼila mbola ganaʼa andrõ, ba me iʼila gõi amara, ba tobali dõdõra. 
GEN.42_1.36	Ba imane chõra Amara Jakobo: Tajataja ndraonogoe mibeʼe: Josefo, ba si no taja, ba Simeoni, ba si no taja, ba edõna mihalõ na gõi Mbenijami — tehawoe manõ ndraʼo daʼõ fefoe! 
GEN.42_1.37	Ba itema li namania Roebeno, imane: Tema boenoe nonogoe matoea si domboea, na lõ oefoeli ia chõoe. Beʼe ba dangagoe ia, ba oefoeli ia chõoe! 
GEN.42_1.38	Ba imane: Lõ fao chõmi nonogoe; noa sa mate gaʼania, ba hatṍ jaʼia zi tosai; na so enaʼõ zi gõna ia ba lala andrõ, nitõrõmi, ba horõmi enaʼõ, na oeʼohe hoewagoe andre, wanaw̃a banoea tooe, oi so waʼaboe dõdõ.
GEN.43_1.1	I. 
GEN.43_1.2	Ba me no ahori fefoe wache andrõ, nihalõra ba danõ Miseraji, ba imane chõra amara: Mifoeli miʼaeʼe, ba wowõli fache chõda maʼifoe. 
GEN.43_1.3	Ba imane chõnia Joeda: No iw̃aʼõ sibai chõma niha andrõ, imane: Lõ tola faʼila bawa ita, na lõ miʼohe nachimi andrõ. 
GEN.43_1.4	Ba na õfaʼamõi awõma nachima, ba mõiga mowõli fache chõoe. 
GEN.43_1.5	Ba na lõ õfaʼamõi ia, ba lõ mõiga. Noa sa iw̃aʼõ chõma niha andrõ imane: Lõ tola faʼila bawa ita, na lõ miʼohe nachimi andrõ. 
GEN.43_1.6	Imane Izeraëli: Ba hana wa mifakao ndraʼo wangombacha ba niha andrõ, wa so na nachimi? Lamane: 
GEN.43_1.7	No izofoezofoe sibai ndraʼaga ba soroijomonia niha andrõ, imane: Hadia, lõ si mate namami? Hadia, so nachini na? Ba maʼombachaʼõ chõnia, lõ mabiniʼõ zi doehoe. Hadaõ ho maʼila, iw̃aʼõ dania: Miʼohe ba daʼe nachimi andrõ? 
GEN.43_1.8	Ba imane Joeda chõ namania Izeraëli: Chõgoe faʼoheʼõ nono andrõ, ba mafazaw̃a ndraʼaga, mõiga, enaʼõ aoeri ita ba bõi mate, jaʼaga ba jaʼoegõ ba iraonoma. 
GEN.43_1.9	Jaʼo zi so ba wali chõoe ba chõnia andrõ; ba hoeloegoe õbeʼe. Na lõ oefoeli ia chõoe, na lõ oefalʼilaʼõ chõoe, ba jaʼodo zoloeʼi sala chõoe, sagõtõ jaʼodo. 
GEN.43_1.10	Na lõ arõrõga menaʼõ, si tenga inõtõ, ba no tola mendroea mangawoeliga. 
GEN.43_1.11	Ba imane chõra amara Izeraeli: Na lõ tola lõʼõ saʼae, ba mimane: Miʼohe õsi ziʼe chõmi, nisõndra ba danõda, maʼifoe, miʼohe boeala ba niha andrõ: daloedaloe maʼifoe ba w̃e w̃ani maʼifoe ba gitõ godoe ba samohoea ba boea kare ba boea falo. 
GEN.43_1.12	Ba mifoeli miʼohe ganaʼa, faʼoja mege ba anaʼa andrõ, nisõndra ba zoezoe nõsi ziʼe chõmi mege, ba mifoeli miʼohe — tabeʼe seloengoe ia. 
GEN.43_1.13	Ba miʼohe gõi nachimi, mifazaw̃a ami ba mifoeli miʼae ba niha andrõ. 
GEN.43_1.14	Ba Lowalangi si lõ ambõ faʼabõlõ, ba jamoebeʼe ahachõ dõdõ niha andrõ chõmi, enaʼõ ifoeli ifaʼamõi awõmi dalifoesõmi si samõsa andrõ, awõ Mbenijami gõi; ba jaʼodo, ba na lõ tola lõʼõ, ba si lõ ono saʼae ndraʼo. 
GEN.43_1.15	Ba laʼohe mboeala no mege ba anaʼa bõʼõ gõi laʼohe, awõ Mbenijami, ba mangefa ira, lasaw̃a danõ Miseraji ba laʼondrasi Josefo.
GEN.43_1.16	II. Ba me iʼila Josefo, no so Mbenijami, awõra, ba imane ba zatoea zangai halõw̃õ jomo: Ohe jomo niha andrõ, taba ndriwora, ba halõ gõra, manga dania niha andrõ, awõgoe, na laloeo. 
GEN.43_1.17	Ba iʼoʼõ daʼõ niw̃aʼõ Josefo, iʼohe jomo ira, ba nomo Josefo. 
GEN.43_1.18	Ba ataʼoe ira, me teʼohe jomo ira, ba nomo Josefo, lamane: Bõrõ ganaʼa andrõ seloengoe no ba ziʼe chõda, me mõi ita no, si fõfõna, wa laʼohe jomo ita: lahawoei dania ita, laraʼoe ita ba labaliʼõ sawoejoe ita, fabaja kalide chõda. 
GEN.43_1.19	Ba laʼondrasi zatoea zangai halõw̃õ, ba zinga mbawandroehõ ba nomo, lamane chõnia: 
GEN.43_1.20	So niʼandrõma chõoe, Toea: No mõiga ba daʼe, si fõfõna no, ba wowõli fache. 
GEN.43_1.21	Ba me no maroegi zi mõrõga, me matotoʼõ mbõbõ ziʼe chõma, ba hiza ganaʼa zamõsana ba zoezoe nõsi ziʼe chõnia — anaʼa andrõ chõma, lõ ambõ ba wanoelo; no mafoeli maʼohe iadaʼe. 
GEN.43_1.22	Ba anaʼa bõʼõ gõi, no maʼohe, ba wowõli fache. Lõ aboto ba dõdõma, ha niha zameʼe ba ziʼe wache chõma anaʼa andrõ, 
GEN.43_1.23	Ba imane chõra: Mihonogõ manõ ami; bõi miboesi dõdõmi! Lowalangimi, Lowalangi namami andrõ, ba no ifoʼanaʼa ami, nibiniʼõ, ba ziʼe wache chõmi. Anaʼami andrõ, ba no mõi chõgoe. Ba iʼohe baero chõra Zimeoni. 
GEN.43_1.24	Aefa daʼõ, ba iʼohe ira ba nomo Josefo. Ibeʼe chõra nidanõ, ba lasasai gahera, ba ibeʼe gõ galidera. 
GEN.43_1.25	Ba lafaʼoli tooe mboeala andrõ, gasagasa waʼaso Josefo, na laloeo; noa sa terongo chõra, wa ba daʼõ manga ira dania.
GEN.43_1.26	III. 
GEN.43_1.27	Ba isofoe chõra, na lõ hadia ia chõra, ba imane: He wisa, lõ hadia ia chõ namami, nitõrõ limi no. Hadia, lõ si mate ia? 
GEN.43_1.28	Ba lamane: Lõʼõ sa hadia chõ zawoejoemõ andrõ, amama; sosó ia na. Ba lafaõndrõ ira, mangaloeloe ira chõnia. 
GEN.43_1.29	Ba iʼila Mbenijami, si ndroehoe nachinia, ba imane: Hadia, daʼõ nachimi, si achi andrõ, niw̃aʼõmi no? ba imane [chõ Mbenijami]: Jamoeʼeboeaʼõ dõdõnia chõoe Lowalangi, onogoe! 
GEN.43_1.30	Ba iʼozoemagõ lõ hedehedenia saʼae, ahachõ sibai dõdõnia, me no so tánõ fõnania nachinia andrõ, ba iʼaloei, heza zi tola meʼe ia. Andrõ mõi ia si bacha ba mbateʼe, tánõ si bacha, ba megeʼege ia ba daʼõ. 
GEN.43_1.31	Awena dania ifoeli isasai mbawania ba ifoeli mõi baoeloe, iʼabeʼeʼõ dõdõnia ba imane: Mifaʼoli gõ. 
GEN.43_1.32	Ba laʼoniagõ, chõnia ba chõrá, ba si manõ gõi ba Ndrawa Miseraji, soroedoe manga chõnia. Lõʼõ sa tola oroedoe manga Ndrawa Miseraji ba niha Heberaio; salacha daʼõ ba Ndrawa Miseraji. 
GEN.43_1.33	Ba ba gamaoedoenia tefedadao ira, iʼotarai zi aʼa, noemalõ ba zi achi, balazi sibai waʼasiaʼa; ba faoma lafaigifaigi nawõra, ahõlihõli dõdõra. 
GEN.43_1.34	Aefa daʼõ, ba ifabeʼeʼõ õra gõ andrõ si so fõnania õsa; ba oeracha Mbenijami, ba no melima faʼeboea goeracha dánõ bõʼõ fefoe. Ba labadoe nagoe, awõnia, ba sõchi dõdõra.
GEN.44_1.1	I. 
GEN.44_1.2	ba õbeʼe ba zoezoe nõsi ziʼe zi achi, awõ mbõli wache andrõ chõnia. Ba iʼoʼõ niw̃aʼõ Josefo. 
GEN.44_1.3	Ba ha moloeo sibai, ba lafofanõ ira, awõ galidera. 
GEN.44_1.4	Ba ha siʼaikõ laroegi ngai mbanoea, ba imane Josefo chõ zatoea zangai halõw̃õ chõnia: Laboe, gohi niha andrõ, ba na õchamõ ira, ba õmane chõra: Hana wa misoelõni si lõ sõchi zi sõchi? Hana wa no mitagõ mako firõ andrõ chõgoe? 
GEN.44_1.5	Tenga jaʼia niʼamadoegõ zochõ jaʼo, ba tenga jaʼia ba zi faeta ia? andrõ wa si lõ sõchi nilaoemi! 
GEN.44_1.6	Ba me no ichamõ ira, ba imanõ chõra. 
GEN.44_1.7	Ba lamane chõnia: He Toea, hana wa õmanõ wehede? Lõʼõ manõ mõi ba dõdõ zawoejoemõ wolaoe si manõ. 
GEN.44_1.8	Hadia, tenga no mafoeli maʼohe chõoe ganaʼa andrõ, me maʼotarai danõ Ganaʼana, anaʼa andrõ nisõndra ba zoezoe nõsi ziʼe chõma: ba he moroi, wa matagõ menaʼõ wirõ, ba ma anaʼa, jomo chõ zochõ jaʼoegõ? 
GEN.44_1.9	Nisõndra jaʼia, ba zawoejoemõ andre, ba ja mate, ba jaʼaga tánõ bõʼõ, ba si mõi sawoejoemõ. 
GEN.44_1.10	Ba imane: Laoe, jaʼia daʼõ niwaʼõmi. Nisõndra jaʼia, ba sawoejoegoe dania, ba saefa ami. 
GEN.44_1.11	Ba dozi laʼaliogõ latooeʼõ tooe nganoeʼi chõra, ba dozi latotoʼõ mbõbõ. 
GEN.44_1.12	Ba ibõrõtaigõ iʼaloei, iʼotarai ba zi aʼa ba ba zi achi ibato, ba ba ziʼe chõ Mbenijami tesõndra mako. 
GEN.44_1.13	Ba lasika noechara, dozi lafoeli lafonoro galidera ba lafoeli ira mijomo. 
GEN.44_1.14	Ba me iroegi jomo ba nomo Josefo Joeda, awõ dalifoesõnia — no so na ba daʼõ Josefo — ba lafalõgoe tooe ira ba zalo, fõnania. 
GEN.44_1.15	Ba imane chõra Josefo: Hadia nilaoemi andrõ? Hadia, lõʼõ sa itõrõ tõdõmi, iʼohe ba waetasa niha si mane jaʼodo andre? 
GEN.44_1.16	Ba imane Joeda: Hadia niw̃aʼõma chõ zochõ jaʼaga? Hadia hoehoeoma ba he mawisa wamoeʼa ba hoeloema, me no isõndra horõ zawoejoemõ Lowalangi! Sawoejoemõ saʼae ndraʼaga, jaʼaga andre, fabaja nisõndra mako andrõ. 
GEN.44_1.17	Ba imane Josefo: Ja arõoe chõgoe wolaoe si manõ: nisõndra mako andrõ, daʼõ zawoejoegoe; ba jaʼami andrõ, ba hana na mifoeli ami chõ namami, lõ moetenaw̃a.
GEN.44_1.18	II. 
GEN.44_1.19	No isofoe chõ zawoejoenia sochõ jaʼo, imane: Hadia, so na namami, so dalifoesõmi na? 
GEN.44_1.20	Ba no mamane chõoe: Lõ si mate namama satoea andrõ ba so na nononia si achi si toemboe moroi foeri; si ndroehoe gaʼania, ba no mate, ba tobali ha jaʼia zi tosai ono ninania, ba no omasiõ namania. 
GEN.44_1.21	Ba no õw̃aʼõ ba zawoejoemõ andre: Miʼohe ia ba daʼe chõgoe, enaʼõ iʼila ia hõrõgoe. 
GEN.44_1.22	Ba no mamane chõoe: Tebai irõi namania ono matoea andrõ; na irõi enaʼõ namania, ba lõ aoeri daʼõ. 
GEN.44_1.23	Ba õmane ba zawoejoemõ: Na lõ miʼohe nachimi andrõ, ba tebai ifoeli faʼila bawa ita. 
GEN.44_1.24	Ba me no mangawoeli ndraʼaga chõ zawoejoemõ amagoe, ba maʼombachaʼõ chõnia niw̃aʼõoe. 
GEN.44_1.25	Ba me iw̃aʼõ dania chõma amama: Mifoeli miʼaeʼe, ba wowõli fache chõda maʼifoe, 
GEN.44_1.26	ba mamane chõnia: Tebai mõiga! Na fao chõma nachima, awena mõiga; tebai sa faʼila bawa ndraʼaga ba niha andrõ, na lõ fao chõma nachima. 
GEN.44_1.27	Ba imane chõma sawoejoemõ amagoe: Miʼila jaʼõ, wa ha domboea nono woʼomogoe chõgoe. 
GEN.44_1.28	Si samboea, ba no irõi ndraʼo, ba no oemane dõdõgoe: Si ndroehoe, no tesasawi ia [ba goetoe ndroeʼoe]! ba irege maʼõchṍ, ba lõ niʼila hõrõgoe jaʼia mangawoeli. 
GEN.44_1.29	Ba na mihalõ na daʼe gõi chõgoe, ba na gõna ia hadia ia enaʼõ, ba horõmi, na oeʼohe hoewagoe andre, weʼamõi mitooe, ba mbanoea niha tooe aboe sibai dõdõ. 
GEN.44_1.30	Ba si ndroehoe, na mangawoelido enaʼõ dania chõ zawoejoemõ amagoe, ba lõ fao chõma nono andrõ, ba zi no molemba dõdõnia maʼasamboea, 
GEN.44_1.31	ba ha siʼaikõ enaʼõ irongo, lõʼõ saʼae fao chõma nono andrõ, ba lõ aoeri ia, ba horõ zawoejoemõ andre enaʼõ, na iʼohe hoewania andrõ sawoejoemõ amama, wanaw̃a banoea niha tooe aboe dõdõ. 
GEN.44_1.32	Noa sa mõi ba wali zawoejoemõ andre, chõ namagoe, ba chõ nono andre, no ifaboeʼoe: Na lõ oefoeli ia chõoe, ba jaʼodo zoloeʼi horõ andrõ chõ namagoe, sagõtõ jaʼo. 
GEN.44_1.33	Ba enaʼõ na tola torõi foeri zawoejoemõ andre sawoejoe zochõ jaʼo salahi nono matoea andrõ, ba enaʼõ na tola fao chõ ndra gaʼania nono, wangawoeli! 
GEN.44_1.34	He oewisa saʼae wangawoeli chõ namagoe, na lõ fao chõgoe nono andrõ! Tebai oefaigifaigi enaʼõ waʼaboe dõdõ andrõ, si faloecha namagoe!
GEN.45_1.1	I. 
GEN.45_1.2	Ba megeʼege sibai ia, irege larongo Dawa Miseraji andrõ, awõ ngoningoni Waraʼo andrõ. 
GEN.45_1.3	Ba imane Josefo ba dalifoesõnia: Josefo ndraʼo! Hadia, lõ si mate namada? Ba tebai latema linia ira talifoesõnia, ba waʼatobali dõdõra chõnia. 
GEN.45_1.4	Ba imane Josefo chõ ndra talifoesõnia: Ba mihatõʼõ ami chõgoe! Ba me lahatõʼõ ira, ba imane: Talifoesõmi Josefo ndraʼodo, niʼamawami ba danõ Miseraji! 
GEN.45_1.5	Ba bõi aboe dõdõmi ba daʼõ, ba bõi maoso dõdõmi, me no miʼamawa ndraʼo ba daʼe; ba wangorifi sa ifowaõwaõ ndraʼo fõnami Lowalangi. 
GEN.45_1.6	No mendroea fache saʼae wamakao andrõ ba danõ, lofo andrõ, ba melima fache tõ na fõnada, si lõ fananõ ba si lõ famasi. 
GEN.45_1.7	Ba no ifowaõwaõ ndraʼo fõnami Lowalangi ba wamaigi lala, fa bõi aetoe ngaʼõtõmi, enaʼõ aoeri õsa ami, ba wangorifi seboea. 
GEN.45_1.8	Tobali tenga jaʼami zamatenge jaʼodo ba daʼe, no Lowalangi zamatenge. No jaʼia zamaliʼõ anofoela Waraʼo ndraʼodo ba mandroe ba nomonia maʼasamboea ba samatõrõ tanõ Miseraji maʼasagõrõ. 
GEN.45_1.9	Ba miʼaliogõ miʼae chõ namada ba mimane chõnia: Daʼõ niw̃aʼõ nonooe Josefo chõoe: No ibaliʼõ samatõrõ tanõ Miseraji maʼasagõrõ ndraʼodo Lowalangi; ae chõgoe, bõi radõʼõ! 
GEN.45_1.10	Ba danõ Gozena nahaoe dania, ba sahatõ chõgoe ndraʼoegõ, awõ nonooe ba maʼoewoemõ ba biribiri chõoe ba saw̃ioe ba hadia ia na fefoe zi so chõoe. 
GEN.45_1.11	Ba jaʼo ziʼonoro tõdõ balazooe ba daʼõ; melima fache tõ na lofo andre: ma dania noemana ndraʼoegõ, awõ zoroijomooe fefoe ba awõ zi so chõoe fefoe. 
GEN.45_1.12	Hõrõmi saʼae zangila ba hõrõ nachigoe Benijami zangila, wa jaʼodo zihede chõmi. 
GEN.45_1.13	Ba ahori miʼombachaʼõ chõ namada waʼasalaw̃agoe andre ba danõ Miseraji, awõ niʼilami andrõ fefoe, ba mitaʼitaʼi miʼohe ba daʼe namada. 
GEN.45_1.14	Ba italagoei mbagi nachinia Benijami ba megeʼege; ba Benijami gõi, ba megeʼege ba mbaginia. 
GEN.45_1.15	Ba faʼago bawa ia ba dalifoesõnia fefoe ba megeʼege wanalagoei jaʼira; ba fahoehoeo chõnia dalifoesõnia.
GEN.45_1.16	II. 
GEN.45_1.17	Ba imane Faraʼo chõ Josefo: Õmane ba dalifoesõoe andrõ: Mifonoro saʼae galidemi, ba miʼae ba danõ Ganaʼana, 
GEN.45_1.18	mihalõ namami ba soroijomomi fefoe, ba miʼae ba daʼe chõgoe, ba oebeʼe chõmi hadia zi sõchi nisõndra ba danõ Miseraji, ba miʼā zatabõ, si faloecha ba danõ. 
GEN.45_1.19	Ba jaʼoegõ, ba õw̃aʼõ chõra: mimanõ! Miʼohe goereta, moroi ba danõ Miseraji andre, lala ndraono sawoejoe chõmi ba lala woʼomomi ba mifaʼamõi jaw̃a namami ba miʼae ba daʼe. 
GEN.45_1.20	Ba bõi afõchõ chõmi gamagamami jomo, hadia sa zi sõchi ba danõ Miseraji, ba chõmi dania.
GEN.45_1.21	III. 
GEN.45_1.22	Ba idozigõ ira baroe loeo, boeala, ba chõ Mbenijami, ba 300 roefia ba lima ngaʼõrõ baroe loeo ibeʼe boeala. 
GEN.45_1.23	Ba chõ amania, ba foeloe ngaʼeoe kalide gõi ifaʼoheʼõ, sonoro fondrege zi sõchi mboea danõ, ba foeloe ngaʼeoe kalide si alawe, sonoro fache ba roti ba nifatõʼõ chõ namania dania ba lala. 
GEN.45_1.24	Awena dania ifofanõ dalifoesõnia ba mangefa ira, me no ibeʼe na li chõra, imane: Bõi fasoso ami ba lala! 
GEN.45_1.25	Ba mofanõ ira, larõi danõ Miseraji ba laroegi danõ Ganaʼana, namara Jakobo. 
GEN.45_1.26	Ba laʼombachaʼõ chõnia, lamane: Lõ si mate Josefo; samatõrõ tanõ Miseraji maʼasagõrõ ia aʼine. Ba lõʼõ manõ mõi ba dõdõnia, me tebai fadoehoe dõdõnia chõra. 
GEN.45_1.27	Ba me ahori laʼombachaʼõ chõnia niw̃aʼõ Josefo chõra, ba me iʼila goereta andrõ, nifaʼoheʼõ Josefo, ba wolohe jaʼia, ba ifoeli aoeri dõdõ namara Jakobo. 
GEN.45_1.28	Ba imane Izeraëli: Noa saʼae — tenga si no mate nonogoe Josefo! Mõido faloecha chõnia, gasagasa waʼamategoe!
GEN.46_1.1	I. 
GEN.46_1.2	Ba moeʼao chõ Gizeraëli Lowalangi, ba gangilata ba zi bongi, imane: He Jakobo! He Jakobo! Ba imane: Oerongo! 
GEN.46_1.3	Ba imane: Lowalangi ndraʼodo, Lowalangi namaoe. Bõi mangiwa dõdõoe weʼamõi ba danõ Miseraji, ba daʼõ sa oebaliʼõ soi seboea ndraʼoegõ. 
GEN.46_1.4	Jaʼodo zi fao chõoe ba danõ Miseraji ba jaʼodo gõi zolohe mangawoeli jaʼoegõ, ba Josefo zamakifoe hõrõoe dania. 
GEN.46_1.5	Ba iheta ia ba Mbereseba Jakobo, ba lafazaw̃a ba goereta namara Jakobo iraono Gizeraëli, awõ ndraonora sawoejoe, awõ woʼomora, ba goereta andrõ, nifaoheʼõ Waraʼo, lalara. 
GEN.46_1.6	Ba laʼohe goerifõra ba hadia ia zi so chõra, nisõndrara ba danõ Ganaʼana, ba laroegi, danõ Miseraji, Jakobo, awõ ngaʼõtõnia fefoe; 
GEN.46_1.7	ononia matoea ba maʼoewoenia matoea ba ononia alawe ba maʼoewoenia alawe, ngaʼõtõnia maʼafefoe iʼohe awõnia ba danõ Miseraji.
GEN.46_1.8	II. 
GEN.46_1.9	Ba ono Roebeno, ba Hanochi ba Fáloe ba Heseroni ba Karemi. 
GEN.46_1.10	Ba ono Zimeoni, ba Jemoeeli ba Jamino ba Ohada ba Jachino ba Sohara; ba Saoelo, ono mbeneʼõ Ndrawa Ganaʼana andrõ. 
GEN.46_1.11	Ba ono Lewi, ba Gereso ba Kahati ba Merari. 
GEN.46_1.12	Ba ono Joeda, ba Geri ba Onani ba Sela ba Feresi ba Sera; ba si mate ba danõ Ganaʼana Geri ba Onani. Ba ono Weresi andrõ, ba Heseroni ba Hamoela. 
GEN.46_1.13	Ba ono Isasari, ba Tola ba Foewa ba Jobi ba Simeroni. 
GEN.46_1.14	Ba ono Zeboeloni, ba Serede ba Elono ba Jaleʼeli. 
GEN.46_1.15	Daʼõ nono Lea andrõ, ononia chõ Jakobo ba danõ Mezofotamia, awõ nono alawe andrõ, Dina; 33 fefoe, ono matoea ba ono alawe. 
GEN.46_1.16	Ba ono Gado, ba Safono ba Hági ba Soeni ba Esebono ba Eri ba Arodi ba Areli. 
GEN.46_1.17	Ba ono Gaseri, ba Jimena ba Jisiwa ba Jisiwi ba Beria ba talifoesõra alawe Sera; ba ono Mberia andrõ, ba Heberi ba Malekiëli. 
GEN.46_1.18	Daʼõ nono Zilifa andrõ, nifaʼoheʼõ Labano chõ nononia Lea, ononia chõ Jakobo, 16 niha fefoe. 
GEN.46_1.19	Ba ono Rachela andrõ, foʼomo Jakobo, ba Josefo ba Benijami. 
GEN.46_1.20	Ba ono si toemboe chõ Josefo ba danõ Miseraji, ononia chõ Gasanata andrõ, ono Wotifera, hõgõ gere ba Gono, ba Manase ba Eferaji. 
GEN.46_1.21	Ba ono Mbenijami, ba Bela ba Becheri ba Asibeli; ba Gera ba Naʼama ba Ehi ba Rosi ba Moefi ba Hoefi ba Aredi. 
GEN.46_1.22	Daʼõ nono Rachela, ononia chõ Jakobo, 14 niha fefoe. 
GEN.46_1.23	Ba ono Dano, ba Hoesimi, ba ono Nafetali, 
GEN.46_1.24	ba Jaseʼeli ba Goeni ba Jeseri ba Silemi. 
GEN.46_1.25	Daʼõ nono Mbiliha andrõ, nifaʼoheʼõ Labano chõ nononia Rachela, ononia chõ Jakobo, fitoe niha fefoe. 
GEN.46_1.26	Faʼato ngaʼõtõ Jakobo andrõ, sanaw̃a tanõ Miseraji, lõ lai noemõnõnia andrõ, ba 66 niha. 
GEN.46_1.27	Ba ono Josefo andrõ, si toemboe chõnia ba dánõ Miseraji, ba domboea. Tobali 70 fefoe zoroijomo Jakobo andrõ, sanaw̃a tanõ Miseraji. 
GEN.46_1.28	III. 
GEN.46_1.29	ba ifaʼanõ goeretania Josefo, fakoereta ia, isaw̃a Gozena, ba wamaondragõ amania Izeraëli. Ba me faloecha ia chõnia, ba italagoei mbagi, ba ara megeʼege ia ba mbaginia. 
GEN.46_1.30	Ba imane Izeraëli chõ Josefo: Lõʼõ saʼae afõchõ chõgoe waʼamate, me no ifoeli faloecha ita, wa lõ si mate ndraʼoegõ! 
GEN.46_1.31	Ba imane Josefo chõ ndra gaʼania ba ba zoroijomo namania: Damõido mangombacha chõ Waraʼo, oemane dania chõnia: No mõi chõgoe ndra talifoesõgoe ba tána chõ namagoe andrõ, si so ba danõ Ganaʼana mege. 
GEN.46_1.32	Ba no koebalo mbiribiri niha andrõ — sangoeri oerifõ niha sa ira — ba no laʼohe mbiribirira ba saw̃ira, awõ fefoe hadia ia zi so chõra. 
GEN.46_1.33	Ba na ifakaoniʼõ dania ami Faraʼo, na isofoe: Hadia halõhalõw̃õmi? 
GEN.46_1.34	ba mimane: Sangoeri oerifõ niha zawoejoemõ, iʼotarai iraono ndraʼaga, irege maʼõchṍ, he jaʼaga andre, ba he ira toeama — enaʼõ tola ba danõ Gozena miʼiagõ. Koebalo mbiribiri sa, ba no sogoro Ndrawa Miseraji.
GEN.47_1.1	I. 
GEN.47_1.2	Ba lima iʼohe, gaʼania, ba ifaloechaʼõ daʼõ chõ Waraʼo. 
GEN.47_1.3	Ba isofoe chõ ndra gaʼa Josefo Faraʼo, imane: Hadia halõhalõw̃õmi? Ba lamane chõ Waraʼo: Koebalo mbiribiri zawoejoemõ andre, he jaʼaga, ba he ira toeama fõna. 
GEN.47_1.4	Ba lamane na chõ Waraʼo: Mõiga ba daʼe, enaʼõ maʼiagõ daʼe maʼifoe, me no ambõ doeʼoe, õ mbiribiri chõma; noa sa afõchõ lofo andrõ ba danõ Ganaʼana. Ba enaʼõ na ba danõ Gozena so zawoejoemõ! 
GEN.47_1.5	Ba imane Faraʼo chõ Josefo: Hana na ba danõ Gozena laʼiagõ, ba na õʼila, so ba chõra niha si tola, ba fataro hõgõ goebalo goerifõgoe ira. 
GEN.47_1.6	Ba laroegi danõ Miseraji chõ Josefo Jakobo ba ononia. Ba me irongo Faraʼo, razo Miseraji, ba imane Faraʼo chõ Josefo: Ba no mõi chõoe namaoe ba talifoesõoe; hiza fõnaoe danõ Miseraji, ba zabõlõ atabõ zinanõ ba danõ faʼaso namaoe ba talifoesõoe. 
GEN.47_1.7	Ba iʼohe jomo namania Jakobo Josefo, ifaloechaʼõ chõ Waraʼo. Ba fatabe Jakobo chõ Waraʼo, wamahowoeʼõ jaʼia. 
GEN.47_1.8	Ba isofoe chõ Jakobo Faraʼo, imane: Ha me oega fache ndraʼoegõ? 
GEN.47_1.9	Imane Jakobo chõ Waraʼo: Faʼara wekoligoe andrõ, ba no 130 fache. Lõ anaoenaoe ba si no fahõna famakao gõtõgoe andrõ, ba lõ ichamõ gõtõ ndra amagoe toeagoe, tõrõw̃ara andrõ. 
GEN.47_1.10	Ba iʼangonasi Waraʼo Jakobo, wamahowoeʼõ jaʼia zoei, ba irõi Waraʼo. 
GEN.47_1.11	Ba ihonogõi nahia chõ namania ba chõ ndra talifoesõnia Josefo, ifachoi chõra dána chõra tanõ ba danõ Miseraji, ba zabõlõ atabõ zinanõ ba danõ, ba danõ Ramese, iʼoʼõ niw̃aʼõ Waraʼo. 
GEN.47_1.12	Ba ibalazoi namania ba talifoesõnia ba soroijomo namania fefoe Josefo, fache, dali waʼoja ndraono.
GEN.47_1.13	II. 
GEN.47_1.14	Ba owoelo manõ chõ Josefo ganaʼa fefoe, he anaʼa ba danõ Miseraji, ba he anaʼa ba danõ Ganaʼana, bõli wache andrõ, niʼõlira, ba ifaʼema ba nomo Waraʼo ganaʼa andrõ Josefo. 
GEN.47_1.15	Ba me no ahori ganaʼa ba danõ Miseraji ba ba danõ Ganaʼana, ba dozi mõi Ndrawa Miseraji chõ Josefo, lamane: Faigi chõma mbalazo! Ma tola matega ba zanehe ndraʼoegõ? anaʼa sa, ba no ahori! 
GEN.47_1.16	Imane Josefo: Mibeʼe goerifõmi, ba oebeʼe chõmi, bõli goerifõmi andrõ, na no ahori ganaʼa. 
GEN.47_1.17	Ba laʼohe chõ Josefo goerifõra, ba ibeʼe chõra wache Josefo, bõli koedo ba bõli mbiribiri ba bõli zaw̃i ba bõli galide. Itaha mbalazora fache, barõ ndrõfi andrõ, bõli goerifõra fefoe. 
GEN.47_1.18	Ba aloea ndrõfi andrõ; ba ba ndrõfi dania, ba mõi ira zoei chõnia, ba lamane: Tebai mabiniʼõ chõoe, Toea: no ahori ganaʼa ba ochõtama oerifõ, ba no mõi chõoe. Lõ si tosai nihalõoe enaʼõ, hatṍ botoma ba benoeama. 
GEN.47_1.19	Hadia, tola tekiko ndraʼaga fõnaoe, jaʼaga andre ba benoeama. Tema õli ndraʼaga, fabaja benoeama andrõ, fache beʼe bõli, ba enoni Waraʼo ndraʼaga, fabaja benoeama. Ba beʼe chõma danõmõ, enaʼõ aoeri ndraʼaga ba bõi mate, ba fa bõi tobali sasaiʼõ mbenoeama. 
GEN.47_1.20	Ba ahori iʼõli mbenoea Ndrawa Miseraji andrõ Josefo, chõ Waraʼo. Dozi sa laʼamawa mbenoeara Dawa Miseraji, me no famakaora lofo andrõ; ba tobali ochõta Waraʼo danõ. 
GEN.47_1.21	Ba niha sato andrõ, ba iʼowoeloi ba mbanoea misa, iʼotarai wondrege danõ Miseraji, noemalõ ba wondregenia tánõ sa. 
GEN.47_1.22	Hatṍ banoea gere zi lõ iʼõli. Ere andrõ sa, ba nibalazoi Waraʼo, aoerifara mbalazo andrõ, nibeʼe Waraʼo chõra; daʼõ mbõrõ, wa lõ laʼamawa mbenoeara. 
GEN.47_1.23	Ba imane Josefo ba niha sato: Ba tobali, no oeʼõli ami, chõ Waraʼo saʼae ami, fabaja benoeami. Jaʼe chõmi danõmõ, enaʼõ tola manaroe ami. 
GEN.47_1.24	Ba boeania dania, ba samboea niʼolima mibeʼe chõ Waraʼo; ba si õfa niʼolima, ba chõmi, tanõmõmi ba balazomi ba balazo zoroijomomi ba õ ndraono sawoejoe chõmi. 
GEN.47_1.25	Ba lamane: No õʼorifi ndraʼaga! Asala faloechaga waʼeboea dõdõ chõoe, Toea, ba sawoejoe Waraʼo saʼae ndraʼaga! 
GEN.47_1.26	Ba tobali ifatõ gõmõ Ndrawa Miseraji Josefo, si lõ teboelõ, irege maʼõchṍ: samboea niʼolima labeʼe chõ Waraʼo mboea nowira; hatṍ nowi gere zi tenga chõ Waraʼo.
GEN.47_1.27	III. 
GEN.47_1.28	Ba faʼanaoe noso Jakobo na, ba danõ Miseraji, ba 17 fache, ba faʼanaoe noso Jakobo fefoe, gõtõnia, ba 147 fache. 
GEN.47_1.29	Ba me no ahatõ waʼamate Gizeraëli, ba ifakaoniʼõ nononia Josefo, imane chõnia: Na sosó dõdõoe ndraʼodo maʼifoe, ba toefa tanga narõ zolagoe [ba weʼamõi ba hõloe], eboeaʼõ dõdõoe chõgoe, bõi limodo: bõi koʼo ndraʼo ba danõ Miseraji! 
GEN.47_1.30	Omasido ba ngai ndra toeagoe sodo; andrõ õʼohe ndraʼo, õhetado ba danõ Miseraji ba ba lewatõra õtanõ ndraʼo. Ba imane: Oeʼoʼõ zomasiʼõ. 
GEN.47_1.31	Ba imane Jakobo: Ae ba hõloe chõgoe! Ba mõi ia ba hõloe chõnia; ba ifaõndrõ ia Izeraëli ba loeloe waratenia tánõ ba hõgõ.
GEN.48_1.1	I. 
GEN.48_1.2	Ba me tefarongogõ chõ Jakobo: No so nonooe Josefo, ba iʼabeʼeʼõ ia Izeraëli, moedadao ia ba gasonia. 
GEN.48_1.3	Ba imane Jakobo chõ Josefo: No iʼoromaʼõ ia chõgoe Lowalangi si lõ ambõ faʼabõlõ, ba Loesi, ba danõ Ganaʼana, no ifahowoeʼõ ndraʼo, 
GEN.48_1.4	ba no imane chõgoe: ”Oefoʼono ndraʼoegõ ba ato maʼoewoemõ oebeʼe, w̃alo soi zi otarai ba chõoe oebeʼe, ba tanõ daʼe, ba oebeʼe ochõta maʼoewoemõ, si lõ teboelõ”. 
GEN.48_1.5	Ba onooe andrõ, si domboea, si no toemboe chõoe ba danõ Miseraji andre, me lõ si mõido chõoe na, ba danõ Miseraji, ba chõgoe daʼõ: Eferaji andrõ ba Manase — si mane Roebeno ba Simeoni ira chõgoe dania. 
GEN.48_1.6	Ba iraono andrõ, nisõndraoe achira, ba chõoe, ba tõi gaʼara dania dõira ba dána chõra andrõ. 
GEN.48_1.7	Me mangawoelido moroi ba Mezofotamia, ba mate chõgoe [ninaoe] Rachela, ba lala, ba danõ Ganaʼana, me lõ arõoe tõ irege Geferata, ba no oekoʼo ia ba ngai lala ba Geferata, jaʼia Mbetilechema andrõ. 
GEN.48_1.8	II. 
GEN.48_1.9	Imane Josefo chõ namania: Onogoe daʼõ, nibeʼe Lowalangi chõgoe ba daʼe. Ba imane: Ohe ira chõgoe, enaʼõ oefahowoeʼõ ira. 
GEN.48_1.10	Ba no abõsi hõrõ Gizeraëli, ba waʼatoea, fa lõ iʼila niha. Ba me no ihatõʼõ ira chõnia, ba faʼago bawa ia chõra ba iʼomõsi ira. 
GEN.48_1.11	Ba imane Izeraëli chõ Josefo: Lõʼõ manõ fadoehoe dõdõgoe mege, ifoeli faʼila ita, ba ijaʼe, ba noa na ifaʼilaʼõ chõgoe ngaʼõtõmõ Lowalangi! 
GEN.48_1.12	Ba ifoeli iwoewoe ira Josefo, ba ifaõndrõ tooe ia fõna namania. 
GEN.48_1.13	Ba itoejoe zi daroea andrõ Josefo, ba dangania kambõlõ, ba Eferaji, tobali ba gabera Gizeraëli so daʼõ, ba ba dangania kabera, ba Manase, tobali ba gambõlõ Gizeraëli so daʼõ, ba ihatõʼõ ira chõnia. 
GEN.48_1.14	Ba iʼoroʼõ gambõlõnia Izeraëli, itoefa hõgõ Geferaji, lõ lai wa no si achi ia, ba ba hõgõ Manase, ba tangania kabera, tobali ifariw̃a dangania; si aʼa sa Manase. 
GEN.48_1.15	Ba ifahowoeʼõ Josefo, imane: Lowalangi andrõ, niʼataʼoefi ndra amagoe, Aberahamo ba Izaʼaki, Lowalangi andrõ, si no koebalogoe, iʼotarai iraono sawena siʼai toemboe ndraʼo, irege maʼõchṍ andre, malaʼika andrõ, 
GEN.48_1.16	si no mangefaʼõ jaʼodo ba wamakao fefoe, ba jamoefahowoeʼõ ndraono andre, ba chõra jamongaʼõtõ dõigoe ba tõi ndra amagoe, Aberahamo ba Izaʼaki ba ja ato sibai maʼoewoera ba goeli danõ! 
GEN.48_1.17	Ba me iʼila Josefo, wa tanga namania kambõlõ wanoefa hõgõ Geferaji, ba tetoetoe ba dõdõnia; andrõ itoejoe danga namania ba wameta jaʼia ba hõgõ Geferaji ba ba wameʼe ba hõgõ Manase. 
GEN.48_1.18	Imane Josefo chõ namania, ba daʼõ: Bõi, ama, daʼe sa zi aʼa, kambõlõoe beʼe ba hõgõnia. 
GEN.48_1.19	Ba itimba amania, imane: Oeʼila sa, onogoe, oeʼila sa! Jaʼia gõi zi tobali soi seboea dania ba jaʼia gõi zabõlõ dania. Ba lõ lai daʼõ, ba abõlõ zoei nachinia, moroi chõnia, ba maʼoewoenia, ba si ndroehoe w̃alo soi dania. 
GEN.48_1.20	Ba ifahowoeʼõ ira, me loeo daʼõ, imane: Tõimõ andrõ nitõtõi Ndraono Gizeraëli dania, na mamahowoe, wangoemaʼõ: Jamoefagõlõgõlõ ndraʼoegõ chõ Geferaji ba chõ Manase Lowalangi; tobali fõna Manase ibeʼe Geferaji. 
GEN.48_1.21	Aefa daʼõ, ba imane Izeraëli chõ Josefo: Lõ ara tõ, ba mate ndraʼo, ba itolo ami Lowalangi ba iʼohe mangawoeli ami ba danõ doeami. 
GEN.48_1.22	Ba oetehe chõoe mboto hili, mifasõbigoe ba Ndraono Gamori siʼõli ba fana, hoedeoe fõna ndra talifoesõoe. 
GEN.49_1.1	I. 
GEN.49_1.2	Miʼowoeloi ami ba mifondrondrongo, jaʼami, iraono Jakobo, mifondrondrongo chõ namami Izeraëli! 
GEN.49_1.3	Jaʼoegõ Roebeno, si aʼa ndraʼoegõ chõgoe, fangabeʼegoe ba si aʼa waʼabõlõgoe — si so fõna ba waʼasalaw̃a ba si so fõna ba waʼabõlõ. 
GEN.49_1.4	Ba me no si maosomaoso tõdõ ndraʼoegõ, ba bõi labeʼeʼõ fõna; noa sa mõiʼõ ba gaso namaoe, no õtaʼoenõi no — no mõi ia ba gasogoe. 
GEN.49_1.5	Jaʼami, Simeʼoni ba Lewi, si fatalifoesõ, — fangõna ba wanao horõ ziʼõlira. 
GEN.49_1.6	Lõʼõ manõ oehalõ chõgoe nichoi dõdõra andrõ, ba lõ jaʼodo ba nifagõlõsira; noa sa laboenoe niha ba wõnoera andrõ, ba ba hoehara andrõ, ba no lataba gõloeʼõloe zi matoea zaw̃i. 
GEN.49_1.7	Niʼelifi wõnoera andrõ, si no abõlõbõlõ sibai, ba bachoebachoe dõdõra andrõ, si so faʼafaito! Oefosasi ira ba ndraono Jakobo, oefazawili ira ba ndraono Gizeraëli. 
GEN.49_1.8	Jaʼoegõ Joeda, jaʼoegõ nisoeno dalifoesõoe dania. Itoejoe mbõrõ doeʼi nemalimõ tangaoe; chõoe mangaloeloe ndraono namaoe. 
GEN.49_1.9	Ono zingo Joeda — no salaw̃a ndraʼoegõ, onogoe, ba wamaraʼoe. No ifadõlõ ia tooe, no ikõwõ ia, si mane singo ba si mane singo si alawe; ha niha zi tola manoeko jaʼia? 
GEN.49_1.11	Ba dõla nagoe ifesoegõ nono galide chõnia ba ba ndraha nagoe si sõchi ifesoegõ nono zi alawe galide chõnia. Ba nõsi nagoe ibabago mbaroenia ba ba w̃e mboea nagoe noechania. 
GEN.49_1.12	Si baloenõ hõrõnia ba nagoe ba safoesi nifõnia ba zoesoe. 
GEN.49_1.13	Seboeloni, ba ba mbewe nasi so nahania, ba mbewe laboea nowo ba ba Zidona itendroʼõ ngainia. 
GEN.49_1.14	Isasari, ba no kalide sabeʼe tõla, si mõrõmõrõ ba gandra. 
GEN.49_1.15	Ba me isõndra si sõchi waʼahonohono ba omasiõ danõnia, ba ifaõndrõ mbaginia ba wonoronoro, ba tobali enoni, soʼõmõ halõw̃õ. 
GEN.49_1.16	Dano, ba sameʼe ba lala hoehoeo mbanoeania, fõna mado Gizeraëli bõʼõ. 
GEN.49_1.17	Oelõ ba ngai lala Dano, taritõ ba ngai lala niha, sondrooe ahe koedo, tobali ahele tooe mifoeri zi fakoedo. 
GEN.49_1.19	Gado, ba lalangõgõ ia sato, ba igohi ira moroi foeri. 
GEN.49_1.20	Aseri, ba si no fahõna balazo; õ razo sami iʼotarai ia. 
GEN.49_1.21	Nafetali ba bõhõ si alawe, si no moebõhõli; moroi chõnia hoehoeo omasiõ. 
GEN.49_1.22	Eoe sawena mowoea Josefo; eoe sowoea ba zinga goemboe. Dahania, ba mangoro ba gõli kara. 
GEN.49_1.23	Lalaoe chõnia si fafana, laʼefasi wana, lasoewõ ia. 
GEN.49_1.24	Ba tebai abõda wanania, alio dangania, balazi wanolo zabõlõ andrõ, chõ Jakobo, fanolo goebalo Ndraono Giseraëli andrõ, gowera. 
GEN.49_1.25	Chõ Lowalangi namaoe andrõ — jamoetoloʼõ — chõ Lowalangi, si lõ ambõ faʼabõlõ, — jamoefahowoeʼõ ndraʼoegõ faʼafahõna howoehowoe andrõ, moroi ba mbanoea si jaw̃a ba faʼafahõna howoehoewoe moroi ba namõ nidanõ, si no ahono si tooe, ba faʼafahõna howoehowoe andrõ moroi ba mbagi zoezoe ba moroi ba daloe nina niha. 
GEN.49_1.26	Howoehowoe andrõ, si no itema amaoe, ba no italoeʼi howoehowoe andrõ ba hili andrõ, si lõ teboelõ ba faʼasõchi hilihili andrõ, si lõ teboelõ. Ba enaʼõ na chõ Josefo, ba galizoezoe si no salaw̃a andrõ ba dalifoesõnia! 
GEN.49_1.27	Benijami, ba no asoe gatoea sondraʼoendraʼoe: na mahemoloe mbanoea, ba iʼā niraʼoenia, ba na owī, ba ifaosa gahoeloea.
GEN.49_1.28	II. 
GEN.49_1.29	Ba ibeʼe li chõra, imane: Na no oeroegi dania ndra toeagoe, ba miʼohe ndraʼo ba lewatõ ndra toeagoe, ba dõgi narõ hili andrõ, ba mbenoea Geferoni andrõ, Iraono Cheti, 
GEN.49_1.30	ba dõgi narõ hili ba mbenoea Machefela, ba gamaoedoe Mamere, ba danõ Ganaʼana, benoea niʼõli Gaberahamo chõ Geferoni andrõ, Iraono Cheti, lewatõ ondrõita. 
GEN.49_1.31	Ba daʼõ mege lakoʼo Gaberahamo ba foʼomonia Sara, ba daʼõ gõi lakoʼo Gizaʼaki ba foʼomonia Rebeka, ba ba daʼõ gõi oekoʼo Lea no, 
GEN.49_1.32	ba mbenoea andrõ, niʼõli ba Ndraono Cheti, fabaja tõgi narõ hili andrõ bacha. 
GEN.49_1.33	Ba me no iʼoʼozoei Jakobo wangoemaʼõ li ba ndraononia, ba ileagõ tooe ia ba gasonia, ba aetoe noso; isaw̃a ndra toeania.
GEN.50_1.1	I. 
GEN.50_1.2	Aefa daʼõ, ba ibeʼe li Josefo ba zolaoe daloedaloe, ngoningoninia, enaʼõ lalaoe daloedaloe ba mboto namania. Ba lalaoe ba mboto Gizeraëli sameʼemeʼe daloedaloe andrõ. 
GEN.50_1.3	Õfa woeloe wongi waʼara daʼõ, daʼõ sa waʼara wolaoelaoe daloedaloe andrõ. Ba 70 wongi laʼeʼesi ia Dawa Miseraji. 
GEN.50_1.4	Ba me no ahõwõ mbongi wangeʼesi andrõ, ba iʼandrõ ba ngoningoni Waraʼo Josefo, imane: Na sosó atõ dõdõmi ndraʼo maʼifoe, ba mitolo wangoemaʼõ chõ Waraʼo, wamarongogõ chõnia. 
GEN.50_1.5	No ibeʼe ba hõloe ndraʼo amagoe ba no imane: ”Lõ ara tõ mate ndraʼodo, ba lewatõ andrõ, nichaogoe ba danõ Ganaʼana õkoʼo ndraʼo.” Ba mõido enaʼõ mogoʼo amagoe, ba aefa daʼõ, ba oefoelido. 
GEN.50_1.6	Ba ifafoeliʼõ li chõnia Faraʼo, imane: Aeʼe, ba koʼo namaoe, dali wahõloesa andrõ, me ibeʼeʼõ ba hõloe. 
GEN.50_1.7	Ba mõi saʼae Josefo, ba wogoʼo amania, ba ahori mõi ngoningoni Waraʼo, awõ goemandroe seboea chõnia, awõ zatoea ba danõ Miseraji, fefoe. 
GEN.50_1.8	Ba soroijomo Josefo, fefoe, ba talifoesõnia ba soroijomo namania, fefoe; ha iraono sawoejoe chõra, ba biribirira ba saw̃ira larõi foeri, ba danõ Gozena. 
GEN.50_1.9	Ba fao gõi chõnia goereta ba si fakoedo; tobali ato sibai ira. 
GEN.50_1.10	Ba me no laroegi Goreni-Atada andrõ, jefo Joridano, ba lalaoe mangeʼesi ba daʼõ, fangeʼesi sabõlõbõlõ sibai; fitoe bongi waʼara ifangeʼesiʼõ namania Josefo. 
GEN.50_1.11	Ba me laʼila wangeʼesi andrõ ba Goreni-Atada niha ba danõ, Dawa Ganaʼana, ba lamane: Fangeʼesi Ndrawa Miseraji daʼõ, sabõlõbõlõ. Andrõ wa labeʼe tõi naha andrõ ”wangeʼesi Ndrawa Miseraji”, jefo Joridano. 
GEN.50_1.12	Ba lalaoe iraono Jakobo niʼoroiʼõnia chõra. 
GEN.50_1.13	Fa laʼohe ba danõ Ganaʼana ia iraononia ba lakoʼo ia ba dõgi narõ hili andrõ ba mbenoea Machefela andrõ, benoea niʼõli Gaberahamo ba Ndraono Cheti andrõ, Eferoni, lewatõ ondrõita, ba gamaoedoe Mamere. 
GEN.50_1.14	II. 
GEN.50_1.15	Ba lamane ira gaʼa Josefo — bõrõ me no mate namara —: Ma dania iʼafõchõi tõdõ ita Josefo, ma isoelõni chõda zi lõ sõchi andrõ fefoe, nilaoeda chõnia. 
GEN.50_1.16	Ba lafatenge zinenge chõ Josefo, lamane chõnia: No iw̃aʼõ li amada, me lõ si mate ia na, no imane: 
GEN.50_1.17	Mimane chõ Josefo: Beʼe aefa chõ ndra gaʼaoe horõra, olalõw̃ara andrõ, me no lalaoe chõoe zi lõ sõchi! Ba beʼe aefa saʼae chõma horõma andrõ, chõma andre, samosoemange [gõi] Lowalangi namaoe! Ba moʼalaʼala hõrõ Josefo, me lamanõ chõnia. 
GEN.50_1.18	Ba mõi chõnia ndra gaʼania, latoehi danõ fõnania ba lamane: Jaʼe ndraʼaga, halõga sawoejoemõ! 
GEN.50_1.19	Ba imane chõra Josefo: Bõi miboesi dõdõmi! hadia sa, no salahi Lowalangi ndraʼodo? 
GEN.50_1.20	Si lõ sõchi sa nifachaimi chõgoe, ba no iʼohe ba zi sõchi Lowalangi, ba wamaloea niʼilada maʼõchṍ — fangorifi niha si no ato! 
GEN.50_1.21	Andrõ bõi miboesi dõdõmi; oerorogõ ami ba iraonomi. Irara dõdõra, ihaogõ wehede chõra.
GEN.50_1.22	III. 
GEN.50_1.23	Ba fachamõ iʼila maʼoewoe Geferaji Josefo; ba moʼono gõi na ba gõtõ Josefo Machiri andrõ, ono Manase. 
GEN.50_1.24	Ba imane Josefo chõ ndra talifoesõnia: Na no ara lõ jaʼodo saʼae, ba itolo ami Lowalangi ba iheta ami ba danõ andre, iʼohe ami ba danõ andrõ, nifaboeʼoenia chõ Gaberahamo ba chõ Gizaʼaki ba chõ Jakobo, fahõloesa. 
GEN.50_1.25	Ba ibeʼe ba hõloe Ndraono Gizeraëli Josefo, imane: Na itolo dania ami Lowalangi, ba miʼohe mbotogoe, miheta ba daʼe! 
GEN.50_1.26	Ba mate Josefo, 110 fache waʼarania ba goeli danõ. Ba lalaoe daloedaloe ba mbotonia ba labeʼe ba hasi, [ba daʼõ] ba danõ Miseraji.
EXO.1_1.1	I. 
EXO.1_1.2	Roebeno ba Simeoni ba Lewi ba Joeda, 
EXO.1_1.3	ba Isasari ba Seboeloni ba Benijami, 
EXO.1_1.4	ba Dano ba Nafetali ba Gado ba Aseri. 
EXO.1_1.5	Ba ngaʼõtõ Jakobo fefoe, ba fitoe ngafoeloe niha; ba Josefo, ba si no tohõna ba danõ Miseraji. 
EXO.1_1.6	Ba mate Josefo ba talifoesõnia, awõ zi sagõtõ niha andrõ maʼafefoe. 
EXO.1_1.7	Ba moʼonoʼono Ndraono Gizeraëli, itoegoe fahõna ba tobali ato sibai, tobali anõnõ danõ jaʼira. 
EXO.1_1.8	II. 
EXO.1_1.9	Ba imane daʼõ ba mbanoeania: Itoegoe ato moroi chõda Ndraono Gizeraëli andrõ ba abõlõ ira moroi chõda. 
EXO.1_1.10	Talaboe, taʼaloei waʼoneche, ba chõra andrõ, fa bõi abõlõ ato ira ba fa bõi faʼawõ ira ba nemalida, na tesao wanoewõ, wangeheta jaʼira ba danõ! 
EXO.1_1.11	Ba lafataro chõra mandroe, ba wamakao jaʼira ba halõw̃õ zawoejoe, ba sanaroeʼõ banoea chõ Waraʼo ira, banoea naha nihõna, Fitomo ba Ramese. 
EXO.1_1.12	Ba lahõtõi lafakao, ba ihõtõi moʼonoʼono ira ba ato, tobali ata oe ira Ndraono Gizeraëli. 
EXO.1_1.13	Ba laforege ba Ndraono Gizeraëli Dawa Miseraji ba halõw̃õ sabeʼe, halõw̃õ zawoejoe, 
EXO.1_1.14	ba alangoe dõdõra labeʼe, ba halõw̃õ sabeʼe andrõ ba laʼoeri ba gara tembo ba ba ngawalõ halõw̃õ ba danõ; oi halõw̃õ niforege chõra, enaʼõ lahalõ.
EXO.1_1.15	III. 
EXO.1_1.16	Na mõi ami, na madono ndra alawe Heberaio, ba mifaigi ba daogedaoge; na ono matoea, ba miboenoe; ba ono alawe atṍ, ba hana na aoeri. 
EXO.1_1.17	Ba sangataʼoefi Lowalangi zangamõi taloe andrõ, ba lõ laʼoʼõ niʼoroiʼõ razo Miseraji chõra, laʼorifi sa nono matoea. 
EXO.1_1.18	Ba ifakaoniʼõ zangamõi taloe andrõ razo Miseraji, imane, chõra: Hana wa mimanõ, wa miʼorifi nono matoea andrõ? 
EXO.1_1.19	Ba lamane chõ Waraʼo sangamõi taloe andrõ: Ira alawe Heberaio andrõ, ba tenga si mane ira alawe Ndrawa Miseraji, no sabeʼe irá; lõ fachamõ so zangamõi taloe, ba no toemboe nono. 
EXO.1_1.20	Ba ifahowoeʼõ zangamõi taloe andrõ Lowalangi, ba ato sibai niha ba abõlõ sibai ira. 
EXO.1_1.21	Ba me laʼataʼoefi Lowalangi sangamõi taloe andrõ, ba iʼojaʼõ chõra ndraono. 
EXO.1_1.22	Ba iw̃aʼõ ba mbanoeania fefoe Faraʼo: Fefoe nono matoea, si toemboe ba niha Heberaio, ba mitiboʼõ ba Nilo; ba ono alawe fefoe, ba hana na miʼorifi. 
EXO.2_1.1	I. 
EXO.2_1.2	Ba manabina galawe andrõ ba madono, ono matoea. Ba me iʼila, wa ono si sõchi, ba ibiniʼõ, tõloe waw̃a. 
EXO.2_1.3	Ba me tebai saʼae ibiniʼõ, ba ihalõ nahania wetifeti soechoe, igalõgalõni soeloemooe ba kita, ibeʼe bacha nono andrõ, ba ibeʼe barõ zoechoe ba mbewe Nilo. 
EXO.2_1.4	Ba so gaʼa nono andrõ alawe, idarodarogõ ba zahatõ, enaʼõ iʼila, he wisa loealoea. 
EXO.2_1.5	Ba so nono Waraʼo alawe, mõi ia ba Nilo, mondri. Ba me latõrõ mbewe Nilo awõnia, ba iʼila wetifeti andrõ barõ zoechoe; ba ifatenge zawoejoenia samõsa, ifahalõʼõ. 
EXO.2_1.6	Ba me ibokai, ba iʼila nono, ono matoea, seʼe. Ba ahachõ dõdõnia ia, imane sa dõdõnia: Dõrõ ono niha Heberaio andrõ. 
EXO.2_1.7	Ba imane gaʼa nono chõ nono Waraʼo: Hadia, mõido mogaoni chõoe ira alawe Heberaio, si bohooe madono, enaʼõ ifaenoe chõoe nono matoea andrõ? 
EXO.2_1.8	Imane ono Waraʼo: Aeʼe! Ba mõi nono alawe andrõ mogaoni ina nono no mege. 
EXO.2_1.9	Ba imane ba daʼõ ono Waraʼo: Na õʼohe nono andre ba na õfaenoe ia chõgoe, ba oebeʼe mbõli gõlõoe! Ba iʼohe nono ira alawe andrõ ba ifaenoefaenoe. 
EXO.2_1.10	Ba me no eboea nono matoea andrõ, ba iʼohe chõ nono Waraʼo alawe no mege, ba ihalõ ononia, ibeʼe tõinia Mose, imane sa: Nihalõgoe ba nidanõ!
EXO.2_1.11	II. 
EXO.2_1.12	Ba ifachõlõ ia, ba me iʼila lõ niha bõʼõ, ba itema iboenoe Ndrawa Miseraji andrõ ba ikoʼo ba gawoe. 
EXO.2_1.13	Ba mahemoloe õ, ba ifoeli mõi baero, ba daroea si fasoso, iʼila, niha Heberaio. Ba imane ba zi so sala: Hana wa õbago nawõoe? 
EXO.2_1.14	Ba imane daʼõ: Ha niha zamataro sochõ jaʼaga ba sangoehoekoe jaʼaga jaʼoegõ? hadia edõna õboenoe ndraʼodo gõi, si mane famoenoemõ Dawa Miseraji andrõ? Ba ataʼoe Mose, imane sa dõdõnia: Si ndroehoe, no terongo daʼõ! 
EXO.2_1.15	Ba irongo gõi Faraʼo; ba iʼaloei wamoenoe Mose. Ba itema moloi Mose chõ Waraʼo, isaw̃a danõ Ndraono Midiano. Ba moedadao ia ba zinga mbaʼa ba daʼõ. 
EXO.2_1.16	Ba chõ hõgõ gere ba Ndraono Midiano, ba fitoe nono alawe; ba mõi daʼõ, ba wanaʼoe idanõ. Ba wamoʼõsi loeha, ba wamabadoegõ ba mbiribiri namara. 
EXO.2_1.17	Ba so goebalo, latimba ira. Ba maoso Mose, itolo ira ifaʼamõi mbiribiri chõra ba wamadoe. 
EXO.2_1.18	Ba me mangawoeli ira chõ namara Regoeëli, ba imane chõra: Hana wa lõ ararā ami maʼõchṍ? 
EXO.2_1.19	Lamane: Dawa Miseraji zanolo jaʼaga ba goebalo andrõ, ba noa naʼi itaʼoe chõma nidanõ ba ifabadoegõ ba mbiribiri. 
EXO.2_1.20	Ba imane ba ba ndraononia: Heza so ia jaʼṍ? Hana wa mirõi ba daʼõ niha andrõ? Mikaoni ia ba wemanga! 
EXO.2_1.21	Ba omasi Mose iʼiagõ ba niha andrõ ba ibeʼe chõ Mose nononia Sifora. 
EXO.2_1.22	Ba moʼono daʼõ, ono matoea, ba ibeʼe tõi nono andrõ Gereso, imane sa: ”No tobali si fatewoe ndraʼodo ba danõ niha bõʼõ.”
EXO.2_1.23	III. 
EXO.2_1.24	Ba ifondrondrongo wangarõngarõra andrõ Lowalangi, ba itõrõ tõdõ Lowalangi wawoeʼoesa li andrõ chõnia, chõ ndra Aberahamo, Izaʼaki, Jakobo. 
EXO.2_1.25	Ba inehegõ Ndraono Gizeraëli Lowalangi, ba ihachõsi tõdõ ira.
EXO.3_1.1	I. 
EXO.3_1.2	Ba iʼoromaʼõ ia chõnia malaʼika Jehowa andrõ ba holahola galitõ, soroi ngafoe zaʼasaʼa mao. Ba me ifaigi sibai, ba hiza, hoemolahola ngafoe zaʼasaʼa mao andrõ, ba lõʼõ sa achozi. 
EXO.3_1.3	Ba imane dõdõnia Mose: Mõido sa moefaigi gangilata seboea andrõ, hana wa lõ achozi ngafoe zaʼasaʼa mao andrõ. 
EXO.3_1.4	Ba me iʼila Jehowa, mõi ia moefaigi, ba moeʼao chõnia Lowalangi moroi ba ngafoe zaʼasaʼa mao andrõ, imane: He Mose! He Mose! Ba imane: Jaʼe ndraʼodo! 
EXO.3_1.5	Ba imane chõnia: Bõi hatõʼõgõ! Heta mbadagaheoe ba gahemõ, me no tanõ niʼamoniʼõ naha andrõ, ba zi soʼõ! 
EXO.3_1.6	Ba imane na: Lowalangi namaoe ndraʼodo, Lowalangi Gaberahamo, Lowalangi Gizaʼaki, Lowalangi Jakobo. Ba ibaloegõ mbawania Mose, me ataʼoe ia, ifaigi Lowalangi. 
EXO.3_1.7	Ba imane Jehowa: No irege ginõtõ oefaigi wamakao mbanoeagoe andrõ, si so ba danõ Miseraji, ba no oerongo wangarõngarõra andrõ, enaʼõ aefa ira ba mandroera andrõ, noa sa oeʼila waʼabõlõbõlõ wamakaora andrõ. 
EXO.3_1.8	Andrõ mõido tooe saʼae, ba wangefaʼõ jaʼira ba danga Ndrawa Miseraji, ba wamawoeʼa jaʼira ba danõ andrõ, ba wolohe ba danõ si sõchi, si no ebolo, ba danõ ba zi falawoe zoesoe ba w̃e w̃ani, ba naha mbanoea Ndrawa Ganaʼana andrõ, Iraono Cheti ba Iraono Gamori ba Iraono Weresi ba Iraono Hewi ba Iraono Jeboesi. 
EXO.3_1.9	Ba ijaʼe, ba no oerongo wangarõngarõ Ndraono Gizeraëli ba no oeʼila wamakao Ndrawa Miseraji jaʼira. 
EXO.3_1.10	Ba ae sinengegoe chõ Waraʼo ba heta ba danõ Miseraji mbanoeagoe andrõ, Iraono Gizeraëli. 
EXO.3_1.11	Ba imane Mose chõ Lowalangi: Ha niha ndraʼo, wa jaʼodo zi mõi chõ Waraʼo, awõ wa jaʼodo zangeheta ba danõ Miseraji Iraono Gizeraëli? 
EXO.3_1.12	Ba imane: Oetolo saʼae ndraʼoegõ! ba daʼõ dandra chõoe dania, wa jaʼodo zamatenge jaʼoegõ: na no õheta ira ba danõ Miseraji, ba ba hili daʼe mifosoemange Lowalangi. 
EXO.3_1.13	Ba imane Mose chõ Lowalangi: Ba na oeroegi Ndraono Gizeraëli ba na oemane chõra: Lowalangi ndra toeami andrõ zamatenge jaʼo chõmi, ba na lamane chõgoe: Ha niha dõinia? ba ha oew̃aʼõ chõra?
EXO.3_1.14	II. 
EXO.3_1.15	Ba imane na Lowalangi chõ Moze: Daʼõ niw̃aʼõoe ba Ndraono Gizeraëli: Jehowa andrõ, Lowalangi ndra toeami, Lowalangi Gaberahamo, Lowalangi Gizaʼaki ba Lowalangi Jakobo zamatenge jaʼo chõmi; daʼõ dõigoe, iroegi zi lõ aetoe, daʼõ wamotõi jaʼodo gõtõgõtõ waʼara. 
EXO.3_1.16	Aeʼe, faloechaʼõ zatoea Ndraono Gizeraëli ba õmane chõra: Jehowa andrõ, Lowalangi ndra toeami, ba no iʼoromaʼõ ia chõgoe, Lowalangi ndra Aberahamo, Izaʼaki, Jakobo andrõ; ba no ifaboeʼoe: Oefaigi ami ba oebeʼe balazi zi no gõna ami ba danõ Miseraji; ba no oehonogõi: 
EXO.3_1.17	oeheta ami ba wamakao andrõ ba danõ Miseraji, ba oeʼohe ami ba danõ Ndrawa Ganaʼana andrõ, Iraono Cheti, ba Iraono Gamori ba Iraono Weresi ba Iraono Hewi ba Iraono Jeboesi, ba danõ, ba zi falawoe zoesoe ba w̃e w̃ani. 
EXO.3_1.18	Ba lafondrondrongo chõoe; ba õʼohe chõ razo Miseraji zatoea Ndraono Gizeraëli, ba mimane chõnia: Jehowa andrõ, Lowalangi niha Heberaio, ba no faloecha chõma; ba faʼamõiga ba danõ si mate, tõloe ngaloeo fofanṍ waʼarõoe, ba wamosoemange Jehowa andrõ, Lowalangima. 
EXO.3_1.19	Ba oeʼila saʼae, wa lõ itehe chõmi wofanõ razo Miseraji, na tenga niʼanõsõʼõ. 
EXO.3_1.20	Ba oeʼoroʼõ dania dangagoe ba oehareʼõ ba Ndrawa Miseraji fefoe zahõlihõli dõdõ andrõ chõgoe, nilaoegoe chõra; awena dania lafofanõ ami. 
EXO.3_1.21	Ba eboea dania dõdõ Ndrawa Miseraji chõmi oebeʼe, fa bõi si lõ noro danga ami, na mofanõ ami. 
EXO.3_1.22	Dozi ira alawe, ba hana na law̃aʼõ dania ba ndra alawe Miseraji si fahatõ omo chõra, ba ma ba zoroedoe jomo chõra, enaʼõ na labeʼe niwawalõra gamagama firõ ba gamagama anaʼa ba noecha, ba mibeʼe fangehao nonomi matoea ba fangehao nonomi alawe, miʼosindraʼoei gochõta Ndrawa Miseraji ba zi manõ. 
EXO.4_1.1	I. 
EXO.4_1.2	Ba imane chõnia Jehowa: Hadia daʼõ ba dangaoe? Imane: Siʼo. Ba imane: Tiboʼõ tooe. 
EXO.4_1.3	Ba me itiboʼõ tooe, ba tobali oelõ, ba moloi Moze chõnia. 
EXO.4_1.4	Ba imane Jehowa chõ Moze: Oroʼõ dangaoe, raʼoe giʼonia. Ba iʼoroʼõ dangania, iʼaroʼõ wondraʼoe; ba tobali siʼo ba dangania. 
EXO.4_1.5	Ba fadoehoe saʼae dõdõra, wa no iʼoromaʼõ ia chõoe Jehowa, Lowalangi ndra toeara andrõ, Lowalangi Gaberahamo, Lowalangi Gizaʼaki ba Lowalangi Jakobo. 
EXO.4_1.6	Ba imane na chõnia Jehowa: Sigõʼõ ba nono mbaroemõ ba dotooe dangaoe! ba isigõʼõ ba nono mbaroenia dangania. Ba me ifoeli isõbi, ba no booe aoeri, si lõ moedõnadõna, afoesi, si mane betoea. 
EXO.4_1.7	Ba imane: Foeli sigõʼõ ba nono mbaroe dangaoe! Ba isigõʼõ ba nono mbaroenia dangania, ba me ifoeli isõbi, ba no ifoeli tobali si mane õsinia bõʼõ, lõ moedõnadõna. 
EXO.4_1.8	Ba na lõ fadoehoe dõdõra, na lõ lafondrondrongo ba dandra si fõfõna andrõ, ba fadoehoe sa dõdõra ba dandra si samboea andrõ. 
EXO.4_1.9	Ba na lõʼõ gõi fadoehoe dõdõra ba zi doea balõ andrõ, tandra, na lõ laʼoʼõ chõoe, ba õsooe nidanõ ba Nilo, ba õfadoewa ba danõ, ba idanõ andrõ misooemõ ba Nilo, ba tobali do, ba danõ. 
EXO.4_1.10	Ba imane Moze chõ Jehowa: He Soʼaja! Tenga niha sangila fahoehoeo ndraʼo, he fõna, ba he gõtõ iadaʼe, me fahoehoeo ndraʼoegõ chõ genonimõ, no sabeʼe li ndraʼo, ba hoelõ zaboea lelagoe. 
EXO.4_1.11	Ba imane chõnia Jehowa: Ba ha niha zombõi bawa niha? ba ha niha zameʼe si lõ hede nihá ba safiso ba sangila niha ba saoeʼa? Hadia, tenga jaʼodo, Jehowa? 
EXO.4_1.12	Ba aeʼe manõ! Jaʼo zanolo jaʼoegõ ba wahoehoeosa ba oewawachaʼõ chõoe, hadia niw̃aʼõoe. 
EXO.4_1.13	Ba imane: He Soaja! sõchi na niha bõʼõ õfatenge! 
EXO.4_1.14	Ba mofõnoe Jehowa chõ Moze, imane: Ba hadia, ba lõ Aʼaroni, gaʼaoe, ono Lewi andrõ? Noa sa oeʼila chõnia, wa iʼila sibai fahoehoeo. Ba ifaondragõ na ndraʼoegõ dania ba omoeso sibai dõdõnia, na iʼilaʼõ. 
EXO.4_1.15	Ba hana na fahoehoeo ndraʼoegõ chõnia, ba õfaʼema chõnia niw̃aʼõ andre. Ba oetolo ndraʼoegõ ba he jaʼia gõi, ba wahoehoeosa, ba oewawachaʼõ chõmi, he miwisa. 
EXO.4_1.16	Ba jaʼia zi fahoehoeo ba niha sato, salahioe, ba jaʼia mbawaoe; ba jaʼoegõ, ba [hoelõ] Lowalanginia. 
EXO.4_1.17	Ba siʼo andrõ, ba ohe tangaoe; jaʼia wamazõchi dandra andrõ.
EXO.4_1.18	II. 
EXO.4_1.19	Ba imane Jehowa chõ Moze, ba danõ Ndraono Midiano: Faoso, foeliʼõ ba danõ Miseraji; noa sa ahori mate zangaloei no famoenoe jaʼoegõ. 
EXO.4_1.20	Ba ifakoedo ba galide woʼomonia ba ononia Moze ba mangefa ia, ba wanaw̃a tanõ Miseraji; ba siʼo andrõ chõ Lowalangi, ba iʼohe tangania Moze. 
EXO.4_1.21	Ba imane na Jehowa chõ Moze. Na õroegi danõ Miseraji, ba faigi: fefoe dandra andrõ, nibeʼegoe ba dangaoe, ba õlaoe fõna Waraʼo, ba jaʼo, ba oeʼokõliʼõ dõdõnia, fa lõ ifofanõ ira. 
EXO.4_1.22	Ba jaʼoegõ, ba õmane chõ Waraʼo: Daʼõ niw̃aʼõ Jehowa: Iraono Gizeraëli andrõ, ba no onogoe si aʼa. 
EXO.4_1.23	Ba daʼõ saʼae niw̃aʼõgoe chõoe: Fofanõ nonogoe andrõ, enaʼõ ifosoemange ndraʼo; ba na lõ edõna õfofanõ ia, ba oeboenoe nonooe si aʼa! 
EXO.4_1.24	Ba ba lala, ba zi mõrõ ira, ba faloecha Jehowa chõ Moze, iboenoe ia menaʼõ. 
EXO.4_1.25	Ba ihalõ gara satarõ singa Sifora, itaba goeli nononia ba ifagoele ba zaila ia, imane: Soniha si no togoele do ndraʼoegõ chõgoe! 
EXO.4_1.26	Awena ibõhõli ia [Jehowa]. Ba bõrõ wamoto andrõ, wa iw̃aʼõ Soniha si no togoele do.
EXO.4_1.27	III. 
EXO.4_1.28	Ba iʼombachaʼõ chõ Gaʼaroni Moze fefoe hoehoeo Jehowa, oroisania chõnia, ba tandra andrõ fefoe, niw̃aʼõnia chõnia. 
EXO.4_1.29	Ba mõi ira, daroea ira Moze Gaʼaroni ba lafaloechaʼõ zatoea Ndraono Gizeraëli fefoe. 
EXO.4_1.30	Ba ifaʼema Aʼaroni fefoe goroisa, nibeʼe Jehowa chõ Moze, ba daʼõ zolaoe tandra andrõ, ba zanehe niha sato. 
EXO.4_1.31	Ba fadoehoe dõdõra ba daʼõ, me larongo, no ihachõsi tõdõ Ndraono Gizeraëli Jehowa ba no inehegõ wamakao jaʼira andrõ ba mangaloeloe, ira, lafalõgoe tooe ira ba danõ.
EXO.5_1.1	I. 
EXO.5_1.2	Ba imane Faraʼo: Ha niha Jehowa andrõ, fa oefondrondrongo linia, fa oefofanõ Ndraono Gizeraëli? Lõ oeʼila Jehowa, ba lõʼõ gõi oefofanõ Ndraono Gizeraëli! 
EXO.5_1.3	Ba lamane: No faloecha chõma Lowalangi niha Heberaio andrõ; ba fofanõ ndraʼaga, tõloe ngaloeo fofanõ ba danõ si mate, enaʼõ mabeʼe zoemange chõ Lowalangima Jehowa, fa bõi ifatõrõ chõma wõchõ waba, ba ma siʼõli. 
EXO.5_1.4	Ba itema lira razo Miseraji, imane: Hana wa midõnisi niha, fa labõhõli halõw̃õra, jaʼami Moze ba Aʼaroni? miʼae ba halõw̃õmi! 
EXO.5_1.5	Ba imane na Faraʼo: Hiza, no tõra waʼato niha ba danõ, ba omasi na ami, na labato halõw̃õra? 
EXO.5_1.6	Ba me loeo daʼõ, ba ibeʼe goroisa Faraʼo ba mandroe andrõ, nifataro chõra ba ba zamaigimaigi halõw̃õra, imane: 
EXO.5_1.7	Bõi saʼae mibeʼe dõla wache ba niha andrõ, si mane fõna, ba wamazõchi kara tembo andrõ, jaʼira zi mõi mangaloei tõla wache chõra. 
EXO.5_1.8	Ba faʼoja gara tembo, si no moehoekoe, nifazõchira, irege maʼõchṍ, ba bõi miloeloe chõra, maʼifoe bõi mibõhõli. Ambõ halõw̃õra, andrõ laforege wangandrõ: Damõiga mameʼe soemange chõ Lowalangima! 
EXO.5_1.9	Niʼabeʼeʼõ halõw̃õ ba niha andrõ, fa aʼoi dõdõra ba daʼõ ba fa bõi lafondrondrongo waja! 
EXO.5_1.10	Ba mõi mandroe andrõ ba samaigimaigi jaʼira, ba lamane ba niha sato: Daʼõ nihonogõi Waraʼo: lõʼõ saʼae oefabeʼeʼõ chõmi dõla wache; 
EXO.5_1.11	jaʼami zi mõi mamaigi tõla wache chõmi, heza misõndra; ba maʼifoe sa lõ lawoewoe halõw̃õmi. 
EXO.5_1.12	Ba latõrõi danõ Miseraji maʼasagõrõ, ba wangaloei tõla wache, niraʼa. 
EXO.5_1.13	Ba laforege chõra mandroe andrõ, lamane: Bõi ambõ halõw̃õmi, halõw̃õ maʼṍchõ, si mane mege, me so dõla wache. 
EXO.5_1.14	Ba samaigimaigi Iraono Gizeraëli, nifataro mandroe andrõ chõ Waraʼo chõra ba lafabõziʼõ ba lamane chõra: Hana wa lõ ahori miroegi menewi ba me doea wongi ndrohoendrohoe gara tembo andrõ, nihoekoe chõmi mege?
EXO.5_1.15	II. 
EXO.5_1.16	Lõʼõ saʼae labeʼe chõma dõla wache, ba lamane zoei: Da gara tembo! ba hiza, tebõzibõzi naʼi ndraʼaga; mosala mbanoeamõ. 
EXO.5_1.17	Ba imane: Sareoe ami, sareoe! Andrõ mimane: Mõiga mamosoemange Jehowa. 
EXO.5_1.18	Midõlõ ami ba halõw̃õmi andrõ. Tõla wache, ba lõ labeʼe chõmi, ba ndrohoendrohoe gara tembo andrõ, ba ahori miʼasogõ! 
EXO.5_1.19	Ba tosasa zamaigimaigi Iraono Gizeraëli andrõ, me no lamane chõra: Ndrohoendrohoe gara tembo maʼṍchõ, ba maʼifoe lõ lawoewoe chõmi! 
EXO.5_1.20	Ba me laʼotarai chõ Waraʼo, ba faloecha ira ndra Moze Aʼaroni, si so ba daʼõ, ba wamaondragõ jaʼira, 
EXO.5_1.21	ba lamane chõra: Jamoehoekoe ami Lowalangi ba jamoefaigi chõma lala, me no mofõnoe chõma Waraʼo, awõ ngoningoninia, mibeʼe, ba me no mibeʼe ba dangara ziʼõli, ba wamoenoe jaʼaga. 
EXO.5_1.22	Ba hoemede zoei Moze chõ Jehowa, imane: He Soʼaja! Hana wa õfatõrõ ba chõra wamoenoe andrõ? Ba hadia goena wamatengeoe jaʼodo? 
EXO.5_1.23	Gõtõ wa no mõi ndraʼo chõ Waraʼo, ba wehede chõnia salahioe, ba iʼabõlõgõ na wamakao jaʼira, ba lõʼõ manõ niʼefaʼõoe banoeamõ andre.
EXO.6_1.1	I. 
EXO.6_1.2	Ba hoemede Lowalangi chõ Moze, imane chõnia: Jehowa ndraʼodo! 
EXO.6_1.3	No oeʼoromaʼõ ndraʼodo no, Lowalangi si lõ ambõ faʼabõlõ, chõ ndra Aberahamo, Izaʼaki, Jakobo; ba tenga 
EXO.6_1.4	Ba noa naʼi oelaoe fawoeʼoe li chõra, wa oebeʼe chõra danõ Ganaʼana andrõ, tanõ andrõ ba zi fatewoe ira mege 
EXO.6_1.5	Ba ijaʼe, ba no oefondrodrongo wangarõngarõ Ndraono Gizeraëli andrõ ba wangosawoejoe Ndrawa Miseraji andrõ jaʼira, ba no itõrõ tõdõgoe gamaboeʼoela ligoe andrõ. 
EXO.6_1.6	Andrõ õmane ba Ndraono Gizeraëli: Jehowa ndraʼodo, oeʼefaʼõ ami ba halõw̃õ zawoejoe andrõ, halõw̃õmi ba Ndrawa Miseraji, oesõbi ami, wameta jaʼami ba halõw̃õmi andrõ, halõw̃õ zawoejoe, oeʼefaʼõ ami tangagoe niʼoroʼõ andrõ ba fao wangoromaʼõ faʼabõlõ si lõ ambõ. 
EXO.6_1.7	Ba oetoejoe ami banoeagoe, ba Lowalangimi ndraʼodo ba jaʼaboto dania ba dõdõmi, wa no Jehowa ndraʼodo, Lowalangimi, sangefaʼõ jaʼami ba halõw̃õ zawoejoe andrõ, ba danõ Miseraji. 
EXO.6_1.8	Ba oeʼohe ami ba danõ andrõ nifaboeʼoegoe fahõloesa chõ ndra Aberahamo, Izaʼaki, Jakobo, fameʼe chõra; ba oebeʼe ochõtami, jaʼodo, Jehowa andre! 
EXO.6_1.9	Ba ifaʼema daʼõ ba Ndraono Gizeraëli Moze. Ba lõ lafondrondrongo chõ Moze, ba waʼalangoe dõdõra andrõ ba me no si manõ waʼabeʼe halõw̃õra. 
EXO.6_1.10	Ba hoemede Jehowa chõ Moze, imane: 
EXO.6_1.11	Ae w̃aʼõ chõ Waraʼo andrõ, razo Miseraji, jamoefofanõ Ndraono Gizeraëli, jaʼaheta ba danõnia. 
EXO.6_1.12	Ba hoemede Moze chõ Jehowa, imane: Me lõ nifondrondrongo Ndraono Gizeraëli chõgoe, ba he moroi ifondrondrongo Faraʼo? ba mendroea manõ, me tenga si toʼõlõ ba wahoehoeosa ndraʼodo. 
EXO.6_1.13	Ba hoemede Jehowa chõ ndra Moze Aʼaroni, ifatenge ira ba Ndraono Gizeraëli ba chõ Waraʼo, razo Miseraji, ba wangeheta Iraono Gizeraëli ba danõ Miseraji.
EXO.6_1.14	II. 
EXO.6_1.15	Ba ono Zimeoni, ba Jemoeëli ba Jamini ba Ohadi ba Jachino ba Sohara, ba Saoelo, ono ndrongania Dawa Ganaʼana andrõ; daʼõ ngaʼõtõ Zimeoni. 
EXO.6_1.16	Ba tõi nono Lewi ba ngaʼõtõra, ba Gereso ba Kahati ba Merari. Ba 137 fache waʼanaoe noso Lewi. 
EXO.6_1.17	Ono Gereso andrõ, ba Libini ba Simei, ba ngaʼõtõra. 
EXO.6_1.18	Ba ono Gahati, ba Ameramo ba Jeseari ba Heberona ba Oeziëli. Ba 133 fache waʼanaoe noso Gahati. 
EXO.6_1.19	Ba ono Merari, ba Maheli ba Moesi. Daʼõ maʼoewoe Lewi, ba ngaʼõtõra andrõ. 
EXO.6_1.20	Ba Ameramo andrõ, ba ihalõ Jochebe, inania si achi; ba moʼono daʼõ chõnia, Aʼaroni ba Moze nononia. Ba 137 fache waʼanaoe noso Gameramo. 
EXO.6_1.21	Ba ono Jeseari andrõ, ba Kora ba Nefegi ba Sichiri. 
EXO.6_1.22	Ba ono Goeziëli, ba Mizaëli ba Elisafa ba Sitiri. 
EXO.6_1.23	Ba Aʼaroni andrõ, ba ihalõ Gelizabe, ono Gaminadabi, talifoesõ Nahaso. Ba moʼono daʼõ chõnia; jaʼia Nadabi ba Abihoe ba Eleazari ba Itamaro. 
EXO.6_1.24	Ba ono Gora andrõ, ba Asiri ba Elikana ba Abiazafi; daʼõ ngaʼõtõ Gora andrõ. 
EXO.6_1.25	Ba Eleazari andrõ ono Gaʼaroni, ba ihalõ nono Woetiëli samboea; ba moʼono daʼõ chõnia; jaʼia Wineha andrõ. Daʼõ woeroegõ nono Lewi, ba ngaʼõtõra andrõ. 
EXO.6_1.26	Daʼõ Gaʼaroni andrõ ba Moze andrõ, ba niw̃aʼõ Jehowa: Miheta ba danõ Miseraji ngahõnõ Ndraono Gizeraëli andrõ. 
EXO.6_1.27	Daʼõ ira, samaʼema chõ Waraʼo, razo Miseraji, wa edõna laheta ba danõ Miseraji Ndraono Gizeraëli — Mose ba Aʼaroni. 
EXO.6_1.28	Ba me hoemede Jehowa chõ Moze ba danõ Miseraji, ba imane Jehowa chõ Moze: 
EXO.6_1.29	Faʼema chõ Waraʼo, razo Miseraji, fefoe hadia ia, niw̃aʼõgoe chõoe. 
EXO.6_1.30	Ba imane Moze chõ Jehowa: Ba si lõ toʼõlõ ba wahoehoeosa ndraʼodo; he moroi ifondrondrongo chõgoe Faraʼo?
EXO.7_1.1	I. 
EXO.7_1.2	Fefoe hadia ia niw̃aʼõgoe chõoe, ba õfaʼema, ba gaʼaoe Aʼaroni zangombacha chõ Waraʼo, enaʼõ iʼefaʼõ Ndraono Gizeraëli ba danõnia. 
EXO.7_1.3	Ba jaʼo, ba oeʼokõliʼõ dõdõ Waraʼo andrõ ba oeʼojaʼõ wolaoe tandra ba sahõlihõli dõdõ, ba danõ Miseraji. 
EXO.7_1.4	Ba lõʼõ sa ifondrondrongo chõmi Faraʼo; awena dania oebaja Ndrawa Miseraji, ba oeheta ba danõ Miseraji ngahõnõ andrõ chõgoe, banoeagoe andrõ, Iraono Gizeraëli, fao wangoromaʼõ faʼabõlõ, si lõ ambõ. 
EXO.7_1.5	Ba jaʼaboto dania ba dõdõ Ndrawa Miseraji, wa no Jehowa ndraʼodo, na tosinga chõra waʼabõlõgoe oebeʼe, ba na oeheta ba ngaira Ndraono Gizeraëli. 
EXO.7_1.6	Ba laʼoʼõ niw̃aʼõ Jehowa chõra ira Moze Aʼaroni; daʼõ lalaoe. 
EXO.7_1.7	Ba no 80 fache Moze ba 83 Gaʼaroni, me fahoehoeo ira chõ Waraʼo. 
EXO.7_1.8	Ba imane Jehowa chõ ndra Moze Aʼaroni: 
EXO.7_1.9	Na iw̃aʼõ chõmi Faraʼo: Mifazõchi dandra! ba õmane chõ Gaʼaroni: Laboe, tiboʼõ tooe ziʼooe fõna Waraʼo, ba tobali oelõ seboea dania. 
EXO.7_1.10	Ba mõi chõ Waraʼo ndra Moze Aʼaroni, ba lalaoe niw̃aʼõ Jehowa: Itiboʼõ tooe ziʼonia Aʼaroni, fõna Waraʼo ba fõna ngoningoninia, ba tobali oelõ seboea. 
EXO.7_1.11	Ba ifakaoniʼõ zatoeatoea ba si no toʼõlõ ba gelemoe Faraʼo; ba lalaoe gõi zi manõ si fakelemoe andrõ, elemoera andrõ: 
EXO.7_1.12	Itiboʼõ tooe ziʼonia zamõsana, ba tobali oelõ seboea; ba itõlõ sa ziʼora siʼo Gaʼaroni. 
EXO.7_1.13	Ba lõ teboelõ waʼabeʼe dõdõ Waraʼo, ba lõ iʼoʼõ chõra, itõrõ niw̃aʼõ Jehowa.
EXO.7_1.14	II. 
EXO.7_1.15	Mahemoloe mbanoea ae chõ Waraʼo ba ondrasi ia, na mõi ia mondri ba mbewe Nilo, ohe tangaoe ziʼo andrõ, si no tobali oelõ, ba õmane chõnia: 
EXO.7_1.16	Jehowa andrõ, Lowalangi niha Heberaio zamatenge jaʼo chõoe, ba wangoemaʼõ chõoe: Fofanõ mbanoeagoe andrõ, enaʼõ lafosoemange ndraʼo ba danõ si mate. Ba lõ nifondrondrongooe iroegi daʼe. 
EXO.7_1.17	Ba imane saʼae Jehowa: Ba daʼõ aboto ba dõdõoe dania, wa Jehowa ndraʼodo: oebõzi dania nidanõ ba Nilo siʼo andre, si so ba dangagoe, ba tobali do. 
EXO.7_1.18	Ba jamate giʼa ba Nilo ba jaʼabõoe Nilo, fa ogoro Ndrawa Miseraji wamadoe idanõ Nilo andrõ. 
EXO.7_1.19	Ba imane Jehowa chõ Moze: W̃aʼõ chõ Gaʼaroni: halõ ziʼooe andrõ ba oroʼõ dangaoe jaw̃a nidanõ Miseraji, jaw̃a mbombo ba jaw̃a lala nidanõ nikoʼo ba jaw̃a mbaw̃a nidanõ ba jaw̃a nahia nidanõ fefoe: jatobali do; ja do manõ ba danõ Miseraji maʼasagõrõ, he ba nahia eoe ba he ba nahia kara. 
EXO.7_1.20	Ba laʼoʼõ ira Moze Aʼaroni niw̃aʼõ Jehowa chõra. Ifazaw̃a ziʼonia, ibõzi nidanõ ba Nilo, ba zanehe Waraʼo, awõ ngoningoninia: ba tobali do nidanõ fefoe, ba Nilo. 
EXO.7_1.21	Ba iʼa ba Nilo, ba mate ba abõoe Nilo, tobali tebai saʼae labadoe nidanõ ba Nilo Dawa Miseraji. Ba do manõ fefoe gofoe heza ba danõ Miseraji. 
EXO.7_1.22	Ba lalaoe gõi zi manõ si fakelemoe andrõ, Dawa Miseraji, elemoera andrõ. Ba lõ teboelõ waʼabeʼe dõdõ Waraʼo, ba lõ iʼoʼõ chõra, itõrõ niw̃aʼõ Jehowa. 
EXO.7_1.23	Ba iʼerogõ ira Faraʼo, mõi ia mijomo; lõ ibe e ba dõdõnia. 
EXO.7_1.24	Ba lachao danõ Dawa Miseraji fefoe, ba mbewe Nilo, wangaloei idanõ nibadoe, me tebai labadoe nidanõ Nilo andrõ. 
EXO.7_1.25	Ba famakao andrõ, nifatõrõ Jehowa, ba Nilo andrõ, ba aloʼo fitoe bongi waʼara.
EXO.8_1.1	I. 
EXO.8_1.2	Ba na techõoe, õfofanõ ira, ba oefatõrõ chõoe ba ba danõoe wamakao talaho. 
EXO.8_1.3	Jamolihaliha dania dalaho, ba Nilo, ba acha mõi ira jaw̃a, iroegi gõdomõ ba iroegi si bacha chõoe, ba ba gasomõ, ba he ba nomo ngoningonioe, ba he ba nomo mbanoeaoe, ba he ba naha wamogõ roti chõoe ba he ba naha wamaroeka, noemalõ õsioe 
EXO.8_1.4	ba õsi mbanoeaoe ba õsi ngoningonioe, ba latoegelai dania talaho andrõ. 
EXO.8_1.5	Ba imane Jehowa chõ Moze: W̃aʼõ chõ Gaʼaroni: Oroʼõ dangaoe, fabaja siʼo andrõ jaw̃a mbombo ba jaw̃a lala nidanõ nikoʼo ba jaw̃a mbaw̃a nidanõ, asogõ dalaho ba danõ Miseraji. 
EXO.8_1.6	Ba iʼoroʼõ dangania Aʼaroni, jaw̃a nidanõ Miseraji, iʼasogõ dalaho, tobali lahawoei danõ Miseraji. 
EXO.8_1.7	Ba lalaoe gõi daʼõ si fakelemoe andrõ, elemoera andrõ, laʼasogõ dalaho ba danõ Miseraji maʼasagõrõ. 
EXO.8_1.8	Ba ifakaoniʼõ ndra Moze Aʼaroni Faraʼo, ba imane: Miʼandrõ chõ Jehowa, enaʼõ iheta dalaho andrõ, chõgoe ba ba mbanoeagoe, ba oefofanõ mbanoeami andrõ, enaʼõ labeʼe zoemange chõ Jehowa. 
EXO.8_1.9	Ba imane Moze chõ Waraʼo: Eboeaʼõ dõdõoe chõgoe, wangoemaʼõ chõgoe, ha waʼara oeʼandrõ chõmi, chõoe ba ba ngoningonioe ba ba mbanoeaoe, enaʼõ aheta chõoe ba ba gõdomõ dalaho andrõ, enaʼõ hatṍ ba Nilo tosai. 
EXO.8_1.10	Ba imane: Mahemoloe. Ba imane Moze: Balazi zomasiʼõ, enaʼõ aboto ba dõdõoe, lõ Lowalangi bõʼõ, si mane Jehowa andrõ, Lowalangima. 
EXO.8_1.11	Aheta dania chõmi dalaho andrõ, he chõoe, ba he ba gõdomõ, ba he ba ngoningonioe, ba he ba mbanoeaoe; hatṍ ba Nilo tosai dania. 
EXO.8_1.12	Ba me no larõi Waraʼo ira Moze Aʼaroni, iforege wangandrõ chõ Jehowa Moze, ba dalaho andrõ, nifatõrõnia chõ Waraʼo. 
EXO.8_1.13	Ba iʼoʼõ Jehowa niʼandrõ Moze: mate dalaho andrõ ba nomo misa ba ba golajama ba ba mbenoea. 
EXO.8_1.14	Ba laʼowoeloi, laʼojaʼõ nahia, ba abõoe danõ. 
EXO.8_1.15	Ba me iʼila Faraʼo, no molala dõdõnia, ba ifoeli abeʼe dõdõnia, ba lõ iʼoʼõ chõra; itõrõ niw̃aʼõ Jehowa. 
EXO.8_1.16	II. 
EXO.8_1.17	Ba laʼoʼõ daʼõ: Iʼoroʼõ dangania Aʼaroni, fabaja siʼo, ibõzi gawoegawoe tooe ba danõ: Ba so ndri manoe ba niha ba ba goerifõra; fefoe gawoegawoe ba danõ, ba tobali di manoe ba danõ Miseraji, maʼasagõrõ. 
EXO.8_1.18	Ba latandraigõ gõi si fakelemoe andrõ wangasogõ di manoe elemoera andrõ, ba tebai. Ba di manoe andrõ, ba lahawoei niha, fabaja oerifõra. 
EXO.8_1.19	Ba lamane chõ Waraʼo si fakelemoe andro: Tanga Lowalangi daʼõ! Ba lõ teboelõ waʼabeʼe dõdõ Waraʼo, ba lõ iʼoʼõ chõra; itõrõ niw̃aʼõ Jehowa.
EXO.8_1.20	III. 
EXO.8_1.21	Na lõʼõ sa õfofanõ mbanoeagoe andrõ, ba oefatõrõ chõmi ndri mbõhõ, chõoe ba ba ngoningonioe ba ba mbanoeaoe ba ba gõdomõ; jaʼafõnoe dania nomo Ndrawa Miseraji di mbõhõ ba he tanõ nihoendragõ gahera. 
EXO.8_1.22	Ba tanõ Gozena andrõ, si so banoeagoe andrõ, ba oeʼoniagõ, fa bõi oroma ndri mbõhõ ba daʼõ, enaʼõ aboto ba dõdõoe, wa jaʼodo Zoʼaja ba danõ. 
EXO.8_1.23	Ba oeʼasogõ wangefa famabali mbanoeagoe ba mbanoeamõ; mahemoloe aloea dandra andrõ. 
EXO.8_1.24	Ba ifatõrõ daʼõ Jehowa. Ba oja sibai ndri mhõhõ, si mõi jomo ba gõdo Waraʼo ba ba nomo ngoningoninia ba danõ Miseraji maʼasagõrõ, ba afõchõ sibai ba danõ ndri mbõhõ andrõ. 
EXO.8_1.25	Ba ifakaoniʼõ ndra Moze Aʼaroni Faraʼo, imane chõra: Laoe! ba danõ andre mifosoemange Lowalangimi! 
EXO.8_1.26	Ba imane Moze: Tebai maʼoʼõ daʼõ; soemange andrõ sa, nibeʼema chõ Lowalangima, ba no sogoro Ndrawa Miseraji; hadia, lõ lateboe kara ndraʼaga dania? 
EXO.8_1.27	Tõloe ngaloeo fofanõ waʼarõoe mõiga ba danõ si mate, ba wameʼe soemange chõ Lowalangima ba daʼõ; maʼoʼõ niw̃aʼõnia chõma. 
EXO.8_1.28	Ba imane Faraʼo: Oefofanõ ami, fa miʼila mifosoemange Jehowa, Lowalangimi andrõ, ba danõ si mate; ba bõi miʼarõoeʼõ sibai ami! Miʼangandrõ, salahigoe! 
EXO.8_1.29	Ba imane Moze: He razo! ha siʼaikõ mõido baero, ba oeʼandrõ chõoe chõ Jehowa, enaʼõ mahemoloe aheta ndri mbõhõ andrõ chõoe ba ba ngoningonioe ba he ba mbanoeaoe, hatõ fa bõi õfoeli õʼoʼaja mbanoeama, fa lõ õfofanõ ira ba wamosoemange Jehowa. 
EXO.8_1.30	Ba irõi Waraʼo Moze, ba mangandrõ ia chõ Jehowa. 
EXO.8_1.31	Ba iʼoʼõ Jehowa niʼandrõ Moze, iheta ndri mbõhõ andrõ chõ Waraʼo ba ba ngoningoninia ba ba mbanoeania, tobali samboea lõ tosai. 
EXO.8_1.32	Ba ifoeli abeʼe dõdõ Waraʼo, ba daʼõ gõi, ba lõ ifofanõ ira.
EXO.9_1.1	I. 
EXO.9_1.2	Na techõoe sa wamofanõ jaʼira ba na õtohoegõ na, õtaha ira, 
EXO.9_1.3	ba ibaja tanga Jehowa goerifõmõ ba mbenoea, he koedo ba he kalide ba he ondra ba he saw̃i ba he biribiri, ifatõrõ wõchõ sabeʼe. 
EXO.9_1.4	Ba ifaehoesi ira, goerifõ Ndraono Gizeraëli goerifõ Ndrawa Miseraji Jehowa: Fefoe goerifõ Ndraono Gizeraëli, ba sageoe lõ mate. 
EXO.9_1.5	Ba ihonogõi Jehowa ha waʼara, imane: Mahemoloe ifatõrõ daʼõ ba danõ Jehowa. 
EXO.9_1.6	Ba mahemoloe õ, ba ifaloea Jehowa; ba ahori mate goerifõ Ndrawa Miseraji; ba ba goerifõ Ndraono Gizeraëli, ba sageoe lõʼõ, si mate. 
EXO.9_1.7	Ba ifatenge zinenge Faraʼo, ba hiza sageoe lõ si mate oerifõ Ndraono Gizeraëli. Ba abeʼe zoei dõdõ Waraʼo, ba lõ ifofanõ ira.
EXO.9_1.8	II. 
EXO.9_1.9	ba atoroe hawoehawoe ba danõ Miseraji maʼasagõrõ, ba tobali gigimõ dania, he ba niha ba he ba zaliw̃aliw̃a ba danõ, si tobali bahi ba danõ Miseraji, maʼasagõrõ. 
EXO.9_1.10	Ba latoejoe ndraʼi woelaw̃a andrõ ba laʼondrasi Waraʼo; ba daʼõ ifazawili mijaw̃a Moze, ba tobali gigimõ, hoelõ mbahi, he ba niha ba he ba zaliw̃aliw̃a ba danõ. 
EXO.9_1.11	Ba tebai lalaw̃a Moze si fakelemoe andrõ, ba gigimõ andrõ; ba zi fakelemoe andrõ saʼae gõi toemboe gigimõ, si mane ba Ndrawa Miseraji fefoe. 
EXO.9_1.12	Ba iʼokõliʼõ dõdõ Waraʼo Jehowa, ba lõ iʼoʼõ chõra; itõrõ niw̃aʼõ Jehowa.
EXO.9_1.13	III. 
EXO.9_1.14	Ba zi samoeza andre sa, ba chõoe oefatõrõ wamakao andrõ chõgoe, fefoe, ba ba ngoningonioe ba ba mbanoeaoe, enaʼõ aboto ba dõdõoe, lõ si mane jaʼodo, ba goeli danõ, maʼasagõrõ! 
EXO.9_1.15	Tola sa menaʼõ oeʼoroʼõ dangagoe mege ba tola oefakiko ndraʼoegõ, fabaja banoeaoe, fõchõ waba andrõ, enaʼõ tebõzini ndraʼoegõ ba goeli danõ. 
EXO.9_1.16	Ba andrõ lõ oebabaja ndraʼoegõ, enaʼõ õʼila waʼabõlõgoe, oebeʼe, ba enaʼõ tesoeno dõigoe ba goeli danõ maʼasagõrõ. 
EXO.9_1.17	Dõrõdõrṍ na techõoe wamofanõ banoeagoe andrõ. 
EXO.9_1.18	Ba na mané waʼalaw̃a loeo mahemoloe, ba aechoe deoe kara sabõlõbõlõ, oebeʼe, si lõ famaedo ba danõ Miseraji, iʼotarai tewõwõi ia, irege maʼõchṍ andre. 
EXO.9_1.19	Ba fatenge ba faʼorifiʼõ goerifõoe, awõ fefoe hadia ia, zi so baero chõoe, fefoe sa zi so baero, ba niha ba he oerifõ, si lõ mõi jomo, ba mate ibeʼe teoe kara andrõ. 
EXO.9_1.20	Ba ha niha zangataʼoefi, ngoningoni Waraʼo andrõ, me idaõʼõdaõʼõ Jehowa, ba iʼoloiʼõ jomo zawoejoenia ba oerifõnia. 
EXO.9_1.21	Ba si lõ ba dõdõ wametaʼoe Jehowa jaʼira, ba lõ iboelõʼõ baero zawoejoenia ba oerifõnia. 
EXO.9_1.22	Ba imane Jehowa chõ Moze: Oroʼõ dangaoe ba mbanoea si jaw̃a, ba aechoe deoe kara ba danõ Miseraji maʼasagõrõ, he ba niha ba he ba zaliw̃aliw̃a ba danõ ba ba zinanõ ba nowi, ba danõ Miseraji. 
EXO.9_1.23	Ba iʼoroʼõ ziʼonia mijaw̃a ba mbanoea Moze, ba ilaboe banoea ba teoe kara, ibeʼe Jehowa ba aechoe zaerezaere; iʼechoegõ ba danõ Miseraji deoe kara andrõ Jehowa. 
EXO.9_1.24	Aechoe deoe kara sabõlõbõlõ sibai, ba lõ mamalõmalõ galitõ, si fabaja ba deoe kara andrõ; si lõ famaedo, saechoe ba danõ Miseraji, gõtõ wa no mowanoea niha ba daʼõ. 
EXO.9_1.25	Ba ibõzi teoe kara andrõ fefoe hadia ia ba danõ Miseraji, si so baero, he niha ba he saliw̃aliw̃a ba danõ, ba sinanõ ba nowi, ba ibõzi teoe kara andrõ, ba hogoe geoe fefoe, ba mbenoea, ba afatõ ibeʼe. 
EXO.9_1.26	Ha ba danõ Gozena, ba zi so Ndraono Gizeraëli, ba lõ teoe kara.
EXO.9_1.27	IV. 
EXO.9_1.28	Miʼangandrõ chõ Jehowa [salahigoe] no tõrá ndrohoendrohoe weʼoegoeʼoegoe mbanoea andrõ ba teoe kara andrõ —, ba oefofanõ ami, alacha lõ miʼiagõ saʼae daʼe. 
EXO.9_1.29	Itema linia Moze, imane: Na oeroegi baero mbanoea, ba oeʼoroʼõ dangagoe chõ Jehowa, ba tebato dania mbanoea ba lõʼõ saʼae aechoe deoe kara andrõ, enaʼõ aboto ba dõdõoe, wa no chõ Jehowa danõ. 
EXO.9_1.30	Ba jaʼoegõ ba ngoningonioe andrõ — oeʼila — ba lõ miʼataʼoefi Lowalangi andrõ, Jehowa. 
EXO.9_1.31	Ba taliõ ba rigi ba afoefoe, noa sa molai rigi ba taliõ, ba no mobene. 
EXO.9_1.32	Ba gandroe ba rigi õ manoe, ba lõ safoefoe, me tenga baw̃a daʼõ. 
EXO.9_1.33	Ba irõi Waraʼo Moze, mõi ia baero mbanoea. Ba iʼoroʼõ dangania chõ Jehowa, ba iʼanemaʼõ tebato weʼoegoeʼoegoe mbanoea andrõ, fabaja teoe kara, ba lõʼõ saʼae aechoe ba danõ deoe. 
EXO.9_1.34	Ba me iʼila Faraʼo, no tebato deoe ba teoe kara andrõ ba banoea, ba itohoegõ molalõ ba ifoeli abeʼe dõdõ, he tõdõnia ba he tõdõ ngoningoninia. 
EXO.9_1.35	Ba lõ teboelõ waʼabeʼe dõdõ Waraʼo ba lõ ifofanõ Ndraono Gizeraëli, itõrõ niw̃aʼo Jehowa.
EXO.10_1.1	I. 
EXO.10_1.2	Ba enaʼõ õdoenõdoenõ dania ba ndraonooe ba ba maʼoewoemõ, hadia nifatõrõgoe ba Ndrawa Miseraji, awõ dandra andrõ chõgoe, nilaoegoe chõra, enaʼõ aboto ba dõdõmi, wa no jaʼo Jehowa. 
EXO.10_1.3	Ba mõi chõ Waraʼo ndra Moze Aʼaroni, ba lamane chõnia: Daʼõ niw̃aʼõ Jehowa andrõ, Lowalangi niha Heberaio: Ha waʼara na techõoe õʼideideʼõ ndraʼoegõ fõnagoe? Fofanõ mbanoeagoe andrõ, enaʼõ lafosoemange ndraʼo! 
EXO.10_1.4	Na techõoe sa õfofanõ mbanoeagoe, ba mahemoloe, ba oeasogõ damo ba danõoe, 
EXO.10_1.5	ba alacha lahawoei danõ maʼasagõrõ, irege lõʼõ saʼae oroma danõ tooe. Laʼā dania zi tosai andrõ, saoeri na, ba si lõ ahori na ba deoe kara andrõ, ba boeloe geoe fefoe, saoeri ba mbenoea, ba lahori. 
EXO.10_1.6	Ba molihaliha dania ira ba mbateʼe chõmõ ba ba mbateʼe ngoningonioe fefoe ba ba mbateʼe Ndrawa Miseraji fefoe, irege zi lõ larai mila ira toea moroi jaw̃a, iroegi maʼõchṍ, gõtõ wa no so ira ba goeli danõ. Aefa iw̃aʼõ daʼõ, ba iʼerogõ Waraʼo, ilaoe mofanõ. 
EXO.10_1.7	Ba lamane chõ Waraʼo ngoningoninia: Ha waʼara tõ na tatehe tandraw̃ada niha andrõ? Fofanõ saʼae niha andrõ, enaʼõ lafosoemange Lowalangira Jehowa. Hadia lõ saboto ba dõdõoe na wa si tekiko danõ Miseraji? 
EXO.10_1.8	Ba lakaoni mangawoeli chõ Waraʼo ndra Moze Aʼaroni, ba imane chõra: Ba miʼaeʼe ba mifosoemange Lowalangimi Jehowa; ba ha niha atṍ zi mõi miw̃aʼõ? 
EXO.10_1.9	Imane Moze: Ono sawoejoe chõma ba satoea chõma, ba maʼohe; ba ono matoea chõma ba ono alawe ba biribirima ba saw̃ima, ba maʼohe; so sa chõma gowasa, nilaoe chõ Jehowa. 
EXO.10_1.10	Ba imane chõra: Laoe! Jamoetolo ami Jehowa, na oefaʼoheʼõ chõmi ndraono sawoejoe chõmi; si ndroehoe, no so ba dõdõmi zi lõ sõchi! 
EXO.10_1.11	Tebai daʼõ; acha mõi ndra matoea mamosoemange Jehowa; ha sa daʼõ niw̃aʼõmi! Ba lafofanõ ira ba daʼõ chõ Waraʼo. 
EXO.10_1.12	Ba imane Jehowa chõ Moze: Oroʼõ dangaoe jaw̃a danõ Miseraji ba asogõ damo, alacha lahawoei danõ Miseraji, ba wangohori fefoe zinanõ ba danõ, fefoe hadia ia zi tosai ba deoe kara no. 
EXO.10_1.13	Ba iʼoroʼõ ziʼonia Moze jaw̃a danõ Miseraji, ba ifatõrõ ba danõ nangi timoe Jehowa, sara loeo sara mbongi; ba me moloeo, ba no iʼohe damo angi timoe andrõ. 
EXO.10_1.14	Ba lahawoei danõ Miseraji tamo andrõ, dozi banoea ba danõ Miseraji aechoe ira, oja sibai; lõ irai si manõ waʼoja fõna, damo, ba lõʼõ manõ gõi ifoeli si manõ dania. 
EXO.10_1.15	Ba lahawoei danõ maʼasagõrõ, tobali lõʼõ saʼae oroma danõ tooe; ba lahori fefoe zinanõ ba danõ ba boea geoe fefoe, si tosai ba deoe kara no; tobali maʼifoe lõ tosai boeloe saoeri, he ba geoe ba he ba zinanõ ba danõ, ba danõ Miseraji, maʼasagõrõ. 
EXO.10_1.16	Ba iʼaliogõ ifakaoniʼõ ndra Moze Aʼaroni Faraʼo, ba imane: No sala ndraʼodo chõ Jehowa, Lowalangimi, ba chõmi gõi. 
EXO.10_1.17	Ba mibologõ dõdõmi chõgoe ba lalõgoe andrõ, hatõ zi samoeza andre, ba miʼangandrõ chõ Lowalangimi, Jehowa, salahigoe, enaʼõ itimba atṍ chõgoe wamoenoe andre! 
EXO.10_1.18	Ba irõi Waraʼo [Moze] ba mangandrõ ia chõ Jehowa. 
EXO.10_1.19	Ba ifatõrõ nangi sabeʼe moroi ba gaechoela Jehowa, zoezoemõ, sangoloiʼõ tamo andrõ ba sanibo ba nasi zoechoe; samboea lõ tosai tamo, ba danõ Miseraji maʼasagõrõ. 
EXO.10_1.20	Ba iʼabeʼeʼõ dõdõ Waraʼo Jehowa, ba lõ ifofanõ Ndraono Gizeraëli.
EXO.10_1.21	II. 
EXO.10_1.22	Ba iʼoroʼõ dangania mijaw̃a, ba mbanoea, Moze, ba ihawoei faʼogõmigõmi danõ Miseraji maʼasagõrõ, tõloe bongi waʼara. 
EXO.10_1.23	Tobali lõ iʼila nawõnia zamõsana, ba tebai maoso, tebai irõi nahania zi tõloe bongi andrõ. Ba ba Ndraono Gizeraëli fefoe, ba moloeo ba nahiara. 
EXO.10_1.24	Ba ifakaoni õ Moze Faraʼo, imane: Miʼaeʼe ba wamosoemange Jehowa; ba biribirimi ba saw̃imi, ba torõi; iraono sawoejoe chõmi, ba hana na fao. 
EXO.10_1.25	Ba imane Moze: Jaʼoegõ zamaʼoheʼõ chõma soemange nitaba ba soemange nitoenoe, enaʼõ maʼasiwai chõ Lowalangima Jehowa, 
EXO.10_1.26	ba si fao gõi goerifõma — samboea saʼa lõ tola torõi foeri, me sogoena chõma ba wamosoemange Lowalangima Jehowa; lõʼõ sa maʼila na, he mawisa wamosoemange Jehowa, irege no maroegi daʼõ. 
EXO.10_1.27	Ba iʼabeʼeʼõ dõdõ Waraʼo Jehowa, ba techõnia ifofanõ ira. 
EXO.10_1.28	Ba imane chõnia Faraʼo: Laboeʼõgõ! Angelama, fa bõi saʼae faʼila bawa ita; na faʼila bawa ita sa, ba si mate ndraʼoegõ. 
EXO.10_1.29	Ba imane Moze: Ba no õw̃aʼõ; lõʼõ saʼae faʼila bawa ita.
EXO.11_1.2	Ba õw̃aʼõ ba zato, dozi ira, ba ndramoeʼandrõ ba zi so ba ngaira gamagama firõ ba gamagama anaʼa; he ira matoea ba he ira alawe. 
EXO.11_1.3	Ba eboea dõdõ Ndrawa Miseraji chõra ibeʼe Jehowa; ba seboea tõi gõi Moze ba danõ Miseraji, ba ngoningoni Waraʼo andrõ ba ba mbanoeania. 
EXO.11_1.4	Ba imane Moze: Daʼõ niw̃aʼõ Jehowa: Na taloe mbongi, ba oetõrõi danõ Miseraji maʼasagõrõ, 
EXO.11_1.5	ba ahori mate zi aʼa nono matoea ba danõ Miseraji, iʼotarai nono si aʼa chõ Waraʼo, sidadao ba dadaoma razo, noemalõ ba nono si aʼa chõ zawoejoe ira alawe, sanoetoe fache, fabaja nono si aʼa ba goerifõ fefoe. 
EXO.11_1.6	Ba tobali feʼiraʼira sabõlõbõlõ ba danõ Miseraji maʼasagõrõ, si lõ irai, ba lõʼõ manõ gõi ifoeli si manõ dania. 
EXO.11_1.7	Ba ba Ndraono Gizeraëli, fefoe, ba lõ nichaoe nasoe, he niha ba he oerifõ, enaʼõ aboto ba dõdõmi, wa ifaehoesi ira Ndrawa Miseraji Ndraono Gizeraëli Jehowa. 
EXO.11_1.8	Ba ndramoeʼondrasido dania ngoningonioe andrõ fefoe, ba wangaloeloe chõgoe ba ba wangandrõ chõgoe: Hetaʼõ, jaʼoegõ ba banoeami fefoe, soloʼõ chõoe! ba awena dania oehetado. Aefa daʼõ, ba irõi Waraʼo, mofõnoe sibai ia. 
EXO.11_1.9	Ba imane Jehowa chõ Moze: Lõ iʼoʼõ chõmi Faraʼo, enaʼõ oja dandra andrõ chõgoe, ba danõ Miseraji. 
EXO.11_1.10	Ba lalaoe dandra andrõ fefoe fõna Waraʼo ira Moze Aʼaroni; ba iʼabeʼeʼõ dõdõ Waraʼõ Jehowa, ba tobali lõ iʼefaʼõ Ndraono Gizeraëli ba danõnia.
EXO.12_1.1	I. 
EXO.12_1.2	Si aʼa mbaw̃a chõmi dania mbaw̃a daʼe; bõrõta mbaw̃a ia chõmi ba ndrõfi. 
EXO.12_1.3	Mimane ba mbanoea Ndraono Gizeraëli fefoe: Ba zi mewoeloe ba mbawa daʼe, ba ja moefaigi chõnia nono mbiribiri zamõsana, sambasamba omo, ba sarasara nono mbiribiri. 
EXO.12_1.4	Ba na ambõ faʼato zi samba omo, ba zi sara ono mbiribiri, ba jamoehalõ awõnia zi fahatõ omo chõnia, ba wangai si sara, dali waʼato niha; ha waʼato zi tola mangohori jaʼia, ba sara nono mbiribiri mihonogõi. 
EXO.12_1.5	Ono mbiribiri si lõ hadia ia zi sala nifaigi, si matoea ba si dõfi faʼeboea; na tenga ono mbiribiri, ba ono nambi nitoetoejoe. 
EXO.12_1.6	Ba mihoë, iroegi zi meweleõfa ba mbaw̃a daʼe, ba tánõ owi lataba, dozi Iraono Giseraëli. 
EXO.12_1.7	Ba ndramoehalõ õsa ndro, ba lagoeleʼõ ba gehomo, fatambai mbaw̃androehõ ba ba hõgõ mbawandroehõ, ba nomo andrõ, ba niʼā jaʼia. 
EXO.12_1.8	Ba õsinia, ba ba zi bongi andrõ laʼā, nitoenoe; roti si lõ moeʼaisõni ba boeloe ndroeʼoe safeto nawõ. 
EXO.12_1.9	Bõi miʼenata, ba tenga nirino ba nidanõ, mitoenoe ba galitõ, maʼasara, tenga nifaefa hadia ia: fabaja alachaõ. 
EXO.12_1.10	Ba maʼifoe bõi misaigõ irege mahemoloe; hadia zi tosai irege mahemoloe mbanoea, ba nitoenoe. 
EXO.12_1.11	Ba mimane ba wemanga: Si no mamõbõ taloe ami ba so mbadagahe ba gahemi ba siʼo ba dangami; ba mitaʼitaʼi wemanga jaʼia! Fasa ia chõ Jehowa. 
EXO.12_1.12	Ba zi bongi andrõ sa oetõrõi danõ Miseraji, ba oeboeboenoe nono si aʼa fefoe, ba danõ Miseraji, he ba niha ba he ba goerifõra; ba laʼila dania waʼabõlõgoe fefoe Lowalangi Miseraji oebeʼe, jaʼo, Jehowa! 
EXO.12_1.13	Ba do andrõ ba nomo, ba zi so ami, ba tandra chõgoe, fangorifimi; na oeʼila ndro andrõ, ba oetaloeʼi ami, fa lõ gõna ami famakao, famakiko andrõ, na oelaoe ba Ndrawa Miseraji. 
EXO.12_1.14	Ba baw̃a daʼõ, ba baw̃a wamasoegi ba dõdõ chõmi dania; baw̃a gowasa chõ Jehowa dania ia chõmi, gõtõgõtõ waʼara; si lõ teboelõ chõmi wolaoe jaʼia, iroegi zi lõ aetoe. 
EXO.12_1.15	Fitoe bongi waʼara miʼā roti si lõ moeʼaisõni. Ba mbõrõta mbaw̃a daʼõ saʼae, ba bõi faloecha ba nomomi danõmõ roti; ha niha sa zi manga roti niʼaisõni, gõtõ zi fitoe bongi andrõ, ba niseʼe ba Ndraono Gizeraëli. 
EXO.12_1.16	Ba na loeo si fõfõna andrõ, ba owoelo ami ba niʼamoniʼõ andrõ ba si manõ gõi na loeo si fitoe; ba ba loeo daʼõ, ba maʼifoe manõ lõ lahalõ halõw̃õ; ha sogoena õ zamõsana, ba tola mihalõ. 
EXO.12_1.17	Ba bõi olifoe ami roti si lõ moeʼaisõni no mege; me ba mbaw̃a daʼõ oeheta ngahõnõmi ba danõ Miseraji, andrõ, mitõngõni mbaw̃a daʼõ, gõtõgõtõ waʼara, nihonogõi, siroegi si lõ aetoe. 
EXO.12_1.18	Ba mbaw̃a si fõfõna andrõ, ba zi meweleõfa, ba zi bongi, ba daʼõ miʼā roti si lõ moeʼaisõni ba iroegi ba zi bongi ba zi meõnõ gachõmita. 
EXO.12_1.19	Fitoe bongi waʼara, ba lõ tola faloecha danõmo roti ba nomomi; ha niha sa zi manga roti niʼaisõni, ba niseʼe ba mbanoea Ndraono Gizeraëli, he na niha bõʼõ ba he na iwara. 
EXO.12_1.20	Sambawa bõi miʼā roti niʼaisõni. Fefoe gofoe heza, ba zi so ami, ba roti si lõ moeʼaisõni miʼā. 
EXO.12_1.21	Ba ifakaoniʼõ zatoea Ndraono Gizeraëli fefoe Moze, ba imane chõra: Milaboe, mifaigi chõmi nono mbiribiri, õ zoroijomomi, sambasamba omo, ba mitaba wasa andrõ. 
EXO.12_1.22	Ba mihalõ zamboea moeroemoeroe doetoeroe zoefa ba miʼoengoegõ ba ndro andrõ, ba wiga jaw̃a, ba migoeleʼõ õsa ndro andrõ ba wiga ba hõgõ mbawandroehõ ba ba gehomo fatambai; ba samõsa bõi jamõi tooe, bõi mirõi nomomi, iregi moloeo. 
EXO.12_1.23	Itõrõ sa danõ Jehowa, ba wolaoe ba Ndrawa Miseraji, ba na iʼila ndro andrõ ba hõgõ mbawandroehõ ba ba gehomo fatambai, ba italoeʼi mbawandroehõ si manõ Jehowa, ba lõ itehe ba zamakiko andrõ weʼamõi jomo chõmi, ba wolaoe chõmi. 
EXO.12_1.24	Ba milaoe daʼõ, amachoita chõoe ba ba ngaʼõtõoe, iroegi zi lõ aetoe. 
EXO.12_1.25	Ba na miroegi dania danõ andrõ nibeʼe Jehowa ochõtami, si mane nifaboeʼoenia, ba mitõrõ daʼõ wamosoemange Lowalangi. 
EXO.12_1.26	Ba na lasofoe dania chõmi iraonomi, na lamane: Hadia chõmi wamosoemange andrõ? 
EXO.12_1.27	ba mimane chõra: Soemange fasa chõ Jehowa, sanaloeʼi omo Ndraono Gizeraëli, me ilaoe ba Ndrawa Miseraji, fa lõ ibabaja zi so jomo chõda. Ba lafaõndrõ ira sato, mangaloeloe. 
EXO.12_1.28	Ba mõi Ndraono Gizeraëli, laʼoʼõ niw̃aʼõ Jehowa chõ ndra Moze Aʼaroni; daʼõ lalaoe.
EXO.12_1.29	II. 
EXO.12_1.30	Ba maoso Waraʼo, awõ ngoningoninia, awõ Ndrawa Miseraji fefoe, ba zi bongi andrõ ba tesao wegeʼege sabõlõbõlõ, ba danõ Miseraji; samboea sa lõ omo, si lõ si mate. 
EXO.12_1.31	Ba ifakaoniʼõ ndra Mose Aʼaroni Faraʼo, ba zi bongi, ba imane: Milaboe! miheta ami, mifabali ami ba mbanoeagoe, he jaʼami ba he Iraono Gizeraëli andrõ; miʼae mifosoemange Jehowa, mitõrõ niʼandrõmi andrõ. 
EXO.12_1.32	Ba biribirimi gõi, ba saw̃imi, ba miʼohe, si mane niʼandrõmi; miheta ami ba miʼandrõ chõgoe gõi howoehowoe. 
EXO.12_1.33	Ba laloeloegõ ira Dawa Miseraji, enaʼõ laʼaliogõ wangeheta jaʼira ba danõ; lamane sa dõdõra: ahori mate ita! 
EXO.12_1.34	Ba laʼohe gombõila roti andrõ sato, si lõ fachamõ aisõ na, laʼangalisigõ nahia, niʼolõwõsi ba lembera. 
EXO.12_1.35	Ba no laʼoʼõ niw̃aʼõ Moze chõra Iraono Gizeraëli, no laʼandrõ ba Ndrawa Miseraji gamagama firõ ba gamagama anaʼa, awõ noecha. 
EXO.12_1.36	Ba no ibeʼe Jehowa eboea dõdõ Ndrawa Miseraji chõra, woloʼõ chõra; ba tobali laraboe gamagama Ndrawa Miseraji. 
EXO.12_1.37	Ba aheta ba Ramese Ndraono Gizeraëli, lasaw̃a Zoekota, mato 600,000 niha, sanõrõ tanõ, ira matoea, lõ lai ndraono. 
EXO.12_1.38	Ba ato gõi zi fao chõra niha [bõʼõ] ba biribiri ba saw̃i, oja sibai goerifõ. 
EXO.12_1.39	Ba labogõ gombõila roti no mege, niʼohera moroi ba danõ Miseraji, labaliʼõ koee si lõ moeʼaisõni; lõʼõ sa si fachamõ aisõ, me niloeloegõ ira, ba wondrõi tanõ Miseraji, ba me tebai saʼae tebato ira, ba wamaigi chõra nifatõʼõ enaʼõ. 
EXO.12_1.40	Ba faʼara Ndraono Gizeraëli ba danõ Miseraji, ba õfa ngaotoe a tõloe ngafoeloe fache. 
EXO.12_1.41	Ba me no aloea zi õfa ngaotoe a tõloe ngafoeloe fache, me loeo daʼõ sibai, ba aheta ba danõ Miseraji ngahõnõ andrõ chõ Jehowa. 
EXO.12_1.42	Bongi wangorifi chõ Jehowa, me iheta ira ba danõ Miseraji. Niʼamoniʼõ mbongi andrõ chõ Jehowa, me no fangorifi ba Ndraono Gizeraëli fefoe; gõtõgõtõ waʼara.
EXO.12_1.43	III. 
EXO.12_1.44	Ba awena tola laʼā dozi sawoejoe nihõli, na no moeboto ira. 
EXO.12_1.45	Si fatewoe ba enoni, ba lõ tola laʼā. 
EXO.12_1.46	Nifasamboea nomo ba niʼā jaʼia; lõ tola laʼohe hadia ia, nõsi. Sara tõla bõi mifatõ chõnia. 
EXO.12_1.47	Dozi Iraono Gizeraëli zolaoe jaʼia. 
EXO.12_1.48	Ba na so niha bõʼõ, somasi sosó chõmi ba molaoe fasa chõ Jehowa, ba niboto fefoe motõi matoea ba chõra; awena dania tola laʼondrasi, ba wolaoe, ba iwami saʼae ira, miw̃aʼõ. Ba si lõ moeboto, ba lõʼõ manõ tola iʼā. 
EXO.12_1.49	Ha samboea goroisa, he ba niwami ba he ba niha bõʼõ, si sosó ba chõmi. 
EXO.12_1.50	Ba laʼoʼõ niw̃aʼõ Jehowa chõ ndra Moze Aʼaroni dozi Iraono Gizeraëli; lamanõ wolaoe. 
EXO.12_1.51	Ba me loeo daʼõ iheta ba danõ Miseraji Ndraono Gizeraëli Jehowa, ba ngahõnõra.
EXO.13_1.1	I. 
EXO.13_1.2	Oniagõ chõgoe fefoe zi aʼa nono, niʼamoniʼõ; fefoe hadia ia zi aʼa ba waʼatoemboe chõ ninania, ba Ndraono Gizeraëli, he niha ba he oerifõ, ba chõgoe daʼõ. 
EXO.13_1.3	Ba imane Moze ba zato: Mitõrõtõrõ tõdõmi mbaw̃a daʼe, saheta ami ba danõ Miseraji ba danõ si no sawoejoe ami; noa sa iheta ami ba daʼõ Jehowa tanga sabõlõ; andrõ wa lõ tola teʼā roti si no moeʼaisõni. 
EXO.13_1.4	Maʼõchṍ andre aheta ami, ba mbaw̃a Abibi. 
EXO.13_1.5	Ba na iʼohe ndraʼoegõ Jehowa ba danõ Ndrawa Ganaʼana andrõ, ba danõ Ndraono Cheti ba ba danõ Ndraono Gamori ba ba danõ Ndraono Hewi ba ba danõ Ndraono Jeboesi, nifaboeʼoenia chõ ndra toeaoe fahõloesa fameʼe chõoe, tanõ ba zi falawoe soesoe ba w̃e w̃ani, ba bõi olifoeʼõ wamosoemange andrõ, ba mbaw̃a daʼe. 
EXO.13_1.6	Fitoe bongi waʼara, ba roti si lõ moeʼaisõni miʼā; ba ba loeo si fitoe, ba telaoe gowasa chõ Jehowa. 
EXO.13_1.7	Roti si lõ moeʼaisõni niʼā, gõtõ zi fitoe bongi andrõ ba lõ tola faloecha ba chõoe roti si no moeʼaisõni ba he tanõmõ roti, ba mbanoeami fefoe. 
EXO.13_1.8	Ba na loeo daʼõ, ba õdoenõdoenõ ba ndraonooe matoea, õmane: Bõrõ wanolo Jehowa jaʼaga; daʼõ nilaoe Jehowa chõma, me ahetaga ba danõ Miseraji. 
EXO.13_1.9	Ba hoelõ dandra ia ba dangaoe, ilaʼila ba gangangooe, enaʼõ so ba mbeweoe goroisa Jehowa; faʼabõlõ danga Jehowa sa wangeheta jaʼoegõ ba danõ Miseraji. 
EXO.13_1.10	Andrõ bõi olifoeʼõ gamachoita andrõ, ero rõfi, na inõtõnia. 
EXO.13_1.11	Ba na iʼohe dania ndraʼoegõ Jehowa ba danõ Ndrawa Ganaʼana andrõ, na itõrõ zi fahõloe ia mege chõoe ba chõ ndra toeaoe, na ibeʼe chõoe, 
EXO.13_1.12	ba õʼamoniʼõ chõ Jehowa fefoe zi aʼa ba waʼatoemboe chõ ninania; fefoe zi aʼa nono goerifõ, si faloechaʼõ, na si matoea, ba tána chõ Jehowa. 
EXO.13_1.13	Ba fefoe zi aʼa nono galide ba õsalahini ono mbiribiri; ba na lõ omasiʼõ õsalahini, ba õfatõ mbaginia. Ba ono si aʼa ba niha, fefoe, ba õsalahini [õhõli]. 
EXO.13_1.14	Ba na isofoe dania chõoe onooe: Hadia geloeaha daʼõ? ba õmane chõnia: No ihetaga Jehowa ba danõ Miseraji tanga sabõlõ, ba danõ ba zi no sawoejoe ndraʼaga. 
EXO.13_1.15	Me no abeʼe dõdõ Waraʼo, me lõ ifofanõga menaʼõ, ba no iboeboenoe nono si aʼa fefoe ba danõ Miseraji Jehowa, he ono si aʼa ba niha ba he ono si aʼa ba waʼatoemboe ba goerifõ; andrõ oebeʼe soemange Jehowa zi aʼa ba waʼatoemboe fefoe, na si matoea, ba ono si aʼa chõgoe, ba oesalahini, [oehõli]. 
EXO.13_1.16	Ba ja hoelõ dandra ia chõoe, ba dangaoe ba amaedola harefa ba gangangooe, wa no ihetaga ba danõ Miseraji Jehowa, tanga sabõlõ.
EXO.13_1.17	II. 
EXO.13_1.18	lafasoei ibeʼe Lowalangi, latõrõ lala ba danõ si mate, saechoe ba nasi zoechoe, ba no lafaʼanõ ira ba wanoewõ, Iraono Gizeraëli, me aheta ira ba danõ Miseraji. 
EXO.13_1.19	Ba iʼohe mboto Josefo andrõ Moze; noa sa ibeʼe li ba Ndraono Gizeraëli daʼõ, no ibeʼe ira ba hõloe sabeʼe, no imane: na itolo dania ami Lowalangi, ba miʼohe mbotogoe, miheta ba daʼe. 
EXO.13_1.20	Ba laʼotarai Zoekota wofanõ ba ba Getama molombase, ba zinga danõ si mate andrõ. 
EXO.13_1.21	Ba mowaõwaõ fõnara Jehowa, na maʼṍchõ, ba boto lawoeo, ba wangoromaʼõ lala chõra, ba na bongi, ba boto galito, ba wameʼe haga chõra; ba tobali bongi maʼṍchõ laʼila mofanõ. 
EXO.13_1.22	Na maʼṍchõ, ba lõ teboelõ fõnara mboto lawoeo andrõ, ba ba zi bongi, ba si manõ mboto galitõ andrõ.
EXO.14_1.1	I. 
EXO.14_1.2	W̃aʼõ ba Ndraono Gizeraëli, mdramoeholeʼõ ira, ba ba Wihachiroti, ba gotaloeara Migidolo nasi molombase ira, ba zinga Mbaʼali Zefono; faoedoe daʼõ, ba mbewe nasi molombase ami. 
EXO.14_1.3	Ba imane dõdõnia Faraʼo, ba Ndraono Gizeraëli andrõ: ”No eloengoe ira ba danõ; no teʼoeʼoe ira ba danõ si mate.” 
EXO.14_1.4	Ba oeʼabeʼeʼõ dania dõdõ Waraʼo, ba igohi ira; ba oeʼoromaʼõ dania waʼabõlõgoe ba chõ Waraʼo andrõ ba ba zabõlõ andrõ chõnia fefoe, ba jaʼaboto dania ba dõdõ Ndrawa Miseraji, wa no jaʼo Jehowa. Ba laʼoʼõ daʼõ. 
EXO.14_1.5	Ba teʼombachaʼõ chõ razo Miseraji, wa no moloi ira; ba afõchõ dõdõ Waraʼo ba tõdõ ngoningoninia, chõra andrõ, lamane sa: Hana wa no tamanõ, wa no tafofanõ Ndraono Gizeraëli andrõ, fa bõi lahalõ halõw̃õ chõda! 
EXO.14_1.6	Ba ifaʼanõ goeretania ba iʼohe zabõlõ andrõ chõnia. 
EXO.14_1.7	Õnõ ngaotoe iʼohe koereta ba wanoewõ, awõ niha nitoetoejoe, awõ goereta ba wanoewõ fefoe ba Ndrawa Miseraji; ba dozi koereta, ba so jaw̃a zi fasõndra soroi ba goereta. 
EXO.14_1.8	Ba Jehowa, ba iʼabeʼeʼõ dõdõ Waraʼo, razo Miseraji; ba igohi Ndraono Gizeraëli, ba no mamaʼanõ ba wanoewõ Ndraono Gizeraëli, wanõrõ lalara. 
EXO.14_1.9	Ba lagohi ira Dawa Miseraji, ba lachamõ, me molombase ira ba mbewe nasi; ahori so koedo andrõ chõ Waraʼo ba koeretania ba wanoewõ ba si fakoedo ba sabõlõ andrõ chõnia, ba zinga Wihachiroti, ba ngai Mbaʼali Zefono. 
EXO.14_1.10	Ba me no ahatõ Waraʼo, ba lafachõlõ ira Iraono Gizeraëli: ba iʼogomoezaõ so moroi foerira Ndrawa Miseraji. Ba ataʼoe sibai ira. Ba laʼangarõfi li Jehowa Iraono Gizeraëli. 
EXO.14_1.11	Ba lamane chõ Moze: Hadia, ambõ mege lewatõ ba danõ Miseraji, wa õdõnisiga baero, enaʼõ ba danõ si mate tekiko ndraʼaga? Hana wa õmanõ chõma, wa õhetaga ba danõ Miseraji? 
EXO.14_1.12	Hadia, tenga daʼõ niw̃aʼõma chõoe mege, ba danõ Miseraji: Bõhõliga, ba damahalõ halõw̃õ Ndrawa Miseraji, halõw̃õ zawoejoe? Ohahaoe sa menaʼõ dõdõma, na mahalõ halõw̃õ Ndrawa Miseraji, moroi tekiko ndraʼaga ba danõ si mate! 
EXO.14_1.13	Ba imane Moze ba zato: Bõi miʼataʼoefi! Miʼabeʼeʼõ dõdõmi, ba miʼila dania wangorifi andrõ si faloecha ami chõ Jehowa maʼṍchõ; hadia sa niʼilami maʼṍchõ nifatõrõ ba Ndrawa Miseraji, ba lõʼõ manõ saʼae miʼila dania ba chõra, gõtõgõtõ waʼara. 
EXO.14_1.15	II. 
EXO.14_1.16	Ba jaʼoegõ, ba fazaw̃a ziʼooe ba oroʼõ dangaoe jaw̃a nasi; ba faefa ia, ba latõrõ dania daloe nasi Iraono Gizeraëli, hoelõ na ba zabeʼe tanõ so ira. 
EXO.14_1.17	Ba oefobaloenõ Ndrawa Miseraji, enaʼõ laʼoʼõ ira, ba oeʼoromaʼõ waʼabõlõgoe, ba chõ Waraʼo ba ba zabõlõ andrõ chõnia fefoe, ba ba goeretania andrõ ba ba zi fakoedo andrõ chõnia, 
EXO.14_1.18	enaʼõ aboto ba dõdõ Ndrawa Miseraji, wa no jaʼo Jehowa, na oeʼoromaʼõ waʼabõlõgoe ba chõ Waraʼo ba ba zabõlõ andrõ chõnia ba ba goeretania ba ba zi fakoedo. 
EXO.14_1.19	Ba ifazaw̃a ia malaʼika Lowalangi andrõ, sowaõwaõ fõna ngahõnõ Ndraono Gizeraëli, mõi ia foerira. Ba iheta gõi ia fõnara boto lawoeo andrõ, mõi foerira gõi. 
EXO.14_1.20	Ba mõi ba gotaloeara golombasew̃a Ndrawa Miseraji golombasew̃a Ndraono Gizeraëli, ba no lawoeo ba zogõmigõmi, ba ihagaini zi bongi. Ba tebai fahatõ ira zi sara wongi andrõ. 
EXO.14_1.21	Ba iʼoroʼõ dangania Moze jaw̃a nasi, ba ahele nasi ibeʼe Jehowa, sara wongi manõ ba nangi sabeʼe, si oroi ba gatoemboecha loeo, ba otoefo nasi ibeʼe; fabali nidanõ. 
EXO.14_1.22	Ba latõrõ daloe nasi Iraono Gizeraëli, hoelõ na ba danõ sabeʼe, ba amaedola mbagolõ nasi, he ba gambõlõra, ba he ba gaberara. 
EXO.14_1.23	Ba lagohi ira Dawa Miseraji, laʼoʼõ ira moroi foeri, koedo andrõ chõ Waraʼo, fefoe, awõ goereta, awõ zi fakoedo, ba daloe nasi bacha. 
EXO.14_1.24	Ba me miwo manoe, ba ifaigi Jehowa zabõlõ Ndrawa Miseraji andrõ, moroi ba mboto galitõ andrõ, moroi ba mboto lawoeo ba ifakoejoe ira. 
EXO.14_1.25	Adeha gaolo ba goereta andrõ chõra ibeʼe, tobali tosasa ira. Ba lamane Dawa Miseraji: Talaoe moloi, ba Ndraono Gizeraëli andrõ! Jehowa sa zi fasõndra ba Ndrawa Miseraji, salahira. 
EXO.14_1.26	Ba imane Jehowa chõ Moze: Oroʼõ dangaoe jaw̃a nasi, ba ihawoei Ndrawa Miseraji asi, fabaja koereta chõra ba si fakoedo! 
EXO.14_1.27	Ba iʼoroʼõ dangania Moze jaw̃a nasi, ba mangawoeli ba nahania nasi, me aracha moloeo, ba lafaondragõ ia Dawa Miseraji woloi, ba itaboi ba daloe nasi Ndrawa Miseraji Jehowa. 
EXO.14_1.28	Ba ifoeli fahalõ nasi ba ihawoei goereta, awõ zi fakoedo — sabõlõ andrõ chõ Waraʼo fefoe — si no moloʼõ jaʼira, bacha ba nasi; samõsa lõ saoeri, jaʼira andrõ. 
EXO.14_1.29	Ba no latõrõ nasi Iraono Gizeraëli, hoelõ na ba danõ sabeʼe, ba amaedola mbagolõ nasi, he ba gambõlõra, ba he ba gaberara. 
EXO.14_1.30	Si manõ wangorifi Jehowa Iraono Gizeraëli ba Ndrawa Miseraji, me loeo daʼõ, ba laʼila tooe ba mbewe nasi Ndrawa Miseraji, si no mate, Iraono Gizeraëli. 
EXO.14_1.31	Ba aboto ba dõdõ Ndraono Gizeraëli zabõlõ sibai andrõ, nilaoe Jehowa ba Ndrawa Miseraji. Ba laʼataʼoefi Jehowa sato, ba fadoehoe dõdõra chõ Jehowa ba chõ genoninia andrõ, Mose.
EXO.15_1.1	I. 
EXO.15_1.2	Faʼabõlõgoe Jehowa ba fanoenõgoe, me no sangorifi jaʼodo ia; Lowalangigoe ia, andrõ oesoeno ia — Lowalangi namagoe andrõ, oeʼeboeaʼõ doeriania. 
EXO.15_1.3	Sabõlõ ba wanoewõ Jehowa andrõ; Jehowa dõinia. 
EXO.15_1.4	Koereta andrõ chõ Waraʼo ba sabõlõ andrõ chõnia, ba no itoeliʼõ ba nasi, ba nitoetoejoe andrõ, si fasõndra moroi ba goereta jaw̃a, ba no alõmõ ba nasi zoechoe. 
EXO.15_1.5	No ibaloegõ ira namõ nasi; ba dawoejoe ahõndrõ ira, hoelõ gara. 
EXO.15_1.6	Si so lachõmi dangaoe kambõlõ, jaʼoegõ, Jehowa, ba waʼabõlõnia andrõ. Tangaoe kambõlõ andrõ, jaʼoegõ, Jehowa, ba irasa nemali. 
EXO.15_1.7	Ba ba waʼasalaw̃amõ andrõ, si no eboea sibai, ba õhori zi faʼoedoe chõoe. Na õbeʼe tesao mbachoehachoe dõdõoe, ba iʼā ira, si mane femanga galitõ dõla wache. 
EXO.15_1.8	Ba wehõfoehõfoemõ, ba wõnoemõ, tobaʼa nidanõ; abeʼe hohooe, hoelõ mbaʼabaʼa; hoelõ zi bakoe hooe nasi. 
EXO.15_1.9	Imane emali: Daʼoegohi ira, oechamõ dania: oefaosa dania niraboe, oeʼaboesoiʼõ ndraʼo ba chõra. Oedõni ziʼõli; ihori ira tangagoe andre. 
EXO.15_1.10	Õfatõrõ hanoehanoemõ andrõ, ba ihawoei ira asi; ahõndrõ ira, hoelõ zimo, ba nasi seboea sibai. 
EXO.15_1.11	Ha niha Lowalangi si fagõlõgõlõ chõoe, jaʼoegõ. Jehowa! Ha niha zi fagõlõgõlõ chõoe, jaʼoegõ, salaw̃a seboea lachõmi, jaʼoegõ, sataʼoe ita, ba wolaoemõ andrõ, seboea toeria, solaoe sahõlihõli dõdõda! 
EXO.15_1.12	Õʼoroʼõ dangaoe, ba itõlõ ira tanõ. 
EXO.15_1.13	No õfasao faʼeboea dõdõoe soi andrõ si no õʼefaʼõ; no õʼohe ba nahiaoe niʼamoniʼõ andrõ, faʼabõlõoe. 
EXO.15_1.14	Me larongõ niha baero, ba manizinizi ira; ihawoei Ndrawa Wilisiti faʼataʼoe. 
EXO.15_1.15	Tobali dõdõ zalaw̃a Ndraono Gedomo, ba ihawoei zolohe Iraono Moabi fogichi dõdõ; aragoeragoe dõdõ mbanoea ba danõ Ganaʼana fefoe. 
EXO.15_1.16	Ihawoei ira faʼatobali dõdõ ba faʼataʼoe; ba nilaoe dangaoe andrõ, si no eboea, tobali hoelõ gara ira, ba latõrõ banoeaoe, jaʼoegõ, Jehowa; latõrõ banoea andrõ, nitoejoemõ chõoe. 
EXO.15_1.17	No õʼohe ira ba no õtanõ ira ba hili andrõ, ba hili tána chõoe andrõ, ba nahia andrõ, nihaogõoe chõoe, jaʼoegõ, Jehowa, enaʼõ ba daʼõ sosoʼõ, ba niʼamoniʼõ andrõ, jaʼoegõ, Soʼaja, ba nihaogõ dangaoe. 
EXO.15_1.18	Razo Jehowa, gõtõgõtõ waʼara! 
EXO.15_1.19	Me laroegi nasi koedo Waraʼo, awõ goereta, awõ zi fakoodo, ba ifoeli fahalõ jaw̃ara hooe nasi ibeʼe Jehowa; ba Iraono Gizeraëli, ba no latõrõ nasi, ba zi no otoefo.” 
EXO.15_1.20	Ba itoejoe waritia Mirija samaʼeleʼõ andrõ, ira alawe, talifoesõ Gaʼaroni, ba laʼoʼõ ia ira alawe fefoe, laʼohe waratia ba manari ira. 
EXO.15_1.21	Ba manoenõ Mirija, imane: ”Miʼanoenõ chõ Jehowa, me no salaw̃a seboea ia; no itoeliʼõ ba nasi koedo, fabaja si fakoedo jaw̃a!”
EXO.15_1.22	II. 
EXO.15_1.23	Awena laroegi Mara; ba tebai labadoe nidanõ andrõ, bõrõ waʼafetonia. Safeto sa ia, andrõ wa labeʼe tõi naha andrõ Mara (Safeto). 
EXO.15_1.24	Ba koemõkõkõkõ zato chõ Moze, lamane: Ha mabadoe idanõ? 
EXO.15_1.25	Ba iʼangarõfi li Jehowa, ba iʼoromaʼõ chõnia geoe Jehowa, daʼõ itiboʼõ ba nidanõ andrõ, ba ami saʼae nidanõ. Ba daʼõ ibeʼe chõra gamachõita ba hoekoe ba ba daʼõ itandraigõ ira, 
EXO.15_1.26	imane: Na õʼoʼõ niw̃aʼõ Lowalangioe Jehowa ba na õlaoe zatoelõ dõdõnia famaigi, na õʼoʼõ goroisania ba na lõ olifoeʼõ gamachoitania andrõ fefoe, ba sambalõ lõ oefatõrõ chõoe famakao andrõ nifatõrõgoe ba Ndrawa Miseraji mege; 
EXO.15_1.27	Ba laroegi Gelima, ba felendroea lasõndra ba daʼõ oemboe nidanõ ba fitoe ngafoeloe ngaʼeoe dõla nohi; ba molombase ira ba daʼõ ba zinga nidanõ. 
EXO.16_1.1	I. 
EXO.16_1.2	Ba koemõkõkõkõ Ndraono Gizeraëli fefoe chõ ndra Moze Aʼaroni ba danõ si mate andrõ. 
EXO.16_1.3	Lamane chõra Iraono Gizeraëli: Enaʼõ na mate mege ndraʼaga ba danga Jehowa, ba danõ Miseraji, me doemadaoga ba ngai mbowoa ndriwo chõma ba me aboesoga koee; ba no miʼohega ba danõ si mate andre, ba wameʼe mate olofo Ndraono Gizeraëli fefoe. 
EXO.16_1.4	Ba imane Jehowa chõ Moze: Laoe! Daʼoebeʼe atoroe moroi ba mbanoea si jaw̃a koee, amaedola daw̃a deoe, ba acha mõi ira, acha laʼerogõ maʼṍchõ wangozaragõ sogoena chõra maʼṍchõ. Ba daʼõ dania oetandraigõ ira, na edõna laʼoʼõ nifachoigoe, ba na lõʼõ. 
EXO.16_1.5	Ba na laʼasiwai nihalõra ba loeo wangõhõna, ba no mendroea faʼoja niʼozaragõra na loeo bõʼõ. 
EXO.16_1.6	Ba lamane ba Ndraono Gizeraëli fefoe ira Moze Aʼaroni: Owī dania, ba aboto ba dõdõmi, wa no Jehowa zangeheta jaʼami ba danõ Miseraji; 
EXO.16_1.7	ba mahemoloe mbanoea, ba oroma chõmi lachõmi Jehowa; noa sa irongo wekõkõkõkõmi chõ Jehowa; ba hadia ndraʼaga, wa chõma koemõkõkõkõ ami? 
EXO.16_1.8	Ba imane na Moze: Me ibeʼe dania chõmi Jehowa, owī dania, ba õmi diwo, ba mahemoloe mbanoea, ba sabõnõ koee, ba me no irongo wekõkõkõkõmi chõma Jehowa — hadia sa ndraʼaga andre? Tenga chõma moekõkõkõkõ ami, tobali sa chõ Jehowa! 
EXO.16_1.9	Ba imane Moze chõ Gaʼaroni: Õmane ba Ndraono Gizeraëli fefoe: Miʼondrasi Jehowa: noa sa irongo wekõkõkõkõmi andrõ. 
EXO.16_1.10	Ba me no iw̃aʼõ daʼõ ba Ndraono Gizeraëli fefoe Aʼaroni, ba laʼotahõgõ danõ si mate wamaigi; ba iʼozoemagõ oroma lachõmi Jehowa ba lawoeo andrõ. 
EXO.16_1.11	Ba imane Jehowa chõ Mose: 
EXO.16_1.12	No oerongo wekõkõkõkõ Ndraono Gizeraëli; õmane chõra: Owī dania, ba so gõmi diwo, ba mahemoloe mbanoea, ba aboeso ami koee, ba jaʼaboto ba dõdõmi, wa no jaʼo Jehowa, Lowalangimi. 
EXO.16_1.13	Ba me aracha bongi, ba so moroi si tooe zi ate, lahawoei golombasew̃a. 
EXO.16_1.14	Ba mahemoloe mbanoea, ba aechoe namo ba zi tefasoei olombasew̃a. Ba me taja namo andrõ, ba hiza tooe ba danõ si mate zi no ideʼide, mongawoea, faʼeboea dambõni, ba danõ tooe. 
EXO.16_1.15	Ba me laʼila Iraono Gizeraëli, ba faoma lamane chõ nawõra: Hadia daʼõ? lõʼõ sa laʼila hadia. Ba imane chõra Moze: Daʼõ koee andrõ, boeala Jehowa chõmi, õmi.
EXO.16_1.16	II. 
EXO.16_1.17	Ba laʼoʼõ daʼõ Iraono Gizeraëli, laʼozaragõ; samõsa, ba oja iʼozaragõ ba samõsa, ba ambõ faʼoja. 
EXO.16_1.18	Ba me lasoeʼa ba doemba, ba lõ si tõra ba zi no oja mangai, ba lõʼõ gõi ambõ ba zambõ faʼoja niʼozaragõ, ha ndrohoendrohoe zogoena, õ zamõsana, niʼozaragõra. 
EXO.16_1.19	Ba imane chõra Moze: Samõsa lõ sameʼe jaw̃a, irege mahemoloe. 
EXO.16_1.20	Ba lõ lafondrondrongo li Moze, so zameʼe jaw̃a õsa, irege mahemoloe õ. Ba mokoekoeõ ba obooe. Ba mofõnoe chõra Moze. 
EXO.16_1.21	Ba ero mahemoloe mbanoea laʼozaragõ, ndrohoendrohoe zogoena õ zamõsana. Ba na aoechoe zino, ba maniõ. 
EXO.16_1.22	Ba me loeo wangõhõna, ba no mendroea waʼoja niʼozaragõra, õra, no doea doemba zamõsa. Ba mõi zatoea mbanoea fefoe, ba wangombacha daʼõ chõ Moze. 
EXO.16_1.23	Ba imane chõra: Jaʼia niw̃aʼõ Jehowa: Mahemoloe loeo wolombase, sabato, niʼamoniʼõ chõ Jehowa. Hadia zomasi ami misala, ba misala, ba hadia nirino, ba mirino; hadia zi tosai, ba mibeʼe jaw̃a, ba wanenagõ jaʼia, õ mahemoloe. 
EXO.16_1.24	Ba labeʼe jaw̃a irege mahemoloe, dali niw̃aʼõ Moze, ba lõ obooe ba lõʼõ gõi koekoeõ bacha. 
EXO.16_1.25	Ba imane Moze: Õmi maʼõchṍ; sabato chõ Jehowa sa maʼõchṍ; lõ misõndra hadia ia ba danõ maʼõchṍ. 
EXO.16_1.26	Õnõ ngaloeo miʼozaragõ ia, ba ba loeo si fitoe, ba zabato, ba lõ jaʼia. 
EXO.16_1.27	Ba so zi mõi baero, me loeo sabato, ba wangozaragõ, ba lõ hadia ia lasõndra. 
EXO.16_1.28	Ba imane Jehowa chõ Moze: Ha waʼara tõ na techõmi miʼoʼõ goroisagoe ba amachoitagoe? 
EXO.16_1.29	Hiza, Jehowa zameʼe chõmi sabato andrõ, doea ngaloeo balazo ibeʼe chõmi, na loeo wangõhõna; mihonogõ ami jomo; samõsa bõi jamõi tooe, na loeo sabato. 
EXO.16_1.30	Ba laʼamoniʼõ loeo sabato. 
EXO.16_1.31	Ba ”mána” labeʼe tõinia Iraono Gizeraëli: No afoesi, hoelõ lada safoesi, ba faʼaminia, ba hoelõ koee nilaoe w̃e w̃ani. 
EXO.16_1.32	Ba imane Moze Daʼõ niw̃aʼõ Jehowa: Sadoemba laʼirõʼõ ba ngaʼõngaʼõtõ mitooe, enaʼõ laʼila gõ andrõ, nibeʼegoe balazomi ba danõ si mate, me oeheta ami ba danõ Miseraji. 
EXO.16_1.33	Ba imane Moze chõ Gaʼaroni: Halõ migõ, sadoemba beʼe bacha ”mána”, ba beʼe jaw̃a fõna Jehowa, enaʼõ teʼirõʼõ, gõtõgõtõ waʼara. 
EXO.16_1.34	Ba iʼoʼõ daʼõ Aʼaroni, dali niw̃aʼõ Jehowa chõ Moze; ibeʼe fõna zoera goroisa Aʼaroni, ba wangirõʼõ jaʼia. 
EXO.16_1.35	Ba õfa woeloe fache waʼara laʼagaʼaga ”mána” Iraono Gizeraëli, irege laroegi danõ si so niha; ”mana” gõra, irege lachamõ nola danõ Ganaʼana. 
EXO.16_1.36	Ba si sadoemba, ba samboea niʼofoeloe zi samba Efa [chõra].
EXO.17_1.1	I. 
EXO.17_1.2	Ba lafasosoni Moze, lamane: Mibeʼe gõma idanõ! Ba imane chõra Moze: Hana wa mifasosoni ndraʼodo? Hadia wa mitandraigõ Jehowa? 
EXO.17_1.3	Ba sowõchi tõdõ ira ba daʼõ, andrõ moekõkõkõkõ ira chõ Moze, wangoemaʼõ: Hana wa no õheta ndraʼaga ba danõ Miseraji? hadia, ba wameʼe mate owõchi dõdõ ndraʼaga, awõ ndraonoma, awõ goerifõma? 
EXO.17_1.4	Ba iʼangarõfi li Jehowa Moze, imane: He oewisa ba niha andrõ! hatṍ maʼifoe tõ, ba lateboe kara ndraʼodo! 
EXO.17_1.5	Ba imane Jehowa chõ Moze: Owaõwaõ fõna zato, ba ohe awõoe zatoea Ndraono Gizeraëli õsa; ba siʼo andrõ, famõzi Nilo no chõoe, ba ohe tangaoe ba owaõwaõ! 
EXO.17_1.6	Hiza, sodo dania ba daʼõ fõnaoe, ba dete gara, ba gahe hili Horebi. Ba õbõzi dania gara andrõ, ba mangoemboe nidanõ saloea chõnia, õra. Ba iʼoʼõ daʼõ Moze, ba zi so satoea Ndraono Gizeraëli andrõ. 
EXO.17_1.7	Ba ibeʼe tõi naha andrõ Masa ba Meriba, me no fasoso Ndraono Gizeraëli ba me no latandraigõ Jehowa, wanofoe: Hadia, so ba chõda Jehowa, ma lõʼõ?
EXO.17_1.8	II. 
EXO.17_1.9	Ba imane Moze chõ Josoea: Toetoejoe chõda zabõlõ, ba mahemoloe, ba ae fasoewõ ba Ndraono Gamaleki andrõ. Ba jaʼodo, ba ba zoezoe hili sodo, ba so ba dangagoe siʼo andrõ chõ Lowalangi. 
EXO.17_1.10	Ba iʼoʼõ Josoea niw̃aʼõ Moze chõnia, ba wasoewõta ba Ndraono Gamaleki; ba mõi ba zoezoe hili ndra Moze, Aʼaroni, Hoeri. 
EXO.17_1.11	Ba fatoea ifazaw̃a dangania Moze, ba abõlõ Ndraono Gizeraëli, ba na idada dangania, ba Iraono Gamaleki zabõlõ. 
EXO.17_1.12	Ba me atage danga Moze, ba lahalõ gara ba labeʼe dadaomania. Ba latoewoe daʼionia Aʼaroni ba Hoeri, samõsa dambai, ba abeʼe daʼionia, irege aechoe loeo. 
EXO.17_1.13	Ba tobali ilaw̃a Ndraono Gamaleki ba sabõlõ andrõ chõra Josoea bawa ziʼõli. 
EXO.17_1.14	Ba imane Jehowa chõ Moze: Tanõ ba zoera daʼõ, fa bõi olifoe, ba abeʼeʼõ wangoemaʼõ chõ Josoea, õmane: Oehori ba danõ Ndraono Gamaleki, irege taja dõira oebeʼe. 
EXO.17_1.15	Ba ifaʼanõ naha wameʼe soemange Moze, ba ibeʼe tõinia ”Jehowa mandreragoe”, 
EXO.17_1.16	imane sa: ”Nitoejoe mandrera andrõ chõ Jehowa; fasoewõta ba Ndraono Gamaleki chõ Jehowa, iroegi zi lõ aetoe!”
EXO.18_1.1	I. 
EXO.18_1.2	ba ihalõ Zifora andrõ, foʼomo Moze Jetero, matoea Moze — noa sa ifaʼoheʼõ mangawoeli Moze — 
EXO.18_1.3	awõ nononia andrõ, si domboea — tõi zi samboea, ba Gereso, me no imane: No tobali si fatewoe ndraʼo ba danõ zotanõ; 
EXO.18_1.4	ba tõi zi samõsa, ba Eliezeri, me imane: No itolodo Lowalangi namagoe andrõ, no iʼefaʼõ ndraʼo ba mbawa ziʼõli Waraʼo. — 
EXO.18_1.5	Ba so Jetero, matoea Moze, awõ ndraono Moze, awõ woʼomonia, mõi ia chõ Moze ba danõ si mate, ba zolombase ira, ba gahe hili Lowalangi andrõ. 
EXO.18_1.6	Ba ifaw̃aʼõgõ chõ Moze imane: Mõido chõoe, jaʼodo andre, matoeaoe Jetero, awõ woʼomooe ba ononia si domboea andrõ, si fao chõnia. 
EXO.18_1.7	Ba maoso Moze, mõi moefaondragõ matoeania andrõ, ifaõndrõ ia ba faʼago bawa chõnia; ba faoma lasofoe chõ nawõra, na lõ hadia ia chõra, ba mõi baose. 
EXO.18_1.8	Ba idoenõdoenõ chõ matoeania Moze fefoe milaoe Jehowa chõ Waraʼo ba ba Ndrawa Miseraji, ba wangorifi Iraono Gizeraëli, awõ wamakao andrõ fefoe, si no gõna ira ba lala ba fangorifi Jehowa jaʼira. 
EXO.18_1.9	Ba omoeso dõdõ Jetero ba zi sõchi andrõ fefoe, nilaoe Jehowa ba Ndraono Gizeraëli, wa no iʼefaʼõ ira ba danga Ndrawa Miseraji. 
EXO.18_1.10	Ba imane Jetero: Nisoeno Jehowa, me no iʼefaʼõ ami ba danga Waraʼo ba ba danga Ndrawa Miseraji, me no iheta barõ mbawa Ndrawa Miseraji mbanoeami. 
EXO.18_1.11	Awena aboto ba dõdõgoe, wa no sabõlõ moroi ba Lowalangi bõʼõ fefoe Jehowa; ba zi fajaw̃a ira chõra saʼae ilaw̃a ira. 
EXO.18_1.12	Aefa daʼõ, ba ifahalõʼõ goerifõ Jetero andrõ, matoea Moze, nibeʼe soemange nitoenoe ba soemange nitaba, soemange Lowalangi, ba so Gaʼaroni, awõ zatoea Ndraono Gizeraëli fefoe, ba wangoroedoegõ jaʼira chõ matoea Moze andrõ, ba wemanga zoemange andrõ fõna Lowalangi.
EXO.18_1.13	II. 
EXO.18_1.14	Ba me iʼila matoea Moze halõw̃õnia ba niha, ba imane chõnia: He wisa ndraʼoegõ ba niha andrõ? Hana wa ha jaʼoegõ zidaodao, ba lahoeroefai manõ ndraʼoegõ niha, iʼotarai zi hoelõ wongi noemalõ ba waʼabongi? 
EXO.18_1.15	Imane Moze chõ matoeania: Jaʼia, mõimõi chõgoe niha, ba wanofoe faetasa. 
EXO.18_1.16	Na so hoehoeora, ba laʼondrasi ndraʼo, enaʼõ oeʼetoeʼõ, ha chõ zatoelõ, ba enaʼõ oeʼombachaʼõ nifachoi Lowalangi ba oroisania. 
EXO.18_1.17	Ba imane matoea Moze chõnia: Tenga si gõna wolaoemõ andrõ. 
EXO.18_1.18	Erege dõdõoe ba erege gõi dõdõ niha andrõ, si so chõoe; abõlõ afõchõ halõw̃õoe andrõ chõoe, tebai ha jaʼoegõ zangasiwai. 
EXO.18_1.19	Ba daʼoefobawa lala chõoe, oʼõ chõgoe, ba itoloʼõ Lowalangi: bõi boelõʼõgõ samaʼema chõ Lowalangi hadia ia niw̃aʼõw̃aʼõ niha, faʼema chõ Lowalangi hoehoeora. 
EXO.18_1.20	Ba botochi ba dõdõra gamachoita ba oroisa, ba oromaʼõ chõra lala nitõrõra ba he lawisa wolaoe. 
EXO.18_1.21	Ba toetoejoe ba niha sato zangataʼoefi Lowalangi ba si fadoehoe dõdõda ba si lõ mangaloei chõra hadia ia, ba fataro ira sangoehoekoe si hõnõhõnõ ba si otoeʼotoe ba si limalima woeloe ba si foeloefoeloe, 
EXO.18_1.22	fa lõ mamalõmalõ lafatoenõ hoehoeo zato. Ba hoehoeo seboea, fefoe ba ndramoeʼohe chõoe; ba hoehoeo sideʼide fefoe, ba jaʼira zangetoeʼõ, ba aoha chõoe õbeʼe, ba latoloʼõ. 
EXO.18_1.23	Na õmanõ wangohonogõi daʼõ, ba na iw̃aʼõ chõoe Lowalangi, ba tola õtaha, ba si sõchi tõdõ niha andrõ fefoe, wangawoeli ba chõra. 
EXO.18_1.24	Ba iʼoʼõ niw̃aʼõ matoeania Moze, fefoe nifobawania lala chõnia, ba ifaloea. 
EXO.18_1.25	Itoetoejoe Moze ba Ndraono Gizeraëli fefoe niha si so tõdõ ba ifataro hõgõ zato, sangoehoekoe si hõnõhõnõ ba si otoeʼoetoe ba si limalima woeloe ba si foeloefoeloe, 
EXO.18_1.26	enaʼõ lõ mamalõmalõ laʼasiwai hoehoeo zato. Ba hoehoeo seboea, ba niʼohe chõ Moze, ba fefoe hoehoeo sideʼide, ba jaʼira zangetoeʼõ. 
EXO.18_1.27	Ba ifasao ba lala matoeania Moze, mangawoeli ba chõra daʼõ.
EXO.19_1.1	I. 
EXO.19_1.2	No laheta ira ba Rafidi, ba laroegi danõ si mate Sinaʼi; ba molombase ira ba danõ si mate. Ba gamaoedoe hili andrõ labeʼe golombasew̃a Iraono Gizeraëli. 
EXO.19_1.3	Ba me no mõi mijaw̃a Moze chõ Lowalangi, ba hoemede chõnia Jehowa moroi ba hili jaw̃a, imane: Daʼõ niw̃aʼõoe ba maʼoewoe Jakobo, daʼõ niʼombachaʼõoe ba Ndraono Gizeraëli: 
EXO.19_1.4	No miʼila nilaoegoe ba Ndrawa Miseraji; wa no oeʼohe ami, amaedola ba dete gafi mojo, wa ba daʼe oeroegi wolohe jaʼami, chõgoe. 
EXO.19_1.6	 Daʼõ niw̃aʼõoe ba Ndraono Gizeraëli. 
EXO.19_1.7	Ba mõi Moze, ifaloechaʼõ zatoeara ba ifaʼema chõra daroma li andrõ, niw̃aʼõ Jehowa chõnia, fefoe. 
EXO.19_1.8	Ba dozi manõ ira, ba ha sara li, lamane: Fefoe hadia ia niw̃aʼõ Jehowa, ba maʼoʼõ! Ba iʼombachaʼõ chõ Jehowa niw̃aʼõ zato Moze. 
EXO.19_1.9	Ba imane Jehowa chõ Moze: Hiza, mõido chõoe bacha ba lawoeo saweʼeweʼe, enaʼõ larongo sato, na fahoehoeodo chõoe, ba enaʼõ si lõ aetoe wamatira chõoe. Ba ifaʼema chõ Jehowa niw̃aʼõ zato Moze. 
EXO.19_1.10	Ba imane Jehowa chõ Moze: Ae chõra ba w̃aʼõ chõra, enaʼõ mamoni ira maʼõchṍ ba mahemoloe, ba ndramoebabago noechara. 
EXO.19_1.11	Ba ba zi doea wongi, ba no mamaʼanõ ira; ba zi doea wongi sa mõi tooe ba hili Zinaʼi Jehowa, ba zanehe zato fefoe. 
EXO.19_1.12	Ba ba zato, ba õtaroeʼõ gõli, fasoei, wangoemaʼõ chõra: Miʼangelama, fa bõi mõi mijaw̃a ami ba hili, bõi naʼi mihatõʼõ ami ba gahenia; gofoe ha niha zi hatõʼõ jaʼia ba hili, ba si mate! 
EXO.19_1.13	Lõ tola ibabaja hili tanga niha; niteboe kara na so zi manõ ba ma nifana, he niha, ba he oerifõ, lõ tola lõ mate. Ba na terongo li dorofe, ba mõi mijaw̃a ira ba hili. 
EXO.19_1.14	Ba mõi mitooe Moze moroi ba hili, mõi ia ba zato ba iwaʼõ chõra, mamoni ira ba lababago noechara. 
EXO.19_1.15	Ba imane na chõra: Mifaʼanõ ami, irege ba zi doea wongi; samõsa lõ tola oroedoe ba ndra alawe.
EXO.19_1.16	II. 
EXO.19_1.17	Ba iʼohe baero golombasew̃a zato Moze, ba wamaondragõ Lowalangi, ba laʼiagõ gahe hili. 
EXO.19_1.18	Ba no anõnõ simbo hili Zinaʼi, me no mõi tooe ba zoezoenia Jehowa ba galitõ; ba noemalõ mijaw̃a zimbo, moroi chõnia, hoelõ zimbo galitõ mbaho, ba modoeroe sibai hili andrõ maʼasamboea. 
EXO.19_1.19	Ba itoegoe ara, ba itoegoe abõlõ li dorofe andrõ: hoemede Moze ba itema linia Lowalangi, eboea linia. 
EXO.19_1.20	Mõi mitooe ba hili Zinaʼi Jehowa, ba zoezoe hili. Ba ikaoni ba zoezoe hili Moze Jehowa; ba mõi mijaw̃a Moze. 
EXO.19_1.21	Ba imane Jehowa chõ Moze: Ae mitooe ba abeʼeʼõ wangoemaʼõ ba zato, bõi ndramoehatõʼõ ira chõ Jehowa, ba wamaigi jaʼia; fa bõi ato zi mate chõra. 
EXO.19_1.22	He ere andrõ gõi, sangahangahatõ jaʼira chõ Jehowa, ba laʼamoniʼõ gõi ira; fa bõi ilaoe chõra Jehowa. 
EXO.19_1.23	Ba imane Moze chõ Jehowa: Tebai mõi mijaw̃a ba hili Zinaʼi zato; noa sa jaʼoegõ zangabeʼeʼõ fangoemaʼõ chõma, ba wangõli hili ba no õw̃aʼõ: tebai miroegi. 
EXO.19_1.24	Ba imane chõnia Jehowa: Ae manõ mitooe ba ohe awõoe Gaʼaroni, wangawoeli mijaw̃a. Ba bõi ndra moehatõʼõ ira ere andrõ, awõ zato, ba weʼamõi mijaw̃a chõ Jehowa, enaʼõ bõi ilaoe chõra. 
EXO.19_1.25	Ba mõi mitooe ba zato Moze ba iw̃aʼõ chõra.
EXO.20_1.1	I. 
EXO.20_1.18	II. 
EXO.20_1.19	Ba lamane chõ Moze: Sõchi na jaʼoegõ zihede chõma, ba samondrongo ndraʼaga. Sõchi na tenga Lowalangi zihede chõma, fa bõi mate ndraʼaga. 
EXO.20_1.20	Ba imane Moze ba zato: Bõi miʼataʼoefi; ba wanandraigõ jaʼami sa so Lowalangi, ba enaʼõ miʼataʼoefi ia, fa bõi mifazõchi horõ. 
EXO.20_1.21	Ba ba zarõoe laʼiagõ sato, ba mõi ba lawoeo saitõ andrõ bacha Moze, ba zi so Lowalangi bacha.
EXO.20_1.22	III. 
EXO.20_1.23	Bõi mifazõchi chõmi nadoe firõ baerogoe, ba he adoe anaʼa, ba bõi mifazõchi chõmi. 
EXO.20_1.24	Naha wameʼe soemange õfaʼanõ chõgoe, tanõ, ba ba dete daʼõ õbeʼe zoemange nitoenoe andrõ chõoe ba soemange fangorifi, biribiri ba saw̃i andrõ chõoe; ba nahia andrõ fefoe, nihonogõigoe ba daʼõ, ba wamosoemange jaʼodo ba daʼõ, mõido chõoe, ba oefahowoeʼõ ndraʼoegõ. 
EXO.20_1.25	Ba na õfaʼanõ chõgoe naha wameʼe soemange, kara, ba lõ tola õfake gara nitoto, wamaʼanõ jaʼia; na õlaoe chõnia wakake siʼõli, ba salacha õfatõrõ chõnia. 
EXO.20_1.26	Ba lõ tola gõi ora õtõrõ, weʼamõi jaw̃a ba naha wameʼe soemange andrõ chõgoe, fa bõi tehoi fõnania mbaloebaloe zaila ndraʼoegõ.
EXO.21_1.1	I. 
EXO.21_1.2	Na õhõli zawoejoe, niha Heberaio, ba meõnõ fache mohalõw̃õ ia [chõoe], sawoejoe, ba ba ndrõfi si fitoe, ba niʼefaʼõ ia, saoha gõlõ. 
EXO.21_1.3	Na ha samõsa ia, me awena so ia, ba ha samõsa gõi ia ba wangefaʼõ jaʼia; ba na no so ndrongania, ba niʼefaʼõ gõi daʼõ, awõnia. 
EXO.21_1.4	Ba na sochõ jaʼia zamodonga jaʼia mege, ba na no moʼono chõnia, ono matoea, ba ma ono alawe, ba chõ zochõ jaʼia ndrongania, fabaja iraono andrõ, ba ha jaʼia niʼefaʼõ. 
EXO.21_1.5	Ba na iw̃aʼõ enaʼõ sawoejoe andrõ: Omasido zochõ jaʼo ba foʼomogoe ba iraonogoe, ba alacha lõ aefado, 
EXO.21_1.6	ba jamoeʼohe ia fõna Lowalangi sochõ jaʼia, ba jamoefaedogõ ia ba lagõ mbawandroehõ, ba ma ba gehomo mbawandroehõ, ba jamoetõgi dalingania fõrõgi sochõ jaʼia, ba ja lõ teboelõ sawoejoenia. 
EXO.21_1.7	Na so zamawa sawoejoe ononia alawe, ba tebai niʼefaʼõ daʼõ, si mane sawoejoe bõʼõ. 
EXO.21_1.8	Na lõ omasi zochõ jaʼia, samohoe jaʼia iá, ba jamoefahõliʼõ, ba lõ tola iʼamawa ba niha bõʼõ, si tenga jaʼira, na lõ aro linia ehõnia. 
EXO.21_1.9	Ba na chõ nononia ihonogõi, ba ja hoelõ nononia alawe. 
EXO.21_1.10	Ba na ihalõ zamboea tõ, ba bõi jamoeʼambõsi ia; he ba gõnia, ba he ba noechania, ba he ba waʼoroedoe chõnia. 
EXO.21_1.11	Na lõ itõrõ zi tõloe balõ andrõ, ba ja aefa ndra alawe andrõ, saoha gõlõ.
EXO.21_1.12	II. 
EXO.21_1.13	Ba na tenga niʼodõdõgõ, na Lowalangi zamatõrõ tangania, ba oehonogõi chõoe naha, nisaw̃ania woloi. 
EXO.21_1.14	Ba na so zolaoe horõ chõ nawõnia, na iboenoe, nilimo, ba ba zinga naha wameʼe soemange chõgoe õhalõ ia, ba wamoenoe jaʼia. 
EXO.21_1.15	Samõbõzi amania, ba ma inania, ba niboenoe. 
EXO.21_1.16	Soraboe Iraono Gizeraëli — he iʼamawa sawoejoe, ba he ba nomonia, lasõndra, ba niboenoe. 
EXO.21_1.17	Sangelifi amania, ba ma inania, ba niboenoe. 
EXO.21_1.18	Na so zi fagoeagoea ba na ibõzi nawõnia si samõsa, kara, ba ma tanga, irege ibeʼe ba zalo, he lõ mate ia, 
EXO.21_1.19	ba ja aefa zolaoe daʼõ, na ifoeli abeʼe nibõzi andrõ, na iʼila mõi tooe, maniʼo; ha gõtõ zi tebato ia jomo isalahini chõnia, ba ifaigi daloedaloe chõnia. 
EXO.21_1.20	Na so zamõzi sawoejoenia ira matoea, ba ma sawoejoenia ira alawe, siʼo, irege adõlõ mate, ba nihoekoe daʼõ. 
EXO.21_1.21	Ba na aoeri na oea, mato maʼṍchõ, ba ma mato doea wongi, ba tenga nihoekoe ia, me no chõnia, bõli ganaʼania. 
EXO.21_1.22	Ba na so niha si fasõndra, ba na latimba ndra alawe sanabina, irege aechoe dabinania, ba na lõʼõ na atṍ bõʼõnia, safõchõ, ba nichaoe zolaoe daʼõ, ogaoeta niw̃aʼõ zodonga ira alawe andrõ, ba ibeʼe dali niw̃aʼõ zangoehoekoe. 
EXO.21_1.23	Ba na iroegi zabõlõbõlõ, ba noso lahalõ fangali noso, 
EXO.21_1.24	ba hõrõ fangali hõrõ, ba boha fangali mboha, ba tanga fangali danga, ba ahe fangali gahe, 
EXO.21_1.25	ba sachozi fangali zachozi, ba socho ba doho fangali zocho ba doho, ba socho ba mbalatoe fangali zocho ba mbalatoe. 
EXO.21_1.26	Na so zamõzi hõrõ zawoejoenia ira matoea, ba ma hõrõ zawoejoenia ira alawe, irege aboto, ba jamoeʼefaʼõ ia, salahi hõrõ andrõ. 
EXO.21_1.27	Ba na ateoe nifõ ibeʼe, na ibõzi zawoejoenia ira matoea, ba ma sawoejoenia ira alawe, ba jamoeʼefaʼõ zawoejoe andrõ, salahi nifõ andrõ.
EXO.21_1.28	III. 
EXO.21_1.29	Ba na no ara si fatandroetandroe zaw̃i andrõ ba na no moefangelama zochõ, ba na lõʼõ zoei idarodarogõ, ba miteboe kara gõi zaw̃i andrõ, na no iboenoe ndra matoea, ba ma ira alawe, ba hoekoe famoenoe gõi hoekoe zochõ jaʼia. 
EXO.21_1.30	Ba na lafoʼõmõ ia hõli, ba ibeʼe hõli noso, ha waʼeboea nibeʼe õmõnia. 
EXO.21_1.31	Ba na ono matoea ba ma ono alawe nitandroe, ba si manõ zoei hoekoe nifatõrõ chõnia. 
EXO.21_1.32	Ba na sawoejoe ira matoea, ba ma sawoejoe ira alawe nitandroe zaw̃i, ba 30 roefia gõmõ zochõ saw̃i andrõ ba niteboe kara zaw̃i. 
EXO.21_1.33	Na so zi lõ manõsõwoei baʼa, ba ma sogao baʼa ba lõ isõsõwoei, ba na aechoe si tooe zaw̃i, 
EXO.21_1.34	ba ma kalide, ba jamoesalahini ba zochõ, anaʼa, sochõ baʼa andrõ, ba amatela andrõ, ba chõ zochõ. 
EXO.21_1.35	Ba na itandroe zaw̃i niha bõʼõ saw̃i, irege mate, ba niʼamawa zaw̃i saoeri andrõ ba nifaosa mbõli; ba si mate, ba nifaosa gõi. 
EXO.21_1.36	Ba na no laʼila manõ niha, wa no tohõna si fatandroetandroe zaw̃i andrõ, ba na lõ nidarodarogõ zochõ jaʼia, ba isalahini saw̃i zaw̃ī andrõ, ba ja chõnia zi mate andrõ.
EXO.22_1.1	I. 
EXO.22_1.2	Na teraʼoe zanagõ ba wanõi jomo, ba na laboenoe, ba tenga nilaoe balõ daʼõ. 
EXO.22_1.3	Ba na ba zi no moloeo zi manõ ba nilaoe balõ. Sanagõ, ba isalahini zinagõnia, ba na lõ chõnia, ba niʼamawa ia salahi nitagõnia andrõ. 
EXO.22_1.4	Na tesõndra aoeri ba chõnia nitagõnia, he saw̃i, ba he kalide, ba he biribiri, ba sagesageoe tõ ifoeli, ogaoeta. 
EXO.22_1.5	Na so zi doedoe oerifõnia ba mbenoeania, ba ma ba kaboe nagoe chõnia, ba na lõ iʼõli, na laʼā zinanõ ba nowi bõʼõ, ba isalahini boea zinanõnia, balazi waʼabõlõ mboea; ba na ahori laʼā zinanõ ba nowi, ba fondrege zi sõchi mboea nowinia ba boea ba kaboe nagoe chõnia ibeʼe salahi. 
EXO.22_1.6	Na so galitõ, na achozi goʼo ba na iraʼi mbasitõ ba na achozi nowi, ba isalahini zachozi andrõ samobõrõ alitõ mege. 
EXO.22_1.7	Na so zameʼe ba nawõnia niʼirõʼõ, anaʼa, ba ma aja, ba na tetagõ ba nomo daʼõ, ba ifabali mbõlinia sanagõ andrõ, na tesõndra ia. 
EXO.22_1.8	Ba na lõ moesõndra zanagõ, ba jamõi fõna Lowalangi zochõ omo, jamõi ba hõloe, wa lõ nibabajania ochõta nawõnia andrõ. 
EXO.22_1.9	Na so hadia ia zi taja, he saw̃i, ba he kalide, ba he biribiri, ba he baroe, ba he gofoe hadia ia zi taja, ba na so zangoemaʼõ: daʼõ ia! ba niʼohe fõna Lowalangi hoehoeora, ba niw̃aʼõ Lowalangi si so sala, ba ifabali wanalahini chõ nawõnia. 
EXO.22_1.10	Na so zameʼe nikoebaloi nawõnia kalide, ba ma saw̃i ba ma biribiri, ba ma hadia ia goerifõ, ba na mate daʼõ, ba ma na gõna hadia ia, ba ma na teʼoloiʼõ, si lõ iʼila niha bõʼõ, 
EXO.22_1.11	ba feʼamõi ba hõloe chõ Jehowa wangetoeʼõ hoehoeo, ma no noemalõ dangania ba gochõta nawõnia andrõ; ba na itehe daʼõ sochõ, ba alacha lõ iʼalī. 
EXO.22_1.12	Ba na no latagõ chõnia, ba iʼalī chõ zochõ. 
EXO.22_1.13	Ba na no tesasawi [ba goetoe ndroeʼoe], ba na iʼila iʼoromaʼõ ngamohi, ba alacha lõ iʼalī nisasawi andrõ. 
EXO.22_1.14	Na so zombalõ oerifõ nawõnia ba na gõna hadia ia ba ma na mate, ba zi lõ sochõ jaʼia, ba iʼalī. 
EXO.22_1.15	Ba na ba zi so zochõ, ba alacha lõ ibeʼe wangali si samõsa; na niwawalõ ba no itema wombalõ.
EXO.22_1.16	II. 
EXO.22_1.17	Ba na ha sambalõ lõ itehe amania, ibeʼe chõnia, ba jamoetoelõ wirõ, ndrohoendrohoe mbõwõ nono alawe. 
EXO.22_1.18	Ira alawe si fakelemoe, ba bõi orofi. 
EXO.22_1.19	Dozi soroedoe ba goerifõ, ba niboenoe. 
EXO.22_1.20	Na so zamozoemange adoe, ba tenga ha Jehowa, ba nihori 
EXO.22_1.21	Niha bõʼõ, ba bõi fakao ba bõi falangõgõ; noa sa niha bõʼõ gõi ami ba danõ Miseraiji mege. 
EXO.22_1.22	Lacha mbanoea ba si lõ ama si lõ ina ba bõi manõ mifakao. 
EXO.22_1.23	Na õfakao ia sa, ba na iʼangarõfi li ndraʼo, ba lõ zi lõ oefondrondrongo wangarõngarõnia, 
EXO.22_1.24	ba tesao dania wõnoegoe ba oefaboenoeʼõ ami siʼõli, ba tobali lacha mbanoea ngambatõmi ba si lõ ama ndraonomi. 
EXO.22_1.25	Na õbeʼe nifalali ganaʼa ba mbanoeagoe si noemana, si so ba ngaimõ, ba bõi sangeboea hare ndraʼoegõ chõnia; bõi mifohare chõnia. 
EXO.22_1.26	Na õhalõ gade mbaroe nawõoe, ba irege aechoe loeo, ba õfoeli chõnia. 
EXO.22_1.27	Awai sa gambala mbotonia, ha baroenia andrõ; hadia saʼae ibeʼe ambalania, na mõ rõ ia? Na iʼangarõfi li ndraʼo, ba oefondrondrongo chõnia, me no sahachõ tõdõ ndraʼodo. 
EXO.22_1.28	Bõi tandraw̃aisi Lowalangi ba bõi elifi zatoea mbanoeami 
EXO.22_1.29	Si no fahõna chõoe ba si sõchi nõsi mboea nagoe chõoe, ba bõi zi lõ õloeloe. Si aʼa nonooe matoea, ba õbeʼe chõgoe. 
EXO.22_1.30	Ba si manõ gõi ba zaw̃ioe ba ba mbiribirioe: fitoe bongi jaso chõ ninania, ba na aefa daʼõ, ba õʼohe chõgoe. 
EXO.22_1.31	Ja niha niʼamoniʼõ ami chõgoe. Ba õsi nisasawi goetoe ndroeʼoe ba mbenoea, ba lõ tola miʼā, mibeʼe õ nasoe. 
EXO.23_1.1	I. 
EXO.23_1.2	Bõi oʼõ zato, ba wamazõchi si lõ sõchi. Na so hoehoeo, ba bõi oʼawõgõ zato weʼamõi sasi, ba wamoejoeʼõ hoekoe. 
EXO.23_1.3	Bõi oʼawogõ zalaw̃a, na so hoehoeonia. 
EXO.23_1.4	Na õsõndra zaw̃i zi faʼoedoe chõoe, ba ma kalidenia, sisoena, ba õʼohe mangawoeli chõnia. 
EXO.23_1.5	Na õʼila ilangõ galide zi faʼoedoe chõoe noronia, ba bõi erogõ ia, õtolo ia, ba wamoeʼa andrõ. 
EXO.23_1.6	Bõi foejoeʼõ hoekoe zi noemana, banoeami, na so hoehoeonia. 
EXO.23_1.7	Bõi fabaja ndraʼoegõ ba hoehoeo, ba zi faroeka faja ba bõi faʼawõ ndraʼoegõ ba wangetoeʼõ hoekoe zi lõ horõ, ba si so hoehoeo satoelõ; lõʼõ sa oew̃aʼõ si lõ horõ zi so horõ. 
EXO.23_1.8	Ba bõi a ganaʼaʼ iʼabõsiʼõ saʼae zangila niha anaʼa andrõ ba ifoejoeʼõ hoehoeo satoelõ. 
EXO.23_1.9	Niha bõʼõ, ba bõi fakao, noa sa miʼila, he wisa dõdõ niha bõʼõ, me no niha bõʼõ mege ami, ba danõ Miseraiji. 
EXO.23_1.10	II. 
EXO.23_1.11	ba ba ndrõfi si fitoe, ba bõi ogoenaʼõ ia, bõi halõ, enaʼõ lahalõ gõra chõnia si noemana, banoeami; ba hadia nisaigõra, ba hana na oetoe ndroeʼoe zi manga; ba si manõ gõi wolaoemõ ba kaboe nagoe chõoe ba ba kaboe falo. 
EXO.23_1.12	Õnõ ngaloeo waʼara, ba hana na õhalõhalõ halõw̃õoe, ba ba loeo si fitoe, ba molombase ndraʼoegõ, enaʼõ molombase gõi zaw̃i ba kalide chõoe, ba enaʼõ lahasoegõ ira ono zawoejoemõ ira alawe, ba he niha bõʼõ andrõ [chõoe]. 
EXO.23_1.13	Fefoe hadia ia, niw̃aʼõgoe chõmi, ba bõi olifoe ami! Bõi itõrõ limi dõi Lowalangi bõʼõ; bõi itõrõ mbewemi! 
EXO.23_1.14	Medõloe zi dõfi õlaoe chõgoe gowasa. 
EXO.23_1.15	Owasa roti si lõ moeʼaisõni õlaoe: fitoe, ngaloeo waʼara õʼā roti si lõ moeʼaisõni, si mane niw̃aʼõgoe chõoe, na baw̃a Abibi, me no ba daʼõ ahetaʼõ ba danõ Miseraji. Bõi mõi chõgoe lõ ba danga 
EXO.23_1.16	Ba owasa ba wamasi si aʼa mboea danõ, nihalõoe. Ba owasa ba wamasi sarā, ba wasoelõna ndrõfi, na õʼozaragõ mboea danõ. 
EXO.23_1.17	Medõloe zi dõfi laʼondrasi Zoʼaja, Jehowa, dozi motõi matoea. 
EXO.23_1.18	Bõi fabaja ba roti niʼaisõni ndro zoemange andrõ niʼoheoe chõgoe, ba tawõ zoemangegoe ba gowasa, ba bõi tebeʼe jaw̃a iroegi mahemoloe. 
EXO.23_1.19	Fondrege zi sõchi, si aʼa mboea nowi chõoe, ba õʼohe ba nahia Lowalangioe Jehowa. Ono mbiribiri, ba bõi rino ba nõsi zoesoe ninania.
EXO.23_1.20	III. 
EXO.23_1.21	angelama ba chõnia andrõ ba oʼõ niw̃aʼõnia; bõi sabeʼe tandro ndraʼoegõ chõnia; lõʼõ sa ibeʼe aefa chõmi lalõmi; fangoromaʼõ jaʼo saʼae ia. 
EXO.23_1.22	Ba na õfondrondrongo linia ba na õʼoʼõ fefoe niw̃aʼõgoe chõoe, ba emali nemalioe ndraʼodo ba si faʼoedoe ba zi faʼoedoe chõoe. 
EXO.23_1.23	Mowaõwaõ saʼae dania fõnaoe malaʼika andrõ chõgoe, wolohe jaʼoegõ ba Ndraono Gamori ba ba Ndraono Cheti ba ba Ndraono Weresi ba ba Ndrawa Ganaʼana ba ba Ndraono Hewi ba ba Ndraono Jeboesi, enaʼõ oehori ira. 
EXO.23_1.24	Bõi angaloeloe ba Lowalangira ba bõi fosoemange, ba bõi ohiaʼõ wolaoera faoeloegõ doedoegõ, ba rasa harefa andrõ chõra. 
EXO.23_1.25	Lowalangimi Jehowa mifosoemange, ba ihõna dania chõoe gaoerifa, ba fõchõ, ba itimba chõoe. 
EXO.23_1.26	Ba lõ dania salaoe taloe ba lõ si lõ ono ba danõ chõoe, ba biha waʼanaoe nosooe oebeʼe. 
EXO.23_1.27	Oefowaõwaõ fõnaoe wametaʼoe andrõ chõgoe ba oefawoeka fefoe niha, niroegioe dania, ba moloi dania fõnaoe nemalioe fefoe oebeʼe. 
EXO.23_1.28	Geto oefowaõwaõ fõnaoe, enaʼõ moloi fõnaoe Ndraono Hewi ba Dawa Ganaʼana ba Iraono Cheti labeʼe. 
EXO.23_1.29	Ba tenga ha dõfi waʼara oetimba ira fõnaoe, fa bõi modoeʼoe danõ ba fa bõi fahõna goetoe ndroeʼoe chõoe. 
EXO.23_1.30	Oezarazara wanimba jaʼira fõnaoe, irege ato ami, ba wangochõgõ tanõ. 
EXO.23_1.31	Ba iʼotarai nasi zoechoe cebeʼe nolamõ, iroegi nasi ba Ndrawa Wilisiti, ba iʼotarai danõ si mate andrõ ba iroegi mboto nidanõ (Oiferati) andrõ. Oebeʼe saʼae ba dangaoe niha ba danõ, ba õtimba ira fõnaoe. 
EXO.23_1.32	Bõi fawoeʼoe li ndraʼoegõ chõra, ba he ba Lowalangira andrõ. 
EXO.23_1.33	Bõi si lõ teboelõ ba danõ ira, fa bõi labeʼe mamazõchi horõ ndraʼoegõ chõgoe. Na õfosoemange Lowalangira, ba tobali tandraw̃a chõoe. 
EXO.24_1.1	I. 
EXO.24_1.2	Ba ha Moze zi hatõʼõ jaʼia chõ Jehowa; jaʼira andrõ, ba lõ tola lahatõʼõ ira, ba sato, ba bõi fao chõnia, weʼamõi mijaw̃a. 
EXO.24_1.3	Ba mõi Moze, iʼombachaʼõ ba zato goroisa Jehowa andrõ fefoe ba amachoitania fefoe. Ba latema linia sato, ha sara li, lamane: Oroisa andrõ fefoe, nibeʼe Jehowa, ba maʼoʼõ! 
EXO.24_1.4	Ba itanõ ba zoera goroisa Jehowa fefoe Moze. Ba mahemoloe õ, ba ihoelõ wongi ifaʼanõ naha wameʼe soemange, ba gahe hili, awõ harefa, felendroea, iʼohiaõ waʼoja mado Ndraono Gizeraëli, si felendroea. 
EXO.24_1.5	Ba iw̃aʼõ ba nono matoea Ndraono Gizeraëli labeʼe zoemange nitoenoe chõ Jehowa ba lataba nono zaw̃i, si matoea, soemange fangorifi. 
EXO.24_1.6	Ba ihalõ zi matonga ndro Moze, ilaoe ba wiga, ba si matonga, ba ibeʼe fanefe naha wameʼe soemange. 
EXO.24_1.7	Ba ihalõ zoera wawoeʼoesa li andrõ, ba ifarongogõ ba zato wombaso. Ba lamane: Fefoe hadia ia niw̃aʼõ Jehowa, ba mafondrondrongo, maʼoʼõ. 
EXO.24_1.8	Ba ihalõ ndro no mege Moze, itefe zato, imane: Do wawoeʼoesa li andrõ daʼe, fawoeʼoesa li nilaoe Jehowa chõmi, dali goroisa andrõ fefoe. 
EXO.24_1.9	II. 
EXO.24_1.10	Ba oroma chõra Lowalangi Ndraono Gizeraëli; barõ gahenia, ba hoelõ mbatoe nila nifaʼanõ, si mane banoea si jaw̃a waʼohahaoe. 
EXO.24_1.11	Ba nitoetoejoe andrõ ba Ndraono Gizeraëli, ba lõ ibabaja. Ba me no lanehegõ Lowalangi, ba manga ira.
EXO.24_1.12	III. 
EXO.24_1.13	Ba maoso Moze, iʼohe genoninia Josoea andrõ; ba mõi mijawa ba hili Lowalangi Moze. 
EXO.24_1.14	Ba ba zatoea no mege, ba imane: Mibaloiga ba daʼe, irege mangawoeliga chõmi; so sa atṍ awõmi Gaʼaroni ba Hoeri. Na so zi so hoehoeo, ba jamoeʼohe chõra. 
EXO.24_1.15	Ba me no iroegi jaw̃a hili, ba ibaloegõ hili lawoeo. 
EXO.24_1.16	Ba iʼiagõ hili Zinaʼi lachõmi Jehowa. Õnõ ngaloeo waʼara ibaloegõ hili lawoeo andrõ; ba me loeo si fitoe, ba hoemede ia chõ Moze, moroi ba lawoeo. 
EXO.24_1.17	Ba ba wamaigi Ndraono Gizeraëli, ba hoelõ galitõ si mangamanga hadia ia lachõmi Jehowa andrõ ba zoezoe hili. 
EXO.24_1.18	Ba mõi bacha ba lawoeo Moze, mõi ia mijaw̃a ba hili. Ba õfa woeloe ngaloeo ba õfa woeloe mbongi Moze ba hili. 
EXO.25_1.1	I. 
EXO.25_1.2	W̃aʼõ ba Ndraono Gizeraëli, enaʼõ labeʼe mbobotolõ chõgoe; midozigõ zi no aoha gõlõ, wangai, chõra. 
EXO.25_1.3	Ba daʼõ gameʼela nihalõmi chõra: anaʼa ba firõ ba tõla; ba oengoe sowōē 
EXO.25_1.4	waroewaroe ba oengoe sojo ba kirimisi, ba tarafali ba boe nambi; 
EXO.25_1.5	ba oeli mbiribiri nilaoe sojo ba oeli mina goeaza ba bana (eoe); 
EXO.25_1.6	ba fanicha ba wandroe, ba rembaremba ba wanicha famajoini ba ba nitoenoe samohoea; 
EXO.25_1.7	ba feremata oena, ba feremata bõʼõ, talachoi nono mbaroe andrõ, awõ ba mbola waetasa andrõ. 
EXO.25_1.8	Ba lafaʼanõ chõgoe nahia niʼamoniʼõ, enaʼõ sosodo ba chõra. 
EXO.25_1.9	Mitõngõni sibai wamaedo nahia ba famaedo wakakenia andrõ fefoe niʼoromaʼõgoe chõoe dania, wamazõchi jaʼia.
EXO.25_1.10	II. 
EXO.25_1.11	Ba õfoʼoeli si ndroehoe mbalaki tánõ bacha ba tánõ baero õfoʼoeli ba õfasoei wamosinga jaʼia anaʼa. 
EXO.25_1.12	Ba õfa õfahele toembo niʼogaolo, anaʼa, ba õfachai ba gahenia si õfa, domboedomboea fatambai. 
EXO.25_1.13	Ba õfazõchi heahea bana, ba õfoʼoeli anaʼa. 
EXO.25_1.14	Ba heahea andrõ, ba õfatõrõ ba doembo niʼogaolo no mege, ba ngai dawõla, enaʼõ tobali famahea dawola. 
EXO.25_1.15	Bõi teboelõ ba doembo niʼogaolo andrõ ba ngai dawõla heahea andrõ; lõ tola aheta ba daʼõ. 
EXO.25_1.16	Ba barõ dawõla andrõ õbeʼe zoera goroisa, nibeʼegoe ba dangaoe dania. 
EXO.25_1.17	Ba õfazõchi, lagõlagõ, si ndroehoe mbalaki 2 1/2 hela waʼanaoe ba 1 1/2 hela waʼebolo. 
EXO.25_1.18	Ba domboea õfazõchi keroebi anaʼa, — nibõbõzi wamazõchi jaʼia — fafõfõ lagõlagõ andrõ; faoma fafõfõ õbeʼe keroebi andrõ. 
EXO.25_1.19	Ba dete lagõlagõ andrõ õbeʼe keroebi andrõ fafõfõ. 
EXO.25_1.20	Ba keroebi andrõ, ba samologõ afira, mijaw̃a, wamaloegõ lagõlagõ andrõ afira, si fatahõ ira, laʼotahõgõ lagõ dawõla keroebi andrõ. 
EXO.25_1.21	Ba õbeʼe ba dete dawõla lagõlagõ andrõ; ba bacha barõ dawõla õbeʼe zoera goroisa andrõ, nibeʼegoe ba dangaoe dania. 
EXO.25_1.22	Ba ba daʼõ oeʼoromaromaʼõ ndraʼo chõoe dania, moroi ba lagõlagõ andrõ fahoehoeo ndraʼo chõoe, moroi ba gotaloea keroebi andrõ si domboea, si so ba dete dawõla wamadoehoeʼõ andrõ, ero na so niw̃aʼõgoe, nifaʼemaoe ba Ndraono Gizeraëli. 
EXO.25_1.23	III. 
EXO.25_1.24	Ba õfoʼoeli ia si ndroehoe mbalaki ba õfosinga anaʼa, fasoei. 
EXO.25_1.25	Ba õfolambelambe, laloeʼa waʼebolo, fasoei, ba õfosinga gõi anaʼa lambelambe andrõ, si fasoei gõi. 
EXO.25_1.26	Ba õfa õfazõchi chõnia toembo niʼogaolo, ba ba watalinga gahenia õfachai doembo andro. 
EXO.25_1.27	Si fatõfa ba lambelambe doembo andrõ, naha heahea, ba wolohe meza andrõ. 
EXO.25_1.28	Ba heahea andrõ, ba bana, nifoʼoeli anaʼa; daʼõ wamahea meza andrõ. 
EXO.25_1.29	Ba õfazõchi zogoena ba daʼõ, mako ba figa ba koendri ba mako ba wamadoe, fameʼe zoemange nibadoe; si ndroehoe mbalaki õʼogoenaʼõ wamazõchi jaʼia. 
EXO.25_1.30	Ba ba meza andrõ, ba lõ õboelõʼõ roti nifaigifaigi, fõnagoe. 
EXO.25_1.31	IV. 
EXO.25_1.32	Ba nifodaha fatambai, tõloetõloe dambai ndraha. 
EXO.25_1.33	Ba sarasara daha, ba tõloetõloe tebeʼe niʼobowo kanari, samboesamboea bowo, sawena aboto; si manõ ba ndraha andrõ fefoe, si õnõ, daha naha wandroe andrõ. 
EXO.25_1.34	Ba ba dõla, ba õfa tebeʼe boenga niʼobowo kanari, sawena aboto. 
EXO.25_1.35	Samboesamboea bowo tooe zi doeadoea daha chõnia, ba ndraha andrõ, si õnõ, daha naha wandroe andrõ. 
EXO.25_1.36	Ba bene mbowo andrõ ba daha andrõ, ba ha sara, awõ dõla; nibõbõzi fefoe, ba ha sara, si ndroehoe mbalaki. 
EXO.25_1.37	Ba fitoe õfazõchi fandroe chõnia, nibeʼe jaw̃a dania, ba wohagami naha andrõ fõnania. 
EXO.25_1.38	Ba goeti wandroe chõnia ba sife andrõ, ba si ndroehoe mbalaki gõi. 
EXO.25_1.39	Otoe a doea woeloe balaki õʼogoenaʼõ si ndroehoe mbalaki, wamazõchi jaʼia, fabaja gamagamania no mege. 
EXO.25_1.40	Ba faigi, fa õtõngõni sibai doelada andrõ, niʼoromaʼõ chõoe ba hili, wamazõchi jaʼia. 
EXO.26_1.1	I. 
EXO.26_1.2	Sagõrõ koelamboe, ba 28 hela waʼanaoe ba 4 hela waʼebolo; nifaomagõ waʼeboea goelamboe andrõ fefoe. 
EXO.26_1.3	Limalima ngaʼõrõ koelamboe nifatagoe. 
EXO.26_1.4	Ba õfotoembo dagoetagoe goelamboe ba wondrege zi sagõrõ, toembo oengoe sowōē waroewaroe, ba si manõ ba dagoetagoe goelamboe ba wondrege zi sagõrõ. 
EXO.26_1.5	Lima woeloe doembo õbeʼe ba goelamboe si sagõrõ ba lima woeloe doembo gõi ba goelamboe andrõ si fasinga ba zi sagõrõ andrõ, enaʼõ faoedoefaoedoe doembo andrõ. 
EXO.26_1.6	Ba lima woeloe õfazõchi chaichai ba õbeʼe famachai goelamboe andrõ, enaʼõ ha samboea nose andrõ. 
EXO.26_1.7	Ba õfazõchi gõi doefo boe nambi, sagõ nose andrõ; felezara ngaʼõrõ õfazõchi toefo ba daʼõ. 
EXO.26_1.8	Sagõrõ toefo, ba 30 hela waʼanaoe ba 4 hela waʼebolo; faoma waʼeboea zi felezara ngaʼõrõ andrõ. 
EXO.26_1.9	Lima ngaʼõrõ toefo andrõ, ba õfatagoe, õbaliʼõ si ha sagõrõ, ba si manõ gõi zi õnõ ngaʼõrõ, si tosai, niʼosagõrõʼõ; ba si sagõrõ ba naha zi õnõ, ba õfatõʼõ daloe, õfodoea winaeta, ba mbawa doeasa nose. 
EXO.26_1.10	Ba ba dagoetagoe doefo ba wondrege zi sagõrõ andrõ, ba lima woeloe õfazõchi toembo, ba si manõ gõi ba dagoetagoe doefo ba wondrege zi sagõrõ, lima woeloe doembo. 
EXO.26_1.11	Ba lima woeloe õfazõchi chaichai, tõla, ba õfatõrõ ba doembo andrõ chaichai andrõ, wamaʼanõ sagõ andrõ, fa ha sagõrõ. 
EXO.26_1.12	Ba ba zi tõra faʼanaoe doefo andrõ, ba si matonga, ba ba gero nose latõraigõ. 
EXO.26_1.13	Ba hadia zi tõra na ba doefo andrõ, ba sahesahela dambai lafataloeʼiʼõ, ba ngai nose, enaʼõ ibaloegõ. 
EXO.26_1.14	Ba õfazõchi baloebaloe doefo andrõ doefo oeli mbiribiri, nilaoe sojo, ba baloebaloe daʼõ zoei, ba toefo oeli mina goeaza.
EXO.26_1.15	II. 
EXO.26_1.16	Sagõrõ fafa, ba 10 hela waʼanaoe ba 1 1/2 waʼebolo. 
EXO.26_1.17	Ba sagõrõ, ba doea mbaʼibaʼi, nifabõbõ; si manõ wamazõchioe fafa nose andrõ fefoe. 
EXO.26_1.18	Ba fafa nose, nifalaoeʼõmõ, ba 20 ngaʼõrõ tánõ raja. 
EXO.26_1.19	Ba õfoʼahe firõ, 40, ba wafa andrõ si 20 ngaʼõrõ; doeadoea gahe zagõrõ fafa, ba mbaʼibaʼinia andrõ si doeadoea. 
EXO.26_1.20	Ba si manõ gõi, ba zi tambai nose, tánõ jõoe, 20 ngaʼõrõ fafa, 
EXO.26_1.21	awõ gahe firõ andrõ si 40, doeadoea gahe zagõrõ fafa. 
EXO.26_1.22	Ba ba hambo nose, tánõ ba gaechoela loeo, ba 6 ngaʼõrõ õfalaoeʼõ fafa. 
EXO.26_1.23	Ba doea gõrõ wafa õfalaoeʼõ ba watalinga nose tánõ foeri, si domboea. 
EXO.26_1.24	Si doeadoea gõrõ daʼõ moroi tooe, ba ha sara ba hogoe, ba doembo niʼogaolo andrõ si samboea; si manõ zi doea gõrõ andrõ nifotalinga ziʼoe. 
EXO.26_1.25	Tobali w̃aloe ngaʼõrõ fafa, si so ahe firõ andrõ, — 16 gahe, doeadoea gahe zagõrõ fafa.
EXO.26_1.26	Ba lima õfazõchi lazi, bana, ba wafa andrõ ba zi tambai nose, 
EXO.26_1.27	ba lima lazi ba wafa ba zi tambainia, ba lima lazi ba wafa ba gero nose, tánõ ba gaechoela loeo. 
EXO.26_1.28	Ba lazi ba daloe andrõ, ba ba daloe wafa itõrõ, sandroro manõ. 
EXO.26_1.29	Ba fafa andrõ, ba õfoʼoeli anaʼa, ba he toembo andrõ chõnia, ba nifatõrõ lazi andrõ, ba anaʼa õfake wamazõchi jaʼia, ba lazi andrõ ba õfoʼoeli anaʼa. 
EXO.26_1.30	Si manõ wamazõchioe ose andrõ, dali niʼoromaʼõ chõoe ba hili. 
EXO.26_1.31	III. 
EXO.26_1.32	Õfa beʼe taroe nahe bana, nifoʼoeli anaʼa ba nifoʼahe firõ, ba wanandro jaʼia osõʼosõ anaʼa. 
EXO.26_1.33	Ba barõ chaichai andrõ naha mbaʼabaʼa andrõ; ba bacha barõ mbaʼabaʼa andrõ õbeʼe dawõla si so soera goroisa. Ba otoʼoto chõmi mbaʼabaʼa andrõ, ba gotaloeara niʼamoniʼõ wondrege niʼamoniʼõ. 
EXO.26_1.34	Ba õbeʼe ba dete dawõla zoera goroisa lagõlagõ andrõ, ba wondrege niʼamoniʼõ andrõ. 
EXO.26_1.35	Ba meza andrõ, ba baero mbaʼabaʼa andrõ õbeʼe, ba naha wandroe andrõ, ba ba gamaoedoe meza, tánõ raja ba nose; tánõ jõoe õbeʼe meza. 
EXO.26_1.36	Ba õfazõchi gõi mbaʼabaʼa mbawandroehõ nose, oengoe sowōē waroewaroe ba sojo ba kirimisi ba tarafali bana, nifolaoe zanoso si garagara. 
EXO.26_1.37	Ba lima õfazõchi taroe nahe, taroetaroe mbaʼabaʼa andrõ, bana, ba õfoʼoeli anaʼa; ba osõʼosõnia, ba anaʼa gõi, ba lima õfahele ahenia, tõla.
EXO.27_1.1	I. 
EXO.27_1.2	Ba tandroenia, ba ba watalingania si õfa õbeʼe enaʼõ fabõbõ chõnia dandroe andrõ, ba õfoʼoeli ia tõla. 
EXO.27_1.3	Ba bowoa andrõ chõnia, ba wameta awoe andrõ, ba sooesooe chõnia ba figa ba garafoe ba gali, fefoe wakake chõnia, ba tõla õbeʼe. 
EXO.27_1.4	Ba õfazõchi chõnia darali, si hoelõ goeʼõ, tõla; ba ba darali andrõ, ba õfa õbeʼe toembo niʼogaolo, tõla, ba watalinga naha wameʼe soemange andrõ, si õfa, 
EXO.27_1.5	ba tooe lambelambe andrõ, si fasoei ba naha wameʼe soemange andrõ, õchaigõ, enaʼõ ba daloe naha wameʼe soemange iroegi oeʼõ andrõ. 
EXO.27_1.6	Ba õfazõchi heahea naha wameʼe soemange, heahea bana, ba õfoʼoeli tõla. 
EXO.27_1.7	Heahea andrõ, ba ba doembo andrõ tefatõrõ, enaʼõ tefatambai naha wameʼe soemange heahea andrõ, na lafabea. 
EXO.27_1.8	Fafa dõladõlania, enaʼõ moʼarõ tánõ bacha; laʼoʼõ niʼoromaʼõ chõoe ba hili, wamazõchi jaʼia.
EXO.27_1.9	II. 
EXO.27_1.10	ba doea woeloe daroe nahe, awõ gahe tõla, si doea woeloe — osõʼosõ ba daroe nahe andrõ ba toembo niʼogaolo andrõ, ba firõ õbeʼe. 
EXO.27_1.11	Ba baʼabaʼa ba ngai tánõ jõoe, otoe hela, ba doea woeloe daroe nahe, awõ gahe tõla, si doea woeloe; osõʼosõ ba daroe nahe andrõ ba toembo niʼogaolo andrõ, ba firõ. 
EXO.27_1.12	Ba ba loeloe golajama tánõ ba gaechoela, ba baʼabaʼa si lima woeloe hela ba foeloe daroe nahe, awõ gahe, foeloe. 
EXO.27_1.13	Ba lima woeloe hela gõi loeloe golajama tánõ ba gatoemboecha, 
EXO.27_1.14	ba felelima hela mbaʼabaʼa ba zi tambai, ba tõloe daroe nahe, awõ gahe, si tõloe. 
EXO.27_1.15	Ba felelima hela mbaʼabaʼa ba zi tambai ba tõloe daroe nahe, awõ gahe, si tõloe. 
EXO.27_1.16	Ba ba mbawa gõli golajama, ba baʼabaʼa si doea woeloe hela faʼebolo, oengoe sowōē waroewaroe ba sojo ba kirimisi ba tarafali bana, nifolaoe zanoso si garagara, ba õfa daroe nahe, awõ gahe, si õfa. 
EXO.27_1.17	Ba fefoe daroe nahe ba golajama andrõ, fasoei, ba nifotoembo niʼogaolo, firõ; osõʼosõ chõnia, ba firõ, ba ahe, ba tõla; 
EXO.27_1.18	Faʼanaoe golajama andrõ, ba otoe hela, ba faʼebolo, ba lima woeloe hela, ba faʼalaw̃a, ba lima hela [baʼabaʼa andrõ], tarafali bana, nifoʼahe tõla.
EXO.27_1.19	III. 
EXO.27_1.20	Ba jaʼoegõ, ba w̃aʼõ ba Ndraono Gizeraëli, laʼohe chõoe zi ndroehoe wanicha zai, fanicha mboea zai nitoetoe, fanicha wandroe andrõ, enaʼõ lõ mamalõmalõ laʼila latoenoe wandroe. 
EXO.27_1.21	Ba nose wamaʼeleʼõ andrõ, baero mbaʼabaʼa andrõ, fombaʼa zoera goroisa, lafazõchi ia Aʼaroni ba ononia, iʼotarai na bongi, iroegi moloeo, fõna Jehowa. Hoekoe si lõ mamalõmalõ daʼõ ba Ndraono Gizeraëli, gõtõgõtõ waʼara.
EXO.28_1.1	I. 
EXO.28_1.2	Ba õfatagoeʼõ mbaroe niʼamoniʼõ chõ Gaʼaroni, soemange ba famoadoe. 
EXO.28_1.3	Ba hede ba doeka andrõ fefoe, nibeʼegoe tõdõ ba waʼatoeka, enaʼõ latagoe noecha andrõ chõ Gaʼaroni, fa taʼila taʼamoniʼõ ia, enaʼõ ere ia chõgoe. 
EXO.28_1.4	Ba daʼõ noecha andrõ, nitagoera: Bola ba ono mbaroe ba doto ba baroe seboea ba kameza, moeko si garagara, ba bala hõgõ ba bõbõ taloe. 
EXO.28_1.5	Ba latagoe noecha niʼamoniʼõ chõ Gaʼaroni ba ba nononia, enaʼõ ere ia chõgoe. Bõna ame labeʼe ba oengoe sowōē waroewaroe ba sojo ba kirimisi ba tarafali.
EXO.28_1.6	II. 
EXO.28_1.7	Doea gõrõ labeʼe baloebaloe galisi, nifabõbõ chõnia, ba mbalõnia si doea tefabõbõ. 
EXO.28_1.8	Ba taw̃itaw̃i andrõ, si so chõnia ba wobaroe jaʼia, ba si manõ gõi wamazõchi, ba si fadoro chõnia, bõna ame ba oengoe sowōē waroewaroe ba sojo ba kirimisi ba tarafali bana. 
EXO.28_1.9	Ba domboea õhalõ feremata oena ba õsoea jaw̃a dõi Ndraono Gizeraëli, 
EXO.28_1.10	õnõ dõi ba weremata si samboea, ba si õnõ, si tosai, ba ba zi samboea; õfaʼoli, dali waʼasiaʼa. 
EXO.28_1.11	Halõw̃õ zanoea kara, faʼatoeka zogao tandro wanoea feremata andrõ si domboea, dali dõi Ndraono Gizeraëli; ba õfosinga anaʼa. 
EXO.28_1.12	Ba feremata andrõ, si domboea, ba õfachai ba mbaloebaloe galisi andrõ, ba nono mbaroe ba doto andrõ, famasoegi ba dõdõ [Jehowa] Ndraono Gizeraëli; tobali iʼangalisigõ dõira Aʼaroni fõna Jehowa, fa bõi olifoe ia. 
EXO.28_1.13	Ba õfosinga anaʼa. 
EXO.28_1.14	Ba doea õfazõchi raew̃eraew̃e si ndroehoe mbalaki; si mane sinali nitali õbeʼe, ba raew̃eraew̃e sinali andrõ, ba ba zinga no mege õfachai. 
EXO.28_1.15	Ba õfazõchi mbola waetasa, nifolaoe doeka wanoso, dali wamazõchi ono mbaroe ba doto andrõ ba wolaoemõ jaʼia, bõna ame ba oengoe sowōē waroewaroe ba sojo ba kirimisi ba tarafali bana õbeʼe. 
EXO.28_1.16	Niʼoʼõfa sagi, doea winaeta, lito waʼanaoe ba lito waʼebolo. 
EXO.28_1.17	Ba õfaʼoli ba detenia weremata, õfa ngenoli: feremata aki ba feremata zabarazadi ba feremata zoemoeroedi ngenoli moroi jaw̃a. 
EXO.28_1.18	Ba ba wanetenia, ba feremata manika ba feremata nila ba feremata ita. 
EXO.28_1.19	Ba ba wanetenia, ba feremata foesifaraga ba batoe siaboe ba feremata mariti. 
EXO.28_1.20	Ba ba wanetenia ba feremata firoeza ba feremata oena ba feremata jasia; daʼõ nifaʼoli chõnia, nifasoei singa anaʼa andrõ. 
EXO.28_1.21	Ba felendroea weremata andrõ, dali dõi Ndraono Gizeraëli andrõ, si felendroea; samboesamboea feremata, ba samboeasamboea nisoea tõi mado Ndraono Gizeraëli andrõ, si felendroea, nifolaoe doeka, sogao tandro. 
EXO.28_1.22	Ba õfachai ba mbola andrõ raew̃eraew̃e nitali andrõ, balaki. 
EXO.28_1.23	Ba bola andrõ, ba õfotoembo niʼogaolo, domboea; ba watalinga mbola andrõ, si domboea õfachai doembo andrõ, si domboea. 
EXO.28_1.24	Ba raew̃eraew̃e balaki andrõ, si doea rozi, ba ba doembo mbola andrõ, si domboea, õfachai. 
EXO.28_1.25	Ba si fõfõ raew̃eraew̃e andrõ, si doea, ba õfachai ba zinga no mege ba õfabõbõ ba mbaloebaloe galisi andrõ ba nono mbaroe ba doto, tánõ fõna. 
EXO.28_1.26	Ba domboea õfazõchi toembo niʼogaolo, anaʼa, ba õbeʼe ba watalinga mbola andrõ, ba watalinga tánõ barõ, si otahõgõ ono mbaroe ba doto. 
EXO.28_1.27	Ba domboea tõ õfazõchi toembo niʼogaolo, anaʼa, ba õfachai ba mbaloebaloe galisi andrõ ba nono mbaroe ba doto, tánõ tooe sibai, mifõna, ba nifabõbõ jaʼia, jaw̃a mbõbõ nono mbaroe ba doto. 
EXO.28_1.28	Ba bola andrõ nifotoembo ba õfachai ba doembo nono mbaroe, sinali oengoe sowōē waroewaroe, nifatõrõ ba dete mbõbõ nono mbaroe andrõ, ba tobali lõ maliw̃aliw̃a mbola ba dete nono mbaroe. 
EXO.28_1.29	Ba iʼoheʼohe dõi Ndraono Gizeraëli Aʼaroni ba dete mbola waetasa andrõ, ba dotonia, na mõi ia ba niʼamoniʼõ, fõna Jehowa enaʼõ lõ mamalõmalõ itõrõ tõdõnia ira. 
EXO.28_1.30	Ba ba mbola waetasa andrõ õbeʼe Oerimi ba Toemimi (haga ba faʼatoelõ) andrõ, enaʼõ ba doto Gaʼaroni so, na mõi ia si bacha, fõna Jehowa, fa bõi mamalõmalõ ba doto Gaʼaroni waetasa andrõ ba Ndraono Gizeraëli, fõna Jehowa. 
EXO.28_1.31	Ba baroe seboea andrõ, dajadaja nono mbaroe andrõ, ba ha sambalõ oengoe sowōē waroewaroe õbeʼe, 
EXO.28_1.32	ba nitõlaʼõ, lala hõgõ, ba daloe, ba nifasoei rendra zatõla andrõ, rendra nisoso, si mane ba lala hõgõ ba gõrõba, fa bõi atika. 
EXO.28_1.33	Ba ba dagoetagoenia, ba õbeʼe niʼoboea dalimo, oengoe sowōē waroewaroe ba sojo ba kirimisi — ba dagoetagoenia, fasoei — ba õfasolisi ritiriti, anaʼa, samboesamboea ritiriti 
EXO.28_1.34	ba samboesamboea niʼoboea dalimo, fasoei, ba dagoetagoe mbaroe seboea andrõ, nifasolisi. 
EXO.28_1.35	Ba iʼobaroe Aʼaroni, ba halõw̃õnia, enaʼõ terongo linia [li ritiriti andrõ], na mõi ia si bacha, ba niʼamoniʼõ andrõ, fõna Jehowa, ba na mõi baoeloe, fa bõi mate ia.
EXO.28_1.36	Ba õfazõchi na mbala hõgõ si ndroehoe mbalaki ba õfasoeaʼõ ba detenia: 
EXO.28_1.37	Ba õfabõbõ ba zinali oengoe sowōē waroewaroe, enaʼõ adõlõ bala hõgõ; ba gangango mbala hõgõ tebeʼe ia. 
EXO.28_1.38	Ba ba gangango Gaʼaroni fatõfa ia, enaʼõ Aʼaroni zoloeʼi si sala andrõ ba ngawalõ niʼamoniʼõ andrõ, ba zoemange niʼamoniʼõ andrõ fefoe, nibeʼe Ndraono Gizeraëli dania. Bõi jateboelõ ba gangangonia, enaʼõ omasi Jehowa ira ibeʼe.
EXO.28_1.39	Ba kameza andrõ, ba tarafali õbeʼe, nisoso, sogaragara; ba õfazõchi mbala hõgõ tarafali ba bõbõ taloe, nifolaoe zanoso solaʼalaʼa.
EXO.28_1.40	III. 
EXO.28_1.41	Ba õbeʼe noecha Gaʼaroni ba noecha ndraononia ba õbajoini ira ba õfoʼõsi dangara ba õʼamoniʼõ ira, enaʼõ ere ira chõgoe. 
EXO.28_1.42	Ba õfazõchi chõra zaraew̃a tarafali, baloebaloe zaila ira; iʼotarai lõwilõwi, iroegi waha. 
EXO.28_1.43	Ba laʼanaraew̃a Aʼaroni ba iraononia, na mõi ira ba nose wamaʼeleʼõ andrõ ba na laʼondrasi naha wameʼe soemange, ba wangai halõw̃õra ba niʼamoniʼõ andrõ, fa bõi mosala ira ba fa bõi mate ira. Ja hoekoe daʼõ chõnia ba ba madooenia, si lõ mamalõmalõ.
EXO.29_1.1	I. 
EXO.29_1.2	ba roti si lõ moeʼaisõni, nifaroeka fanicha ba koee bõʼõ si lõ moeʼaisõni, nigoeleʼõ fanicha; hamo gandroe wamazõchi jaʼia fefoe. 
EXO.29_1.3	Ba õbeʼe ba gamboekamboe, ba ohe, fabaja kamboekamboe, awõ zaw̃i andrõ ba awõ mbiribiri andrõ, si doea geoe. 
EXO.29_1.4	Ba Aʼaroni ba iraononia, ba ohe ba mbawandroehõ nose ba femondri ira. 
EXO.29_1.5	Ba halõ noecha andrõ ba fonoecha Gaʼaroni kameza ba baroe seboea, dajadaja nono mbaroe andrõ, ba ono mbaroe ba doto ba bola andrõ, ba õbõbõ chõnia mbõbõ nono mbaroe andrõ. 
EXO.29_1.6	Bala hõgõ andrõ beʼe ba hõgõnia ba õfabõbõ ba mbala hõgõ detenia andrõ niʼamoniʼõ. 
EXO.29_1.7	Ba õhalõ wanicha famajoini andrõ, õlaoe ba hõgõnia, õbajoini ia. 
EXO.29_1.8	Ba õʼohe ba daʼõ gõi ndraononia ba õfonoecha ira kameza. 
EXO.29_1.9	Fobõbõ taloe ira, he Aʼaroni ba he iraononia ba fokofia, enaʼõ tetehe chõra waʼaʼere, gotõgõtõ waʼara, hoekoe si lõ teboelõ. Ba õfoʼõsi danga ndra Aʼaroni iraononia. 
EXO.29_1.10	Ba õʼohe fõna nose wamaʼeleʼõ zaw̃i andrõ, enaʼõ latoefa hõgõnia Aʼaroni ba ira ononia tangara. 
EXO.29_1.11	Awena dania õtaba zaw̃i fõna Jehowa, ba zinga mbawandroehõ nose wamaʼeleʼõ, 
EXO.29_1.12	ba halõ õsa ndro zaw̃i andrõ, ba goeleʼõ ba dandroe naha wameʼe soemange toeroemõ; ba do soja, ba doewagõ ba danõ, ba gahe nahe wameʼe soemange. 
EXO.29_1.13	Ba halõ dawõ fefoe, baloebaloe galachaõ ba si falemba ga gate, ba boea, si domboea, awõ dawõnia, ba toenoe ba dete naha wameʼe soemange. 
EXO.29_1.14	Ba õsi zaw̃i andrõ ba oelinia ba tainia, ba baero golombasew̃a õtoenoe — soemange fameta horõ ia. 
EXO.29_1.15	Ba sageoe õhalõ biribiri andrõ, enaʼõ latoefa hõgõnia Aʼaroni ba iraononia, tangara. 
EXO.29_1.16	Awena dania õtaba mbiribiri andrõ ba õhalõ ndro ba õbeʼe fanefe naha wameʼe soemange, fasoei. 
EXO.29_1.17	Ba biribiri andrõ, ba õtatawi, sasai mbetoeʼania ba ahenia, ba oroedoegõ ba nõsinia bõʼõ ba ba hõgõnia. 
EXO.29_1.18	Ba toenoe mbiribiri andrõ maʼasageoe ba dete naha wameʼe soemange — soemange nitoenoe ia, soemange Jehowa, samohoea, soemange ba galitõ, nibeʼe chõ Jehowa. 
EXO.29_1.19	Ba õhalõ mbiribiri si sageoe, enaʼõ latoefa hõgõnia Aʼaroni ba iraononia, tangara; 
EXO.29_1.20	ba taba mbiribiri andrõ ba halõ õsa ndronia ba goeleʼõ ba mbõrõ dalinga Gaʼaroni, ba gambõlõ, ba ba mbõrõ dalinga ndraononia ba gambõlõ ba ba doetoeroera seboea ba dangara kambõlõ ba ba doetoeroe kahe seboea ba gambõlõra, ba do soja, ba beʼe fanefe naha wameʼe soemange, fasoei. 
EXO.29_1.21	Ba õhalõ ndro andrõ maʼifoe, ba naha wameʼe soemange, awõ wanicha famajoini andrõ, maʼifoe, ba õtefe Gaʼaroni ba noechania, ba iraononia ba noechara, enaʼõ niʼamoniʼõ ia, awõ noechania, ba he iraononia, awõ noechara. 
EXO.29_1.22	Ba halõ dawõ mbiribiri andrõ ba iʼonia sotawõ andrõ, fabaja tawõ baloebaloe galachaõ, ba si falemba ba gate ba boea, si domboea, awõ dawõnia ba faha ba gambõlõ — biribiri famataro ia —, 
EXO.29_1.23	ba samboea roti ba sagõrõ koee nifaroeka fanicha ba sagõrõ koee bõʼõ ba gamboekamboe andrõ, nibeʼe si lõ moeʼaisõni andrõ, si so fõna Jehowa. 
EXO.29_1.24	Ba õbeʼe ba danga Gaʼaroni ba ba danga ndraononia daʼõ fefoe, ba õhahae nihahae chõ Jehowa. 
EXO.29_1.25	Ba õfoeli õhalõ ba dangara ba õtoenoe ba dete naha wameʼe soemange, awõ zoemange nitoenoe andrõ, samohoea chõ Jehowa: soemange ba galitõ ia, nibeʼe chõ Jehowa. 
EXO.29_1.26	Ba õhalõ nosoe mbiribiri famataro Gaʼaroni andrõ ba õhahae nihahae chõ Jehowa, ba oerachaoe dania ia. 
EXO.29_1.27	Ba niʼamoniʼõ õw̃aʼõ nosoe andrõ, nihahae, ba faha andrõ fegero, nihalõ mege fegero, faha mbiribiri famataro Gaʼaroni ba iraononia.
EXO.29_1.28	II. 
EXO.29_1.29	Ba noecha niʼamoniʼõ andrõ chõ Gaʼaroni, ba mõi ba nononia na foeri enaʼõ laʼonoecha na tebajoini ira ba na tefoʼõsi dangara. 
EXO.29_1.30	Fitoe ngaloeo waʼara iʼonoecha ononia andrõ si tobali ere fangalinia, si mõimõi ba nose wamaʼeleʼõ andrõ, ba wangai halõw̃õ andrõ ba niʼamoniʼõ. 
EXO.29_1.31	Ba biribiri famataro andrõ, ba õhalõ, ba ba naha niʼamoniʼõ õrino nõsinia. 
EXO.29_1.32	Ba Aʼaroni ba iraononia zi manga nõsi mbiribiri andrõ, awõ roti andrõ, ba gamboekamboe, ba zinga mbawandroehõ nose wamaʼeleʼõ laʼā. 
EXO.29_1.33	Fameta horõ andrõ, me lafoʼõsi dangara, me laʼamoniʼõ ira, daʼõ laʼā; lõ tõla iʼā niha bõʼõ, me no niʼamoniʼõ. 
EXO.29_1.34	Ba na so zi tosai, irege mahemoloe mbanoea, õsi mbiribiri famataro andrõ, ba ma roti andrõ, ba õtoenoe zi tosai andrõ: lõ tola laʼā niha, me no niʼamoniʼõ. 
EXO.29_1.35	Si manõ wolaoemõ chõ Gaʼaroni ba ba ndraononia, õʼoʼõ sibai niw̃aʼõgoe chõoe: fitoe bongi waʼara õfoʼõsi dangara.
EXO.29_1.36	III. 
EXO.29_1.37	Fitoe bongi waʼara õlaoe wangefa horõ andrõ ba naha wameʼe soemange, ba weʼamoniʼõ jaʼia; ba tobali niʼamoniʼõ sibai naha wameʼe soemange andrõ, ba dozi sombambaja naha wameʼe soemange andrõ, ba no niʼamoniʼõ gõi. 
EXO.29_1.38	Ba daʼõ nibeʼeoe ba naha wameʼe soemange: Ero maʼṍchõ ba doea rozi nono mbiribiri, si dõfi faʼeboea; si lõ mamalõmalõ daʼõ. 
EXO.29_1.39	Ono mbiribiri si sara, ba na mahemoloe mbanoea õbeʼe, ba si sara, ba na tánõ owī. 
EXO.29_1.40	Ba samba hinaoja hamo safoesi, nifaroeka fanicha mboea zai nitoetoe, samba kata; ba soemange nibadoe, samba kata agoe, nifao ba nono mbiribiri si sara. 
EXO.29_1.41	Ba ono mbiribiri si sara, ba tánõ owī õbeʼe — ba ba zoemange niʼā ba ba zoemange nibadoe, ba si mane na mahemoloe mbanoea õlaoe, samohoea omasiõ, õ nifatõrõ ba galitõ, nibeʼe chõ Jehowa, 
EXO.29_1.42	soemange nitoenoe chõmi, si lõ mamalõmalõ, gõtõgõtõ waʼara, ba zinga mbawandroehõ nose wamaʼeleʼõ, fõna Jehowa, ba niʼoromaʼõgoe jaʼo chõoe dania ba zi fahoehoeodo chõoe. 
EXO.29_1.43	IV. 
EXO.29_1.44	Ba oeʼamoniʼõ nose wamaʼeleʼõ andrõ, awõ naha wameʼe soemange; ba Aʼaroni gõi ba iraononia, ba oeʼamoniʼõ, enaʼõ ere ira chõgoe. 
EXO.29_1.45	Ba oeʼiagõ ba hoenõ Ndraono Gizeraëli, ba Lowalangira ndraʼodo; 
EXO.29_1.46	ba jaʼaboto ba dõdõra, wa no jaʼodo, Jehowa, Lowalangira, si no mangeheta jaʼira ba danõ Miseraji, ba wangiagõ chõra — jaʼodo andre, Jehowa, Lowalangira.
EXO.30_1.1	I. 
EXO.30_1.2	Sahela waʼanaoe ba sahela waʼebolo; niʼoʼõfa sagi, ba doea hela waʼalaw̃a. Si fadoro chõnia dandroenia. 
EXO.30_1.3	Ba õfoʼoeli ia si ndroehoe mbalaki, mezania, awõ saginia, fasoei, awõ dandroenia, ba õfasoei ia singa si ndroehoe mbalaki. 
EXO.30_1.4	Ba tooe zinga andrõ, ba õfotoembo niʼogaolo, domboea, ba watalingania si domboedomboea; faoma fatambai õbeʼe, naha heahea, ba wamahea jaʼia. 
EXO.30_1.5	Ba heahea andrõ, ba bana õbeʼe eoe, ba õfoʼoeli anaʼa. 
EXO.30_1.6	Ba baero mbaʼabaʼa andró, fombaʼa dawõla, si so soera goroisa, õbeʼe ia — baero mbaʼabaʼa lagõ dawõla andrõ, si so jaw̃a zoera goroisa andrõ, ba niʼoromaʼõgoe jaʼo chõoe dania. 
EXO.30_1.7	Ba itoenoe ba detenia jaw̃a zamohoea Aʼaroni; ero mahemoloe mbanoea, na ihaogõ wandroe andrõ, itoenoe. 
EXO.30_1.8	Ba na owi gõi, na itoenoe wandroe, ba itoenoe gõi Aʼaroni; soemange simbo, si lõ mamalõmalõ chõmi, fõna Jehowa, gõtõgõtõ waʼara. 
EXO.30_1.9	Samohoea bõʼõ ba soemange nitoenoe ba soemange niʼā, ba bõi mibeʼe jaw̃a; ba he soemange nibadoe, ba lõ tola mifadoewa jaw̃a. 
EXO.30_1.10	Ba samoeza zi dõfi iheta zala, ba dandroenia andrõ Aʼaroni, do zoemange fameta horõ andrõ, ba wameta sala, ibe e fameta zala chõnia, zamoeza zi dõfi, gõtõgõtõ waʼara — niʼamoniʼõ sibai chõ Jehowa. 
EXO.30_1.11	II. 
EXO.30_1.12	Na õʼerai zatoea Ndraono Gizeraëli ba jamoebeʼe chõ Jehowa mbelebele nosonia zamõsana, na teʼerai ira, enaʼõ lõ gõna ira famakao, na teʼerai ira. 
EXO.30_1.13	Dozi niʼerai ba 1/2 zekeli (sasoekoe) zamõsa labeʼe, saga niʼamoniʼõ, 20 gera zamba sekeli, 1/2 zekeli, õmõra soemange Jehowa. 
EXO.30_1.14	Dozi niʼerai, iʼotarai zi no doea woeloe fache, noemalõ ba zi aʼa moroi andrõ, ba labeʼe chõ Jehowa zoemange andrõ, õmõra. 
EXO.30_1.15	Soʼanaʼa ba lõ itõraigõ, ba si noemana, ba lõ iʼambõsi, ha 1/2 zekeli, wameʼe soemange andrõ chõ Jehowa, õmõra, belebele noso. 
EXO.30_1.16	Ba õtema gasalaõ andrõ ba Ndraono Gizeraëli ba õbeʼe balazo ba wohalõw̃õ ba nose wamaʼeleʼõ, enaʼõ itõrõ tõdõ Jehowa Ndraono Gizeraëli ibeʼe, ba enaʼõ belebele nosora.
EXO.30_1.17	III. 
EXO.30_1.18	Fazõchi gala tõla, nifoʼahe tõla, naha wanasa. Ba ba gotaloera nose wamaʼeleʼõ naha wameʼe soemange õbeʼe ba foʼõsi idanõ, 
EXO.30_1.19	fanasa gahe ba fanasa danga chõ Gaʼaroni ba ba ndraononia. 
EXO.30_1.20	Na mõi ira ba nose wamaʼeleʼõ, ba lasasai nõsira, fa bõi mate ira, ba si manõ gõi na mõi baero, ba naha wameʼe soemange, ba wangai halõw̃õra wanoenoe soemange ba galitõ, chõ Jehowa. 
EXO.30_1.21	Lasasai dangara ba ahera, fa bõi mate ira, ba amachoita chõra daʼõ si lõ teboelõ, gõtõgõtõ waʼara — chõnia ba ba madooenia, gõtõgõtõ waʼara.
EXO.30_1.22	IV. 
EXO.30_1.23	Faigi chõoe rembaremba, fondrege zi sõchi, 500 [zekeli] emoeri fondrege zi sõchi ba matonga daʼõ goeli mani, tobali 250 [zekeli], ba 250 [zekeli] deringoe samohoea, 
EXO.30_1.24	ba koeli deza 500 [zekeli], ba zaga niʼamoniʼõ ba sadoemba wanicha zai; 
EXO.30_1.25	ba baliʼõ fanicha famajoini, niʼamoniʼõ, si hoelõ daloedaloe nigoeleʼõ samohoea, nifolaoe zamaroeka daloedaloe nigoeleʼõ — ja fanicha famajoini niʼamoniʼõ ia! 
EXO.30_1.26	Ba õbeʼe famajoini nose wamaʼeleʼõ andrõ, fabaja tawõla, si so soera goroisa andrõ barõ, 
EXO.30_1.27	ba he meza andrõ, awõ wakake ba daʼõ, ba he naha wandroe ba fakakenia, awõ naha wanoenoe samohoea andrõ, 
EXO.30_1.28	ba he naha wameʼe soemange nitoenoe, ba fakakenia fefoe ba he gala andrõ ba ahenia. 
EXO.30_1.29	Ba õʼamoniʼõ, enaʼõ niʼamoniʼõ sibai; dozi sombambaja, ba no niʼamoniʼõ gõi. 
EXO.30_1.30	Ba Aʼaroni ba iraononia, ba õbajoini gõi ba õʼamoniʼõ, enaʼõ ere ira chõgoe. 
EXO.30_1.31	Ba ba Ndraono Gizeraëli; ba õmane: Fanicha famajoini, niʼamoniʼõ, chõgoe ia, miw̃aʼõ, gõtõgõtõ waʼara. 
EXO.30_1.32	Lõ tola lalaoe ba nõsi niha, ba lõ tola mifazõchi chõmi zi manõ famaroeka: niʼamoniʼõ ia, niʼamoniʼõ miw̃aʼõ. 
EXO.30_1.33	Na so zamaroeka si manõ ba na ibeʼe ba niha bõʼõ, ba niseʼe ia ba niwara.
EXO.30_1.34	V. 
EXO.30_1.35	ba baliʼõ samohoea nitoenoe, nifaroeka, samohoea, nifolaoe zamaroeka daloedaloe nigoeleʼõ, nilaoe asio maʼifoe ba bõi fabaja hadia ia, nifake ba niʼamoniʼõ. 
EXO.30_1.36	Ba õhalõ maʼifoe ba õfaoeloegõ õrecha ba õbeʼe fõna zoera goroisa õsa ba nose wamaʼeleʼõ, ba niʼoromaʼõgoe jaʼodo chõoe dania; niʼamoniʼõ sibai niw̃aʼõ. 
EXO.30_1.37	Ba chõmi, ba lõ tola mifazõchi zamohoea nitoenoe si manõ famaroeka, nilaoe ba nifazõchimõ andrõ; niʼamoniʼõ chõ Jehowa õw̃aʼõ. 
EXO.30_1.38	Na so zamazõchi si manõ, enaʼõ iʼago hoea, ba niseʼe ba niwara daʼõ.
EXO.31_1.1	I. 
EXO.31_1.2	Hiza, no oekaoni Mbesaleʼeli andrõ, ono Goeri ono Hoeri, mado Joeda, no oetõtõi dõi, 
EXO.31_1.3	ba no oehõna chõnia Geheha Lowalangi, 
EXO.31_1.4	ba wangaloei necheneche ba wohalõw̃õ ba ganaʼa ba ba wirõ ba ba dõla, 
EXO.31_1.5	ba ba wangazõchi feremata, famoadoe, ba famaʼanõ eoe, hadia ia ngawalõ. 
EXO.31_1.6	Ba noa gõi oebeʼe awõnia Goholiabi, ono Gahizamachi, mado Dano, ba no oebeʼe dõdõ waʼatoeka ba doeka andrõ fefoe, enaʼõ ahori lafazõchi niw̃aʼõgoe chõoe: 
EXO.31_1.7	Ose wamaʼeleʼõ andrõ, ba tawõla andrõ, naha zoera goroisa ba lagõlagõ andrõ jaw̃a, fabaja fakake ba nose fefoe; 
EXO.31_1.8	ba meza andrõ, awõ wakake chõnia, awõ naha wanoenoe samohoea, 
EXO.31_1.9	awõ naha wameʼe seemange nitoenoe, fabaja fakakenia fefoe, ba gala andrõ, awõ gahenia. 
EXO.31_1.10	Awõ noecha nihaogõ famazõchi andrõ ba noecha niʼamoniʼõ chõ Gaʼaroni, ere andrõ, fabaja noecha ndraononia ba woʼere, 
EXO.31_1.11	ba fanicha famajoini ba samohoea andrõ nitoenoe ba niʼamoniʼõ andrõ. Laʼoʼõ sibai niw̃aʼõgoe chõoe, wamazõchi jaʼia.
EXO.31_1.12	II. 
EXO.31_1.13	Beʼe li ba Ndraono Gizeraëli, õmane: Bõi zi lõ itõrõ tõdõmi loeo wolombase andrõ chõgoe! me no tandra ia chõda, gõtõgõtõ waʼara, enaʼõ aboto ba dõdõ, wa no jaʼo, Jehowa, zi amoniʼõ jaʼami. 
EXO.31_1.14	Andrõ bõi olifoe ami loeo wolombase andrõ; niʼamoniʼõ ia chõmi; ha niha zanawõ oroisa ba chõnia ba hoekoe famoenoe hoekoenia. Na so zangai hadia ia halõw̃õ, na loeo daʼõ, ba niseʼe daʼõ ba niwara. 
EXO.31_1.15	Õnõ ngaloeo zi tola tehalõ halõw̃õ, ba loeo si fitoe andrõ, ba no loeo niʼamoniʼõ chõ Jehowa, lõʼõ manõ mohalõw̃õ ba daʼõ, dozi sangai halõw̃õ ba loeo sabato, ba hoekoe famoenoe hoekoe. 
EXO.31_1.16	Andrõ bõi olifoe Ndraono Gizeraëli loeo sabato andrõ, ba weʼamoniʼõ jaʼia, gõtõgõtõ waʼara, amachoita si lõ teboelõ. 
EXO.31_1.17	Ja tandra ia chõma Iraono Gizeraëli, gõtõgõtõ waʼara. Õnõ ngaloeo Jehowa wamazõchi banoea si jaw̃a, awõ danõ; ba me loeo si fitoe andrõ, ba molombase ia, ihasoegõ ia. 
EXO.31_1.18	Ba me no iʼoʼozoei hoehoeonia chõ Moze, ba ibeʼe ba dangania zoera goroisa andrõ, si doea gõrõ, kara wanoera, nisoea toeroe Lowalangi. 
EXO.32_1.1	I. 
EXO.32_1.2	Ba imane chõra Aʼaroni: Miheta zaeroe dalinga anaʼa andrõ, ba dalinga woʼomomi ba ba dalinga nonomi matoea ba ba dalinga nonomi alawe, ba miʼohe chõgoe. 
EXO.32_1.3	Ba laheta zaeroe dalinga anaʼa ba dalingara, dozi, ba laʼohe chõ Gaʼaroni. 
EXO.32_1.4	Ba ihalõ ba dangara, ilaoe wahõ, ibaliʼõ ono zaw̃i nifahele. Ba lamane: Daʼõ Lowalangimi, jaʼami, Iraono Gizeraëli, sangeheta jaʼami ba danõ Miseraji! 
EXO.32_1.5	Ba me iʼila daʼõ Aʼaroni, ba ifazõchi naha wameʼe soemange fõnania; ba ifatenge ziʼao, lamane: Mahemoloe telaoe gowasa chõ Jehowa! 
EXO.32_1.6	Ba mahemoloe õ, ba lahoelõ wongi wameʼe soemange nitoenoe ba soemange fangorifi, ba moedadao zato manga ba mamadoe hadia ia; ba maoso ira, ba wolaja. 
EXO.32_1.7	II. 
EXO.32_1.8	No alio sibai larõi lala andrõ, nifachoigoe chõra, no lafazõchi nono zaw̃i nifahele ba no mangaloeloe ira chõnia, no lafosoemange ba no lamane: Daʼõ Lowalangimi, jaʼami Iraono Gizeraëli, sangeheta jaʼami ba danõ Miseraji. 
EXO.32_1.9	Ba imane na Jehowa chõ Moze: Oeʼila saʼae, wa no niha sabeʼe bõrõ doeʼi niha andrõ. 
EXO.32_1.10	Ba bõhõido saʼae, enaʼõ tesao wõnoegoe chõra ba enaʼõ oehori ira, ba oebaliʼõ foeroegõ soi seboea ndraʼoegõ! 
EXO.32_1.11	Ba itandraigõ iʼalõsi dõdõ Lowalanginia Jehowa Moze, imane: He Jehowa! hana wa mofõnoe sibai ndraʼoegõ ba mbanoeaoe andrõ nihetaoe ba danõ Miseraji faʼabolõoe ba tangaoe sabeʼe andrõ? 
EXO.32_1.12	Hana wa õbeʼe law̃aʼõ dania Dawa Miseraji: Ba wamatõrõ si lõ sõchi iheta ira, enaʼõ iboenoe ira ba hili andrõ, ba enaʼõ ihori ira ba goeli danõ? Alõsi wõnoemõ, sabõlõ sibai andrõ, ba hana na mangesa dõdõoe ba wamoenoe andrõ, niw̃aʼõoe nifatõrõ ba mbanoeaoe andrõ! 
EXO.32_1.13	Tõrõ tõdõoe genonioe Aberahamo ba Izaʼaki ba Izeraëli, ba zi no fahõloe ndraʼoegõ ba chõoe, ba zi no õfaboeʼoe: Oeʼojaʼõ dania maʼoewoemi, timba ndrõfi ba mbanoea si jawa, ba tanõ andre, niw̃aʼõgoe, ba oebeʼe ba maʼoewoemi, enaʼõ chõra, iroegi zi lõ aetoe! 
EXO.32_1.14	Ba mangesa dõdõ Jehowa ba wamoenoe andrõ, nidaõʼõdaõʼõnia folaoe ba mbanoeania andrõ.
EXO.32_1.15	III. 
EXO.32_1.16	Ba nifazõchi Lowalangi gara wanoera andrõ, ba soera Lowalangi zoera nisoea ba gara andrõ. 
EXO.32_1.17	Ba me irongo wagoeagoeasa zato Josoea, ba imane chõ Moze: Fangahahagõ ba wanoewõ ba golombasew̃a! 
EXO.32_1.18	Ba imane Moze: Tenga feʼao nilaoe zabõlõ daʼõ ba tenga gõi fangahahagõ nilaoe zi teʼala; fanoenõ oerongo. 
EXO.32_1.19	Ba me ahatõ Moze ba golombasew̃a ba me iʼila nono zaw̃i andrõ ba solaja andrõ, ba mofõnoe ia, tobali itiboʼõ tooe gara wanoera andrõ, irasa ba gahe hili. 
EXO.32_1.20	Ba ihalõ nono zaw̃i andrõ, nifazõchira, itoenoe ba irecha, ibaliʼõ gawoegawoe, ilaoe ba nidanõ ba ibeʼe ba Ndraono Gizeraëli, nibadoe. 
EXO.32_1.21	Ba imane Moze chõ Gaʼaroni: Hadia nilaoe niha andrõ chõoe, wa õfatõrõ chõra horõ seboea andrõ? 
EXO.32_1.22	Ba imane Aʼaroni: He Toea! bõi õfõnoe; jaʼoegõ saʼae zangila, wa no si lõ sõchi nilaoe dõdõ zato andrõ. 
EXO.32_1.23	No laʼandrõ chõgoe, lamane: Fazõchi chõda Lowalangi, sowaõwaõ fõnada; lõʼõ sa taʼila hadia zi gõna niha andrõ, Moze andrõ, solohe jaʼita ba daʼe, moroi ba danõ Miseraji. 
EXO.32_1.24	Ba oemane chõra: Ha niha zoʼaja anaʼa, ba jamoeheta! Ba labeʼe chõgoe ba oetiboʼõ ba galitõ, ba tobali ono zaw̃i andrõ. 
EXO.32_1.25	Ba me iʼila Moze, no fakoejoe ba zato — noa sa iloeloe chõra Aʼaroni, famaʼiki zi faʼoedoe chõra —, 
EXO.32_1.26	ba iʼagõ mbawa gõli golombasew̃a Moze, moeʼao ia, imane: Jamõi chõgoe ba daʼe zi lõ aefa chõ Jehowa! Ba owoelo chõnia nono Lewi, fefoe. 
EXO.32_1.27	Ba imane chõra: Daʼõ niw̃aʼõ Jehowa, Lowalangi Ndraono Gizaraëli: Dozi ami mibeʼe ba lõwilõwimi wõdami, ba mitõrõi golombasew̃a, iʼotarai mbawa gõli tánõ andre, noemalõ ba mbawa gõli tánõ sa, ba miboenoe ha niha ira, he talifoesõ ba he si fahoewoe ba he si tenga bõʼõ! 
EXO.32_1.28	Ba laʼoʼõ niw̃aʼõ Moze ono Lewi andrõ ba mafo tõloe ngahõnõ zi mate me loeo daʼõ niha sato. 
EXO.32_1.29	Ba imane Moze: Mifoʼõsi dangami chõ Jehowa maʼõchṍ, noa sa oedoe nononia zamõsana ba oedoe dalifoesõnia, enaʼõ mõi saʼae chõmi howoehowoe. 
EXO.32_1.30	IV. 
EXO.32_1.31	Ba ifoeli ia chõ Jehowa Moze, imane: Alai ndraʼo, no eboea sibai horõ niha andrõ, no lafazõchi chõra Lowalangi anaʼa. 
EXO.32_1.32	Ba oeʼandrõ chõoe, beʼe aefa chõra horõra andrõ! ba na lõʼõ, ba tõigōē boenoe ba zoera andrõ, nisoeramõ. 
EXO.32_1.33	Ba imane Jehowa chõ Moze: Si so sala chõgoe, daʼõ niboenoegoe tõi ba zoeragoe. 
EXO.32_1.34	Ba aeʼe iadaʼe, ba ohe niha andrõ ba niw̃aʼõgoe chõoe; mowaõwaõ fõnaoe malaʼika andrõ chõgoe. Ba na iroegi inõtõ wangoehoekoe andrõ chõgoe, ba oehoekoe sa chõra horõra andrõ. 
EXO.32_1.35	Ba ifatõrõ chõra wamakao Jehowa, me no lafazõchi nono zaw̃i andrõ, nifahele Gaʼaroni.
EXO.33_1.1	I. 
EXO.33_1.2	Ba oefowaõwaõ fõnami malaʼika, ba wanimba fõnami Dawa Ganaʼana ba Iraono Gamori ba Iraono Cheti ba Iraono Weresi ba Iraono Hewi ba Iraono Jeboesi, — 
EXO.33_1.3	ba danõ si falawoe soesoe ba w̃e w̃ani; jaʼodo sa, ba lõ fao chõmi me no niha sabeʼe bõrõ doeʼi ami, ma dania oehori ami ba lala. 
EXO.33_1.4	Ba me larongo wehede sabeʼe andrõ sato, ba aboe sibai dõdõra ba samõsa lõ si oʼaja ajania. 
EXO.33_1.5	Ba imane Jehowa chõ Moze: Õmane ba Ndraono Gizeraëli: Niha sabeʼe bõrõ doeʼi ami! he ha mamõʼi hõrõ waʼara faodo chõmi, ba oehori ami. Ba miheta najami; awena dania oefaigi he oewisa chõmi. 
EXO.33_1.6	Ba laheta najara Iraono Gizeraëli, iʼotarai ba hili Horebi andrõ.
EXO.33_1.7	II. 
EXO.33_1.8	Ba ero mõi baero Moze, ba nose, ba maoso zato fefoe ba iʼiagõ mbawandroehõ nosenia zamõsana, lanehegõ wofanõ Mose, irege no iroegi nose. 
EXO.33_1.9	Ba ero na iroegi nose Moze, ba adada mboto lawoeo andrõ, iʼiagõ zinga mbawandroehõ nose, ba fahoehoeo Jehowa chõ Moze. 
EXO.33_1.10	Ba dozi niha zangila boto lawoeo andrõ, ba zinga mbawandroehõ nose, ba maoso ira fefoe, ba ifalõgoe tooe ia ba danõ zamõsana, ba mbawandroehõ nosenia. 
EXO.33_1.11	Ba fahoehoeo Jehowa chõ Moze, si faoedoe wawa ira, si mane na fahoehoeo zi fahoewoe; ba ifoeli ia ba golombasew̃a ba torõi dohoetohoe dangania andrõ, Josoea, ono Noeni, ngoningoni bacha ba nose, lõ teboelõ. 
EXO.33_1.12	Ba imane Moze chõ Jehowa: Õw̃aʼõ sa: Ohe misa niha andrõ! ba lõ niʼombachaʼõoe chõgoe, ha niha nifatengeoe awõgoe. 
EXO.33_1.13	Ba na no faloechado waʼeboea dõdõoe, ba bokai chõgoe dõdõoe ba beʼe aboto ba dõdõgoe ndraʼoegõ, enaʼõ faloechado waʼeboea dõdõ chõoe, ba tõrõtõrõ atṍ tõdõoe, wa no banoeaoe niha andre. 
EXO.33_1.14	Ba imane: Hadia, jaʼodo zi fao, ba wolohe jaʼoegõ ba gahonoa naha? 
EXO.33_1.15	Ba imane Moze: Na tenga jaʼoegõ zi fao, ba si sõchinia, na lõ õhetaga ba daʼe! 
EXO.33_1.16	Heza so na, baero õ, ba zaboto ba dõdõ, wa no faloechaga waʼeboea dõdõ chõoe, he jaʼodo, ba he banoeaoe andrõ, na tenga ba wefaomõ chõma, ba na tehoedeʼõ ndraʼaga banoeaoe andrõ, ba daʼõ, fõna soi bõʼõ fefoe ba goeli danõ?
EXO.33_1.17	III. Ba imane Jehowa chõ Moze: Ba he daʼõ gõi, niʼandrõoe, ba oeʼoʼõ; noa sa faloechaʼõ waʼeboea dõdõ chõgoe ba no oeʼila dõimõ. 
EXO.33_1.18	Ba iʼandrõ chõnia: Oromaʼõ chõgoe lachõmimõ! 
EXO.33_1.19	Ba imane: Faʼasõchigoe fefoe ba oefatõrõ fõnaoe ba oetõtõi fõnaoe dõi Jehowa, ba 
EXO.33_1.20	Ba imane na: Bawagoe, ba tebai õfaigi; lõʼõ sa aoeri niha, na iʼila ndraʼodo! 
EXO.33_1.21	Ba imane na Jehowa: So naha, sahatõ chõgoe, hana sa na ba daʼõ mõiʼõ, ba gara jaw̃a. 
EXO.33_1.22	Ba na itõrõ lachõmigoe andrõ, ba oeʼoheʼõ ba dõgi narõ gara, ba oebaloegõ ndraʼoegõ tangagoe, irege no oetõrõ. 
EXO.33_1.23	Ba na oebõda dangagoe, ba õʼila gerogoe; ba bawagoe, ba tebai ifaigi niha.
EXO.34_1.1	I. 
EXO.34_1.2	Ba faʼanõʼõ, ba weʼamõi ba hili jaw̃a, mahemoloe, si hoelõ wongi, ba dõnadõna ndraʼo ba daʼõ, ba zoezoe hili. 
EXO.34_1.3	Ba lõ tola mõi awõoe ha niha, ba weʼamõi mijaw̃a, ba lõ tola oroma niha ba gahe hili, fasoei; ba he biribiri ba saw̃i, ba lõ tola mangaloei gõ heza, ba zahatõ ba hili andre. 
EXO.34_1.4	Ba itoto gara wanoera, doea gõrõ, si mane mege. Ba mahemoloe õ, ba ihoelõ wongi wemaoso Moze, mõi ia mijaw̃a, ba hili Zinaʼi andrõ, iʼoʼõ niw̃aʼõ Jehowa chõnia, iʼohe gara andrõ, si doea gõrõ. 
EXO.34_1.5	Ba mõi mitooe Jehowa, ba lawoeo, iʼagõ ngainia ba itõtõi dõi Jehowa. 
EXO.34_1.6	Ba me itõrõ fõnania Jehowa, ba imane: 
EXO.34_1.7	 ba lõʼõ sa taw̃aʼõ, lõʼõ manõ fotoe; lalõ ndra ama, ba ihoekoe ba ndraono ba ba maʼoewoe, ichamõ tõloe, irege õfa ngaʼõtõ. 
EXO.34_1.8	Ba iʼalioʼõ Moze ifaõndrõ ia tooe ba danõ, ifalõgoe tooe ia, 
EXO.34_1.9	ba imane: He Soʼaja! na no atṍ oesõndra waʼeboea dõdõ chõoe, ba iagõ hoenõma ba wofanõma! Sabeʼe bõrõ doeʼi sa ira, ba beʼe aefa chõma lalõma, awõ horõma ba halõ tána chõoe ndraʼaga! 
EXO.34_1.10	II. 
EXO.34_1.11	Oʼõ niw̃aʼõgoe chõoe maʼõchṍ; daʼoetimba fõnaoe Ndraono Gamori ba Dawa Ganaʼana ba Iraono Cheti ba Iraono Weresi ba Iraono Jeboesi. 
EXO.34_1.12	Angelama, fa bõi fawoeʼoe li ndraʼoegõ ba niha ba danõ andrõ, niroegimõ dania; ma dania tobali tandraw̃a ira ba ngaimi. 
EXO.34_1.13	Midoedoegõ naha wameʼe soemange andrõ chõra, mirasa harefara ba miʼobõ geoe niʼamoniʼõ andrõ chõra. 
EXO.34_1.14	Ba bõi angaloeloe ba Lowalangi bõʼõ; solohoe dõi Jehowa, Lowalangi solohoe ia. 
EXO.34_1.15	Na fawoeʼoe li ndraʼoegõ ba niha ba danõ andrõ, ba na lakaoni ndraʼoegõ, na mameʼe adoe ira, na lafosoemange Lowalangira, ba ahatõ chõmi waʼeloengoe, wemanga gõ nadoe andrõ. 
EXO.34_1.16	Ba ma mihalõ gõi dania donga nonomi matoea nonora alawe, ba na mameʼe adoe nonora, wamosoemange Lowalangira, ba lafaeloengoe gõi ndraonomi, ba wameʼe adoe andrõ. 
EXO.34_1.17	Bõi fazõchi chõoe wamaedo Lowalangi nifahele. 
EXO.34_1.18	Owasa roti si lõ moeʼaisõni andrõ, ba bõi olifoeʼõ; fitoe ngaloeo waʼara õʼā roti si lõ moeʼaisõni, õʼoʼõ niw̃aʼõgoe chõoe, na baw̃a Abibi; me no ba mbaw̃a Abibi ahetaʼõ ba danõ Miseraji. 
EXO.34_1.19	Fefoe zi aʼa ba waʼatoemboe, ba chõgoe, he oerifõoe fefoe, motõi matoea ono si aʼa ba zaw̃i ba ba mbiribiri 
EXO.34_1.20	Ba ono si aʼa ba galide ba õhõli biribiri; ba na lõ omasiʼõ õhõli, ba õfatõ mbaginia. Fefoe nono si aʼa chõoe, ba õhõli; ba chõgoe, ba bõi mõi lõ ba danga. 
EXO.34_1.21	Õnõ ngaloeo waʼara, ba hana na õhalõhalõ halõw̃õ, ba na loeo si fitoe, ba molombase ndraʼoegõ; he na baw̃a wamakoe ba he na baw̃a wamasi, ba molombaseʼõ. 
EXO.34_1.22	Ba owasa fendrakose andrõ, ba õlaoe, owasa wamasi gandroe sahoelõ, ba owasa wamasi ba wasoelõna ndrõfi. 
EXO.34_1.23	Medõloe zi dõfi ndramoeʼoromaʼõ ira fõna Zoʼaja, Jehowa, Lowalangi Ndraono Gizeraëli, dozi motõi matoea ba chõmi. 
EXO.34_1.24	Oetimba sa fõnaoe soi niha andrõ, ba ebolo danõoe oebeʼe, ba lõ tola iʼisõ niha bõʼõ danõ andrõ chõoe, fatoea mõi misi jaw̃a ndraʼoegõ, ba wangoromaʼõ jaʼoegõ fõna Lowalangioe Jehowa, si medõloe zi dõfi. 
EXO.34_1.25	Bõi oroedoegõ ba roti si no moeʼaisõni ndro zoemange andrõ chõgoe, ba soemange andrõ ba gowasa fasa, ba tenga nibeʼe jaw̃a irege mahemoloe. 
EXO.34_1.26	Boea zahoelõ ba danõ chõoe, ba õʼohe ba nomo Lowalangioe Jehowa. Ono mbiribiri andrõ, ba bõi rino ba nõsi zoesoe ninania. 
EXO.34_1.27	Ba imane Jehowa chõ Moze: Tánõ ba zoera chõoe goroisa andrõ. Tandrõsa wawoeʼoesa ligoe chõoe ba ba Ndraono Gizeraëli sa goroisa andrõ. 
EXO.34_1.28	Ba õfa woeloe ngaloeo ba õfa woefoe mbongi waʼarania ba daʼõ chõ Jehowa; lõ manga ia ba lõ ibadoe hadia ia. Ba itanõ ba zoera goroisa ba wawoeʼoesa li andrõ, oroisa si foeloe andrõ, isoera ba gara andrõ. 
EXO.34_1.29	III. 
EXO.34_1.30	Ba me laʼila Aʼaroni ba Iraono Gizeraëli fefoe mbawa Moze, wa no sihaga, ba ataʼoe ira lahatõʼõ ira chõnia. 
EXO.34_1.31	Ba hoemede chõra Moze, ba lafoeli laʼotahõgõ ia, he Aʼaroni ba he satoea mbanoea fefoe; ba fahoehoeo chõra Moze. 
EXO.34_1.32	Awena laʼondrasi ia Iraono Gizeraëli fefoe. Ba iʼombachaʼõ chõra goroisa andrõ fefoe, niʼoroiʼõ Jehowa chõnia ba hili. 
EXO.34_1.33	Ba me no iʼoʼozoei Moze hoehoeonia chõra, ba ifobaloebaloe mbawania. 
EXO.34_1.34	Ba ero na iʼondrasi Jehowa Moze, ba wahoehoeosa chõnia, ba iheta mbaloebaloe andrõ, irege mõi ia baero, ba ifaʼema ba Ndraono Gizeraëli hadia niw̃aʼõ chõnia. 
EXO.34_1.35	Ba ero na si manõ, ba laʼila Iraono Gizeraëli, wa no sihaga goeli mbawa Moze. Ba ifoeli dania ifobaloebaloe mbawania Moze, irege mõi ia bacha zoei, ba wahoehoeosa chõ Jehowa.
EXO.35_1.1	I. 
EXO.35_1.2	Õnõ ngaloeo, ba tola mohalõw̃õ, ba loeo si fitoe andrõ, ba miʼamoniʼõ, baw̃a niʼamoniʼõ chõ Jehowa, salõsoe lõ mohalõw̃õ ami. Dozi sangai halõw̃õ na loeo daʼõ, ba niboenoe. 
EXO.35_1.3	Na loeo sabato andrõ, ba lõ tola miʼeboeaʼõ galitõ ba nahiami andrõ, fefoe. 
EXO.35_1.4	Ba hoemede na Moze ba mbanoea Ndraono Gizeraëli fefoe imane: 
EXO.35_1.5	Daʼõ niʼoroiʼõ Jehowa: Mibeʼe bobotolõ chõ Jehowa zi so chõmi, õsa: anaʼa ba firõ ba tõla 
EXO.35_1.6	ba oengoe sowōē waroewaroe ba sojo ba kirimisi ba tarafali ba boe nambi 
EXO.35_1.7	ba oeli mbiribiri si matoea nilaoe sojo ba oeli goeaza mina ba eoe bana 
EXO.35_1.8	ba fanicha wandroe ba rembaremba ba wanicha famajoini andrõ ba ba nitoenoe, 
EXO.35_1.9	samohoea, ba feremata oena ba feremata nitagoe ba nono mbaroe ba doto andrõ ba ba mbola waetasa andrõ. 
EXO.35_1.10	Ba dozi ba chõmi si so faʼatoeka, ba ndramoefaʼaso ira ba ndramoelaoe fefoe hadia ia niw̃aʼõ Jehowa.
EXO.35_1.11	Ose andrõ, fabaja baʼabaʼa andrõ chõnia, koelamboe ba sagõnia andrõ ba chaichai andrõ chõnia ba fafa ba lazi ba taroe nahe andrõ, fabaja ahe, ba tawõla andrõ, 
EXO.35_1.12	fabaja heaheania ba lagõlagõ ba koelamboe andrõ, fombaʼa; 
EXO.35_1.13	ba meza andrõ, fabaja heaheania, awõ wakakenia fefoe, awõ roti andrõ, nifaigifaigi; 
EXO.35_1.14	awõ naha wandroe andrõ, fabaja fakake chõnia ba fandroenia ba fanicha wandroe, 
EXO.35_1.15	awõ naha wanoenoe koemõjõ, fabaja heaheania ba fanicha famajoini andrõ, awõ nitoenoe andrõ, samohoea, ba koelamboe andrõ, baʼabaʼa mbawandroehõ nose, 
EXO.35_1.16	awõ naha wanoenoe soemange andrõ, fabaja taralinia, tõla, ba heaheania ba fakake andrõ chõnia, fefoe, awõ gala andrõ, 
EXO.35_1.17	fabaja ahenia, ba baʼabaʼa golajama ba taroe nahe andrõ chõnia, fabaja ahe, ba baʼabaʼa mbawa gõli golajama, 
EXO.35_1.18	ba osõʼosõ nose andrõ ba osõʼosõ ba golajama, fabaja sinali andrõ, awõ noecha andrõ, 
EXO.35_1.19	nihaogõ sibai fanoso, noecha ba halõw̃õ andrõ, ba niʼamoniʼõ, noecha niʼamoniʼõ andrõ chõ Gaʼaroni ere andrõ, awõ noecha nononia ba halõw̃õra, halõw̃õ gere.
EXO.35_1.20	II. 
EXO.35_1.21	Ba dozi si terooe tõdõ, dozi saoha õlõ, ba mõi mameʼe bobotolõ andrõ chõ Jehowa, ba wamazõchi ose wamaʼeleʼõ andrõ ba sogoena ba halõw̃õ andrõ bacha, ba ba noecha niʼamoniʼõ andrõ. 
EXO.35_1.22	Ba laʼohe — he ira matoea ba he ira alawe — dozi si no terooe tõdõ, ba famachai mbaroe ba saeroe dalinga, ba laedoeroe ba aja, awõ ngawalõ ganaʼa si no awai; ba awõ dozi si no mangohonogõi fameʼe ameʼela anaʼa chõ Jehowa. 
EXO.35_1.23	Ba dozi si so oengoe sowōē waroewaroe ba sojo ba kirimisi ba tarafali ba boe nambi ba oeli mbiribiri si matoea, nilaoe sojo, ba oeli goeaza mina, ba laʼohe. 
EXO.35_1.24	Ba dozi sedõna mameʼe bobotolõ firõ ba tõla, ba labeʼe mbobotolõ andrõ chõ Jehowa, ba dozi si so eoe bana, niʼogoenaʼõ ba wamazõchi hadia ia, fefoe, ba laʼohe. 
EXO.35_1.25	Ba ira alawe fefoe, si so faʼatoeka ba mogadi, tangara, ba laʼohe mbana andrõ: oengoe sowōē waroewaroe ba sojo ba kirimisi ba tarafali. 
EXO.35_1.26	Ba dozi ira alawe si terooe tõdõ, ba waʼatoekara andrõ, ba mogadi boe nambi. 
EXO.35_1.27	Ba satoea, ba laʼohe weremata oena ba feremata bõʼõ andrõ, nitagoe ba nono mbaroe ba doto andro ba ba mbola waetasa andrõ. 
EXO.35_1.28	Ba rembaremba andrõ ba fanicha ba wandroe ba ba wanicha famajoini andrõ ba nitoenoe andrõ, samohoea. 
EXO.35_1.29	Dozi ira matoea ba dozi ira alawe, si terooe tõdõ, ba wolohe, ba nifazõchi andrõ, niʼoroiʼõ Jehowa famazõchi, chõ Moze — laʼohe ameʼela saoha gõlõ chõ Jehowa Iraono Gizeraëli.
EXO.35_1.30	III. 
EXO.35_1.31	ba no ihõna chõnia Geheha Lowalangi ba faʼatoeka ba faʼaboto ba dõdõ ba fangila, awõ ngawalõ waʼoneche, 
EXO.35_1.32	ba wangaloei necheneche, ba wolaoe jaʼia, he anaʼa ba he firõ ba he tõla, 
EXO.35_1.33	ba he ba wolaoe ba weremata nifaʼoli, ba he ba wolaoe ba geoe, ba wamazõchi ngawalõ necheneche danga fefoe. 
EXO.35_1.34	Ba he faʼoneche ba wamahaõ, ba no ibeʼe chõnia, chõnia ba chõ Goholiabi andrõ, ono Gahizamachi, mado Dano. 
EXO.35_1.35	No ihõna chõra waʼatoeka, ba wolaoe ngawalõ halõw̃õ andrõ, nifolaoe ziamboe ba toeka geoe ba toeka wanoso ba sanoso nifolaʼalaʼa, oengoe sowōē waroewaroe ba sojo ba kirimisi ba tarafali, nifolaoe zanoso; ba wangasiwai halõw̃õ andrõ, fefoe ba ba wangaloei necheneche.
EXO.36_1.1	I. 
EXO.36_1.2	Ba ifakaoniʼõ Moze ndra Besaleʼeli Oholiabi, awõ dozi si so faʼatoeka, nibeʼe Jehowa faʼoneche, dozi si no terooe tõdõ ba wangai halõw̃õ andrõ, ba wangasiwai jaʼia. 
EXO.36_1.3	Ba latema chõ Moze mbobotolõ andrõ fefoe, nibeʼe Ndraono Gizeraëli ba wangasiwai halõw̃õ andrõ, ba wolaoe niʼamoniʼõ andrõ. Ba lõ labatobato wolohe chõnia na, saoha gõlõ, ero mahemoloe mbanoea. 
EXO.36_1.4	Ba dozi ndra toeka, solaoe halõw̃õ andrõ fefoe, ba niʼamoniʼõ andrõ, ba oi zara labõhõli halõw̃õra niʼohalõw̃õgõira, 
EXO.36_1.5	ba lamane chõ Moze: Lõ ahori mogoena ba wolaoe niw̃aʼõ Jehowa andrõ niʼohe zato! 
EXO.36_1.6	Ba ifaw̃aʼõgõ ba golombasew̃a Moze, imane: Bõi saʼae jamoelaoe hadia ia mbobotolõ ba niʼamoniʼõ andrõ ha niha, he ira matoea ba he ira alawe! Ba tobali tetenaw̃a niha zato, fa bõi saʼae laʼohe gameʼela. 
EXO.36_1.7	Noa sa iroegi, no tõra naʼi chõra ombõila, wangasiwai nilaoe andrõ fefoe.
EXO.36_1.8	II. 
EXO.36_1.9	28 hela waʼanaoe zi sagõrõ koelamboe ba 4 hela waʼebolo — fagõlõgõlõ waʼeboea goelamboe andrõ fefoe. 
EXO.36_1.10	Limalima ngaʼõrõ koelamboe ifatagoe; ba awena ifotoembo zinga 
EXO.36_1.11	zi sagõrõ koelamboe andrõ, ba wondrege zi sandroro andrõ, toembo oengoe sowōē waroewaroe, ba si manõ zinga goelamboe ba wondrege zi sandroro. 
EXO.36_1.12	50 doembo ibeʼe ba goelamboe zi sagõrõ ba 50 gõi ba zinga zi sagõrõ, si fabõbõ ba zi sandroro andrõ; si fatahõ sibai doembo andrõ ibeʼe. 
EXO.36_1.13	Ba ifazõchi chaichai anaʼa ba ifachai goelamboe andrõ chaichai andrõ, tobali ha samboea nose andrõ. 
EXO.36_1.14	Ba ilalaoe doefo boe nambi, sagõ nose, felezara ngaʼõrõ toefo ilalaoe ba daʼõ. 
EXO.36_1.15	30 hela waʼanaoe zagõrõ ba 4 hela waʼebolo; fagõlõgõlõ waʼeboea zi 11 ngaʼõrõ toefo andrõ. 
EXO.36_1.16	5 ngaʼõrõ doefo andrõ ifatagoe, idoro, ba sandroro gõi zi 6 ngaʼõrõ andrõ. 
EXO.36_1.17	Ba ifotoembo zinga ba wondrege zi sandroro, 50 doembo, ba 50 gõi doembo ba zinga doefo ba wondrege zi sandroro. 
EXO.36_1.18	Ba 50 ifazõchi chaichai tõla, ba wamaʼanõ sagõ andrõ, enaʼõ ha sandroro. 
EXO.36_1.19	Ba ifazõchi na mbaloebaloe zagõ andrõ, oeli mbiribiri si matoea nilaoe sojo, ba sagõrõ tõ mbaloebaloe daʼõ, oeli goeaza mina.
EXO.36_1.20	Ba ilaoe wafa andrõ, dõladõla nose, nifasindro, bana. 
EXO.36_1.21	10 hela waʼanaoe zagõrõ ba sahela a matonga waʼebolo. 
EXO.36_1.22	Ba sagõrõ fafa ba doea mbaʼibaʼi si fabõbõ; si manõ wolaoe fafa nose andrõ fefoe. 
EXO.36_1.23	Ba nilaoenia fafa nose, ba 20 ngaʼõrõ fafa tánõ miraja. 
EXO.36_1.24	— Ba 40 ibeʼe ahe zi 20 ngaʼõrõ fafa, ahe firõ, doeadoea gahe zagõrõ fafa, ba mbaʼibaʼi no mege, si doeadoea, — 
EXO.36_1.25	si manõ gõi ba ngai nose tánõ jõoe, 20 ngaʼõrõ fafa, awõ gahe firõ andrõ, 
EXO.36_1.26	si 40, doeadoea gahe zagõrõ fafa. 
EXO.36_1.27	Ba nibeʼe tánõ ba gaechoela loeo, ba 6 ngaʼõrõ fafa ilaoe. 
EXO.36_1.28	Ba 2 gõrõ fafa ilaoe, nibeʼe ba watalinga nose, tánõ foeri. 
EXO.36_1.29	Doea winaeta daʼõ, iʼotarai moroi tooe, ba nifaʼanõ si jaw̃a, toembo niʼogaolõ. Si manõ wolaoenia ba watalinga andrõ, si doea; tobali 8 ngaʼõrõ fafa, 
EXO.36_1.30	fabaja ahe firõ andrõ — 16 gahe, doeadoea gahe zagõrõ fafa.
EXO.36_1.31	Ba 5 ifazõchi lazi, bana, ba wafa andrõ ba ngai nose, 
EXO.36_1.32	ba 5 gõi lazi ba wafa ba zi tambai, ba 5 ba wafa ba hambo nose, tánõ ba gaechoela loeo. 
EXO.36_1.33	Ba lazi ba daloe andrõ, ba ba daloe wafa ifatõrõ, adõlõ manõ maʼasandroro. 
EXO.36_1.34	Ba fafa andrõ, ba ifoʼoeli anaʼa: ba toembo andrõ gõi, lala lazi, ba anaʼa ibeʼe, ba lazi, ba ifoʼoeli anaʼa.
EXO.36_1.35	Ba ifazõchi mbaʼabaʼa andrõ, oengoe sowōē waroewaroe ba sojo ba kirimisi ba tarafali bana, nifolaoe doeka wanoso wamazõchinia jaʼia, nilalaoe keroebi. 
EXO.36_1.36	Ba 4 ifazõchi chõnia taroe nahe, bana, ba ifoʼoeli anaʼa; anaʼa gõi gosõʼõsõnia; ba 4 ifahele ahe daʼõ, firõ. 
EXO.36_1.37	Ba ifazõchi mbaʼabaʼa mbawandroehõ nose, oengoe sowōē waroewaroe ba sojo ba kirimisi ba tarafali bana, nifolaoe zanoso solaʼalaʼa, 
EXO.36_1.38	fabaja taroe nahe andrõ chõnia, si lima, ba osõʼosõnia: hõgõ ba toembo niʼogaolo andrõ chõnia, ba ifoʼoeli anaʼa; ba ahe andrõ si lima, ba tõla ibeʼe.
EXO.37_1.1	I. 
EXO.37_1.2	Ba ifoʼoeli si ndroehoe mbalaki, tánõ bacha ba tánõ baero, ba ifosinga anaʼa, fasoei. 
EXO.37_1.3	Ba õfa ifahele chõnia toembo niʼogaolo, ba gahenia si õfa, domboedomboea fatambai. 
EXO.37_1.4	Ba ifazõchi heahea, bana, ba ifoʼoeli anaʼa; 
EXO.37_1.5	ba heahea andrõ, ba ifatõrõ ba doembo no mege, fatambai dawõla, ba wamahea tawõla. 
EXO.37_1.6	Ba ifazõchi lagõlagõ, si ndroehoe mbalaki, 2 hela a matonga waʼanaoe ba sahela a matonga waʼebolo. 
EXO.37_1.7	Ba ifazõchi gõi geroebi, domboea, anaʼa; nibõbõzi wamazõchi jaʼia, ba fafõfõ lagõlagõ andrõ ibeʼe, 
EXO.37_1.8	samboeasamboea fafõfõ, ba dete lagõlagõ ibeʼe geroebi andrõ, faoma fafõfõ. 
EXO.37_1.9	Ba keroebi andrõ, ba samologõ mijaw̃a afira, wamaloegõ lagõlagõ afira, faoma laʼotahõgõ nawõra; lagõlagõ andrõ laʼotahõgõ keroebi andrõ.
EXO.37_1.10	II. 
EXO.37_1.11	Ba ifoʼoeli si ndroehoe mbalaki ba ifosinga anaʼa, fasoei. 
EXO.37_1.12	Ba ifolambelambe na gõi, laloeʼa waʼebolo fasoei; ba lambelambe andrõ, ba ifosinga zoei anaʼa, fasoei. 
EXO.37_1.13	Ba õfa ifahele chõnia toembo niʼogaolo, anaʼa, ba ba watalingania ifachai doembo andrõ, ba gahenia si õfa. 
EXO.37_1.14	Si fadege ba lambelambe no mege doembo andrõ, ba nifatõrõ heahea, ba wamahea meza andrõ. 
EXO.37_1.15	Ba heahea andrõ, ba bana ibeʼe, ba ifoʼoeli anaʼa, ba wamahea meza andrõ. 
EXO.37_1.16	Ba ifazõchi wakake andrõ ba meza, mako andrõ chõnia ba figa ba mako ba wamadoe ba koendri, fameʼe zoemange nibadoe andrõ, si ndroehoe mbalaki manõ, fefoe.
EXO.37_1.17	III. 
EXO.37_1.18	Ba õnõ zi otarai ngainia daha, tõloetõloe fatambai naha wandroe. 
EXO.37_1.19	Ba sara daha, ba tõloe niʼobene mboenga, si hoelõ mbene mbowo kanari, samboesamboea mbene, sawena aboto. Si manõ ba ndraha andrõ fefoe, si õnõ, si otarai naha wandroe andrõ. 
EXO.37_1.20	Ba ba dõla naha wandroe, ba 4 niʼobene mboenga, si hoelõ mbene mbowo kanari, si so oeloeʼoeloe ba bowo, 
EXO.37_1.21	samboesamboea mbene tooe zi medõloe wa doea chõnia, — daha si õnõ andrõ, si otarai ia. 
EXO.37_1.22	Bene andrõ chõnia ba daha andrõ, ba ha sara, nibõbõzi fefoe, ha sandroro, si ndroehoe mbalaki. 
EXO.37_1.23	Ba fitoe ifazõchi fandroe chõnia, fabaja goeti andrõ ba sife andrõ chõnia, si ndroehoe mbalaki. 
EXO.37_1.24	Otoe a doea woeloe balaki iʼogoenaʼõ si ndroehoe mbalaki, wamazõchi jaʼia, fabaja gamagamania no mege.
EXO.37_1.25	IV. 
EXO.37_1.26	Ba ifoʼoeli si ndroehoe mbalaki mezania awõ ngainia, fasoei, ba tandroenia, ba ifosinga anaʼa, fasoei. 
EXO.37_1.27	Ba tooe zinga andrõ, ba ifotoembo niʼogaolo, domboea, ba watalingania si domboea, ba faoma fatambai zi manõ, ba nifatõrõ heahea andrõ, ba wamahea jaʼia ba daʼõ. 
EXO.37_1.28	Ba heahea andrõ, ba bana ibeʼe ba ifoʼoeli anaʼa. 
EXO.37_1.29	Ba ifazõchi wanicha famajoini andrõ niʼamoniʼõ, awõ nitoenoe andrõ samohoea, si lõ si fabaja, nifolaoe zamaroeka daloedaloe nigoeleʼõ. 
EXO.38_1.1	I. 
EXO.38_1.2	Ba tandroenia, ba ba watalingania si õfa ibeʼe, tobali si fadoro chõnia dandroenia andrõ, ba ifoʼoeli tõla. 
EXO.38_1.3	Ba ifazõchi wakake fefoe, sogoena ba naha wameʼe soemange andrõ, bowoa ba soendroesoendroe ba figa ba garafoe ba gali; fefoe wakakenia, ba tõla ibeʼe. 
EXO.38_1.4	Ba ifotarali naha wameʼe soemange andrõ, niʼoʼoeʼõ, tõla, tooe lambelambenia, iroegi daloe waʼalaw̃ania. 
EXO.38_1.5	Ba õfa ifahele toembo niʼogaolo, nibeʼe ba watalinga darali tõla andrõ, si õfa, ba nifatõrõ heahea. 
EXO.38_1.6	Ba heahea andrõ, ba bana ibeʼe, ba ifoʼoeli tõla. 
EXO.38_1.7	Ba ifatõrõ ba doembo no mege heahea andrõ, fatambai naha wameʼe soemange, ba wamahea, jaʼia. Fafa dõladõlania, tobali moʼarõ, wamazõchinia jaʼia. 
EXO.38_1.8	Ba ifazõchi gala andrõ, tõla, ba ahenia tõla, sõrõmi ndra alawe, sangaingai halõw̃õ, si so halõw̃õ ba zinga mbawandroehõ nose wamaʼeleʼõ. 
EXO.38_1.9	II. 
EXO.38_1.10	ba 20 daroe nahe, fabaja ahe tõla, 20, — ba osõʼosõ ba daroe nahe andrõ ba toembo niʼogaolo andrõ chõnia, ba firõ. 
EXO.38_1.11	Ba tánõ jõoe, ba otoe hela gõi waʼanaoe [mbaʼabaʼa], ba 20 daroe nahe, fabaja ahe tõla, 26, — ba osõʼosõ ba daroe nahe andrõ ba toembo andrõ chõnia, ba firõ. 
EXO.38_1.12	Ba tánõ ba gaechoela loeo, ba 50 hela mbaʼabaʼa ba foeloe daroe nahe, awõ gahe, foeloe; ba osõʼosõ ba daroe nahe andrõ ba toembo andrõ chõnia, ba firõ. 
EXO.38_1.13	Ba tánõ ba gatoemboecha, ba 50 hela, 
EXO.38_1.14	baʼabaʼa si 15 hela ba zi tambai, ba tõloe daroe nahe, fabaja ahe, 
EXO.38_1.15	ba si manõ ba zi tambai: 15 hela mbaʼbaʼa, ba tõloe daroe nahe, fabaja ahe; faoma fatambai mbawa gõli ba golajama. 
EXO.38_1.16	Fefoe mbaʼabaʼa golajama, fasoei, ba tarafali bana, 
EXO.38_1.17	ba ahe daroe nahe andrõ, ba tõla, ba osõʼosõ, ba firõ, ba oeli hõgõ, ba firõ; ba fefoe daroe nahe ba golajama, ba nifotoembo firõ. 
EXO.38_1.18	Ba baʼabaʼa mbawa gõli ba golajama, ba no nifolaoe zanoso solaʼalaʼa, oengoe sowōē waroewaroe ba sojo ba kirimisi ba tarafali bana, 20 hela waʼanaoe ba 5 hela waʼalaw̃a, faʼebolonia, dali mbaʼabaʼa golajama andrõ. 
EXO.38_1.19	Ba taroe nahe andrõ, si õfa, fabaja ahe si õfa, ba tõla, ba osõʼosõ, ba firõ, ba si manõ goeli hõgõ, ba toembo andrõ chõnia, ba firõ. 
EXO.38_1.20	Ba fefoe daroetaroe ba nose ba ba golajama, fasoei, ba tõla.
EXO.38_1.21	III. 
EXO.38_1.22	Ba Besaleʼeli andrõ, ono Goeri, maʼoewoe Hoeri, mado Joeda, zamazõchi fefoe hadia ia, niw̃aʼõ Jehowa chõ Moze, 
EXO.38_1.23	ba awõnia Goholiabi, ono Gahizamachi, mado Dano, daʼõ ziamboe ba toeka geoe, ba toeka wanoso ba sanoso solaʼalaʼa, oengoe sowōē waroewaroe ba sojo ba kirimisi ba tarafali. 
EXO.38_1.24	Ba anaʼa andrõ fefoe, ba wolaoe jaʼia, ba nifazõchi andrõ fefoe, ba wolaoe niʼamoniʼõ andrõ, anaʼa nifalaoe, ameʼela niʼamoniʼõ, ba no 77,408 balaki ba zaga niʼamoniʼõ. 
EXO.38_1.25	Ba firõ nibeʼe, ba wangofaja banoea, ba 301,775 ba roefia, ba zaga niʼamoniʼõ; 
EXO.38_1.26	sasoekoe zamõsa, dozi niʼofaja andrõ, si 20 fache ba si aʼa moroi andrõ, 603,550 ira. 
EXO.38_1.27	Si 300,000 roefia faʼaboea firõ, ba laʼogoenaʼõ ba wamahele ahe niʼamoniʼõ andrõ, fabaja ahe mbaʼabaʼa andrõ 300,000 ba roefia, ba gahe andrõ si otoe, 3000 zara ahe. 
EXO.38_1.28	Ba si 1775 faʼaboea, ba iʼogoenaʼõ ba wamazõchi osõʼosõ andrõ ba daroe nahe andrõ, ba ifoʼoeli hõgõ ba ifotoembo. 
EXO.38_1.29	Ba tõla andrõ nifalaoe, ameʼela niʼamoniʼõ, ba 212,400 roefia waʼaboea. 
EXO.38_1.30	Daʼõ iʼogoenaʼõ ba wamazõchi ahe mbaʼabaʼa ba mbawandroehõ nose wamaʼeleʼõ, awõ naha wameʼe soemange andrõ tõla, fabaja taralinia andrõ tõla, awõ fefoe wakake ba naha wameʼe soemange, 
EXO.38_1.31	awõ gahe mbaʼabaʼa golajama, fasoei, ba ahe mbaʼabaʼa mbawa gõli ba golajama, fabaja taroetaroe andrõ ba nose ba taroetaroe ba golajama fefoe, fasoei.
EXO.39_1.1	I. 
EXO.39_1.2	Ono mbaroe ba doto andrõ ifazõchi, bõna ame ba oengoe sowōē waroewaroe ba sojo ba kirimisi ba tarafali bana. 
EXO.39_1.3	Labõbõzi ganaʼa, laʼanifiʼõ, irege iʼila ichoi, ibaliʼõ bõna ame, ba wangoroedoegõ daʼõ ba oengoe sowōē waroewaroe ba ba oengoe sojo ba ba kirimisi ba ba darafali, nifolaoe doeka wanoso. 
EXO.39_1.4	Ba lafobaloebaloe galisi, nifabõbõ chõnia; ba mbalõnia si doea tefabõbõ: 
EXO.39_1.5	Ba bõbõ doto andrõ chõnia, ba wobaroe jaʼia, ba no fadoro chõnia, si manõ gõi wolaoe, bõna ame ba oengoe sowōē waroewaroe ba sojo ba kirimisi ba tarafali bana, si mane niw̃aʼõ Jehowa chõ Moze. 
EXO.39_1.6	Ba ifazõchi weremata oena andrõ, nifosinga kawa anaʼa ba nisoea, nifolaoe doeka dandro, dali dõi Ndraono Gizeraëli. 
EXO.39_1.7	Ba ifachai ba mbaloebaloe galisi andrõ ba nono mbaroe ba doto, feremata famasoegi ba dõdõ Jehowa Ndraono Gizeraëli, si mane niw̃aʼõ Jehowa chõ Moze. 
EXO.39_1.8	Ba ifazõchi mbola andrõ, nifolaoe doeka wanoso, si mane folaoe ono mbaroe ba doto, bõna ame ba oengoe sowōē waroewaroe ba sojo ba kirimisi ba tarafali bana. 
EXO.39_1.9	Si õfa sagi ia; doea winaeta labeʼe mbola andrõ, laloelaloeʼa waʼanaoe, nifodoea winaeta. 
EXO.39_1.10	Ba õfa ngenoli latagoe chõnia feremata: samboea weremata aki ba samboea weremata sabarazadi ba samboea weremata zoemoeroedi nifaʼoli ba ngenoli si sara. 
EXO.39_1.11	Ba ba ngenoli fanete daʼõ, ba samboea weremata manika ba samboea weremata nila ba samboea weremata ita. 
EXO.39_1.12	Ba fanete daʼõ, ba samboea weremata foesifaraga ba samboea mbatoe siaboe ba samboea weremata mariti. 
EXO.39_1.13	Ba fanete daʼõ, ba samboea weremata firoesa ba samboea weremata oena ba samboea weremata jasia; daʼõ nitagoe chõnia, nifasoei singa kawa anaʼa nilalaoe. 
EXO.39_1.14	Ba dali dõi Ndraono Gizeraëli, wa 12 weremata; dali dõira, samboesamboea lasoea jaw̃a tõi zi felendroea toea, nifolaoe doeka dandro. 
EXO.39_1.15	Awena laforaew̃eraew̃e mbola andrõ, niʼosinali, nitali, si ndroehoe mbalaki, 
EXO.39_1.16	ba lalalaoe rendra anaʼa, doea, ba toembo niʼogaolo, domboea, ba ba watalinga mbola andrõ, si domboea lafachai doembo andrõ. 
EXO.39_1.17	Ba ba doembo andrõ si domboea, ba watalinga mbola, si domboea lafachai raew̃eraew̃e andrõ, si doea rozi. 
EXO.39_1.18	Ba balõ raew̃eraew̃e andrõ, si doea ba ba rendra nilalaoe andrõ, si doea, lafachai, ba daʼõ nifachai ba mbaloebaloe galisi andrõ, si doea gõrõ, ba nono mbaroe ba doto, tánõ fõnania. 
EXO.39_1.19	Ba domboea lafazõchi toembo niʼogaolo anaʼa, nifachai ba watalinga mbola, si domboea, tánõ barõ, ba dagoetagoenia, tánõ ba nono mbaroe. 
EXO.39_1.20	Ba domboea zoei lafazõchi toembo niʼogaolo nifachai ba mbaloebaloe galisi andrõ ba nono mbaroe, ba wondrege tooe, tanõ fõna, ba zi fahalõ ia, jaw̃a mbõbõ doto ba nono mbaroe. 
EXO.39_1.21	Awena lafachai ba doembo nono mbaroe mbola andrõ ba toembonia sinali oengoe sowōē waroewaroe wamachai — tobali jaw̃a mbõbõ doto ba nono mbaroe si lõ liw̃aliw̃a, si mane niw̃aʼõ Jehowa chõ Moze.
EXO.39_1.22	Ba ifazõchi mbaroe seboea andrõ, awõ nono mbaroe no mege, nisoso, oengoe sowōē waroewaroe, maʼasagõrõ. 
EXO.39_1.23	Ba lala hõgõ ba mbaroe seboea andrõ, ba si mane lala hõgõ ba gõrõba, nifasoei tagoetagoe, fa bõi atika. 
EXO.39_1.24	Ba tagoetagoe ba gahe mbaroe seboea andrõ, ba lafoboea dalimo, oengoe sowōē waroewaroe ba sojo ba kirimisi ba tarafali bana, 
EXO.39_1.25	ba lafazõchi ritiriti, si ndroehoe mbalaki, ba lafasolisi ba niʼoboea dalimo andrõ ritiriti andrõ, lafasoei gahe mbaroe seboea andrõ, ba gotaʼotaloea niʼoboea dalimo no mege, 
EXO.39_1.26	tobali samboesamboea ritiriti ba samboesamboea niʼoboea dalimo, si fazolizoli ba gahe mbaroe seboea andrõ, ba wangai halõw̃õ andrõ, si mane niw̃aʼõ Jehowa chõ Moze.
EXO.39_1.27	Ba lafazõchi gameza andrõ, tarafali, chõ Gaʼaroni ba ba nononia, nisoso, 
EXO.39_1.28	awõ mbala hõgõ andrõ, tarafali, ba kofia famoadoe andrõ, tarafali, ba saraew̃a andrõ, tarafali bana, 
EXO.39_1.29	awõ mbõbõ taloe andrõ, tarafali bana ba oengoe sowōē waroewaroe ba sojo ba kirimisi, nifolaoe zanoso solaʼalaʼa, si mane niw̃aʼõ Jehowa chõ Moze.
EXO.39_1.30	Ba lafazõchi dete mbala hõgõ andrõ, diadema niʼamoniʼõ, si ndroehoe mbalaki, ba lasoea jaw̃a, nifolaoe zogao tandro: ”Niʼamoniʼõ chõ Jehowa”. 
EXO.39_1.31	Ba lafosinali oengoe sowōē waroewaroe, ba wamõbõgõ jaʼia ba dete mbala hõgõ, si mane niw̃aʼõ Jehowa chõ Moze.
EXO.39_1.32	II. 
EXO.39_1.33	Ba laʼohe chõ Moze nahia andrõ, ose andrõ, awõ wakake chõnia fefoe, famachainia andrõ ba fafa ba lazi ba taroe nahe, fabaja ahe, ba baloebaloe zagõ andrõ, 
EXO.39_1.34	oeli mbiribiri si matoea, nilaoe sojo ba baloebaloe oeli goeaza mina ba baʼabaʼa andrõ, 
EXO.39_1.35	ba tawõla zoera goroisa, fabaja heaheania ba lagõnia, ba meza andrõ, 
EXO.39_1.36	awõ wakake andrõ chõnia fefoe, awõ roti nifaigifaigi, 
EXO.39_1.37	awõ naha wandroe andrõ, si ndroehoe mbalaki, fabaja fandroe andrõ, nifaʼoli chõnia, ba fakake chõnia, fefoe, ba fanicha ba wandroe andrõ, 
EXO.39_1.38	awõ naha wameʼe soemange andrõ, anaʼa, ba fanicha famajoini ba hadia nitoenoe, samohoea, baʼabaʼa andrõ ba mbawandroehõ nose, 
EXO.39_1.39	ba naha wameʼe soemange andrõ, tõla, ba tarali andrõ chõnia, tõla, ba heaheania ba fakake andrõ chõnia, fefoe, ba gala andrõ fabaja ahenia. 
EXO.39_1.40	Ba baʼabaʼa golajama andrõ ba taroe nahe chõnia, fabaja ahe, ba baʼabaʼa ba mbawa gõli ba golajama ba sinalinia ba taroetaroe, ba fakake andrõ fefoe ba halõw̃õ andrõ ba nahia ose wamaʼeleʼõ andrõ. 
EXO.39_1.41	Awõ noecha andrõ, si no maoeloe fanoso, ba halõw̃õ ba niʼamoniʼõ andrõ, noecha niʼamoniʼõ andrõ chõ Gaʼaroni ere andrõ, awõ noecha ba nononia, ba halõw̃õra halõw̃õ gere. 
EXO.39_1.42	Laʼoʼõ sibai niw̃aʼõ Jehowa chõ Moze Iraono Gizeraëli, wolaoe daʼõ fefoe. 
EXO.39_1.43	Ba me iʼila Moze, awai saʼae chõra halõw̃õ andrõ fefoe — si mane niw̃aʼõ Jehowa wolaoera — ba ifahowoeʼõ ira Moze.
EXO.40_1.1	I. 
EXO.40_1.2	Ba desaʼa ba mbaw̃a si fõfõna õfaʼanõ nahia ose wamaʼeleʼõ andrõ, 
EXO.40_1.3	ba õbeʼe bacha dawõla gamaboeʼoela li andrõ ba õbaʼa dawõla baʼabaʼa andrõ. 
EXO.40_1.4	Ba õbeʼe bacha gõi meza andrõ ba õbeʼe jaw̃a nifinaetagõ andrõ [roti], õfaʼanõ; õʼohe bacha naha wandroe andrõ ba õbeʼe jaw̃a wandroenia. 
EXO.40_1.5	Ba naha wanoenoe koemõjõ andrõ, anaʼa, ba fõna dawõla zoera goroisa õbeʼe ba õtaw̃i mbaʼabaʼa mbawandroehõ nose. 
EXO.40_1.6	Ba naha wameʼe soemange nitoenoe, ba ba zinga mbawandroehõ ba nahia ose wamaʼeleʼõ õfaʼanõ, 
EXO.40_1.7	ba gala andrõ, ba ba gotaloeara nose wamaʼeleʼõ naha wameʼe soemange andrõ õbeʼe, ba õlaoe jaw̃a nidanõ. 
EXO.40_1.8	Ba õfaʼanõ mbaʼabaʼa golajama andrõ, fasoei, ba õtaw̃i mbaʼabaʼa mbawa gõli ba golajama. 
EXO.40_1.9	Ba õhalõ wanicha andrõ, famajoini, ba õbajoini nose, awõ nõsinia fefoe, õʼamoniʼõ, awõ wakake chõnia fefoe, enaʼõ niʼamoniʼõ. 
EXO.40_1.10	Ba he naha wameʼe soemange nitoenoe gõi, fabaja fakake andrõ chõnia, fefoe, ba õbajoini, õʼamoniʼõ naha wameʼe soemange andrõ, enaʼõ niʼamoniʼõ sibai. 
EXO.40_1.11	Ba he gala andrõ, fabaja ahenia, ba õbajoini ba õʼamoniʼõ. 
EXO.40_1.12	Ba õw̃aʼõ chõ Gaʼaroni ba ba ndraononia, ndramoeʼiagõ zinga mbawandroehõ nose wamaʼeleʼõ, ba õfemondri ira. 
EXO.40_1.13	Ba õfonoecha Gaʼaroni noecha niʼamoniʼõ andrõ, õbajoini ia, õʼamoniʼõ, enaʼõ ihalõ halõw̃õ gere. 
EXO.40_1.14	Ba õw̃aʼõ ba nononia, ndramoeʼondrasi, ba õfobaroe ira kameza; 
EXO.40_1.15	ba õbajoini ira, si mane famajoinioe amara, enaʼõ ere ira chõgoe, ba ba wamajoini andrõ tetehe chõra, ere ira, si lõ mamalõmalõ, gõtõgõtõ waʼara.
EXO.40_1.16	II. 
EXO.40_1.17	Ba desaʼa ba mbaw̃a si fõfõna, ba ndrõfi si doea tefaʼanõ nahia andrõ. 
EXO.40_1.18	Ifaʼanõ nahia andrõ Moze: ifedadao gahe ba itaroeʼõ jaw̃a wafa andrõ, ifaʼanõ lazi ba ifasindro daroe nahe. 
EXO.40_1.19	Ibologõ doefo sagõ andrõ, sagõ nose ba ibaloegõ zagõ andrõ baloebaloe andrõ, si mane niw̃aʼõ Jehowa chõ Moze. 
EXO.40_1.20	Awena ihalõ zoera goroisa ba ibeʼe barõ dawõla andrõ, ifoheahea dawõla ba ibeʼe jaw̃a lagõlagõ andrõ. 
EXO.40_1.21	Ba iʼohe bacha ba nose dawõla, itaw̃i mbaʼabaʼa andrõ, ibaʼa dawõla zoera goroisa, si mane niw̃aʼõ Jehowa chõ Moze. 
EXO.40_1.22	Ba ibeʼe gõi ba nose wamaʼeleʼõ meza andrõ, tánõ jõoe, baero mbaʼabaʼa andrõ. 
EXO.40_1.23	Ba ibeʼe jaw̃a nifinaetagõ andrõ [roti], ifaʼanõ, fõna Jehowa, si mane niw̃aʼõ Jehowa chõ Moze. 
EXO.40_1.24	Ba ibeʼe gõi ba nose wamaʼeleʼõ naha wandroe andrõ, ba gamaoedoe meza no mege, tánõ raja ba nose, 
EXO.40_1.25	ba ibeʼe jaw̃a wandroe andrõ, fõna Jehowa, si mane niw̃aʼõ Jehowa chõ Moze. 
EXO.40_1.26	Ba si manõ gõi naha wameʼe soemange andrõ, anaʼa, ibeʼe ba nose wamaʼeleʼõ, fõna mbaʼabaʼa andrõ, 
EXO.40_1.27	ba itoenoe jaw̃a zamohoea, si mane niw̃aʼõ Jehowa chõ Moze. 
EXO.40_1.28	Ba itaw̃i mbaʼabaʼa mbawandroehõ nose. 
EXO.40_1.29	Naha wameʼe soemange nitoenoe andrõ, ba ibeʼe ba zinga mbawandroehõ nahia ose wamaʼeleʼõ ba ibeʼe jaw̃a zoemange nitoenoe ba soemange niʼā, si mane niw̃aʼõ Jehowa chõ Moze. 
EXO.40_1.30	Ba gala andrõ, ba ibeʼe ba gotaloeara nose wamaʼeleʼõ naha wameʼe soemange andrõ, ba ilaoe jaw̃a nidanõ, ba wanasa. 
EXO.40_1.31	Ba lasasai ba daʼõ dangara ba ahera ira Moze Aʼaroni ba ononia, 
EXO.40_1.32	ero na mõi ira bacha ba nose wamaʼeleʼõ ba na laʼondrasi naha wameʼe soemange lasasai ira, si mane niw̃aʼõ Jehowa chõ Moze. 
EXO.40_1.33	Ba ifasindro mbaʼabaʼa golajama, ifasoei nose, fabaja naha wameʼe soemange andrõ, ba itaw̃i mbaʼabaʼa mbawa gõli ba golajama.
EXO.40_1.34	III. 
EXO.40_1.35	Ba tebai mõi bacha ba nose Moze, me no ibaloegõ lawoeo andrõ ba me no anõnõ nose lachõmi Jehowa. 
EXO.40_1.36	Ba ero na isaw̃a mijaw̃a lawoeo andrõ, moroi ba nose, ba lafazaw̃a ira Iraono Gizeraëli; mofanõ, gõtõ weʼasora ba lala. 
EXO.40_1.37	Ba na lõ isaw̃a mijaw̃a lawoeo, ba lõ lafazaw̃a ira, balazi ifoeli isaw̃a jaw̃a. 
EXO.40_1.38	Na maʼṍchõ sa, ba jaw̃a nose so lawoeo andrõ chõ Jehowa, ba ba zi bongi, ba moʼalitõ ia, anehe Ndraono Gizeraëli fefoe, gõtõ weʼasora ba lala. 
LEV.1_1.1	I. 
LEV.1_1.2	Hede ba Ndraono Gizeraëli ba w̃aʼõ chõra: na so ba chõmi zameʼe soemange Jehowa, ba oerifõnia ibeʼe soemange, saw̃i, ba ma oerifõ sideʼide. 
LEV.1_1.3	Na saw̃i ibeʼe soemange nitoenoe, ba si matoea, si lõ sala ibeʼe. Jamoeʼohe ba zinga mbawandroehõ nose wamaʼeleʼõ, enaʼõ somasi Jehowa ia, ibeʼe. 
LEV.1_1.4	Ba jamoetoefa tangania hõgõ zoemange andrõ, ba niʼomasiʼõ ia ba aefa horõnia ibeʼe. 
LEV.1_1.5	Awena dania itaba nono zaw̃i andrõ, fõna Jehowa; ba iraono Gaʼaroni, ere andrõ, zameʼe do andrõ. Latefe naha wameʼe soemange do andrõ fasoei, naha wameʼe soemange andrõ ba zinga mbawandroehõ nose. 
LEV.1_1.6	Ba iboʼa goeli zoemange ba itatawi nõsi. 
LEV.1_1.7	Ba iraono Gaʼaroni, ere andrõ, zangeboea alitõ ba dete naha wameʼe soemange ba labahogõ ba galitõ geoe nisisila. 
LEV.1_1.8	Ba lahaogõ Iraono Gaʼaroni, ere andrõ, wameʼe jaw̃a ba mbaho geoe andrõ ba galitõ ba naha wameʼe soemange ngawalõ andrõ, hõgõ ba tawõ. 
LEV.1_1.9	Ba alachaõ ba ahe, ba lasasai ba nidanõ, ba ifarahoegõ itoenoe ba naha wameʼe soemange ere soemange nitoenoe, soemange nibeʼe chõ Jehowa, nifatõrõ ba galitõ, samohoea.
LEV.1_1.10	II. 
LEV.1_1.11	Jamoetaba fõna Jehowa jõoe naha wameʼe soemange; ba iraono Gaʼaroni, ere andrõ, zanefe naha wameʼe soemange do andrõ, fasoei. 
LEV.1_1.12	Ba itatawi, ba ihaogõ ere, wameʼe ba mbaho geoe andrõ ba galitõ ba naha wameʼe soemange ngawalõ andrõ, awõ hõgõ, awõ dawõ. 
LEV.1_1.13	Ba alachaõ ba ahe, ba lasasai ba nidanõ, ba ifarahoegõ ere, wameʼe jaʼia, itoenoe ba dete naha wameʼe soemange; soemange nitoenoe ia, soemange nibeʼe chõ Jehowa, nifatõrõ ba galitõ, samohoea.
LEV.1_1.14	III. 
LEV.1_1.15	Ba ere zolohe ba naha wameʼe soemange, iboto hõgõ ba itoenoe ba galitõ ba naha wameʼe soemange, ba do, ba niferaʼõ ba ngai naha wameʼe soemange. 
LEV.1_1.16	Ba horokina ba boe, ba iheta ba itiboʼõ ba nidoewagõ awoe, tánõ ba gatoemboecha, iʼotarai naha wameʼe soemange. 
LEV.1_1.17	Ba ilõwa gafi ba lõ ifaefa; ba itoenoe ere ba naha wameʼe soemange, ba mbaho geoe andrõ ba galitõ jaw̃a; soemange nitoenoe ia, soemange nibeʼe chõ Jehowa, nifatõrõ ba galitõ, samohoea.
LEV.2_1.1	I. 
LEV.2_1.2	Ba iʼohe ba ndraono Gaʼaroni, ere andrõ; ba jamoehalõ zi tambai tanga ere, hamo andrõ ba fanicha andrõ, nilaoe, ba koemõjõ, andrõ, ahori, ba jamoetoenoe ba naha wameʼe soemange zamohoea andrõ chõnia, soemange nibeʼe chõ Jehowa, nifatõrõ ba galitõ, samohoea. 
LEV.2_1.3	Ba si tosai soemange niʼā andrõ, fefoe, ba tána chõ Gaʼaroni ba ba ndraononia; niʼamoniʼõ sibai daʼõ ba zoemange Jehowa andrõ, nifatõrõ ba galitõ. 
LEV.2_1.4	Ba na edõna õbeʼe soemange niʼā nibogõ ba galitõ, ba koee si lõ moeʼaisõni õbeʼe, koee hamo si sõchi, nifaroeka ba koee sanifi, si lõ moeʼaisõni, nigoeleʼõ fanicha. 
LEV.2_1.5	Ba na soemange niʼā ba gali õbeʼe, ba hamo si sõchi nifaroeka fanicha ba si lõ moeʼaisõni õfake; 
LEV.2_1.6	õboboto ia, sambasambawa ba õlaoe wanicha jaw̃a — soemange niʼā ia. 
LEV.2_1.7	Ba na soemange niʼā, nirino ba mbowoa, ba hamo si sõchi, awõ wanicha õbeʼe. 
LEV.2_1.8	Ba õʼohe chõ Jehowa zoemange niʼā andrõ, nimanõ famazõchi; labeʼe ba danga gere, enaʼõ jaʼia zolohe ba naha wameʼe soemange. 
LEV.2_1.9	Ba ihalõ ere ndrohoendrohoe, samohoea andrõ, ba zoemange niʼā andrõ, ba itoenoe ba naha wameʼe soemange, soemange nibeʼe chõ Jehowa, nifatõrõ ba galitõ, samohoea. 
LEV.2_1.10	Ba si tosai soemange niʼā andrõ fefoe, ba tána chõ Gaʼaroni ba ba ndraononia, niʼamoniʼõ sibai daʼõ ba zoemange Jehowa andrõ, nifatõrõ ba galitõ. 
LEV.2_1.11	Fefoe zoemange niʼā andrõ, nibeʼemi chõ Jehowa, ba lõ tola si no moeʼaisõni mibeʼe; tanõmõ roti sa, ba w̃e w̃ani, ba lõ tola mitoenoe ba galitõ, soemange Jehowa, nifatõrõ ba galitõ. 
LEV.2_1.12	Hana na mibeʼe bõrõta zoemange chõ Jehowa, ba lõ tola mõi ba naha wameʼe soemange, samohoea enaʼõ. 
LEV.2_1.13	Ba fefoe zoemange niʼā, nibeʼeoe, ba õlaoe nasio; lõʼõ manõ tola lõ õbeʼe nasio wawoeʼoesa li andrõ, nihonogõi Lowalangioe, ba zoemange niʼā andrõ chõoe: ba zoemange andrõ chõoe fefoe, ba õfao nasio. 
LEV.2_1.14	II. 
LEV.2_1.15	Ba õlaoe wanicha ba õbeʼe jaw̃a goemõjõ, — soemange niʼā ia. 
LEV.2_1.16	Ba ihalõ ndrohoendrohoe, samohoea, ere, bõra nirecha andrõ ba fanicha, nibeʼe andrõ, — ba koemõjõ andrõ chõnia, ba ahori, ihalõ, ba itoenoe ba galitõ soemange Jehowa, nifatõrõ ba galitõ.
LEV.3_1.1	I. 
LEV.3_1.2	Ba itoefa tangania hõgõ zoemange andrõ chõnia, ba itaba ba zinga mbawandroehõ nose wamaʼeleʼõ; ba iraono Gaʼaroni, ere andrõ, zanefe naha wameʼe soemange do andrõ, fasoei. 
LEV.3_1.3	Ba jamoehalõ ba zoemange fangorifi andrõ, nibeʼe soemange Jehowa nifatõrõ ba galitõ, dawõ waliʼa andrõ ba moeroemoeroe mbetoeʼa ba boea si domboea, 
LEV.3_1.4	fabaja tawõnia, ba ba rami lafojo, ba si fabõbõ ba gate; ba mboea iʼetoeʼõ. 
LEV.3_1.5	Ba ndra moetoenoe iraono Gaʼaroni ba dete naha wameʼe soemange, jaw̃a ba zoemange nitoenoe andrõ, si so ba dete mbaho geoe andrõ ba galitõ, latoenoe soemange nibeʼe chõ Jehowa nifatõrõ ba galitõ, samohoea. 
LEV.3_1.6	II. 
LEV.3_1.7	Na ono mbiribiri sedõna ibeʼe soemange, ba jamoeʼohe fõna Jehowa, 
LEV.3_1.8	ba jamoetoefa tangania hõgõ zoemange andrõ chõnia, ba jamoetaba saʼae fõna nose wamaʼeleʼõ; ba iraono Gaʼaroni zanefe naha wameʼe soemange do andrõ, fasoei. 
LEV.3_1.9	Ba jamoebeʼe soemange Jehowa nifatõrõ ba galitõ zoemange fangarifi andrõ õsa, tawõnia andrõ: iʼo sotawõ andrõ, maʼasara, ba mbõrõ giʼo sibai ifaefa — awõ dawõ waliʼa andrõ, ba moeroemoeroe mbetoeʼa, fefoe, ba boea si domboea, 
LEV.3_1.10	fabaja tawõnia ba ba rami lafojo ba si fabõbõ ba gate; ba mboea iʼetoeʼõ. 
LEV.3_1.11	Ba itoenoe ba naha wameʼe soemange ere, õ soemange nifatõrõ ba galitõ, chõ Jehowa. 
LEV.3_1.12	III. 
LEV.3_1.13	jamoetoefa tangania hõgõ ba jamoetaba fõna nose wamaʼeleʼõ; ba iraono Gaʼaroni zanefe naha wameʼe soemange do andrõ, fasoei. 
LEV.3_1.14	Ba ihalõ ba daʼõ zoemange andrõ chõnia, nibeʼe, soemange chõ Jehowa, nifatõrõ ba galitõ, tawõ waliʼa andrõ ba moeroemoeroe mbetoeʼa, 
LEV.3_1.15	fefoe, ba boea si domboea, fabaja tawõnia ba ba rami lafojo, ba si fabõbõ ba gate; ba mboea iʼetoeʼõ. 
LEV.3_1.16	Ba ere zanoenoe ba naha wameʼe, soemange, õ nibeʼe chõ Jehowa, soemange nifatõrõ ba galitõ, samohoea. Fefoe dawõ, ba chõ Jehowa. 
LEV.3_1.17	Amachoita si lõ teboelõ daʼõ, nitõrõmi, gõtõgõtõ waʼara, fefoe gofoe heza so ami: Tawõ ba do, ba alõsoe lõ tola miʼā! 
LEV.4_1.1	I. 
LEV.4_1.2	Hede ba Ndraono Gizeraëli, ba w̃aʼõ chõra: Na so zanawõ oroisa Jehowa andrõ zambalõ, hadia ia, si lõ moeʼodõdõgõ, na ilaoe hadia nilachaʼõ [ba mimane:] 
LEV.4_1.3	Na ere nibajoini andrõ zosala, si mõi sala zato, ba ibeʼe chõ Jehowa soemange fameta horõ nono zaw̃i si matoea, si lõ sala, soelõ lalõ andrõ, horõnia andrõ. 
LEV.4_1.4	Iʼohe ba zinga mbawandroehõ nose wamaʼeleʼõ, fõna Jehowa, nono zaw̃i andrõ, ba itoefa tangania hõgõ nono zaw̃i ba itaba nono zaw̃i, fõna Jehowa. 
LEV.4_1.5	Ba jamoehalõ õsa ndro zaw̃i andrõ ere nibajõini andrõ ba jamoeʼohe bacha ba nose wemaʼeleʼõ. 
LEV.4_1.6	Ba jamoeʼoengoegõ doeroenia ba ndro ere, ba mewitoe jamoetefe tooe zalo do andrõ õsa, fõna mbaʼabaʼa andrõ, ba niʼamoniʼõ, fõna Jehowa. 
LEV.4_1.7	Ba jamoegoeleʼõ ba dandroe naha wameʼe soemange, fõna Jehowa, ba nose wamaʼeleʼõ ndro andrõ maʼifoe ere, ifabaja zamohoea andrõ, nitoenoetoenoe; ba do nono zaw̃i, soja andrõ, ba idoewagõ tooe ba zinga naha wameʼe soemange nitoenoe andrõ, ba zinga mbawandroehõ nose wamaʼeleʼõ. 
LEV.4_1.8	Ba ahori jamoehalõ dawõ nono zaw̃i soemange fameta horõ andrõ, tawõ waliʼa andrõ ba moeroemoeroe mbetoeʼa 
LEV.4_1.9	ba boea si domboea, fabaja tawõnia, ba ba rami lafojo, awõ zi fabõbõ ba gate; ba mboea iʼetoeʼõ —, 
LEV.4_1.10	si mane fangai ba zaw̃i si matoea, soemange fangorifi; ba itoenoe ere ba naha wameʼe soemange nitoenoe. 
LEV.4_1.11	Ba ba goeli nono zaw̃i andrõ ba ba nõsinia, noemalõ hõgõnia ba ahenia ba betoeʼania ba tainia, 
LEV.4_1.12	ono zaw̃i andrõ, maʼasageoe, ba niʼohe baero golombasew̃a, ba naha si sõchi — ba naha nidoewagõ awoe andrõ — ba nitoenoe ba mbaho geoe; ba naha nidoewagõ awoe andrõ latoenoe ia. 
LEV.4_1.13	II. 
LEV.4_1.14	ba sato zameʼe ono saw̃i, soemange fameta horõ, na no moerongo lalõ andrõ, horõra. 
LEV.4_1.15	Laʼohe fõna nose wamaʼeleʼõ, ba latoefa tangara hõgõ nono zaw̃i andrõ satoea mbanoea, fõna Jehowa ba lataba ia, fõna Jehowa. 
LEV.4_1.16	Ba iʼohe bacha ba nose wamaʼeleʼõ ndro nono zaw̃i andrõ õsa ere nibajoini andrõ. 
LEV.4_1.17	Ba iʼoengoegõ ba ndro andrõ doeroenia ere ba mewitoe itefe tooe zalo do andrõ maʼifoe fõna Jehowa — fõna mbaʼabaʼa andrõ. 
LEV.4_1.18	Ba maʼifoe gõi igoeleʼõ ba dandroe naha wameʼe soemange, fõna Jehowa, ba nose wamaʼeleʼõ do andrõ; ba do soja andrõ, ba idoewagõ tooe ba zinga naha wameʼe soemange nitoenoe, ba zinga mbawandroehõ nose wamaʼeleʼõ. 
LEV.4_1.19	Ba tawõnia fefoe, ba ihalõ, ba itoenoe ba naha wameʼe soemange. 
LEV.4_1.20	Ba ono zaw̃i andrõ, ba ifatõrõ ba nifatõrõnia saw̃i si matoea andrõ soemange fameta horõ — ba daʼõ gõi ifatõrõ. Na no imanõ ere, wamaigi chõra fameta horõ, ba tebeʼe aefa chõra. 
LEV.4_1.21	Ba ono zaw̃i andrõ, ba niʼohe baero golombasew̃a ba nitoenoe, si mane fanoenoe saw̃i si matoea no mege. Soemange fameta horõ mbanoea daʼõ.
LEV.4_1.22	III. 
LEV.4_1.23	ba na no moeʼombachaʼõ chõnia lalõnia, horõnia andrõ, ba jamoebeʼe soemange nambi si matoea, si lõ sala, 
LEV.4_1.24	itoefa tangania hõgõ nambi andrõ, ba itaba ba nitataba soemange nitoenoe andrõ fõna Jehowa; soemange fameta horõ ia. 
LEV.4_1.25	Ba ihalõ maʼifoe ndro zoemange fameta horõ andrõ ere, toeroenia, ba igoeleʼõ ba dandroe naha wameʼe soemange nitoenoe, ba do soja, ba idoewagõ tooe, ba zinga naha wameʼe soemange nitoenoe. 
LEV.4_1.26	Ba tawõ, ba ahori itoenoe ba naha wameʼe soemange, si mane tawõ zoemange fangorifi andrõ. Na no ifaigi chõnia ere wameta lalõnia andrõ, ba tebeʼe aefa chõnia.
LEV.4_1.27	IV. 
LEV.4_1.28	ba na no moeʼombachaʼõ chõnia, lalõnia andrõ, horõnia, ba jamoebeʼe nambi si alawe, si lõ sala, soemange fameta zala andrõ horõnia andrõ, 
LEV.4_1.29	itoefa tangania hõgõ zoemange fameta horõ andrõ, ba itaba, ba nitataba soemange nitoenoe andrõ. 
LEV.4_1.30	Ba ihalõ maʼifoe ndro andrõ ere, toeroenia, ba igoeleʼõ ba dandroe naha wameʼe soemange nitoenoe. Ba do soja, ba idoewagõ tooe, ba zinga naha wameʼe soemange. 
LEV.4_1.31	Ba tawõ, ba ahori ihalõ, si mane fangai jaʼia ba zoemange fangorifi andrõ, ba itoenoe ere ba naha wameʼe soemange, samohoea chõ Jehowa. Na no imanõ ere, wamaigi chõnia fameta horõ, ba tebeʼe aefa chõnia. 
LEV.4_1.32	Ba na ono mbiribiri zoemange andrõ, nibeʼenia soemange fameta horõ, ba si alawe, si lõ sala, ibeʼe. 
LEV.4_1.33	Ba itoefa tangania hõgõ zoemange fameta horõ, ba itaba soemange fameta hõrõ, ba nitataba soemange nitoenoe andrõ. 
LEV.4_1.34	Ba ihalõ maʼifoe ndro zoemange fameta horõ andrõ ere, toeroenia, ba igoeleʼõ ba dandroe naha wameʼe soemange. Ba do soja, ba idoewagõ tooe ba zinga naha wameʼe soemange. 
LEV.4_1.35	Ba tawõ, ba ahori ihalõ, si mane fangaingai tawõ nono mbiribiri andrõ, soemange fangorifi, ba itoenoe ere, ba naha wameʼe soemange, ba zoemange Jehowa nifatõrõ ba galitõ. Na no imanõ ere, wamaigi chõnia fameta sala andrõ, horõnia andrõ, ba tebeʼe aefa chõnia.
LEV.5_1.1	I. 
LEV.5_1.2	ma no so zi no mombambaja salacha, ma amatela goetoe ndroeʼoe salacha, ba ma amatela goerifõ salacha ba ma zoei amatela goeõkoeõ salacha, si lõ iʼila mege, ba na irongo dania, si tobali horõnia, — 
LEV.5_1.3	ba ma zoei tobaja chõnia zalacha, ba niha, ba ma hadia ia zalacha, ba zi hoelõ zi raʼiraʼiõ niha, si lõ iʼila mege, ba nirongonia dania, si tobali horõnia, — 
LEV.5_1.4	ba ma zoei na fahõloe niha, sambõ fangerangera, na iw̃aʼõ ilaoe hadia ia ba na noemalõ linia fahõloesa, si lõ aboto ba dõdõnia oea, ba na aboto ba dõdõnia dania, na tobali horõnia zi mane daʼõ, 
LEV.5_1.5	ba jamoeʼombachaʼõ hadia horõnia, na no tobali horõnia zi mane daʼõ; 
LEV.5_1.6	ba ibeʼe soemange Jehowa, soemange fameta horõ zageoe, oerifõ sideʼide, si alawe, ma biribiri ba ma nambi, ogaoeta ba golalõw̃a andrõ, horõnia andrõ, ba ifaigi chõnia wameta lalõ andrõ ere. 
LEV.5_1.7	Ba na tebai ibeʼe nambi, na si noemana ia, ba domboea woene, ba ma doemboea nono marafadi; si samboea, ba soemange fameta horõ, ba si samboea, ba soemange nitoenoe. 
LEV.5_1.8	Jamoeʼohe chõ gere; ba jamoeʼofõnaiʼõ wameʼe nihonogõi soemange fameta horõ daʼõ; iboto hõgõ, tánõ ba mbõrõ doeʼi, ba bõi jamoefaefa. 
LEV.5_1.9	Ba do zoemange fameta horõ andrõ, ba igoeleʼõ ba ngai naha wameʼe soemange maʼifoe; ba do soja, ba niferaʼõ tooe, ba zinga naha wameʼe soemange; soemange fameta horõ ia. 
LEV.5_1.10	Ba si samboea, ba iʼasiwai soemange nitoenoe; iʼoʼõ nifachoi andrõ. Na no imanõ ere wamaigi chõnia fameta lalõ andrõ, horõnia andrõ, ba tebeʼe aefa chõnia. 
LEV.5_1.11	Ba na tebai ibeʼe woene andrõ, si domboea, ba he ono marafadi, si domboea, ba waʼanoemanania, ba joemoebeʼe soemange ba lalõnia andrõ, soemange fameta horõ, zi samba hinaoja hamo si sõchi, ba bõi jamoelaoe wanicha, ba he koemõjõ, me soemange fameta horõ. 
LEV.5_1.12	Ba jamoeʼohe chõ gere; ba ihalõ zi tambai tanga ere, ndrohoendrohoe, samohoea, ba itoenoe ba naha wameʼe soemange ba zoemange Jehowa andrõ, nifatõrõ ba galitõ — soemange fameta horõ ia. 
LEV.5_1.13	Na no imanõ ere, wamaigi chõnia fameta zala andrõ, horõnia heza andrõ, ba tebeʼe aefa chõnia. Ba chõ gere [zoemange si manõ], si mane soemange niʼā andrõ.
LEV.5_1.14	II. 
LEV.5_1.15	Na so zi falimo, na ihalõ hadia ia niʼamoniʼõ chõ Jehowa, si lõ moeʼodõdõgõ, ba ibeʼe soemange Jehowa, soemange fameta horõ, ogaoeta, mbiribiri si matoea, si lõ sala — ba goerifõnia sideʼide ihalõ — si lõ ambõ domboea roefia fowõli, wamatõoe bõli. 
LEV.5_1.16	Ba jamoefoeli nihalõnia niʼamoniʼõ andrõ ba ifoʼoewoe, samboea niʼolima jaʼia. Ba danga gere ibeʼe, ba jamoefaigi chõnia wameta zala ere, ba zoemange fameta horõ, biribiri andrõ, ba tebeʼe aefa chõnia. 
LEV.5_1.17	Ba na so zi sala, sanawõ oroisa Jehowa zambalõ, horõnia, na tohare chõnia golalõw̃a, si lõ moeʼodõdõgõ, 
LEV.5_1.18	ba jamoeʼohe chõ gere mbiribiri si matoea si lõ sala — ba goerifõnia sideʼide ihalõ — ba jaʼoegõ zangoekoekoe faʼeboea, jamoebeʼe soemange ogaoeta, ba ifaigi chõnia wameta lalõ andrõ ere, lalõ andrõ si lõ moeʼodõdõgõ, ba tebeʼe aefa chõnia. 
LEV.5_1.19	Soemange ogaoeta daʼõ, me no molalõ ia chõ Jehowa.
LEV.6_1.1	I. 
LEV.6_1.2	Na so zi sala, na falimo ia chõ Jehowa, horõnia, na iʼosilõʼõgõ chõ nawõnia nibeʼe ba dangania, ma nifaʼirõʼõgõ, ba ma niraboe, ba ma na ibeʼe teʼala nawõnia, 
LEV.6_1.3	ba ma na iʼosilõʼõgõ nisõndrania, saechoe, ba ma na mõi ia ba hõloe ba zi lõ doehoe, na so nilaoe hadia ia, sosala niha, — 
LEV.6_1.4	na molalõ ia si manõ, horõnia, ba jamoefoeli niraboenia andrõ, ba ma si falaoe horõ ia, ba ma nibeʼe ba dangania, ba ma saechoe no mege, nisõndrania, 
LEV.6_1.5	ba ma si mõi ia ba hõloe si lõ doehoe — fefoe, gofoe hadia ia —; bõlinia maʼafefoe ifoeli, ba samboea niʼolima ibeʼe oewoenia; ba zochõ ibeʼe, na loeo ibeʼe gogaoeta andrõ. 
LEV.6_1.6	Ba chõ Jehowa ibeʼe ogaoeta mbiribiri si matoea, si lõ sala — ba goerifõnia sideʼide ihalõ — jaʼoegõ zangoehoekoe faʼeboea, jamoeʼohe chõ gere, soemange ogaoeta. 
LEV.6_1.7	Ba jamoefaigi chõnia wameta zala chõ Jehowa ere, ba tebeʼe aefa chõnia — hadia ia nilaoe, horõ zamõsaná.
LEV.6_1.8	II. 
LEV.6_1.9	Beʼe lala chõ Gaʼaroni ba ba ndraononia, õmane: Daʼõ gamachoita ba zoemange nitoenoe andrõ: Soemange nitoenoe andrõ, ba sara wongi lõ teboelõ ba naha wameʼe soemange, ba nitoenoe jaʼia, irege mahemoloe mbanoea, fangeboea galitõ ba naha wameʼe soemange, fa lõ mate. 
LEV.6_1.10	Ba jamoeʼobaroe gamezania ere, ba jamoebaloegõ zaila ia saraew̃a tarafali ba jamoeheta nawoe andrõ, awoe zoemange nitoenoe andrõ ba galitõ ba naha wameʼe soemange, ba jamoedoewagõ ba ngai naha wameʼe soemange. 
LEV.6_1.11	Aefa daʼõ, ba jamoefohani ia, ba jamoeʼohe baero golombasew̃a nawoe andrõ, ba naha si sõchi. 
LEV.6_1.12	Ba nibeʼe fangeboea galitõ ba naha wameʼe soemange ia, bõi manõ mate. Ero mahemoloe itoenoe jaw̃a geoe ere, ifaʼanõ jaw̃a geoe, ba itoenoe jaw̃a ba daʼõ dawõ zoemange fangorifi andrõ. 
LEV.6_1.13	Si lõ teboelõ galitõ ba naha wameʼe soemange, lõ tola mate ia.
LEV.6_1.14	III. 
LEV.6_1.15	Ba ihalõ õsa, tambai tanga — hamo si sõchi andrõ ba fanicha, nibeʼe soemange niʼā — ba koemõjõ andrõ, hawoehawoe zoemange niʼā andrõ, ba ahori ihalõ, ba itoenoe ba naha wameʼe soemange, soemange nifatõrõ ba galitõ, samohoea, ndrohoendrohoenia, samohoea, chõ Jehowa. 
LEV.6_1.16	Ba si tosainia, ba õ ndra Aʼaroni iraononia; niʼā lõ moeʼaisõni, ba naha niʼamoniʼõ: ba golajama nose wamaʼeleʼõ laʼā ia. 
LEV.6_1.17	Lõ tola labogõ nifaroeka tanõmõ roti. Oetehe chõra oerachara ba zoemangegoe andrõ nifatõrõ ba galitõ; niʼamoniʼõ sibai ia si mane soemange fameta horõ andrõ ba si mane soemange ogaoeta. 
LEV.6_1.18	Dozi motõi matoea ba ndraono Gaʼaroni zi tola manga jaʼia; amachoita si lõ teboelõ ha waʼara, nitehe chõmi ba zoemange Jehowa andrõ, nifatõrõ ba galitõ, gõtõgõtõ waʼara; sombambaja jaʼia, ba no niʼamoniʼõ gõi. 
LEV.6_1.19	IV. 
LEV.6_1.20	Daʼõ zoemange Jehowa, nibeʼe Gaʼaroni ba iraononia, na loeo tebajoini ia: Samba hinaoja hamo si sõchi, soemange niʼā, sero maʼõchõ — si matongania, ba na mahemoloe mbanoea, ba si matonga, ba na owī. 
LEV.6_1.21	Ba gali laʼasosoi, nifaroeka fanicha; õfachõjõ oea, atṍ õbeʼe, sinaba zoemange niʼā andrõ nigore õbeʼe, samohoea chõ Jehowa. 
LEV.6_1.22	Ere andrõ, nibajoini fangalinia, nitoejoe ba ndraononia andrõ, daʼõ zangasiwai; amachoita Jehowa si lõ teboelõ daʼõ, gõtõgõtõ waʼara; ahori tetoenoe chõ Jehowa. 
LEV.6_1.23	Fefoe zoemange nibeʼe gere, ba ahori tebeʼe soemange; lõ tola laʼā niha.
LEV.6_1.24	V. 
LEV.6_1.25	Hede chõ Gaʼaroni ba ba ndraononia, w̃aʼõ chõra: Daʼõ gamachoita ba zoemange fameta horõ andrõ: ba nitaba soemange nitoenoe, fõna Jehowa, ba daʼõ gõi tetaba zoemange fameta horõ; niʼamoniʼõ sibai ia. 
LEV.6_1.26	Ere andrõ, sameʼe soemange fameta horõ andrõ, daʼõ zi manga jaʼia; ba naha niʼamoniʼõ teʼā ia, ba golajama nose wamaʼeleʼõ. 
LEV.6_1.27	Dozi sombambaja õsinia andrõ, ba no niʼamoniʼõ gõi; ba na tokana ba mbaroe ndronia õsa, ba ba naha niʼamoniʼõ õsasai nikanania andrõ. 
LEV.6_1.28	Bowoa tanõ, fondrinonia, ba niboto; ba na bowoa tõla wondrinonia, ba nidoechoe ba nihaogõ fangogoemi. 
LEV.6_1.29	Dozi motõi matoea ba gere zi manga jaʼia; niʼamoniʼõ sibai ia. 
LEV.6_1.30	Ba soemange fameta horõ fefoe niʼohe do õsa ba nose wamaʼeleʼõ, ba wolaoe fameta horõ, ba niʼamoniʼõ, ba lõ tola teʼā; nitoenoe daʼõ. 
LEV.7_1.1	I. 
LEV.7_1.2	Ba nitataba soemange nitoenoe andrõ, ba daʼõ gõi lataba zoemange ogaoeta, ba donia, ba fanefe naha wameʼe soemange, fasoei. 
LEV.7_1.3	Ba tawõnia fefoe, ba nibeʼe soemange: iʼo sotawõ andrõ ba tawõ waliʼa ba boea si domboea, 
LEV.7_1.4	fabaja tawõnia ba ba rami lafojo ba si fabõbõ ba gate; ba mboea iʼetoeʼõ. 
LEV.7_1.5	Ba itoenoe ere ba naha wameʼe soemange soemange nibeʼe chõ Jehowa, nifatõrõ ba galitõ; soemange ogaoeta ia. 
LEV.7_1.6	Dozi motõi matoea ba gere zi manga jaʼia; ba naha niʼamoniʼõ teʼā; niʼamoniʼõ sibai ia. 
LEV.7_1.7	Si mane ba zoemange fameta horõ, si manõ gõi ba zoemange ogaoeta, fagõlõgõlõ: chõ gere andrõ, sameʼe jaʼia, fameta horõ ia. 
LEV.7_1.8	Ba chõ gere andrõ, sameʼe soemange nitoenoe andrõ, niʼohe niha, goeli zoemange nitoenoe andrõ, nibeʼenia. 
LEV.7_1.9	Si manõ gõi zoemange niʼā andrõ, nibogõ bawoe, fefoe, ba he nirino ba mbowoa, fefoe, ba he nigore ba gali, ba chõ gere, sameʼe jaʼia. 
LEV.7_1.10	Ba fefoe zoemange niʼā, he nifaroeka fanicha ba he sotoefo ba ba ndraono Gaʼaroni, faoma chõra.
LEV.7_1.11	II. 
LEV.7_1.12	na so zameʼe jaʼia fangandrõ saoha gõlõ, ba ifoʼawõ zoemange fangandrõ saoha gõlõ andrõ koee nifaroeka fanicha, si lõ moeʼaisõni ba koee sanifi, si lõ moeʼaisõni nigoeleʼõ fanicha, ba hamo si sõchi, si no moefaroeka — koee nilaoe fanicha ba wamazõchi —. 
LEV.7_1.13	Ba koee roti si lõ moeʼaisõni ifao ba zoemange andrõ chõnia, lõ lai zoemange oerifõ, nibeʼenia soemange fanoeno, fangandrõ saoha gõlõ. 
LEV.7_1.14	Ba sagõsagõrõ koee zambalõ soemange ibeʼe amaedola zoemange fegero chõ Jehowa; ba chõ gere andrõ, sanefe do zoemange fangorifi andrõ ia. 
LEV.7_1.15	Ba õsi zoemange fangorifi andrõ fangandrõ saoha gõlõ, ba na loeo tebeʼe zoemange andrõ teʼā ia; lõ tola lasaigõ hadia ia irege mahemoloe mbanoea. 
LEV.7_1.16	Ba na amaboeʼoela li mbõrõ zoemange andrõ, nibeʼenia, ba ma na saoha gõlõ, ba na loeo daʼõ gõi teʼā, ba si tosai, ba hana na mahemoloe õ laʼā; 
LEV.7_1.17	ba hadia zi tosai na õsi zoemange, ba zi doea wongi, ba nitoenoe. 
LEV.7_1.18	Ba na teʼā na ba zi doea wongi nõsi zoemange fangorifi andrõ, ba lõ ibeʼe niʼomasiʼõ zameʼe jaʼia andrõ; lõʼõ sa tebeʼe hare, tobali sa amaedola no iʼā zobooe, ba si manga jaʼia, ba ifaloeʼigõ chõnia horõ. 
LEV.7_1.19	Ba he nagole si no fabaja ba zalacha, hadia ia, ba lõ tola teʼā, nitoenoe ia. Ba ba nagole [bõʼõ], ba dozi si lõ hadia ia salacha, ba tola laʼā nagole. 
LEV.7_1.20	Ba si manga nõsi zoemange fangorifi andrõ nibeʼe chõ Jehowa, fatoea so chõnia zalacha, ba nihori daʼõ ba niwara andrõ. 
LEV.7_1.21	Ba na so zi fabaja ba zalacha, hadia ia, he ba zalacha ba niha ba he ba zalacha oerifõ ba he ba zogoro ita, hadia ia, si taʼoenõ, ba na iʼā [zoei] nõsi zoemange fangorifi andrõ, nibeʼe chõ Jehowa, ba nihori daʼõ ba niwara andrõ.
LEV.7_1.22	III. 
LEV.7_1.23	Hede ba Ndraono Gizeraëli, ba w̃aʼõ chõra: Lõ tola miʼā hadia ia dawõ zaw̃i ba tawõ mbiribiri ba tawõ nambi. 
LEV.7_1.24	Tawõ goerifõ si mate ba he nisasawi, ba hana na laʼogoenaʼõ ba ngawalõ hadia ia, ba lõ tola miʼā. 
LEV.7_1.25	Dozi sa si manga dawõ goerifõ andrõ, nibeʼe soemange Jehowa, nifatõrõ ba galitõ, ba nihori daʼõ — si manga jaʼia — ba niwara andrõ. 
LEV.7_1.26	Ba lõʼõ gõi tola miʼā ndro, ba nahiami fefoe, he do wofo, ba he do zi õfa ahe. 
LEV.7_1.27	Dozi si manga ndro, ba nihori ba niwara.
LEV.7_1.28	IV. 
LEV.7_1.29	Hede ba Ndraono Gizeraëli ba w̃aʼõ chõra: Sameʼe chõ Jehowa soemange fangorifi, ba ibeʼe chõ Jehowa ndroehoendrohoe, ba zoemange fangorifi andrõ, õmõnia chõnia. 
LEV.7_1.30	Jaʼia zolohe ngawoea andrõ, tána chõ Jehowa, soemange nifatõrõ ba galitõ: tawõ ba osoe jamoeʼohe; osoe andrõ, enaʼõ lahahae, nihahae fõna Jehowa. 
LEV.7_1.31	Ba tawõ, ba itoenoe ere ba naha waʼmeʼe soemange, ba osoe andrõ, ba chõ Gaʼaroni ba ba ndraononia. 
LEV.7_1.32	Ba faha kambõlõ ba zoemange fangorifi andrõ chõmi, ba ba gere gõi mibeʼe, amaedola fegero. 
LEV.7_1.33	Ono Gaʼaroni andrõ, sameʼe do zoemange fangorifi andrõ ba tawõnia, zanema faha kambolõ, tána chõnia. 
LEV.7_1.34	Osoe andrõ sa, nihahae andrõ ba faha andrõ nibeʼe fegero, ba zoemange fangorifi andrõ, nibeʼe Ndraono Gizeraëli, ba jaʼo zi ochõgõ, ba oebeʼe chõ Gaʼaroni ere andrõ, ba ba ndraononia, tána chõra, õmõ Ndraono Gizeraëli, si lõ mamalõmalõ. 
LEV.7_1.35	Daʼõ dána chõ Gaʼaroni ba tána ba ndraononia, ba zoemange Jehowa andrõ, nifatõrõ ba galitõ, na baw̃a nifaʼasonia jaʼira, ba wangai halõw̃õ gere chõ Jehowa, 
LEV.7_1.36	nihonogõi Jehowa chõra, me loeo ibajoini ira, ameʼela Ndraono Gizeraëli, tána chõ, õmõra si lõ mamalõmalõ, gõtõgõtõ waʼara. 
LEV.7_1.37	Daʼõ gamachoita ba zoemange nitoenoe andrõ ba ba zoemange niʼā ba ba zoemange fameta horõ ba ba zoemange ogaoeta ba ba zoemange famataro ba ba zoemange fangorifi, 
LEV.7_1.38	niw̃aʼõ Jehowa chõ Mose ba hili Zinaʼi, me iw̃aʼõ lala ba Ndraono Gizeraëli, ba wameʼe soemange chõ Jehowa, ba danõ si mate Sinaʼi.
LEV.8_1.1	I. 
LEV.8_1.2	Ohe Gaʼaroni, awõ ndraononia, awõ noecha andrõ ba fanicha famajoini, ba ono zaw̃i, soemange fameta horõ, ba biribiri si matoea andrõ, si doea geoe, ba koede andrõ, si so bacha si lõ moeʼaisõni andrõ, 
LEV.8_1.3	ba faloechaʼõ zato fefoe, fõna mbawandroehõ nose wamaʼeleʼõ. 
LEV.8_1.4	Ba iʼoʼõ niw̃aʼõ Jehowa chõnia Moze, ba owoelo zato fõna mbawandroehõ nose wamaʼeleʼõ. 
LEV.8_1.5	Ba imane Moze ba zato: Daʼe ia, niw̃aʼõ Jehowa, nilaoe. 
LEV.8_1.6	Ba ifaʼaso Gaʼaroni ba iraononia Moze ba ifemondri ira. 
LEV.8_1.7	Aefa daʼõ, ba ifobaroe Gaʼaroni kameza andrõ ba ifamõbõ taloe bõbõ taloe andrõ ba ifobaroe baroe seboea ba ono mbaroe ba doto andrõ; ba ibõbõ chõnia mbõbõ nono mbaroe andrõ, wangaroʼõ chõnia. 
LEV.8_1.8	Ba ibeʼe ba dotonia mbola andrõ, ba ibeʼe bacha ba mbola Oerimi ba Toemimi andrõ. 
LEV.8_1.9	Ba ibeʼe ba hõgõnia mbala hõgõ andrõ; ba tánõ fõna ba mbala hõgõ andrõ ibeʼe detenia andrõ, anaʼa, diadema niʼamoniʼõ andrõ, si mane niw̃aʼõ Jehowa chõ Moze.
LEV.8_1.10	II. 
LEV.8_1.11	Ba itefe gõi ba naha wameʼe soemange õsa, mewitoe, ibajoini naha wameʼe soemange andrõ, awõ wakake chõnia, fefoe, ba he gala andrõ, fabaja ahenia, weʼamoniʼõ jaʼia. 
LEV.8_1.12	Ba ilaoe ba hõgõ Gaʼaroni õsa wanicha famajoini, ibajoini ia, weʼamoniʼõ jaʼia. 
LEV.8_1.13	Ba ifaʼaso gõi ndraono Gaʼaroni, ifobaroe ira kameza, ba ifamõbõ taloe bõbõ taloe andrõ ba ifokofia, si mane niw̃aʼõ Jehowa chõ Moze. 
LEV.8_1.14	Ba ifaʼaso nono zaw̃i andrõ, soemange fameta horõ, ba latoefa hõgõ nono zaw̃i andrõ ira Aʼaroni iraononia, tangara. 
LEV.8_1.15	Ba itaba Moze, ihalõ ndro, igoeleʼõ ba dandroe naha wameʼe soemange, fasoei, toeroenia, fameta sala ba naha wameʼe soemange; ba do soja, ba idoewagõ tooe ba zinga naha wameʼe soemange; iʼamoniʼõ naha wameʼe soemange andrõ, wolaoe chõnia fameta sala andrõ. 
LEV.8_1.16	Ba ahori ihalõ dawõ waliʼa, ba si fabõbõ ba gate ba boea si domboea, fabaja tawõnia, ba itoenoe Moze, ba naha wameʼe soemange. 
LEV.8_1.17	Ba ono zaw̃i andrõ, fabaja oeli, ba õsinia ba tainia, ba baero golombasew̃a itoenoe, si mane niw̃aʼõ Jehowa chõ Moze. 
LEV.8_1.18	Ba awena ifaʼaso mbiribiri si matoea andrõ, soemange nitoenoe, ba latoefa hõgõnia ira Aʼaroni iraononia, tangara. 
LEV.8_1.19	Ba itaba Moze ba itefe naha wameʼe soemange do andrõ, fasoei. 
LEV.8_1.20	Ba biribiri andrõ, ba itatawi, ba itoenoe hõgõ, awõ ngawoea andrõ, awõ dawõ. 
LEV.8_1.21	Ba alachaõ ba ahe, ba isasai ba nidanõ; aefa daʼõ, ba itoenoe mbiribiri andrõ, maʼasageoe Moze, soemange nitoenoe, samohoea, õ nibeʼe chõ Jehowa, nifatõrõ ba galitõ, si mane niw̃aʼõ Jehowa chõ Moze.
LEV.8_1.22	III. 
LEV.8_1.23	Ba itaba Moze ba ihalõ ndro maʼifoe, ba igoeleʼõ ba dojo dalinga Gaʼaroni ba gambõlõ ba ba doeroe seboea ba dangania kambõlõ ba ba doetoeroe kahe seboea kambõlõ. 
LEV.8_1.24	Ba ifaʼaso gõi Ndraono Gaʼaroni Moze ba igoeleʼõ gõi maʼifoe ndro ba dojo dalingara kambõlõ ba ba doeroe seboea ba dangara kambõlõ ba ba doetoeroe kahe seboea kambõlõ, ba do soja, ba ibeʼe fanefe naha wameʼe soemange, fasoei. 
LEV.8_1.25	Ba ihalõ dawõ: iʼo sotawõ andrõ ba tawõ mbetoeʼa fefoe, ba si fabõbõ ba gate ba boea si domboea, fabaja tawõnia, ba faha kambõlõ. 
LEV.8_1.26	Ba ihalõ ba goede, si so si lõ moeʼaisõni andrõ, fõna Jehowa, zagõrõ koee si lõ moeʼaisõni ba sagõrõ koee roti nifaroeka fanicha ba sagõrõ koee sanifi, ba iʼoroedoegõ ba dawõ no mege ba ba waha andrõ, faha kambõlõ; 
LEV.8_1.27	ba ifarahoegõ wameʼe ba danga ndra Aʼaroni iraononia, ihahae, nihahae fõna Jehowa. 
LEV.8_1.28	Awena ifoeli ihalõ ba dangara Moze ba itoenoe ba naha wameʼe soemange, jaw̃a ba zoemange nitoenoe, soemange famataro, samohoea, soemange nibeʼe chõ Jehowa, nifatõrõ ba galitõ. 
LEV.8_1.29	Ba ihalõ nosoe mbiribiri famataro andrõ Moze ba ihahae, nihahae fõna Jehowa; tána chõ Moze ia, si mane niw̃aʼõ Jehowa chõ Moze. 
LEV.8_1.30	Ba ihalõ õsa Moze fanicha famajoini ba do, si so ba naha wameʼe soemange, ba itefe Gaʼaroni, awõ noechania, ba iraononia, awõ noechara, iʼamoniʼõ Gaʼaroni, fabaja noechania ba iraononia, fabaja noechara. 
LEV.8_1.31	Ba imane Moze chõ ndra Aʼaroni iraononia: Mirino nagole andrõ, fõna mbawandroehõ nose wamaʼeleʼõ, ba miʼā ba daʼõ, awõ roti andrõ, si so ba goede, nifao ba zoemange famataro andrõ, si mane niw̃aʼõ chõgoe ba goroisa andrõ; Aʼaroni ba iraononia zi manga jaʼia. 
LEV.8_1.32	Ba si tosai nagole ba roti, ba mitoenoe. 
LEV.8_1.33	Ba fitoe bongi lõ tola mirõi mbawandroehõ nose wamaʼeleʼõ, iroegi loeo no ahõwõ mbongi andrõ, nihonogõi ba wamataro jaʼami; fitoe ngaloeo sa waʼara lafoʼõsiʼõsi dangami. 
LEV.8_1.34	Si mane nilaoe maʼõchṍ, si manõ niʼoroiʼõ Lowalangi folaoelaoe, ba wameta salami. 
LEV.8_1.35	Fitoe bongi waʼara, ba bongi maʼṍchõ miʼiagõ zinga mbawandroehõ nose wamaʼeleʼõ, miʼoʼõ goroisa Jehowa, fa bõi mate ami — si manõ niw̃aʼõ chõgoe! 
LEV.8_1.36	Ba laʼoʼõ Aʼaroni ba iraononia fefoe niʼoroiʼõ Jehowa chõ Moze.
LEV.9_1.1	I. 
LEV.9_1.2	Halõ chõoe nono zaw̃i, onoʼono, soemange fameta horõ ba biribiri si matoea, soemange nitoenoe, faoma si lõ sala, ba ohe fõna Jehowa. 
LEV.9_1.3	Ba ba Ndraono Gizeraëli, ba õmane: Mihalõ nambi si matoea, soemange fameta horõ, ba ono zaw̃i ba biribiri, sagesageoe, faoma si dõfi faʼeboea ba si lõ sala, soemange nitoenoe, 
LEV.9_1.4	ba saw̃i si matoea ba biribiri si matoea, soemange fangorifi, ba wanaba fõna Jehowa, ba nifao zoemange niʼā, nifaroeka fanicha; maʼõchṍ sa iʼoromaʼõ ia chõmi Jehowa. 
LEV.9_1.5	Ba laʼohe niw̃aʼõ Moze, laʼohe ba golajama nose wamaʼeleʼõ, ba so zato fefoe, laʼondrasi Jehowa. 
LEV.9_1.6	Ba imane Moze: Daʼo ia, niʼoroiʼõ Jehowa chõmi folaoe, enaʼõ oroma chõmi lachõmi Jehowa. 
LEV.9_1.7	Ba imane Moze chõ Gaʼaroni: Ae ba naha wameʼe soemange, ba beʼe zoemange fameta horõ andrõ chõoe ba soemange nitoenoe, enaʼõ aheta horõoe, awõ horõ zato, õbeʼe; aefa daʼõ, ba beʼe zoemange nibeʼe zato, enaʼõ aheta horõra, õbeʼe, si mane niw̃aʼõ Jehowa. 
LEV.9_1.8	Ba mõi ba naha wameʼe soemange Gaʼaroni, itaba nono zaw̃i andrõ, nihonogõi soemange fameta horõ chõnia. 
LEV.9_1.9	Ba iraono Gaʼaroni zangoroʼõ chõnia do andrõ; ba iʼoengoegõ doeroenia bacha ba igoeleʼõ ba dandroe naha wameʼe soemange. Ba do soja, ba idoewagõ tooe ba zinga naha wameʼe soemange. 
LEV.9_1.10	Ba tawõ zoemange fameta horõ, awõ mboea, awõ zi fabõbõ ba gate, ba itoenoe ba naha wameʼe soemange, si mane niw̃aʼõ Jehowa chõ Moze. 
LEV.9_1.11	Ba õsi ba oeli, ba baero golombasew̃a itoenoe. 
LEV.9_1.12	Aefa daʼõ, ba itaba zoemange nitoenoe; ba iraono Gaʼaroni zangoroʼõ chõnia do andrõ, ba ibeʼe fanefe naha wameʼe soemange, fasoei. 
LEV.9_1.13	Ba soemange nitoenoe andrõ, ba laʼoroʼõ chõnia nitatawi, awõ hõgõ, ba itoenoe ba naha wameʼe soemange. 
LEV.9_1.14	Ba alachaõ ba ahe, ba isasai ba nidanõ ba itoenoe ba naha wameʼe soemange, jaw̃a ba zoemange nitoenoe.
LEV.9_1.15	II. 
LEV.9_1.16	Aefa daʼõ, ba ibeʼe zoemange nitoenoe andrõ, ba lala nifachoi ifatõrõ. 
LEV.9_1.17	Ba ibeʼe gõi zoemange niʼā andrõ; ihalõ õsa, si tambai tanga, ba itoenoe ba naha wameʼe soemange, lõ lai zoemange nitoenoe andrõ na mahemoloe mbanoea. 
LEV.9_1.18	Aefa daʼõ, ba itaba nono zaw̃i andrõ, awõ mbiribiri si matoea andrõ, soemange fangorifi, si tefaoedoe ba zato; ba iraono Gaʼaroni zangoroʼõ chõnia do andrõ ba ibeʼe fanefe naha wameʼe soemange, fasoei. 
LEV.9_1.19	Ba ba ngawoea dawõ zaw̃i andrõ, ba ba giʼo mbiribiri, sotawõ andrõ, awõ dawõ waliʼa ba boea ba si fabõbõ ba gate, 
LEV.9_1.20	ba lafalaetegõ ba ngawoea nosoe ngawoea dawõ andrõ, ba itoenoe ngawoea dawõ andrõ, ba naha wameʼe soemange. 
LEV.9_1.21	Ba ngawoea nosoe, awõ waha kambõlõ, ba ihahae Aʼaroni, nihahae fõna Jehowa, si mane niw̃aʼõ Moze.
LEV.9_1.22	III. 
LEV.9_1.23	Ba mõi bacha ba nose wamaʼeleʼõ ndra Moze Aʼaroni, ba me lafoeli ira baero, ba lafahowoeʼõ niha sato. Ba oroma ba niha sato fefoe lachõmi Jehowa. 
LEV.9_1.24	Ba so galitõ si oroi Jehowa, ba iʼā zoemange nitoenoe andrõ, awõ ngawoea dawõ andrõ, ba naha wameʼe soemange. Ba me laʼila daʼõ sato fefoe, ba owoeawoea dõdõra ba lafalõgoe tooe ira. 
LEV.10_1.1	I. 
LEV.10_1.2	Ba so galitõ, si oroi Jehowa, ba iʼā ira, tobali mate ira [ba daʼõ] fõna Jehowa. 
LEV.10_1.3	Ba imane Moze chõ Gaʼaroni: Ba daʼõ itõrõ niw̃aʼõ Jehowa, me imane: ”Ba zahatõ chõgoe oeʼoromaʼõ, wa niʼamoniʼõ ndraʼodo, ba ba zi so sato fefoe oefaʼeleʼõ lachõmigoe.” Ba lõ hedehede Gaʼaroni. 
LEV.10_1.4	Ba hoemede Moze chõ ndra Mizaʼeli Elisafa, ono Oeziëli andrõ, ama Gaʼaroni si achi, imane chõra: Miʼaini, miheta fõna niʼamoniʼõ dalifoesõmi andrõ, miʼohe baero golombasew̃a. 
LEV.10_1.5	Ba mõi ira, laʼohe baero golombasew̃a, laʼoʼõ niw̃aʼõ Moze; lõ moeheta gamezara andrõ. 
LEV.10_1.6	Ba imane Moze chõ Gaʼaroni ba chõ nononia Eleazari ba Itamari: Lõ tola miheta kofiami ba lõ tola mitika noechami, fa bõi mate ami ba fa bõi mofõnoe Jehowa ba zato fefoe! Ba talifoesõmi andrõ ba maʼoewoe Gizeraëli fefoe, ba hana na laʼeʼesi nitoenoe Jehowa andrõ. 
LEV.10_1.7	Ba lõʼõ gõi tola mirõi nose wamaʼeleʼõ, weʼamõi baero, fa bõi mate ami, me no tohare chõmi wanicha wamajoini andrõ chõ Jehowa! Ba laʼoʼõ niw̃aʼõ Moze. 
LEV.10_1.8	II. 
LEV.10_1.9	Agoe ba hadia ia nibadoe, si maboe niha, ba lõ tola mibadoe — he jaʼoegõ ba he iraonooe — na mõi ami bacha ba nose wamaʼeleʼõ, fa bõi mate ami. Amachoita si lõ teboelõ daʼõ, gõtõgõtõ waʼara. 
LEV.10_1.10	Ba mifaehoesi ira niʼamoniʼõ zi tenga niʼamoniʼõ ba salacha ba si lõ alacha, 
LEV.10_1.11	ba mifahaõ Ndraono Gizeraëli ba gamachoita andrõ fefoe, nifaʼema Jehowa chõra chõ Moze.
LEV.10_1.12	III. 
LEV.10_1.13	Andrõ wa ba naha niʼamoniʼõ miʼā; noa sa tána chõoe, si mõi chõoe ba ba ndraonooe, fõfõ zoemange Jehowa andrõ, nifatõrõ ba galitõ — si manõ niw̃aʼõ chõgoe. 
LEV.10_1.14	Ba osoe andrõ, nihahae ba faha fegero, ba miʼā onooe matoea ba onooe alawe, ba naha si sõchi, noa sa moetehe chõmi, tána chõmi, si mõi chõmi iraonooe, fõfõ zoemange fangorifi andrõ, nibeʼe Ndraono Gizeraëli. 
LEV.10_1.15	Ba faha andrõ, fegero, ba osoe nihahae, ba nifao ba ngawoea dawõ andrõ, nihonogõi soemange nifatõrõ ba galitõ, enaʼõ tehahae, nihahae fõna Jehowa; ba chõmi iraonooe dania, tána chõmi si lõ teboelõboelõ, ha waʼara, si mane niw̃aʼõ Jehowa. 
LEV.10_1.16	Ba iʼaloealoei nambi si matoea andrõ, soemange fameta horõ, Moze, ba hiza, no moetoenoe. Ba mofõnoe sibai ia chõ ndra Eleazari Itamari, ono Gaʼaroni andrõ, si tosai na chõnia, ba imane: 
LEV.10_1.17	Hana sa wa lõ miʼā zoemange fameta horõ andrõ, ba naha niʼamoniʼõ? noa sa niʼamoniʼõ sibai ia, ba no ibeʼe chõmi, ba wameta horõ mbanoea, ba ba wangatoelõʼõ jaʼira chõ Jehowa. 
LEV.10_1.18	Hiza, no lõ moeʼohe si bacha ba niʼamoniʼõ ndronia andrõ, ba miʼā menaʼõ, ba niʼamoniʼõ, si mane niw̃aʼõgoe. 
LEV.10_1.19	Ba imane Aʼaroni chõ Moze: Hiza, no labeʼe zoemange fameta horõ, awõ zoemange nitoenoe chõra, chõ Jehowa maʼõchṍ, ba no gõna ndraʼo si manõ, ba na oeʼā enaʼõ zoemange fameta horõ maʼõchṍ, hadia, omasi maõ Jehowa? 
LEV.10_1.20	Ba me irongo daʼõ Moze, ba ibato wanegoe jaʼira.
LEV.11_1.1	I. 
LEV.11_1.2	Mimane ba Ndraono Gizeraëli: Daʼõ zaliw̃aliw̃a ba danõ, si tola miʼā, fefoe, si õfa ahe ba goeli danõ. 
LEV.11_1.3	Fefoe zi õfa ahe ba si no fabali saʼa, si no aloea fabali, ba samomendroea fonganga gõra ba tola miʼā. 
LEV.11_1.4	Ba ba zamomendroea fonganga gõra ba ba zi no fabali saʼa, ba daʼõ zi lõ tola miʼā: ondra andrõ; ifomendroea sa wonganga gõnia, ba tenga si no aloea fabali saʼa — salacha ia miw̃aʼõ. 
LEV.11_1.5	Ba kelindri; ifomendroea sa wonganga gõnia, ba tenga si no fabali saʼa, ba salacha ia miw̃aʼõ. 
LEV.11_1.6	Ba kaweloe, ifomendroea wonganga gõnia, ba tenga si no fabali saʼa: ba salacha ia miw̃aʼõ. 
LEV.11_1.7	Ba bawi; noa sa saloea fabali saʼania, ba tenga samomendroea fonganga gõnia; salacha ia miw̃aʼõ. 
LEV.11_1.8	Lõ tola miʼā nõsira ba lõ tola mibabaja gamatela; salacha ira miw̃aʼõ. 
LEV.11_1.9	Ba daʼõ zi tõla miʼā, saliw̃aliw̃a ba nidanõ, fefoe: fefoe zaliw̃aliw̃a ba nidanõ, he ba nasi, ba he ba nidanõ, soferefere ba sohoenahoena, ba tola miʼā. 
LEV.11_1.10	Ba fefoe zi so ba nasi ba ba nidanõ, si lõ ferefere ba si lõ hoenahoena, ba zaliw̃aliw̃a ba nidanõ, fefoe, ba ba zi so noso, si so ba nidanõ, ba sogoro ami daʼõ. 
LEV.11_1.11	Sogoro ami ira: õsira, ba lõ tola miʼā, ba amatelara, ba miʼogorofi. 
LEV.11_1.12	Fefoe zaliw̃aliw̃a ba nidanõ, si lõ ferefere, ba si lõ hoenahoena, ba sogoro ami. 
LEV.11_1.13	Ba ba wofo, ba daʼõ niʼogorofimi — tebai niʼā, niʼogorofi: mojo ba fofo basi ba mojo nasi. 
LEV.11_1.14	Ba razo wali, awõ ngawalõ alaʼala, 
LEV.11_1.15	awõ ngawalõ gaga fefoe. 
LEV.11_1.16	Ba fofo ondra, ba katawaena ba samari, awõ ngawalõ wõtõ. 
LEV.11_1.17	Ba toegõoe ba belibi ba lamoehoe, 
LEV.11_1.18	ba meoe ba engangi ba banga. 
LEV.11_1.19	Ba lakilaki, awõ ngawalõ mbangaoe, ba meragai ba bõgi. 
LEV.11_1.20	Fefoe zaliw̃aliw̃a sideʼide, si so afi ba si õfa ahe, ba sogoro ami. 
LEV.11_1.21	Fefoe zaliw̃aliw̃a sideʼide, si so afi ba si õfa ahe, ba ha daʼõ zi tola miʼā, si doea faha, jaw̃a gahera, ba wanoka ba danõ. 
LEV.11_1.22	Ba daʼõ ba tola miʼā ngawalõ damo andrõ, jaʼia ngawalõ damo solama, awõ ngawalõ damo hara goli, awõ ngawalõ damo hagabi. 
LEV.11_1.23	Ba bõʼõnia, saliw̃aliw̃a sideʼide, si so afi, ba si õfa ahe, ba sogoro ami. 
LEV.11_1.24	Tobali si raʼiraʼiõ daʼõ mibeʼe; dozi sombambaja amatela, ba si raʼiõ, irege bongi. 
LEV.11_1.25	Ba ha niha zolohe amatela, zamboea, ba lõ tola lõ ibabago noechania, ba si raʼiõ ia, irege bongi — 
LEV.11_1.26	ba zaliw̃aliw̃a ba danõ, fefoe, si no fabali saʼa, si lõ aloea fabali, ba si tenga samomendroea fonganga gõnia. Salacha ira miw̃aʼõ, dozi sombambaja jaʼira ba raʼiõ. 
LEV.11_1.27	Ba fefoe gõi zosaʼa, saʼa mao, ba zaliw̃aliw̃a ba danõ, si õfa ahe, ba salacha miw̃aʼõ; dozi sombambaja amatela, ba raʼiõ, irege bongi. 
LEV.11_1.28	Ba solohe amatela, ba lõ tola lõ ibabago noechania, ba raʼiõ ia, irege bongi — salacha ira miw̃aʼõ.
LEV.11_1.29	II. 
LEV.11_1.30	Ba anaka ba koachi ba letaʼa ba chometi ba loa. 
LEV.11_1.31	Daʼõ ira zalacha, miw̃aʼõ, ba zaliw̃aliw̃a ba danõ sideʼide; dozi sombambaja, na no mate, ba raʼiõ irege bongi. 
LEV.11_1.32	Ba fefoe hadia ia nilangõ zi manõ, ba waʼamate, ba raʼiõ, he nahia eoe fefoe ba he noecha ba he oeli ba he goni — fefoe wakake, niʼogoenaʼõ. Niʼoengoegõ ba nidanõ, ba lõ teboelõ waʼataʼoenõ irege bongi; awena ifoeli sõchi. 
LEV.11_1.33	Ba na aechoe ba nahia tanõ zara, daʼõ, ba taʼoenõ nõsi maʼafefoe, ba nirasa [nahia andrõ]. 
LEV.11_1.34	Fefoe ngawalõ gõ, niʼagaʼaga niha, ba taʼoenõ, na gõna nidanõ si manõ; ba si manõ gõi nibadoe hadia ia, nibadoebadoe niha, gofoe hadia ia nahia, ba taʼoenõ [ba zi manõ]. 
LEV.11_1.35	Ba fefoe hadia ia, nilangõ gamatela zi manõ, ba taʼoenõ: bowoa roti ba nirasa ba awoe, ba nidoedoegõ. Si taʼoenõ ia ba si taʼoenõ miw̃aʼõ. 
LEV.11_1.36	Ha oemboe ba baʼa, õ idanõ, ba tenga si taʼoenõ; ba ha niha zombambaja amatela bacha, ba raʼiõ. 
LEV.11_1.37	Ba na gõna ba mboea zinanõ hadia ia, tanõmõ, gamatela zi manõ, ba tenga si taʼoenõ daʼõ. 
LEV.11_1.38	Ba na no moewoewoei idanõ danõmõ zinanõ andrõ, ba ilangõ dania amatela zi manõ, ba si taʼoenõ ia miw̃aʼõ. 
LEV.11_1.39	Ba na mate zaliw̃aliw̃a ba danõ andrõ, si tola miʼā, ba na so zombambaja amatelania, ba raʼiõ ia, irege bongi. 
LEV.11_1.40	Ba na so zi manga gamatela andrõ, ba ibabago noechania, ba raʼiõ ia, irege bongi; ba solohe amatela, ba ibabago noechania, ba raʼiõ ia, irege bongi. 
LEV.11_1.41	Fefoe zaliw̃aliw̃a ba danõ, sideʼide, ba sogoro ami, miw̃aʼõ, ba lõ tola teʼā. 
LEV.11_1.42	Fefoe ziʼananaʼõ taloe ba fefoe zi õfa ahe, fabaja fefoe, soja ahe, moroi andrõ, ba zaliw̃aliw̃a ba danõ, sideʼide andrõ, ba lõ tola miʼā, sogoro ami sa ira miw̃aʼõ. 
LEV.11_1.43	Bõi mibaliʼõ sogoro niha ami ba goeõkoeõ andrõ, hadia ia, ba bõi mitaʼoenõi ami ba daʼõ, fa raʼiõ ami ba daʼõ. 
LEV.11_1.44	Me no Jehowa ndraʼo, Lowalangimi; ba miʼamoniʼõ ami; janiʼamoniʼõ ami, me no niʼamoniʼõ ndraʼodo. Ba bõi mitaʼoenõi ami ba zaliw̃aliw̃a ba danõ andrõ, sideʼide, solihaliha ba goeli danõ. 
LEV.11_1.45	Me no Jehowa ndraʼodo, si no mangeheta jaʼami ba danõ Miseraji, enaʼõ Lowalangimi ndraʼo; andrõ janiʼamoniʼõ ami, me no niʼamoniʼõ ndraʼodo. 
LEV.11_1.46	Daʼõ nihonogõi ba zi õfa ahe andrõ ba ba wofo ba ba zonoso fefoe, saliw̃aliw̃a ba nidanõ, ba ba zaliw̃aliw̃a ba danõ fefoe, 
LEV.11_1.47	enaʼõ lafaehoesi ira zalacha zi tenga salacha ba si tola teʼā ba si lõ tola teʼā.
LEV.12_1.2	Hede ba Ndraono Gizeraëli, w̃aʼõ chõra: Na moʼono ndra alawe, ono matoea, ba fitoe bongi waʼara raʼiõ ia, faʼara waʼaraʼiõnia na afõchõ daloenia, raʼiõ ia. 
LEV.12_1.3	Ba na aefa zi fitoe bongi, ba niboto nono. 
LEV.12_1.4	Ba 33 bongi dania ia ba ndro wangehao andrõ chõnia; lõ tola ibabaja hadia ia niʼamoniʼõ, ba lõ tola mõi ia ba niʼamoniʼõ, irege no ahõwõ mbongi wangehaonia andrõ. 
LEV.12_1.5	Ba na ono alawe nononia, ba doea migoe waʼara raʼiõ ia, si mane na afõchõ daloenia, ba 66 wongi ia ba ndro wangehao andrõ chõnia. 
LEV.12_1.6	Ba na no ahõwõ mbongi wangehao andrõ chõnia — he ba nono matoea, ba he ba nono alawe — ba iʼohe chõ gere ba mbawandroehõ nose wamaʼeleʼõ nono mbiribiri si dõfi faʼeboea, soemange nitoenoe, ba ono marafadi, ba ma foené, soemange fameta horõ. 
LEV.12_1.7	Ba ere zameʼe chõ Jehowa, ifaigi chõnia wameta sala, ba nihaogõ zoei ia ba wendro daloe andrõ. Daʼõ nihonogõi ba zadono andrõ, he ba nono matoea, ba he ba nono alawe. 
LEV.12_1.8	Ba na abõlõ noemana ia, ba wamaigi biribiri, ba jamoehalõ zi domboea foene, ba ma domboea nono marafadi; si samboea, ba soemange nitoenoe, ba si samboea, ba soemange fameta horõ, ba jamoefaigi chõnia wameta sala ere, ba nihaogõ ia. 
LEV.13_1.1	I. 
LEV.13_1.2	Na oroma ba dete goeli niha zoboeʼoe, ba ma gigimõ, ba ma safoesi, na ibõrõtaigõ booe aoeri, ba niʼohe chõ Gaʼaroni ere andrõ ia, ba ma chõ nononia, ha niha, ere andrõ. 
LEV.13_1.3	Ba na ifaigi ere zofõchõ andrõ ba goelinia, wa no ahoewa mboe ba daʼõ, awõ wa hoelõ zahõndrõ, moroi ba goeli bõʼõ, ba no si ndroehoe mbooe aoeri; ba ha iʼila siʼaikõ daʼõ ere, ba si raʼiõ niha daʼõ jamoew̃aʼõ. 
LEV.13_1.4	Ba na so zafoesi ba goelinia, si tenga sahõndrõ, moroi ba goeli bõʼõ ba si lõ ahoewa boe, ba iʼoniagõ zi gõna daʼõ ere, fitoe bongi. 
LEV.13_1.5	Ba na ifaigi dania ia ere, na no iroegi fitoe bongi, ba na iʼila, si manõmanõ zi gõna andrõ, wamaiginia, ba lõ si tedooe wõchõ andrõ, ba goeli; ba ifoeli iʼoniagõ ia ere, fitoe bongi tõ. 
LEV.13_1.6	Ba na ifoeli ifaigi ere, na no iroegi fitoe bongi, ba na iʼila no ahoë nahia andrõ, ba lõ si tedooe wõchõ andrõ, ba goeli, ba tenga si raʼiõ ia jamoew̃aʼõ ere — ha gigimõ; ba ibabago sa noechania, ba tenga si raʼiõ ia. 
LEV.13_1.7	Ba na tedooedooe gigimõ andrõ, ba goeli, aefa mbaw̃a wangoromaʼõnia jaʼia chõ gere, ba wangoemaʼõ tenga si raʼiõ ia, ba na ifoeli iʼoromaʼõ ia chõ gere, ba na isõndra ere, 
LEV.13_1.8	no tedooedooe gigimõ andrõ, ba goeli, ba si raʼiõ ia jamoew̃aʼõ ere: booe aoeri saʼae. 
LEV.13_1.9	Na teʼila ba niha zi gõna booe aoeri ia, ba niʼohe chõ gere. 
LEV.13_1.10	Ba na isõndra ere, so ba goeli zi hoelõ waosa, safoesi, si no ahoewa boe, ba sotawõtawõ, 
LEV.13_1.11	ba no booe aoeri si no ara, ba goelinia, ba iw̃aʼõ ere, si raʼiõ ia, lõʼõ saʼae iʼoniagõ, si raʼiõ saʼae ia. 
LEV.13_1.12	Ba na booe aoeri manõ, sageoe jaʼia, ba goelinia, na no anõnõ booe aoeri goeli zi gõna andrõ, maʼasageoe iʼotarai hõgõ, noemalõ ba gahe, heza gõi ifaigi ere, ba na iʼila ere, 
LEV.13_1.13	no tehawoe manõ booe aoeri nõsinia maʼafefoe, ba tenga si raʼiõ zi gõna andrõ jamoew̃aʼõ: no fatoetoe waʼafoesi, ba tobali tenga si raʼiõ. 
LEV.13_1.14	Ba na si tawõtawõsõ chõnia, ba si raʼiõ ia; 
LEV.13_1.15	ba na iʼila zi no tawõtawõsõ andrõ ere, ba si raʼiõ jamoew̃aʼõ: si tawõtawõsõ andrõ sa, ba si raʼiõ, no booe aoeri. 
LEV.13_1.16	Ba na ifoeli taja zi tawõtawõsõ andrõ ba na afoesi, ba jamõi chõ gere. 
LEV.13_1.17	Ba ifaigi ia ere ba na iʼila, no afoesi nahia andrõ si no gõna, ba tenga si raʼiõ zi gõna andrõ jamoewaʼõ ere; no tenga si raʼiõ ia. 
LEV.13_1.18	Na so zi toemboe faosa ba goeli ba na ifoeli dõhõ, ba na oboeʼoeboeʼoe dania, 
LEV.13_1.19	safoesi ba ma sojoramõ, ba jamoeʼoromaʼõ ia chõ gere. 
LEV.13_1.20	Ba na isõndra ere, no ahõndrõ, moroi ba goeli bõʼõ, wamaigida, awõ wa no ahoewa mboe chõnia, ba si raʼiõ ia jamoew̃aʼõ ere; no si ndroehoe booe aoeri, saloea ba waosa andrõ. 
LEV.13_1.21	Ba na ifaigi nahia andrõ ere ba na iʼila, lõ sahoewa boe chõnia ba tenga sahõndrõ moroi ba goeli bõʼõ ba no ahoë maʼifoe, ba jamoeʼoniagõ niha daʼõ ere, fitoe bongi. 
LEV.13_1.22	Ba na itoegoe tedooedooe dania zafoesi andrõ, ba goeli, ba si raʼiõ niha daʼõ jamoew̃aʼõ ere; no gõna nahia andrõ. 
LEV.13_1.23	Ba na lõ si tedooe zafoesifoesi andrõ, na lõ sanananana, ba no laheto waosa no mege, ba tenga si raʼiõ ia jamoew̃aʼõ ere. 
LEV.13_1.24	Na so ba goeli niha zachozi, ba na ojoramõ, ba ma na safoesi nagole andrõ, sanõi ba zachozi andrõ, 
LEV.13_1.25	ba na ifaigi ere ba na iʼila, no ahoewa mboe ba zafoesifoesi andrõ, ba no ahõndrõ, moroi ba goeli bõʼõ, wamaigida, ba no booe aoeri, saloea ba zachozi andrõ, ba si raʼiõ niha daʼõ jamoew̃aʼõ ere; no si ndroehoe booe aoeri. 
LEV.13_1.26	Ba na iʼila ere, na ifaigi, lõ sahoewa mboe ba nahia safoesifoesi andrõ ba tenga sahõndrõ ia, moroi ba goeli bõʼõ ba no ahoë maʼifoe, ba jamoeʼoniagõ niha daʼõ ere, fitoe bongi. 
LEV.13_1.27	Ba na ifaigi ia ere, na no iroegi fitoe bongi, ba si raʼiõ ia iw̃aʼõ ere, na tedooedooe nahia andrõ, ba goeli — no si ndroehoe booe aoeri. 
LEV.13_1.28	Ba na lõ si tedooe nahia safoesifoesi andrõ, na lõ sanananana ia ba na no ahoë maʼifoe, ba no soboeʼoeboeʼoe zachozi andrõ ba tenga si raʼiõ ia jamoew̃aʼõ ere; noa sa laheto zachozi andrõ. 
LEV.13_1.29	Na so ndra matoea, ba ma ira alawe, si so tandra ba hõgõ, ba ma ba gambi, 
LEV.13_1.30	ba na ifaigi ere dandra andrõ, ba na isõndra, no ahõndrõ, moroi ba goeli bõʼõ, wamaiginia ba moboe siseʼise, saʼoesõ, ba si raʼiõ ia jamoew̃aʼõ ere, no gigimõ booe aoeri ba hõgõ, ba ma ba gambi. 
LEV.13_1.31	Ba na iʼila ere — na ifaigi gigimõ andrõ — tenga sahõndrõ moroi ba goeli bõʼõ ba lõ boe saitõ chõnia, ba jamoeʼoniagõ zi gõna gigimõ andrõ ere, fitoe bongi. 
LEV.13_1.32	Ba na ifaigi nahia si gõna andrõ ere, na no iroegi fitoe bongi, ba na iʼila, lõ si tedooe gigimõ andrõ, ba lõ boe saʼoesõ, ba tenga sahõndrõ moroi ba goeli bõʼõ gigimõ andrõ, 
LEV.13_1.33	ba jamoetõwõ ia — ha gigimõ andrõ zi lõ itõwõ —; ba awena dania ifoeli iʼoniagõ ere zi no gõna gigimõ andrõ, fitoe bongi zoei. 
LEV.13_1.34	Ba na ifaigi gigimõ andrõ ere, na no iroegi fitoe bongi, ba na iʼila, lõ si tedooe gigimõ andrõ, ba goeli, ba na tenga sahõndrõ ia, moroi ba goeli bõʼõ, ba tenga si raʼiõ ia jamoew̃aʼõ ere; ba jamoebabagõ noechania, ba tenga si raʼiõ ia. 
LEV.13_1.35	Ba na tedooedooe gigimõ andrõ, ba goeli, na no moew̃aʼõ tenga si raʼiõ zi gõna andrõ, 
LEV.13_1.36	ba na ifaigi ia ere ba na iʼila, no tedooe gigimõ andrõ ba goeli, ba alacha lõ iʼaloei mboe saʼoesõ andrõ ere — si raʼiõ ia. 
LEV.13_1.37	Ba na si manõmanõ gigimõ, wamaigida ba na no toemboe chonia mboe saitõ, ba no dõhõ gigimõ andrõ — tenga si raʼiõ ia, ba jamoew̃aʼõ ere, wa tenga si raʼiõ ia. 
LEV.13_1.38	Na oroma ba goeli ndra matoea, ba ma ba goeli ndra alawe dandra, tandra safoesifoesi, 
LEV.13_1.39	ba na ifaigi ere ba na iʼila ba goeli dandra safoesifoesi, si no ahoë, ba no gigimõ si lõ ataʼoe ita, si toemboe ba goeli — tenga si raʼiõ niha si manõ. 
LEV.13_1.40	Ba na batoele niha, ba no si batoele tánõ ba mbõrõ doeʼi — tenga si raʼiõ niha si manõ. 
LEV.13_1.41	Ba na batoele ia jaw̃a gangango, ba no si batoele tánõ fõna — tenga si raʼiõ niha si manõ. 
LEV.13_1.42	Ba na toemboe ba zi batoele tánõ foeri, ba ma tánõ fõna gigimõ sojoramõ, ba no booe aoeri, saloea ba zi batoele andrõ tánõ foeri, ba ma tánõ fõna. 
LEV.13_1.43	Ba na ifaigi ia ere, ba na iʼila gigimõ sojoramõ ba zi batoele andrõ chõnia tánõ foeri, ba ma tánõ fõna, si mane booe aoeri ba goeli nõsi, wamaigida, 
LEV.13_1.44	ba si no gõna booe aoeri zi manõ. Si raʼiõ ia; jamoew̃aʼõ manõ ere, si raʼiõ ia; no ba hõgõnia so wõchõ andrõ. 
LEV.13_1.45	Ba si no gõna booe aoeri andrõ, si so fõchõ andrõ ba nõsi, ba jamoeʼonoecha noecha si no atika ba bõi jamoefake mbaloebaloe hõgõ ba jamoebaloegõ gambinia ba jamoeʼao: Si raʼiõ! si raʼiõ! 
LEV.13_1.46	Gõtõ so chõnia wõchõ andrõ, ba si raʼiõ ia. Si raʼiõ ia; niʼoniagõ nahiania — baero golombasew̃a iʼiagõ. 
LEV.13_1.47	II. 
LEV.13_1.48	ba ma ba noecha bõʼõ, noecha nisoso, he tarafali, ba he baroe loeo, ba ma ba goeli zaw̃i, ba ma ba gamagama oeli zaw̃i, hadia ia, ba na no mowoegeʼe, 
LEV.13_1.49	ba ma na no ojoramõ nahia andrõ, ba mbaroe, ba ma ba goeli zaw̃i, ba ma ba noecha nisoso, ba ma ba gamagama oeli zaw̃i, hadia ia, ba no booe aoeri, ba niʼoromaʼõ chõ gere. 
LEV.13_1.50	Ba na no ifaigi nahia andrõ, si gõna, ere, ba jamoekoesi ba naha zi no gõna booe aoeri andrõ, ere, fitoe bongi. 
LEV.13_1.51	Ba na iʼila, na no iroegi fitoe bongi, no tedooe zi hoelõ gigimõ andrõ, ba mbaroe, ba ma ba noecha nisoso, ba ma ba goeli zaw̃i, ba ma ba gamagama hadia ia, niʼogoenaʼõ oeli zaw̃i, wamazõchi hadia ia, ba no booe aoeri safaito gigimõ andrõ; si raʼiõ zi manõ; 
LEV.13_1.52	ba nitoenoe mbaroe andrõ, ba ma noecha nisoso, baroe loeo ba ma tarafali, ba ma gamagama oeli zaw̃i, ba zoroma gigimõ andrõ; noa sa booe aoeri safaito; nitoenoe ia. 
LEV.13_1.53	Ba na ifaigi ere, ba na iʼila, lõ si tedooe gigimõ andrõ, ba mbaroe, ba ma ba noecha nisoso, ba ma ba gamagama oeli zaw̃i, hadia ia, 
LEV.13_1.54	ba jamoew̃aʼõ ere, nibabago zi gõna gigimõ andrõ, ba jamoefoeli moekoesi ba naha, fitoe bongi zoei. 
LEV.13_1.55	Ba na ifoeli ifaigi ere, na no moebabago mege nahia andrõ, si no gõna, ba na iʼila, si manõmanõ nahia andrõ, wamaigida, he w̃aʼae lõ si tedooe gigimõ andrõ, ba si raʼiõ ia; nitoenoe — no si no mogao, he tete, ba he arõ. 
LEV.13_1.56	Ba na iʼila ere — na ifaigi — no ahoë nahia andrõ, si gõna, na no aefa lababago, ba nisaka [nahia andrõ], ba mbaroe, ba ma ba goeli zaw̃i, ba ma ba noecha nisoso. 
LEV.13_1.57	Ba na ifoeli toemboe mbooe aoeri ba mbaroe, ba ma ba noecha nisoso, ba ma ba gamagama oeli zaw̃i, hadia ia, ba no si bohooe aloea; nitoenoe zi gõna gigimõ andrõ. 
LEV.13_1.58	Ba baroe andrõ, ba he noecha nisoso, ba he gamagama oeli zaw̃i, hadia ia ngawalõ, ba zi no taja gigimõ andrõ, na no moebabago, ba nifoeli nibabago, awena dania tenga si raʼiõ. 
LEV.13_1.59	Daʼõ nihonogõi ba mbooe aoeri andrõ ba mbaroe loeo ba ba mbaroe tarafali ba he ba gamagama oeli zaw̃i, hadia ia, ba wangoemaʼõ na tenga si raʼiõ ba na si raʼiõ.
LEV.14_1.1	I. 
LEV.14_1.2	Daʼõ gamachoita ba zi gõna booe aoeri, na baw̃a wangehao jaʼia: Niʼohe chõ gere. 
LEV.14_1.3	Ba si mõi baero golombasew̃a gere, ba na isõndra ere — na ifaigi ia — no dõhõ wõchõ nahia andrõ, si gõna booe aoeri ia, 
LEV.14_1.4	ba jamoew̃aʼõ ere, ndramoeʼohe wofo saoeri, domboea, si tenga salacha, ba eoe, eresi, ba kirimisi ba soefo, ba zi mõi nihaogõ andrõ. 
LEV.14_1.5	Ba jamoew̃aʼõ ere, lataba wofo si samboea ba nahia tanõ, jaw̃a nidanõ goemboe. 
LEV.14_1.6	Ba fofo saoeri andrõ ba eoe eresi ba kirimisi ba soefo andrõ, ba jamoeʼoengoegõ ba ndro wofo andrõ, nitaba jaw̃a nidanõ goemboe no mege, fabaja fofo saoeri andrõ. 
LEV.14_1.7	Ba mewitoe itefe niha andrõ, si mõi nihaogõ, ba mbooe aoeri andrõ, wangehao jaʼia; ba fofo saoeri andrõ, ba jamoefoloi ba mbenoea. 
LEV.14_1.8	Ba si mõi nihaogõ andrõ, ba ibabago noechania, ba itõwõ mboenia, ihori, ba mondri, ba nihaogõ ia. Aefa daʼõ ba tola mõi ia ba golombasew̃a, ba baero nosenia iʼiagõ, fitoe bongi. 
LEV.14_1.9	Ba na no iroegi fitoe bongi, ba itõwõ mboenia fefoe, he ba hõgõ, ba he gambi, ba he rõngõrõngõ, boenia maʼafefoe itõwõ; ba ibabago noechania ba mondri, ba abeta waʼaraʼiõnia. 
LEV.14_1.10	Ba na iroegi w̃aloe bongi, ba jamoehalõ nono mbiribiri, doea rozi, si lõ sala, ba sara nono mbiribiri si alawe, si lõ sala, si dõfi faʼeboea, ba tõloe niʼofoeloe [zoeʼasoeʼa] hamo si sõchi, nifaroeka fanicha, soemange niʼā, ba matonga kata wanicha. 
LEV.14_1.11	Ba jamoeʼangaroewoesi chõ Jehowa niha andrõ si mõi nihaogõ, awõ daʼõ no mege, ere andrõ, solaoe fangehao andrõ, fõna mbawandroehõ nose wamaʼeleʼõ. 
LEV.14_1.12	Ba jamoehalõ nono mbiribiri si sara ere, jamoebeʼe soemange ogaoeta, awõ wanicha andrõ, si matonga kata; faoma jamoehahae fõna Jehowa. 
LEV.14_1.13	Ba nitataba soemange fameta horõ ba soemange nitoenoe, lataba nono mbiribiri andrõ, ba naha niʼamoniʼõ; si mane soemange fameta horõ sa, si manõ gõi zoemange ogaoeta andrõ: chõ gere; niʼamoniʼõ sibai ia. 
LEV.14_1.14	Ba ihalõ maʼifoe ndro zoemange ogaoeta andrõ ere ba igoeleʼõ ba mbõrõ dalinga zi mõi nihaogõ andrõ, ba gambõlõ ba ba doeroe seboea ba danga kambõlõ ba ba doetoeroe kahe seboea kambõlõ. 
LEV.14_1.15	Ba maʼifoe ihalõ fanicha andrõ, si matonga kata, ere, ba ilaoe ba dangania — ba danga gere — kabera. 
LEV.14_1.16	Ba iʼoengoegõ ba wanicha andrõ doeroenia kambõlõ ere, ba wanicha ba dangania kabera, ba itefe fõna Jehowa wanicha andrõ toeroenia, mewitoe. 
LEV.14_1.17	Ba fanicha si tosai ba dangania, ba igoeleʼõ ba mbõrõ dalinga zi mõi nihaogõ andrõ, kambõlõ ba ba doeroe seboea ba dangania kambõlõ ba ba doetoeroe kahenia seboea kambõlõ ba dete ndro zoemange ogaoeta andrõ. 
LEV.14_1.18	Ba hadia zi tosai na do ba danga gere, ba jamoelaoe ba hõgõ zi mõi nihaogõ andrõ, enaʼõ iheta zalania chõ Jehowa ere, ba zi manõ. 
LEV.14_1.19	Ba iʼasiwai zoemange fameta horõ andrõ ere, ba wameta sala zi mõi nihaogõ andrõ ba waʼaraʼiõnia andrõ; ba awena dania itaba zoemange nitoenoe andrõ. 
LEV.14_1.20	Ba ibeʼe zoemange nitoenoe andrõ ere, awõ zoemange niʼā, ba naha wameʼe soemange; ba na no imanõ ere, wamaigi fameta zala chõnia, ba aheta waʼaraʼiõnia. 
LEV.14_1.21	Ba na si noemana ia, na tebai ibeʼe [niw̃aʼõ andrõ], ba ha sara jamoehalõ ono mbiribiri, soemange ogaoeta, enaʼõ tehahae ba enaʼõ tefaigi chõnia wameta zala, ba samboea niʼofoeloe hamo si sõchi, nifaroeka fanicha, soemange niʼā, ba matonga kata wanicha, ba domboea woene, 
LEV.14_1.22	ba ma domboea nono marafadi — hadia zi tola ibeʼe —, enaʼõ soemange fameta horõ zi samboea ba soemange nitoenoe zi samboea. 
LEV.14_1.23	Ba na no aloea fitoe bongi, iʼotarai tehaogõ ia, ba jamoeʼohe chõ gere, ba zinga mbawandroehõ nose wamaʼeleʼõ, fõna Jehowa. 
LEV.14_1.24	Ba jamoehalõ nono mbiribiri andrõ, soemange ogaoeta, ere, fabaja fanicha andrõ, si matonga kata, ba faoma jamoehahae ere, nihahae fõna Jehowa. 
LEV.14_1.25	Ba ndramoetaba nono mbiribiri andrõ, soemange ogaoeta, ba jamoehalõ maʼifoe ndro zoemange ogaoeta andrõ ere, ba jamoegoeleʼõ ba mbõrõ dalinga zi mõi nihaogõ andrõ, ba gambõlõ ba ba doeroe seboea ba dangania kambõlõ, ba ba doetoeroe kahenia seboea kambõlõ. 
LEV.14_1.26	Ba fanicha andrõ, ba jamoelaoe ba dangania maʼifoe ere — ba danga gere — kabera, 
LEV.14_1.27	ba jamoetefe ere wanicha andrõ õsa, si so ba dangania kabera, toeroenia kambõlõ, mewitoe, fõna Jehowa. 
LEV.14_1.28	Ba igoeleʼõ ba mbõrõ dalinga zi mõi nihaogõ andrõ maʼifoe wanicha andrõ ba dangania, ere, ba ba doeroe seboea, ba dangania kambõlõ ba ba doetoeroe kahenia seboea, kambõlõ, jaw̃a ba dete ndro zoemange ogaoeta andrõ. 
LEV.14_1.29	Ba si tosai fanicha ba danga gere, ba jamoelaoe ba hõgõ zi mõi nihaogõ andrõ, enaʼõ ifaigi chõnia wameta zala chõ Jehowa. 
LEV.14_1.30	Ba jamoeʼasiwai woene si samboea andrõ, ba ma ono marafadi, si tola ibeʼe, 
LEV.14_1.31	hadia zi tola ibeʼe — si samboea, ba soemange fameta horõ, ba si samboea, ba soemange nitoenoe, awõ zoemange niʼā andrõ, ifaigi ba zi mõi nihaogõ andrõ wameta zala chõ Jehowa ere, ba zi manõ. 
LEV.14_1.32	Daʼõ nihonogõi, ba zi no gõna booe aoeri, ba si tebai mameʼe [niw̃aʼõ andrõ], ba wangehao jaʼia.
LEV.14_1.33	II. 
LEV.14_1.34	Na miroegi dania danõ Ganaʼana, nibeʼegoe chõmi dania, ba na toemboe zi hoelõ mbooe aoeri ba nomo heza, oebeʼe, ba danõ andrõ, si no tána chõmi, 
LEV.14_1.35	ba mõi moeʼombachaõ chõ gere zochõ omo andrõ, imane: No toemboe ba nomogoe zi hoelõ mbooe aoeri! 
LEV.14_1.36	Ba jamoew̃aʼõ ere, laheta nõsi nomo, atṍ mõi jomo gere, ba wamaigi nahia andrõ si gõna, fa bõi law̃aʼõ dania, si raʼiõ manõ nõsi nomo maʼafefoe. Awena dania mõi jomo gere, ba wamaigi omo andrõ. 
LEV.14_1.37	Ba na isõndra — na ifaigi nahia si no gõna booe aoeri andrõ — ba mbagolõ nomo so, mogao ba mowoegeʼe ba ojoramõ, hoelõ zahõndrõ ba mbolo mbagolõ, 
LEV.14_1.38	ba mõi tooe gere ba mbawandroehõ, ba ikoesi nomo andrõ, fitoe bongi. 
LEV.14_1.39	Ba na ifoeli dania ia ere, na no iroegi fitoe bongi, ba na iʼila — na ifaigi — no tedooe mbooe aoeri andrõ ba mbagolõ nomo, 
LEV.14_1.40	ba jamoew̃aʼõ ere, ladeha gara andrõ, soroma booe aoeri andrõ, ba latiboʼõ baero mbanoea, ba naha si taʼoenõ. 
LEV.14_1.41	Ba omo andrõ, ba niʼoʼoi tánõ bacha, fasoei, ba oʼoila laʼoeri andrõ, ba nidoewagõ baero mbanoea, ba naha si taʼoenõ. 
LEV.14_1.42	Ba lahalõ gara bõʼõ ba labeʼe fangali gara no mege; ba si manõ laʼoeri bõʼõ, ba wangalõsõ omo andrõ. 
LEV.14_1.43	Ba na ifoeli toemboe mbooe aoeri ba nomo andrõ, na no moeheta gara andrõ ba na no moeʼoʼoi nomo, ba na no moefoeli moeʼalõsõigõ, 
LEV.14_1.44	ba jamõi jomo gere, ba na iʼila — na ifaigi — no tedooe mbooe aoeri ba nomo andrõ, ba no booe aoeri safaito, ba nomo: si raʼiõ ia. 
LEV.14_1.45	Ba nidoedoegõ nomo andrõ, ba karania ba eoenia ba laʼoeri fefoe, ba nomo, ba niʼohe baero ba naha si taʼoenõ, baero mbanoea. 
LEV.14_1.46	Ba si mõi jomo ba nomo andrõ, fatoea, no moekoesi, ba niw̃aʼõ si raʼiõ, irege bongi. 
LEV.14_1.47	Ba si no mõrõ jomo, ba ibabago noechania; ba he si no manga jomo, ba ibabago noechania. 
LEV.14_1.48	Ba na mõi jomo gere, ba na iʼila, ba wamaiginia, lõ si tedooe mbooe aoeri, ba nomo andrõ, me no moefoeli moeʼalõsõigõ nomo, ba tenga si raʼiõ saʼae nomo andrõ, jamoew̃aʼõ ere, noa sa dõhõ wõchõ andrõ. 
LEV.14_1.49	Ba jamoehalõ wofo, domboea ba eoe eresi ba kirimisi ba soefo, ba wameta sala nomo andrõ. 
LEV.14_1.50	Fofo si samboea, ba itaba ba nahia tanõ, jaw̃a nidanõ goemboe; 
LEV.14_1.51	ba eoe eresi andrõ ba soefo ba kirimisi ba fofo saoeri andrõ, ba ihalõ ba iʼoengoegõ ba ndro wofo nitaba andrõ ba ba nidanõ goemboe, ba omo, ba mewitoe itefe, 
LEV.14_1.52	ba wameta sala nomo do wofo andrõ ba idanõ goemboe ba fofo saoeri andrõ ba eoe eresi ba soefo ba kirimisi andrõ. 
LEV.14_1.53	Ba fofo saoeri andrõ, ba jamoefoloi baero mbanoea, ba mbenoea; si manõ wametania sala nomo andrõ: abeta waʼaraʼiõnia. 
LEV.14_1.54	Daʼõ nihonogõi ba ngawalõ mbooe aoeri andrõ ba ba gigimõ, 
LEV.14_1.55	ba ba mbooe aoeri ba noecha ba ba nomo, 
LEV.14_1.56	ba ba dandra ba goeli ba ba zi hoelõ mbõni ba ba dandra safoesi andrõ, 
LEV.14_1.57	ba wangombacha hadia zi raʼiõ ba hadia zi tenga si raʼiõ. Daʼõ gamachoita ba ba mbooe aoeri andrõ.
LEV.15_1.1	I. 
LEV.15_1.2	Mihede ba Ndraono Gizeraëli, ba mimane chõra: Na so zi hoelõ zonana famatoea, ba fonana si raʼiraʼiõ zi manõ. 
LEV.15_1.3	Ba daʼõ waʼaraʼiõnia ba wonana andrõ: he na mowõi wamatoenia, ba he na no tedoehoe, fa lõ aloea nana — si raʼiõ ia. 
LEV.15_1.4	Fefoe gaso, nifõrõni zi so sonana andrõ, ba si raʼiõ, ba fefoe dadaoma nidadaoninia, ba si raʼiõ. 
LEV.15_1.5	Sombambaja kasonia, ba ibabago noechania ba mondri, ba si raʼiõ ia, irege bongi. 
LEV.15_1.6	Ba si dadaoni dadaoma andrõ, nidadaoni zi so sonana andrõ, ba isasai noechania ba mondri, ba si raʼiõ ia, irege bongi. 
LEV.15_1.7	Ba sombambaja õsi zi so sonana andrõ, ba ibabago noechania ba mondri, ba si raʼiõ ia, irege bongi. 
LEV.15_1.8	Ba na idiloi zi lõ si raʼiõ si so sonana andrõ, ba ibabago noechania daʼõ ba mondri, ba si raʼiõ ia, irege bongi. 
LEV.15_1.9	Ba fefoe sela, ba zi fakoedo zi so sonana andrõ, ba si raʼiõ. 
LEV.15_1.10	Ba sombambaja hadia ia danedanenia, ba si raʼiõ, irege bongi. Ba solohe misa, ba ibabago noechania ba mondri, ba si raʼiõ ia, irege bongi. 
LEV.15_1.11	Ba dozi nibabaja zi so sonana andrõ na lõ nisasainia tangania, ba lababago noechara ba mondri, ba si raʼiõ, irege bongi. 
LEV.15_1.12	Nahia tanõ, nibabaja zi so sonana andrõ, ba niboto, ba nahia eoe, ba nisasai ba nidanõ. 
LEV.15_1.13	Ba na dõhõ zonana andrõ chõnia, ba iʼerai mbongi, fitoe bongi, iʼotarai dõhõ chõnia; ba awena dania ibabago noechania ba mondri ba nidanõ goemboe — ba aheta waʼaraʼiõnia. 
LEV.15_1.14	Ba na no aloea fitoe bongi, ba ihalõ woene, domboea, ba ma ono marafadi domboea, ba mõi ia fõna Jehowa, ba zinga mbawandroehõ nose wamaʼeleʼõ, ba ibeʼe ba danga gere wofo andrõ. 
LEV.15_1.15	Ba iʼasiwai ere: si samboea, ba soemange fameta horõ, ba si samboea, ba soemange nitoenoe; ba si manõ gere wamaigi chõnia fameta zala chõ Jehowa, ba zonana andrõ chõnia. 
LEV.15_1.16	Na no ahele goela ba niha, ba ifemondri nõsinia maʼasageoe, ba si raʼiõ ia, irege bongi. 
LEV.15_1.17	Ba fefoe noecha ba oeli zaw̃i, si gõna oela andrõ, ba nibabago, ba si raʼiõ, irege bongi. 
LEV.15_1.18	Ba na so zoroedoe ba ndra alawe ba na no ahele goela, ba faoma mondri ira, ba si raʼiõ ira, irege bongi.
LEV.15_1.19	II. 
LEV.15_1.20	Ba hadia nifõrõninia fefoe, gõtõ waʼaraʼiõnia, ba raʼiõ, awõ nidadaoninia fefoe, ba raʼiõ. 
LEV.15_1.21	Ba dozi sombambaja kasonia, ba lababago noechara ba mondri, ba si raʼiõ, irege bongi. 
LEV.15_1.22	Ba dozi sombambaja hadia ia nidadaoninia, ba lababago noechara ba mondri, ba si raʼiõ, irege bongi. 
LEV.15_1.23	Ba sombambaja hadia ia zi so ba gasonia, ba ma ba dadaomania, ba raʼiõ, irege bongi. 
LEV.15_1.24	Ba na so zoroedoe chõnia, ba na gõna chõnia zi raiʼõnia, ba fitoe bongi waʼara raʼiõ ia ba fefoe gaso, ba zi mõrõ ia, ba raʼiõ. 
LEV.15_1.25	Ba na ara waʼafõchõ daloe ndra alawe, na tenga baw̃a landro chõnia, ba na mendro, sanaloeʼi baw̃a landro chõnia, ba si raʼiõ ia, gõtõ waʼara wendro andrõ chõnia, si mane na baw̃a zatoelõ landro chõnia, si raʼiõ ia. 
LEV.15_1.26	Fefoe gaso nifõrõninia, gõtõ wendro andrõ chõnia ba si mane kasonia, na satoelõ landro chõnia, iw̃aʼõ, ba fefoe dadaoma, nidadaoninia, ba raʼiõ, si mane faʼaraʼiõnia na satoelõ landro chõnia. 
LEV.15_1.27	Sombambaja daʼõ no mege, ba raʼiõ; ibabago noechania ba mondri, ba dõrõdõrõ raʼiõ, irege bongi. 
LEV.15_1.28	Ba na no dõhõ chõnia wendro andrõ, ba jamoeʼerai mbongi, fitoe bongi: ba awai waʼaraʼiõnia law̃aʼõ. 
LEV.15_1.29	Ba na no aloea fitoe bongi, ba jamoehalõ woene, domboea, ba ma ono marafadi, domboea, ba iʼohe chõ gere ba zinga mbawandroehõ nose wamaʼeleʼõ. 
LEV.15_1.30	Ba jamoeʼasiwai ere: si samboea, ba soemange fameta horõ, ba si samboea, ba soemange nitoenoe; ifaigi chõnia wameta zala chõ Jehowa ere, ba zi manõ, ba wendronia andrõ, si raʼiõ. 
LEV.15_1.31	Si manõ wanenaw̃amõ Iraono Gizeraëli, ba waʼaraʼiõ andrõ chõra, fa bõi mate ira bõrõ waʼaraʼiʼõra andrõ, na lataʼoenõi nahiagoe andrõ, ba chõra. 
LEV.15_1.32	Daʼõ nihonogõi ba zi so sonana ba ba zahele oela, fa raʼiõ ia ba daʼõ, 
LEV.15_1.33	ba ba zolandro satoelõ, ba ba zi so si hoelõ zonana, he ira matoea, ba he ira alawe, ba ba zoroedoe ba zi no raʼiõ.
LEV.16_1.1	I. 
LEV.16_1.2	Ba imane Jehowa chõ Moze: W̃aʼõ chõ gaʼaoe Aʼaroni, bõi jamõi manõ ba niʼamoniʼõ, barõ mbaʼabaʼa andrõ, fõna lagõlagõ andrõ, ba dete dawõla — fa bõi mate ia! Me ba lawoeo andrõ oeʼoromaʼõ ndraʼodo, jaw̃a lagõlagõ andrõ. 
LEV.16_1.3	Awena tola mõi bacha ba niʼamoniʼõ Gaʼaroni, na ibeʼe nono zaw̃i si matoea, soemange fameta horõ ba biribiri si matoea, soemange nitoenoe. 
LEV.16_1.4	Kameza tarafali niʼamoniʼõ iʼobaroe, ba saraew̃a tarafali mbaloebaloe zaila ia, ba bõbõ taloe tarafali iʼamõbõ taloe ba bala hõgõ tarafali ibeʼe ba hõgõnia. Noecha niʼamoniʼõ daʼõ — iʼonoecha na no aefa mondri ia.
LEV.16_1.5	II. 
LEV.16_1.6	Ba Aʼaroni, ba iʼohe nono zaw̃i andrõ, soemange fameta horõ tána chõnia, fameta zalania ba sala moroi jomo chõra. 
LEV.16_1.7	Ba awena dania ibeʼe fõna Lowalangi nambi si matoea andrõ si doea geoe ba zinga mbawandroehõ nose wamaʼeleʼõ. 
LEV.16_1.8	Ba ilaoe dahõdahõ Aʼaroni ba nambi andrõ: samboea dahõdahõ chõ Jehowa ba samboea chõ Azazeli (Afõcha). 
LEV.16_1.9	Ba iʼohe nambi andrõ, si gõna chõ Jehowa, Aʼaroni, ba iʼasiwai soemange fameta horõ. 
LEV.16_1.10	Ba si sageoe andrõ, si gõna chõ Azazeli, ba labeʼe aoeri, fõna Jehowa, enaʼõ lafatõrõ chõnia nilaoe ba wameta sala, ba enaʼõ lafofanõ chõ Azazeli, ba danõ si mate. 
LEV.16_1.11	Ba jamoehalõ nono zaw̃i, soemange fameta horõ tána chõnia, ba wameta salania ba sala moroi jomo chõra, ba jamoetaba nono zaw̃i andrõ fameta zala, chõnia. 
LEV.16_1.12	Ba jamoehalõ zamba gali mbo galitõ ba naha wameʼe soemange, fõna Jehowa, awõ nitoenoe samohoea, niʼohama, sandraʼoe, ba jamoeʼohe bacha, barõ mbaʼabaʼa andrõ. 
LEV.16_1.13	Ba ilaoe ba galitõ zamohoea andrõ, fõna Jehowa, enaʼõ ibaʼa lagõlagõ andrõ jaw̃a zoera goroisa simbo zamohoea andrõ, fa bõi mate Gaʼaroni. 
LEV.16_1.14	Ba ihalõ maʼifoe ndro nono zaw̃i andrõ ba ibeʼe fanefe dete lagõlagõ andrõ, tánõ fõna, toeroenia; ba fõna lagõlagõ, ba mewitoe itefe do andrõ õsa, toeroenia. 
LEV.16_1.15	Awena dania itaba nambi si matoea andrõ soemange fameta horõ ba zato, ba donia, ba iʼohe bacha barõ mbaʼabaʼa, ba ilaoe si mane mege ba ndro nono zaw̃i andrõ, ibeʼe fanefe lagõlagõ andrõ ba fõna lagõlagõ misa itefe, 
LEV.16_1.16	wameta sala ba niʼamoniʼõ andrõ, bõrõ waʼaraʼiõ Ndraono Gizeraëli ba lalõra andrõ, si no molalõ ira, ba si manõ gõi ilaoe ba nose wamaʼeleʼõ, nifaʼanõ ba chõra, ba hoenõ waʼaraʼiõra. 
LEV.16_1.17	Ba lõ tola so niha ba nose wamaʼeleʼõ, na mõi ia bacha, ba wolaoe nilaoe ba wameta sala, ba niʼamoniʼõ andrõ, irege ifoeli mõi baero. Si manõ wametania salania ba sala moroi jomo chõra ba sala zato Ndraono Gizeraëli fefoe. 
LEV.16_1.18	Awena dania mõi ia baero, ba zinga naha wameʼe soemange, fõna Jehowa, ba wameta sala ba daʼõ; ihalõ maʼifoe ndro nono zaw̃i andrõ ba do nambi maʼifoe ba igoeleʼõ ba dandroe naha wameʼe soemange, fasoei, 
LEV.16_1.19	ba mewitoe itefe naha wameʼe soemange do andrõ, toeroenia, wangehao jaʼia ba feʼamoniʼõ jaʼia, bõrõ waʼaraʼiõ Ndraono Gizeraëli andrõ.
LEV.16_1.20	III. 
LEV.16_1.21	ba itoefa hõgõ nambi andrõ saoeri Aʼaroni tangania maʼadoea ba iʼombachaʼõ jaw̃ania zala Ndraono Gizeraëli fefoe, awõ lalõ fefoe, solalõ ira heza, ba ihareʼõ ba hõgõ nambi andrõ, ba ifaʼoheʼõ ba danõ si mate nambi, ba niha, si no ihõnagõ ba daʼõ. 
LEV.16_1.22	Ba ba hoeloenia iʼohe misa ba danõ sarõoe golalõw̃ara fefoe nambi si matoea andrõ, ba ba danõ si mate ladoedoe ia. 
LEV.16_1.23	Ba mõi bacha Gaʼaroni ba nose wamaʼeleʼõ, iheta noecha tarafali andrõ, noechania me mõi ia ba niʼamoniʼõ, ba ibeʼe tooe ba daʼõ. 
LEV.16_1.24	Ba mondri ia ba naha niʼamoniʼõ ba ifoeli iʼonoecha noechania; awena mõi ia baero, ba wangasiwai soemange nitoenoe chõnia ba soemange nitoenoe ba niha sat, ba wameta salania ba sala zato. 
LEV.16_1.25	Ba tawõ zoemange fameta horõ andrõ, ba itoenoe ba naha wameʼe soemange. 
LEV.16_1.26	Ba solohe baero nambi si matoea andrõ chõ Azazeli, ba ibabago noechania ba mondri, awena tola ifoeli ia ba golombasew̃a. 
LEV.16_1.27	Ba ono zaw̃i andrõ, ba nambi si matoea soemange fameta horõ, niʼohe bacha do, ba wolaoe nilaoe ba wameta sala, ba niʼamoniʼõ, ba niʼohe baero golombasew̃a, ba oeli ba õsi ba tai, ba nitoenoe. 
LEV.16_1.28	Ba sanoenoe jaʼia, ba ibabago noechania ba mondri, awena tola ifoeli ia ba golombasew̃a.
LEV.16_1.29	IV. 
LEV.16_1.30	Na baw̃a daʼõ sa lafaigi chõmi wameta zala, ba wangehao jaʼami; horõmi fefoe niheta fõna Jehowa. 
LEV.16_1.31	Baw̃a salõsoe lõ mohalõw̃õ ami ia chõmi ba mifakao ami; hoekoe si lõ mamalõmalõ chõmi daʼõ. 
LEV.16_1.32	Ere zolaoe fameta horõ andrõ, nibajoini ba nifoʼõsi tanga, enaʼõ ihalõ halõw̃õ gere, fangali namania; ba iʼonoecha noecha tarafali andrõ, noecha niʼamoniʼõ, 
LEV.16_1.33	ba iheta zala ba wondrege niʼamoniʼõ andrõ; ba sala ba nose wamaʼeleʼõ ba ba naha wameʼe soemange, ba iheta; ba ba gere ba ba zato fefoe ifaigi wameta zala. 
LEV.16_1.34	Ba hoekoe ba chõmi daʼõ, gõtõgõtõ waʼara dania, wa samoeza zi dõfi lafaigi ba Ndraono Gizeraëli wameta horõra fefoe. Ba laʼoʼõ niw̃aʼõ Jehowa chõ Moze.
LEV.17_1.1	I. 
LEV.17_1.2	Hede chõ Gaʼaroni ba ba ndraononia ba ba Ndraono Gizeraëli fefoe, õmane chõra: Daʼõ ia, niʼoroiʼõ Jehowa: 
LEV.17_1.3	Dozi Iraono Gizeraëli, na so zanaba ono zaw̃i, ba ma ono mbiribiri, ba ma nambi, na ba golombasew̃a itaba, ba ma baero golombasew̃a, 
LEV.17_1.4	ba na lõ iʼohe ba zinga mbawandroehõ nose wamaʼeleʼõ, ba wameʼe soemange jaʼia chõ Jehowa, fõna nahia Jehowa andrõ, ba tebeʼe horõnia fangeʼe: no adoewa ndro ibeʼe, ba niseʼe niha si manõ ba niwara, 
LEV.17_1.5	enaʼõ laʼohe Iraono Gizeraëli zoemange nitaba andrõ chõra, nibeʼebeʼera soemange baero, ba mbenoea; chõ Jehowa laʼohe, ba zinga mbawandroehõ nose wamaʼeleʼõ, chõ gere, ba lataba soemange fangorifi chõ Jehowa. 
LEV.17_1.6	Ba itefe naha wameʼe soemange chõ Jehowa do andrõ ere, fõna mbawandroehõ nose wamaʼeleʼõ, ba tawõ, ba itoenoe samohoea chõ Jehowa. 
LEV.17_1.7	Ba bõi saʼae labeʼe soemange mbechoe, ba zohorõhorõ ira, zoemange nitaba andrõ chõra. Hoekoe si lõ mamalõmalõ chõra daʼõ, gõtõgõtõ waʼara dania. 
LEV.17_1.8	Ba õmane chõra: Dozi maʼoewoe Gizeraëli, awõ niha bõʼõ, si so ba chõra, na so zameʼe soemange nitoenoe, ba ma soemange nitaba, 
LEV.17_1.9	ba na lõ iʼohe ba zinga mbawandroehõ nose wamaʼeleʼõ, ba wameʼe chõ Jehowa, ba niseʼe niha si manõ, ba niwara.
LEV.17_1.10	II. 
LEV.17_1.11	Noso nõsi sa zi so ba ndro, ba no oetehe chõmi ba naha wameʼe soemange, enaʼõ labeʼe fameta zalami; fameta zala sa ndro andrõ, ba noso andrõ chõnia. 
LEV.17_1.12	Andrõ wa no oew̃aʼõ ba Ndraono Gizeraëli: Samõsa lõ ba chõmi zi tola manga ndro! He niha bõʼõ, si so ba chõmi, ba lõ tola iʼā ndro. 
LEV.17_1.13	Ba dozi Iraono Gizeraëli, awõ niha bõʼõ, si so ba chõra, na so zahoeloe hadia ia ba ma fofo, si tola laʼā, ba ifowõi ndro ba ibaloegõ tanõ, 
LEV.17_1.14	me no ba ndro fangorifinia andrõ so noso nõsi fefoe, hadia ia. Andrõ wa no oew̃aʼõ ba Ndraono Gizeraëli: Lõ tola miʼā ndro nõsi, hadia ia, me ba ndro so noso nõsi fefoe, hadia ia — dozi si manga jaʼia, ba nihori. 
LEV.17_1.15	Ba dozi si manga gamatela, ba ma nisasawi [goetoe ndroeʼoe], he niha ba danõ, ba he niha bõʼõ, ba ibabago noechania ba mondri, ba raʼiõ, irege bongi; awena abeta waʼaraʼiõnia. 
LEV.17_1.16	Ba na lõ ibabago noechania, ba na lõ mondri, ba iloeʼi horõnia.
LEV.18_1.1	I. 
LEV.18_1.2	Hede ba Ndraono Gizeraëli ba õmane chõra: Jaʼodo Jehowa, Lowalangimi. 
LEV.18_1.3	Bõi miʼoʼõ wolaoe ba danõ Miseraji, ba zi so ami mege, ba bõi gõi miʼoʼõ wolaoe ba danõ Ganaʼana, ba niʼohegoe jaʼami dania; bõi mitõrõ hoekoe chõra. 
LEV.18_1.4	Hoekoe chõgoe miʼoʼõ ba nifachoigoe mitõngõni ba mitõrõ; no jaʼodo Jehowa, Lowalangimi. 
LEV.18_1.5	Andrõ mitõngõni nifachoigoe, awõ hoekoe chõgoe: ba zoloʼõ jaʼia mõi fangorifi ia; Jehowa ndraʼodo. 
LEV.18_1.6	II. 
LEV.18_1.7	Saila namaoe ba saila ninaoe, ba tebai õheta mbaloebaloe; no inaoe, lõ tola õheta mbaloebaloe zaila ia. 
LEV.18_1.8	Saila woʼomo namaoe, ba lõ tola õheta mbaloebaloe, no saila namaoe. 
LEV.18_1.9	Saila nachioe, ono namaoe, ba ma ono ninaoe, he ono jomo, ba he baero mege toemboe ia — lõ tola õheta mbaloebaloe zaila ia. 
LEV.18_1.10	Saila nono nonooe matoea ba saila nono nonooe alawe — lõ tola õheta mbaloebaloe zaila ia; noa sa saila ndraʼoegõ. 
LEV.18_1.11	Saila nono woʼomo namaoe, ono namaoe — lõ tola õheta mbaloebaloe zaila ia; no talifoesõoe. 
LEV.18_1.12	Saila dalifoesõ namaoe alawe, ba lõ tola õheta mbaloebaloe; no fondrege zahatõ chõ namaoe. 
LEV.18_1.13	Saila dalifoesõ ninaoe alawe, ba tebai õheta mbaloebaloe, noa sa fondrege zahatõ chõ ninaoe. 
LEV.18_1.14	Saila dalifoesõ namaoe matoea, ba tebai õheta mbaloebaloe, lõ tola õhatõʼõgõ chõ woʼomonia; no inaoe. 
LEV.18_1.15	Saila noemõnõoe, ba tebai õheta mbaloebaloe: no foʼomo nonooe, tebai õheta mbaloebaloe zaila ia. 
LEV.18_1.16	Saila woʼomo dalifoesõoe, ba tebai õheta mbaloebaloe, no saila dalifoesõoe. 
LEV.18_1.17	Saila ndra alawe ba saila nononia alawe, ba tebai faoma õheta mbaloebaloe; ono nononia matoea ba ono nononia alawe, ba lõ tõla õhalõ, wameta baloebaloe zaila ia; no fondrege zahatõ chõoe ira — horõ seboea daʼõ. 
LEV.18_1.18	Ba lõʼõ gõi tola õfakaeroea zi fatalifoesõ, wamobõrõ faʼoedoesa, na õheta zaila ia, ba ngai zi samboea, fatoea aoeri ia. 
LEV.18_1.19	III. 
LEV.18_1.20	Lõ tola oroedoe ndraʼoegõ chõ woʼomo nawõoe, wangai faʼaraʼiõ chõoe. 
LEV.18_1.21	Lõ tola õbeʼe nonooe, ba wameʼe soemange Molocho andrõ jaʼia, fa bõi õʼoʼaja dõi Lowalangioe; Jehowa ndraʼodo. 
LEV.18_1.22	Lõ tola oroedoeʼõ ba ndra matoea, lala waʼoroedoe ba ndra alawe; sogoro ita zi manõ. 
LEV.18_1.23	Ba zaliw̃aliw̃a ba danõ, ba lõ tola oroedoeʼõ, wangai faʼaraʼiõ chõoe; ba ira alawe, ba lõ tola iʼedogõ ia ba zaliw̃aliw̃a ba danõ, enaʼõ oeroedoe chõnia; horõ seboea zi manõ. 
LEV.18_1.24	Ba daʼõ fefoe, ba bõi mihalõ waʼaraʼiõ chõmi; noa sa daʼõ fefoe mbõrõ waʼaraʼiõ niha baero, nitimbagoe fõnami. 
LEV.18_1.25	Ba daʼõ raʼiõ danõ, ba ba chõnia oehoekoe golalõw̃ania, tobali iʼoetaʼõ zowanoea ba chõnia tanõ. 
LEV.18_1.26	Ba mitõngõni saʼae nifachoigoe andrõ, awõ hoekoe andrõ chõgoe, ba sambalõ bõi milaoe zogoro ita andrõ, he niha ba danõ, ba he niha bõʼõ, si so ba chõmi. 
LEV.18_1.27	Noa sa lafazõchi horõ andrõ fefoe niha ba danõ, fõnami, ba no raʼiõ danõ; 
LEV.18_1.28	fa bõi iʼoetaʼõ ami tanõ, na raʼiõ ami, mibeʼe, si mane fangoetaʼõnia soi niha andrõ fõnami. 
LEV.18_1.29	Ha niha sa zolaoe sambalõ andrõ, sogoro ita — ba niseʼe ba niwara zolaoe jaʼia. 
LEV.18_1.30	Ba miʼoʼõ nifachoigoe andrõ, fa bõi miʼohiaʼõ hoekoe andrõ, sihocha mboeda, nilaoe fõnami, wangai faʼaraʼiõ chõmi; Jehowa ndraʼodo, Lowalangimi.
LEV.19_1.1	I. 
LEV.19_1.2	Hede ba mbanoea Ndraono Gizeraëli fefoe, ba õmane chõra: 
LEV.19_1.3	Ja moeʼataʼoefi ninania, awõ namania zamõsana ba mitõngõni loeo wolombase andrõ chõgoe; Jehowa ndraʼodo, Lowalangimi. 
LEV.19_1.4	Bõi miʼotahõgõ nadoe ba bõi mifazõchi chõmi Lowalangi nifahele, jaʼodo Jehowa, Lowalangimi. 
LEV.19_1.5	Ba na mitaba zoemange fangorifi chõ Jehowa, ba mifaigi wameʼe, enaʼõ omasi ia ami. 
LEV.19_1.6	Na loeo wameʼemi jaʼia teʼā ia, ba mahemoloe õ; ba hadia zi tosai irege ba zi doea wongi, ba nitoenoe. 
LEV.19_1.7	Ba na teʼā zoei ba zi doea wongi, ba no amaedola zobooe, ba tenga omasiõ. 
LEV.19_1.8	Ha niha zi manga, ba ihalõ horõnia; noa sa ilaoe zalacha ba niʼamoniʼõ chõ Jehowa, ba niseʼe ba niwara niha si manõ.
LEV.19_1.9	II. 
LEV.19_1.10	Ba he woʼoewoʼoe ba kaboe nagoe chõoe ba he boea satoroe ba danõ ba kaboe nagoe chõoe, ba bõi ozaragõ: õloeloe ba zi noemana ba ba zi fatewoe; jaʼodo Jehowa, Lowalangimi. 
LEV.19_1.11	Bõi managõ ami ba bõi mofaja ba bõi falimo, 
LEV.19_1.12	Bõi mõi ba hõloe, ba dõigoe, na faja, wangoʼaja tõi Lowalangimõ; Jehowa ndraʼodo. 
LEV.19_1.13	Bõi limo nawõoe ba bõi osindraʼoei hadia ia chõnia; loeo genoni, ba lõ tola õtaha irege mahemoloe mbanoea. 
LEV.19_1.14	Bõi elifi zafiso ba bõi baʼa lala zaoeʼa; õʼataʼoefi Lowalangioe; Jehowa ndraʼodo. 
LEV.19_1.15	Bõi mifoejoeʼõ hoekoe, na tefatoenõ hoehoeo; bõi õʼawõgõ zi noemana ba bõi faigifaigi mbawa zalaw̃a, õʼatoelõʼõ wangefoeʼõ hoekoe chõ nawõoe. 
LEV.19_1.16	Bõi samõbõgõ si lõ doehoe ndraʼoegõ ba niwamõ ba bõi āndrõ wamoenoe awõoe; Jehowa ndraʼodo. 
LEV.19_1.17	Bõi so ba dõdõoe watioesa chõ dalifoesõoe; õfahede nawõoe, bõi aiwõʼõ; bõi õfaloeʼigõ chõoe horõ, bõrõ ia. 
LEV.19_1.18	Bõi omasi ndraʼoegõ wolaoe balõ, ba bõi beʼe boeʼoe dõdõ ba niwaoe hadia ia. 
LEV.19_1.19	Nifachoigoe, ba mitõngõni: lõ tola õʼoroedoegõ zi doea balõ oerifõoe, ba wamoʼono, ba lõ tola õfachõjõ zi doea balõ sinanõ ba nowioe, ba lõ tola õʼobaroe mbaroe, si doea balõ bana mege ba wanoso jaʼia. 
LEV.19_1.20	Na so zoroedoe ba ndra alawe, si no sawoejoe niha bõʼõ, si lõ moehõli, si lõ moeʼefaʼõ, ba nichaoe ira; ba tenga sa niboenoe, me no tenga niʼefaʼõ ia. 
LEV.19_1.21	Ba iʼohe chõ Jehowa, ba zinga mbawandroehõ nose wamaʼeleʼõ, ogaoetania mbiribiri si matoea, soemange fameta horõ. 
LEV.19_1.22	Ba ifaigi chõnia wameta sala chõ Jehowa ere ba mbiribiri andrõ, soemange fameta horõ, ba horõ andrõ, nifazõchinia; ba tebeʼe aefa chõnia horõ andrõ, nifazõchinia.
LEV.19_1.23	II. 
LEV.19_1.24	Ba ba ndrõfi fanete zi medõloe fache, ba niʼamoniʼõ mboeania fefoe, fangandrõ saoha gõlõ. 
LEV.19_1.25	Ba ba ndrõfi fanete zi mendrõfa, ba tola miʼā mboea, enaʼõ tedooe mboeania chõmi; Jehowa ndraʼodo, Lowalangimi. 
LEV.19_1.26	Bõi miʼā hadia ia fabaja do. Bõi faeta ami ba bõi fakelemoe. 
LEV.19_1.27	Bõi miʼogaolo wanõwõ boemi, ba bõi mifaloʼo gambimi. 
LEV.19_1.28	Bõi michoi nõsimi, na so zi mate, ba bõi misoea goelimi; Jehowa ndraʼodo. 
LEV.19_1.29	Bõi beʼe ba zalacha nonooe alawe, wamarooe jaʼia ba wohorõ, enaʼõ bõi mohorõ danõ ba enaʼõ bõi anõnõ horõ. 
LEV.19_1.30	Loeo wolombase andrõ chõgoe, ba mitõngõni, ba miʼataʼoefi niʼamoniʼõ andrõ chõgoe; Jehowa ndraʼodo. 
LEV.19_1.31	Bõi miʼae ba zogawi bechoe ba ba zi faeta; bõi misofoe chõra hadia ia, fa bõi raʼiõ ami ba chõra mibeʼe; Jehowa ndraʼodo, Lowalangimi. 
LEV.19_1.32	Na so zi no tohare hoewa, ba maoso ndraʼoegõ ba õfosoemange zatoea ba õʼataʼoefi Lowalangimõ; Jehowa ndraʼodo.
LEV.19_1.33	III. Ba na so zi fatewoe chõoe, ba danõmi, ba bõi mifakao ia. 
LEV.19_1.34	Ja si mane awõmi niha ba danõ niha bõʼõ andrõ, si so ba chõmi, miw̃aʼõ, õʼomasiʼõ ia, si mane fangomasiʼõmõ jaʼoegõ, noa sa si fatewoe gõi ami ba danõ Miseraji no; Jehowa ndraʼodo Lowalangimi. 
LEV.19_1.35	Bõi mifoejoeʼõ hoekoe, na tefatoenõ hoehoeo, ba bõi falimo ba helo, ba ma ba zaga, ba ma ba laoeroe. 
LEV.19_1.36	Faliëra satoelõ ba saga satoelõ ba laoeroe satoelõ ba toemba satoelõ mifake; Jehowa ndraʼodo, Lowalangimi, si no mangeheta jaʼami ba danõ Miseraji. 
LEV.19_1.37	Mitõngõni saʼae nifachoigoe andrõ, fefoe, awõ hoekoe andrõ chõgoe, fefoe, ba miʼoʼõ; Jehowa ndraʼodo.
LEV.20_1.1	I. 
LEV.20_1.2	Õw̃aʼõ ba Ndraono Gizeraëli: Dozi Iraono Gizeraëli, awõ niha bõʼõ si so ba chõra, na so zameʼe ba Molocho andrõ ononia, ba hoekoe mate hoekoenia; lateboe kara ia niha ba danõ. 
LEV.20_1.3	Ba oedoenia ndraʼodo, ba oeseʼe ia ba niwania, bõrõ me no ibeʼe ba Molocho andrõ nononia, ba wameʼe raʼiõ niʼamoniʼõ andrõ chõgoe, ba ba wangoʼaja tõigoe andrõ, niʼamoniʼõ. 
LEV.20_1.4	Ba na laʼosilõmilagõ enaʼõ niha ba danõ nilaoe niha si manõ, na ibeʼe ba Molocho andrõ nononia, fa lõ laboenoe ia, 
LEV.20_1.5	ba oedoenia sa atṍ ndraʼodo ba oedoe ngaʼõtõnia, ba oeseʼe ia ba niwara, fabaja dozi loloʼõ chõnia, ba wameʼe adoe andrõ, wamosoemange Molocho andrõ. 
LEV.20_1.6	Ba ha niha zi mõi ba zogawi bechoe ba ba zi faeta, si no amaedola zohorõ chõra, ba oedoenia ndraʼodo ba oeseʼe ia ba hoenõ niwara. 
LEV.20_1.7	Ba miʼamoniʼõ ami, enaʼõ niʼamoniʼõ ami; Jehowa sa ndraʼodo, Lowalangimi. 
LEV.20_1.8	Andrõ mitõngõni nifachoigoe andrõ, ba miʼoʼõ; Jehowa ndraʼodo, sameʼe niʼamoniʼõ jaʼami. 
LEV.20_1.9	Dozi, ha niha zangelifi amania ba inania, ba hoekoe mate hoekoenia; noa sa iʼelifi namania ba inania — horõ fangeʼe zi no tohare chõnia. 
LEV.20_1.10	Ba na so zohorõni donga zodonga, ha niha zohorõni donga nawõnia, ba hoekoe mate hoekoera, he sohorõ, ba he nihorõni andrõ. 
LEV.20_1.11	Ba na so zoroedoe chõ woʼomo namania, ba no iheta mbaloebaloe zaila namania ba hoekoe mate hoekoera, faoma daroea ira; amaedola horõ fangeʼe zi no tohare chõra. 
LEV.20_1.12	Ba na so zohorõni oemõnõnia, ba hoekoe mate hoekoera, faoma daroea ira; no horõ seboea nifazõchira, amaedola horõ fangeʼe zi no tohare chõra. 
LEV.20_1.13	Ba na so zoroedoe ba ndra matoea, si mane faʼoroedoe ba ndra alawe, ba no horõ seboea nifazõchira, faoma daroea ira, ba hoekoe mate hoekoera, no amaedola horõ fangeʼe zi no tohare chõra. 
LEV.20_1.14	Ba na so zangai ira alawe ba na ihalõ gõi nina, ba horõ seboea daʼõ; nitoenoe aoeri ia, awõ ndra alawe andrõ, fa bõi mamaha ba chõmi horõ. 
LEV.20_1.15	Na so zohorõni saliw̃aliw̃a ba danõ ba hoekoe mate hoekoenia, ba saliw̃aliw̃a ba danõ andrõ gõi, ba miboenoe. 
LEV.20_1.16	Ba na ihatõʼõ ia ba zaliw̃aliw̃a ba danõ ira alawe, enaʼõ oroedoe chõnia, ba õboenoe ndra alawe andrõ, awõ zaliw̃aliw̃a ba danõ andrõ; hoekoe mate hoekoera, no amaedola horõ fangeʼe zi no tohare chõra. 
LEV.20_1.17	Ba na so zangai talifoesõnia, ono namania, ba ma ono ninania, na tobali iʼila zaila ia ba na iʼila gõi daʼõ zaila ndra matoea, ba no salacha, ba nihori ira, ba zanehe niwara; no iheta mbaloebaloe zaila dalifoesõnia ba no tohare chõnia horõ ibeʼe. 
LEV.20_1.18	Ba na so zoroedoe ba ndra alawe gõtõ waʼafõchõ daloenia, na iheta mbaloebaloe zaila ia, baloebaloe goemboe andrõ chõnia, ba na jaʼia gõi zangeheta baloebaloe goemboe ndro andrõ chõnia, ba nihori ira ba hoenõ niwara, faoma daroea ira. 
LEV.20_1.19	Saila dalifoesõ ninaoe ba saila dalifoesõ namaoe, ba tebai õheta mbaloebaloe; sangeheta baloebaloe wondrege zahatõ chõnia zi manõ, ba no tohare chõra horõ labeʼe. 
LEV.20_1.20	Ba na so zoroedoe chõ woʼomo dalifoesõ namania, ba no iheta zaila dána namania, ba no tohare chõra horõ labeʼe — si mate lõ ono ira. 
LEV.20_1.21	Ba na so zangai foʼomo dalifoesõnia, ba salacha daʼõ; no sangeheta saila dalifoesõnia ia — si mate lõ ono ira. 
LEV.20_1.22	II. 
LEV.20_1.23	Bõi miʼoʼõ hoekoe niha andrõ, nitimbagoe fõnami, me no lalaoe daʼõ fefoe, irege ogorodo ira. 
LEV.20_1.24	Andrõ wa oemane chõmi: Chõmi dania danõra, oebeʼe ochõtami — tanõ si falawoe soesoe ba w̃e w̃ani, jaʼodo andre, Jehowa, Lowalangimi, si no mangoniagõ jaʼami ba niha baero. 
LEV.20_1.25	Ba mifaehoesi saʼae ira zi õfa ahe salacha zi tenga salacha, ba he fofo salacha ba si tenga salacha, ba bõi mibeʼe niʼogorofi ami ba zi õfa ahe, ba ma ba wofo, ba ma ba ngawalõ hadia ia, saliw̃aliw̃a ba danõ, niʼoniagõgoe, enaʼõ salacha ia miw̃aʼõ. 
LEV.20_1.26	Ba niʼamoniʼõ ami chõgoe, me no niʼamoniʼõ ndraʼo, jaʼodo andre Jehowa, ba no oeʼoniagõ ami ba niha baero, enaʼõ tána chõgoe ami. 
LEV.20_1.27	Ba na so ndra matoea, ba ma ira alawe si so bechoe ba wogawi bechoe bõʼõ, ba ma si so bechoe waetasa, ba hoekoe mate hoekoera, niteboe kara; no horõ fangeʼe, si tohare chõra.
LEV.21_1.1	I. 
LEV.21_1.2	Ha sahatõ chõnia, fondrege zahatõ, inania ba amania ba ononia matoea ba ononia alawe ba talifoesõnia matoea, 
LEV.21_1.3	ba talifoesõnia alawe, sahatõ chõnia, ono alawe, si lõ moehalõ na — ha daʼõ zi tola ihalõ faʼaraʼiõnia. 
LEV.21_1.4	Lõ tola ibeʼe raʼiõ ia ba niwara, wanõrõ salacha chõnia. 
LEV.21_1.5	Lõ tola latõwõ galizoezoera ba lõ tola lafaloʼo gambira ba he fogoi õsira, ba lõ tola. 
LEV.21_1.6	Niʼamoniʼõ chõ Lowalangira irá, ba bõi laʼoʼaja dõi Lowalangira, me sameʼe soemange Jehowa ira, soemange nifatõrõ ba galitõ, õ Lowalangira, andrõ wa niʼamoniʼõ ira. 
LEV.21_1.7	Sohorõhorõ ba si no moehorõni, ba tebai laʼowaloe, ba he ira alawe nitiboʼõ ndra matoea, ba lõ tola lahalõ, me no niʼamoniʼõ chõ Lowalanginia gere. 
LEV.21_1.8	Andrõ wa niʼamoniʼõ ia chõoe, me jaʼia zameʼe gõ Lowalangioe; niʼamoniʼõ ia õw̃aʼõ; me no niʼamoniʼõ ndraʼo, jaʼodo andre, Jehowa, sameʼe niʼamoniʼõ jaʼami. 
LEV.21_1.9	Ba na ibõrõtaigõ mohorõ nono gere alawe, ba salacha namania ibeʼe, nitoenoe aoeri ia.
LEV.21_1.10	II. 
LEV.21_1.11	Lõ tola mõi ia jomo si so si mate; amania naʼi ba inania, ba lõ tola ibeʼe faʼaraʼiõnia. 
LEV.21_1.12	Lõ tola irõi niʼamoniʼõ andrõ, fa bõi ifatõrõ zalacha ba niʼamoniõ andrõ chõ Lowalanginia; noa sa tohare chõnia weʼamoniʼõ andrõ ba wanicha famajoini andrõ chõ Lowalanginia; Jehowa ndraʼodo. 
LEV.21_1.13	Si ndroehoe nono alawe ihalõ foʼomonia, 
LEV.21_1.14	lacha ba nitiboʼõ ba si no moehorõni ba sohorõhorõ, ba lõ tola ihalõ; ha ono alawe iwara, zi tola ihalõ foʼomonia, 
LEV.21_1.15	fa bõi salacha ngaʼõtõnia ba niwara ibeʼe; Jehowa sa ndraʼodo, sameʼe niʼamoniʼõ jaʼia.
LEV.21_1.16	III. 
LEV.21_1.17	Hede chõ Gaʼaroni, õmane: Na so ba ngaʼõtõoe zi so sala ba nõsinia, he gõtõ iadaʼe, ba he ba gõtõ dania, ba lõ tola mõi ia, ba wameʼe gõ Lowalanginia andrõ. 
LEV.21_1.18	Ha niha sa zi so hadia ia zi sala ba nõsinia, ba lõ tola mõi, he saoeʼa, ba he somboejoemboejoe tõla ba he si so sabõda, ba he sanaoe ndrotondroto, zara, 
LEV.21_1.19	ba he safatõ ahe, 
LEV.21_1.20	ba he safatõ taʼio, ba he saʼeboe, ba he si no afoeofoeo, ba he si bidõjõ, ba he sobõni, ba he si so gigimõ bõʼõ, ba he sabao bazili. 
LEV.21_1.21	Samõsa lõʼõ si tola mõi, ngaʼõtõ Gaʼaroni, si so si sala ba nõsinia, ba wameʼe soemange Jehowa andrõ, nifatõrõ ba galitõ; na so zi sala ba nõsinia, ba lõ tola mõi ia, ba wameʼe gõ Lowalanginia. 
LEV.21_1.22	Ba tola sa iʼā wõfõ gõ Lowalanginia, he niʼamoniʼõ sibai andrõ, ba he ameʼela andrõ niʼamoniʼõ. 
LEV.21_1.23	Ha fa lõ tola mõi ia bacha barõ mbaʼabaʼa andrõ, ba lõ tola ihatõʼõ ia ba naha wameʼe soemange, me no so zi sala, ba nõsinia; fa bõi ifatõrõ zalacha ba niʼamoniʼõ andrõ chõgoe; me no Jehowa ndraʼodo, sameʼe niʼamoniʼõ jaʼia. 
LEV.21_1.24	Ba iw̃aʼõ daʼõ Moze chõ Gaʼaroni ba ba ndraononia ba ba Ndraono Gizeraëli fefoe.
LEV.22_1.1	I. 
LEV.22_1.2	W̃aʼõ chõ ndra Aʼaroni iraononia, ndramoeʼonangegõ ba gameʼela Ndraono Gizeraëli andrõ, niʼamoniʼõ, niʼamoniʼõra chõgoe, fa bõi laʼoʼaja dõigoe andrõ niʼamoniʼõ; Jehowa ndraʼodo. 
LEV.22_1.3	Õmane chõra: Na so ha niha ba ngaʼõtõmi fefoe, he gõtõ iadaʼe, ba he ba gõtõ dania, zi hatõʼõ jaʼia ba gameʼela niʼamoniʼõ andrõ, niʼamoniʼõ Ndraono Gizeraëli chõ Jehowa, fatoea raʼiõ ia, ba niseʼe ba doedoema hõrõgoe zi manõ; Jehowa ndraʼodo. 
LEV.22_1.4	Ha niha ba ngaʼõtõ Gaʼaroni zobooe aoeri ba ha niha zi so si hoelõ zonana no, ba lõ tola iʼā wõfõ gameʼela niʼamoniʼõ andrõ, irege ifoeli aheta chõnia waʼaraʼiõnia andrõ. Na so zi no mombambaja si no raʼiõ ba zi mate, ba ma si no ahele oela, 
LEV.22_1.5	ba ma si no mombambaja koeõkoeõ, fangaraʼiõnia, ba ma niha, fangaraʼiõnia, na so hadia ia waʼaraʼiõ ba niha andrõ, 
LEV.22_1.6	ha niha zombambaja si mane daʼõ, ba si raʼiõ, irege bongi, ba lõ tola iʼā wõfõ gameʼela niʼamoniʼõ andrõ, na lõ mondri ia oea. 
LEV.22_1.7	Ba ha siʼai aechoe loeo, ba lõʼõ saʼae faʼaraʼiõ; awena tola iʼā wõfõ gameʼela andrõ niʼamoniʼõ, õnia sa atṍ daʼõ. 
LEV.22_1.8	Amatela ba nisasawi [goetoe ndroeʼoe], ba lõ tola iʼā, fa ihalõ faʼaraʼiõnia; Jehowa ndraʼodo. 
LEV.22_1.9	Ba laʼoʼõ saʼae nifachoigoe andrõ, fa bõi lahareʼõ chõra horõ ba daʼõ, ba fa bõi mõi famoenoera, na lalaoe zalacha chõnia; Jehowa ndraʼodo, sameʼe niʼamoniʼõ jaʼira.
LEV.22_1.10	II. 
LEV.22_1.11	Ba na ihõli zawoejoe ere, ba tola iʼā wõfõ daʼõ; si manõ gõi zi toemboe jomo chõnia — jaʼira zi tola manga wõfõ gõnia. 
LEV.22_1.12	Ono gere alawe, nihalõ niha bõʼõ, ba lõ tola iʼā wegero andrõ, nihalõ ba gameʼela andrõ niʼamoniʼõ. 
LEV.22_1.13	Ba ono gere alawe, si no mate ira matoea, ba ma na nitiboʼõ ia, ba si lõ ono, sangawoeli chõ ndra amania, si mane me iraono ia, ba tola iʼā wõfõ gõ namania; ba niha bõʼõ, ba lõʼõ manõ tola iʼā daʼõ. 
LEV.22_1.14	Ba na so zi manga niʼamoniʼõ si tenga niʼodõdõgõ, ba samboea niʼolima inõnõ, ba ifoeli chõ gere, awõ niʼamoniʼõ andrõ. 
LEV.22_1.15	Ba jaʼira andrõ [ere], ba bõi lalaoe zalacha ba gameʼela Ndraono Gizeraëli andrõ niʼamoniʼõ — nihalõra si no amaedola wegero chõ Jehowa —, 
LEV.22_1.16	fa bõi lahareʼõ chõra horõ ba lalõra andrõ, na laʼā gameʼelara andrõ, niʼamoniʼõ; Jehowa sa ndraʼodo, sameʼe niʼamoniʼõ jaʼira.
LEV.22_1.17	III. 
LEV.22_1.18	Hede chõ ndra Aʼaroni iraononia ba ba Ndraono Gizeraëli fefoe, ba õmane chõra: Na so maʼoewoe Gizeraëli, ba ma niha bõʼõ, si so ba chõra, sameʼe soemange — ameʼela amaboeʼoela li hadia ia, ba ma saoha gõlõ, nibeʼera chõ Jehowa soemange nitoenoe —, 
LEV.22_1.19	ba [mifaigi] enaʼõ niʼomasiʼõ ami ibeʼe: oerifõ si lõ sala, si matoea, saw̃i, ba ma ono mbiribiri, ba ma nambi. 
LEV.22_1.20	Si so si sala hadia ia, ba lõ tola mibeʼe; lõʼõ sa ibeʼe omasiõ ami enaʼõ. 
LEV.22_1.21	Ba na so zameʼe chõ Jehowa soemange fangorifi, saw̃i, ba ma biribiri, he ba wanõrõ amaboeʼoela li, ba he na saoha gõlõ, ba si lõ sala nibeʼe, enaʼõ omasiõ ia ibeʼe; lõ tola so hadia ia zi sala ba chõnia. 
LEV.22_1.22	Si lõ hõrõ ba si no afatõ ndrotondroto zara ba si no mesocho ba sofaosa ba si so gigimõ hadia ia, ba lõ tola mibeʼe chõ Jehowa zi manõ, ba lõ tola mibeʼe ba naha wameʼe soemange, soemange Jehowa, nifatõrõ ba galitõ. 
LEV.22_1.23	Ba saw̃i, ba ma biribiri si tõra faʼanaoe gahe, ba ma si tõra faʼadogodogo ba tola õbeʼe saoha gõlõ; ba na mibeʼe soemange amaboeʼoela li enaʼõ, ba lõ ibeʼe omasiõ ami. 
LEV.22_1.24	Ba he si no aboto bazili; ba ma si no moerasa, ba ma si no moeʼetoeʼõ, ba ma si no moefõlõ, ba lõ tola mibeʼe chõ Jehowa. Lõ tola mibaliʼõ si manõ hadia ia, ba danõmi, 
LEV.22_1.25	ba lõʼõ gõi tola mihalõ ba niha bõʼõ, nibeʼe õ Lowalangimi; noa sa molemba chõra zi sala — sambõ zolemba chõra — andrõ wa lõ labeʼe omasiõ ami. 
LEV.22_1.26	Ba hoemede Jehowa chõ Moze, imane: 
LEV.22_1.27	Na so zi toemboe, ma ono zaw̃i, ba ma ono mbiribiri, ba ma ono nambi, ba fitoe bongi labeʼe nifaenoe ninania, ba na no aefa zi fitoe bongi ba na ara moroi andrõ, ba omasiõ na tebeʼe soemange Lowalangi, nifatõrõ ba galitõ. 
LEV.22_1.28	Saw̃i ba biribiri, ba lõ tola miʼendrongagõ chõ nononia wanaba jaʼia, si ha maʼṍchõ. 
LEV.22_1.29	Ba na mibeʼe chõ Jehowa zoemange fangandrõ saoha gõlõ, ba mifaigi, enaʼõ omasiõ ami ibeʼe. 
LEV.22_1.30	Na loeo daʼõ teʼā ia; lõ tola misaigõ hadia ia, irege mahemoloe mbanoea; Jehowa ndraʼodo. 
LEV.22_1.31	Ba mitõngõni saʼae goroisagoe andrõ, ba miʼoʼõ; Jehowa ndraʼodo. 
LEV.22_1.32	Ba bõi miʼoʼaja dõigoe andrõ, niʼamoniʼõ, enaʼõ niʼamoniʼõ ndraʼo ba hoenõ Ndraono Gizeraëli; Jehowa ndraʼodo, sameʼe niʼamoniʼõ jaʼami, 
LEV.22_1.33	si no mangeheta jaʼami ba danõ Miseraji, ba weʼamõi Lowalangimi — jaʼodo andre, Jehowa.
LEV.23_1.1	I. 
LEV.23_1.2	Hede ba Ndraono Gizeraëli, ba õmane chõra: Ba mbaw̃a gowasa andrõ chõ Jehowa, niw̃aʼõmi owoeloa ba gowasa ba niʼamoniʼõ — ba daʼõ mbaw̃a gowasa andrõ chõgoe: 
LEV.23_1.3	Õnõ ngaloeo waʼara, ba tola tehalõhalõ halõw̃õ; ba loeo si fitoe andrõ, ba baw̃a wolombase manõ, ba owoeloa ba niʼamoniʼõ andrõ; sambalõ lõ tola mihalõ halõw̃õ ba daʼõ, ba nahiami fefoe, — bawa wolombase ia chõ Jehowa. 
LEV.23_1.4	II. 
LEV.23_1.5	Ba mbaw̃a si fõfõna, ba zi meweleõfa, na tánõ owi, ba fasa chõ Jehowa. 
LEV.23_1.6	Ba ba zi mewelelima ba mbaw̃a daʼõ, ba owasa roti si lõ moeʼaisõni chõ Jehowa; fitoe bongi waʼara miʼā roti si lõ moeʼaisõni. 
LEV.23_1.7	Ba mbõrõta mbaw̃a daʼõ, ba owoeloa chõmi ba niʼamoniʼõ, ba lõ tola mihalõ hadia ia halõw̃õ, na loeo daʼõ. 
LEV.23_1.8	Ba fitoe bongi waʼara mibeʼebeʼe zoemange Jehowa, nifatõrõ ba galitõ; ba na loeo si fitoe, ba owoeloa zoei ba niʼamoniʼõ andrõ; ba sambalõ lõ tola mihalõ halõw̃õ na loeo daʼõ. 
LEV.23_1.9	Ba hoemede Jehowa chõ Mose, imane: 
LEV.23_1.10	Hede ba Ndraono Gizeraëli, ba õmane chõra: Na no miroegi danõ andrõ, nibeʼegoe chõmi dania, ba na mamasi ami ba daʼõ, ba sambõbõ miʼohe chõ gere, si aʼa nibasi, ba ihahae ngambõbõ andrõ, 
LEV.23_1.11	fõna Jehowa, enaʼõ omasiõ ami ibeʼe; sara wongi aefa sabato ihahae ere. 
LEV.23_1.12	Ba na loeo ihahae ngambõbõ andrõ, ba mibeʼe nono mbiribiri si lõ sala, si dõfi faʼeboea, soemange nitoenoe, chõ Jehowa, 
LEV.23_1.13	ba samboea niʼofoeloe hamo si sõchi, nifaroeka fanicha, soemange niʼā, soemange nifatõrõ ba galitõ, samohoea chõ Jehowa, awõ zoemange nibadoe, samba selefe agoe. 
LEV.23_1.14	Ba roti ba bõra nifakõë ba he nifoefoe, ba lõ tola miʼā, irege loeo daʼõ, irege no mibeʼe zoemange andrõ chõ Lowalangimi. Amachoita si lõ teboelõ daʼõ, gõtõgõtõ waʼara dania, nitõrõmi, gõtõgõtõ waʼara mitooe, ba nahiami fefoe.
LEV.23_1.15	III. 
LEV.23_1.16	irege loeo aefa loeo sabato si fitoe miʼerai, 50 wongi, ba mibeʼe chõ Jehowa zoemange niʼā, fache si bohooe andrõ. 
LEV.23_1.17	Samba omo ami, ba domboea mibeʼe roti nihahae; roti si domboea niʼofoeloe hamo si sõchi mege, ba nibeʼe tanõmõ roti ba wamogõ jaʼia, si aʼa zoemange chõ Jehowa. 
LEV.23_1.18	Ba awõ roti andrõ, ba mibeʼe: fitoe rozi nono mbiribiri si lõ sala, si dõfi faʼeboea, ba sageoe nono zaw̃i si matoea, ba doea geoe mbiribiri si matoea, niʼohe soemange nitoenoe chõ Jehowa daʼõ, awõ zoemange niʼā andrõ ba soemange nibadoe, si fabõbõ ba daʼõ, soemange nifatõrõ ba galitõ, samohoea chõ Jehowa. 
LEV.23_1.19	Ba awõ daʼõ ba sageoe mibeʼe nambi si matoea, soemange fameta horõ, ba doea rozi nono mbiribiri, si dõfi faʼeboea, soemange fangorifi. 
LEV.23_1.20	Ba ihahae ere, awõ zi aʼa roti andrõ, soemange nihahae fõna Jehowa, awõ nono mbiribiri andrõ, zi doea rozi; niʼamoniʼõ chõ Jehowa daʼõ, ba tána chõ gere. 
LEV.23_1.21	Ba na loeo daʼõ mifarongogõ — milaoe gowoeloa ba niʼamoniʼõ; ba sambalõ lõ tola mihalõ halõw̃õ na loeo daʼõ. Amachoita si lõ teboelõ daʼõ, gõtõgõtõ waʼara dania, nitõngõnimi ba nahiami fefoe, gõtõgõtõ waʼara. 
LEV.23_1.22	Ba na mibasi mboea danõ, ba bõi õbasi nowi irege hinõloe ba bõi õʼozaragõ nalõw̃a, na no aefa wamasioe: faoma õloeloe ba zi noemana ba ba zi fatewoe; Jehowa ndraʼodo, Lowalangimi. 
LEV.23_1.23	IV. 
LEV.23_1.24	Hede ba Ndraono Gizeraëli, õmane: Ba mbaw̃a si fitoe, ba loeo wolombase chõmi ba wasoelõna; milaoe dorofe, famasoegi ba dõdõ, ba owoeloa ba niʼamoniʼõ. 
LEV.23_1.25	Sambalõ lõ tola mihalõ halõw̃õ na loeo daʼõ, ba mibeʼe chõ Jehowa zoemange nifatõrõ ba galitõ.
LEV.23_1.26	V. 
LEV.23_1.27	Ba si mewoeloe ba mbaw̃a si fitoe andrõ, ba baw̃a wangatoelõ; milaoe gowoeloa ba niʼamoniʼõ na loeo daʼõ, ba mangaloeloe ami, ba mibeʼe chõ Jehowa zoemange nifatõrõ ba galitõ. 
LEV.23_1.28	Ba na loeo daʼõ, ba sambalõ lõ tola mihalõ halõw̃õ, me baw̃a wangatoelõ, enaʼõ lafaigi chõmi wameta sala chõ Jehowa, Lowalangimi. 
LEV.23_1.29	Ha niha sa zi lõ mangaloeloe, na loeo daʼõ, ba niseʼe ba niwara. 
LEV.23_1.30	Ba ha niha zangai hadia ia halõw̃õ, na loeo daʼõ, ba oehori ba hoenõ niwara. 
LEV.23_1.31	Lõ tola mihalõ hadia ia halõw̃õ, na loeo daʼõ; amachoita si lõ teboelõ daʼõ, gõtõgõtõ waʼara dania, ba ngaʼõngaʼõtõ mitooe, ba nahiami fefoe. 
LEV.23_1.32	Baw̃a wolombase manõ miw̃aʼõ ba mangaloeloe ami. Bongibongi ba zi meziw̃a ba mbaw̃a daʼõ — iʼotarai na bongibongi, iroegi bongibongi mahemoloe — ba mitõngõni wolombase andrõ niw̃aʼõ.
LEV.23_1.33	VI. 
LEV.23_1.34	Hede ba Ndraono Gizeraëli, õmane: Ba zi mewelelima ba mbaw̃a si fitoe andrõ, ba lalaoe gowasa nose daha geoe andrõ chõ Jehowa, fitoe ngaloeo waʼara. 
LEV.23_1.35	Ba mbõrõta ngaloeo daʼõ, ba owoeloa ba niʼamoniʼõ; sambalõ lõ tola mihalõ halõwõ, na loeo daʼõ. 
LEV.23_1.36	Fitoe bongi waʼara ba mibeʼebeʼe zoemange Jehowa, nifatõrõ ba galitõ; ba na loeo si w̃aloe, ba milaoe gowoeloa ba niʼamoniʼõ ba mibeʼe zoemange Jehowa, nifatõrõ ba galitõ — owoeloa na loeo daʼõ, ba lõ tola mihalõ hadia ia halõw̃õ. 
LEV.23_1.37	Daʼõ ginõtõ gowasa andrõ, nifarongogõmi owoeloa ba niʼamoniʼõ, enaʼõ labeʼe zoemange Jehowa, nifatõrõ ba galitõ — soemange nitoenoe ba soemange niʼā ba soemange nitaba ba soemange nibadoe, balazi mbaw̃a nibeʼe jaʼia, 
LEV.23_1.38	lõ lai zabato andrõ chõ Jehowa ba lõ lai gameʼelami andrõ ba he soemange amaboeʼoela li chõmi, fefoe, ba he ameʼelami saoha gõlõ, fefoe, nibeʼemi chõ Jehowa. 
LEV.23_1.39	Ba ba zi mewelelima ba mbaw̃a si fitoe andrõ, na mibasi mboea danõ, ba fitoe ngaloeo milaoe gowasa andrõ chõ Jehowa; loeo si fõfõna, ba loeo wolombase ba si manõ gõi loeo si w̃aloe. 
LEV.23_1.40	Ba na loeo si fõfõna andrõ, ba mihalõ chõmi mboea geoe si sõchi ba boeloe nohi ba daha geoe sarege boeloe ba daha mbooe ba fitoe bongi waʼara omoeso dõdõmi fõna Lowalangimi Jehowa, 
LEV.23_1.41	ba ero rõfi milaoe ia, owasa chõ Jehowa, fitoefitoe bongi waʼara; amachoita si lõ teboelõ daʼõ, gõtõgõtõ waʼara dania, nitõngõnimi gõtõgõtõ waʼara: ba mbaw̃a si fitoe milaoe ia. 
LEV.23_1.42	Ba nose daha geoe sosó ami ba daʼõ, fitoe bongi waʼara; dozi niha ba danõ, Iraono Gizeraëli, ba baose sosó, 
LEV.23_1.43	enaʼõ aboto ba dõdõ ngaʼõtõmi dania, wa no baose oefaʼaso Ndraono Gizeraëli, me oeheta ira ba danõ Miseraji, jaʼodo andre, Jehowa, Lowalangimi. 
LEV.23_1.44	Ba iʼombachaʼõ ba Ndraono Gizeraëli ginõtõ gowasa andrõ chõ Jehowa Moze.
LEV.24_1.1	I. 
LEV.24_1.2	W̃aʼõ ba Ndraono Gizeraëli, ndramoeʼohe chõoe zi ndroehoe wanicha mboea zai nifoefoe, fanicha wandroe andrõ, enaʼõ bõi matemate wandroe. 
LEV.24_1.3	Baero mbaʼabaʼa, fombaʼa zoera goroisa, ba nose wamaʼeleʼõ, ibeʼe Aʼaroni, bõi teboelõ fõna Jehowa, iʼotarai na bongi, iroegi moloeo. Amachoita si lõ teboelõ daʼõ, gõtõgõtõ waʼara dania, nitõngõnimi, gõtõgõtõ waʼara. 
LEV.24_1.4	Ba naha wandroe andrõ, si ndroehoe mbalaki, ibeʼe wandroe andrõ, si lõ teboelõ fõna Jehowa. 
LEV.24_1.5	Ba õhalõ hamo si sõchi ba õbaliʼõ koee, felendroea ngaʼõrõ — domboea niʼofoeloe zagõrõ koee — 
LEV.24_1.6	ba õbahogõ ba meza si ndroehoe mbalaki andrõ, fõna Jehowa, domboea baho, õnõʼõnõ ngaʼõrõ zamboea baho. 
LEV.24_1.7	Ba samboesamboea baho, ba õfao zi ndroehoe goemõjõ, samoboea daʼõ, awõ roti andrõ, amaedola zoemange nifatõrõ ba galitõ, nibeʼe chõ Jehowa. 
LEV.24_1.8	Ero na loeo sabato ibahogõ fõna Jehowa, bõi mamalõmalõ, õmõ Ndraono Gizeraëli, si lõ teboelõ, gõtõgõtõ waʼara dania. 
LEV.24_1.9	Ba õ ndra Aʼaroni iraononia dania enaʼõ ba naha niʼamoniʼõ laʼā; tána chõnia sa, niʼamoniʼõ sibai, fõfõ zoemange andrõ, nifatõrõ ba galitõ; hoekoe si lõ teboelõ, gõtõgõtõ waʼara dania. 
LEV.24_1.10	II. 
LEV.24_1.11	Ba iʼoʼaja dõi Jehowa ono Ndraono Gizeraëli ira alawe andrõ ba mangelifi; ba laʼohe ia chõ Moze (tõi ninania, ba Selomita, ono Dibiri, mado Dano). 
LEV.24_1.12	Ba lakoeroe ia, irege larongo lala, niw̃aʼõ Jehowa. 
LEV.24_1.13	Ba hoemede Jehowa chõ Moze, imane: 
LEV.24_1.14	Faʼoheʼõ baero golombasew̃a zangelifi andrõ, ba dozi samondrongo mege, ba latoefa hõgõnia tangara, ba awena laboenoe ia, lateboe kara sato fefoe. 
LEV.24_1.15	Ba ba Ndraono Gizeraëli, ba õmane: Ha niha zangelifi chõ Lowalanginia, ba iloeʼi horõnia. 
LEV.24_1.16	Ba sangoʼaja tõi Jehowa, ba hoekoe mate hoekoenia; lõʼõ sa tola lõ lateboe kara ia sato fefoe. He si fatewoe, ba he niha ba danõ na iʼoʼaja dõi Jehowa, ba niboenoe.
LEV.24_1.17	III. 
LEV.24_1.18	Na so zamoenoe oerifõ zageoe, ba iʼali — noso wangali noso. 
LEV.24_1.19	Na so zamesocho awõnia, ba nisoelõni chõnia nilaoenia: 
LEV.24_1.20	Safatõ wangali zafatõ, hõrõ wangali hõrõ, boha wangali mboha; nilaoenia chõ nawõnia, daʼõ nilaoe chõnia. 
LEV.24_1.21	Samoenoe oerifõ [sageoe], ba iʼali; ba samoenoe niha, ba niboenoe gõi. 
LEV.24_1.22	Ha sara hoekoe nibeʼe ba chõmi, he ba zi fatewoe, ba he ba niha ba danõ; Jehowa sa ndraʼodo, Lowalangimi. 
LEV.24_1.23	Ba hoemede Moze ba Ndraono Gizeraëli; ba laʼohe baero golombasew̃a zangelifi no mege ba lateboe kara. Laʼoʼõ Iraono Gizeraëli niʼoroiʼõ Jehowa chõ Moze.
LEV.25_1.1	I. 
LEV.25_1.2	Hede ba Ndraono Gizeraëli ba õmane chõra: Na no miroegi dania danõ, nibeʼegoe chõmi, ba mosabato chõ Jehowa danõ. 
LEV.25_1.3	Me õnõ fache waʼara õhalõhalõ danõ nowi ba õgoetigoeti nagoe chõoe, ba õʼozaragõ mboea. 
LEV.25_1.4	Ba ba ndrõfi si fitoe, ba mosabato danõ, sabato chõ Jehowa. Ba lõ tola õhalõ nowioe ba daʼõ ba lõ tola ogoetigoeti nagoe chõoe. 
LEV.25_1.5	Ba hadia zowoea manõ, aefa wamasioe mege, ba lõ tola õbasi, ba boea nagoe andrõ, si lõ moegoetigoeti, ba lõ tola õʼozaragõ, me dõfi sabato ba danõ. 
LEV.25_1.6	Hadia mboea danõ gõtõ wolombase andrõ, ba õmi — õoe, ba õ zawoejoemõ, ono matoea ba ono alawe, ba õ genonioe, ba õ zi fatewoe chõoe, jomo chõoe. 
LEV.25_1.7	Ba õ goerifõoe gõi ba õ goetoe ndroeʼoe ba danõmi fefoe mboea danõ andrõ.
LEV.25_1.8	II. 
LEV.25_1.9	Ba ba daʼõ õfalaoeʼõ dorofe, ba zi mewoeloe ba mbaw̃a si fitoe; na baw̃a wangatoelõ andrõ, ba sagõrõ tanõ mifalaoeʼõ dorofe, 
LEV.25_1.10	ba miʼamoniʼõ ndrõfi si lima woeloe andrõ, mifarongogõ ba daʼõ waʼaefa, faʼaefa niha fefoe ba danõ. Dõfi waʼowoeawoea dõdõ miw̃aʼõ, ba dozi ami, ba mangawoeli chõmi gochõtami, ba mangawoeli ba niwara zamõsana. 
LEV.25_1.11	Dõfi waʼowoeawoea dõdõ ia, miw̃aʼõ, ndrõfi si lima woeloe andrõ. Ba lõ tola manaroe ami ba daʼõ, ba lõ tola mibasi zowoea manõ, ba he boea nagoe andrõ, si lõ moegoetigoeti, ba lõ tola miʼozaragõ. 
LEV.25_1.12	Me no dõfi waʼowoeawoea dõdõ, ba niʼamoniʼõ ia, miw̃aʼõ. Moroi ba danõ miʼā mboeania. 
LEV.25_1.13	Daʼõ ndrõfi waʼowoeawoea dõdõ andrõ, ba zangawoeli ba zamõsana ochõtania.
LEV.25_1.14	III. 
LEV.25_1.15	Balazi ha me oega fache aefa ndrõfi waʼowoeawoea dõdõ, na õʼõli hadia ia chõ nawõoe, ba balazi ha me oega fache mamasi na, na iʼamawa chõoe. 
LEV.25_1.16	Na oja na ndrofi, ba õʼeboeaʼõ chõnia mbõli, ba na ambõ faʼoja, ba õʼambõsi nibeʼe; ha me oega famasi sa iʼamawa chõoe. 
LEV.25_1.17	Bõi jamoebeʼe teʼala nawõnia zamõsana; ataʼoefi Lowalangioe, me no Jehowa ndraʼodo Lowalangimi. 
LEV.25_1.18	Andrõ miʼoʼõ nifachoigoe, mitõngõni hoekoe andrõ chõgoe ba miʼoʼõ, enaʼõ lõ hadia ia chõmi ba danõ. 
LEV.25_1.19	Ba mowoea dania danõ, enaʼõ aboeso ami ba enaʼõ lõ hadia ia chõmi ba danõ. 
LEV.25_1.20	Ba na miw̃aʼõ enaʼõ: Hadia gõma ba ndrõfi si fitoe andrõ, na lõ manaroega ba na lõ tola maʼozaragõ mboea danõ? 
LEV.25_1.21	ba na dõfi si õnõ andrõ, ba oebeʼe li ba howoehowoe andrõ chõgoe, enaʼõ ndrohoendrohoe ba zi medõloe fache misõndra chõnia, ibeʼe. 
LEV.25_1.22	Ba na manaroe ami, na dõfi si w̃aloe, ba miʼagaʼaga mboea danõ mege; iroegi ba ndrõfi si siw̃a — tobali miʼagaʼaga zi tohõna, irege so zi bohooe. 
LEV.25_1.23	Tanõ, ba lõ tola miʼamawa tenga sanoetõ, me no chõgoe danṍ, niha bõʼõ sa ami ba si fatewoe chõgoe. 
LEV.25_1.24	Andrõ mitehe wananoe benoea, fefoe gofoe heza ba danõ andrõ, si no mõi tanõmi. 
LEV.25_1.25	Na tobali noemana dalifoesõoe, ba na iʼamawa osa mbenoeania, ba jamõi sananoe, salahinia, wondrege zahatõ chõnia, jamoesanoe niʼamawa dalifoesõnia andrõ. 
LEV.25_1.26	Ba na so zi lõ sananoe, ba na iʼila iʼaloei ndrohoendrohoe wananoe, 
LEV.25_1.27	ba jamoesõbi ndrõfi andrõ aefa wamawa, ba hadia zi tosai, ba jamoefoeli ba niʼamawania jaʼia, enaʼõ mangawoeli chõnia gochõtania. 
LEV.25_1.28	Ba na lõ isõndra zogoena fananoe, ba lõ teboelõ chõ zowõli niʼamawania andrõ, irege dõfi waʼowoeawoea dõdõ andrõ; ba daʼõ dania aefa, tobali mangawoeli chõnia gochõtania andrõ. 
LEV.25_1.29	Ba na so zamawa omo, bacha barõ gõli mbanoea, ba tola ifoeli isanoe na barõ ndrõfi andrõ, niʼamawania jaʼia; irege daʼõ lafonoso ia, ba wananoe. 
LEV.25_1.30	Ba na lõ moesanoe irege aloea ndrõfi; ba tetoetoe danõ ba zowõli andrõ ba ba ngaʼõtõnia, ba nomo andrõ, bacha barõ gõli mbanoea, ba lõʼõ saʼae mangawoeli ba ndrõfi waʼowoeawoea dõdõ andrõ. 
LEV.25_1.31	Ba omo ba mbanoea sideʼide, si lõ moefasoei õli, ba si fabõbõ ba mbenoea miw̃aʼõ; tola nisanoe, ba mangawoeli na dõfi waʼowoeawoea dõdõ andrõ. 
LEV.25_1.32	Ba ba nomo nono Lewi andrõ — omo ba mbanoea misa, chõra — ba tetehe ba nono Lewi wananoe, gofoe ha waʼara. 
LEV.25_1.33	Ba na so nono Lewi si lõ mananoe jaʼia, ba mangawoeli chõnia nomo andrõ, niʼamawania, na dõfi waʼowoeawoea dõdõ andrõ, ba mbanoea si so ochõtania; omo andrõ sa, ba mbanoea nono Lewi, ba si lõ teboelõ chõra, ba hoenõ Ndraono Gizeraëli. 
LEV.25_1.34	Ba benoea andrõ ba zinga mbanoea chõra, ba lõ tola teʼamawa, me no chõrachõra, gõtõgõtõ waʼara, ochõta si lõ teboelõ.
LEV.25_1.35	IV. 
LEV.25_1.36	Lõ tola õfohare ganaʼaoe chõnia, bõi fabali chõnia, õʼataʼoefi Lowalangioe, enaʼõ isõndra mbõli gõnia talifoesõoe, ba ngaimõ. 
LEV.25_1.37	Anaʼaoe, ba lõ tola õfohare chõnia, ba õnia, nibeʼeoe, ba bõi fabali. 
LEV.25_1.38	Jehowa ndraʼodo, Lowalangimi, si no mangeheta jaʼami ba danõ Miseraji, ba wameʼe chõmi tanõ Ganaʼana, ba weʼamõi Lowalangimi.
LEV.25_1.39	V. 
LEV.25_1.40	Amaedola enoni ia chõoe õbeʼe, ba amaedola zi fatewoe, jamõi ngoningonioe, irege dõfi waʼowoeawoea dõdõ andrõ. 
LEV.25_1.41	Ba daʼõ dania õʼefaʼõ ia, awõ ndraononia, ba ifoeli ia ba niwara, ba mangawoeli chõnia gondrõita namania. 
LEV.25_1.42	Enonigoe sa ira, nihetagoe, ba danõ Miseraji; lõ tola laʼamawa sawoejoe ira. 
LEV.25_1.43	Bõi faitoisi wamatõrõ jaʼia, õʼataʼoefi Lowalangioe. 
LEV.25_1.44	Ba na omasiʼõ zawoejoe ono matoea ba sawoejoe ono alawe, ba ba niha baero, si tefasoei jaʼami — ba chõra mihõli zawoejoe ono matoea ba sawoejoe ono alawe. 
LEV.25_1.45	Ba he iraono zi fatewoe andrõ, ba chõmi, ba hana na mihõli õsa, awõ ngaʼõtõra andrõ, ba chõmi, si toemboe ba danõmi; hana na chõmi daʼõ. 
LEV.25_1.46	Ba hana na mifaʼema ba ndraonomi foerimi, ondrõita, enaʼõ ochõtara, ba hana na lõ teboelõ sawoejoemi ira. Ba ba dalifoesõmi andrõ, Iraono Gizeraëli — ba faoma bõi mifaitoisi, wamatõrõ awõmi. 
LEV.25_1.47	Ba na faloecha niha bõʼõ, ba ma si fatewoe, õnaʼõna so chõnia ba ngaioe, ba na tobali noemana dalifoesõoe ba ngainia, ba na iʼamawa ia ba niha bõʼõ, ba ma ba zi fatewoe, ba ma ba ngaʼõtõ niha bõʼõ ba ngaimõ, 
LEV.25_1.48	ba nitehe chõnia wananoe, na no iʼamawa ia; hana na talifoesõnia zananoe jaʼia; 
LEV.25_1.49	ma tána mamania ba ma ono dána namania zananoe jaʼia, ba ma ha niha zabõlõ ahatõ chõnia, iwara, zananoe jaʼia, ba ma zoei, na isõndra ganaʼa, ba hana na jaʼia zananoe jaʼia. 
LEV.25_1.50	Ba iʼerai chõ zowõli jaʼia, iʼotarai ndrõfi, me iʼamawa ia, iroegi ndrõfi waʼowoeawoea dõdõ andrõ. Ba ba mbõli, ba balazi ha me oega fache, me iʼamawa ia; amaedola genoni ia, gõtõ weʼasonia chõnia. 
LEV.25_1.51	Ba na oja na ndrõfi si tosai, ba iʼerai ba wamoeli õsa, bõlinia, ba wananoe jaʼia. 
LEV.25_1.52	Ba na ambõ faʼoja ndrõfi si tosai, irege dõfi waʼowoeawoea dõdõ andrõ, ba iʼerai chõnia; balazi ha me oega fache ia chõnia, ha waʼeboea ifoeli, ba wananoe jaʼia. 
LEV.25_1.53	Amaedola zi manga gazi, dõfidõfi, ia chõnia; lõ tola õfaigi manõ lõ hedehede, na ifaitoisi wamatõrõ jaʼia. 
LEV.25_1.54	Ba na lõ faloecha ia wananoe si manõ, ba ba ndrõfi waʼowoeawoea dõdõ andrõ dania aefa ia, awõ ndraononia. 
LEV.25_1.55	Chõgoe sa Ndraono Gizeraëli, enonigoe; enonigoe, nihetagoe ba danõ Miseraji, jaʼodo andre, Jehowa, Lowalangimi.
LEV.26_1.1	I. 
LEV.26_1.2	Loeo wolombase andrõ chõgoe mitõngõni, ba miʼataʼoefi niʼamoniʼõ andrõ chõgoe; Jehowa ndraʼodo. 
LEV.26_1.3	Ba na miʼoʼõ nifachoigoe ba na mitõngõni goroisagoe, woloʼõ jaʼia, 
LEV.26_1.4	ba oebeʼe deoe chõmi, ero na inõtõ, enaʼõ mowoea danõ, ba he eoe sowoea ba mbenoea, ba enaʼõ na mowoea. 
LEV.26_1.5	Ba iroegi dania wangozara boea nagoe famõbõrõ fache, ba chõmi ba fangozara boea nagoe andrõ, ba iroegi wanaroe, enaʼõ fahõna chõmi mbalazo, ba enaʼõ lõ hadia ia chõmi, ba danõ. 
LEV.26_1.6	Lõ fanoewõnoewõ oebeʼe, enaʼõ miʼila mõrõ lõ si keani jaʼami. Oeheta ba danõmi goetoe ndroeʼoe andrõ, ba lõ iroegi danõmi siʼõli oebeʼe. 
LEV.26_1.7	Emalimi, ba mitimba dania ba ichamõ ira siʼõlimi, ba woloira chõmi. 
LEV.26_1.8	Dalima ami, ba otoe migohi, ba otoe ami, ba foeloe ngahõnõ migohi, ba ichamõ nemalimi siʼõlimi, ba woloira chõmi. 
LEV.26_1.9	Ba oeʼotahõgõ ami, ba tedooe ami oebeʼe, ato ami, ba aro wawoeʼoesa li andrõ chõda oebeʼe. 
LEV.26_1.10	Boea danõ me ndrõfia gõmi: ba tobali miheta zi tohõna, ba wamonaha si bohooe [moebasi]. 
LEV.26_1.11	Ba oeʼiagõ ba chõmi, lõ anoezoe dõdõgoe ami. 
LEV.26_1.12	Oedõrõdõrõi ami, ba Lowalangimi ndraʼodo, ba banoeagoe ami. 
LEV.26_1.13	Jehowa ndraʼodo, Lowalangimi, si no mangeheta jaʼami ba danõ Miseraji, fa bõi saʼae sawoejoera ami; no oefatõ dõladõla galo mbagimi, ba miʼila mifaõga mbagimi oebeʼe.
LEV.26_1.14	II. 
LEV.26_1.15	na lõ ba dõdõmi nifachoigoe andrõ ba na anoezoe dõdõmi hoekoe andrõ chõgoe, na tobali lõʼõ manõ miʼoʼõ goroisagoe, wanoedoegõ fawoeʼoesa li andrõ chõgoe, 
LEV.26_1.16	ba oeʼohiaʼõ gõi daʼõ, wolaoe chõmi; sataʼoe ita oefatõrõ chõmi: fõchõ baõsi ba faʼaoechoe, sameʼe abõsi hõrõ ba ariri noso. Ba jatobali zajazaja gõlõ wanaroemi; emalimi saʼae zi manga jaʼia. 
LEV.26_1.17	Ba faʼoedoe ndraʼo chõmi, tobali teʼala ami ba nemalimi, ba labeʼe barõ mbawara ami si faʼoedoe chõmi, ba moloi ami, he gõi lõ solohi jaʼami. 
LEV.26_1.18	Ba na lõʼõ zoei na mifondrondrongo chõgoe dania, ba mewitoe oeʼabeʼõ wangotoeʼõ jaʼami, ba horõmi andrõ, 
LEV.26_1.19	ba oehõndrõgõ hochami andrõ, si no abeʼe, ba timba ziʼõli mbanoea jaw̃ami oebeʼe, ba timba dõla garamba danõmi [waʼabeʼe]. 
LEV.26_1.20	Ba tobali mifakao ami lõ boto: tanõ, ba lõ mowoea, ba he eoe sowoea ba danõ, ba si lõ boea. 
LEV.26_1.21	Ba na milaoe zi lõ faoedoe chõgoe, na lõ mifondrondrongo chõgoe, ba oetohoegõ oebago ami, mewitoe, loeomi ba horõmi. 
LEV.26_1.22	Ba oedoedoe chõmi goetoe ndroeʼoe andrõ, enaʼõ laʼoloiʼõ ndraonomi ba enaʼõ laboeboenoe goerifõmi, enaʼõ alõ waʼatomi labeʼe, enaʼõ lõ nihaniha ba lala chõmi misa. 
LEV.26_1.23	Ba na lõʼõ zoei faloechado ataʼoe ami ba daʼõ, na milaoe na zi lõ faoedoe chõgoe, 
LEV.26_1.24	ba oelaoe gõi zi lõ faoedoe chõmi, ba mewitoe oebago ami, ba horõmi andrõ. 
LEV.26_1.25	Ba itõrõ ami siʼõli oebeʼe, folaoe mbalõ, me no moedoedoegõ wawoeʼoesa li andrõ. Ba na miʼowoeloi dania ami jomo ba mbanoea, ba oefatõrõ chõmi wõchõ waba, ba tebeʼe ba danga nemali ami. 
LEV.26_1.26	Ba na oefatõ chõmi dendrotendro gõ, ba dafoeloe dania ndra alawe zamogõ roti chõmi, ha samboea mbowoa, ba lafoeli chõmi roti andrõ, nitoelo, ba manga ami, ba lõ aboeso. 
LEV.26_1.27	Ba na lõʼõ zoei mifondrondrongo chõgoe, na milaoe na zi lõ faoedoe chõgoe, 
LEV.26_1.28	ba oelaoe gõi zi lõ faoedoe chõmi, ba wõnoegoe, ba mewitoe oeʼotoeʼõ ami, ba horõmi andrõ. 
LEV.26_1.29	Ba miʼā dania nõsi nonomi matoea ba õsi nonomi alawe miʼā. 
LEV.26_1.30	Ba oefoefoe hilihili andrõ chõmi, ba gowe loeo andrõ chõmi, ba oerasa, ba oeʼoroedoegõ ba mboto nadoemi mbotomi si mate, ba ogorodo ami. 
LEV.26_1.31	Banoeami, ba oebaliʼõ adoedoela, awõ niʼamoniʼõ andrõ chõmi, oedoedoegõ, ba lõʼõ saʼae oeʼago waʼamohoea zoemange andrõ chõmi, si no omasiõ enaʼõ. 
LEV.26_1.32	Jaʼodo andre zamaliʼõ tanõ si mate tanõ, enaʼõ tobali dõdõ nemalimi andrõ ba daʼõ, emalimi si mõi mowanoea ba danõ. 
LEV.26_1.33	Ba jaʼami, ba oefazawili ba niha baero, ba oesõbi ziʼõli moroi foerimi; ba jatobali tanõ si mate danõmi ba banoeami, ba jatobali adoedoela. 
LEV.26_1.34	Ba teʼali dania ba danõ ndrõfi wolombase andrõ chõnia, gõtõ tanõ si mate ia, fatoea ba danõ nemalimi so ami. Ba daʼõ dania molombase danõ, ba itõrõ ndrõfi wolombase andrõ chõnia. 
LEV.26_1.35	Gõtõ tanõ si mate ia molombase ia — folombase si lõ faloecha ia mege, na dõfi wolombase andrõ, niw̃aʼõ chõmi, me so ami ba danõ. 
LEV.26_1.36	Ba ha niha ami si tosai, ba lõ lala dõdõ oebeʼe, ba danõ nemalira, enaʼõ moloi ira ba weroeroe zi sagõrõ boeloe lehoe, enaʼõ moloi, si mane foloi na so ziʼõli, ba enaʼõ alaoe, he w̃aʼae lõ solohi. 
LEV.26_1.37	Ba lalangõ nawõra waʼalaoe, si mane na so ziʼõli moroi foeri, he w̃aʼae lõ solohi; ba ja tebai milaw̃a nemalimi. 
LEV.26_1.38	Ba jatekiko ami ba niha baero andrõ, hana na iʼā ami tanõ nemalimi andrõ. 
LEV.26_1.39	Ba ha niha ami si tosai dania, ba hana na ariri ira ba danõ nemalimi, bõrõ horõra andrõ; ba bõrõ gõi golalõw̃a ndra toeara õsa, wa sariri ira, si mane daʼõ mege.
LEV.26_1.40	III. 
LEV.26_1.41	bõrõ wa oelaoe gõi chõra si lõ faoedoe chõra, awõ wa no oeʼohe ira ba danõ nemalira — na mangaloeloe dania dõdõra andrõ, si lõ moeboto, ba na tesoelõni chõra horõra andrõ, 
LEV.26_1.42	ba itorõ tõdõgoe wawoeʼoesa li andrõ chõgoe chõ Jakobo ba fawoeʼoesa li chõ Gizaʼaki ba fawoeʼoesa li chõ Gaberahamo, ba itõrõ tõdõgoe, ba tanõ andrõ, ba itõrõ tõdõgoe. 
LEV.26_1.43	Ba saheta sa ira ba danõ, enaʼõ tetõrõ chõnia ndrõfi wolombase andrõ, fatoea tanõ si mate ia, na no aheta ira; ba chõrá, ba tesoelõni horõra andrõ, me no laʼositengagõ hoekoe andrõ chõgoe, ba me no anoezoe dõdõra nifachoigoe. 
LEV.26_1.44	Ba he ba daʼõ dania, na ba danõ nemalira so ira, ba lõ ogorodo ira, fa oehori ira enaʼõ, fa oedoedoegõ wawoeʼoesa li andrõ chõma, enaʼõ, me no Jehowa ndraʼodo, Lowalangimi. 
LEV.26_1.45	Ba itõrõ tõdõgoe — ba chõra andrõ — wawoeʼoesa li andrõ chõgoe chõ ndra toea, nihetagoe ba danõ Miseraji, ba zanehe niha baero, ba weʼamõi Lowalangira, jaʼodo andre, Jehowa. 
LEV.26_1.46	Daʼõ gamachoita andrõ ba hoekoe ba oroisa, nibeʼe Jehowa ba hili Zinaʼi andrõ, nifaʼema Moze, lala niw̃aʼõnia ba Ndraono Gizeraëli.
LEV.27_1.1	I. 
LEV.27_1.2	Hede ba Ndraono Gizeraëli, ba õmane chõra: Na so zanõrõ amaboeʼoela li chõ Jehowa, ba na niha, dali watõnia, 
LEV.27_1.3	ba fatõ ndra matoea si doea woeloe fache, irege õnõ ngafoeloe, ba lima woeloe roefia ba zaga niʼamoniʼõ andrõ; 
LEV.27_1.4	ba na ira alawe, ba tõloe ngafoeloe roefia watõnia. 
LEV.27_1.5	Ba na si melima fache, iroegi doea woeloe fache, ba fatõ nono matoea, ba doea woeloe roefia ba fatõ nono alawe, ba foeloe roefia. 
LEV.27_1.6	Ba na si sara waw̃a, iroegi melima fache, ba fatõ nono matoea, ba lima roefia, ba fatõ nono alawe, ba tõloe roefia. 
LEV.27_1.7	Ba na si õnõ ngafoeloe fache ba na si tõra, ba fatõ ndra matoea, ba felelima roefia, ba fatõ ndra alawe, ba foeloe roefia. 
LEV.27_1.8	Ba na no abõlõ noemana niha si manõ, na tebai itõrõ watõ andrõ, ba laʼohe chõ gere, ba jamoefatõ mbõlinia ere; jamoefaigi ere, ha waʼeboea zi tola ibeʼe samaboeʼoe andrõ. 
LEV.27_1.9	Ba na oerifõ, si tola labeʼe soemange Jehowa, ba niʼamoniʼõ law̃aʼõ fefoe nibeʼe chõ Jehowa. 
LEV.27_1.10	Lõ tola ifalalini ba lõ tola isalahini, wameʼe si sõchi salahi zi lõ sõchi, ba ma si lõ sõchi salahi zi sõchi; ba na ifalalini zoei goerifõ andrõ, ba faoma niʼamoniʼõ. 
LEV.27_1.11	Ba na oerifõ salacha, si tebai labeʼe soemange Jehowa, ba ndramoeʼohe chõ gere. 
LEV.27_1.12	Ba jamoefatõ mbõlinia ere, na si sõchi, ba na sambõ faʼasõchi; ba ba watõ andrõ, niw̃aʼõ gere, ahono. 
LEV.27_1.13	Ba na edona isanoe, ba samboea niʼolima watõ andrõ inõnõ. 
LEV.27_1.14	Ba na so zi amoniʼõ chõ Jehowa omonia, ba jamoefatõ mbõlinia ere, na si sõchi, ba na sambõ faʼasõchi, ba fatõ niw̃aʼõ gere mbõlinia. 
LEV.27_1.15	Ba na edõna ifoeli isanoe nomonia si amoniʼõ jaʼia mege, ba samboea niʼolima watõnia andrõ inõnõ, ba chõnia saʼae. 
LEV.27_1.16	Ba na so zi amoniʼõ chõ Jehowa benoea, fõfõ gondrõita namania mege, ba ba watõnia, ba balazi ha oega laoeroe tanõmõ; si 25 laoeroe tanõmõ, ba 50 roefia watõnia. 
LEV.27_1.17	Na ba ndrõfi waʼowoeawoea dõdõ andrõ iʼotarai weʼamoniʼõ benoeania andrõ, ba fatõnia itõrõ. 
LEV.27_1.18	Ba na no aefa ndrõfi waʼowoeawoea dõdõ na iʼamoniʼõ, ba jamoeʼerai chõnia mbõli ere, balazi ha me oega fache na, iroegi ndrõfi waʼowoeawoea dõdõ dania, ba lasõbi dania ndrohoendrohoe ba watõnia andrõ. 
LEV.27_1.19	Ba na edõna zoei isanoe mbenoea andrõ si amoniʼõ jaʼia, ba samboea niʼolima watõnia andrõ inõnõ; ba lõ teboelõ wa chõnia. 
LEV.27_1.20	Ba na lõ isanoe mbenoea andrõ, ba na iʼamawa zoei ba niha bõʼõ, ba tebai tefoeli tesanoe; 
LEV.27_1.21	benoea andrõ, na aefa dania, na dõfi waʼowoeawoea dõdõ andrõ, ba niʼamoniʼõ chõ Jehowa law̃aʼõ, si mane benoea nilachaʼõ; ochõta gere saʼae ia. 
LEV.27_1.22	Ba na so zi amoniʼõ chõ Jehowa benoea niʼõlinia, si tenga fõfõ mbenoea ondrõita namania mege, ba jamoeʼerai chõnia ere, 
LEV.27_1.23	he wisa fatõnia, irege dõfi waʼowoeawoea dõdõ andrõ, ba fatõ daʼõ, ba na loeo daʼõ ibeʼe, ameʼela niʼamoniʼõ chõ Jehowa. 
LEV.27_1.24	Ba na dõfi waʼowoeawoea dõdõ, ba mangawoeli ba niʼolinia jaʼia mbenoea andrõ, ba zochõ jaʼia mege ondrõita namania. 
LEV.27_1.25	Fefoe watõ, ba saga niʼamoniʼõ mbalazi; si samba sekeli [roefia] ba 20 gera. 
LEV.27_1.26	II. 
LEV.27_1.27	Ba na oerifõ salacha, ba nihõli, balazi watõ, ba samboea niʼolima mbõli inõnõ; ba na lõ lasanoe, ba niʼamawa, balazi watõ. 
LEV.27_1.28	Ba ba nilachaʼõ, niʼamoniʼõ niha chõ Jehowa, wolachaʼõ jaʼia, nitoejoe ba zi so chõnia fefoe, he niha, ba he oerifõ, ba he benoea, ondrõita mege, ba lõʼõ manõ tola laʼamawa ba lõ tola lasanoe; fefoe nilachaʼõ ba no niʼamoniʼõ sibai chõ Jehowa. 
LEV.27_1.29	Na so ha niha, niha nilachaʼõ, ba lõ tola lasanoe, niboenoe saʼae. 
LEV.27_1.30	III. 
LEV.27_1.31	Ba na so zomasi mananoe õsa niʼõfoeloe andrõ chõnia, ba samboea niʼolima mbõlinia inõnõ. 
LEV.27_1.32	Ba ba zi samboea niʼofoeloe zaw̃i ba biribiri, ba ba nifatõrõ siʼo [goebalo] fefoe, ba niʼerai, foeloefoeloe ngaʼeoe, ba sagesageoe niʼamoniʼõ chõ Jehowa. 
LEV.27_1.33	Bõi lafaigi, na si sõchi, ba na si lõ sõchi, ba lõ tola lafalalini. Ba na so zamalalini zoei, ba faoma niʼamoniʼõ ira, ba lõ tola lasanoe. 
LEV.27_1.34	Daʼõ goroisa andrõ, niʼoroiʼõ Jehowa chõ Moze, ba hili Zinaʼi, ba Ndraono Gizeraëli.
NUM.1_1.1	I. 
NUM.1_1.2	Miʼofaja ha waʼato mbanoea Ndraono Gizeraëli andrõ, samboesamboea mado ba sawoesawōē, ba tõira, samboesamboea, dozi motõi matoea, samõsamõsa. 
NUM.1_1.3	Dozi solohe baloese, ba Ndraono Gizeraëli, iʼotarai zi 20 fache faʼeboea, ba si aʼa moroi andrõ, ba miʼofaja, sambasambawá, jaʼoegõ ba Aʼaroni. 
NUM.1_1.4	Ba samboesamboea mado, ba samõsamõsa tebeʼe awõmi, hõgõ niwara andrõ. 
NUM.1_1.5	Daʼõ dõi nibeʼe awõmi: ba mado Roebeno, ba Elisoeri, ono Zedeoeri. 
NUM.1_1.6	Ba ba mado Zimeoni, ba Seloemiëli, ono Zoeri-Sadaʼi. 
NUM.1_1.7	Ba ba mado Joeda, ba Nahaso, ono Gaminadabi. 
NUM.1_1.8	Ba ba mado Isasari, ba Natanaʼeli, ono Zoeara. 
NUM.1_1.9	Ba ba mado Zeboeloni, ba Eliabi, ono Helono. 
NUM.1_1.10	Ba ba Ndraono Josefo: ba mado Geferaji, ba Elizama, ono Gamihoedi, ba ba mado Manase, ba Gameliëli, ono Wedasoeri. 
NUM.1_1.11	Ba ba mado Mbenijami, ba Abidano, ono Gideono. 
NUM.1_1.12	Ba ba mado Dano, ba Ahiëzeri, ono Ami-Sadaʼi. 
NUM.1_1.13	Ba ba mado Gaseri, ba Fagiëli, ono Ocherana. 
NUM.1_1.14	Ba ba mado Gado, ba Eliazafi, ono Degoeëli. 
NUM.1_1.15	Ba ba mado Nafetali, ba Ahira, ono Genano. 
NUM.1_1.16	Daʼõ nitoejoe ba zato, hõgõ niwara andrõ, hõgõ ngahõnõ Ndraono Gizeraëli.
NUM.1_1.17	II. 
NUM.1_1.18	ba lafaloechaʼõ mbanoea maʼafefoe, me fasoelõna ba mbaw̃a si doea. Ba lafatanõʼõ ba zoera waʼatoemboe dõira, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, samõsamõsa. 
NUM.1_1.19	Dali niw̃aʼõ Jehowa chõ Moze; si manõ sa wangofajania jaʼira ba danõ si mate, ba gahe hili Zinaʼi. 
NUM.1_1.20	Ba faʼato ngaʼõtõ ndraono Roebeno, si aʼa ndraono Gizeraëli, iwara ba ngafoera ba tõira, si ha samboesamboea, niʼofaja, samõsamõsa — dozi motõi matoea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.21	ha waʼato niʼofaja, mado Roebeno, ba no 46,500. 
NUM.1_1.22	Ba faʼato ngaʼõtõ ndraono Zimeoni, iwara ba ngafoera ba tõira, si ha samboesamboea, niʼofaja, samõsamõsa — dozi motõi matoea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.23	ha waʼato niʼofaja, mado Zimeoni ba no 59,300. 
NUM.1_1.24	Ba faʼato ngaʼõtõ ndraono Gado, iwara, ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.25	ha waʼato niʼofaja, mado Gado, ba no 45,650. 
NUM.1_1.26	Ba faʼato ngaʼõtõ ndraono Joeda, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.27	ha waʼato niʼofaja, mado Joeda, ba no 74,600. 
NUM.1_1.28	Ba faʼato ngaʼõtõ ndraono Izasari, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.29	ha waʼato niʼofaja, mado Izasari, ba no 54,400. 
NUM.1_1.30	Ba faʼato ngaʼõtõ ndraono Zeboeloni, iwara ba ngafoera ba tõira, si ha samboesamboea, iʼotarai zi 20 woeloe fache faʼeboea ba si aʼa moroi andrõ, dozi solohe baloese, 
NUM.1_1.31	ha waʼato niʼofaja, mado Zeboeloni, ba no 57,400. 
NUM.1_1.32	Ba ba ndraono Josefo andrõ, ba faʼato ngaʼõtõ ndraono Geferaji, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.33	ha waʼato niʼofaja, mado Geferaji, ba no 40,500. 
NUM.1_1.34	Ba faʼato ngaʼõtõ ndraono Manase, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.35	ha waʼato niʼofaja, mado Manase, ba no 32,200. 
NUM.1_1.36	Ba faʼato ngaʼõtõ ndraono Mbenijami, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe, baloese, 
NUM.1_1.37	ha waʼato niʼofaja, mado Mbenijami, ba no 35,400. 
NUM.1_1.38	Ba faʼato ngaʼõtõ ndraono Dano, iwara ba ngafoera ba tõira, si ha samboesamboea, iʼotarai si 20 fache faʼeboea ba si aʼa moroi andrõ, dozi solohe baloese, 
NUM.1_1.39	ha waʼato niʼofaja, mado Dano, ba no 62,700. 
NUM.1_1.40	Ba faʼato ngaʼõtõ ndraono Gaseri, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.41	ha waʼato niʼofaja mado Gaseri, ba no 41,500. 
NUM.1_1.42	Ba faʼato ngaʼõtõ ndraono Nafetali, iwara ba ngafoera ba tõira, si ha samboesamboea, iʼotarai zi 20 fache faʼeboea ba si aʼa moroi andrõ, dozi solohe baloese, 
NUM.1_1.43	ha waʼato niʼofaja, mado Nafetali, ba no 53,400. 
NUM.1_1.44	Daʼõ niʼofaja andrõ, niʼofaja ndra Moze Aʼaroni ba salaw̃a Ndraono Gizeraëli; felendroea daʼõ, samboesamboea mado, ba samõsamõsa. 
NUM.1_1.45	Ba dozi niʼofaja, Iraono Gizeraëli, ngafoera andrõ, iʼotarai zi 20 fache faʼeboea ba si aʼa moroi andrõ, dozi solohe baloese ba Ndraono Gizeraëli — 
NUM.1_1.46	dozi niʼofaja, ba no 603,550.
NUM.1_1.47	III. 
NUM.1_1.48	Ba hoemede Jehowa chõ Moze, imane: 
NUM.1_1.49	Ono Lewi andrõ, ba lõ tola õʼofaja, lõ tola õʼerai waʼatora, ba ngai Ndraono Gizeraëli bõʼõ. 
NUM.1_1.50	Ba nahia zoera goroisa õfataro Nono Lewi, ba ba wakakenia, fefoe, ba ba zi fabõbõ chõnia, fefoe. Jaʼira zangosaʼõ ose andrõ, awõ wakake andrõ ba chõnia fefoe, ba jaʼira zangai halõw̃õ ba daʼõ, lafasoei nose wameʼe nahiara. 
NUM.1_1.51	Ba na mofanõ nose, ba Ono Lewi zanoedoegõ, ba na tebato nose, ba Ono Lewi zamaʼanõ, ba na so niha bõʼõ, si hatõʼõ jaʼia, ba niboenoe. 
NUM.1_1.52	Ba Iraono Gizeraëli bõʼõ, ba jamoefaigi nahania zamõsana ba zinga mandrera chõra, dali ngawawara andrõ. 
NUM.1_1.53	Ba Ono Lewi, ba lafasoei nahia zoera goroisa, wameʼe nahara, fa bõi gõna fõnoe Lowalangi Ndraono Gizeraëli sato. Ba lahalõhalõ halõw̃õ ba nahia zoera goroisa Ono Lewi andrõ. 
NUM.1_1.54	Ba laʼoʼõ sibai Iraono Gizeraëli niw̃aʼõ Jehowa chõ Moze — ba daʼõ labeʼe.
NUM.2_1.1	I. 
NUM.2_1.2	Ba nahia olombasew̃a andrõ ba Ndraono Gizeraëli, ba ba mandrera chõnia ifaigi zamõsana ba ba dandra niwara; ba gamaoedoe nose wamaʼeleʼõ labeʼe nahara, fasoei. 
NUM.2_1.3	Tánõ fõna, tánõ ba gatoemboecha, ba mandrera ba golombasew̃a ba mado Joeda, dali ngawawara, ba solohe Iraono Joeda, Nahaso andrõ, ono Gaminadabi, 
NUM.2_1.4	awõ zato andrõ chõnia, niʼofaja andrõ, 74,600. 
NUM.2_1.5	Ba ba ngaira monaha mado Izasari, ba solohe Iraono Izasari, Natanaëli andrõ, ono Zoeara, 
NUM.2_1.6	awõ zato andrõ chõnia, niʼofaja andrõ, 54,400. 
NUM.2_1.7	Ba mado Zeboeloni, ba solohe Iraono Zeboeloni, Eliabi andrõ, ono Helono, 
NUM.2_1.8	awõ zato andrõ chõnia, niʼofaja andrõ, 57,400. 
NUM.2_1.9	Dozi niʼofaja andrõ, si fabõbõ ba nahia olombasew̃a ba mado Joeda andrõ, ngawawara andrõ, ba 186,400: jaʼira zi so fõna ba wofanõ. 
NUM.2_1.10	Ba tánõ miraja, ba mandrera ba golombasew̃a ba mado Roebeno, ba ngawawara andrõ, ba solohe Iraono Roebeno, Elisoeri andrõ, ono Zedeoeri, 
NUM.2_1.11	awõ zato andrõ chõnia, niʼofaja, 46,500. 
NUM.2_1.12	Ba ba ngaira monaha mado Zimeoni, ba solohe iraono Zimeoni, Seloemiëli andrõ, ono Zoeri-Sadaʼi, 
NUM.2_1.13	awõ zato andrõ chõnia niʼofaja, 59,300. 
NUM.2_1.14	Ba mado Gado, ba solohe Iraono Gado, Eliazafi andrõ, ono Regoeeli, 
NUM.2_1.15	awõ zato andrõ chõnia, niʼofaja, 45,650. 
NUM.2_1.16	Dozi niʼofaja ba nahia olombasew̃a ba mado Roebeno, ba ngawawara andrõ, ba 151,450; daʼõ wanete zi so fõna, ba wofanõ. 
NUM.2_1.17	Ba ose wamaʼeleʼõ, olombasew̃a Nono Lewi, ba ba dõdõ golombasew̃a bõʼõ andrõ lafazaw̃a ira; balazi heza nahiara mege, ba wamazaw̃ara jaʼira, ba nahania iʼagõ zamõsana, dali mandrera chõra.
NUM.2_1.18	II. 
NUM.2_1.19	awõ zato andrõ chõnia, niʼofaja, 40,500. 
NUM.2_1.20	Ba ba ngaira, ba mado Manase ba solohe Iraono Manase, Gameliëli andrõ, ono Wedasoeri, 
NUM.2_1.21	awõ zato andrõ chõnia, niʼofaja andrõ, 32,200. 
NUM.2_1.22	Ba mado Mbenijami ba solohe Iraono Mbenijami, Abidano andrõ, ono Gideono, 
NUM.2_1.23	awõ zato andrõ chõnia, niʼofaja andrõ, 35,400. 
NUM.2_1.24	Dozi niʼofaja, ba nahia olombasew̃a ba mado Geferaji, ba ngawawara andrõ, ba no 108,100. Fanete zi doea bawá no mege daʼõ, ba wofanõ. 
NUM.2_1.25	Ba mandrera ba golombasew̃a ba mado Dano, ba ngawawara andrõ, ba tánõ mijõoe tebeʼe, ba solohe Iraono Dano, Ahiëzeri andrõ, ono Ami-Sadaʼi, 
NUM.2_1.26	awõ zato andrõ chõnia, niʼofaja andrõ, 62,700. 
NUM.2_1.27	Ba ba ngaira monaha mado Gaseri ba solohe Iraono Gaseri, Fagieli andrõ, ono Ocherana, 
NUM.2_1.28	awõ zato andrõ chõnia, niʼofaja, 41,500. 
NUM.2_1.29	Ba mado Nafetali, ba solohe iraono Nafetali, Ahira andrõ, ono Genani, 
NUM.2_1.30	awõ zato andrõ chõnia, niʼofaja andrõ, 53,400. 
NUM.2_1.31	Dozi niʼofaja ba nahia olombasew̃a ba mado Dano, ba no 157,600. Daʼõ zafoeria, ba wofanõ; dali mandrera andrõ chõra. 
NUM.2_1.32	Daʼõ niʼofaja andrõ, Iraono Gizeraëli, ba niwara andrõ; faʼato niʼofaja andrõ, ba golombasew̃a, ba ngawawara andrõ, ba no 603,550. 
NUM.2_1.33	Ba Ono Lewi, ba lõʼõ sa laʼofaja, lõ lafao ba Ndraono Gizeraëli bõʼõ, dali niw̃aʼõ Jehowa chõ Moze. 
NUM.2_1.34	Ba laʼoʼõ sibai Iraono Gizeraëli niw̃aʼõ Jehowa chõ Moze wamaigi nahiara olombasewa, dali mandrera andrõ chõra; ba si manõ gõi na lafazaw̃a ira, dali niwara, ha maʼoewoe ira.
NUM.3_1.1	I. 
NUM.3_1.2	Daʼe dõi ndraono Gaʼaroni andrõ: Nadabi, si aʼa, ba Abihoe; ba Eleazari ba Itamari. 
NUM.3_1.3	Daʼõ dõi ndraono Gaʼaroni andrõ, tõi gere andrõ, nibajoini, nifoʼõsi tanga, enaʼõ lahalõhalõ halõw̃õ gere. 
NUM.3_1.4	Ba si mate fõna Jehowa Nadabi ba Abihoe, me laʼohe fõna Jehowa galitõ si tenga, ba danõ si mate, ba gahe hili Zinaʼi; ba lõ chõra ono matoea. Ba Eleazari ba Itamari saʼae zangaingai halõw̃õ gere, barõ mbawa namara. 
NUM.3_1.5	Ba hoemede Jehowa chõ Moze, imane: 
NUM.3_1.6	Hede ba mado Lewi, ohe chõ Gaʼaroni ere, enaʼõ ngoningoninia ira. 
NUM.3_1.7	Ba jaʼira zangaingai hadia ia nihalõhalõ chõnia, ba ba zato fefoe, fõna nose wamaʼeleʼõ; jaʼira zangaingai halõw̃õ ba nose. 
NUM.3_1.8	Ba ba dangara tebeʼe fefoe wakake ba nose wamaʼeleʼõ ba hadia ia ba Ndraono Gizeraëli; sangaingai halõw̃õ ba nose ira. 
NUM.3_1.9	Õbeʼe barõ mbawa ndra Aʼaroni iraononia Nono Lewi, tána chõnia manõ nibeʼe Ndraono Gizeraëli bõʼõ. 
NUM.3_1.10	Ba Aʼaroni ba iraononia, ba õfataro, ba wangai halõw̃õra, halõw̃õ gere; niha bõʼõ, si hatõʼõ jaʼia, ba niboenoe. 
NUM.3_1.11	II. 
NUM.3_1.12	Jaʼodo zanoetoejoe ba Ndraono Gizeraëli bõʼõ Ono Lewi andrõ, salahi zi aʼa bawaʼatoemboe, fefoe, ba Ndraono Gizeraëli, — si aʼa ndraono chõ ninara — enaʼõ tána chõgoe Nono Lewi andrõ. 
NUM.3_1.13	Me no tána chõgoe fefoe zi aʼa ba waʼatoemboe; me loeo oeboenoe zi aʼa nono fefoe, ba danõ Miseraji oeʼamoniʼõ chõgoe fefoe zi aʼa ba waʼatoemboe ba Ndraono Gizeraëli, jaʼodo andre, Jehowa; he niha ba he oerifõ; tána chõgoe ira. 
NUM.3_1.14	Ba hoemede Jehowa chõ Moze, ba danõ si mate, ba gahe hili Zinaʼi, imane: 
NUM.3_1.15	Ofaja Nono Lewi andrõ, ba ngafoera ba ba watalifoesõta chõra, dozi motõi matoea, iʼotarai zi sara wawa faʼeboea, ba si aʼa moroi andrõ, õʼofaja, jaʼirá. 
NUM.3_1.16	Ba iʼofaja ira Moze, iʼoʼõ goroisa Jehowa andrõ, dali niw̃aʼõnia chõnia. 
NUM.3_1.17	Ba daʼe dõi ndraono Lewi andrõ: Gereso ba Kahati ba Merari. 
NUM.3_1.18	Ba tõi ndraono Gereso, ba ngafoera, ba Libeni ba Simeʼi. 
NUM.3_1.19	Ba iraono Gahati, ba ngafoera, ba Ameramo ba Jesehari ba Heberona ba Oeziëli. 
NUM.3_1.20	Ba iraono Merari, ba ngafoera, ba Maheli ba Moesi. Daʼõ ngaʼõtõ Lewi ba ira amara. 
NUM.3_1.21	Ngaʼõtõ Gereso ndraono Libeni andrõ ba iraono Zimeʼi. Ngaʼõtõ ndraono Gereso daʼõ. 
NUM.3_1.22	Faʼato niʼofaja, jaʼira — dozi motõi matoea, iʼotarai zi sara waw̃a faʼeboea ba si aʼa moroi andrõ — ba no 7,500. 
NUM.3_1.23	Ngaʼõtõ Gereso andrõ, ba ba gero nose sosó golombasew̃ara, tánõ ba gaechoela loeo. 
NUM.3_1.24	Ba hõgõ ndraono Gereso andrõ, ba Eliazafi, ono Laʼeli. 
NUM.3_1.25	Ba halõw̃õ ndraono Gereso andrõ ba nose wamaʼeleʼõ, ba famaigi õsi nose, awõ doefo sagõ andrõ ba baloebaloe doefo sagõ ba baʼabaʼa mbawandroehõ nose wamaʼeleʼõ, 
NUM.3_1.26	ba baʼabaʼa golajama andrõ ba baʼabaʼa mbawa gõli ba golajama, samasoei ose, awõ naha wameʼe soemange, ba sinalinia — fabaja fefoe hadia ia halõw̃õ ba daʼõ. 
NUM.3_1.27	Ba madooe Gahati, ba jaʼia ngaʼõtõ Ameramo andrõ, awõ ngaʼõtõ Jesehari, awõ ngaʼõtõ Heberona, awõ ngaʼõtõ Oeziëli. Daʼõ ngaʼõtõ ndraono Gahati. 
NUM.3_1.28	Ba faʼatora — dozi motõi matoea, iʼotarai zi sara waw̃a faʼeboea ba si aʼa moroi andrõ, ba no 8,600, si so halõw̃õ ba niʼamoniʼõ andrõ. 
NUM.3_1.29	Ba ngaʼõtõ ndraono Gahati andrõ, ba ba ngai nose sosó golombasew̃ara, tánõ miraja. 
NUM.3_1.30	Ba hõgõ ngaʼõtõ ndraono Gahati andrõ, ba Elisafa, ono Oeziëli. 
NUM.3_1.31	Ba halõw̃õra, ba famaigi tawõla andrõ ba meza ba naha wandroe, awõ naha wameʼe soemange, awõ wakake niʼamoniʼõ andrõ, niʼogoenaʼõ ba wangaingai halõw̃õ andrõ, ba baʼabaʼa andrõ — fabaja fefoe hadia ia halõw̃õ ba daʼõ. 
NUM.3_1.32	Ba hõgõ zatoea Nono Lewi andrõ, ba Eleazari, ono Gaʼaroni ere andrõ, jaʼia mandroe zangai halõw̃õ ba niʼamoniʼõ. 
NUM.3_1.33	Ba ngaʼõtõ Merari, ba jaʼia ndraono Maheli andrõ ba iraono Moesi; daʼõ ngaʼõtõ Merari. 
NUM.3_1.34	Ba faʼato niʼofaja, jaʼirá — dozi motõi matoea, iʼotarai zi sara waw̃a faʼeboea ba si aʼa moroi andrõ, ba no 6,200. 
NUM.3_1.35	Ba hõgõ ngaʼõtõ Merari andrõ, ba Soeriëli, ono Gabihaʼili, ba ba zi tambai nose sosó golombasew̃a chõra, tánõ mijõoe. 
NUM.3_1.36	Ba nibeʼe ba danga ndraono Merari, ba jaʼia wafa [dõladõla] nose, awõ lazi, awõ daroe nahe andrõ, fabaja ahe, awõ wakakenia fefoe, fabaja fefoe hadia ia halõw̃õ ba daʼõ. 
NUM.3_1.37	Ba baero õ, ba taroe nahe ba golajama andrõ, fasoei, fabaja ahe ba taroetaroe ba sinali. 
NUM.3_1.38	Ba ba mbawa doeasa nose, tánõ mifõna — fõna nose wamaʼeleʼõ, tánõ ba gatoemboecha loeo, — ba olombasew̃a Moze, awõ ndra Aʼaroni iraononia, sangaingai halõw̃õ andrõ, ba niʼamoniʼõ, hadia zogoena ba Ndraono Gizeraëli; ba niha bõʼõ si hatõʼõ jaʼia, ba niboenoe. 
NUM.3_1.39	Ba dozi niʼofaja, Ono Lewi, niʼofaja ndra Moze Aʼaroni, sawoesawōē, woloʼõ niw̃aʼõ Jehowa — dozi motõi matoea, iʼotarai zi sara waw̃a faʼeboea ba si aʼa moroi andrõ, ba no 22,000.
NUM.3_1.40	III. 
NUM.3_1.41	Ba Ono Lewi andrõ õhalõ chõgoe, chõ Jehowa, salahi zi aʼa ba waʼatoemboe fefoe, ba Ndraono Gizeraëli; ba oerifõ nono Lewi, ba õbeʼe salahi zi aʼa ba waʼatoemboe ba goerifõ Ndraono Gizeraëli [bõʼõ]. 
NUM.3_1.42	Ba iʼofaja fefoe zi aʼa ba waʼatoemboe ba Ndraono Gizeraëli Moze, dali niw̃aʼõ Jehowa chõnia. 
NUM.3_1.43	Ba faʼato dõi nono matoea si aʼa fefoe, iʼotarai zi sara waw̃a faʼeboea ba si aʼa moroi andrõ, dozi niʼofaja, ba no 22,273. 
NUM.3_1.44	Ba hoemede Jehowa chõ Moze, imane: 
NUM.3_1.45	Ono Lewi halõ salahi zi aʼa ba waʼatoemboe fefoe, ba Ndraono Gizeraëli, ba oerifõ Nono Lewi, ba õbeʼe salahi goerifõra; enaʼõ tána chõgoe Nono Lewi andrõ; Jehowa ndraʼodo. 
NUM.3_1.46	Ba ba wananoe si 273 andrõ, si aʼa ba waʼatoemboe ba Ndraono Gizeraëli, sanaloeʼi faʼato Nono Lewi, 
NUM.3_1.47	ba lima roefia zamõsa õw̃aʼõ; saga niʼamoniʼõ niʼanoeloʼõ; samba sekeli [roefia] ba 20 gera. 
NUM.3_1.48	Ba anaʼa andrõ, ba ba danga ndra Aʼaroni iraononia õbeʼe, fananoe zi tõra andrõ, ba chõra. 
NUM.3_1.49	Ba iw̃aʼõ wananoe andrõ Moze ba zi tõra andrõ ba nibeʼe fananoe Ono Lewi. 
NUM.3_1.50	Ba zi aʼa ba waʼatoemboe ba Ndraono Gizeraëli iw̃aʼõ, 1365 ba roefia, saga niʼamoniʼõ. 
NUM.3_1.51	Ba ibeʼe ba danga ndra Aʼaroni iraononia wananoe andrõ Moze, dali li Jehowa, si mane niw̃aʼõ Jehowa chõ Moze.
NUM.4_1.1	I. 
NUM.4_1.2	Miʼofaja ba Nono Lewi ha waʼato ndraono Gahati, sawoesawōē, ba samboesamboea watalifoesõta, 
NUM.4_1.3	iʼotarai zi 30 fache ba si aʼa moroi andrõ, iroegi zi 50 fache, dozi si mõi ngoningoni, sangai halõw̃õ ba nose wamaʼeleʼõ. 
NUM.4_1.4	Ba daʼõ halõw̃õ ndraono Gahati andrõ ba nose wamaʼeleʼõ: famaigi niʼamoniʼõ sibai andrõ. 
NUM.4_1.5	Ba na mifazaw̃a ami ba zolombase ami, ba mõi si bacha ndra Aʼaroni iraononia, lahalõ tooe mbaʼabaʼa andrõ ba labeʼe baloebaloe dawõla zoera goroisa. 
NUM.4_1.6	Ba labeʼe na doefo oeli goeaza mina ba ba dete daʼõ labologõ lembe sadõlõ oengoe sowōē waroewaroe, ba labeʼe heahea andrõ. 
NUM.4_1.7	Ba meza roti nifaigifaigi andrõ, ba labaloegõ lembe oengoe sowōē waroewaroe ba labeʼe jaw̃a mako ba figa ba mako wamadoe andrõ, awõ goendri, sogoena ba zoemange nibadoe, ba jaso gõi jaw̃a roti andrõ, niʼaliʼali. 
NUM.4_1.8	Ba daʼõ fefoe, ba nibaloegõ lembe kirimisi, ba baloebaloe daʼõ, ba toefa oeli goeaza mina; awena dania labeʼe heaheania. 
NUM.4_1.9	Ba lahalõ na lembe oengoe sowōē waroewaroe, ba labeʼe baloebaloe naha wandroe andrõ, fabaja fandroe ba goeti wandroe ba gali andrõ, awõ naha wanicha chõnia fefoe, sogoena ba wangehao jaʼia. 
NUM.4_1.10	Ba laʼolohoeni ia — fabaja fakakenia fefoe — lohoelohoe oeli goeaza mina, ba labeʼe ba heahea. 
NUM.4_1.11	Ba naha wameʼe soemange andrõ anaʼa, ba labaloegõ lembe oengoe sowōē waroewaroe, ba latõtõwoei toefo oeli goeaza mina, ba labeʼe heaheania. 
NUM.4_1.12	Ba lahalõ fefoe wakake sogoena ba halõw̃õ andrõ, nifakefake ba wangaingai halõw̃õ andrõ ba niʼamoniʼõ, ba laʼolohoeni lembe oengoe sowōē waroewaroe; ba latõtõwoei toefo oeli goeaza mina, ba labeʼe ba heahea. 
NUM.4_1.13	Ba lahaogõ naha wameʼe soemange, laheta nawoe, ba labeʼe baloebaloenia lembe oengoe sojo. 
NUM.4_1.14	Ba ba dete daʼõ labeʼe wakake andrõ, fefoe, nifakefake ba wangaingai halõw̃õ ba chõnia, gali andrõ ba garafoe ba soendroesoendroe ba figa, fefoe wakake ba naha wameʼe soemange; ba latõtõwoei ia toefo oeli goeaza mina, ba labeʼe heaheania. 
NUM.4_1.15	Ba na no moʼahonoa chõ Gaʼaroni ba ba ndraononia wangolohoeni ngawalõ andrõ fefoe, niʼamoniʼõ fefoe, na lafazaw̃a ira sato, ba ndra moefaʼaso ira iraono Gahati andrõ, ba wamahea; ba lõ tola lababaja niʼamoniʼõ andrõ, fa bõi mate ira. 
NUM.4_1.16	Ba ba danga Geleazari, ono Gaʼaroni ere, ba tebeʼe wanicha wandroe ba samohoea andrõ nitoenoetoenoe ba soemange niʼā andrõ, sero maʼṍchõ ba fanicha famajoini andrõ, fabaja famaigi ose maʼafefoe, awõ nõsinia fefoe, hadia ia ngawalõ niʼamoniʼõ ba fakake andrõ chõnia. 
NUM.4_1.17	Ba hoemede Jehowa chõ ndra Moze Aʼaroni, imane: 
NUM.4_1.18	Bõi mibeʼe nihori ngaʼõtõ Gahati andrõ, ba Nono Lewi. 
NUM.4_1.19	Mimane wamaigi, jaʼira, enaʼõ aoeri ira ba niʼamoniʼõ sibai andrõ —: Mõi bacha ndra Aʼaroni iraononia ba lafataro ba halõw̃õnia zamõsana, hadia nihalõ ba hadia niʼohe. 
NUM.4_1.20	Ba bõi mõi ira bacha, ba wamaigi niʼamoniʼõ andrõ, he ha mamõʼi hõrõ waʼara, fa bõi mate ira.
NUM.4_1.21	II. 
NUM.4_1.22	Ofaja gõi waʼato ndraono Gereso, samboesamboea watalifoesõta ba sawoesawōē, 
NUM.4_1.23	iʼotarai zi 30 fache ba si aʼa moroi andrõ, irege zi 50 fache õʼofaja, dozi si mõi ba halõw̃õ andrõ, ba wangaingai hadia ia ba nose wamaʼeleʼõ. 
NUM.4_1.24	Ba daʼõ halõw̃õ ngaʼõtõ Gereso andrõ — nihalõra ba niʼohera: 
NUM.4_1.25	Niʼohera, ba koelamboe nose andrõ ba ose wamaʼeleʼõ, sagõnia andrõ, awõ doefo oeli goeaza mina, baloebaloenia ba baʼabaʼa mbawandroehõ nose wamaʼeleʼõ. 
NUM.4_1.26	Ba baʼabaʼa ba golajama ba baʼabaʼa mbawa gõli ba golajama, samasoei ose, awõ naha wameʼe soemange, fabaja sinali andrõ chõnia ba fakake fefoe, si fabõbõ ba daʼõ nihalõra, ba fefoe hadia ia halõw̃õ ba daʼõ, ba halõw̃õra daʼõ. 
NUM.4_1.27	Dali niw̃aʼõ ndra Aʼaroni iraononia chõra ba halõw̃õra andrõ, ba niʼohera andrõ fefoe ba ba nihalõhalõra fefoe; ba fefoe hadia ia norora, ba mitoetoeroe chõra, mitõtõi dõi. 
NUM.4_1.28	Daʼõ halõw̃õ ngaʼõtõ ndraono Gereso andrõ, ba nose wamaʼeleʼõ; ba mandroera ba halõw̃õra, ba Itamari, ono Gaʼaroni ere andrõ.
NUM.4_1.29	III. 
NUM.4_1.30	iʼotarai zi 30 fache ba si aʼa moroi andrõ, irege zi 50 fache, õʼofaja, dozi si mõi ba halõwõ andrõ, sangaingai nihalõhalõ andrõ ba nose wameʼeleʼõ. 
NUM.4_1.31	Ba daʼõ niʼohera, daʼõ fefoe nibeʼe ba dangara, fõfõ nose wamaʼeleʼõ: Fafa [dõladõla] nose ba lazi ba taroe nahe, fabaja ahe; 
NUM.4_1.32	ba taroe nahe ba golajama fasoei, fabaja ahe ba taroetaroe ba sinali, awõ wakakenia fefoe, awõ nihalõhalõ ba daʼõ, fefoe; ba fakake andrõ, norora, ba mitoetoeroe chõra, mitõtõi dõi. 
NUM.4_1.33	Daʼõ halõw̃õ ngaʼõtõ ndraono Merari andrõ, nihalõhalõra ba nose wamaʼeleʼõ, barõ mbawa Gitamari andrõ, ono Gaʼaroni ere.
NUM.4_1.34	IV. 
NUM.4_1.35	iʼotarai zi 30 fache ba si aʼa moroi andrõ, irege zi 50 fache, dozi si mõi ba halõw̃õ andrõ, ba nihalõhalõ ba nose wamaʼeleʼõ. 
NUM.4_1.36	Ba faʼato niʼofaja andrõ, sawoesawōē, ba no 2750. 
NUM.4_1.37	Daʼõ niʼofaja ngaʼõtõ Gahati, dozi si so halõw̃õ ba nose wamaʼeleʼõ, niʼofaja ndra Moze Aʼaroni, dali niʼoroiʼõ Jehowa chõ Moze. 
NUM.4_1.38	Ba ba niʼofaja iraono Gereso, sawoesawōē ba samboesamboea watalifoesõta, 
NUM.4_1.39	iʼotarai zi 30 fache ba si aʼa moroi andrõ, irege zi 50 fache, dozi si mõi ba halõw̃õ andrõ, ba nihalõhalõ ba nose wamaʼeleʼõ, ba faʼato niʼofaja, 
NUM.4_1.40	sawoesawōē ba samboesamboea watalifoesota, ba no 2630. 
NUM.4_1.41	Daʼõ niʼofaja ngaʼõtõ ndraono Gereso, dozi si so halõw̃õ ba nose wamaʼeleʼõ, niʼofaja ndra Moze Aʼaroni, dali goroisa Jehowa. 
NUM.4_1.42	Ba ba niʼofaja ngaʼõtõ ndraono Merari, sawoesawōē ba samboesamboea watalifoesõta, 
NUM.4_1.43	iʼotarai zi 30 fache ba si aʼa moroi andrõ, irege zi 50 fache, dozi si mõi ba halõw̃õ andrõ, ba nihalõhalõ ba nose wamaʼeleʼõ, 
NUM.4_1.44	ba faʼatṍ niʼofaja andrõ, sawoesawōē, ba no 3200. 
NUM.4_1.45	Daʼõ niʼofaja andrõ, ngaʼõtõ ndraono Merari, niʼofaja ndra Moze Aʼaroni, dali niʼoroiʼõ Jehowa chõ Moze. 
NUM.4_1.46	Ba ba niʼofaja andrõ fefoe, niʼofaja ndra Moze Aʼaroni ba satoea Ndraono Gizeraëli, Ono Lewi sawoesawōē ba samboesamboea watalifoesõta, 
NUM.4_1.47	iʼotarai zi 30 fache ba si aʼa moroi andrõ, irege zi 50 fache, si mõi ba wangai halõw̃õ andrõ, ba nose wamaʼeleʼõ ba ba halõw̃õ fonoro andrõ, 
NUM.4_1.48	faʼato niʼofaja andrõ chõra, ba no 8580. 
NUM.4_1.49	Ba lafataro ba halõw̃õnia zamõsana — Moze zamaigi — dali goroisa Jehowa, hadia halõw̃õra, hadia norora, niʼofajania andrõ, dali niw̃aʼõ Jehowa chõ Moze.
NUM.5_1.1	I. 
NUM.5_1.2	W̃aʼõ ba Ndraono Gizeraëli, laheta ba golombasew̃a dozi si no gõna booe aoeri ba si so si hoelõ zonana, ba dozi si no raʼiõ, me no lababaja mboto zi mate. 
NUM.5_1.3	He ira matoea, ba he ira alawe, ba niʼohe baero, fa bõi raʼiõ nahiara labeʼe, me no jaʼodo zi sosó ba chõra. 
NUM.5_1.4	Ba laʼoʼõ daʼõ Iraono Gizeraëli, laʼohe baero golombasew̃a, dali niw̃aʼõ Jehowa chõ Moze, si manõ wolaoe Ndraono Gizeraëli.
NUM.5_1.5	II. 
NUM.5_1.6	W̃aʼõ ba Ndraono Gizeraëli: Na lafazõchi horõ, he ira matoea, ba he ira alawe, horõ nifazõchizõchi niha, na lalimo Jehowa, ba na tobali moʼõmõ niha si manõ, 
NUM.5_1.7	ba ndra moeʼombachaʼõ horõ andrõ, nifazõchira, ba laʼali zinagõra andrõ, bõi ambõ, ba samboea niʼolima waʼeboeania lanõnõ, ba ba nilimora labeʼe. 
NUM.5_1.8	Ba na lõ sahatõ ba daʼõ, ba nibeʼe ogaoeta andrõ enaʼõ, ba chõ Jehowa mõi gogaoeta andrõ nibeʼe, tána ba gere, lõ lai mbiribiri si matoea andrõ, fangatoelõ, nibeʼe ba wangatoelõ jaʼia. 
NUM.5_1.9	Ba fefoe zi no amaedola wegero andrõ, fõfõ gameʼela Ndraono Gizeraëli andrõ, niʼamoniʼõ, fefoe, niʼohera chõ gere, ba tána chõnia. 
NUM.5_1.10	Fefoe hadia ia niʼamoniʼõ niha, ba chõnia; hadia ia nibeʼe niha chõ gere, ba no chõnia.
NUM.5_1.11	III. 
NUM.5_1.12	Hede ba Ndraono Gizeraëli, õmane chõra: Na mosala ndronga niha, na ilimo ia, 
NUM.5_1.13	na so zoroedoe chõnia [niha bõʼõ] ba na lõ irongo sodonga jaʼia, na lõ teboka, he w̃aʼae no raiʼõ ia ibeʼe, ba na lõʼõ gõi si so ba mbõrõ, na lõ moeraʼoe baewawõ, 
NUM.5_1.14	ba na tesao chõnia waʼolohoe, na oloho ia ba chõ ndrongania, me no raʼiõ ia ibeʼe — ma na tesao chõnia waʼolohoe, fa olohoe ia ba chõ ndrongania, he w̃aʼae lõ si raʼiõ ia —, 
NUM.5_1.15	ba jamoeʼohe chõ gere ndrongania niha daʼõ, ba iʼoloheʼõ soemange andrõ, niw̃aʼõ, nibeʼe, ba chõnia andrõ: sadoemba hamo gandroe, ba lõ tola ilaoe jaw̃a wanicha, ba he koemõjõ, ba lõ tola ilaoe. Me no soemange niʼā, ba waʼolohoe, soemange niʼā famaʼeleʼõ, famokai horõ. 
NUM.5_1.16	Ba jamoefaʼaso ia [ndra alawe andrõ] ere, jamoebeʼe fõna Jehowa. 
NUM.5_1.17	Ba ihalõ nidanõ niʼamoniʼõ ere, ba nahia tanõ; ba tanõ maʼifoe ihalõ ere, tooe, baose, ba ilaoe ba nidanõ andrõ. 
NUM.5_1.18	Ba ibeʼe fõna Jehowa ndra alawe andrõ ere, idoedoegõ mboenia ba ibeʼe ba dangania zoemange niʼā andrõ, soemange famaʼeleʼõ — no soemange niʼā, ba waʼolohoe; ba idanõ safeto andrõ, idanõ fangelifi, ba iʼohe tangania ere. 
NUM.5_1.19	Ba idõni ba doena ndra alawe ere, imane chõnia: Na lõ soroedoe chõoe niha, na lõ si sala ndraʼoegõ ba na tenga si raʼiõ ndraʼoegõ ba na lõ horõoe chõ ndrongaoe, ba bõi jatobali famoenoemõ nidanõ safeto andre, idanõ fangelifi. 
NUM.5_1.20	Ba na no atṍ mosala ndraʼoegõ, na so horõoe chõ ndrongaoe, na no raʼiõ ndraʼoegõ õbeʼe, na no oeroedoe chõoe niha bõʼõ, baero ndrongaoe — 
NUM.5_1.21	(ba jamoebeʼe ba hõloe ndra alawe andrõ ere, ba hõloe fangelifi, imane ba ndra alawe andrõ ere:) Jamoebeʼe niʼelifi ndraʼoegõ Jehowa, ba niwami; jamoebeʼe Jehowa ariri zolamõ ba abao daloemõ; 
NUM.5_1.22	ba jamoetõrõ mbetoeʼaoe idanõ fangelifi andre, enaʼõ abao daloemõ ba enaʼõ ariri zolamõ! Ba imane dania ira alawe: Jadoehoe! Jadoehoe! 
NUM.5_1.23	Ba itanõ ba zoera wangelifi andrõ ere, ba isasai ba nidanõ safeto andrõ, 
NUM.5_1.24	ba ifabadoegõ ba ndra alawe andrõ nidanõ safeto andrõ, idanõ fangelifi, enaʼõ itõrõ daloenia idanõ fangelifi andrõ ba enaʼõ afeto chõnia. 
NUM.5_1.25	Ba ihalõ saʼae ba danga ndra alawe zoemange niʼā andrõ ere, soemange ba waʼolohoe andrõ; ihahae zoemange niʼā andrõ fõna Jehowa, ba iʼohe ba naha wameʼe soemange. 
NUM.5_1.26	Ba ihalõ zi sadane ere, fõfõ zoemange niʼā andrõ, ihalõ samohoea, nibeʼe, fõfõnia, ba itoenoe ba naha wameʼe soemange; aefa daʼõ, ba ifabadoegõ ba ndra alawe andrõ nidanõ andrõ. 
NUM.5_1.27	Ba na no ifabadoegõ chõnia nidanõ, ba na si raʼiõ ia, na no ilimo ndrongania, ba itõrõ daloenia idanõ fangelifi andrõ, ba tobali afeto chõnia: abao dania daloenia ba ariri zolania, ba niʼelifi ndra alawe andrõ na niwara. 
NUM.5_1.28	Ba na tenga si raʼiõ ndra alawe andrõ, na lõ faʼaraʼiõnia, ba lõ gõna ia hadia ia, ba tola manabina ia. 
NUM.5_1.29	Daʼõ gamachoita ba waʼolohoe. Na mosala ndra alawe, na so horõnia chõ ndrongania, na si raʼiõ ia, 
NUM.5_1.30	ba ma zoei na tesao waʼolohoe ba ndra matoea, na olohoe ia ba chõ ndrongania, ba jamoeʼohe fõna Jehowa ndra alawe andrõ, ba jamoefatõrõ chõnia nifachoi andrõ, fefoe. 
NUM.5_1.31	Ba ira matoea andrõ, ba si lõ horõ; ba ira alawe si manõ ba iloeʼi horõnia.
NUM.6_1.1	I. 
NUM.6_1.2	Hede ba Ndraono Gizeraëli, õmane chõra: Na so ndra matoea, ba ma ira alawe, sedõna mamaboeʼoe jaʼia chõ Lowalangi, na iʼamoniʼõ ia chõ Jehowa, 
NUM.6_1.3	ba lõ tola ibadoe nagoe ba hadia ia nibadoe si maboe niha; ba he na no moebaliʼõ nirõ aisõ (zoeka), ba lõ tola ibadoe; fefoe hadia ia, na õsi mboea nagoe mbõrõta, ba lõ tola ibadoe, ba boea nagoe, he saoeri, ba he niʼokõliʼõ, ba lõ tola iʼā. 
NUM.6_1.4	Gõtõ niʼamoniʼõ ia, ba lõ tõla iʼā hadia ia nihalõ ba nagoe, he hoenõ, ba he oeli. 
NUM.6_1.5	Gõtõ waʼara, nifaboeʼoenia jaʼia niʼamoniʼõ ba lõ tola itõrõ hõgõnia fanõw̃õ. Irege no noemalõ gõtõ nifaboeʼoenia jaʼia, ba niʼamoniʼõ ia law̃aʼõ; boenia, ba ifotoewoe. 
NUM.6_1.6	Gõtõ waʼara nifaboeʼoenia jaʼia chõ Jehowa, ba lõ tola mõi ia ba zi mate. 
NUM.6_1.7	Na mate namania, ba ma inania, ba ma talifoesõnia matoea, ba ma talifoesõnia alawe, ba lõ tola ihalõ faʼaraʼiõnia, me no tohare chõnia weʼamoniʼõ andrõ chõ Lowalanginia. 
NUM.6_1.8	Gõtõ weʼamoniʼõ andrõ chõnia, ba niʼamoniʼõ chõ Jehowa ia. 
NUM.6_1.9	Ba na so zi mate, si lõ moedõnadõna, ba zi so ia, na raʼiõ ba zi manõ hõgõnia andrõ, si no moeʼamoniʼõ, ibeʼe, ba itõwõ mboenia; na loeo si fitoe itõwõ. 
NUM.6_1.10	Ba na loeo si w̃aloe, ba domboea iʼohe foene ba ma ono marafadi, domboea, iʼohe chõ gere, ba zinga mbawandroehõ nose wamaʼeleʼõ. 
NUM.6_1.11	Ba ibeʼe soemange fameta horõ zi samboea ere, ba soemange nitoenoe zi samboea, ifaigi chõnia wangatoelõ ba daʼõ, me no mosala ia ba zi mate andrõ; ba na loeo daʼõ, ba ifoeli niʼamoniʼõ hõgõnia iw̃aʼõ, 
NUM.6_1.12	ba ifoeli iʼamoniʼõ ia chõ Jehowa faʼara nifaboeʼoenia [fõna], ba ono mbiribiri si dõfi faʼeboea iʼohe soemange ogaoeta; ba tobali si lõ moeʼerai zi no noemalõ irege daʼõ, me no raʼiõ weʼamoniʼõ andrõ chõnia. 
NUM.6_1.13	Ba daʼõ gamachoita ba niʼamoniʼõ chõ Lowalangi: na no ahõwõ gõtõ weʼamoniʼõ andrõ, nifaboeʼoenia, ba laʼohe ia ba zinga mbawandroehõ nose wamaʼeleʼõ. 
NUM.6_1.14	Ba soemange nibeʼenia chõ Jehowa, ba ono mbiribiri si lõ si sala, si dõfi faʼeboea, soemange nitoenoe, ba ono mbiribiri si alawe, si lõ si sala, si dõfi faʼeboea, soemange fameta horõ, ba biribiri si matoea, si lõ si sala, soemange fangorifi. 
NUM.6_1.15	Ba baero õ, ba samba koede koee si lõ moeʼaisõni, hamo si sõchi, nifaroeka fanicha ba koee sanifi, nigoeleʼõ fanicha, ba soemange niʼā andrõ ba soemange nibadoe, si fabõbõ ba daʼõ. 
NUM.6_1.16	Ba iʼohe fõna Jehowa ere, ba iʼasiwai chõnia zoemange fameta horõ ba soemange nitoenoe. 
NUM.6_1.17	Ba biribiri si matoea andrõ, ba iʼasiwai soemange Jehowa, soemange fangorifi, awõ goede andrõ, si so si lõ moeʼaisõni; ba he soemange niʼā ba soemange nibadoe andrõ, ba iʼasiwai chõnia ere. 
NUM.6_1.18	Ba jamoetõwõ saʼae mboenia, ba hõgõnia niʼamoniʼõ, niha andrõ, niʼamoniʼõ chõ Lowalangi, ba daʼõ, fõna mbawandroehõ nose wamaʼeleʼõ, ba jamoehalõ mboenia andrõ, niʼamoniʼõ, jamoetiboʼõ ba galitõ zoemange andrõ, ba galitõ zoemange fangorifi andrõ. 
NUM.6_1.19	Aefa daʼõ, ba ihalõ ere daʼio mbiribiri si matoea andrõ, si no moerino, ba sagõrõ koee si lõ moeʼaisõni ba goede no mege ba sagõrõ koee sanifi, si lõ moeʼaisõni, ba ibeʼe ba danga niʼamoniʼõ andrõ, na no itõwõ mboenia andrõ, niʼamoniʼõ. 
NUM.6_1.20	Ba ihahae ere fõna Jehowa nihahae; tána chõ gere ia, ameʼela niʼamoniʼõ, lõ lai nosoe andrõ, nihahae ba faha andrõ, fegero andrõ. Awena tola ibadoe nagoe niha niʼamoniʼõ andrõ. 
NUM.6_1.21	Daʼõ gamachoita ba niʼamoniʼõ andrõ, si no mamaboeʼoe jaʼia — hadia gõmõnia ba Lowalangi, ba weʼamoniʼõ jaʼia andrõ, lõ lai zi tola ibeʼe na [baero õ]. Õmõ ba gamaboeʼoela li andrõ, me ifaboeʼoe ia, ba itõrõ, dali gamachoita andrõ, ba weʼamoniʼõ andrõ chõnia.
NUM.6_1.22	II. 
NUM.6_1.23	Hede chõ ndra Aʼaroni iraononia, õmane: Na mifahowoeʼõ Ndraono Gizeraëli, ba mimane chõra: 
NUM.6_1.27	Ndramoebeʼe tohare ba Ndraono Gizeraëli dõigoe, ba jaʼodo zamahowoeʼõ jaʼira.
NUM.7_1.1	I. 
NUM.7_1.2	ba laʼohe zoemange satoea Ndraono Gizeraëli, hõgõ madora andrõ — salaw̃a ganara andrõ, satoea niʼofaja no. 
NUM.7_1.3	Niʼohera chõ Jehowa, ameʼelara, ba õnõ goereta nifosagõ, ba felendroea nono zaw̃i — daroedaroea zalaw̃a, ba samboesamboea koereta ba sara nono zaw̃i zamõsa; daʼõ laʼohe fõna nose. 
NUM.7_1.4	Ba imane Jehowa chõ Moze: 
NUM.7_1.5	Tema chõra, enaʼõ teʼogoenaʼõ ba nilaoe andrõ, ba nose wamaʼeleʼõ; ba ba danga Nono Lewi õbeʼe, õfaigi hadia zogoena ba holõw̃õ zamõsana. 
NUM.7_1.6	Ba itema Moze goereta andrõ, awõ nono zaw̃i ba ibeʼe ba danga Nono Lewi. 
NUM.7_1.7	Domboea goereta ba õfa nono zaw̃i ibeʼe ba danga ndraono Gereso, balazi hadia zogoena ba halõw̃õra. 
NUM.7_1.8	Ba õfa goereta ba w̃aloe nono zaw̃i ibeʼe ba danga ndraono Merari, balazi hadia zogoena ba halõw̃õra, barõ mbawa Gitamari andrõ, ono Gaʼaroni ere. 
NUM.7_1.9	Ba ba ndraono Gahati, ba lõʼõ, me solohe niʼamoniʼõ [sibai] andrõ ira; niʼosaʼõ daʼõ. 
NUM.7_1.10	Ba laʼohe salaw̃a gameʼela ba weʼamoniʼõ naha wameʼe soemange, me loeo tebajoini ia; fõna naha wameʼe soemange labeʼe zoemange andrõ chõra salaw̃a. 
NUM.7_1.11	Ba imane Jehowa chõ Moze: Samõsa maʼṍchõ ndramoebeʼe salaw̃a zoemange andrõ chõra, ba weʼamoniʼõ naha wameʼe soemange.
NUM.7_1.12	II. 
NUM.7_1.13	Ba soemange andrõ chõnia, ba mako firõ, 130 roefia fanoelo, ba figa seboea, firõ, 70 roefia fanoelo ba zaga niʼamoniʼõ, faoma nifoʼõsi hamo si sõchi, nifaroeka fanicha, soemange niʼā, ba samboea wiga anaʼa, 
NUM.7_1.14	10 roefia fanoelo, nifoʼõsi samohoea nitoenoe, ba sara nono zaw̃i, 
NUM.7_1.15	si matoea, ba sageoe mbiribiri si matoea, ba sara nono mbiribiri, si matoea, si dõfi faʼeboea, soemange nitoenoe, ba sageoe nambi si matoea, 
NUM.7_1.16	soemange fameta horõ; 
NUM.7_1.17	ba soemange fangorifi, ba doea rozi nono zaw̃i, ba lima ngaʼeoe mbiribiri si matoea ba lima ngaʼeoe nambi si matoea, ba lima rozi nono mbiribiri, si matoea, si dõfi faʼeboea. Daʼõ gameʼela Nahaso andrõ, ono Gaminadabi. 
NUM.7_1.18	Ba mahemoloe õ, ba Natanaʼeli, ono Zoeara, salaw̃a mado Izasari. 
NUM.7_1.19+NUM.7_1.20+NUM.7_1.21+NUM.7_1.22+NUM.7_1.23	Ba soemange chõnia ba mako firõ, 130 roefia fanoelo, ba si manõ saʼae, si mane chõ Nahaso no mege. Daʼõ gameʼela Natanaʼeli andrõ, ono Zoeara. 
NUM.7_1.24	Ba me loeo si tõloe, ba salaw̃a Ndraono Zeboeloni, Eliabi andrõ, ono Helono. 
NUM.7_1.25+NUM.7_1.26+NUM.7_1.27+NUM.7_1.28+NUM.7_1.29	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Geliabi andrõ, ono Helono. 
NUM.7_1.30	Ba me loeo si õfa, ba salaw̃a Ndraono Roebeno, Elisoeri andrõ, ono Zedeoeri. 
NUM.7_1.31+NUM.7_1.32+NUM.7_1.33+NUM.7_1.34+NUM.7_1.35	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Gelisoeri andrõ, ono Zedeoeri. 
NUM.7_1.36	Ba me loeo si lima, ba salaw̃a Ndraono Zimeoni, Seloemiëli andrõ, ono Zoeri-Sadaʼi. 
NUM.7_1.37+NUM.7_1.38+NUM.7_1.39+NUM.7_1.40+NUM.7_1.41	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Zeloemiëli andrõ, ono Zoeri-Sadaʼi. 
NUM.7_1.42	Ba me loeo si õnõ, ba salaw̃a Ndraono Gado, Eliazafi andrõ, ono Degoeeli. 
NUM.7_1.43+NUM.7_1.44+NUM.7_1.45+NUM.7_1.46+NUM.7_1.47	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Geliazafi andrõ, ono Degoeeli. 
NUM.7_1.48	Ba me loeo si fitoe, ba salaw̃a Ndraono Geferaji, Eliazama andrõ, ono Gamihoedi. 
NUM.7_1.49+NUM.7_1.50+NUM.7_1.51+NUM.7_1.52+NUM.7_1.53	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Geliazama andrõ, ono Gamihoedi. 
NUM.7_1.54	Ba me loeo si w̃aloe, ba salaw̃a Ndraono Manase, Gameliëli andrõ, ono Wedasoeri. 
NUM.7_1.55+NUM.7_1.56+NUM.7_1.57+NUM.7_1.58+NUM.7_1.59	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Gameliëli andrõ, ono Wedasoeri. 
NUM.7_1.60	Ba me loeo si siw̃a, ba salaw̃a Ndraono Mbenijami, Abidano andrõ, ono Gideono. 
NUM.7_1.61+NUM.7_1.62+NUM.7_1.63+NUM.7_1.64+NUM.7_1.65	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Gabidano andrõ, ono Gideono. 
NUM.7_1.66	Ba me loeo si foeloe, ba salaw̃a Ndraono Dano, Ahiëzeri andrõ, ono Ami-Sadaʼi. 
NUM.7_1.67+NUM.7_1.68+NUM.7_1.69+NUM.7_1.70+NUM.7_1.71	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Gahiezeri andrõ, ono Ami-Sadaʼi. 
NUM.7_1.72	Ba me loeo si felezara, ba salaw̃a Ndraono Gaseri, Fagiëli andrõ, ono Ocherana. 
NUM.7_1.73+NUM.7_1.74+NUM.7_1.75+NUM.7_1.76+NUM.7_1.77	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Wagiëli andrõ, ono Ocherana. 
NUM.7_1.78	Be me loeo si felendroea, ba salaw̃a Ndraono Nafetali, Ahira andrõ, ono Genani. 
NUM.7_1.79+NUM.7_1.80+NUM.7_1.81+NUM.7_1.82+NUM.7_1.83	Ba soemange chõnia, ba mako firõ, ba si manõ saʼae, si mane chõ Nahaso no mege. Daʼõ gameʼela Gahira andrõ, ono Genani.
NUM.7_1.84	III. 
NUM.7_1.85	ba 130 roefia fanoelo, ba samboesamboea figa seboea, ba 70 roefia; firõ gamagama andrõ fefoe, ba 2400 roefia fanoelo, ba zaga niʼamoniʼõ. 
NUM.7_1.86	Felendroea wiga anaʼa, nifoʼõsi samohoea nitoenoe; samboesamboea figa ba 10 roefia fanoelo, ba zaga niʼamoniʼõ; anaʼa wiga andrõ fefoe, ba 120 roefia fanoelo. 
NUM.7_1.87	Ba saw̃i fefoe, soemange nitoenoe, ba 12 nono zaw̃i; ba 12 mbiribiri si matoea, ba 12 rozi nono mbiribiri, si matoea, si dõfi faʼeboea, awõ zoemange niʼā andrõ, nifao ba daʼõ, ba 12 nambi si matoea, soemange fameta horõ. 
NUM.7_1.88	Ba fefoe zaw̃i, soemange fangandrõ saoha gõlõ, ba 24 nono zaw̃i; ba 60 mbiribiri si matoea, ba 60 nambi si matoea, ba 60 rozi nono mbiribiri, si matoea, si dõfi faʼeboea. Daʼõ weʼamoniʼõ naha wameʼe soemange andrõ, me no tebajoini ia. 
NUM.7_1.89	Ba na mõi bacha Moze ba nose wamaʼeleʼõ, fahoehoeo chõ Jehowa, ba irongo linia chõnia, moroi ba lagõlagõ andrõ, ba dete dawõla zoera goroisa, moroi ba naha andrõ ba gotaloea geroebi andrõ, si domboea; si manõ wehedenia chõnia. 
NUM.8_1.1	I. 
NUM.8_1.2	Hede chõ Gaʼaroni, ba õmane chõnia: Na õbeʼe ba naha wandroe wandroe andrõ, ba mifõna naha wandroe haga wandroe andrõ, si fitoe, õbeʼe. 
NUM.8_1.3	Ba iʼoʼõ daʼõ Aʼaroni; tánõ fõna ba naha wandroe ibeʼe wandroe andrõ, dali niw̃aʼõ Jehowa chõ Mose. 
NUM.8_1.4	Ba naha wandroe andrõ, ba no anaʼa nibõbõzi mege, wamazõchi jaʼia; he tõlania, ba he boenga andrõ chõnia, oi anaʼa nibõbõzi, dali wamaedo andrõ, niʼoromaʼõ Jehowa chõ Moze, si manõ ifazõchi naha wandroe andrõ.
NUM.8_1.5	II. 
NUM.8_1.6	Toetoejoe Nono Lewi ba Ndraono Gizeraëli bõʼõ, ba haogõ ira. 
NUM.8_1.7	Õmane chõra, wangehao jaʼira: Õtefe ira idanõ fameta horõ, ba latõw̃õ mboera, maʼasageoe jaʼira, lababago noechara ba lahaogõ ira. 
NUM.8_1.8	Ba lahalõ nono zaw̃i, si matoea, awõ zoemange niʼā, si fabõbõ ba daʼõ — hamo si sõchi nifaroeka fanicha — ba jaʼoegõ, ba sara tõ õhalõ ono zaw̃i, si matoea, soemange fameta horõ. 
NUM.8_1.9	Ba õfaʼaso nono Lewi fõna nose wamaʼeleʼõ ba õfaloechaʼõ zato Ndraono Gizeraëli fefoe. 
NUM.8_1.10	Awena dania moehedeʼõ ba nono Lewi, fõna Jehowa ba latoefa tangara Nono Lewi Iraono Gizeraëli. 
NUM.8_1.11	Ba ihahae Nono Lewi Aʼaroni, fõna Jehowa, soemange nihahae, nibeʼe Ndraono Gizeraëli, enaʼõ lahalõhalõ halõw̃õ andrõ chõ Jehowa. 
NUM.8_1.12	Ba Ono Lewi, ba latoefa tangara hõgõ nono zaw̃i andrõ, ba õʼasiwai, si sara, ba soemange fameta horõ, ba si sara, ba soemange nitoenoe chõ Jehowa, ba wameta sala Nono Lewi. 
NUM.8_1.13	Ba õʼohe chõ ndra Aʼaroni iraononia Nono Lewi, ba õhahae ira soemange nihahae chõ Jehowa. 
NUM.8_1.14	Ba õʼoniagõ Nono Lewi ba Ndraono Gizeraëli, enaʼõ tána chõgoe Nono Lewi andrõ. 
NUM.8_1.15	Ba aefa daʼõ, ba hana na mõi bacha Nono Lewi, ba wangai halõw̃õ ba nose wamaʼeleʼõ; õmanõ wangehao jaʼira ba õhahae soemange nihahae. 
NUM.8_1.16	Boeala Ndraono Gizeraëli chõgoe manõ saʼae ira, salahi zi aʼa ba waʼatoemboe, fefoe, si aʼa ndraono ba Ndraono Gizeraëli fefoe, wa no oehalõ ira chõgoe. 
NUM.8_1.17	Me no chõgoe fefoe zi aʼa ba waʼatoemboe, ba Ndraono Gizeraëli, he ba niha, ba he ba goerifõ. Me loeo oeboenoe no zi aʼa ba waʼatoemboe ba danõ Miseraji oeʼamoniʼõ ira chõgoe. 
NUM.8_1.18	Ba no oehalõ Nono Lewi, salahi zi aʼa andrõ, fefoe, ba Ndraono Gizeraëli. 
NUM.8_1.19	Ba no oebeʼe tána chõ ndra Aʼaroni iraononia Nono Lewi andrõ nitoetoejoe ba Ndraono Gizeraëli, enaʼõ lahalõhalõ halõw̃õ andrõ ba nose wamaʼeleʼõ, sogoena ba Ndraono Gizeraëli, ba enaʼõ baʼabaʼa Ndraono Gizeraëli ira, fa lõ gõna famakao Ndraono Gizeraëli, na lahatõʼõ enaʼõ ira ba niʼamoniʼõ andrõ. 
NUM.8_1.20	Ba lamanõ ba Nono Lewi andrõ ira Moze Aʼaroni ba sato Ndraono Gizeraëli fefoe; laʼoʼõ sibai niw̃aʼõ Jehowa chõ Moze, ba Nono Lewi andrõ; si manõ wolaoe Ndraono Gizeraëli chõra. 
NUM.8_1.21	Ba lafabetaʼõ horõra Ono Lewi, ba lababago noechara; ba ihahae ira Aʼaroni soemange nihahae, ba ifaigi chõra wangatoelõ, ba wangehao jaʼira. 
NUM.8_1.22	Ba aefa daʼõ, ba mõi bacha ba nose Nono Lewi, ba wangai halõw̃õra ba nose wamaʼeleʼõ, barõ mbawa ndra Aʼaroni iraononia; dali niw̃aʼõ Jehowa chõ Moze ba Nono Lewi andrõ; si manõ wolaoera chõra.
NUM.8_1.23	III. 
NUM.8_1.24	Daʼõ ia, ba Nono Lewi andrõ: Na 25 fache ia ba ma si aʼa moroi andrõ, ba lafataro ia, ba wanolo ba halõw̃õ andrõ, ba nose wamaʼeleʼõ. 
NUM.8_1.25	Ba na 50 fache ia, ba aefa ia ba halõw̃õ; alacha lõʼõ saʼae mohalõw̃õ. 
NUM.8_1.26	Ba hana na mõi ia tohoetohoe danga dalifoesõnia ba nose wamaʼeleʼõ, ba wangai halõw̃õ andrõ; ba si ndroehoe halõw̃õ, ba lõʼõ saʼae ihalõ. Si manõ wolaoemõ ba Nono Lewi andrõ, ba halõw̃õra andrõ.
NUM.9_1.1	I. 
NUM.9_1.2	Bõi zi lõ lalaoe gowasa fasa Iraono Gizeraëli, na baw̃ania. 
NUM.9_1.3	Ba zi meweleõfa ba baw̃a daʼe lalaoe, na bongibongi, ba ginõtõnia; miʼoʼõ nifachoi fefoe, awõ nihonogõi ba chõnia, wolaoe jaʼia. 
NUM.9_1.4	Ba iw̃aʼõ Moze ba Ndraono Gizeraëli, lalaoe wasa andrõ. 
NUM.9_1.5	Ba lalaoe wasa ba mbaw̃a si fõfõna andrõ, ba zi meweleõfa, me bongibongi, ba danõ si mate, ba gahe hili Zinaʼi; laʼoʼõ sibai niw̃aʼõ Jehowa chõ Moze; si manõ wolaoe Ndraono Gizeraëli.
NUM.9_1.6	II. 
NUM.9_1.7	lamane chõnia: No raʼiõ ndraʼaga ba zi mate, ba hana wa teʼambõsi ndraʼaga, me tebai ba ginõtõnia mabeʼe zoemange andrõ chõ Jehowa, awõ Ndraono Gizeraëli bõʼõ? 
NUM.9_1.8	Ba imane chõra Moze: Mibaseʼõ, daʼoefondrondrongo oea, hadia niw̃aʼõ Jehowa ba chõmi andrõ. 
NUM.9_1.9	Ba hoemede Jehowa chõ Moze, imane: 
NUM.9_1.10	W̃aʼõ ba Ndraono Gizeraëli: Na so, ha niha ia, ba chõmi, ba ma ba ngaʼõtõmi dania, zi no raʼiõ ba zi mate, ba ma si no mofanõ moekoli, ba ilaoe zoei wasa chõ Jehowa. 
NUM.9_1.11	Ba mbaw̃a si doea, ba zi meweleõfa, na bongibongi, lalaoe, lafoʼawõ roti si lõ moeʼaisõni ba goelegoele safeto, wemanga jaʼia. 
NUM.9_1.12	Lõ tola lasaigõ hadia ia, irege mahemoloe, ba sara tõla lõ tola lafatõ chõnia; laʼoʼõ fefoe nifachoi ba wolaoe fasa andrõ, wolaoe jaʼia. 
NUM.9_1.13	Ba si lõ faʼaraʼiõ ba si tenga si mõi moekoli, ba na lõ ilaoe wasa, ba niseʼe ia a niwara, me no lõ nibeʼenia soemange andrõ chõ Jehowa, me inõtõnia; no tohare chõnia horõ ibeʼe niha si manõ. 
NUM.9_1.14	Ba na so ba chõmi niha bõʼõ, ba na ilaoe wasa chõ Jehowa, ba dali chõnia nifachoi andrõ, awõ nihonogõi ba wolaoe fasa andrõ. Ha sara gamachoita chõmi fefoe, he ba niha bõʼõ, ba he ba niha ba danõ. 
NUM.9_1.15	III. 
NUM.9_1.16	Ba si manõmanõ dania: ibaloegõ ia lawoeo, ba ba zi bongi, ba hoelõ haga galitõ, iroegi moloeo. 
NUM.9_1.17	Ba ero na ifazaw̃a ia lawoeo, na iheta ia ba nose, ba lafazaw̃a gõi ira Iraono Gizeraëli, ba ba zadada lawoeo andrõ, ba daʼõ molombase Ndraono Gizeraëli. 
NUM.9_1.18	Dali goroisa Jehowa ba wamazaw̃a Ndraono Gizeraëli jaʼira ba dali goroisa Jehowa ba wolombasera; fatoea ahono jaw̃a nose lawoeo, ba lõ laboelõʼõ ira ba golombasew̃a. 
NUM.9_1.19	Ba na iradõ ia jaw̃a nose lawoeo, ba laʼoʼõ nilaoe Jehowa Iraono Gizeraëli, lõ lafazaw̃a ira. 
NUM.9_1.20	Ba so gõi, ba ha mato tõloe bongi lawoeo jaw̃a nose; dali goroisa Jehowa ba wolombasera ba dali goroisa Jehowa ba wamazaw̃ara jaʼira. 
NUM.9_1.21	Ba so gõi, ba sara wongi lawoeo, ba na ifazaw̃a ia na moloeo, ba lafazaw̃a gõi ira. Ba so zoei, ba sara loeo sara mbongi ia, ba na ifazaw̃a ia lawoeo, ba lafazaw̃a gõi ira. 
NUM.9_1.22	Ba so, ba doea wongi ia ba ma sara waw̃a, ba ma ara moroi andrõ, na iradõ ia jaw̃a nose lawoeo, na ahono ia jaw̃ania, ba lõ laboelõʼõ ira ba golombasew̃a Iraono Gizeraëli, lõ lafazaw̃a ira. Ba na isaw̃a jaw̃a lawoeo, ba lafazaw̃a gõi ira. 
NUM.9_1.23	Dali goroisa Jehowa, ero na molombase ira, ba dali goroisa Jehowa, ero na lafazaw̃a ira; laʼoʼõ nifachoi Jehowa, dali goroisa Jehowa chõ Moze.
NUM.10_1.1	I. 
NUM.10_1.2	Fazõchi chõoe dorofe, domboea, nibõbõzi, wamazõchioe jaʼia, — sogoena ba wameʼe tandra ba zato, na lafazaw̃a ira ba golombasew̃a. 
NUM.10_1.3	Na telaoe, ba sowoelo chõoe zato fefoe fõna nose wamaʼeleʼõ. 
NUM.10_1.4	Ba na ha samboea telaoe, ba salaw̃a andrõ — hõgõ Ndraono Gizeraëli — zowoelo chõoe. 
NUM.10_1.5	Ba na milaoe, fangechoegõ niha, ba si so ba golombasew̃a tánõ ba gatoemboecha loeo zamazaw̃a jaʼira. 
NUM.10_1.6	Ba na milaoe zamoeza tõ, fangechoegõ niha, ba si so ba golombasew̃a tánõ miraja zamazaw̃a jaʼira; nilaoe fangechoegõ niha, na lafazaw̃a ira enaʼõ. 
NUM.10_1.7	Ba na ba wangowoelo sato, ba milaoe manõ, si tenga fangechoegõ niha. 
NUM.10_1.8	Ba iraono Gaʼaroni, ere andrõ zolaoe torofe andrõ; ba folaoe jaʼia, ba hoekoe chõmi dania, si lõ teboelõ, gõtõgõtõ waʼara. 
NUM.10_1.9	Ba na lasoewõ ami ba danõmi emalimi, samakao jaʼami, ba na milaoe dorofe andrõ, ba itõrõ tõdõ Jehowa, Lowalangimi, ami, ba teʼefaʼõ ami ba danga nemalimi andrõ. 
NUM.10_1.10	Ba he gõi na baw̃a waʼomoeso dõdõ chõmi, ba gowasa andrõ chõmi ba ba wasoelõna, ba milaoe dorofe andrõ, na mibeʼe zoemange nitoenoe ba soemange fangorifi; enaʼõ itõrõ tõdõ Lowalangi ami ibeʼe; Jehowa ndraʼodo, Lowalangimi.
NUM.10_1.11	II. 
NUM.10_1.12	Ba lafazaw̃a ira Iraono Gizeraëli, monizanizara, laheta ira ba danõ si mate, ba gahe hili Zinaʼi, ba ba danõ si mate Farana adada lawoeo. 
NUM.10_1.13	Bõrõta wamazaw̃ara jaʼira daʼõ, dali niʼoroiʼõ Lowalangi chõ Moze. 
NUM.10_1.14	Si fõfõna aheta, ba mandrera ba golombasew̃a Ndraono Joeda sambasambawá; ba hõgõ ngawawá andrõ chõra, ba Nahaso andrõ, ono Gaminadabi. 
NUM.10_1.15	Ba solohe ngawawá mado ndraono Izasari, ba Natanaʼeli andrõ, ono Zoeara, 
NUM.10_1.16	ba solohe ngawawá mado ndraono Zeboeloni, ba Eliabi andrõ, ono Helono. 
NUM.10_1.17	Ba na no moedoedoegõ nose, ba lafazaw̃a ira iraono Gereso ba iraono Merari, sangosaʼõ ose. 
NUM.10_1.18	Aefa daʼõ, ba aheta mandrera ba golombasew̃a mado Roebeno, sambasambawá; ba solohe ngawawá andrõ, si fabõbõ ba daʼõ, ba Elisoeri andrõ, ono Zedeoeri. 
NUM.10_1.19	Ba solohe ngawawá mado ndraono Zimeoni, ba Seloemiëli andrõ, ono Zoeri-Sadaiʼi. 
NUM.10_1.20	Ba solohe ngawawá mado ndraono Gado, ba Eliasafi andrõ, ono Degoeeli. 
NUM.10_1.21	Aefa daʼõ, ba lafazaw̃a ira ngaʼõtõ Gahati, sangosaʼõ niʼamoniʼõ andrõ; ba irege so ira, ba no moefaʼanõ nose. 
NUM.10_1.22	Ba awena aheta mandrera ba golombasew̃a ndraono Geferaji sambasambawá: ba solohe ngawawá si fabõbõ ba daʼõ, ba Elisama andrõ, ono Gamihoedi. 
NUM.10_1.23	Ba solohe ngawawá mado ndraono Manase, ba Gameliëli andrõ, ono Wedasoeri. 
NUM.10_1.24	Ba solohe ngawawá mado ndraono Mbenijami, ba Abidano andrõ, ono Gideono. 
NUM.10_1.25	Ba aefa daʼõ ba aheta mandrera ba golombasew̃a ndraono Dano, angohorita golombasew̃a fefoe, sambasambawá; ba solohe ngawawá, si fabõbõ ba daʼõ, ba Ahiëzeri andrõ, ono Ami-Sadaʼi. 
NUM.10_1.26	Ba solohe ngawawá mado ndraono Gaseri, ba Fagiëli andrõ, ono Ocherana. 
NUM.10_1.27	Ba solohe ngawawá mado ndraono Nafetali, ba Ahira andrõ, ono Genani. 
NUM.10_1.28	Daʼõ wamõfõʼõ, na monizanizara Ndraono Gizeraëli wamazaw̃a jaʼira, sambasambawá.
NUM.10_1.29	III. 
NUM.10_1.30	Ba imane: Lõ omasido mõido awõmi; oefoelido ba chõma, ba niwama. 
NUM.10_1.31	Ba iʼandrõ [chõnia Moze], imane: Bõi erogõ ndraʼaga; noa sa sangila ndraʼoegõ, heza mabeʼe nahama wolombase, ba danõ si mate, ba acha sangombacha lala chõma ndraʼoegõ. 
NUM.10_1.32	Na mõiʼõ awõma ba na faloechaga dania zi sõchi sibai andrõ fefoe, nibeʼe Jehowa chõma, ba lõ maʼambõsi mbõli gõlõoe. 
NUM.10_1.33	Ba laheta ira ba gahe hili Jehowa, mofanõ ira, tõloe ngaloeo, ba sowaõwaõ fõnara dawõla andrõ, nahia zoera goroisa Jehowa, zi tõloe ngaloeo fofanõ andrõ, ba wangaloei naha wolombase chõra. 
NUM.10_1.34	Ba lawoeo andrõ chõ Jehowa, ba jaw̃ara so na maʼṍchõ, na laheta ira ba golombasew̃a.
NUM.10_1.35	IV. 
NUM.10_1.36	Ba na iroegi golombasew̃a, ba imane: Foeliʼõ Jehowa ba zi mewoeloe ngahõnõ wa hõnõ andrõ Iraono Gizeraëli!
NUM.11_1.1	I. 
NUM.11_1.2	Ba laʼangarõfi li Moze sato; ba mangandrõ Moze chõ Jehowa, ba mate galitõ andrõ. 
NUM.11_1.3	Andrõ wa labeʼe tõi naha andrõ Dabera (anoenoea), me no itõrõ ira alitõ andrõ, chõ Jehowa, ba daʼõ.
NUM.11_1.4	II. 
NUM.11_1.5	Itõrõ tõdõma giʼa andrõ, niʼama mege ba danõ Miseraji, si lõ bõli, ba laʼizoe andrõ, ba baw̃a limi ba kalamboza ba baw̃a ba dasoe. 
NUM.11_1.6	Ba ijaʼe, ba si mate olofo ndraʼaga, me lõ hadia ia; lõ hadia ia maʼila, ha ”mana” andrõ. 
NUM.11_1.7	Ba ”mana” andrõ, ba no hoelõ mboea gatoemba ba si mane moetiara wamaigida. 
NUM.11_1.8	Ba latõrõi danõ wangozaragõ jaʼia ba lakisa, ba so gõi, ba latoetoe; awena dania larino ba mbowoa, ba labaliʼõ koee sanifi; ba hoelõ koee nisala ba wanicha waʼami. 
NUM.11_1.9	Ba na aechoe namo ba golombasew̃a ba zi bongi, ba aechoe gõi jaw̃a ”mana” andrõ.
NUM.11_1.10	III. 
NUM.11_1.11	Ba imane Moze chõ Jehowa: Hana wa õfakao genonioe, ba hana wa lõʼõ saʼae ba dõdõoe jaʼodo, wa õbeʼe manõ ba hoeloegoe zi samboea soi andre? 
NUM.11_1.12	Hadia, jaʼodo mege zanabina si samboea soi andre ba jaʼodo zadono jaʼia, wa õw̃aʼõ chõgoe iadaʼe: Hagi ia, si mane sangai ono ba ndraono si lõ aefa na ba mbagi zoesoe, ba ohe ba danõ andrõ, nifaboeʼoegoe chõ ndra toeara fahõloesa? 
NUM.11_1.13	Heza oehalõ ndriwo, ba wameʼe ba zi samboea soi andre? Mangarõngarõ ira chõgoe, lamane: Faigi chõma ndriwo, õma! 
NUM.11_1.14	Tebai oeʼohe noro andrõ, si so ba hoeloegoe, ba zi samboea soi andre, tebai, na ha jaʼodo; no tenga inõtõ norogoe. 
NUM.11_1.15	Na õlaoe chõgoe daʼõ, ba si sõchinia, na õdõlõ wamoenoe jaʼo, na so atṍ ba dõdõoe ndraʼodo, fa bõi saʼae oefaigifaigi wamakaogoe andrõ. 
NUM.11_1.16	Ba imane Jehowa chõ Moze: Kaoni chõgoe niha, 70, satoea Ndraono Gizeraëli, niʼilaoe wa no salaw̃a ira ba mbanoeara ba samaigimaigi sato; ba nose wamaʼeleʼõ ohe ira, enaʼõ laʼiagõ ngaimõ ba daʼõ. 
NUM.11_1.17	Ba mõido tooe dania fahoehoeo chõoe ba daʼõ, ba oehalõ maʼifoe Geheha andrõ, si no ahono chõoe, ba oefaʼema chõra, enaʼõ latoloʼõ wolohe noro andrõ ba niha andre, fa bõi ha jaʼoegõ zi onoro jaʼia. 
NUM.11_1.18	Ba ba niha sato, ba õmane: Mifaigi, fa lõ faʼaraʼiõmi mahemoloe, so gõmi diwo donia; noa sa mangarõngarõ ami, nirongo Jehowa, me mimane: Ha niha zameʼe chõma diwo, õma? Noa sa ohahaoe dõdõma ba danõ Miseraji mege! Ba so dania chõmi ndriwo ibeʼe Jehowa, enaʼõ lõ ambõ õmi. 
NUM.11_1.19	Tenga ha maʼṍchõ ba tenga ha doea ngaloeo, ba tenga ha lima ba tenga ha foeloe ba tenga ha doea woeloe ngaloeo miʼamangaʼõ, 
NUM.11_1.20	aloʼo sara waw̃a waʼara dania, irege tebai saʼae miʼago hoea, irege ogoro ami; noa sa lõ ba dõdõmi Jehowa, si sosó ba chõmi, ba no mangarõngarõ ami ba no mimane: Hadia atṍ, wa aheta mege ita ba danõ Miseraji? 
NUM.11_1.21	Ba imane Moze: Õnõ ngaotoe ngahõnõ zabõlõ niha andrõ, si so ndraʼo, ba õfaboeʼoe, wangoemaʼõ: Modiwo ira oebeʼe, ba tobali aloʼo sara waw̃a waʼara laʼamangaʼõ? 
NUM.11_1.22	Hadia, tola tetaba õra mbiribiri ba saw̃i, balazi abõnõ õra? 
NUM.11_1.23	Ba imane Jehowa chõ Moze: Hadia, no ambõ waʼabõlõ Jehowa? Awena dania õʼila, na itõrõ nifaboeʼoegoe chõoe, ba na lõʼõ. 
NUM.11_1.24	IV. 
NUM.11_1.25	Ba mõi tooe Jehowa ba lawoeo andrõ, fahoehoeo chõnia. Ba ihalõ maʼifoe Geheha andrõ, si no ahono chõnia ba ifaʼema ba zi fitoe ngafoeloe niha andrõ, salaw̃a andrõ. Ba me manandrõsa chõra Geheha ba mamaʼeleʼõ ira, ba dania, ba lõʼõ saʼae. 
NUM.11_1.26	Ba daroea zi no torõi foeri, ba golombasew̃a; Eledado dõi zi samõsa ba Medado zi samõsa. Ba ba chõra gõi mõi Geheha, noa sa awõ nitanõ ba zoera ira, ba lõ si mõi ira ba nose, ba tobali ba golombasew̃a mamaʼeleʼõ ira. 
NUM.11_1.27	Ba fagohi nono matoea samõsa, isaw̃a Moze, imane chõnia: Mamaʼeleʼõ ba golombasew̃a ndra Eledado Medado! 
NUM.11_1.28	Ba imane Josoea andrõ, ono Noeni, si no ngoningoni Moze, iʼotarai iraono ia: He Toeagoe, Moze, tenaw̃a ira! 
NUM.11_1.29	Ba imane chõnia Moze: Hadia, jaʼoegõ zameʼe lala chõgoe? Enaʼõ na samaʼeleʼõ manõ mbanoea Jehowa fefoe, enaʼõ ifaʼema chõra Gehehania Jehowa! 
NUM.11_1.30	Ba ifoeli ia ba golombasew̃a Moze, awõ zatoea Ndraono Gizeraëli andrõ.
NUM.11_1.31	V. 
NUM.11_1.32	Ba maoso ira, maʼõmaʼṍchõ ba sara wongi ba maʼõmaʼṍchõ mahemoloe laʼozaragõ ziate; si lõ ojaʼoja mangozaragõ, ba no mato 14 ngasoʼe, ba labologõ ba zi tefasoei olombasew̃a [ba wangokõliʼõ]. 
NUM.11_1.33	Ba me laʼagaʼaga na ndriwo andrõ, me lõ sahori na, ba tesao wõnoe Jehowa chõra, ba ifatõrõ chõra wamakiko sabõlõbõlõ. 
NUM.11_1.34	Andrõ wa labeʼe tõi naha andrõ Kiberoti hataʼawa (lewatõ zoloeʼaloeʼa), me ba daʼõ lakoʼo niha soloeʼaloeʼa andrõ. 
NUM.11_1.35	Ba iʼotarai Kiberoti hataʼawa, ba lasaw̃a Haseroti, ba tebato ira ba Haseroti andrõ.
NUM.12_1.1	I. 
NUM.12_1.2	Ba lamane: Hadia, ha chõ Moze mege fahoehoeo Jehowa? Hadia, lõ si fahoehoeo ia chõma? Ba irongo Jehowa. 
NUM.12_1.3	Ba no sebolo sibai tõdõ Moze andrõ, moroi ba niha bõʼõ fefoe ba goeli danõ.
NUM.12_1.4	II. 
NUM.12_1.5	Ba mõi ira, datõloe ira. Ba mõi tooe Jehowa, ba mboto lawoeo, iʼiagõ mbawandroehõ nose, moehede ia chõ ndra Aʼaroni Mirija; ba mõi baero zi daroea andrõ. 
NUM.12_1.6	Ba imane: Mifondrondrongo niw̃aʼõgoe! Na so ba chõmi zamaʼeleʼõ ba oeʼoromaʼõ ndraʼo chõnia ba gangilata, ba ma ba wangifi moehededo chõnia. 
NUM.12_1.7	Ba tenga si manõ chõ genonigoe Moze andrõ; no ba dangania tebeʼe fefoe hadia ia jomo chõgoe. 
NUM.12_1.8	Fahoeohoeo ndraʼo chõnia, faoedoe wawa ndraʼaga, ba tenga ba dahõdahõ, anehe ia ngaʼeoe Jehowa. Ba hana wa lõ ataʼoe ami mibõbõgõ zi lõ sõchi chõ genonigoe andrõ, chõ Moze andrõ? 
NUM.12_1.9	III. Ba mofõnoe sibai chõra Jehowa, ba iheta ia, 
NUM.12_1.10	ba iheta gõi ia ba nose lawoeo. Ba iʼozoemagõ tehawoe booe aoeri Mirija, afoesi, hoelõ mbetoea. Ba me iʼotahõgõ ia Aʼaroni, ba no tehawoe booe aoeri ia, si lõ moedõnadõna. 
NUM.12_1.11	Ba imane Aʼaroni chõ Moze: He Toea, bõi beʼe horõma, me no hoelõ zowõhõ mowa ndraʼaga ba me no molalõ ndraʼagá! 
NUM.12_1.12	Bõi hoelõ nono si no mate moroi ba daloe ia, si no matonga obooe õsi, na iʼotarai daloe ninania! 
NUM.12_1.13	Ba iʼangarõfi li Jehowa Moze, imane: He Lowalangi, fadõhõ chõnia! 
NUM.12_1.14	Ba imane Jehowa chõ Moze: Hadia na no idiloi mbawania amania, ba hadia, tenga fitoe bongi waʼara aila ia? Ba fitoe bongi jamoeʼiagõ baero golombasew̃a, niʼoniagõ; ba na aefa daʼõ, ba hana na lafoeli lafaʼamõi ia. 
NUM.12_1.15	Ba laʼoniagõ Mirija, baero golombasew̃a, fitoe bongi. Ba lõ latohoegõ wofanõ, irege no moefoeli moefaʼamõi Mirija. 
NUM.12_1.16	Ba aefa daʼõ, ba laheta ira ba Haseroti andrõ, ba ba danõ si mate Farana molombase ira dania. 
NUM.13_1.1	I. 
NUM.13_1.2	Fatenge niha, enaʼõ lafaoezeï danõ Ganaʼana andrõ, nibeʼegoe ba Ndraono Gizeraëli dania; samõsa zamboea mado mifatenge, ha sambalõ salaw̃ara. 
NUM.13_1.3	Ba ifatenge Moze, moroi ba danõ si mate Farana, dali goroisa Jehowa, ha sambalõ si no salaw̃a ba Ndraono Gizeraëli. 
NUM.13_1.4	Ba daʼe dõira: Mado Roebeno, ba Samoea, ono Zakoeri; 
NUM.13_1.5	ba mado Zimeoni, ba Safata, ono Hori; 
NUM.13_1.6	ba mado Joeda, ba Kalebi, ono Jefoene; ba mado Izasari, 
NUM.13_1.7	ba Igeala, ono Josefo; ba mado Geferaji, 
NUM.13_1.8	ba Hosea, ono Noeni; 
NUM.13_1.9	ba mado Mbenijami ba Falati, ono Rafoe, 
NUM.13_1.10	ba mado Zeboeloni, ba Gadiëli, ono Zodi; ba mado Josefo, 
NUM.13_1.11	mado Manase andrõ, ba Gadi, ono Zoesi; ba mado Dano, ba Amiëli, 
NUM.13_1.12	ono Gamali; ba mado Gaseri, 
NUM.13_1.13	ba Setoero, ono Michaʼeli; 
NUM.13_1.14	ba mado Nafetali, ba Nahebi, ono Wofisi; 
NUM.13_1.15	ba mado Gado, ba Gõeli, ono Machi. 
NUM.13_1.16	Daʼõ dõi niha andrõ nifatenge Moze, ba wamaoeze tanõ. Ba tõi Hosea andrõ, ono Noeni, ba Josoea ibeʼe Moze. 
NUM.13_1.17	Ba ifatenge ira Moze ba wamaoeze tánõ Ganaʼana andrõ. Ba imane chõra: Miʼae mijaw̃a ba daʼõ ba danõ tánõ raja, misõsõ hili andrõ; 
NUM.13_1.18	mifaigi he wisa danõ andrõ, ba na sabõlõ niha andrõ, si so ba danõ, ba na samomó, ba na sambõ faʼato, ba na si no ato; 
NUM.13_1.19	he wisa gamoeata danõ andrõ, ba zi so ira, na si sõchi, ba na si lõ sõchi, ba he wisa mbanoea, nahiara andrõ, na ba danõ manõ so ira, ba na ba mbanoea saro; 
NUM.13_1.20	ba he wisa nowi gõi, na satabõ sinanõ, ba na safoeo; na so dõla geoe, ba na lõʼõ. Ba miʼabeʼeʼõ saʼae dõdõmi ba miʼohe ba daʼe õsa mboea danõ! Ba no baw̃a mboea nagoe sahoelõ. 
NUM.13_1.21	Ba mõi ira misi jaw̃a, lafaoezeï danõ, iʼotarai danõ si mate Sini andrõ, iroegi Rehobi, irege wabaliw̃a lala ba Hamata.
NUM.13_1.22	II. 
NUM.13_1.23	Ba me laroegi ndraso Esikoli andrõ, ba lataba zara ndraha nagoe, fabaja boea, sangamohi, ba daroea zamabea, ba lahalõ gõi mboea dalimo õsa ba boea ara õsa. 
NUM.13_1.24	Ba andrõ wa labeʼe tõi ndraso andrõ ndraso Esikoli, ba mboea nagoe andrõ, nitaba Ndraono Gizeraëli ba daʼõ.
NUM.13_1.25	III. 
NUM.13_1.26	Mowaõwaõ ira, ba laroegi ndra Moze Aʼaroni ba Iraono Gizeraëli fefoe, sato, ba danõ si mate Farana, ba Gadesi; ba laʼombachaʼõ chõra ba ba zato fefoe loealoea, ba laʼoromaʼõ chõra mboea danõ andrõ. 
NUM.13_1.27	Ba ladoenõdoenõ chõ Moze, lamane: No maroegi danõ andrõ, nifatengeoe jaʼaga. Si ndroehoe sa, si falawoe soesoe ba w̃e w̃ani, ba jāʼe mboea danõ; 
NUM.13_1.28	ba si ndroehoe gõi niha andrõ, si so ba danõ, ba no sabõlõ, ba banoea, ba saro ba seboea sibai, ba noa gõi maʼila ba daʼõ ngaʼõtõ Genaki andrõ. 
NUM.13_1.29	Ba danõ tánõ raja, ba Iraono Gamaleki; ba ba hili, ba Iraono Cheti, ba Iraono Jeboesi ba Iraono Gamori; ba Dawa Ganaʼana zi hene asi ba fatambai Joridano. 
NUM.13_1.30	Ba Kalebi zondrara tõdõ zato ba chõ Moze, imane: Mõi zoei ita misi jaw̃a, tahalõ chõda danõ; tenga safõchõ sibai wolaw̃a jaʼira! 
NUM.13_1.31	Ba lamane awõnia si fao chõnia mege misi jaw̃a: Tebai tasoewõ niha andrõ, no sabõlõ abeʼe ira! 
NUM.13_1.32	Ba si lõ sõchi laʼombachaʼõ ba Ndraono Gizeraëli, ba danõ andrõ, nifaoezeïra, lamane: Tanõ andrõ nitõrõima, ba wamaoeze jaʼia, ba iʼagaʼaga niha si so ba chõnia, ba niha andrõ fefoe, niʼilama ba daʼõ, ba no si tenga inõtõ faʼeboea. 
NUM.13_1.33	Ba no maʼila gõi ba daʼõ niha andrõ seboea sibai, ngaʼõtõ Genaki andrõ, awõ zeboea sibai andrõ, ba amaedola larew̃e ndraʼaga fõnara, wamaigima, ba si manõ gõi wamaigira.
NUM.14_1.1	I. 
NUM.14_1.2	Ba dozi Iraono Gizeraëli, ba koemõkõkõkõ chõ ndra Moze Aʼaroni, lamane chõra sato fefoe: Alai ndraʼaga! enaʼõ na mate mege ndraʼaga ba danõ Miseraji, ba ma ba daʼe, ba danõ si mate! 
NUM.14_1.3	Hana wa edõna iʼohe ita ba danõ andrõ Jehowa, enaʼõ ba mbawa ziʼõli mate ita? Ba õ nemali woʼomoda ba iraono sawoejoe chõda. Hadia, tenga si sõchinia, na tafoeli ita ba danõ Miseraji! 
NUM.14_1.4	Ba faoma lamane chõ nawõra: Datafaigi chõda zolohe jaʼita, ba tafoeli ita ba danõ Miseraji! 
NUM.14_1.5	Ba lafalõgoe tooe ira ba danõ ira Moze Aʼaroni, fõna Ndraono Gizeraëli sato, fefoe, si no owoelo ba daʼõ. 
NUM.14_1.6	Ba lasika noechara ira Josoea, ono Noeni, Kalebi, ono Jefoene, si no fao gõi ba wamaoeze tanõ andrõ, 
NUM.14_1.7	ba lamane ba Ndraono Gizeraëli sato, fefoe: Tanõ andrõ, nitõrõima, ba wamaoeze jaʼia, ba no tanõ si maoeloe faʼasõchi. 
NUM.14_1.8	Na eboea dõdõ Jehowa chõda, ba iʼohe ita ba danõ andrõ ba ibeʼe chõda — tanõ si falawoe soesoe ba w̃e w̃ani! 
NUM.14_1.9	Ba bõi milaw̃a Jehowa ba bõi miʼataʼoefi niha ba danõ andrõ; taʼā saʼae ira dania. No aheta chõra mbaʼabaʼara andrõ, ba jaʼita, ba nitolo Jehowa; bõi miʼataʼoefi ira! 
NUM.14_1.10	Ba me hatṍ maʼifoe tõ lateboe kara ira sato fefoe, ba oroma lachõmi Jehowa ba Ndraono Gizeraeli fefoe, ba nose wamaʼeleʼõ.
NUM.14_1.11	II. 
NUM.14_1.12	Daʼoeboenoe ira fõchõ waba, oeseʼe ira, ba jaʼoegõ oebeʼe foeroegõ soi [si bohooe], seboea ba sato niha moroi chõra! 
NUM.14_1.13	Ba imane Moze chõ Jehowa: Ba larongo Dawa Miseraji; noa sa õʼohe mijaw̃a, moroi ba chõra, soi andre faʼabõlõmõ andrõ, 
NUM.14_1.14	ba laʼombachaʼõ ba niha ba danõ andre, ba zi no terongo, wa ba hoenõ niha andre so ndraʼoegõ, jaʼoegõ Jehowa, awõ wa no õʼoromaʼõ ndraʼoegõ, fa faʼila bawa. Jaʼoegõ Jehowa, awõ wa no so jaw̃ara lawoeo andrõ chõoe, wa mowaõwaõʼõ fõnara, na maʼṍchõ, ba boto lawoeo, ba ba zi bongi, ba boto galitõ. 
NUM.14_1.15	Ba na õboenoe soi andre, hoelõ na ha samõsa, ba lamane dania soi bõʼõ, si no mamondrongo toeriamõ andrõ: 
NUM.14_1.16	Me no tebai Jehowa, iʼohe ba danõ andrõ, nifaboeʼoenia chõra fahõloesa, soi andrõ, andrõ wa iboeboenoe ira ba danõ si mate. 
NUM.14_1.17	Enaʼõ na oroma sibai waʼabõlõoe, jaʼoegõ Jehowa, si mane nifaboeʼoemõ, me õmane. 
NUM.14_1.18	Sebolo tõdõ Jehowa ba si no fahõna faʼahachõ dõdõ; sala ba olalõw̃a, ba ibeʼe aefa, ba lõʼõ sa aefa sibai wotoe; horõ ndra ama ihoekoe ba ndraono, iroegi tõloe, õfa ngaʼõtõ. 
NUM.14_1.19	Beʼe aefa horõ niha andre, ba waʼeboea waʼahachõ dõdõoe andrõ, si mane fameʼeoe aefa horõra iʼotarai ba danõ Miseraji, iroegi maʼõchṍ!
NUM.14_1.20	III. Ba imane Jehowa: Oebeʼe aefa chõra, oeʼoʼõ niʼandrõoe. 
NUM.14_1.22	ba na laʼila dania danõ andrõ niha andrõ fefoe, si no mangila lachõmigoe andrõ, awõ dandra andrõ fefoe, nilaoegoe ba danõ Miseraji ba ba danõ si mate, ba si no manandraigõ zoei jaʼodo, no mewoeloe saʼae, ba si lõ mamondrongo ligoe, 
NUM.14_1.23	na laʼila danõ andrõ, nifaboeʼoegoe chõ ndra toeara fahõloesa; samõsa lõ sangila dania, jaʼirá andrõ, fefoe, si no mangoʼaja jaʼo, 
NUM.14_1.24	Ba enonigoe Kalebi andrõ, si so Eheha bõʼõ, taʼila, ba si no moloʼõ sibai chõgoe, ba oeʼohe ba danõ andrõ, si mõi ia mege ba laʼochõgõ dania madooenia. 
NUM.14_1.25	Ba Iraono Gamaleki ba Dawa Ganaʼana, ba ba zaloʼo tanõ so. Mahemoloe, ba mifoeli ami, miʼae ba danõ si mate, mitõrõ lala saechoe ba nasi zoechoe. 
NUM.14_1.26	Ba hoemede Jehowa chõ ndra Moze Aʼaroni, imane: 
NUM.14_1.27	Ha waʼara dõhõ wekõkõkõkõ niha si lõ sõchi andrõ chõgoe? Fekõkõkõkõ Ndraono Gizeraëli andrõ chõgoe, ba no oerongo! 
NUM.14_1.28	Õmane chõra: Faja wa no saoeri ndraʼo, iw̃aʼõ Jehowa, na lõ oefatõrõ chõmi niw̃aʼõmi andrõ, nirongo dõgi dalingagoe. 
NUM.14_1.29	Ba danõ si mate andre adoedoe mbotomi, ha waʼato ami niʼofaja no — dozi, iʼotarai zi 20 fache faʼeboea ba si aʼa moroi andrõ, jaʼami si no moekõkõkõkõ chõgoe! 
NUM.14_1.30	Samõsa lõ sondroegi tanõ andrõ, motõi jaʼami andrõ, tanõ si no oetoetoeroe chõmi, nahami, fabõloesa, baero Kalebi andrõ, ono Jefoene, ba Josoea, ono Noeni. 
NUM.14_1.31	Ba iraono sawoejoe chõmi, niwaʼõmi õ nemali dania — daʼõ oeʼohe ba danõ dania, enaʼõ laʼila danõ andrõ, niʼositengagõmi. 
NUM.14_1.32	Ba botomi, ba sadoedoe ba danõ si mate. 
NUM.14_1.33	Ba iraonomi, ba 40 fache waʼara lakoebaloi goerifõra ba danõ si mate, hoekoe wolaw̃ami andrõ, balazi no ahori aseʼe ami ba danõ si mate. 
NUM.14_1.34	Dali zi 40 ngaloeo, me mifaoezeï danõ andrõ — sara ngaloeo, ba dõfi labeʼe — tobali 40 fache miloeʼi hoekoe lalõmi andrõ; enaʼõ aboto ba dõdõmi, he wisa na oebõda dangagoe! 
NUM.14_1.35	Jaʼodo andre, Jehowa, zangoemaʼõ; si ndroehoe, si manõ dania wolaoegoe ba niha si lõ sõchi andrõ fefoe, si no mamagõlõ ba wolaw̃a jaʼodo; ba danõ si mate andre ahori ira, ba daʼe mate ira. 
NUM.14_1.36	Ba mate niha andrõ nifatenge Moze, ba wamaoeze tanõ andrõ, ba si no mamobõrõ fekõkõkõkõ zato fefoe chõnia, me mangawoeli ira, wangombacha sataʼoe ira ba danõ andrõ — niha andrõ, 
NUM.14_1.37	si no mangombacha sataʼoe ira ba danõ andrõ, ba mate fõna Jehowa, faʼamate si lõ moedõnadõna. 
NUM.14_1.38	Awai zi lõ mate niha andrõ, si no mõi mamaoeze tanõ andrõ, ha Josoea, ono Noeni, ba Kalebi, ono Jefoene. 
NUM.14_1.39	Ba me iʼombachaʼõ ba Ndraono Gizeraëli fefoe niw̃aʼõ andrõ Moze, ba aboe sibai dõdõra.
NUM.14_1.40	IV. 
NUM.14_1.41	Ba imane Moze: Hana wa edõna ami misawõ zoei niw̃aʼõ Jehowa? Lõʼõ sa fachai! 
NUM.14_1.42	Bõi miʼae mijaw̃a, lõʼõ sa fao chõmi Jehowa; fa bõi teʼala ami labeʼe emalimi andrõ. 
NUM.14_1.43	Oedoemi sa ba daʼõ Ndraono Gamaleki ba Dawa Ganaʼana, ba mate ami ba mbawa ziʼõli. Me no miʼerogõ Jehowa, ba lõʼõ saʼae itolo ami! 
NUM.14_1.44	Ba lõ aloeloe; mõi ira mijaw̃a ba hili law̃aʼõ ba tawõla zoera goroisa Jehowa ba he Moze, ba lõ aheta ba golombasew̃a. 
NUM.14_1.45	Ba so Ndraono Gamaleki, awõ Ndrawa Ganaʼana, sowanoea ba hili andrõ, mõi ira mitooe, latimba ira ba moezawili irege Horema, labeʼe.
NUM.15_1.1	I. 
NUM.15_1.2	Hede ba Ndraono Gizeraëli, õmane chõra: Na miroegi dania danõ andrõ, nibeʼegoe nahami, 
NUM.15_1.3	ba na mibeʼe chõ Jehowa zoemange nifatõrõ ba galitõ, he soemange nitoenoe ba he soemange nitaba, ma ba wanõrõ amaboeʼoela li, ba ma ameʼela saoha gõlõ, ba ma na baw̃a gowasa andrõ chõmi, ba wameʼe samohoea chõ Jehowa, saw̃i, ba ma biribiri, 
NUM.15_1.4	ba sameʼe soemange Jehowa andrõ, chõnia, ba samboea niʼofoeloe hamo si sõchi nifaroeka fanicha, samba hinaoja, ifao soemange niʼā. 
NUM.15_1.5	Ba agoe, soemange nibadoe, ba samba hinaoja ba zi sara ono mbiribiri, õfao ba zoemange nitoenoe ba ba zoemange nitaba. 
NUM.15_1.6	Ba ba mbiribiri si matoea, ba õfao soemange niʼā domboea niʼofoeloe hamo si sõchi nifaroeka si tõloe kata fanicha, ba agoe, soemange nibadoe, 
NUM.15_1.7	ba tõloe kata õbeʼe chõ Jehowa, samohoea. 
NUM.15_1.8	Ba na ono zaw̃i, si matoea õbeʼe soemange nitoenoe, ba ma soemange nitaba, ba wanõrõ amaboeʼoela li, ba ma soemange Jehowa, fangorifi, ba nifao ba nono zaw̃i andrõ, 
NUM.15_1.9	soemange niʼā, ba tõloe niʼofoeloe hamo si sõchi, nifaroeka si sadoemba fanicha. 
NUM.15_1.10	Ba agoe, soemange nibadoe, ba sadoemba õbeʼe, soemange Jehowa, nifatõrõ ba galitõ, samohoea. 
NUM.15_1.11	Si manõ wolaoe ba nono zaw̃i fefoe ba ba mbiribiri si matoea fefoe ba ba nono mbiribiri ba ba nono nambi fefoe. 
NUM.15_1.12	Dali ha oega geoe nibeʼemi, ba sagesageoe, ba mimanõ. 
NUM.15_1.13	Dozi niha ba danõ zoloʼõ amachoita andrõ, na labeʼe zoemange Jehowa, nifatõrõ ba galitõ, samohoea. 
NUM.15_1.14	Ba na so ba chõmi niha bõʼõ, ba ma si no ahono chõmi, ba si manõ gõi ilaoe, dali wolaoemi. 
NUM.15_1.15	Ha sara lala, dozi, he jaʼami, ba he niha bõʼõ, si sosó chõmi. Amachoita si lõ teboelõ daʼõ, gõtõgõtõ waʼara; ba zoemange Jehowa, ba faoma, he ba niha bõʼõ, ba he ba chõmi. 
NUM.15_1.16	Ha sara nihohogõi ba ha sara nifachoi, he ba chõmi, ba he ba niha bõʼõ, si soso ba chõmi.
NUM.15_1.17	II. 
NUM.15_1.18	Hede ba Ndraono Gizeraëli, ba õmane chõra: Na miroegi dania danõ andrõ, niʼohegoe jaʼami, 
NUM.15_1.19	ba na miʼā mboea danõ, ba mibeʼe chõ Jehowa zi no amaedola wegero, fõfõnia. 
NUM.15_1.20	Si aʼa hamo niʼotambõni chõmi, ba sagõrõ koee mibeʼe fegero, lala wameʼe fegero ba golajama mbasitõ wameʼemi jaʼia. 
NUM.15_1.21	Si aʼa hamo niʼotambõni andrõ chõmi, ba mibeʼe chõ Jehowa õsa, soemange fegero, gõtõgõtõ waʼara dania. 
NUM.15_1.22	Ba na so hadia ia zi lõ mitõrõ amachoita andrõ, si lõ moeʼodõdõgõ, oroisa Jehowa andrõ chõ Moze, 
NUM.15_1.23	hadia ia, niʼoroiʼõ Jehowa chõmi, chõ Moze, iʼotarai loeo andrõ, me ibeʼe goroisa Jehowa, ba dania na, gõtõgõtõ waʼara, 
NUM.15_1.24	na tenga niʼodõdõgõ zato, wa lõ moetõrõ daʼõ, ba sato fefoe zameʼe ono zaw̃i, si matoea, soemange nitoenoe, samohoea chõ Jehowa, nifao soemange niʼā ba soemange nibadoe, nifaofao ba daʼõ, lalania, ba sageoe nambi si matoea, soemange fameta horõ. 
NUM.15_1.25	Ba na no ifaigi ere wameta sala Ndraono Gizeraëli sato, fefoe, ba tebeʼe aefa chõra. Noa sa tenga niʼodõdõgõ, ba no labeʼe zoemange chõra, soemange Jehowa nifatõrõ ba galitõ, awõ zoemange fameta horõ, chõ Jehowa, ba lalõra andrõ. 
NUM.15_1.26	Ba tebeʼe aefa zala Ndraono Gizeraëli sato fefoe ba sala niha bõʼõ, si sosó ba chõra; noa sa horõ zato fefoe, lalõ andrõ. 
NUM.15_1.27	Ba na so zi sala si lõ moeʼodõdõgõ, na ha samõsa, ba nambi si dõfi faʼeboea ibeʼe soemange fameta horõ. 
NUM.15_1.28	Ba jamoefaigi ere wameta sala zi no mosala chõ Jehowa, si tenga niʼodõdõgõ, wolaoe fameta sala andrõ chõnia, ba tebeʼe aefa chõnia. 
NUM.15_1.29	Ha sara lala chõmi — he ba niha ba danõ, Iraono Gizeraëli, ba he ba niha bõʼõ, si sosó ba chõra, na so zolaoe hadia ia, si lõ moeʼodõdõgõ. 
NUM.15_1.30	Ba na so zolalõ niʼodõdõgõ, he niha ba danõ, ba he niha bõʼõ, ba sanandraw̃aisi Jehowa, ba niseʼe ba niwara niha si manõ. 
NUM.15_1.31	Noa sa si lõ goena li Jehowa ba si lõ boto goroisania ibeʼe; ba lõ foelitõ, ba niseʼe niha si manõ — iloeʼi horõnia.
NUM.15_1.32	III. 
NUM.15_1.33	Ba laʼohe ia chõ ndra Moze Aʼaroni ba ba zato fefoe si fachamõ chõnia, me iʼozaragõ geoe, ba lakoeroe ia, 
NUM.15_1.34	me lõʼõ na oroisa ba daʼõ, he lawisa chõnia. 
NUM.15_1.35	Ba imane Jehowa chõ Moze: Niha andrõ, ba niboenoe; sato fefoe zaneboe kara jaʼia, baero golombasew̃a. 
NUM.15_1.36	Ba laʼohe ia baero golombasew̃a sato fefoe ba lateboe kara, laboenoe, dali niw̃aʼõ Jehowa chõ Moze.
NUM.15_1.37	IV. 
NUM.15_1.38	Hede ba Ndraono Gizeraëli, õw̃aʼõ chõra lafobowobowo gahe mbaroera jaʼira ba madooera dania; ba bowobowo andrõ, ba ladozigõ sinali oengoe sowōē waroewaroe. 
NUM.15_1.39	Ba daʼõ geloeaha mbowobowo andrõ chõmi: na mifaigi ia, ba itõrõ tõdõmi goroisa Jehowa andrõ fefoe, enaʼõ miʼoʼõ ia, ba bõi miholeʼõ ami ba gisõisõ dõdõmi ba ba gomasiõ hõrõmi, famaeloengoemi ba wangerogõ Jehowa. 
NUM.15_1.40	Enaʼõ lõ olifoe ami goroisagoe andrõ fefoe ba enaʼõ miʼoʼõ, fa niʼamoniʼõ ami fõna Lowalangimi. 
NUM.15_1.41	Jehowa ndraʼodo, Lowalangimi, si no mangeheta jaʼami ba danõ Miseraji, ba weʼamõi Lowalangimi, jaʼodo andre, Jehowa, Lowalangimi!
NUM.16_1.1	I. 
NUM.16_1.2	Lalaw̃a Moze, ba 250 niha nawõra, Iraono Gizeraëli, satoea mbanoea, salaw̃a rafe, seboea tõi. 
NUM.16_1.3	Mõi ira faloecha chõ ndra Moze Aʼaroni, lamane chõra: Tenga inõtõ chõmi! Niʼamoniʼõ sa zato fefoe, dozi ira, ba sosó chõra Jehowa; ba hana wa mibaliʼõ salaw̃a mbanoea Jehowa ami? 
NUM.16_1.4	Ba me irongo daʼõ Moze, ba ifalõgoe tooe ia ba danõ. 
NUM.16_1.5	Ba imane chõ Gora ba ba zato andrõ chõnia fefoe: Mahemoloe iʼoromaʼõ Jehowa, ha niha dána chõnia ba ha niha niʼamoniʼõ, fa ifaʼamõi chõnia; somasi ia, ba ifaʼamõi chõnia. 
NUM.16_1.6	Ba mimane: Mihalõ gali ba wanoenoe samohoea, Kora ba sato andrõ chõnia fefoe; 
NUM.16_1.7	mibeʼe jaw̃a galitõ ba milaoe zamohoea nitoenoe, fõna Jehowa; ba ha niha nitehe Jehowa, daʼõ niʼamoniʼõ taw̃aʼõ. Noa irege daʼõ, jaʼami ono Lewi! 
NUM.16_1.8	Ba imane Moze chõ Gora: Mifondrondrongo, jaʼami, ono Lewi! 
NUM.16_1.9	Hadia, ambõ na chõmi, wa no iʼoniagõ ami ba Ndraono Gizeraëli sato, ba wamaʼamõi chõnia jaʼami, enaʼõ mihalõhalõ halõw̃õ andrõ ba nahia Jehowa, ba enaʼõ mõi ngoningoni zato ami ba wangaingai halõw̃õ chõra? 
NUM.16_1.10	Ba no ifaʼamõi ndraʼoegõ, awõ dalifoesõoe fefoe, ono Lewi, ba hadia, miʼandrõ na gõi chõmi, enaʼõ latehe ere ami? 
NUM.16_1.11	Andrõ mamagõlõ ami, oedoe Jehowa, jaʼoegõ ba sato andrõ chõoe fefoe — hadia sa Gaʼaroni, wa koemõkõkõkõ ami chõnia? 
NUM.16_1.12	Ba ifakaoniʼõ ndra Datano Abiramo, iraono Geliabi andrõ, Moze; ba lamane: Lõ mõiga! 
NUM.16_1.13	Hadia, ambõ na, wa no õhetaga ba danõ si falawoe soesoe ba w̃e w̃ani, wa no õʼohega ba daʼe, ba wamoenoe jaʼaga ba danõ si mate; hadia, õbaliʼõ salaw̃ama na gõi ndraʼoegõ? 
NUM.16_1.14	Noa sa õhaogõ wolohe jaʼaga ba danõ si falawoe soesoe ba w̃e w̃ani, awõ wameʼe benoea chõma ba kaboe nagoe, tána chõma. Hadia, õwai õʼila õʼabõsiʼõ niha? 
NUM.16_1.15	Lõ mõiga! Ba mofõnoe sibai Moze, ba imane chõ Jehowa: Bõi otahõgõ zoemange andrõ chõra! Sageoe kalide lõ nihalõgoe chõra, samõsa lõ ba chõra niʼaboesigoe tõdõ! 
NUM.16_1.16	Ba imane Mose chõ Gora: Jaʼoegõ ba sato andrõ chõoe fefoe, mahemoloe miʼondrasi Jehowa — jaʼoegõ ba jaʼira ba Aʼaroni! 
NUM.16_1.17	Ba dozi ami mihalõ gali ba wanoenoe samohoea chõmi, milaoe jaw̃a zamohoea, ba iʼohe fõna Jehowa gali chõnia zamõsana — 250 gali; ba jaʼoegõ gõi ba Aʼaroni, ba faoma so gali chõmi. 
NUM.16_1.18	Ba dozi lahalõ gali chõra, labeʼe jaw̃a galitõ ba lalaoe zamohoea nitoenoe. Ba laʼiagõ golajama nose wamaʼeleʼõ, awõ ndra Moze Aʼaroni. 
NUM.16_1.19	Ba ifaloechaʼõ zato fefoe oedoera Kora, ba golajama nose wamaʼeleʼõ. Ba toʼele ba zato fefoe lachõmi Jehowa.
NUM.16_1.20	II. 
NUM.16_1.21	Miʼoniagõ ami a niha andrõ, enaʼõ oeʼozoemagõ oehori ira! 
NUM.16_1.22	Ba lafalõgoe tooe ira ba danõ, lamane: He Lowalangi. Soʼaja noso ba mboto niha fefoe! Hadia, na ha samõsa zamazõchi horõ, ba mofõnoe ndraʼoegõ ba zato fefoe. 
NUM.16_1.23	Ba hoemede Jehowa chõ Moze, imane: 
NUM.16_1.24	Hede ba zato, õmane chõra: Miheta ami ba zahatõ ba nahia ndra Kora, Datano, Abiramo! 
NUM.16_1.25	Ba maoso Moze, mõi ia chõ ndra Datano Abiramo, ba laʼoʼõ ia satoea Ndraono Gizeraëli. 
NUM.16_1.26	Ba hoemede ia ba zato, imane: Mitaʼitaʼi miheta ami ba nose niha seboea horõ andrõ, ba bõi mibabaja hadia ia nibajabajara, fa bõi teseʼe ami [gõi], ba horõra andrõ fefoe. 
NUM.16_1.27	Ba laheta ira ba zahatõ ba nahia ndra Kora, Datano, Abiramo. Ba Datano ba Abiramo, ba no mõi tooe, laʼiagõ newali nosera, awõ woʼomora, ba onora, he segeboea, ba he sigideʼide. 
NUM.16_1.28	Ba imane Moze: Ba daʼõ dania aboto ba dõdõmi, wa no Jehowa zamatenge jaʼodo, ba wolaoe nilaoe andrõ fefoe, wa tenga moroi chõgoe manõ: 
NUM.16_1.29	Na si mane faʼamate niha bõʼõ fefoe waʼamate daʼe, na ha sanõrõ niha bõʼõ fefoe itõrõ ira, ba no tenga Jehowa zamatenge jaʼo. 
NUM.16_1.30	Ba na ilaoe Jehowa zi lõ moerai moerongo, na ifaboka mbawania tanõ ba na itõlõ ira, fabaja fefoe zi so chõra, na noemalõ ba mbanoea tooe, aoeri, ba aboto ba dõdõmi, wa no latandraw̃aisi Jehowa niha andrõ. 
NUM.16_1.31	Ba me no aʼozoe chõnia hoehoeo andrõ, ba fabali danõ barõ gahera, 
NUM.16_1.32	ifaboka mbawania tanõ, itõlõ ira, fabaja nosera, ba awõ niha fefoe, tána chõ Gora, noemalõ nibajabajara. 
NUM.16_1.33	Noemalõ mitooe ira ba mbanoea tooe, aoeri, fabaja fefoe zi so chõra, ba fahalõ danõ, jaw̃ara, tobali taja manõ ira ba hoenõ zato. 
NUM.16_1.34	Ba dozi Iraono Gizeraëli ba zi tefasoei jaʼira, ba moloi ba weʼiraʼirara, lamane sa: ma itõlõ ita gõi tanõ! 
NUM.16_1.35	Ba itõrõ alitõ, si oroi Jehowa, ba iʼā niha andrõ, si 250, sanoenoe samohoea andrõ.
NUM.17_1.1	I. 
NUM.17_1.2	W̃aʼõ chõ Geleazari, ono Gaʼaroni ere andrõ, jamoehalõ gali andrõ ba gachozila andrõ, ba jamoefazawili galitõ ba zarõoe maʼifoe; 
NUM.17_1.3	amonita saʼae gali zeboea horõ andrõ, me no mate ira; nibõbõzi, niʼanifiʼõ ba nibeʼe oeli naha wameʼe soemange. Noa sa laʼohe fõna Jehowa, ba amonita saʼae. Ba hana na tandra saʼae ba Ndraono Gizeraëli. 
NUM.17_1.4	Ba ihalõ gali tõla andrõ Eleazari, gali ba wanoenoe samohoea andrõ, niʼohe zachozi andrõ ba labõbõzi, laʼanifiʼõ, oeli naha wameʼe soemange, 
NUM.17_1.5	tandra ba Ndraono Gizeraëli, fa samõsa bõi mõi, si tenga ngaʼõtõ Gaʼaroni, ba wanoenoe samohoea fõna Jehowa, fa bõi gõna ia zi no gõna Gora andrõ ba awõnia andrõ, nifaʼombachaʼõgõ Jehowa chõnia chõ Moze.
NUM.17_1.6	II. 
NUM.17_1.7	Ba me aechoe zato oedoe ndra Moze Aʼaroni, ba lafaigi nose wamaʼeleʼõ daʼõ; ba no ibaloegõ ia lawoeo andrõ, ba toʼele lachõmi Jehowa. 
NUM.17_1.8	Ba mõi ba golajama nose wamaʼeleʼõ ndra Moze Aʼaroni. 
NUM.17_1.9	Ba hoemede Jehowa chõ Moze, imane: 
NUM.17_1.10	Miheta ami ba zato andrõ, enaʼõ oeseʼegõ ira, ahooe zamõʼi! 
NUM.17_1.11	Ba lafalõgoe tooe ira ba danõ. Ba imane Moze chõ Gaʼaroni: Halõ gali ba wanoenoe samohoea, laoe jaw̃a galitõ ba naha wameʼe soemange, ba beʼe zamohoea ba taʼitaʼi ohe ba hoenõ zato, ba wamaigi fameta salara; noa sa mofõnoe sibai Jehowa, ba no ibõrõgõ famakao. 
NUM.17_1.12	Ba ihalõ gali Aʼaroni, si mane niw̃aʼõ Moze, fagohi ia, isaw̃a hoenõ zato; noa sa ibõrõgõ famakao ba chõra; ba itoenoe zamohoea fameta zala zato. 
NUM.17_1.13	Ba me so ia ba daʼõ, ba gotaloeara zi mate zaoeri, ba dõhõ wamakao andrõ. 
NUM.17_1.14	Ba faʼato zi no tekiko ba wamakao andrõ, ba no 14,700; lõ lai zi tekiko mege bõrõ Gora andrõ. 
NUM.17_1.15	Ba ifoeli ia Aʼaroni chõ Moze, ba golajama nose wamaʼeleʼõ, ba no dõhõ wamakao andrõ.
NUM.17_1.16	III. 
NUM.17_1.17	Hede ba Ndraono Gizeraëli, w̃aʼõ chõra, ndramoeʼohe chõoe ziʼo, samboea mado, ba sara ziʼo, siʼo zalaw̃ara, dozi mado, 12 ziʼo fefoe. Ba tõi zamõsana, ba soera ba ziʼonia, 
NUM.17_1.18	ba tõi Gaʼaroni, ba ba ziʼo mado Lewi õsoera; samõsa hõgõ mado, ba sara ziʼo. 
NUM.17_1.19	Ba õtooeʼõ tooe ba nose wamaʼeleʼõ, fõna dawõla zoera goroisa, ba niʼoroʼoromaʼõgoe jaʼodo chõoe. 
NUM.17_1.20	Ba siʼo nitoejoegoe, ba molewiõ dania, enaʼõ oefadõhõ wekõkõkõkõ Ndraono Gizeraëli chõmi, fa bõi [saʼae] aboea chõgoe. 
NUM.17_1.21	Ba me no iʼombachaʼõ daʼõ ba Ndraono Gizeraëli Moze ba labeʼe chõnia ziʼora salaw̃ara fefoe, dozi mado, samõsa hõgõ, ba sara ziʼo, 12 ziʼo fefoe; ba lafao ba ziʼora andrõ ziʼo Gaʼaroni. 
NUM.17_1.22	Ba itooeʼõ tooe zio andrõ Moze, fõna Jehowa, ba nose goroisa. 
NUM.17_1.23	Ba mahemoloe õ, me mõi ba nose goroisa Moze, ba no aoeri ziʼo Gaʼaroni, siʼo mado Lewi andrõ, no molewiʼõ ba mobowo saʼae ba mowoea, boea manaloe si no oʼõli. 
NUM.17_1.24	Ba iʼohe baero niʼamoniʼõ ziʼo andrõ fefoe Moze, iʼoromaʼõ ba Ndraono Gizeraëli fefoe, ba lafaigi, ba ihalõ ziʼonia zamõsana. 
NUM.17_1.25	Ba imane Jehowa chõ Moze: Foeli beʼe tooe ziʼo Gaʼaroni andrõ fõna zoera goroisa, enaʼõ teʼirõʼõ ia tandratandra ba zabeʼe tandro, ba enaʼõ dõhõ wekõkõkõkõra andrõ, fa bõi [saʼae] aboea chõgoe; fa bõi mate ira. 
NUM.17_1.26	Ba iʼoʼõ Moze niw̃aʼõ Jehowa chõnia; si manõ wolaoenia. 
NUM.17_1.27	Ba lamane Iraono Gizeraëli chõ Moze: Hiza, si mate ndraʼaga, si tekiko ndraʼaga, dozi ndraʼaga, ba si tekiko! 
NUM.17_1.28	Ha niha zi hatõʼõ jaʼia ba nose Jehowa andrõ, ba si mate; hadia sa, õhori manõ ndraʼaga?
NUM.18_1.1	I. 
NUM.18_1.2	Ba talifoesõoe andrõ gõi, mado Lewi, iwami, ba faʼamõi, awõoe, enaʼõ fao ira chõoe, ngoningonioe, na mihalõhalõ halõw̃õ ba golajama nose goroisa, jaʼoegõ ba iraonooe. 
NUM.18_1.3	Ba halõw̃õra nihalõhalõ chõoe ba hadia nihalõhalõ ba nose, maʼasamboea. Ba bõi lahatõʼõ ira ba wakake niʼamoniʼõ andrõ ba ba naha wameʼe soemange, fa bõi faoma mate ami, he jaʼira ba he jaʼami. 
NUM.18_1.4	Ba ndrafao chõoe, ndra moehalõhalõ halõw̃õ ba nose wamaʼeleʼõ, fefoe hadia ia halõw̃õ ba nose; ba niha bõʼõ, ba lõ tola ihatõʼõ ia chõmi. 
NUM.18_1.5	Ba jaʼami zangai halõw̃õ ba niʼamoniʼõ andrõ, awõ halõw̃õ ba naha wameʼe soemange, fa bõi ifoeli gõna fõnoe Ndraono Gizeraëli. 
NUM.18_1.6	Hiza, no oetoejoe ba Ndraono Gizeraëli nono Lewi andrõ, boealagoe chõmi, nibeʼe tána chõ Jehowa, enaʼõ lahalõhalõ halõw̃õ ba nose wamaʼeleʼõ. 
NUM.18_1.7	Ba jaʼoegõ ba iraonooe andrõ, ba mihalõhalõ halõw̃õmi, halõw̃õ gere, hadia ia fefoe ba naha wameʼe soemange, ba bacha barõ mbaʼabaʼa andrõ; mihalõhalõ halõw̃õ. Boealagoe chõmi halõw̃õ gere andrõ: ba niha bõʼõ, si hatõʼõ jaʼia, ba niboenoe.
NUM.18_1.8	II. 
NUM.18_1.9	Ba daʼõ dána chõoe ba gameʼela andrõ niʼamoniʼõ sibai — na no moehalõ dána nitoenoe andrõ —: fefoe gameʼelara soemange niʼā ba soemange fameta horõ ba soemange ogaoeta, nibeʼera chõgoe, fangali [nilimo]; chõoe ba ba ndraonooe, niʼamoniʼõ sibai. 
NUM.18_1.10	Ba naha niʼamoniʼõ sibai õʼā ia; dozi motõi matoea zi manga jaʼia: niʼamoniʼõ ia õw̃aʼõ. 
NUM.18_1.11	Ba daʼõ zi mõi chõoe si hoelõ wegero, ba gameʼelara [bõʼõ] andrõ, ba zoemange Ndraono Gizeraëli andrõ nihahae: oetehe chõoe ba ba nonooe matoea ba ba nonooe alawe; õmõ, nibeʼe, si lõ mamalõmalõ; dozi si lõ si raʼiõ moroi jomo chõoe zi manga jaʼia. 
NUM.18_1.12	Fefoe zi sõchi fanicha ba fefoe zi sõchi agoe ba fache, fondrege zi sõchinia, nibeʼera chõ Jehowa, ba no oetehe chõoe. 
NUM.18_1.13	Fefoe zi aʼa mboea danõ chõra, nibeʼera chõ Jehowa, ba chõoe; dozi si lõ si raʼiõ, moroi jomo chõoe, zi manga jaʼia. 
NUM.18_1.14	Fefoe hadia ia nilachaʼõ ba Ndraono Gizeraëli, ba chõoe. 
NUM.18_1.15	Fefoe zi aʼa ba waʼatoemboe, fefoe nibeʼebeʼe chõ Jehowa, he niha, ba he oerifõ, ba chõoe, ba si aʼa nono niha, ba õbeʼe nisanoe, ba si manõ gõi zi aʼa nono goerifõ si raʼiõ. 
NUM.18_1.16	Ba ba wananoe jaʼia [ba nono niha], ba na sara waw̃a waʼeboea, ba ma na eboea moroi andrõ õbeʼe nisanoe, dali watõ, lima sekeli (roefia) wananoe, ba zaga niʼamoniʼõ, si samba sekeli, ba 20 gera. 
NUM.18_1.17	Ba si aʼa nono zaw̃i ba he ono mbiribiri ba he ono nambi, ba lõ tola õbeʼe nisanoe: niʼamoniʼõ daʼõ; donia, ba õbeʼe fanefe naha wameʼe soemange, ba taw̃õnia, ba õtoenoe, soemange nifatõrõ ba galitõ, nibeʼe chõ Jehowa, samohoea. 
NUM.18_1.18	Ba õsira, ba chõoe, si mane osoe andrõ, nihahae ba faha andrõ kambõlõ, chõoe ia. 
NUM.18_1.19	Fefoe zoemange si hoelõ wegero andrõ, fõfõ gameʼela niʼamoniʼõ andrõ nibeʼe Ndraono Gizeraëli amaedola wegero chõ Jehowa, ba chõoe oetehe ba ba nonooe matoea ba ba nonooe alawe, õmõ, nibeʼe, si lõ mamalõmalõ. Amaboeʼoela li nilaoe asio daʼõ, si lõ teboelõ, gõtõgõtõ waʼara, chõoe ba ba ngaʼõtõoe dania. 
NUM.18_1.20	III. 
NUM.18_1.21	Ba nitehegoe ba nono Lewi, ba samboea niʼofoeloe ba Ndraono Gizeraëli, amaedola gondrõita, ba halõw̃õ andrõ, nihalõhalõra, halõw̃õ ba nose wamaʼeleʼõ. 
NUM.18_1.22	Ba Iraono Gizeraëli, ba lõ tola saʼae lahatõʼõ ira ba nose wamaʼeleʼõ, fa bõi lahalõ horõra ba fa bõi mate ira. 
NUM.18_1.23	Ono Lewi zangaingai halõw̃õ ba nose wamaʼeleʼõ, ba jaʼira zoloeʼi sala dánõ bõʼõ, dali nifachoi andrõ chõmi, si lõ teboelõ, gõtõgõtõ waʼara; ba tána chõra tanõ, ba lõ labeʼe chõra ba Ndraono Gizeraëli. 
NUM.18_1.24	Me oetehe ba nono Lewi zi samboea niʼofoeloe andrõ ba Ndraono Gizeraëli nibeʼera chõ Jehowa soemange si no amaedola wegero, oebeʼe amaedola gondrõita chõra; andrõ wa no oefachoi ba chõra andrõ, wa lõ labeʼe chõra dána chõra tanõ ba Ndraono Gizeraëli. 
NUM.18_1.25	Ba hoemede Jehowa chõ Moze, imane: 
NUM.18_1.26	W̃aʼõ ba nono Lewi, õmane chõra: Na mitema ba Ndraono Gizeraëli zi samboea niʼofoeloe andrõ, nitehegoe chõmi tána chõmi ba chõra andrõ, ba mibeʼe õsa soemange si no amaedola wegero, chõ Jehowa, samboea niʼofoeloe zi samboea niʼofoeloe andrõ. 
NUM.18_1.27	Ba lafotõi chõmi zoemange fegero andrõ chõmi, amaedola wache ba golajama mbasitõ ba amaedola zi tõra ba wolazi nagoe. 
NUM.18_1.28	Ba si manõ ba niʼofoeloe andrõ fefoe, sinemami, nitemami ba Ndraono Gizeraëli, mibeʼe õsa, soemange fegero chõ Jehowa; ba soemange fegero andrõ fõfõnia, nihonogõi chõ Jehowa, ba ba danga Gaʼaroni ere mibeʼe. 
NUM.18_1.29	Fefoe gameʼela, si mõi chõmi, ba lõ teboelõ mibeʼe õsa soemange fegero chõ Jehowa, fefoe zi sõchinia mibeʼe õsa, amachoita. Ameʼela niʼamoniʼõ, fõfõnia. 
NUM.18_1.30	Õmane chõra: Na mimanõ, wameʼe si sõchinia, ba tefotõi ba nono Lewi, amaedola nõsi golajama mbasitõ ba amaedola nõsi wolazi nagoe. 
NUM.18_1.31	Fefoe gofoe heza, ba tola miʼā, jaʼami ba soroijomomi fefoe, me no loeomi ba halõw̃õmi ba nose wamaʼeleʼõ. 
NUM.18_1.32	Ba lõ tohare chõmi horõ ba daʼõ, asala mibeʼe zi sõchinia, ba daʼõ, asala mibeʼe zi sõchinia, ba lõʼõ sa mifatõrõ zalacha ba gameʼela Ndraono Gizeraëli andrõ, niʼamoniʼõ, ba lõ mate ami.
NUM.19_1.1	I. 
NUM.19_1.2	Daʼõ gamachoita, nifachoi Jehowa, me imane: W̃aʼõ ba Ndraono Gizeraëli, ndramoeʼohe chõoe zaw̃i sojo, si lõ si sala, si lõ hadia ia zi lõ gõna ba ba zi lõ moerai moehareʼõ kalo mbagi. 
NUM.19_1.3	Ba mibeʼe ba danga Geleazari ere andrõ; ba laʼohe baero, fõna golombasew̃a, ba lataba ba zanehe ia. 
NUM.19_1.4	Ba ihalõ ndronia maʼifoe Eleazari ere andrõ, toeroenia, ba mewitoe itefe do andrõ õsa gamaoedoe mbawa doeasa nose wamaʼeleʼõ. 
NUM.19_1.5	Aefa daʼõ, ba latoenoe zaw̃i andrõ ba zanehe ia; oelinia ba õsinia ba donia, ba nitoenoe, fabaja tainia. 
NUM.19_1.6	Ba ihalõ geoe eresi ere ba soefa ba kirimisi, ba itiboʼõ ba galitõ fanoenoe zaw̃i andrõ. 
NUM.19_1.7	Aefa daʼõ, ba ibabago noechania ere ba mondri. Awena tola ifoeli ia ba golombasew̃a; ba si raʼiõ na gere, irege bongi. 
NUM.19_1.8	Ba sanoenoe jaʼia [saw̃i andrõ] gõi, ba ibabago noechania ba mondri ba si raʼiõ ia, irege bongi. 
NUM.19_1.9	Ba si lõ si raʼiõ zangozaragõ awoe zaw̃i andrõ, ba itooeʼõ tooe ba naha si sõchi, baero, fõna golombasew̃a, enaʼõ teʼirõʼõ sogoena ba Ndraono Gizeraëli sato, nifaroeka ba nidanõ fangehao; soemange fameta horõ ia. 
NUM.19_1.10	Ba sangozaragõ awoe zaw̃i andrõ, ba ibabago noechania ba si raʼiõ ia irege bongi. Ba hoekoe si lõ teboelõ ba Ndraono Gizeraëli ba ba niha bõʼõ, si sosó ba chõra daʼõ, si gõtõgõtõ faʼara:
NUM.19_1.11	II. 
NUM.19_1.12	Daʼõ zameʼe fameta zalania jaʼia [idanõ no mege], na loeo si tõloe ba na loeo si fitoe, ba abeta waʼaraʼiõnia. Ba na lõ iheta zalania, na loeo si tõloe ba na loeo si fitoe, ba dõrõdõrṍ raʼiõ ia. 
NUM.19_1.13	Ha niha zombambambaja si mate, boto niha si no mate, ba lõ iheta zalania, ba raʼiõ nose Jehowa ibeʼe, ba niseʼe ba Ndraono Gizeraëli niha si manõ; me lõ moetefe ia idanõ fangehao, ba si raʼiraʼiõ ia; falemba chõnia waʼaraʼiõnia, si lõ mamalõmalõ. 
NUM.19_1.14	Ba daʼõ gamachoita, na so zi mate baose: Dozi si mõi baose andrõ ba dozi si tohõna bacha, ba fitoe bongi waʼara raʼiõ. 
NUM.19_1.15	Ba fefoe nahia, si lõ lagõlagõ, lagõlagõ nibõbõ sinali, ba raʼiõ. 
NUM.19_1.16	Si manõ gõi dozi si fabaja ba niboenoe baero ba mbenoea ba ma ba zi mate ba daʼõ ba ma ba dõla zi mate ba ma ba lewatõ, ba fitoe bongi waʼara raʼiõ. 
NUM.19_1.17	Ba ba zi no raʼiõ si manõ ba ndramoehalõ nawoe zoemange fameta horõ andrõ, si no moetoenoe, labeʼe ba nahia ba lalaoe jaw̃a nidanõ goemboe. 
NUM.19_1.18	Ba si lõ faʼaraʼiõ zangai soefa, iʼoengoegõ ba nidanõ andrõ ba itefe nose andrõ, awõ gamagama fefoe, awõ niha, si so baose, awõ zi no fabaja ba dõla zi mate ba ma ba niboenoe, ba ma ba zi mate manõ ba ma ba lewatõ. 
NUM.19_1.19	Na loeo si tõloe ba na loeo si fitoe itefe zi raʼiõ si lõ faʼaraʼiõ, ba aheta zalania ibeʼe, na loeo si fitoe andrõ. Ba ibabago noechania ba mondri, ba aheta waʼaraʼiõnia na bongi. 
NUM.19_1.20	Ba na so zi raʼiõ ba lõ iheta zalania, ba niseʼe ba zato zi manõ; noa sa raʼiõ niʼamoniʼõ andrõ chõ Jehowa ibeʼe: lõ moetefe ia idanõ fangehao, andrõ wa si raʼiõ ia. 
NUM.19_1.21	Amachoita si lõ teboelõ chõmi daʼõ, nitõrõ, gõtõgõtõ waʼara. Ba sanefe idanõ fangehao andrõ, ba ibabago noechania, ba sombambaja idanõ fangehao, ba raʼiõ, irege bongi. 
NUM.19_1.22	Ba fefoe hadia ia, nibabaja zi noraʼiõ andrõ, ba raʼiõ, ba si manõ gõi dozi sombambaja jaʼia, baraʼiõ, irege bongi.
NUM.20_1.1	I. 
NUM.20_1.2	Ba lõ õ zato idanõ. Ba aechoe ira chõ ndra Moze Aʼaroni, 
NUM.20_1.3	fasoso zato chõ Moze, lamane: Enaʼõ na tekiko mege ndraʼaga gõi, me tekiko dalifoesõma fõna Jehowa! 
NUM.20_1.4	Hana wa õʼohe ba danõ si mate mbanoea Jehowa, enaʼõ mate ba daʼe ndraʼaga, awõ goerifõma! 
NUM.20_1.5	Hana wa no õheta ndraʼaga ba danõ Miseraji, ba wolohe jaʼaga ba danõ andre, si lõ sõchi, ba zi tebai monowi ita, ba zi lõ boea ara ba he agoe ba he dalimo ba ba zi lõ õma idanõ! 
NUM.20_1.6	Ba larõi zato ira Moze Aʼaroni, mõi ira ba zinga mbawandroehõ nose wamaʼeleʼõ ba lafalõgoe tooe ira ba danõ; ba toʼele chõra lachõmi Jehowa.
NUM.20_1.7	II. 
NUM.20_1.8	Faloea ba gara andrõ gõra idanõ, asogõ nibadoe niha sato, awõ goerifõra! 
NUM.20_1.9	Ba ihalõ ziʼo Mose, ba niʼamoniʼõ, iʼoʼõ niw̃aʼõ Jehowa chõnia. 
NUM.20_1.10	Ba laʼowoeloi zato ira Moze Aʼaroni, fõna gara andrõ, ba imane chõra: Mifondrondrongo, jaʼami sabeʼe tandro! Hadia maʼila maõ mafaloea ba gara andre gõmi idanõ? 
NUM.20_1.11	Ba ifazaw̃a dangania Moze, ibõzi gara andrõ siʼonia, mendroea. Ba abõlõ nidanõ saloea chõnia, tobali labadoe niha sato ba oerifõra. 
NUM.20_1.12	Ba imane Jehowa chõ ndra Moze Aʼaroni: Me no aombõ dõdõmi chõgoe, me no lõ nifosoemangemi jaʼodo, jaʼodó, niʼamoniʼõ andre, ba zanehe Ndraono Gizeraëli, ba bõi jaʼami zolohe niha andre ba danõ andrõ nibeʼegoe chõra. 
NUM.20_1.13	Daʼõ nidanõ wasosota andrõ: si fasoso Ndraono Gizeraëli chõ Jehowa, niʼoromaʼõnia chõra lachõminia. 
NUM.20_1.14	III. 
NUM.20_1.15	wa no mõi ba danõ Miseraji ndra toeama, awõ wa no ara ndraʼaga ba danõ Miseraji, awõ wa no lafakao sibai ndraʼaga Dawa Miseraji, ba he ira toeama mege saʼae. 
NUM.20_1.16	Ba no maʼangarõfi li Jehowa ba no ifondrondrongo wakaosama andrõ, ba no ifatenge malaʼika; daʼõ zangeheta jaʼaga ba danõ Miseraji. Ba ba daʼe, ba Gadesi andre soga maʼõchṍ, ba mbanoea ba nola danõoe. 
NUM.20_1.17	Damatõrõ danooe! Lõ matõrõ nowi ba lõ matõrõ kaboe nagoe, ba lõ mabadoe nidanõ ba mbaʼa; lala seboea maʼosisi, lõ maholeʼõ ndraʼaga, he ba gambõlõ, ba he ba gabera, irege no aefaga ba danõoe. 
NUM.20_1.18	Ba imane razo Ndraono Gedomo: Lõ tola õtõrõ danõgoe, fa bõi fasoewõ ndraʼo chõoe. 
NUM.20_1.19	Ba lamane chõnia Iraono Gizeraëli: Lala seboea maʼosisi, ba na mabadoe gõoe idanõ, jaʼaga ba oerifõma, ba mabeʼe mbõli; ha fa matõrõ manõ! 
NUM.20_1.20	Ba imane: Lõ tola õtõrõ! Ba lafaondragõ ira Iraono Gedomo; ato zabõlõ, solohe baloese. 
NUM.20_1.21	Tobali lõ latehe Iraono Gedomo latõrõ danõra Iraono Gizeraëli; ba labõhõli ira Iraono Gizeraëli, laholeʼõ ira.
NUM.20_1.22	IV. 
NUM.20_1.23	Ba imane Jehowa chõ ndra Moze Aʼaroni, ba daʼõ, ba gahe hili Hori ba nola danõ Ndraono Gedomo: 
NUM.20_1.24	Aʼaroni, ba niʼoroedoegõ saʼae chõ ndra amami; lõʼõ sa tola ihoendragõ danõ andrõ, nibeʼegoe ba Ndraono Gizeraëli, me no lõ nifondrondrongomi niw̃aʼõgoe, ba nidanõ wasosota no. 
NUM.20_1.25	Halõ Gaʼaroni ba ononia Eleazari, ba ohe mijaw̃a ira ba hili Hori, 
NUM.20_1.26	heta noecha Gaʼaroni ba beʼe noecha nononia Eleazari; ba Aʼaroni, ba niʼoroedoegõ [chõ ndra amami]; mate dania ia ba daʼõ. 
NUM.20_1.27	Ba iʼoʼõ Moze niw̃aʼõ Jehowa chõnia, mõi ira mijaw̃a ba hili Hori ba zanehe zato fefoe. 
NUM.20_1.28	Ba iheta noecha Gaʼaroni Moze, ibeʼe noecha nononia Eleazari. Ba mate ba daʼõ Gaʼaroni, ba zoezoe hili andrõ; ba lafoeli ira mitooe, moroi ba hili, ira Moze Eleazari. 
NUM.20_1.29	Ba me laʼila sato fefoe, no mate Gaʼaroni, ba laʼeʼesi ia Iraono Gizeraëli fefoe, tõloe ngafoeloe wongi waʼara.
NUM.21_1.1	I. 
NUM.21_1.2	Ba lafaboeʼoe lira chõ Jehowa Iraono Gizeraëli, lamane: Na õbeʼe ba dangama niha andrõ, ba malachaʼõ mbanoeara. 
NUM.21_1.3	Ba iʼoʼõ wangandrõ Ndraono Gizeraëli Jehowa, ibeʼe ba dangara Ndrawa Ganaʼana andrõ; ba lalachaʼõ ira, awõ mbanoeara. Ba tebeʼe tõi mbanoea andrõ Horema.
NUM.21_1.4	II. 
NUM.21_1.5	Latahigõ Lowalangi ba he Moze, lamane: Hadia, andrõ mihetaga ba danõ Miseraji, enaʼõ tekiko ndraʼaga ba danõ si mate? Lõʼõ sa õma koee ba lõ õma idanõ ba anoezoe dõdõma gõ si lõ sõchi andrõ. 
NUM.21_1.6	Ba ifatõrõ chõra goelõ sosõfoe Jehowa, sondrooe niha, tobali ato zi mate Iraono Gizeraëli. 
NUM.21_1.7	Ba mõi ira chõ Moze, lamane: Horõma mege, me matahigõ Jehowa, awõ ndraʼoegõ; angandrõ chõ Jehowa, salahimõ, enaʼõ iheta chõma goelõ andrõ! Ba mangandrõ Moze, salahi zato. 
NUM.21_1.8	Ba imane Jehowa chõ Moze: Fazõchi wamaedo goelõ sosõfoe ba toewoe jaw̃a, ba na so nidooe, ba na ifaigi daʼõ, ba aoeri ia. 
NUM.21_1.9	Ba ifazõchi goelõ tõla Moze, ba itoewoe jaw̃a; ba na ladooe niha oelõ andrõ ba na ifaigi goelõ tõla andrõ, ba aoeri ia. 
NUM.21_1.10	III. 
NUM.21_1.11	Ba laheta ira ba Goboto ba ba Ije Haʼabari molombase, ba danõ si mate, tánõ ba gatoemboecha loeo, iʼotarai danõ Ndraono Moabi. 
NUM.21_1.12	Ba mofanõ ira ba daʼõ, ba molombase ba ndraso Zaredi. 
NUM.21_1.13	Ba mofanõ ba daʼõ, ba jefo Garono ba danõ si mate, molombase; Arono soʼoeloe ba danõ Ndraono Gamori. Ola Ndraono Moabi Garono andrõ, tánõ ba Ndraono Gamori. 
NUM.21_1.14	Andrõ wa si mané ba zoera wanoewõ Jehowa: ”Wahebi ba Zoefa, awõ ndraso andrõ, Arono andrõ, ba sanõsõ andrõ, 
NUM.21_1.15	ba ngai ndraso, iroegi tánõ ba Ari, si faola ba danõ Ndraono Moabi.” 
NUM.21_1.16	Ba moroi ba daʼõ lasaw̃a Mbeʼeri; daʼõ goemboe andrõ, niw̃aʼõ Jehowa, me imane chõ Moze; Owoeloi niha sato, enaʼõ oebeʼe gõra idanõ! 
NUM.21_1.17	Me loeo daʼõ, ba lamanõ wanoenõ Iraono Gizeraëli: ”Angoemboe, jaʼoegõ oemboe! Miʼanoenõ chõnia! 
NUM.21_1.18	Baʼa nicharoe zalaw̃a, nichao zeboea tõi ba zato, nicharoe siʼo zalaw̃a, nicharoe siʼora!” Ba moroi ba danõ si mate andrõ, ba lasaw̃a Matana; ba iʼotarai Matana, 
NUM.21_1.19	ba noemalõ ba Nahaliëli, ba moroi ba Nahaliëli, ba lasaw̃a Mbamoti; 
NUM.21_1.20	ba iʼotarai Mbamoti ba noemalõ ba zaloʼo andrõ ba danõ Ndraono Moabi, lafaoedoegõ zoezoe hili Wisiga, fetahõ danõ si mate.
NUM.21_1.21	IV. 
NUM.21_1.22	Damatõrõ danõoe; nowi ba kaboe nagoe, ba lõ mahoendragõ, ba idanõ ba mbaʼa, ba lõ mabadoe; lala seboea matõrõ, irege aefaga ba danõoe. 
NUM.21_1.23	Ba lõ itehe ba Ndraono Gizeraëli Sihona latõrõ danõnia, itema iʼowoeloi zabõlõ chõnia, ba ifaondragõ Ndraono Gizeraëli ba danõ si mate, ba me no iroegi Jahasi, ba ilaoe fasoewõ chõra. 
NUM.21_1.24	Ba teʼala ia ba mbawa ziʼõli labeʼe Iraono Gizeraëli ba lahalõ chõra danõnia, iʼotarai Garono, noemalõ ba Jaboko, irege nola Ndraono Gamoni; ola Ndraono Gamoni andrõ, ba noa sa moeʼaroʼõ. 
NUM.21_1.25	Ba atoeʼa ba mbanoea ba daʼõ fefoe Ndraono Gizeraëli, labaliʼõ banoeara mbanoea Ndraono Gamori fefoe, Hesibona andrõ, fabaja banoea sideʼide, si fabõbõ chõra, fefoe. 
NUM.21_1.26	Hesibona andrõ, ba banoea razo Ndraono Gamori, Sihona andrõ; noa sa isoewõ razo Ndraono Moabi fõna daʼo, ba no ihalõ chõnia danõnia fefoe, iroegi ba mbewe Garono. 
NUM.21_1.27	Andrõ wa lamane sanoenõ: ”Mitaboe ba Hesibona, nitaroeʼõ ba niʼaroʼõ mbanoea Zihona andrõ! 
NUM.21_1.28	Noa sa iʼotarai alitõ Hesibona, holahola galitõ iʼotarai mbanoea Zihona; daʼõ zi manga Ari Moabi, ba õsi mbanoea ba hilihili ba mbewe Garono. 
NUM.21_1.29	Alai ndraʼo ndraʼoegõ, Moabi! Si tekiko ami, jaʼami, banoea Chamosi andrõ! Tobali soloi nononia matoea, ba niraʼoe Zihona, razo Ndraono Gamori, nononia alawe ibeʼe. 
NUM.21_1.30	No maʼefasi wana chõra, ba si lõ boto saʼae Hesibona, noemalõ ba Dibona; no adoedoe mbanoea mabeʼe, irege Nofa; alitõ malaoe, iroegi Medeba.” 
NUM.21_1.31	Ba aro saʼae Ndraono Gizeraëli ba danõ Ndraono Gamori. 
NUM.21_1.32	Ba ifatenge zamaoeze Moze ba Jaʼezeri ba atoeʼa ira ba mbanoea, fabaja ba halama soja chõra. Tobali latimba Ndraono Gamori sowanoea ba daʼõ. 
NUM.21_1.33	Ba lafoeli ira foeri ba latõrõ lala ba Mbazana. Ba ifaondragõ ira Ogi, razo Mbazana, iʼohe zabõlõ chõnia fefoe, mõi fasoewõ chõra. 
NUM.21_1.34	Ba imane Jehowa chõ Moze: Bõi ataʼoefi ia, oebeʼe sa ba dangaoe ia, fabaja banoeania fefoe, ba tanõnia, ba hana na õlaoe chõnia nilaoemõ chõ Zihona no, ba Hesibona. 
NUM.21_1.35	Ba teʼala ia labeʼe, fabaja ononia ba sabõlõ chõnia fefoe, tobali samõsa lõ lasaigõ chõnia, soloi enaʼõ, ba lahalõ chõra danõnia.
NUM.22_1.1	I. 
NUM.22_1.2	Ba iʼila Balaki, ono Zifori andrõ, fefoe nilaoe Ndraono Gizeraëli ba Ndraono Gamori. 
NUM.22_1.3	Ba ataʼoe sibai Ndraono Moʼabi Ndraono Gizeraëli; ato sibai sa ira, ba hoemocha mboe Ndraono Moabi Ndraono Gizeraëli andrõ. 
NUM.22_1.4	Ba lamane Iraono Moabi ba zalaw̃a Ndraono Midiano: Ba niʼilada maʼõchṍ, ba laʼā manõ fefoe zi tefasoei jaʼita niha sato sibai andrõ, si mane saw̃i si matoea, na laʼā ndroeʼoe ba mbenoea. Ba razo Ndraono Moʼabi, me loeo daʼõ, ba jaʼia Mbalaki andrõ, ono Zifori. 
NUM.22_1.5	Ba ifatenge zinenge chõ Mbileamo, ono Mbeori, ba Wetori, ba mbewe Oiferati, ba danõ niwara, ba wogaoni jaʼia, imane chõnia: So niha, saheta ba danõ Miseraji; no lahawoei danõ, ha waʼebolo, ba iadaʼe, ba molombase ba gamaoedoegoe. 
NUM.22_1.6	Ba aine ba elifi chõgoe niha andrõ, me tebai oelaw̃a; ma atṍ oeʼila dania oeʼalani ira ba oetimba ba danõgoe. Oeʼila sa: nifahowoeʼõmõ, ba dõrõdõrṍ nifahowoeʼõ ba niʼelifimõ, ba dõrõdõrõ niʼelifi! 
NUM.22_1.7	Ba mangefa zatoea Ndraono Moabi ba satoea Ndraono Midiano, laʼohe loeo waetasa, ba laroegi Mbileamo, ba lafaʼema chõnia niw̃aʼõ Mbalaki. 
NUM.22_1.8	Ba imane chõra: Mifõrõ, ba oew̃aʼõ li chõmi, balazi hadia niw̃aʼõ Jehowa chõgoe. Ba laʼiagõ chõ Mbileamo, satoea Ndraono Moabi andrõ. 
NUM.22_1.9	Ba mõi Lowalangi chõ Mbileamo, imane chõnia: Ha niha domeoe andrõ? 
NUM.22_1.10	Ba itema li Lowalangi Bileamo, imane: Balaki andrõ, ono Zifori, razo Ndraono Moabi, no ifatenge zinenge chõgoe, imane: 
NUM.22_1.11	Hiza niha, saheta ba danõ Miseraji, no lahawoei danõ ha waʼebolo, ba aine, ba elifi ira chõgoe ma atṍ abeʼe ndraʼo oesoewõ ira ba oetimba. 
NUM.22_1.12	Ba imane Lowalangi chõ Mbileamo: Lõ tola mõiʼõ awõra, lõ tola õʼelifi niha andrõ, me no nifahowoeʼõ. 
NUM.22_1.13	Ba me moloeo ba iw̃aʼõ li Bileamo ba zatoea andrõ chõ Mbalaki, imane: Mifoeli manõ ami ba chõmi; lõʼõ sa itehe chõgoe Jehowa, mõido awõmi. 
NUM.22_1.14	Ba lafazaw̃a ira satoea Ndraono Moabi ba laroegi Mbalaki ba lamane: Lõ edõna Mbileamo mõi awõma.
NUM.22_1.15	II. 
NUM.22_1.16	Ba me laroegi Mbileamo daʼõ, ba lamane chõnia: Daʼõ niw̃aʼõ Mbalaki, ono Zifori: Bõi w̃aʼõ lõ mõiʼõ chõgoe! 
NUM.22_1.17	Eboea sibai loeooe oebeʼe, ba fefoe hadia ia niw̃aʼõoe chõgoe, ba oeʼoʼõ; ba ae elifi chõgoe niha andrõ! 
NUM.22_1.18	Ba imane Bileamo ba mbanoea Mbalaki andrõ: Ba he afõnoe nomonia firõ ba anaʼa ibeʼe chõgoe Balaki, ba tebai sa atṍ oefadaõ niw̃aʼõ Lowalangigoe Jehowa, he ba hoehoeo sideʼide, ba he ba hoehoeo seboea. 
NUM.22_1.19	Ba mifõrõ gõi ba daʼe, bongī, enaʼõ oerongo, hadia niw̃aʼõ Jehowa iadaʼe. 
NUM.22_1.20	Ba ba zi bongi, ba mõi Lowalangi chõ Mbileamo, imane chõnia: Na ba wogaoni jaʼoegõ mõi niha andrõ, ba faoso, ba ae awõra, ba bõi laoe zi tenga niw̃aʼõgoe chõoe. 
NUM.22_1.21	Ba ihoelõ wongi ifosela galidenia Bileamo, mõi ia awõ zalaw̃a draono Moabi andrõ. 
NUM.22_1.22	Ba mofõnoe Lowalangi, bõrõ weʼamõinia andrõ; ba iagõ lalania malaʼika Jehowa ba wanenaw̃a jaʼia; no fakoedo ia ba hoeloe galidenia ba fao chõnia zawoejoenia, daroea. 
NUM.22_1.23	Ba me iʼila kalidenia, no so ba lala malaʼika Jehowa ba sara wõda ba dangania, si no isõbi, ba iholeʼõ ia ba zinga lala, itõrõ mbenoea, Ba ibõzi galide Bileamo, enaʼõ ifoeli itõrõ lala. 
NUM.22_1.24	Ba iʼagõ ziseʼise lala malaʼika Jehowa, ba gotaloea kaboe nagoe, ba zi so õli, faoma fatambai. 
NUM.22_1.25	Ba me iʼila malaʼika Jehowa kalide, ba ifadege ia ba gõli, ilazi gahe Mbileamo ba gõli; ba ifoeli ibõzi ia. 
NUM.22_1.26	Ba ifoeli mowaõwaõ malaʼika Jehowa ba iʼagõ ziseʼise sibai, si lõ lala wangoholeʼõ, he ba gambõlõ ba he ba gabera. 
NUM.22_1.27	Ba me iʼila malaʼika Jehowa kalide, ba ibalõdoehini tooe danõ, barõ Mbileamo. Ba mofõnoe Mbileamõ, ihareʼõ chõnia mbõzibõzi. 
NUM.22_1.28	Ba ifehede galide Jehowa; ba imane chõ Mbileamo: Hadia horõgoe chõoe, wa õbõzibõzido, no medõloe saʼae? 
NUM.22_1.29	Imane Bileamo chõ galide: Me no õʼoʼaja ndraʼodo! Enaʼõ na so chõgoe ziʼõli, ba noa saʼae oeboenoeʼõ! 
NUM.22_1.30	Ba imane kalide chõ Mbileamo: Hadia, tenga sa kalideoe ndraʼo, si fakoedo ndraʼoegõ ba hoeloe, sagõtõ faʼara, irege maʼõchṍ andre? Hadia, no irai amoeatagoe, oelaoe chõoe zi manõ? Ba imane: Lõʼõ! 
NUM.22_1.31	Ba ibokai hõrõ Mbileamo Jehowa, ba iʼila malaʼika Jehowa, si so ba lala, sara wõda nidõni ba dangania. Ba ifaondrõ ia, ba ifalõgoe tooe ia ba danõ. 
NUM.22_1.32	Ba imane chõnia malaʼika Jehowa: Hana wa õbõzibõzi galide andrõ chõoe, no medõloe saʼae? Jaʼodo aʼi zombaʼa lala chõoe, me no lala si lõ sõchi wamaigigoe. 
NUM.22_1.33	Ba kalide andrõ, ba no iʼilado, ba no medõloe iholeʼõ ia chõgoe; na lõ iholeʼõ ia menaʼõ, ba mege saʼae oeboenoe ndraʼoegõ, ba jaʼia, ba oeʼorifi menaʼõ. 
NUM.22_1.34	Ba imane Bileamo chõ malaʼika Jehowa andrõ: Horõgoe daʼõ, lõʼõ sa oeʼila, wa jaʼoegõ zombaʼa lala chõgoe; ba na fatoewoe chõoe, ba oefoelido. 
NUM.22_1.35	Ba itema li Mbileamo malaʼika Jehowa, imane. Ae manõ awõ niha andro; ba bõi w̃aʼõ hadia zi tenga niw̃aʼõgoe chõoe! Ba fao Mbileamo ba zalaw̃a andrõ chõ Mbalaki.
NUM.22_1.36	III. 
NUM.22_1.37	Ba imane Balaki chõ Mbileamo: Hadia, tenga no mato mendroea oefatenge zinenge chõoe, ba wogaoni jaʼoegõ? Hadia mbõrõ, wa lõ mõiʼõ chõgoe? Hadia, tebai oefosoemange ndraʼoegõ! 
NUM.22_1.38	Ba imane Bileamo chõ Mbalaki: Ba no sodo ae. Ba hadia, tola maõ oew̃aʼõ hadia ia? Taroma li nibeʼe Lowalangi ba mbewegoe, daʼõ niw̃aʼõgoe dania! 
NUM.22_1.39	Ba fao Mbileamo chõ Mbalaki, ba laroegi Giriati Choesoti. 
NUM.22_1.40	Ba ibeʼe soemange [Lowalangi] zaw̃i ba biribiri Balaki, ba ifaʼoheʼõ [wõfõ] õ Mbileamo ba õ zalaw̃a andrõ, awõnia fao. 
NUM.22_1.41	Ba mahemoloe õ, ba ihoelõ wongi Balaki wolohe Bileamo, ifasao mijaw̃a ba Mbamoti Mbaʼali; ba daʼõ oroma chõnia Ndraono Gizeraëli õsa.
NUM.23_1.1	I. 
NUM.23_1.2	Ba iʼoʼõ Balaki niw̃aʼõ Mbileamo, ba labeʼe zoemange Balaki ba Bileamo, samboesamboea naha wameʼe soemange, ba sarasara nono zaw̃i ba sagesageoe mbiribiri si matoea. 
NUM.23_1.3	Ba imane Bileamo chõ Mbalaki: Iagõ daʼe, ba ngai zoemange nitoenoe; mofanõ ndraʼo, tabeʼe ifaʼeleʼõ ia chõgoe Jehowa, ba hadia niʼoromaʼõnia chõgoe, ba oeʼombachaʼõ chõoe. Ba mõi ia ba hilihili. 
NUM.23_1.4	Ba iʼoromaʼõ ia Lowalangi chõ Mbileamo, ba imane chõnia daʼõ: Naha wameʼe soemange andrõ, si fitoe, ba no oefaʼanõ, ba samboesamboea naha wameʼe soemange, ba no sarasara nono zaw̃i ba sagesageoe mbiribiri si matoea oebeʼe soemange. 
NUM.23_1.5	Ba ibeʼe ba mbewe Mbileamo daroma li Jehowa, imane chõnia: Foeliʼõ chõ Mbalaki, ba õmanõ chõnia. 
NUM.23_1.6	Ba ifoeli ia chõnia; ba lõ si teboelõ ia ba ngai zoemange andrõ chõnia, ba awõnia zatoea Ndraono Moabi fefoe. 
NUM.23_1.7	Ba iw̃aʼõ niw̃aʼõnia andrõ, imane: ”Moroi ba Garamo ifahalõʼõ ndraʼo Balaki, moroi ba hili tanõ ba gatoemboecha loeo ifakaoniʼõ ndraʼo razo Ndraono Moabi: ”Ae elifi chõgoe maʼoewoe Jakobo, ae lachaʼõ chõgoe Ndraono Gizeraëli!” 
NUM.23_1.8	He oewisa wangelifi si tenga niʼelifi Lowalangi, ba he oewisa wolachaʼõ si tenga nilachaʼõ Jehowa? 
NUM.23_1.9	Moroi ba zokara hili sa oeʼila ira, moroi ba zalaw̃a tanõ oroma ira chõgoe. Soi si no tonia nahia, si lõ mamadoro jaʼia ba ngenoli niha baero. 
NUM.23_1.10	Ha niha zangila mangerai ngawoea gawoe andrõ chõ Jakobo, ba ha niha zangila mamaʼoli liwoe Ndraono Gizeraëli? Enaʼõ na faʼamate zatoelõ tõdõ waʼamategoe dania, ba enaʼõ na faʼaetoe nosorā waʼaetoe nosogoe!” 
NUM.23_1.11	Ba imane Balaki chõ Mbileamo: Hadia nilaoemõ andrõ chõgoe! Ba wangelifi emaligoe oefaʼaso ndraʼoegõ; ba hiza, ba no õfahowoeʼõ! 
NUM.23_1.12	Ba imane: Hadia, tenga ha sambalõ nibeʼe Jehowa ba mbewegoe oew̃aʼõ?
NUM.23_1.13	II. 
NUM.23_1.14	Ba iʼohe ia ba mbenoea Zofimi ba zoezoe hili Wisiga, ba fitoe ifaʼanõ naha wameʼe soemange, ba samboesamboea naha wameʼe soemange, ba sarasara nono zaw̃i ba sagesageoe mbiribiri si matoea ibeʼe soemange. 
NUM.23_1.15	Ba imane Bileamo chõ Mbalaki: Baseʼõ ba daʼe, ba ngai zoemange nitoenoe, daʼoefaondragõ [Lowalangi] ba daʼõ. 
NUM.23_1.16	Ba ifaʼeleʼõ ia Jehowa chõ Mbileamo, ibeʼe ba mbewenia daroma li, ba imane chõnia: Foeliʼõ chõ Mbalaki ba õmanõ chõnia. 
NUM.23_1.17	Ba iroegi Mbalaki; ba lõ si teboelõ ia ba ngai zoemange andrõ chõnia, ba awõnia zatoea Ndraono Moabi. Ba isofoe chõnia Balaki, imane: Hadia niw̃aʼõ Jehowa? 
NUM.23_1.18	Ba iw̃aʼõ niw̃aʼõnia, imane: ”Laoe, jaʼoegõ Balaki, fondrondrongo! Beʼe mbõrõ dalingaoe chõgoe, jaʼoegõ, ono Zifori! 
NUM.23_1.20	Famahowoeʼõ niw̃aʼõ chõgoe, ba da mamahowoe ndraʼo ba lõ oefoeli ligoe! 
NUM.23_1.21	Famakao, ba lõ taʼila ba maʼoewoe Jakobo, ba faʼaboe dõdõ, ba lõ faloecha ba Ndraono Gizeraëli; itolo ira Lowalangira Jehowa, ba faʼowoeawoea dõdõ zalaw̃a tarongo ba chõra. 
NUM.23_1.22	No iheta ira ba danõ Miseraji Lowalangi; no faʼabõlõ gõrõbao waʼabõlõra. 
NUM.23_1.23	Lõ fachai wanaka ba maʼoewoe Jakobo, ba lõ molemba gelemoe ba Ndraono Gizeraëli. Awai niw̃aʼõda maõchṍ, ba chõ maʼoewoe Jakobo, ba chõ Ndraono Gizeraëli andrõ: Waʼeboea nilaoe Lowalangi! 
NUM.23_1.24	Famazaw̃a zingo si alawe jaʼia wamazaw̃ara jaʼira, ba femaoso zingo si matoea wemaosora; lõ mõrõ ira, na lõ moeʼā gahoeloea oea, na lõ moebadoe ndro niboenoe!” 
NUM.23_1.25	Ba imane Balaki chõ Mbileamo: Bõi elifi ira ba bõi fahowoeʼõ. 
NUM.23_1.26	Itema li Mbalaki Bileamo, imane chõnia: Tenga no oew̃aʼõ chõoe: Fefoe hadia ia niw̃aʼõ Jehowa, daʼõ oelaoe. 
NUM.23_1.27	Ba imane Balaki chõ Mbileamo: Taboe, daʼoeʼohe ndraʼoegõ ba nahia bõʼõ, ma itehe Lowalangi, ba daʼõ õʼelifi ira chõgoe. 
NUM.23_1.28	Ba iʼohe ba zoezoe hili Weoro Mbileamo Balaki, hili si otahõgõ tanõ si mate. 
NUM.23_1.29	Ba imane Bileamo chõ Mbalaki: W̃aʼõ wamaʼanõ naha wameʼe soemange chõgoe, fitoe, ba fitoe rozi hõnagõ chõgoe ba daʼe ono zaw̃i ba fitoe ngaʼeoe biribiri si matoea. 
NUM.23_1.30	Ba iʼoʼõ Balaki niw̃aʼõ Mbileamo; ba samboesamboea naha wameʼe ba sarasara nono zaw̃i ba sagesageoe mbiribiri si matoea ibeʼe soemange.
NUM.24_1.1	I. 
NUM.24_1.2	Ba me ifachõlõ ia, ba me iʼila Ndraono Gizeraëli solombase ba daʼõ, samboesamboea mado ba samboesamboea nahia, ba so chõnia Geheha Lowalangi. 
NUM.24_1.3	Ba iw̃aʼõ niw̃aʼõnia, imane: ”Daʼe niw̃aʼõ Mbileamo andre, ono Mbeori; daʼe niw̃aʼõ niha andrõ, si no teboka hõrõ. 
NUM.24_1.4	Daʼe niw̃aʼõ zamondrongo fehede Lowalangi, sanehe angilata chõ Zi lõ ambõ faʼabõlõ, si no alaoe tooe ba si no moeheta baloebaloe hõrõ: 
NUM.24_1.5	Ha lõ agasõchi nosemi, jaʼami maʼoewoe Jakobo! nahiami andrõ, jaʼami Iraono Gizeraëli. 
NUM.24_1.6	Si mane daso, si no ebolo misa, si mane kaboe ba mbewe nidanõ seboea, si mane gõna farasi, nitanõ Jehowa, si mane eresi ba mbewe nidanõ! 
NUM.24_1.7	Adoewa nidanõ ba dimba andrõ chõnia, ba si lõ ambõ idanõ nowinia. Sabõlõ moroi chõ Agagi andrõ razora, seboea sibai waʼasalaw̃ania. 
NUM.24_1.8	Lowalangi andrõ zangeheta mege ba danõ Miseraji, ba no amaedola waʼabõlõ gõrõbao chõra. Niha si faʼemali chõra, ba laʼā, larasa dõla, lafatõ nono wana chõra. 
NUM.24_1.9	No lafadõlõ ira, mõrõ ira tooe, si mane singo, ba si mane singo si alawe; ha niha zi keani jaʼira? Ha niha zamahowoeʼõ jaʼoegõ, ba nifahowoehowoeʼõ, ba ha niha zangelifi jaʼoegõ, ba niʼelifi!” 
NUM.24_1.10	II. 
NUM.24_1.11	Ba foeliʼõ manõ saʼae chõmi; tõdõgoe, ba oeʼeboeaʼõ loeooe, ba si lõ loeo ndraʼoegõ ibeʼe Jehowa. 
NUM.24_1.12	Ba imane Bileamo chõ Mbalaki: Hadia, tenga no oew̃aʼõ ba zinenge andrõ, nifatengeoe chõgoe: 
NUM.24_1.13	He afõnoe nomonia firõ ba anaʼa ibeʼe chõgoe Balaki, ba tebai zoei oefadaõ niw̃aʼõ Jehowa ba tebai oelaoe zomasi ndraʼo, ha nibeʼe Jehowa ba dõdõgoe, ha daʼõ oew̃aʼõ. 
NUM.24_1.14	Ba oefoelido saʼae ba niwama; ba hiza, daʼoebokai chõoe hadia nilaoe niha andrõ ba mbanoeaoe dania. 
NUM.24_1.15	Ba iw̃aʼõ niw̃aʼõnia, imane: ”Daʼe niw̃aʼõ Mbileamo andre, ono Mbeori, niha andrõ, si no teboka hõrõ. 
NUM.24_1.16	Daʼe niw̃aʼõ zamondrongo fehede Lowalangi, si no aboto ba dõdõ Fondrege zalaw̃a andrõ, sanehe angilata chõ Zi lõ ambõ faʼabõlõ, si no alaoe tooe ba si no moeheta baloebaloe hõrõ; 
NUM.24_1.17	”Oeʼila ia, ba lõʼõ na anehedo ia, ba arõoe na maʼifoe. 
NUM.24_1.18	Tanõ Ndraono Gedomo, ba mõi barõ mbawara, ba Seʼira, emalira, ba mõi barõ mbawara. Ba seboea toeria nilaoe Ndraono Gizeraëli, 
NUM.24_1.19	Ba maʼoewoe Jakobo iʼotarai salaw̃a, ba ihori zi no moloi mege, ba mbanoea misa!” 
NUM.24_1.20	Ba me iʼila Ndraono Gamaleki, ba iw̃aʼõ niw̃aʼõnia, imane: ”Si aʼa niha baero andrõ, ba jaʼia Ndraono Gamaleki, ba fozoenia, ba faʼatekiko!” 
NUM.24_1.21	Ba me iʼila maʼoewoe Geni andrõ, ba iw̃aʼõ niw̃aʼõnia, imane: ”No aro nahiamõ, nifanoege ba dete gara gazoenimõ. 
NUM.24_1.22	Ba faʼatekiko sa atṍ fõna Gaʼino, ha waʼara tõ na, ba laʼoloiʼõ ndraʼoegõ Dawa Asiria.” 
NUM.24_1.23	Ba imane na: ”Alai ita, ha niha zaoeri, na ifatõrõ zi manõ Lowalangi! 
NUM.24_1.24	Ba hiza nowo moroi sa ba Ndrawa Giti, fangõhõndrõgõ Ndrawa Asiria, fangõhõndrõgõ danõ si jefo; ba daʼõ gõi, ba faʼatekiko fõnania.” 
NUM.24_1.25	Ba ifazaw̃a ia Bileamo, ba wamoeli jaʼia ba chõra, ba mofanõ gõi Mbalaki.
NUM.25_1.1	I. 
NUM.25_1.2	Lakaoni ira ba wemanga ba wameʼe adoe chõra Iraono Moabi; ba manga ira ba mangaloeloe ba nadoe chõra. 
NUM.25_1.3	Ba molemba ba Mbaʼali-Weoro Ndraono Gizeraëli; ba mofõnoe Jehowa ba Ndraono Gizeraëli: 
NUM.25_1.4	Ba imane Jehowa chõ Moze: Owoeloi zatoea mbanoea fefoe, ba taw̃i ira ba zino, chõ Jehowa, enaʼõ dõhõ wõnoe Jehowa andrõ ba Ndraono Gizeraëli, si no abõlõbõlõ. 
NUM.25_1.5	Ba imane Moze ba zangoehoekoe ba Ndraono Gizeraëli. Iboenoe mbanoeania zamõsana, jaʼami, banoeania si no molemba ba Mbaʼali-Weoro andrõ! 
NUM.25_1.6	Ba so zamõsa, Iraono Gizeraëli, solohe ba chõra ono alawe Ndraono Midiano, ba zanehe Moze ba Iraono Gizeraëli sato, fefoe, me mangarõngarõ ira ba golajama nose wamaʼeleʼõ. 
NUM.25_1.7	Ba me iʼila daʼõ Fineha, ono Geleazari, maʼoewoe Gaʼaroni ere, ba maoso ia ba hoenõ zato, itoejoe doho, 
NUM.25_1.8	ba iʼoʼõ mbanoeara andrõ misi bacha, ba faoma itaroeʼõ ba daloe doho, daroea ira iwara andrõ alawe andrõ; ba dõhõ wamakao andrõ, ba Ndraono Gizeraëli. 
NUM.25_1.9	Ba faʼato zi no tekiko ba wamakao andrõ, ba no 24,000. 
NUM.25_1.10	II. 
NUM.25_1.11	Fineha andrõ, ono Geleazari, maʼoewoe Gaʼaroni ere, ba no ibeʼe alõ wõnoegoe ba Ndraono Gizeraëli, me no mofõnoe ia chõra, si mane na mofõnoefõnoe ndraʼo chõra, si mane na mofõnoefõnoe ndraʼo chõra, ba tobali lõ oehori Ndraono Gizeraëli, ba wõnoegoe andrõ. 
NUM.25_1.12	Andrõ õw̃aʼõ chõnia: Hiza, oefaboeʼoe chõnia wangorifi chõgoe. 
NUM.25_1.13	Nitehe ere ia, awõ ngaʼõtõnia dania, gõtõgõtõ waʼara; bõli gõlõnia, me no mofõnoe ia ba zõfõnoe Lowalanginia, ba me no ifaigi wameta sala ba Ndraono Gizeraëli. 
NUM.25_1.14	Ba tõi mbanoeara andrõ niboenoe, awõ ndra alawe Iraono Midiano andrõ, ba Simeri, ono Záloe, satoea mbanoea ba mado Zimeoni. 
NUM.25_1.15	Ba ira alawe Iraono Midiano niboenoe andrõ, ba Kosibi dõi, ono Zoeri, satoea mbanoea, satoea zi sawōē ba Ndraono Midiano. 
NUM.25_1.16	Ba hoemede Jehowa chõ Moze, imane: 
NUM.25_1.17	Misoewõ Ndraono Midiano, miʼalani ira. 
NUM.25_1.18	Noa sa lasoewõ ami falimosara andrõ, nilaoera chõmi, ba Weoro andrõ ba ba mbanoeara andrõ, Kosibi, ono zalaw̃a Ndraono Midiano niboenoe me loeo tefatõrõ chõmi wamakao andrõ, ba Weoro andrõ. 
NUM.26_1.1	I. 
NUM.26_1.2	Miʼofaja Ndraono Gizeraëli fefoe, si 20 fache ba si aʼa moroi andrõ, samboesamboea mado, dozi solohe baloese ba Ndraono Gizeraëli. 
NUM.26_1.3	Ba law̃aʼõ li ira Moze Eleazari chõra, ba zaloʼo tanõ Ndraono Moabi, ba gamaoedoe Jericho, 
NUM.26_1.4	chõra si 20 fache ba si aʼa moroi andrõ, dali niw̃aʼõ Jehowa chõ Moze. Ba daʼe Ndraono Gizeraëli, si otarai danõ Miseraji: 
NUM.26_1.5	Roebeno, si aʼa Ndraono Gizeraëli. Ba iraono Roebeno, ba Hanochi, toea ngaʼõtõ Hanochi andrõ; ba Waloe, toea ngaʼõtõ Waloe andrõ. 
NUM.26_1.6	Ba Heseroni, toea ngaʼõtõ Heseroni andrõ; ba Karemi, toea ngaʼõtõ Garemi andrõ. 
NUM.26_1.7	Daʼõ ngaʼõtõ Roebeno andrõ. Ba faʼato niʼofaja jaʼira, ba no 43,730. 
NUM.26_1.8	Ba ono Waloe andrõ, ba Eliabi. 
NUM.26_1.9	Ba iraono Geliabi, ba Nemoeëli ba Datano ba Abiramo. Daʼõ zalaw̃a rafe andrõ, Datano ba Abiramo, si fao chõ Gora no, me fasoso ira chõ Jehowa, 
NUM.26_1.10	me ifaboka mbawania tanõ, me itõlõ ira, awõ Gora, me tekiko zi fao andrõ, me iʼā alitõ zi 250 niha, me tobali tandra [famangelama] ira. 
NUM.26_1.11	Ba lõ si tekiko ndraono Gora. 
NUM.26_1.12	Ba ba ngaʼõtõ ndraono Zimeoni, ba Nemoeëli, toea ngaʼõtõ Nemoeëli andrõ, ba Jamini, toea ngaʼõtõ Jamini andrõ, ba Jachino, toea ngaʼõtõ Jachino andrõ, 
NUM.26_1.13	ba Sera, toea ngaʼõtõ Zera andrõ, ba Saoelo, toea ngaʼõtõ Zaoelo andrõ; 
NUM.26_1.14	daʼõ ngaʼõtõ Zimeoni andrõ, no 22,200. 
NUM.26_1.15	Ba ba ngaʼõtõ ndraono Gado andrõ, ba Sefono, toea ngaʼõtõ Zefono andrõ, ba Hagi, toea ngaʼõtõ Hagi andrõ, ba Soeni, toea ngaʼõtõ Zoeni andrõ, 
NUM.26_1.16	ba Osini, toea ngaʼõtõ Gosini andrõ, ba Eri, 
NUM.26_1.17	toea ngaʼõtõ Geri andrõ, ba Arodi, toea ngaʼõtõ Garodi andrõ, ba Areli, toea ngaʼõtõ Gareli andrõ. 
NUM.26_1.18	Daʼõ ngaʼõtõ ndraono Gado andrõ, ha waʼato ira, niʼofaja, no 40,500. 
NUM.26_1.19	Ba ono Joeda, ba Eri ba Onani, ba Eri andrõ ba Onani, ba si mate ba danõ Ganaʼana. 
NUM.26_1.20	Ba ba ngaʼõtõ ndraono Joeda andrõ, ba Sela, toea ngaʼõtõ Zela andrõ, ba Faresi, toea ngaʼõtõ Waresi andrõ, ba Sera, toea ngaʼõtõ Zera andrõ. 
NUM.26_1.21	Ba ba ndraono Waresi andrõ, ba Eseromo, toea ngaʼõtõ Geseromo andrõ, ba Hamoeli, toea ngaʼõtõ Hamoeli andrõ. 
NUM.26_1.22	Daʼõ ngaʼõtõ Joeda andrõ, ha waʼato ira, niʼofaja no 76,500. 
NUM.26_1.23	Ba ba ngaʼõtõ Isasari andrõ, ba Tola, toea ngaʼõtõ Dola andrõ, ba Foewa, toea ngaʼõtõ Woewa andrõ, 
NUM.26_1.24	ba Jasoebi, toea ngaʼõtõ Jasoebi andrõ, ba Simeroni, toea ngaʼõtõ Zimeroni andrõ. 
NUM.26_1.25	Daʼõ ngaʼõtõ Isasari andrõ, ha waʼato ira, niʼofaja, no 64,300. 
NUM.26_1.26	Ba ba ngaʼõtõ Zeboeloni, ba Seredi, toea ngaʼõtõ Zeredi andrõ, ba Elono, toea ngaʼõtõ Gelono andrõ, ba Jaleëli, toea ngaʼõtõ Jaleëli andrõ. 
NUM.26_1.27	Daʼṍ ngaʼõtõ Zeboeloni andrõ, ha waʼato ira, niʼofaja, no 60,500. 
NUM.26_1.28	Ba ngaʼõtõ Josefo, ba ononia andrõ, Manase ba Eferaji. 
NUM.26_1.29	Ba ba ndraono Manase, ba Machiro, toea ngaʼõtõ Machiro andrõ. Ono Machiro, ba Gileadi, toea ngaʼõtõ Gileadi andrõ. 
NUM.26_1.30	Ono Gileadi andrõ, ba Jezeri, toea ngaʼõtõ Jezeri andrõ, ba Heleki, toea ngaʼõtõ Heleki andrõ, 
NUM.26_1.31	ba Aseriëli, toea ngaʼõtõ Gaseriëli andrõ, ba Sichema, toea ngaʼõtõ Zichema andrõ, 
NUM.26_1.32	ba Semida, toea ngaʼõtõ Zemida andrõ, ba Heferi, toea ngaʼõtõ Heferi andrõ. 
NUM.26_1.33	Ba Selofadi andrõ, ono Heferi, ba si lõ ono matoea, ha ono alawe; ba tõi nononia alawe andrõ, ba Mala ba Noa ba Hogela ba Milika ba Tirisa. 
NUM.26_1.34	Daʼõ ngaʼõtõ Manase, ha waʼato ira niʼofaja, no 52,700. 
NUM.26_1.35	Ba daʼe ngaʼõtõ ndraono Geferaji andrõ: Soetela, toea ngaʼõtõ Zoetela andrõ, ba Becheri, toea ngaʼõtõ Mbecheri andrõ, ba Tahana, toea ngaʼõtõ Dahana andrõ. 
NUM.26_1.36	Ba daʼe Ndraono Zoetela andrõ: Erano, toea ngaʼõtõ Gerano andrõ. 
NUM.26_1.37	Daʼõ ngaʼõtõ ndraono Geferaji, ha waʼato ira, niʼofaja, no 32,500. Daʼõ ngaʼõtõ ndraono Josefo andrõ. 
NUM.26_1.38	Ba ba ngaʼõtõ ndraono Mbenijami, ba Bela, toea ngaʼõtõ Mbela andrõ ba Asibeli, toea ngaʼõtõ Gasibeli andrõ, ba Ahiramo, toea ngaʼõtõ Gahiramo andrõ, 
NUM.26_1.39	ba Soefama, toea ngaʼõtõ Zoefama andrõ, ba Hoefama, toea ngaʼõtõ Hoefama andrõ. 
NUM.26_1.40	Ba ono Mbela andrõ, ba Aradi ba Naʼama; Aradi, ba toea ngaʼõtõ Garadi andrõ, ba Naʼama, ba toea ngaʼõtõ Naʼama andrõ. 
NUM.26_1.41	Daʼõ ngaʼõtõ ndraono Mbenijami andrõ, ha waʼato ira, niʼofaja, no 45,600. 
NUM.26_1.42	Ba daʼe ngaʼõtõ ndraono Dano andrõ: Soeha, toea ngaʼõtõ Zoeha andrõ; daʼõ ngaʼõtõ Dano, ba watalifoesõta andrõ chõra. 
NUM.26_1.43	Fefoe ngaʼõtõ Zoeha andrõ, ha waʼato ira, niʼofaja, ba no 64,400. 
NUM.26_1.44	Ba ba ngaʼõtõ ndraono Gaseri, ba Jimena, toea ngaʼõtõ Jimena andrõ, ba Jisiwi, toea ngaʼõtõ Jisiwi andrõ, ba Beria, toea ngaʼõtõ Mberia andrõ. 
NUM.26_1.45	Ba iraono Mberia, ba Heberi, toea ngaʼõtõ Heberi andrõ, ba Malekiëli, toea ngaʼõtõ Malekiëli andrõ. 
NUM.26_1.46	Ba ono Gaseri alawe, ba Sera dõi. 
NUM.26_1.47	Daʼõ ngaʼõtõ ndraono Gaseri, ha waʼato ira, niʼofaja, no 53,400. 
NUM.26_1.48	Ba ba ngaʼõtõ ndraono Nafatali, ba Jaseëli, toea ngaʼõtõ Jaseëli andrõ, ba Goeni, toea ngaʼṍtõ Goeni andrõ, 
NUM.26_1.49	ba Jeseri, toea ngaʼõtõ Jeseri andrõ, ba Silemi, toea ngaʼõtõ Zilemi andrõ. 
NUM.26_1.50	Daʼõ ngaʼõtõ Nafetali ba wafalitoesõta andrõ chõra, ba faʼato niʼofaja, jaʼirá, ba no 45,400. 
NUM.26_1.51	Daʼõ niʼofaja, Iraono Gizeraëli, no 601,730.
NUM.26_1.52	II. 
NUM.26_1.53	Chõra andrõ lafaosa danõ, nitoetoe tanõ, balazi ha waʼato ira. 
NUM.26_1.54	Sato niha, ba ebolo danõ labeʼe tána chõra, ba ba zi õnaʼõna faʼato, ba laʼõnaigõ wogoi tána chõra; balazi ha waʼato niʼofaja, jaʼira, ba wogoi tána chõra. 
NUM.26_1.55	Ba nilaoe dahõdahõ ba wamaosa tanõ, samboesamboea mado zanema, balazi dõi doeara. 
NUM.26_1.56	Dali dahõdahõ, ba wamaosa chõra, tána chõra, ba zato niha ba ba zambõ faʼato. 
NUM.26_1.57	Ba daʼõ niʼofaja ono Lewi, samboesamboea watalifoesõta: Gereso andrõ, toea ngaʼõtõ Gereso, ba Kahati, toea ngaʼõtõ Gahati andrõ, ba Merari, toea ngaʼõtõ Merari andrõ. 
NUM.26_1.58	Daʼõ ngaʼõtõ Lewi andrõ: ngaʼõtõ Libeni andrõ, ba ngaʼõtõ Heberona, ba ngaʼõtõ Maheli, ba ngaʼõtõ Hoesi, ba ngaʼõtõ Gora. Ba ono Gahati, ba Ameramo andrõ; 
NUM.26_1.59	ba foʼomo Gameramo, ba Jochebe, ono Lewi alawe, ononia ba danõ Miseraji; ba ono daʼõ chõ Gameramo, ba Aʼaroni ba Moze ba talifoesõra alawe andrõ, Mirija. 
NUM.26_1.60	Ba ono Gaʼaroni, ba Nadabi ba Abihoe ba Eleazari ba Itamari. 
NUM.26_1.61	Ba Nadabi andrõ ba Abihoe, ba mate, me laʼohe fõna Jehowa galitõ si tenga. 
NUM.26_1.62	Ba faʼato niʼofaja, jaʼirá, ba no 23,000, dozi motõi matoea, si sara waw̃a faʼeboea ba si aʼa moroi andrõ. Lõʼõ sa moefao ira ba wangofaja Iraono Gizeraëli bõʼõ mege, me lõ sinemara tána chõra tanõ, ba ngai Ndraono Gizeraëli bõʼõ. 
NUM.26_1.63	Daʼõ niʼofaja ndra Moze Eleazari ere andrõ, sangofaja Iraono Gizeraëli ba zaloʼo tanõ Ndraono Moabi, ba mbewe Joridano, ba gamaoedoe Jericho. 
NUM.26_1.64	Ba samõsa lõʼõ saʼae ba daʼõ niʼofaja ndra Moze Aʼaroni ere no, me laʼofaja Ndraono Gizeraëli ba danõ si mate ba gahe hili Zinaʼi. 
NUM.26_1.65	Noa sa iw̃aʼõ chõra Jehowa, si mate ba danõ si mate ira; ba no tobali samõsa lõ si tosai, jaʼirá andrõ, baero Galebi, ono Jefoene, ba Josoea, ono Noeni. 
NUM.27_1.1	I. 
NUM.27_1.2	Laʼondrasi ndra Moze Eleazari ere andrõ ba satoea ba sato fefoe, ba golajama nose wamaʼeleʼõ, lamane: 
NUM.27_1.3	Amama, ba no mate ba danõ si mate, tenga awõ zi fao chõ Gora no, si maoso no, solaw̃a Jehowa; ba horõnia [samõsa jaʼia] mate ia. Ba lõ ono matoea chõnia. 
NUM.27_1.4	Ba hana wa labeʼe taja dõi namama ba ngaʼõtõ andrõ chõra, me no lõ ono matoea chõnia; Chõma mibeʼe dána chõma tanõ, ba ngai dalifoesõ namama! 
NUM.27_1.5	Ba iʼohe chõ Jehowa hoehoeora andrõ Moze. 
NUM.27_1.6	Ba imane Jehowa chõ Moze: 
NUM.27_1.7	Si ndroehoe niw̃aʼõ nono Zelofadi andrõ. Õbeʼe saʼae chõra dána chõra, ba ngai dalifoesõ namara, tána chõ namara enaʼõ, ba chõra mõi õbeʼe. 
NUM.27_1.8	Ba õmane ba Ndraono Gizeraëli: Na so zi mate lõ ono matoea, ba chõ nononia alawe mõi dána chõnia tanõ mibeʼe. 
NUM.27_1.9	Ba na lõʼõ gõi ono alawe chõnia, ba ba dalifoesõnia mitehe dána chõnia andrõ. 
NUM.27_1.10	Ba na lõʼõ gõi talifoesõnia, ba ba dalifoesõ namania mitehe. 
NUM.27_1.11	Ba na lõʼõ gõi talifoesõ namania, ba ba zabõlõ ahatõ chõnia ba ngaʼõtõra andrõ mõi mibeʼe; daʼõ saʼae zochõ. Daʼõ dania hoekoe ba Ndraono Gizeraëli, dali niw̃aʼõ Jehowa chõ Moze.
NUM.27_1.12	II. 
NUM.27_1.13	Ba na no õfaigi, ba laʼoroedoegõ gõi ndraʼoegõ chõ ndra toeaoe, si mane gaʼaoe Aʼaroni, si no moeʼoroedoegõ, 
NUM.27_1.14	me no lõ nifondrondrongomi niw̃aʼõgoe andrõ, ba danõ si mate Sini, me fasoso zato, me mifolachõmi menaʼõ ndraʼodo ba zanehe ira, ba nidanõ andrõ (Idanõ wasosota andrõ daʼõ ba Gadesi, ba danõ si mate Sini). 
NUM.27_1.15	Ba hoemede Moze chõ Jehowa, imane: 
NUM.27_1.16	Enaʼõ na ifataro zamõsa solohe sato Jehowa andrõ, Soʼaja noso ba mboto niha fefoe, 
NUM.27_1.17	solohe jaʼira na mofanõ ba na mangawoeli, solohe jaʼira na mõi, heza, ba na lafoeli ira baose, fa bõi hoelõ mbiribiri si lõ koebalo mbanoea Jehowa andrõ. 
NUM.27_1.18	Ba imane Jehowa chõ Moze: Halõ chõoe Josoea andrõ, ono Noeni, niha si so Eheha, toefa hõgõnia tangaoe, 
NUM.27_1.19	ba ohe chõ Geleazari ere andrõ ba ba zato fefoe, ba wamataro jaʼia ba zanehe ira; 
NUM.27_1.20	ba õhareʼõ chõnia õsa lachõmimõ andrõ, enaʼõ lafondrondrongo linia Iraono Gizeraëli sato, fefoe. 
NUM.27_1.21	Jamõi chõ Geleazari ere, enaʼõ idõni ba doena Oerimi andrõ, chõ Jehowa; balazi dania niw̃aʼõnia na mofanõ ira, ba na molombase, jaʼia ba Iraono Gizeraëli fefoe, sato fefoe. 
NUM.27_1.22	Ba iʼoʼõ Moze niw̃aʼõ Jehowa chõnia: ihalõ Josoea andrõ ba iʼohe chõ Geleazari ere ba ba zato fefoe. 
NUM.27_1.23	Ba itoefa hõgõnia tanga, ifataro ia, dali niw̃aʼõ Jehowa, nifaʼema Moze.
NUM.28_1.1	I. 
NUM.28_1.2	Beʼe li ba Ndraono Gizeraëli, õmane chõra: Bõi olifoe ami wameʼe ameʼela soemange andrõ chõgoe na inõtõ, õgoe, soemange nifatõrõ ba galitõ, nihonogõi chõgoe, samohoea chõgoe. 
NUM.28_1.3	Õmane na chõra: Daʼõ zoemange nifatõrõ ba galitṍ, nibeʼemi chõ Jehowa: Sero maʼṍchõ, ba doea rozi nono mbiribiri, si lõ sala, soemange nitoenoe, si lõ aefaʼaefa. 
NUM.28_1.4	Ono mbiribiri si sara, ba na mahemoloe mbanoea õbeʼe, ba si sara, ba na tánõ owī, ba tõloe kata hamo si sõchi, 
NUM.28_1.5	ninifachõjõ fanicha mboea zai nifoefoe, samba kata, soemange niʼā. 
NUM.28_1.6	Daʼõ zoemange nitoenoe andrõ, si lõ aefaʼaefa, nibeʼe no, ba gahe hili Zinaʼi, samohoea, nibeʼe chõ Jehowa, soemange nifatõrõ ba galitõ. 
NUM.28_1.7	Ba nifao ba zi sarasara ono mbiribiri, soemange nibadoe, ba sambasamba kata. Ba niʼamoniʼõ labeʼe chõ Jehowa zoemange nibadoe andrõ, agoe nilaoe famasa. 
NUM.28_1.8	Ba ono mbiribiri si sara, ba na tánõ owī õbeʼe; ba nifao zoemange niʼā, si mane ba zangoehoelõ wongi mege, awõ zoemange nibadoe andrõ, nifao chõnia, soemange nifatõrõ ba galitõ, nibeʼe chõ Jehowa, samohoea.
NUM.28_1.9	II. 
NUM.28_1.10	Daʼõ zoemange nitoenoe andrõ, ero na loeo sabato, baero zoemange nitoenoe andrõ, si lõ aefaʼaefa, ba soemange nibadoe andrõ, nifao ba daʼõ.
NUM.28_1.11	III. 
NUM.28_1.12	ba sarasara ono zaw̃i, ba doeadoea doemba nifao hamo si sõchi nifaroeka fanicha, soemange niʼā, ba sagesageoe biribiri si matoea, ba tõloetõloe hinaoja hamo si sõchi, nifaroeka fanicha, soemange niʼā, 
NUM.28_1.13	ba sarasara ono mbiribiri, ba tõloetõloe kata hamo si sõchi, nifaroeka fanicha, soemange niʼā, — soemange nitoenoe, samohoea, soemange nifatõrõ ba galitõ, nibeʼe chõ Jehowa. 
NUM.28_1.14	Ba ba zoemange nibadoe andrõ, nifao ba daʼõ, ba sarasara ono zaw̃i, ba sambasamba hinaoja nagoe ba sagesageoe biribiri si matoea, ba sambasamba kata a matonga, ba sarasara ono mbiribiri, ba sambasamba kata. Daʼõ zoemange nitoenoe andrõ nibeʼe, ero na fasoelõna, dõfi fasoei manõ. 
NUM.28_1.15	Ba baero õ, ba sageoe nambi si matoea, soemange fameta horõ, nibeʼe chõ Jehowa; baero zoemange nitoenoe andrõ, si lõ aefaʼaefa, ba baero zoemange nibadoe andrõ, nifao ba daʼõ, wameʼe daʼõ.
NUM.28_1.16	IV. 
NUM.28_1.17	Ba ba zi mewelelima ba mbaw̃a daʼõ, ba aechoe ba danõ gowasa andrõ. Fitoe bongi waʼara teʼā roti si lõ moeʼaisõni. 
NUM.28_1.18	Na loeo si fõfõna andrõ, ba owoelo ba niʼamoniʼõ ba lõ tola mihalõ hadia ia halõw̃õ ba daʼõ. 
NUM.28_1.19	Ba nibeʼe chõ Jehowa soemange nifatõrõ ba galitõ, soemange nitoenoe, ba doea rozi nono zaw̃i, si matoea, ba sageoe mbiribiri si matoea ba fitoe rozi nono mbiribiri; si lõ sala, mibeʼe. 
NUM.28_1.20	Ba nifao ba daʼõ, soemange niʼā, ba hamo si sõchi, nifaroeka fanicha, doea doemba zi fao ba nono zaw̃i, ba tõloe hinaoja ba mbiribiri si matoea andrõ; 
NUM.28_1.21	ba sarasara ono mbiribiri si fitoe andrõ, ba tõloetõloe kata mifao. 
NUM.28_1.22	Ba baero õ, ba sageoe nambi si matoea, soemange fameta horõ, ba wameta salami andrõ. 
NUM.28_1.23	Daʼõ [fefoe] mibeʼe, lõ lai zoemange nitoenoe andrõ ba zangoehoelõ wongi, nibeʼe soemange nitoenoe si lõ aefaʼaefa. 
NUM.28_1.24	Soemange daʼõ nibeʼe chõ Jehowa, õ soemange nifatõrõ ba galitõ, samohoea, ero maʼṍchõ, fitoe bongi waʼara; baero zoemange nitoenoe andrõ si lõ aefaʼaefa andrõ, ba baero zoemange nibadoe andrõ, nifao ba daʼõ wameʼe jaʼia. 
NUM.28_1.25	Ba na loeo si fitoe, ba owoelo ami ba niʼamoniʼõ, ba lõ tola mihalõ hadia ia halõw̃õ ba daʼõ.
NUM.28_1.26	V. 
NUM.28_1.27	Ba soemange nitoenoe, samohoea, nibeʼemi chõ Jehowa, ba doea rozi nono zaw̃i ba sageoe mbiribiri si matoea ba fitoe rozi nono mbiribiri. 
NUM.28_1.28	Ba nifao ba daʼõ soemange niʼā, ba hamo si sõchi nifaroeka fanicha, sarasara ono zaw̃i ba doeadoea doemba, ba ba mbiribiri si matoea andrõ, 
NUM.28_1.29	ba tõloe hinaoja, ba sarasara ono mbiribiri si fitoe andrõ, ba tõloetõloe kata; 
NUM.28_1.30	ba sageoe nambi si matoea, ba wameta salami. 
NUM.28_1.31	Baero zoemange nitoenoe andrõ, si lõ aefaʼaefa andrõ, ba baero zoemange niʼā ba soemange nibadoe, nifao ba daʼõ, wameʼemi jaʼia; si lõ sala mibeʼe.
NUM.29_1.1	I. 
NUM.29_1.2	Ba soemange nitoenoe, samohoea, nibeʼemi chõ Jehowa ba daʼõ, ba sara nono zaw̃i, si matoea, ba sageoe mbiribiri, si matoea ba fitoe rozi nono mbiribiri, si dõfi faʼeboea, si lõ sala. 
NUM.29_1.3	Ba nifao ba daʼõ, soemange niʼā, hamo si sõchi, nifaroeka fanicha, ba doea doemba ba nono zaw̃i andrõ, ba tõloe hinaoja ba mbiribiri si matoea andrõ, 
NUM.29_1.4	ba sarasara ono mbiribiri andrõ si fitoe, ba tõloetõloe kata. 
NUM.29_1.5	Ba baero õ, ba sageoe nambi si matoea, soemange fameta horõ, ba wameta salami, 
NUM.29_1.6	baero zoemange nitoenoe andrõ na fasoelõna, awõ zoemange niʼā, nifao ba daʼõ, ba baero zoemange nitoenoe andrõ sero maʼṍchõ ba soemange niʼā andrõ, ba soemange nibadoe, nifao, nifachoi andrõ — samohoea, soemange nifatõrõ ba galitõ, nibeʼe chõ Jehowa.
NUM.29_1.7	II. 
NUM.29_1.8	Ba soemange nitoenoe, nibeʼemi chõ Jehowa, samohoea, ba sara nono zaw̃i, si matoea, ba sageoe mbiribiri si matoea ba fitoe rozi nono mbiribiri si dõfi faʼeboea; si lõ sala mibeʼe. 
NUM.29_1.9	Ba nifao ba daʼõ, soemange niʼā, ba hamo si sõchi nifaroeka fanicha, doea doemba ba nono zaw̃i andrõ, ba tõloe hinaoja ba mbiribiri si matoea, 
NUM.29_1.10	ba sarasara ono mbiribiri andrõ, ba tõloetõloe kata. 
NUM.29_1.11	Ba baero õ, ba sageoe nambi si matoea, soemange fameta horõ, lõ lai zoemange fameta horõ andrõ, ba wameta salami, ba lõ lai zoemange nitoenoe andrõ, sero maʼṍchõ ba soemange niʼā ba soemange nibadoe, nifao ba daʼõ.
NUM.29_1.12	III. 
NUM.29_1.13	Ba soemange nitoenoe nibeʼemi soemange nifatõrõ ba galitõ, samohoea chõ Jehowa, ba feledõloe nono zaw̃i, si matoea, ba doea geoe mbiribiri si matoea, ba feleõfa nono mbiribiri, si dõfi faʼeboea; ba si lõ sala. 
NUM.29_1.14	Ba nifao ba daʼõ, soemange niʼā, ba hamo si sõchi, nifaroeka fanicha, sarasara ono zaw̃i andrõ, si feledõloe, ba doeadoea doemba, ba sagesageoe biribiri si matoea, ba tõloetõloe hinaoja, 
NUM.29_1.15	ba sarasara ono mbiribiri andrõ, si feleõfa, ba tõloetõloe kata. 
NUM.29_1.16	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ ba soemange niʼā ba soemange nibadoe, nifao ba daʼõ. 
NUM.29_1.17	Ba mahemoloe õ, ba felendroea rozi nono zaw̃i, si matoea, ba doea geoe mbiribiri si matoea, ba feleõfa rozi nono mbiribiri, si dõfi faʼeboea, si lõ sala, 
NUM.29_1.18	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.19	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ ba soemange niʼā andrõ ba soemange nibadoe, nifao ba daʼõ. 
NUM.29_1.20	Ba mahemoloe õ, ba felezara rozi nono zaw̃i, ba doea geoe mbiribiri si matoea, ba feleõfa nono mbiribiri si lõ sala, 
NUM.29_1.21	si dõfi faʼeboea, awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.22	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ, ba soemange niʼā andrõ ba soemange nibadoe, nifao ba daʼõ. 
NUM.29_1.23	Ba mahemoloe õ, ba foeloe rozi nono zaw̃i, ba doea geoe mbiribiri si matoea ba feleõfa rozi nono mbiribiri, si lõ sala, si dõfi faʼeboea, 
NUM.29_1.24	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.25	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ ba soemange niʼā andrõ ba soemange nibadoe, nifao ba daʼõ. 
NUM.29_1.26	Ba mahemoloe õ, ba siw̃a rozi nono zaw̃i, ba doea geoe mbiribiri si matoea ba feleõfa rozi nono mbiribiri, si lõ sala, si dõfi faʼeboea, 
NUM.29_1.27	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.28	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ, ba soemange niʼā andrõ ba soemange nibadoe, nifao ba daʼõ. 
NUM.29_1.29	Ba mahemoloe õ, ba w̃aloe rozi nono zaw̃i ba doea geoe mbiribiri si matoea ba feleõfa rozi nono mbiribiri, si lõ sala ba si dõfi faʼeboea, 
NUM.29_1.30	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.31	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ, ba soemange niʼā andrõ ba soemange nibadoe, nifao ba daʼõ. 
NUM.29_1.32	Ba mahemoloe õ, ba fitoe rozi nono zaw̃i ba doea geoe mbiribiri si matoea ba feleõfa nono mbiribiri, si lõ sala, si dõfi faʼeboea, 
NUM.29_1.33	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.34	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ, ba soemange niʼā andrõ ba soemange nibadoe, nifao ba daʼõ. 
NUM.29_1.35	Ba na loeo si w̃aloe, ba owoelo ami; ba lõ tola mihalõ hadia ia halõw̃õ ba daʼõ. 
NUM.29_1.36	Ba soemange nitoenoe, nibeʼemi soemange nifatõrõ ba galitõ, samohoea chõ Jehowa, ba sara nono zaw̃i ba sageoe mbiribiri si matoea, ba fitoe rozi nono mbiribiri, si lõ sala, si dõfi faʼeboea, 
NUM.29_1.37	awõ zoemange niʼā andrõ ba soemange nibadoe, nifao ba daʼõ, ba nono zaw̃i andrõ ba ba mbiribiri si matoea ba ba nono mbiribiri andrõ, dali waʼoja, balazi nifachoi andrõ. 
NUM.29_1.38	Ba baero õ, ba sageoe nambi si matoea, soemange fameta horõ, lõ lai zoemange nitoenoe andrõ, sero maʼṍchõ, ba soemange niʼā andrõ ba soemange nibadoe, nifao ba daʼõ. 
NUM.29_1.39	Daʼõ zoemange nibeʼemi chõ Jehowa, na baw̃a gowasa andrõ chõmi, baero nibeʼemi soemange nitoenoe ba soemange niʼā ba soemange nibadoe ba soemange fangorifi, he na ba wanõrõ amaboeʼoela li, ba he na saoha gõlõ.
NUM.30_1.1	I. 
NUM.30_1.2	Ba hoemede Moze ba zatoea mado Ndraono Gizeraëli, imane: Daʼõ ia, niʼoroiʼõ Jehowa. 
NUM.30_1.3	Na so zamaboeʼoe linia chõ Jehowa, ma na mõi ba hõloe, wamaboeʼoe famoni hadia ia, ba lõ tola ifoeli linia, jamoetõrõ sibai niw̃aʼõnia andrõ. 
NUM.30_1.4	II. 
NUM.30_1.5	ba na irongo amania gamaboeʼoela linia ba famoni andrõ, nifaboeʼoenia, ba na lõ hedehedenia, ba tebai awoeʼa gamaboeʼoela linia fefoe, ba famoninia fefoe, nifaboeʼoenia, ba tebai awoeʼa. 
NUM.30_1.6	Ba na itenaw̃a ia amania, na loeo irongo, ba si lõʼõ gamaboeʼoelania fefoe, awõ wamoni andrõ, nifaboeʼoenia; ba ibeʼe aefa zalania Jehowa, me no amania zanenaw̃a jaʼia. 
NUM.30_1.7	Ba na lahalõ ia lõ moetõrõ gamaboeʼoela li, ba ma hadia niw̃aʼõnia, si lõ moeʼodõdõgõ sibai, wamaboeʼoe hadia ia, 
NUM.30_1.8	ba na irongo sangai jaʼia, ba na lõ hedehedenia ba daʼõ, na loeo irongo, ba lõ awoeʼa gamaboeʼoela linia, ba famoninia andrõ, nifaboeʼoenia, ba lõ awoeʼa. 
NUM.30_1.9	Ba na itenaw̃a ia foʼomonia, na loeo irongo, ba amaedola zi lõʼõ gamaboeʼoela li andrõ, si lõ moetõrõ na, ibeʼe, awõ niw̃aʼõnia andrõ, si lõ moeʼodõdõgõ sibai, wamaboeʼoe hadia ia, ba ibeʼe aefa zalania Jehowa.
NUM.30_1.10	III. 
NUM.30_1.11	Ba na baomo woʼomonia ifaboeʼoe linia, ma si mõi ba hõloe, wamaboeʼoe hadia ia wamoni, ba na irongo foʼomonia, 
NUM.30_1.12	ba na lõ hedehedenia ba daʼõ, ba na lõ itenaw̃a ia, ba tebai awoeʼa gamaboeʼoela linia fefoe, ba famoni andrõ fefoe, nifaboeʼoenia, ba tebai awoeʼa. 
NUM.30_1.13	Ba na awoeʼa ibeʼe foʼomonia, na loeo irongo nifaboeʼoe andrõ, ba amaedola zi lõʼõ fefoe niw̃aʼõnia, he na amaboeʼoela li, ba he na famoni nifaboeʼoenia; no si lõʼõ ibeʼe foʼomonia, andrõ wa ibeʼe aefa zalania Jehowa. 
NUM.30_1.14	Fefoe gamaboeʼoela linia ba fefoe wamaboeʼoenia famoni, ba wamakao jaʼia, si no mõi ba hõloe ia, ba foʼomonia zangila mameʼe aró, ba faʼomonia gõi zangila mameʼe si lõʼõ. 
NUM.30_1.15	Na lõ hedehede woʼomonia ba daʼõ, ha oega bongi, ba tebai awoeʼa ibeʼe gamaboeʼoela linia fefoe, si lõ moetõrõ na, ba he famoninia fefoe; bõrõ wa lõ hedehedenia, me loeo irongo; ba daʼõ tebai awoeʼa. 
NUM.30_1.16	Ba na amaedola zi lõʼõ ibeʼe, na no irongo mege, ba ihalõ horõnia horõ ndra alawe andrõ ba daʼõ. 
NUM.30_1.17	Daʼõ gamachoita, niw̃aʼõ Jehowa chõ Moze, amachoita ba ndra matoea ba chõ woʼomonia, ba amachoita chõ nama ba chõ nononia alawe, si lõ moehalõ, si so baomo namania na.
NUM.31_1.1	I. 
NUM.31_1.2	Laoe mbalõ Ndraono Gizeraëli ba Ndraono Midiano andrõ; ba na aefa daʼõ, ba niʼoroedoegõ chõ ndra toeaoe ndraʼoegõ. 
NUM.31_1.3	Ba hoemede Moze ba zato, imane: Miʼaʼaroʼõ niha, banoeami ba wanoewõ, enaʼõ lasoewõ Ndraono Midiano andrõ, ba wolaoe balõ Jehowa ba Ndraono Midiano. 
NUM.31_1.4	Dozi mado Ndraono Gizeraëli, ba hõnõhõnõ zamboesamboea mado mifatenge ba wanoewõ andrõ. 
NUM.31_1.5	Ba latoetoejoe ba ngahõnõ Ndraono Gizeraëli hõnõhõnõ zamboesamboea mado, niʼaʼaroʼõ ba wanoewõ andrõ, felendroea ngahõnõ fefoe. 
NUM.31_1.6	Ba ifatenge ira ba wanoewõ Moze, hõnõhõnõ zamboesamboea mado; ba ifao chõra Wineha andrõ, ono Geleazari andrõ, ba wanoewõ; solohe fakake niʼamoniʼõ andrõ daʼõ, ba torofe fangechoegõ niha. 
NUM.31_1.7	Ba mõi ira manoewõ Iraono Midiano, dali niw̃aʼõ Jehowa chõ Moze, ba laboenoe fefoe motõi matoea. 
NUM.31_1.8	Ba he razo ba Ndraono Midiano ba laboeboenoe, awõ niʼõʼõtõra andrõ, jaʼia Ewi andrõ ba Dekemi ba Soeri ba Hoeri ba Reba, razo Ndraono Midiano, si dalima; ba he Bileamo andrõ, ono Mbeori, ba laboenoe bawa ziʼõli. 
NUM.31_1.9	Ba laraʼoe ndra alawe Ndraono Midiano Iraono Gizeraëli, fabaja iraono sawoejoe chõra, ba laʼohe, ba oerifõra sonoro fefoe ba oerifõra bõʼõ fefoe, awõ nibajabajara fefoe, ba laʼohe, ahoeloeara. 
NUM.31_1.10	Ba banoeara ba nahiara fefoe, ba osera fefoe, ba latoenoe. 
NUM.31_1.11	Ba lahalõ fefoe nihalõra andrõ, ahoeloea andrõ fefoe, he niha, ba he oerifõ, 
NUM.31_1.12	ba laʼohe chõ Moze niha andrõ, niraʼoera ba ahoeloea bõʼõ, awõ nibajabaja andrõ, nihalõra, ba chõ Geleazari ere ba ba Ndraono Gizeraëli sato, ba golombasew̃a ba zaloʼo tanõ Ndraono Moabi ba ndraso Joridano, ba gamaoedoe Jericho.
NUM.31_1.13	II. 
NUM.31_1.14	Ba mofõnoe Moze ba zolohe sanoewõ, ba goemandra zi hõnõ ba ba goemandra zi otoe, si oroi, manoewõ. 
NUM.31_1.15	Imane chõra Moze: Hadia, no ahori miʼorifi ndra alawe? 
NUM.31_1.16	No jaʼirá mbõrõ wangerogõ Ndraono Gizeraëli Jehowa, me no iw̃aʼõ chõra Bileamo andrõ, ba Weoro andrõ, tobali itõrõ mbanoea Jehowa famakao. 
NUM.31_1.17	Ba miboenoe fefoe motõi matoea ba ndraono andrõ, ba dozi ira alawe ba zi no oroedoe ira matoea, ba miboenoe; 
NUM.31_1.18	ba dozi ono alawe ba zi lõ irai oroedoe ira matoea, ba miʼorifi chõmi. 
NUM.31_1.19	Ba jaʼami, ba fitoe bongi miʼiagõ baero golombasew̃a; dozi ami si no mamoenoe niha ba si no mombambaja niboenoe, ba na loeo si tõloe ba na loeo si fitoe, ba misalaʼõ ami, fabaja niʼohemi andrõ, niraboe. 
NUM.31_1.20	Ba si manõ gõi noecha fefoe ba gamagama oeli zaw̃i ba gamagama boe mbiribiri fefoe ba fakake eoe fefoe, misalaʼõ. 
NUM.31_1.21	Ba imane Eleazari ere ba zabõlõ andrõ, si no mõi manoewõ mege: Daʼõ goroisa andrõ, niʼoroiʼõ Jehowa chõ Moze. 
NUM.31_1.22	Ba anaʼa ba firõ ba tõla ba siʼõli ba simo mbanoea ba simo itõ, 
NUM.31_1.23	fefoe hadia ia zanaha ba galitõ, ba mifatõrõ ba galitõ, ba aheta waʼaraʼiõnia; hatṍ fanasa jaʼia ba nidanõ fangehao andrõ. Ba fefoe hadia ia zi lõ manaha ba galitõ, ba ba nidanõ mifatõrõ. 
NUM.31_1.24	Ba na no mibabago noechami, na loeo si fitoe andrõ, ba no aheta waʼaraʼiõmi, ba tola saʼae mifoeli ami ba golombasew̃a.
NUM.31_1.25	III. 
NUM.31_1.26	Ofaja fefoe ha waʼoja gahoeloea andrõ, nihalõ, he niha, ba he oerifõ, jaʼoegõ ba Eleazari ere ba satoea mbanoea. 
NUM.31_1.27	Ba si matonga, ba õbeʼe ba zi no fao ba wanoewõ, si no mõi mege, ba si matonga, ba ba zato. 
NUM.31_1.28	Ba ba zanoewõ andrõ, si no mõi mege, ba õhalõ mbeo, chõ Jehowa, samboea ba zi 500, he niha ba he saw̃i ba he kalide ba he biribiri. 
NUM.31_1.29	Ba zi matonga tána chõra mihalõ ba mibeʼe ba danga Geleazari ere, soemange fegero chõ Jehowa. 
NUM.31_1.30	Ba ba zi matonga ba Ndraono Gizeraëli, ba samboesamboea õtoetoejoe ba zi limalima woeloe, he niha ba he saw̃i ba he kalide ba he biribiri — oerifõ andrõ fefoe —, ba õbeʼe ba danga nono Lewi, sangaingai halõw̃õ andrõ ba nose Jehowa. 
NUM.31_1.31	Ba laʼoʼõ niw̃aʼõ Jehowa chõ Moze ira Moze Eleazari ere. 
NUM.31_1.32	Ba faʼoja gahoeloea andrõ, si tosai ahoeloea zanoewõ andrõ, ba no 675,000 ngaʼeoe mbiribiri,
NUM.31_1.33	ba 72,000 zaw̃i,
NUM.31_1.34	ba 61,000 galide:
NUM.31_1.35	ba ba niha, ba faʼato nono alawe andrõ, ba zi lõ irai oroedoe ira matoea, ba no 32,000 niha. 
NUM.31_1.36	Ba si matongania andrõ, tána ba zi no mõi manoewõ, ba 337,500 mbiribiri, 
NUM.31_1.37	ba beo chõ Jehowa, biribiri andrõ, ba no 675 ngaʼeoe, ba 36,000 zaw̃i, 
NUM.31_1.38	ba beo daʼõ chõ Jehowa, ba 72 ngaʼeoe, ba 30,500 galide, 
NUM.31_1.39	ba beo daʼõ chõ Jehowa, ba 61 ngaʼeoe; 
NUM.31_1.40	ba 16,000 niha ba beo daʼõ chõ Jehowa, ba 32 niha. 
NUM.31_1.41	Ba beo andrõ, nibeʼe soemange fegero chõ Jehowa, ba ibeʼe ba danga Geleazari ere Moze, dali niw̃aʼõ Jehowa chõ Moze. 
NUM.31_1.42	Ba ba zi matongania andrõ, tána ba Ndraono Gizeraëli, niʼoniagõ Moze ba dána ba zanoewõ andrõ, 
NUM.31_1.43	(ba dána ba zato, si matonga andrõ, ba no 337,500 mbiribiri,
NUM.31_1.44	ba 36,000 zaw̃i,
NUM.31_1.45	ba 30,500 galide,
NUM.31_1.46	ba 16,000 niha), —
NUM.31_1.47	ba zi matonga andrõ, tána ba Ndraono Gizeraëli, ba itoetoejoe Moze, samboesamboea ba zi limalima woeloe, he niha, ba he oerifõ, ba ibeʼe ba danga nono Lewi, sangaingai halõw̃õ andrõ ba nose Jehowa, dali niw̃aʼõ Jehowa chõ Moze.
NUM.31_1.48	IV. 
NUM.31_1.49	No laʼofaja waʼato zanoewõ andrõ niʼohema, enonimõ, ba samõsa lõ nirongoma si lõʼõ; 
NUM.31_1.50	andrõ mabeʼe zoemange Jehowa, fangandrõ nosoma chõ Jehowa, hadia nihalõ zamõsana ahoeloea gamagama anaʼa ba kõla ba tõla gasa ba laedoeroe ba saeroe dalinga ba aja bõʼõ. 
NUM.31_1.51	Ba lahalõ chõra ganaʼa andrõ ira Moze Eleazari ere — hadia ia ngawalõ naja —. 
NUM.31_1.52	Ba faʼeboea ganaʼa andrõ, nibeʼera soemange si no amaedola wegero chõ Jehowa, ba no 16,750 sekeli; nibeʼe goemandra zi hõnõ ba koemandra zi otoe. 
NUM.31_1.53	Ba sanoewõ sato, ba no oi zara moraboe gõi: 
NUM.31_1.54	Ba lahalõ ganaʼa andrõ chõ goemandra zi hõnõ ba chõ goemandra zi otoe ira Moze Eleazari ere, ba labeʼe ba nose wamaʼeleʼõ, enaʼõ itõrõtõrõ tõdõ Jehowa Ndraono Gizeraëli.
NUM.32_1.1	I. 
NUM.32_1.2	Ba so ira, mado Gado ba mado Roebeno, lamane chõ ndra Moze Eleazari ere ba ba zatoea mbanoea: 
NUM.32_1.3	Ataroto andrõ ba Dibona ba Jaʼezeri ba Nimera ba Eleale ba Sebama ba Nebo ba Beono, 
NUM.32_1.4	tanõ andrõ, nitolo Jehowa Iraono Gizeraëli, ba wameʼe barõ mbawara, ba no sõchi sibai tanõ zoja oerifõ, ba no soja oerifõ zawoejoemõ andre. 
NUM.32_1.5	Ba lamane na: Na no atṍ faloecha ndraʼaga waʼeboea dõdõoe, ba he wisa na tetehe ba zawoejoemõ andre danõ daʼõ, chõra ba ba ngaʼõtõra mitooe; bõi faʼõtõ ba Joridano ndraʼaga! 
NUM.32_1.6	Ba imane Moze ba mado Gado andrõ ba ba mado Roebeno: Hana, si mõi manoewõ dalifoesõmi, ba si iagõ daʼe ami? 
NUM.32_1.7	Hana wa mibeʼe ataʼoe dalifoesõmi, weʼamõi mijefo ba danõ andrõ, nibeʼe Jehowa chõra? 
NUM.32_1.8	Si manõ sibai wolaoe ndra amami mege, me oefatenge ira no, iʼotarai Gadesi Mbarenea, ba wamaigi tanõ andrõ. 
NUM.32_1.9	Me no laroegi ndraso Esikoli, ba lafetaʼoe Ndraono Gizeraëli, tobali lõ edõna mõi ira ba danõ andrõ, nibeʼe Jehowa chõra. 
NUM.32_1.10	Ba me loeo daʼõ, ba mofõnoe Jehowa, ba fahõloe ia, imane: 
NUM.32_1.11	Niha andrõ, si otarai danõ Miseraji, si no doea woeloe fache ba si aʼa moroi andrõ, ba bõi jalaʼila danõ andrõ, nifaboeʼoegoe chõ ndra Aberahamo, Izaʼaki, Jakobo, fahõloesa, me no lõ niʼoigõra tõdõra woloʼõ chõgoe, 
NUM.32_1.12	baero Galebi andrõ, ono Jefoene, maʼoewoe Geni andrõ, ba Josoea, ono Noeni, me no jaʼira zoloʼõ sibai chõgoe. 
NUM.32_1.13	Ba mofõnoe Jehowa ba Ndraono Gizeraëli; ba ifangõrõngõrõ ira ba danõ si mate, õfa woeloe fache waʼara, erege noahori mate zi sagõtõ niha andrõ, si no mosala chõ Jehowa. 
NUM.32_1.14	Ba iadaʼe, ba no maoso ami, fangali ndra namami, madooe zamazõchi horõ, ba wondrooeʼõ na fõnoe Jehowa andrõ ba Ndraono Gizeraëli, si no toʼoea abõlõbõlõ. 
NUM.32_1.15	Ba na miʼerogõ ia, ba iradõ na ira ba danõ si mate, ba mibeʼe tekiko ira fefoe. 
NUM.32_1.16	Ba laʼondrasi ia, ba lamane: Damafazõchi kandra mbiribiri ba daʼe, nahia goerifõma andrõ, ba mataroeʼõ mbanoea nahia [woʼomoma ba nahia], ndraono soewoejoe chõma; 
NUM.32_1.17	ba jaʼaga, ba maʼaroʼõ ndraʼaga, ba fõna Ndraono Gizeraëli soga, irege no maʼohe ira ba nahara; ba ba mbanoea saro laʼiagõ [foʼomoma ba] iraono sawoejoe chõma, bõrõ niha ba danõ andrõ, [si faʼemali chõda]. 
NUM.32_1.18	Lõ mangawoeliga ba nahiama, irege no mõi ba Ndraono Gizeraëli fefoe dána chõra andrõ, tanõ. 
NUM.32_1.19	Lõʼõ sa manema ndraʼaga tána chõma, awõra, jefo Joridano, no tána chõma danõ tánõ ba gatoemboecha loeo, iʼotarai Joridano.
NUM.32_1.20	II. 
NUM.32_1.21	ba na miʼõtõ Joridano, fõna Jehowa, dozi ami, si no mangaro, irege no itimba fõnania zi faʼoedoe chõnia, ba na awena dania mifoeli ami, 
NUM.32_1.22	na no ibeʼe barõ mbawania danõ Jehowa, ba aefa ami ba chõ Jehowa ba ba Ndraono Gizeraëli, ba taná chõmi dania danõ andre, dali zomasi Jehowa. 
NUM.32_1.23	Ba na tenga si manõ wolaoemi, ba mosala ami ba daʼõ chõ Jehowa, ba miʼila dania hadia zi gõna ami, ba lalõmi andrõ. 
NUM.32_1.24	Mitaroeʼõ chõmi mbanoea, nahia [woʼomomi ba nahia] ndraono sawoejoe chõmi, ba mifazõchi kandra mbiribirimi ba miʼoʼõ niw̃aʼõgoe chõmi. 
NUM.32_1.25	Ba latema li Moze mado Gado ba mado Roebeno, lamane: Laʼaʼõ niw̃aʼõoe sawoejoemõ, jaʼoegõ Toea! 
NUM.32_1.26	Iraono sawoejoe chõma ba foʼomoma, ba oerifõma, noemalõ oerifõma sonora fefoe, ba hana na torõi foeri ba daʼe, ba mbanoea Gileadi andre. 
NUM.32_1.27	Ba jaʼaga sawoejoemõ andre, ba maʼõtõ Joridano fõna Jehowa, ba wanoewõ, ha waʼato ndraʼaga, si no mangarõ, si mane niw̃aʼõoe, jaʼoegõ Toea. 
NUM.32_1.28	Ba ibeʼe li Moze chõ Geleazari ere ba chõ Josoea, ono Noeni ba ba zatoea mado Ndraono Gizeraëli, ba chõra andrõ; imane chõra Moze: 
NUM.32_1.29	Na no mõi mijefo Joridano mado Gado ba mado Roebeno, awõmi, fõna Jehowa, ba wanoewõ, ha waʼato ira, si no mangaró, ba na no moebeʼe barõ mbawami danõ, ba mibeʼe chõra danõ Gileadi, tána chõra ba ba ngaʼõtõra mitooe. 
NUM.32_1.30	Ba na lõ fao ira chõmi mijefo, si no mangaró ba wanoewõ, ba ba danõ Ganaʼana tefataro ira, ba ngaimi. 
NUM.32_1.31	Ba lamane mado Gado ba mado Roebeno: Hadia niw̃aʼõ Jehowa ba chõma, jaʼaga, sawoejoemõ andre, ba maʼoʼõ. 
NUM.32_1.32	Mangaró ndraʼaga ba mõiga mijefo ba danõ Ganaʼana, fõna Jehowa, enaʼõ lõ teboelõ chõma dána chõma ba zi tambai Joridano. 
NUM.32_1.33	Ba ibeʼe chõra Moze –– ba mado Gado ba ba mado Roebeno ba ba zi matonga mado Manase, ono Josefo — ibeʼe chõra, ba amatõrõw̃a Zihona andrõ, razo Ndraono Gamori, awõ gamatõrõw̃a Ogi andrõ, razo Mbazana, tanõ andrõ, fabaja banoea ba danõ, awõ mbenoeara, banoea ba danõ misa. 
NUM.32_1.34	Ba mado Gado andrõ, ba lafoeli lataroeʼõ Dibona ba Ataroto ba Aroëri, 
NUM.32_1.35	ba Ateroti Zofana ba Jaʼezeri ba Jogebeha, 
NUM.32_1.36	ba Beti Nimera ba Beti Harana, banoea saró, awõ kandra mbiribiri. 
NUM.32_1.37	Ba mado Roebeno, ba lafoeli lataroeʼõ Hesibona ba Eleale ba Kiriataʼi, 
NUM.32_1.38	ba Nebo ba Baʼali Meono, nifalalini tõi, ba Sibema; ba banoea andrõ nifoelira fanaroeʼõ, ba lafotõi si bohooe. 
NUM.32_1.39	Ba iraono Machiro andrõ, ono Manase, ba ba Gileadi mõi, ba lahalõ chõra, latimba Ndraono Gamori, banoea si tohõna andrõ. 
NUM.32_1.40	Ba itehe chõ Machiro, ono Manase, Gileadi andrõ Mose, ba ibaliʼõ banoeania. 
NUM.32_1.41	Ba Jaʼiro andrõ, ono Machiro, ba mõi moeʼochõgõ halama soja chõra, ba ibeʼe tõinia halama soja chõ Jaʼiro. 
NUM.32_1.42	Ba Noba andrõ, ba mõi moeʼochõgõ Genata, fabaja halama soja chõra, ba tõinia Noba andrõ ibeʼe tõi.
NUM.33_1.1	I. 
NUM.33_1.2	Ba itanõ ba zoera Moze mbanoea andrõ si otaʼotarai ira wofanõfanõ, iʼoʼõ niw̃aʼõ Jehowa; ba daʼe dõrow̃ara iʼotaʼotarai nahia si samboea, noemalõ ba zi samboea. 
NUM.33_1.3	Ba Ramesi laʼotarai wofanõ, me toeli ba mbaw̃a si fõfõna. Sara wongi aefa wasa mangefa Ndraono Gizeraëli; no mangaró, ba zanehe Ndrawa Miseraji fefoe, 
NUM.33_1.4	me lakoʼokoʼo Dawa Miseraji ndraono si aʼa andrõ fefoe, niboenoe Jehowa chõra; noa sa iʼoromaʼõ ba Lowalangira waʼabõlõnia Jehowa. 
NUM.33_1.5	Ba mangefa Ndraono Gizeraëli ba Ramesi, ba ba Zoekota molombase. 
NUM.33_1.6	Ba laheta ira ba Zoekota ba ba Getama molombase, ba zinga danõ si mate 
NUM.33_1.7	Ba laheta ira ba Getama ba lasaw̃a Wi-Hahiroti, tánõ ba gatoemboecha loeo iʼotarai Mbaʼali Zefono, ba ba Migidola molombase. 
NUM.33_1.8	Ba laheta ira ba Wi-Hahiroti, ba laʼõtõ nasi andrõ, mijefo ba danõ si mate, ba tõloe ngaloeo fofanõ mowaõwaõ ba danõ si mate ba Getama, ba ba Mara molombase. 
NUM.33_1.9	Ba laheta ira ba Mara, ba laroegi Gelima; ba ba Gelima andrõ, ba felendroea goemboe nidanõ ba fitoe ngafoeloe ngaʼeoe dõla chorema, ba molombase ira ba daʼõ. 
NUM.33_1.10	Ba laheta ira ba Gelima, ba ba mbewe nasi zoechoe molombase. 
NUM.33_1.11	Ba laheta ira ba mbewe nasi zoechoe, ba ba danõ si mate Sini molombase. 
NUM.33_1.12	Ba laheta ira ba danõ si mate Sini, ba ba Dofeka molombase. 
NUM.33_1.13	Ba laheta ira ba Dofeka, ba ba Galoesi molombase. 
NUM.33_1.14	Ba laheta ira ba Galoesi, ba ba Rafidi molombase; ba lõ õ zato idanõ ba daʼõ. 
NUM.33_1.15	Ba laheta ira ba Rafidi, ba ba danõ si mate ba gahe hili Zinaʼi molombase. 
NUM.33_1.16	Ba laheta ira ba danõ si mate ba gahe hili Zinaʼi, ba ba nikoʼo soloeʼaloeʼa andrõ molombase. 
NUM.33_1.17	Ba laheta ira ba nikoʼo soloeʼaloeʼa, ba ba Haseroti molombase. 
NUM.33_1.18	Ba laheta ira ba Haseroti, ba ba Ritima molombase. 
NUM.33_1.19	Ba laheta ira ba Ritima, ba ba Rimo Waresi molombase. 
NUM.33_1.20	Ba laheta ira ba Rimo Waresi, ba ba Libena molombase. 
NUM.33_1.21	Ba laheta ira ba Libena, ba ba Risa molombase. 
NUM.33_1.22	Ba laheta ira ba Risa ba ba Gehelata molombase. 
NUM.33_1.23	Ba laheta ira ba Gehelata, ba ba gahe hili Zaferi molombase. 
NUM.33_1.24	Ba laheta ira ba gahe hili Zaferi, ba ba Harada molombase. 
NUM.33_1.25	Ba laheta ira ba Harada, ba ba Makeloti molombase. 
NUM.33_1.26	Ba laheta ira ba Makeloti, ba ba Dahata molombase. 
NUM.33_1.27	Ba laheta ira ba Dahata, ba ba Dara molombase. 
NUM.33_1.28	Ba laheta ira ba Dara, ba ba Mitika molombase. 
NUM.33_1.29	Ba laheta ira ba Mitika, ba ba Hasimona molombase. 
NUM.33_1.30	Ba laheta ira ba Hasimona, ba ba Mozeroti molombase. 
NUM.33_1.31	Ba laheta ira ba Mozeroti, ba ba Mbene Jaʼaka molombase. 
NUM.33_1.32	Ba laheta ira ba Mbene Jaʼaka, ba ba Hori Hagidigada molombase. 
NUM.33_1.33	Ba laheta ira ba Hori Hagidigada, ba ba Jotabata molombase. 
NUM.33_1.34	Ba laheta ira ba Jotabata, ba ba Gaberona molombase. 
NUM.33_1.35	Ba laheta ira ba Gaberona, ba ba Gesionogeberi molombase. 
NUM.33_1.36	Ba laheta ira ba Gesionogeberi, ba ba danõ si mate Sini molombase, jaʼia ba Gadesi andrõ. 
NUM.33_1.37	Ba laheta ira ba Gadesi, ba ba gahe hili Hori molombase, ba nola danõ Ndraono Gedomo. 
NUM.33_1.38	Ba mõi mijaw̃a ba hili Hori andrõ Gaʼaroni ere, niw̃aʼõ Jehowa, ba mate ia ba daʼõ, õfa woeloe fache dania aefa waʼaheta Ndraono Gizeraëli ba danõ Miseraji; me tesaʼa lõ faoro ba mbaw̃a si lima 
NUM.33_1.39	No otoe a doea woeloe a tõloe fache Gaʼaroni, me mate ia ba hili Hori andrõ. 
NUM.33_1.40	Ba irongo so moroi sa Ndraono Gizeraëli Dawa Ganaʼana andrõ, razo Garadi, ba danõ Ganaʼana tánõ raja. 
NUM.33_1.41	Ba laheta ira ba gahe hili Hori, ba ba Zalomona molombase. 
NUM.33_1.42	Ba laheta ira ba Zalomona, ba ba Woeno molombase. 
NUM.33_1.43	Ba laheta ira ba Woeno, ba ba Gobota molombase. 
NUM.33_1.44	Ba laheta ira ba Gobota, ba ba Ije Abari molombase, ba danõ Ndraono Moabi. 
NUM.33_1.45	Ba laheta ira, ba Ije Abari, ba ba Dibona Gado molombase. 
NUM.33_1.46	Ba laheta ira ba Dibona Gado, ba ba Galimona Dibelataʼi molombase. 
NUM.33_1.47	Ba laheta ira ba Galimona Dibelataʼi ba ba gahe hili Gabari molombase, tánõ ba gatoemboecha, iʼotarai Nebo. 
NUM.33_1.48	Ba laheta ira ba gahe hili Gabari, ba ba zaloʼo tanõ Ndraono Moabi molombase, ba ndraso Joridano, ba gamaoedoe Jericho. 
NUM.33_1.49	Ba ndraso Joridano molombase ira, iʼotarai Mbeti Hajezimota, iroegi Habeli Hasili, ba zaloʼo tánõ Ndraono Moabi andrõ.
NUM.33_1.50	II. 
NUM.33_1.51	Hede ba Ndraono Gizeraëli, ba õmane chõra: Na no miʼõtõ Joridano, na no miroegi danõ Ganaʼana, 
NUM.33_1.52	ba mitimba fõnami fefoe niha ba danõ, ba adoera, ba ahori mifoefoe: adoera nifahele gõi fefoe mirasa, ba hilihili andrõ chõra fefoe, ba midoedoegõ. 
NUM.33_1.53	Ba miʼochõgõ danõra ba ba daʼõ so ami: noa sa oebeʼe chõmi danõ andrõ, enaʼõ jaʼami zochõ. 
NUM.33_1.54	Ba fadahõdahõsa wamaosa tanõ, samboesamboea mado; ba zato niha, ba ebolo labeʼe tána chõ tanõ, ba ba zambõ niha, ba si õnaʼõna labeʼe. Heza zi gõna dahõdahõ chõnia, daʼõ tána ba zamõsana; ba zi samboesamboea mado tebeʼe tána chõ danõ. 
NUM.33_1.55	Ba na lõ mitimba fõnami niha ba danõ andrõ, ba tobali doi ba hõrõmi nisaigõmi andrõ ba zoezoemõ ba ngaimi, ba lafakao dania ami ba danõ andrõ, ba zi so ami, 
NUM.33_1.56	ba chõmi dania oefatõrõ zi so ba dõdõgoe, nifatõrõgoe chõra menaʼõ.
NUM.34_1.1	I. 
NUM.34_1.2	Beʼe li ba Ndraono Gizeraëli, õmane chõra: Na miroegi danõ Ganaʼana andrõ, ba tanõmi dania daʼõ, si mõi chõmi ba ba ngaʼõtõmi mitooe: tanõ Ganaʼana andrõ, maʼasagõrõ. 
NUM.34_1.3	Ola tánõ raja, ba iʼotarai danõ si mate Sini mibeʼe, sangehene tanõ Ndraono Gedomo; bõrõta nola raja tánõ ba gatoemboecha loeo, ba balõ ziloeaʼasi nasio. 
NUM.34_1.4	Ba itõrõ raja Akerabi olami andrõ, isaw̃a misa Zini, ba tetohoegõ, iroegi mbalõnia, raja Gadesi Mbarenea. Ba noemalõ ba Hasara Adara, ba misa ba Asemona. 
NUM.34_1.5	Ba moroi ba Asemona, ba itoetoeroe mbombo Miseraji andrõ, irege ba mbewe nasi aetoe. 
NUM.34_1.6	Ba ola tánõ ba gaechoela loeo chõmi, ba asi seboea andrõ; daʼõ nolami tánõ ba gaechoela. 
NUM.34_1.7	Ba olami tánõ jõoe, ba iʼotarai nasi seboea, noemalõ ba hili Hori mibeʼe ia; 
NUM.34_1.8	ba iʼotarai hili Hori, ba miroegi lala ba Hamata, ba balõ nola, ba Sedadi. 
NUM.34_1.9	Ba itõrõ Ziferono, ba iroegi Hasara Enana, balõnia. Daʼõ nolami tánõ jõoe. 
NUM.34_1.10	Ba ola tánõ ba gatoemboecha loeo nibeʼemi, ba iʼotarai Hasara Enana ba isaw̃a Zefama. 
NUM.34_1.11	Ba iʼotarai Zefama, ba noemalõ mitooe ba Haribela, tánõ ba gatoemboecha, iʼotarai Gaʼini; ba noemalõ mitooe na ba ihene mboto hili andrõ, tánõ ba gatoemboecha iʼotarai mbaw̃a Kinereti. 
NUM.34_1.12	Ba noemalõ mitooe ba mbewe Joridano nola, iroegi ziloeaʼasi nasio, balõnia. Daʼõ nola danõmi, fasoei. 
NUM.34_1.13	Ba ibeʼe li ba Ndraono Gizeraëli Moze, imane: Daʼõ danõ andrõ, nifosasi chõmi, tána chõmi, balazi dahõdahõ, niw̃aʼõ Jehowa, nibeʼe ba zi siw̃a mado a matonga andrõ. 
NUM.34_1.14	Ba mado Roebeno andrõ, fatalifoesõta andrõ chõra, ba mado Gado, fatalifoesõta andrõ chõra, ba si matonga mado Manase, ba no latema dána chõra. 
NUM.34_1.15	Si domboea mado a motonga, ba jefo Joridano tánõ ba gatoemboecha, ba gamaoedoe Jericho no latema dána chõra.
NUM.34_1.16	II. 
NUM.34_1.17	Daʼõ dõi zamaosa tanõ chõmi: Eleazari ere andrõ ba Josoea, ono Noeni. 
NUM.34_1.18	Ba samõsamõsa zamboesamboea mado miw̃aʼõ awõra, salaw̃a, ba wamaosa tanõ andrõ. 
NUM.34_1.19	Ba daʼõ dõi daʼõ: Ba mado Joeda, ba Kalebi andrõ, ono Jefoene. 
NUM.34_1.20	Ba ba mado Zimeoni, ba Samoeeli, ono Gamihoedi. 
NUM.34_1.21	Ba ba mado Mbenijami, ba Elidado, ono Giselono. 
NUM.34_1.22	Ba salaw̃a ba mado Dano, ba Boeki, ono Jogelisi. 
NUM.34_1.23	Ba ba ndraono Josefo andrõ: salaw̃a ba mado Manase, ba Haniëli, ono Gefodi. 
NUM.34_1.24	Ba salaw̃a ba mado Geferaji, ba Kemoeëli, ono Zifetano. 
NUM.34_1.25	Ba salaw̃a ba mado Zeboeloni, ba Elisafa, ono Waranachi. 
NUM.34_1.26	Ba salaw̃a ba mado Isasari, ba Falatiëli, ono Gasana. 
NUM.34_1.27	Ba salaw̃a ba mado Gaseri, ba Ahihoedi, ono Zelomi. 
NUM.34_1.28	Ba salaw̃a ba mado Nafetali, ba Fedaheli, ono Gamihoedi. 
NUM.34_1.29	Daʼõ ira, ba niw̃aʼõ Jehowa famaosa ba Ndraono Gizeraëli tána chõra ba danõ Ganaʼana andrõ.
NUM.35_1.1	I. 
NUM.35_1.2	Beʼe li ba Ndraono Gizeraëli, enaʼõ latehe banoea Nono Lewi, nahiara, mbanoea tána chõra õsa; ba ba mbanoea andrõ ba Nono Lewi, ba mifao mbenoea si tefasoei jaʼira, nidoedoera oerifõ. 
NUM.35_1.3	Ba banoea andrõ, ba nahiara, ba benoea, ba ba goerifõra sonoro ba ba ngawalõ goerifõra bõʼõ. 
NUM.35_1.4	Ba benoea andrõ ba zinga mbanoea, nitehemi ba Nono Lewi, ba hõnõ hela waʼebolo, iʼotarai gõli mbanoea fasoei, mibeʼe. 
NUM.35_1.5	Ba misoeʼa baero mbanoea, tánõ ba gatoemboecha, ba 2000 hela, ba si manõ gõi tánõ raja, 2000 hela, ba tánõ ba gaechoela loeo 2000 hela ba tánõ jõoe 2000 hela, ba daloe bacha so mbanoea. Daʼõ mbenoea chõra, ba zinga mbanoea, nidoedoera oerifõra. 
NUM.35_1.6	Ba ba mbanoea adrõ nitehemi ba Nono Lewi, ba õnõ mitehe banoea fangorifi, enaʼõ ba daʼõ isaw̃a woloi si no mamoenoe niha; ba 42 na baero õ mitehe chõra. 
NUM.35_1.7	Faʼoja mbanoea fefoe, nitehemi ba Nono Lewi, ba 48 mbanoea, awõ mbenoea andrõ, nifao ba daʼõ. 
NUM.35_1.8	Mado Ndraono Gizeraëli sato niha, ba oja latehe banoea tána chõra, ba sambõ faʼato, ba faʼonaigõ; balazi waʼebolo danõ, nibeʼe chõra, tána chõra, ba wamaigi ha oega mbanoea, nitehe zi samboea mado ba Nono Lewi.
NUM.35_1.9	II. 
NUM.35_1.10	Hede ba Ndraono Gizeraëli ba õmane chõra: Na no miʼõtõ Joridano, na no miroegi danõ Ganaʼana, 
NUM.35_1.11	ba miw̃aʼõ mbanoea si gõna, enaʼõ banoea fangorifi chõmi; ba daʼõ jamoesaw̃a si no mangeʼe, si no manoenoe niha, si lõ moeʼodõdõgõ. 
NUM.35_1.12	Saw̃atõ chõmi mbanoea andrõ, ba zolaoe balõ, fa bõi laboenoe zangeʼe andrõ, lõ moeʼetoeʼõ hoekoe ba waloechata mbanoea. 
NUM.35_1.13	Ba banoea fangorifi andrõ, nitehemi, ba õnõ. 
NUM.35_1.14	Tõloe mitehe banoea jefo Joridano ba tõloe gõi ba danõ Ganaʼana. Banoea fangorifi dania. 
NUM.35_1.15	Saw̃atõ mbanoea andrõ, si õnõ, he ba Ndraono Gizeraëli, ba he ba niha bõʼõ, ba zi fatewoe gana ba chõmi, enaʼõ ba daʼõ lasaw̃a dozi si no mamoenoe niha, si lõ moeʼodõdõgõ.
NUM.35_1.16	III. 
NUM.35_1.17	Ba na no igõnaisi kara, wamoenoe jaʼia, kara si so ba dangania mege, sichamõ famoenoe niha, ba no sangeʼe, ba niboenoe gõi. 
NUM.35_1.18	Ba na no ibõzi fakake eoe, wamoenoe jaʼia, fakake si so ba dangania mege, sichamõ famoenoe niha, ba no sangeʼe ia, ba sangeʼe, ba niboenoe gõi. 
NUM.35_1.19	Ba solaoe balõ zamoenoe sangeʼe andrõ; na fachamõ ia chõnia, ba jamoeboenoe. 
NUM.35_1.20	Ba na no itoeliʼõ bõrõ ba watioesa, ba ma na no ihaloeni hadia ia, niʼodõdõgõ, wamoenoe jaʼia, 
NUM.35_1.21	ba ma na igoechoei, bõrõ ba watioesa, wamoenoe jaʼia, ba niboenoe gõi zogoechoei jaʼia; no sangeʼe; solaoe balõ zamoenoe sangeʼe andrõ, na fachamõ ia chõnia. 
NUM.35_1.22	Ba na no itoeliʼõ lõ moeʼõdõdõgõ, lõ fatioesa, ba ma na no ihaloeni hadia ia, lõ moeʼodõdõgõ, ma kara, 
NUM.35_1.23	sichamõ famoenoe niha, igõnaisi, wamoenoe jaʼia, ba na lõ si fatioe dõdõnia chõnia, na tenga tõdõnia wolaoe chõnia si lõ sõchi, 
NUM.35_1.24	ba banoea zamatoenõ hoehoeora sangeʼe solaoe balõ, 
NUM.35_1.25	ba ndramoeʼorifi zangeʼe andrõ banoea, ba zolaoe balõ andrõ; lafaʼoheʼõ mangawoeli ia ba mbanoea andrõ, nisaw̃ania woloi, ba wangorifi jaʼia, ba jamoeʼiagõ daʼõ, irege mate gere seboea andrõ, nibajoini fanicha niʼamoniʼõ. 
NUM.35_1.26	Ba na iheta ia ba danõ mbanoea andrõ, nisaw̃ania, 
NUM.35_1.27	saoeri ia, ba na fachamõ chõnia zolaoe balõ, baero danõ mbanoea andrõ, saw̃atõnia, ba na iboenoe dania zangeʼe andrõ solaoe balõ, ba lõ horõnia. 
NUM.35_1.28	Sangiagõ banoea andrõ saw̃atõnia sa zangeʼe andrõ, irege mate gere seboea, ba na no mate gere seboea, ba tola mangawoeli ba dána chõnia zangeʼe andrõ. 
NUM.35_1.29	Daʼõ hoekoe ba chõmi dania, gotõgõtõ waʼara dania, ba mbanoeami fefoe. 
NUM.35_1.30	Na so zamoenoe niha, ba niboenoe zangeʼe andrõ, balazi hadia niw̃aʼõ zi so ba mbõrõ; ba tebai teboenoe niha, na ha samõsa zi so ba mbõrõ. 
NUM.35_1.31	Ba lõ tõla mitema hõli nosonia ba zangeʼe, niboenoe enaʼõ; niboenoe saʼae ia. 
NUM.35_1.32	Ba lõʼõ gõi tola mitema hõli, fa alacha lõ isaw̃a mbanoea andrõ, saoeari ia, fa tola mangawoeli ia, fa tola iʼiagõ heza ba danõ, fatoea lõ si mate gere seboea. 
NUM.35_1.33	Ba bõi mibeʼe raiʼõ danõ andrõ si so ami; do andrõ, ba raʼiõ danõ ibeʼe, ba lõʼõ sa aheta ba danõ zala andrõ, ba ndro andrõ, na tenga ba ndro niha andrõ, sameʼe adoewa jaʼia. 
NUM.35_1.34	Ba bõi mibeʼe raʼiõ danõ andrõ, si so ami, si so jaʼodo gõi: ba hoenõ Ndraono Gizeraëli sa so ndraʼo, jaʼodo andre, Jehowa.
NUM.36_1.1	I. 
NUM.36_1.2	No iw̃aʼõ chõoe Jehowa, jaʼoegõ Toea, dahõdahõ mbalazi ba wameʼe ba Ndraono Gizeraëli tána chõra tanõ; ba noa gõi õtema goroisa chõ Jehowa, jaʼoegõ Toea, ondrõita niwama Selofadi andrõ, ba õbeʼe ba nononia alawe. 
NUM.36_1.3	Ba na mado Ndraono Gizeraëli bõʼõ zangai jaʼira, ba tobali aefa ba dána chõ niwama dána chõra tanõ andrõ, ba mõi ba dána ba mado andrõ sangai jaʼira, ba teʼambõsi dána chõma andrõ. 
NUM.36_1.4	Ba iroegi dania dõfi waʼowoeawoea dõdõ andrõ, ba tobali tefabõbõ ba dána ba mado andrõ, sangai jaʼira, dána chõra, ba aheta ba dána niwama. 
NUM.36_1.5	Ba ibeʼe li ba Ndraono Gizeraëli Moze, dali niw̃aʼõ Jehowa, imane: Si ndroehoe niw̃aʼõ ngaʼõtõ ndraono Josefo andrõ. 
NUM.36_1.6	Daʼõ niʼoroiʼõ Jehowa, ba ndraono Zelofadi andrõ: Hana na heza zomasi ira mõi nihalõ irá, asala iwara zangai jaʼira, 
NUM.36_1.7	fa bõi tefa ema ba mado bõʼõ chõra dána ba Ndraono Gizeraëli tanõ; dozi Iraono Gizeraëli, ba bõi labõhõli dána ba niwara. 
NUM.36_1.8	Ba dozi ono alawe sanema ondrõita ba mado Ndraono Gizeraëli heza, ba ba niwara mõi nihalõ ira, fa bõi aefa ba Ndraono Gizeraëli fefoe gondrõita ndra amara; 
NUM.36_1.9	ba bõi tefaʼema ba mado si samboea dána ba zi samboea; dozi mado Ndraono Gizeraëli, ba bõi ndra moebõhõli dána chõra andrõ.
NUM.36_1.10	II. 
NUM.36_1.11	Mala andrõ ba Tirisa ba Hogela ba Milika ba Noa, ba si fasamba ama chõra zangai. 
NUM.36_1.12	Ngaʼõtõ ndraono Manase andrõ, ono Josefo, zangai jaʼira, tobali lõ teboelõ ba madora dána chõra tanõ, ba mado ndra amara. 
NUM.36_1.13	Daʼõ goroisa Jehowa, ba daʼõ nifachoinia ba zaloʼo tanõ Ndraono Moabi andrõ, ba ndraso Joridano, ba gamaoedoe Jericho, nifaw̃aʼõgõnia chõ Moze.
DEU.1_1.1	I. 
DEU.1_1.2	Felezara ngaloeo fofanõ lala ba hili Zeʼira, iʼotarai hili Horebi, iroegi Gadesi Mbarenea. 
DEU.1_1.3	Ba ba ndrõfi si õfa woeloe, me tesaʼa lõ faoro, ba mbaw̃a si felezara, ba iʼombachaʼõ ba Ndraono Gizeraëli Moze fefoe hadia ia niʼoroiʼõ Jehowa chõnia, niw̃aʼõ chõra, 
DEU.1_1.4	me no aefa iʼalani razo Ndraono Gamori andrõ, Sihona, ba Hesibona, ba Ogi andrõ, razo Mbazana, ba Gasaroto, ba zinga Gedera no andrõ. 
DEU.1_1.5	Jefo Joridano, ba danõ Ndraono Moabi, ibõrõtaigõ Moze ibotochi chõra goroisa andrõ, 
DEU.1_1.6	imane: No imane chõda Lowalangida Jehowa, ba gahe hili Horebi no: Noa waʼarami ba gahe hili andre, 
DEU.1_1.7	mifazaw̃a ami ba midõlõ ami ba hili Ndraono Gamori andrõ ba ba zi faola tanõ chõra, ba naloʼo tanõ, ba ba hili ba ba ndraso ba tánõ raja ba ba mbewe nasi, ba danõ Ndrawa Ganaʼana ba ba hili Libano ba iroegi nidanõ seboea andrõ, Oiferati. 
DEU.1_1.8	Tanõ daʼõ oebeʼe saʼae chõmi, misaw̃a ia, ba miʼochõgõ, si no mõi ba hõloe Jehowa chõ ndra toeami Aberahamo, Izaʼaki, Jakobo, ba wameʼe chõra ba ba maʼoewoera mitooe. 
DEU.1_1.9	II. 
DEU.1_1.10	No ato sibai ami ibeʼe Lowalangimi Jehowa, faʼoja ndrõfi ba mbanoea saʼae ami maʼõchṍ. 
DEU.1_1.11	Ba jamoebeʼe Lowalangi ndra toeami, Jehowa, mehõnõ waʼatomi andrõ tedooe ami, ba jamoefahowoeʼõ ami, si mane nifaboeʼoenia! 
DEU.1_1.12	Ba hadia, tola oetaha wamakao andrõ chõmi ba faʼaboe dõdõ ba hoehoeo andrõ fefoe chõmi, na ha jaʼodo? 
DEU.1_1.13	Miʼohe chõgoe niha satoeatoea, si sõchi toeria, dozi mado, enaʼõ oefataro satoeami. 
DEU.1_1.14	Ba no mitema ligoe, no mimane: Si sõchi niw̃aʼõmõ andrõ! 
DEU.1_1.15	Ba oehalõ hõgõ mado andrõ chõmi, niha satoetoea, si sõchi toeria, ba oefataro satoeami, hõgõ zi hõnõ ba hõgõ zi otoe ba hõgõ zi lima woeloe ba hõgõ zi dafoeloe, koemandroe ba madomi andrõ. 
DEU.1_1.16	Ba me loeo daʼõ, ba oebeʼe li ba zangoehoekoe jaʼami andrõ, oemane: Misechegõ niwami andrõ, ba miʼatoelõʼõ wangoehoekoe, he na so nifadõnira ba niwara, ba he na ba niha bõʼõ. 
DEU.1_1.17	Bõi eboea dõdõmi zamboeana, ba wangoehoekoe hadia ia; faoma mifondrondrongo niw̃aʼõra, he si noemana, ba he seboea tõi! Bõi miʼataʼoefi niha; chõ Lowalangi sa wangoehoekoe. Ba na so hoehoeo si tebai miʼasiwai, ba mi ohe chõgoe, enaʼõ oesechegõ ira. 
DEU.1_1.18	Si manõ wameʼegoe li chõmi, me loeo daʼõ, ba halõw̃õmi andrõ fefoe.
DEU.1_1.19	III. 
DEU.1_1.20	Ba no miroegi hili Ndraono Gamori andrõ, nibeʼe Lowalangida, Jehowa chõda. 
DEU.1_1.21	Hiza, noa saʼae ibeʼe ba dangaoe danõ andrõ Lowalangioe, Jehowa; ba ae ochõgõ, oʼõ niw̃aʼõ Lowalangi ndra toeaoe andrõ, Jehowa, chõoe. Bõi ataʼoe ndraʼoegõ, ba bõi aboe dõdõoe! 
DEU.1_1.22	Ba miʼondrasido, dozi ami, ba nimane: Datafowaõwaõ õsa, ba wamaoeze tanõ andrõ chõda, ba enaʼõ laʼombachaʼõ chõda lala, lalada mijaw̃a, ba he wisa mbanoea andrõ, niroegida dania. 
DEU.1_1.23	Ba me si sõchi daʼõ oew̃aʼõ, ba oetoetoejoe niha ba chõmi, felendroea, samõsa zamboea mado. 
DEU.1_1.24	Ba ladõlõ ira mijawa ba hili daʼõ, laroegi ndraso Esikoli ba lafaoezeï danõ. 
DEU.1_1.25	Ba lahalõ gõi õsa mboea danõ, laʼohe chõda, mitooe. Ba laʼombachaʼõ chõda, lamane: Tanõ andrõ, nibeʼe Lowalangida, Jehowa, chõda, ba no si sõchi. 
DEU.1_1.26	Ba lõ edõna ami mõi misi jaw̃a, ba mitandro niw̃aʼõ Lowalangimi, Jehowa. 
DEU.1_1.27	Moekõkõkõkõ ami baose chõmi, mimane: Fatioesa Jehowa chõda, wa no iheta ita ba danõ Miseraji, ba wameʼe ba danga Ndraono Gamori andrõ jaʼita, enaʼõ lahori ita. 
DEU.1_1.28	Ba heza atṍ tasaw̃a! Iwada andrõ zameʼe atalõ dõdõda, wangoemaʼõ: Seboea niha ira, salaw̃a moroi chõda, ba banoea, ba no seboea sibai, iroegi mbanoea si jaw̃a faʼalaw̃a gõli, ba maʼoewoe Genaki naʼi maʼila ba daʼõ. 
DEU.1_1.29	Ba oemane chõmi: Bõi moehocha mboemi ba bõi miʼataʼoefi ira! 
DEU.1_1.30	Si fasõndra salahimi dania Lowalangimi, Jehowa, sowaõwaõ fõnami, si mane me itolo ami ba danõ Miseraji no, si no anehe ita, 
DEU.1_1.31	ba si mane ba danõ si mate, niʼila hõrõoe, niloeʼi Lowalangimõ, Jehowa, jaʼoegõ, nifoloeʼi niha ononia, maʼasara lala andrõ, nitõrõmi, irege ofeta ami ba daʼe. 
DEU.1_1.32	Ba lõ lai daʼõ fefoe, ba lõ fanõtõnami chõ Jehowa, 
DEU.1_1.33	Lowalangimi, sowaõwaõ fõnami ba lala, ba wamaigi olombasew̃a chõmi: ba zi bongi, ba ba galitõ, enaʼõ oroma chõmi lala nitõrõmi, ba na maʼṍchõ ba ba lawoeo. 
DEU.1_1.34	IV. 
DEU.1_1.35	Ba niha andrõ, niha si lõ sõchi, ba samõsa lõ sangila dania tanõ si sõchi andrõ, nifaboeʼoegoe chõ ndra toeami fahõloesa. 
DEU.1_1.36	Ha Kalebi andrõ, ono Jefoene, zangila dania; chõnia ba ba ndraononia oebeʼe dania danõ andrõ, si no mõi ia, me no aʼoi dõdõnia woloʼõ chõ Jehowa. 
DEU.1_1.37	Chõgoe gõi mofõnoe Jehowa, bõrõ ami, tobali imane: Ba jaʼoegõ gõi, ba lõ õroegi 
DEU.1_1.38	Josoea andrõ, õno Noeni, si lõ aefaʼaefa ngoningonioe, daʼõ zondroegi dania; abeʼeʼõ dõdõnia, jaʼia dania zamaosa ba Ndraono Gizeraëli [tanõ andrõ]. 
DEU.1_1.39	Ba iraonomi andrõ, niw̃aʼõmi, õ nemali dania! onomi matoea, si lõ mangila na maʼõchṍ hadia zi sõchi ba hadia zi lõ sõchi, daʼõ dania zondroegi; chõra oebeʼe [danõ] ba jaʼira zi ochõgõ. 
DEU.1_1.40	Ba jaʼami andrõ, ba mifoeli ami, mifazaw̃a ami ba misaw̃a danõ si mate andrõ, lala ba nasi zoechoe mitõrõ! 
DEU.1_1.41	Ba mitema ligoe, mimane chõgoe: Horõma chõ Jehowa daʼõ; da mõiga mijaw̃a manoewõ, maʼoʼõ manõ niw̃aʼõ Lowalangida Jehowa chõda! Ba mangaró ami fefoe, ba mõi ami mijaw̃a ba hili, sambõ eraʼera. 
DEU.1_1.42	Ba imane chõgoe Jehowa: Õmane chõra: Bõi miʼae mijaw̃a, bõi manoewõ, lõʼõ sa fao ndraʼo chõmi; fa bõi teʼala ami ba nemalimi andrõ! 
DEU.1_1.43	Ba oew̃aʼõ chõmi, ba lõ mifondrondrongo, mitandro manõ niw̃aʼõ Jehowa, miʼabeʼeʼõ manõ dõdõmi, weʼamõi mijaw̃a ba hili. 
DEU.1_1.44	Ba faondra chõmi Ndraono Gamori ba hili andrõ, ba lagohi ami, hoelõ w̃ani, ba lafazawili ami ba Zeʼira, iroegi Horema. 
DEU.1_1.45	Ba me no mangawoeli ami, ba mangarõngarõ ami chõ Jehowa, ba iʼosilõmilagõ wangarõngarõmi Jehowa, 
DEU.1_1.46	iʼosilõmoerongogõ. Ba ara ami ba Gadesi, ha waʼara weʼasomi ba daʼõ.
DEU.2_1.1	I. 
DEU.2_1.2	ba imane chõgoe Jehowa: 
DEU.2_1.3	Noa saʼae waʼara wamasoeimi hili andrõ, mijōoe saʼae misaw̃a. 
DEU.2_1.4	Ba õbeʼe li ba zato, õmane: So fõnami wanõrõ tanõ dalifoesõmi andrõ, tanõ ndraono Gezaoe ba Zeʼira, ba ataʼoe ira ami dania; 
DEU.2_1.5	ba miʼangelama sibai, fa bõi misoewõ ira, samba lahe sa lõ oebeʼe chõmi tanõra; hili Zeʼira andrõ, ba noa sa oetehe chõ Gezaoe, tána chõnia ba ba ngaʼõtõnia. 
DEU.2_1.6	Õmi, ba miʼõli chõra, mibeʼe ganaʼa, sogoena õmi; ba õmi idanõ, ba miʼõli gõi chõra. 
DEU.2_1.7	Noa sa atṍ ifahowoeʼõ ndraʼoegõ Lowalangioe Jehowa, ba nilaoemõ, fefoe; no irorogõ ndraʼoegõ ba wanõrõoe tanõ si mate andre, si no ebolo sibai: õfa woeloe fache iadaʼe zi no faofao chõoe Lowalangioe Jehowa; lõ hadia ia zambõ chõoe. 
DEU.2_1.8	Ba me tarõi dalifoesõda andrõ, iraono Gezaoe, ba Zeʼira, wanõrõ lala ba danõ si mate, moroi ba Gelata ba ba Gesionogeberi, ba tadõlõ ita ba danõ si mate andrõ, tanõ Ndraono Moabi. 
DEU.2_1.9	Ba imane chõgoe Jehowa: Bõi soewõ Ndraono Moabi andrõ, bõi fasoewõ ami; maʼifoe sa lõ oebeʼe chõoe tanõra, me no oetehe tána ba ngaʼõtõ Loti andrõ Gari andrõ. 
DEU.2_1.10	(Mefõna, ba Dawa Gemi zi so ba danõ andrõ, niha seboea sibai, ba si no ato, salaw̃a boto, timba ngaʼõtõ Genaki andrõ. 
DEU.2_1.11	Dawa Refaʼi gõi ira, si mane ngaʼõtõ Genaki andrõ, ba tõira ba Ndraono Moabi, ba Dawa Gemi. 
DEU.2_1.12	Ba sowanoea ba Zeʼira mefõna, ba Dawa Hori, ba latimba daʼõ iraono Gezaoe ba lahori, ba fangalira ba danõ, ba jaʼia ndraono Gezaoe andrõ; nifolaoe Ndraono Gizeraëli ba danõ andrõ, nibeʼe Jehowa tána chõra). 
DEU.2_1.13	Ba mifazaw̃a saʼae ami ba miʼõtõ mbombo Saredi andrõ! Ba taʼõtõ mbombo Saredi. 
DEU.2_1.14	Tõloe ngafoeloe a w̃aloe fache ita ba lala, iʼotarai Gadesi Mbarenea, iroegi wangõtõda mbombo Saredi andrõ, irege no ahori mate ba golombasew̃a zi sagõtõ niha andrõ, sabõlõ andrõ, itõrõ niw̃a õ Jehowa chõra, si no mõi ba hõloe ia. 
DEU.2_1.15	Oedoera na gõi danga Jehowa, ba wangohori jaʼira ba golombasew̃a, irege samõsa lõ si tosai. 
DEU.2_1.16	Dozi solohe baloese ba chõra, ba no mate. 
DEU.2_1.17	Ba hoemede chõgoe Jehowa, imane: 
DEU.2_1.18	”Õtõrõ iadaʼe danõ Ndraono Moabi, Ari andrõ; 
DEU.2_1.19	ba ahatõ sibai dania ndraʼoegõ ba Ndraono Gamoni andrõ; bõi soewõ ira, bõi faʼoedoe ami! Maʼifoe sa lõ oebeʼe chõoe tanõ Ndraono Gamoni, me no oetehe tána ba maʼoewoe Loti andrõ mitooe.” 
DEU.2_1.20	Jaʼia gõi, ba tanõ Ndrawa Refaʼi law̃aʼõ; mefõna, ba Dawa Refaʼi zi so ba danõ; Dawa Zamisoemi labeʼe tõira Iraono Gamoni. 
DEU.2_1.21	Niha seboea sibai ba sato, salaw̃a boto, si mane ngaʼõtõ Genaki andrõ. Ba no ihori ira fõnara Jehowa, tobali Iraono Gamoni zi ochõgõ tanõ, laʼiagõ fangalira, 
DEU.2_1.22	irege maʼõchõ andre, nifolaoenia ba ndraono Gezaoe, ba Zeʼira, wangohori fõnara Dawa Hori andrõ, wa tobali laʼochõgõ danõ, ba laʼiagõ fangalira, irege maʼõchõ andre. 
DEU.2_1.23	Ba Dawa Gawi andrõ gõi, si fahalama, iroegi tánõ ba Gasa, ba Dawa Gafatori, si otarai Gafatori, zangohori, ba laʼiagõ danõ, fangalira.
DEU.2_1.24	II. 
DEU.2_1.25	Iʼotarai daʼe, ba oehawoei faʼataʼoe ba fehocha mboe ba chõoe andrõ fefoe soi ba goeli danõ, fefoe gofoe heza: ha larongo ndraʼoegõ, ba manizinizi ba mogichi dõdõ ba chõmõ andrõ.” 
DEU.2_1.26	Ba oefatenge zinenge chõ Zihona andrõ, razo ba Hesibona, moroi ba danõ si mate Kedemoti, hoehoeo nihaogõ oeʼoroiʼõ, oemane: 
DEU.2_1.27	Omasido oetõrõ danõoe, ba ha sambalõ lala seboea oetõrõ, lõ oeholeʼõ ndraʼodo, he ba gambõlõ, ba he ba gabera. 
DEU.2_1.28	Õma, fa bõi olofo ndraʼaga, ba õʼamawa chõma, mabeʼe ganaʼa, ba ba gõma idanõ, ba mabeʼe chõoe mbõli. Ha lala barõ gahegoe, ba wanõrõ, oeʼandrõ, — 
DEU.2_1.29	noa gõi latehe chõgoe daʼõ iraono Gezaoe, ba Zeʼira, ba Iraono Moabi, ba Gari, — irege oeʼõtõ Joridano, mijefo, ba danõ andrõ, nibeʼe Lowalangima, Jehowa, chõma dania. 
DEU.2_1.30	Ba lõ edõna Zihona, razo ba Hesibona, itehe chõda wanõrõ, me no tebai aloeloe geraʼerania ba no abeʼe dõdõnia ibeʼe Lowalangioe, Jehowa, enaʼõ ibeʼe ba dangaoe ia, si no aloea maʼõchṍ. 
DEU.2_1.31	Ba imane chõgoe Jehowa: Hiza, noa saʼae oebeʼe ba dangaoe Zihona andrõ, fabaja tanõnia, ba bõrõtaigõ ochõgõ, wangai chõmi tanõnia. 
DEU.2_1.32	Ba me ifaondragõ ita Sihona, awõ zabõlõ chõnia fefoe, me mõi fasõndra chõda ba zinga Jahasi, 
DEU.2_1.33	ba ibeʼe ba dangada ia Lowalangida, Jehowa, tobali taʼalani ia, awõ nononia, awõ zabõlõ andrõ chõnia fefoe. 
DEU.2_1.34	Ba atoeʼa ita ba mbanoeania fefoe, me loeo daʼõ, ba dozi banoea, ba talachaʼõ, he ira matoea, ba he ira alawe, ba he iraono; samõsa lõ taʼorifi. 
DEU.2_1.35	Ha oerifõ andrõ ba hadia nihalõda ba mbanoea andrõ, si no atoeʼa ita, ba tahalõ chõda ahoeloeada. 
DEU.2_1.36	Iʼotarai Garoëri, ba mbewe Garono ba iʼotarai mbanoea ba ndraso andrõ, noemalõ ba Gileadi, ba lõ banoea saro, si no tõra faʼalaw̃a chõda menaʼõ; ahori ibeʼe ba dangada Lowalangida, Jehowa. 
DEU.2_1.37	Ha tanõ Ndraono Gamoni andrõ, ba lõ õbabaja, fefoe, tánõ ba Jaboko, ba banoea ba hili andrõ, ba hadia ia fefoe, nitenaw̃a Lowalangida, Jehowa, jaʼita.
DEU.3_1.1	I. 
DEU.3_1.2	Ba imane chõgoe Jehowa: Bõi ataʼoefi ia! Oebeʼe sa ba dangaoe ia, fabaja banoeania fefoe ba tanõnia, ba hana na õlaoe chõnia nilaoemõ chõ Zihona andrõ, razo Ndraono Gamori, ba Hesibona. 
DEU.3_1.3	Ba ibeʼe ba dangada gõi Ogi andrõ, razo Mbazana, Lowalangida, Jehowa, fabaja sabõlõ andrõ chõnia, fefoe, ba tobali taʼalani sibai ia, irege samõsa lõ si tosai chõnia, soloi menaʼõ. 
DEU.3_1.4	Ba me loeo daʼõ, ba atoeʼa ita ba mbanoeania fefoe; samboea lõʼõ saʼae banoea saró, si lõ tahalõ chõda: õnõ ngafoeloe mbanoea, tanõ Garigobi andrõ maʼasagõrõ, amatõrõw̃a Ogi andrõ ba Mbazana, fefoe, — 
DEU.3_1.5	oi banoea saró: õli, ba no alaw̃a ba lagõ mbawa gõli, ba nilazi, — ba baero õ, ba oja na mbanoea ba danõ, si lõ moeʼaroʼõ. 
DEU.3_1.6	Ba talachaʼõ, si mane mege, chõ Zihona andrõ, razo ba Hesibona, dozi banoea, ba tahori, he ira matoea ba he ira alawe, fabaja iraono; 
DEU.3_1.7	ba oerifõ fefoe ba hadia niraboeda ba mbanoea andrõ ba tahalõ chõda ahoeloeada. 
DEU.3_1.8	Ba taʼochõgõ danõ andrõ, me loeo daʼõ, tanõ razo Ndraono Gamori andrõ, si daroea, jefo Joridano, iʼõtarai Garono, iroegi hili Heremono, 
DEU.3_1.9	— tõi hili Heremono andrõ ba mbanoea Zidona, ba Siriono, ba tõinia ba Ndraono Gamori, ba Seniri, — 
DEU.3_1.10	banoea ba ndraso andrõ fefoe, sagõrõ tanõ Gileadi ba Bazana fefoe, iroegi Zalicha ba Ederai, banoea ba gamatõrõw̃a Ogi andrõ, ba Mbazana. 
DEU.3_1.11	Ogi andrõ, razo Mbazana, ba angohorita zi tosai Dawa Refaʼi andrõ; faratenia siʼõli, ba so na maʼõchṍ ba Rabáta Ndraono Gamoni; siw̃a hela waʼanaoe ba õfa hela waʼebolo, hela nisiʼoegõ.
DEU.3_1.12	II. 
DEU.3_1.13	Ba ba zi matonga mado Manase, ba oebeʼe zi tosai tanõ Gileadi ba tanõ Mbazana maʼafefoe, amatõrõw̃a Ogi andrõ, tanõ Garigobi andrõ fefoe; ba tanõ Mbazana andrõ, maʼasagõrõ, ba jaʼia nifotõi tanõ Ndrawa Refaʼi. 
DEU.3_1.14	Ba Jaʼiro andrõ, maʼoewoe Manase, ba no ibeʼe barõ nibawania danõ Garigobi andrõ maʼafefoe, iroegi nola Ndrawa Gesoeri ba ola Ndrawa Maʼachati, ba no ibeʼe tõi danõ Mbazana andrõ mbanoea Jaʼiro, — iʼohiaʼõ dõinia — iroegi maʼõchṍ andre. 
DEU.3_1.15	Ba chõ Machiro oebeʼe Gileadi. 
DEU.3_1.16	Ba ba mado Roebeno ba ba mado Gado, ba iʼotarai Gileadi, noemalõ ba mbewe Garono, iroegi daloe ndraso andrõ ba nola, iroegi Jakobo, ola Ndraono Gamoni. 
DEU.3_1.17	Ba tanõ saloʼo andrõ, ola Joridano, iʼotarai mbaw̃a Kinereti, iroegi ziloeaʼasi ba zaloʼo tanõ andrõ, siloeaʼasi nasio, ba gahe hili Wisiga; tánõ ba gatoemboecha loeo. 
DEU.3_1.18	Ba no oebeʼe li chõmi, me loeo daʼõ, no oemane: No ibeʼe ochõtami danõ andre Lowalangimi, Jehowa, ba jaʼami, ba miʼaroʼõ ami, dozi ami, solohe baloese, ba miʼiagõ fõna dalifoesõmi Iraono Gizeraëli, — 
DEU.3_1.19	ha foʼomomi ba iraonomi ba oerifõmi (oeʼila wa no oja goerifõmi) zahono ba mbanoea andrõ, nitehegoe chõmi, 
DEU.3_1.20	— irege ahono dalifoesõmi, si mane jaʼami, ibeʼe Jehowa, ba irege no laʼochõgõ danõ andrõ, nibeʼe Lowalangimi, Jehowa, chõra, jefo Joridano. Ba awena dania mangawoeli ami, isaw̃a dána chõnia zamõsana, tanõ nitehegoe chõmi.
DEU.3_1.21	III. 
DEU.3_1.22	Alacha lõ õʼataʼoefi ira; Lowalangimi, Jehowa, saʼae zi fasõndra salahimi. 
DEU.3_1.23	Ba mangandrõ gõi ndraʼo chõ Jehowa, me loeo daʼõ, oeʼandrõ waʼahachõ dõdõ, oemane: 
DEU.3_1.24	He Soʼaja, Jehowa, noa saʼae õʼoromaʼõ chõ genonioe andre waʼasalaw̃amõ ba faʼabeʼe dangaoe; heza so Lowalangi bõʼõ, he ba zoroego, ba he ba goeli danõ, sangila molaoe si manõ, nifolaoe zabõlõ, si mane jaʼoegõ andrõ? 
DEU.3_1.25	Faʼamõido mijefo, enaʼõ iʼila hõrõgoe danõ si sõchi andrõ, jefo Joridano hili si sõchi andrõ ba hili Libano! 
DEU.3_1.26	Ba mofõnoe chõgoe Jehowa, bõrõ ba chõmi, ba lõ iʼoʼõ chõgoe; imane sa chõgoe Jehowa: Noa manõ daʼõ! Bõi saʼae hedehede chõgoe ba daʼõ! 
DEU.3_1.27	Ae mijaw̃a ba zoezoe hili Wisiga ba fachõlõʼõ misa ba gaechoela loeo ba mijõoe ba miraja ba ba gatoemboecha loeo, enaʼõ iʼila hõrõoe; Joridano andrõ, ba lõʼõ sa õʼõtõ. 
DEU.3_1.28	Ba chõ Josoea, ba õbeʼe li, farooe dõdõnia ba abeʼeʼõ; jaʼia sa zolohe mijefo jaʼira andre, ba jaʼia zamaosa chõra tanõ andrõ, niʼïla hõrõoe. 
DEU.3_1.29	Ba taʼiagõ ndraso andrõ, ba gamaoedoe Mbeti-Weoro.
DEU.4_1.1	I. 
DEU.4_1.3	No hõrõmi zangila nilaoe Lowalangi, bõrõ Mbaʼali-Weoro andrõ: dozi si olembai Baʼali-Weoro andrõ, ba no ihori ba hoenõmi Lowalangioe Jehowa. 
DEU.4_1.4	ba jaʼami andrõ, si lõ farõi, si lõ mamõhõi Lowalangimi Jehowa, ba ahori aoeri, irege maʼõchṍ andre. 
DEU.4_1.5	Hiza, no oefahaõ ami ba gamachoita ba ba hoekoe, dali niw̃aʼõ Lowalangioe, Jehowa, chõgoe, enaʼõ miʼoʼõ dania ba daʼõ, ba danõ andrõ, ba zi mõi ami, ba wangochõgõ jaʼia. 
DEU.4_1.6	Mitõngõni ba miʼoʼõ! Daʼõ sa dania waʼatoeatoeami ba faʼonechemi wamaigi niha baero; na larongo dania gamachoita andrõ fefoe, ba lamane: Si ndroehoe, soi satoeatoea ba soneche soi seboea andrõ! 
DEU.4_1.7	Heza atṍ so soi seboea si so Lowalangi, si no si manõ faʼahatõ chõra, si mane Lowalangida, Jehowa [chõda], ero na taʼangarõfi li ia? 
DEU.4_1.8	Ba heza so soi seboea, si no si manõ faʼamoʼahonoa amachoita, awõ hoekoe, si mane oroisa andrõ fefoe, niʼombachaʼõgoe chõmi maʼõchṍ? 
DEU.4_1.9	Ba angelama ba faigifaigi, fa bõi olifoeʼõ ngawalõ andrõ niʼila hõrõoe, ba fa bõi aefa ba dõdõoe, gõtõ waʼanaoe nosooe; õʼombachaʼõ ba ndraonooe ba ba maʼoewoemõ. 
DEU.4_1.10	Baw̃a andrõ, me soʼõ fõna Lowalangioe Jehowa, ba gahe hili Horebi andrõ, me imane chõgoe Jehowa: Faloechaʼõ chõgoe zato! Daʼoefarongogõ chõra daroma ligoe andrõ, enaʼõ lafamaha ira ba wangataʼoefi jaʼodo, gõtõ waʼanaoe nosora ba goeli danõ ba enaʼõ lafahaõ gõi ndraonora. 
DEU.4_1.11	Ba miʼondrasi, miʼiagõ gahe hili; ba hoemolahola hili andrõ, iroegi mbanoea si jaw̃a, ba [baero õ, ba] faʼogõmigõmi ba lawoeo ba salōē. 
DEU.4_1.12	Hoemede chõmi Jehowa moroi ba daloe galitõ; linia, ba mirongo, ha li, ba lõ soroma chõmi ngaʼeoe. 
DEU.4_1.13	Iʼombachaʼõ chõmi wawoeʼoesa li andrõ chõnia, niw̃aʼõnia chõmi foloʼõ, taroma li si foeloe andrõ, ba isoera ba gara wanoera si domboea. 
DEU.4_1.14	Ba chõgoe iw̃aʼõ Jehowa, me loeo daʼõ, wamahaõ jaʼami ba gamachoita adrõ ba ba hoekoe andrõ, enaʼõ miʼoʼõ ba danõ andrõ, si mõi ami mijefo, ba wangochõgõ jaʼia.
DEU.4_1.15	II. 
DEU.4_1.16	fa bõi miwõwõi wamakiko, wamazõchi chõmi adoe nifoë, hadia ia wamaedo, he ngaʼeoe ndra matoea, ba he ngaʼeoe ndra alawe, 
DEU.4_1.17	ba he ngaʼeoe zaliw̃aliw̃a ba danõ, hadia ia, si õfa ahe, ba he ngaʼeoe wofo soʼafi, sihombo ba daloe mbanoea, 
DEU.4_1.18	ba he ngaʼeoe zanana ba danõ, ba he ngaʼeoe giʼa, si so ba nidanõ barõ danõ. 
DEU.4_1.19	Ba na õfachõlõʼõ mijaw̃a ba mbanoea, na õfaigifaigi loeo ba baw̃a ba dõfi, ngahõnõ andrõ fefoe ba mbanoea si jaw̃a, ba fa bõi eloengoeʼõ, wangaloeloe chõnia, awõ wamosoemange jaʼia, me no ibeʼe ba soi niha bõʼõ fefoe, ba goeli danõ misa Lowalangioe, Jehowa. 
DEU.4_1.20	Ba jaʼami, ba no nihalõ Jehowa chõnia, no iheta ami ba galitõ famahele ziʼõli andrõ, ba danõ Miseraji, enaʼõ soi tána chõnia ami, si mane maʼõchṍ. 
DEU.4_1.21	Ba chõgōē, ba no mofõnoe Jehowa, bõrõ ba chõmi, irege tobali fahõloe ia, lõ tola oeʼõtõ Joridano, ba lõ tola oehoendragõ danõ si sõchi andrõ, nibeʼe Lowalangioe, Jehowa, chõoe. 
DEU.4_1.22	Ba danõ andre mate ndraʼo iw̃aʼõ, lõ oeʼõtõ Joridano, ba jaʼami ba miʼõtõ ba wangochõgõ tanõ si sõchi andrõ. 
DEU.4_1.23	Mifaigi sibai, fa bõi olifoe ami wawoeʼoesa li andrõ, me no fawoeʼoe li chõmi Lowalangimi, Jehowa, ba fa bõi mifazõchi chõmi nadoe, famaedo hadia ia, nitenaw̃a Lowalangioe, Jehowa, jaʼoegõ. 
DEU.4_1.25	Ba na miwõwõi wamakikomi, na no moʼono ndraʼoegõ ba na no toemboe maʼoewoemõ, na no ara ami ba danõ, na mifazõchi chõmi nadoe, famaedo hadia ia, wamazõchi horõ chõ Lowalangimi, Jehowa, na tobali mofõnoe ia, 
DEU.4_1.26	ba oekaoni si so ba mbõrõ ba chõmi andrõ mbanoea si jaw̃a ba tanõ tooe, maʼõchṍ andre, wa lõ ararā dania, ba tehori ami ba danõ andrõ, ba zi mõi ami dania, mijefo Joridano, ba wangochõgõ jaʼia, lõʼõ sa ara dania ami ba danõ; niseʼe ami. 
DEU.4_1.27	Ba niha baero ifazawili ami Jehowa; lõʼõ sa atotó dania ami, si tosai, ba mbanoea niha baero andrõ, ba niʼoloiʼõ Jehowa jaʼami dania. 
DEU.4_1.28	Lowalangi nifazõchi danga niha dania mifosoemange ba daʼõ, eoe ba kara, si lõ mangila niha ba si lõ mamondrongo li niha, ba si lõ manga ba si lõ mangago hoea hadia ia. 
DEU.4_1.29	III. 
DEU.4_1.30	Ba ba waʼaboe dõdõoe andrõ dania, na no gõna ndraʼoegõ daʼõ fefoe, ba ba gafoeriata, ba õfalalini geraʼeraoe, õfoeliʼõ chõ Lowalangioe, Jehowa, ba õfondrondrongo linia. 
DEU.4_1.31	Me no Lowalangi sahachõ tõdõ Lowalangimõ andrõ, Jehowa, lõ ibõhõli ndraʼoegõ, ba lõ omasi ia tekiko ndraʼoegõ, ba lõ olifoe ia wawoeʼoesa li andrõ, me fawoeʼoe li ia chõ ndra toeaoe mege, si no mõi ba hõloe ia chõra. 
DEU.4_1.32	Sofoe atṍ, he wisa ba gõtõ fõna, me lõ jaʼoegõ na, iʼotarai loeo andrõ, me ifazõchi niha ba goeli danõ Lowalangi; sofoe, iʼotarai wondrege danõ, noemalõ ba wondrege tánõ sa, na no irai itõrõ si manõ faʼeboea, na no moerai moerongo zi manõ! 
DEU.4_1.33	Na so na soi bõʼõ, si no irai mamondrongo fehede Lowalangi, si oroi ba galitõ, si mane nirongooe, ba na lõ si mate ira. 
DEU.4_1.34	Ma na no so Lowalangi bõʼõ, si no manandraigõ feʼamõi, ba wangoromaʼõ faʼabõlõ ba ba wolaoe tandra ba ilaʼila ba fanoewõ, ba wangai chõnia samboea soi ba hoenõ mbõʼõ, tangania sabeʼe ba taʼionia niʼoroʼõ, ba ba waʼabõlõnia sahõlihõli dõdõda; nifolaoe Lowalangimõ andrõ, Jehowa, chõmi, ba danõ Miseraji, ba zanehe ami mege! 
DEU.4_1.35	Hõrõoe mege zangila, enaʼõ aboto ba dõdõoe, wa no Jehowa Lowalangi, awõ wa lõ Lowalangi baeronia. 
DEU.4_1.36	Moroi ba zoroego ifarongogõ chõoe linia ba wamobawa lala chõoe, ba ba goeli danõ iʼoromaʼõ chõoe galitõ seboea andrõ chõnia, ba moroi ba galitõ andrõ õrongo mege daroma linia. 
DEU.4_1.37	Ba me no iʼomasiʼõ ndra toeaoe ba me no itoejoe maʼoewoera foerira, ba me no jaʼia zangeheta jaʼoegõ ba danõ Miseraji, ba waʼabõlõnia andrõ, si tenga inõtõ; 
DEU.4_1.38	tõdõnia, itimba fõnaoe soi seboea moroi chõoe ba sabõlõ moroi chõoe, enaʼõ jaʼoegõ iʼohe ba danõ ba enaʼõ chõoe ibeʼe, 
DEU.4_1.39	ochõtamõ, si mane maʼõchṍ, ba jaʼaboto saʼae ba dõdõoe, ba õtanõ ba dõdõoe, wa no Jehowa Lowalangi ba zoroego jaw̃a ba ba goeli danõ tooe, awõ wa lõ Lowalangi baeronia. 
DEU.4_1.40	Ba õʼoʼõ nifachoinia andrõ ba oroisania, nifaʼemagoe chõoe maʼõchṍ, enaʼõ sohahaoe tõdõ ndraʼoegõ, fabaja iraonooe foerioe dania, ba enaʼõ lõ teboelõ waʼanaoe nosooe ba danõ andrõ, nibeʼe Lowalangioe, Jehowa, chõoe dania.
DEU.4_1.41	IV. 
DEU.4_1.42	enaʼõ ba daʼõ isaw̃a, na so zi no mamoenoe awõnia si lõ moeʼodõdõgõ ba si lõ fatioesania chõnia, mege saʼae, ba enaʼõ iʼila iʼorifi ia, wanaw̃a banoea daʼõ zamboea: 
DEU.4_1.43	Beseri andrõ, ba danõ si mate ba zaloʼo hili, ba ba mado Roebeno, ba ba mado Gado, ba Ramoti ba Gileadi ba ba mado Manase, ba Golana ba Mbazana. 
DEU.4_1.44	Ba daʼõ goroisa andrõ, nifaʼema Moze ba Ndraono Gizeraëli. 
DEU.4_1.45	Daʼõ lala ba daʼõ, nifachoi andrõ, awõ hoekoe andrõ niʼombachaʼõ Moze ba Ndraono Gizeraëli, me aheta ira ba danõ Miseraji, 
DEU.4_1.46	jefo Joridano, ba ndraso, ba gamaoedoe Mbeti-Weoro, ba danõ razo Ndraono Gamori andrõ, Sihona andrõ, ba Hesibona, niʼalani Moze ba Iraono Gizeraëli, me laʼotarai danõ Miseraji, 
DEU.4_1.47	nihalõra tanõ, si mane tanõ Ogi andrõ, razo Mbazana, tanõ razo Ndraono Gamori andrõ, si daroea, jefo Joridano, tánõ ba gatoemboecha loeo, 
DEU.4_1.48	iʼotarai Garoëri, ba mbewe Garono, iroegi hili Ziono, 
DEU.4_1.49	jaʼia Heremono andrõ, fabaja saloʼo tanõ andrõ, ba zi tambai Joridano, tánõ ba gatoemboecha loeo, fefoe, iroegi ziloeaʼasi andrõ ba zaloʼo tanõ ba gahe hili Wisiga.
DEU.5_1.1	I. 
DEU.5_1.2	Lowalangida, Jehowa, ba no fawoeʼoe li chõda, ba gahe hili Horebi. 
DEU.5_1.3	Tenga sa chõ ndra toeada fawoeʼoe li Jehowa, no chõda, saoeri andre, chõda fefoe, si so ba daʼe maʼõchṍ. 
DEU.5_1.4	Si no faʼila bawa ami chõ Jehowa, me hoemede ia chõmi ba hili andrõ, moroi ba galitõ. 
DEU.5_1.5	Ba jaʼodo, ba ba gotaloeami Jehowa sodo, me loeo daʼõ, ba wamaʼema chõmi taroma li Jehowa, me no ataʼoe ami galitõ andrõ, ba me lõ mõi mijaw̃a ba hili ami. Ba no imane: 
DEU.5_1.6	Jaʼodo Jehowa, Lowalangioe, si no mangeheta jaʼoegõ ba danõ Miseraji, ba danõ andrõ, si no mõi sawoejoe ami. 
DEU.5_1.7	Bõi so chõmõ Lowalangi tánõ bõʼõ, baero ndraʼo. 
DEU.5_1.8	Bõi fazõchi chõoe nadoe, famaedo hadia ia, he si so si jaw̃a ba mbanoea, ba he si so si tooe ba goeli danõ, ba he si so ba nidanõ barõ danõ. 
DEU.5_1.9	Bõi angaloeloe chõnia ba bõi fosoemange ia; me no Lowalangi solohoe adraʼo, jaʼodo andre, Lowalangioe, Jehowa, sangoehoekoe horõ ndra ama, ba ndraono ba ba maʼoewoe mitooe, iroegi tõloe, irege õfa ngaʼõtõ, chõra si fatioe tõdõ chõgoe, 
DEU.5_1.10	ba si hachõsi tõdõ sangomasiʼõ jaʼo ba soloʼõ oroisagoe, iroegi hõnõ ngaʼõtõ. 
DEU.5_1.11	Ba tõtõi dõi Lowalangioe Jehowa ba waja; lõʼõ sa zi lõ ihoekoe Jehowa zanõtõi tõinia ba waja. 
DEU.5_1.12	Ameʼegõ tõdõ loeo wolombase andrõ, ba weʼamoniʼõ jaʼia, dali niw̃aʼõ Lowalangioe, Jehowa, chõoe. 
DEU.5_1.13	Õnõ ngaloeo mohalõw̃õ ndraʼoegõ ba õhalõ halõw̃õoe fefoe, ba ero fitoe bongi, 
DEU.5_1.14	ba loeo wolombase chõ Lowalangioe, Jehowa; bõi babaja hadia ia halõw̃õ ba daʼõ, he jaʼoegõ, ba he onooe matoea, ba he onooe alawe, ba he sangai halõw̃õ chõoe ira matoea, ba he sangai halõw̃õ chõoe ira alawe, ba he oerifõoe, ba he si fatewoe chõoe, ba mbanoeami; enaʼõ laʼila molombase sangai halõw̃õ chõoe, ira matoea ba ira alawe, si mane jaʼoegõ. 
DEU.5_1.15	Tõrõtõrõ tõdõoe, wa no sawoejoe gõi ndraʼoegõ mege, ba danõ Miseraji, awõ wa no ihetaʼõ ba daʼõ Lowalangioe, Jehowa, tangania sabeʼe ba taʼionia niʼoroʼõ. Daʼõ mbõrõ, wa no iw̃aʼõ chõoe weʼamoniʼõ loeo sabato andrõ Lowalangioe, Jehowa. 
DEU.5_1.16	Fosoemange namaoe, awõ ninaoe, dali niw̃aʼõ Lowalangioe, Jehowa, chõoe, enaʼõ anaoe nosooe ba enaʼõ ohahaoe dõdõoe ba danõ andrõ, nibeʼe Lowalangioe, Jehowa, chõoe. 
DEU.5_1.17	Bõi angeʼe. Bõi ohorõ. Bõi anagõ. Bõi bõbõgõ chõ nawõoe zi lõ doehoe. 
DEU.5_1.18	Bõi isõ woʼomo nawõoe. Bõi isõ nomo nawõoe, ba he benoeania, ba he sangai halõw̃õ chõnia, ira matoea ba ira alawe, ba he õrõbaonia, ba he koedonia, ba he fefoe gofoe hadia zi so chõ nawõoe. 
DEU.5_1.19	Ha daʼõ niw̃aʼõ Jehowa ba chõmi sato fefoe; eboea linia, ba hili andrõ, moroi ba galitõ andrõ ba moroi ba zalōē ba moroi ba zogõmigõmi. Ba isoera ba gara wanoera, si domboea, ba ibeʼe chõgoe. 
DEU.5_1.20	II. 
DEU.5_1.21	No iʼoromaʼõ chõda lachõminia ba faʼasalaw̃ania Lowalangida, Jehowa, ba no tarongo linia moroi ba galitõ andrõ, ba tobali no fadoehoe dõdõda, tola moehede Lowalangi ba niha lõ mate nihá. 
DEU.5_1.22	Ba hana wa mate na ita iadaʼe enaʼõ? Iʼā sa [enaʼõ] ita alitõ seboea andrõ; na itohoegõ na tarongo li Lowalangida, ba si mate ita. 
DEU.5_1.23	Heza sa so ba nõsi goeli danõ, fefoe zi no mamondrongo li Lowalangi saoeri andrõ, sihede moroi ba galitõ, si mane famondrongoda, ba sooeri na dania? 
DEU.5_1.24	Jaʼoegõ andrõ ondrasi ba fondrondrongo, hadia ia niw̃aʼõ Lowalangida, Jehowa, ba jaʼoegõ dania zamaʼema chõma fefoe hadia ia, niw̃aʼõ Lowalangida, Jehowa, chõoe, enaʼõ marongo ba enaʼõ maʼoʼõ. 
DEU.5_1.25	Ba irongo limi Jehowa, me fahoehoeo ami chõgoe, ba imane chõgoe Jehowa: No oerongo hoehoeo niha andrõ chõoe; si ndroehoe niw̃aʼõra. 
DEU.5_1.26	Enaʼõ na si manõmanõ dõdõra dania gõi, enaʼõ laʼataʼoefi ndraʼodo ba enaʼõ na laʼoʼõ goroisagoe andrõ, fefoe, fa sohahaoe tõdõ ira, awõ maʼoewoera, si lõ mamalõmalõ! 
DEU.5_1.27	Ae hede chõra, õmane: Mifoeli manõ ami baose chõmi! 
DEU.5_1.28	Ba jaʼoegõ iagõ daʼe chõgoe, enaʼõ oeʼombachaʼõ chõoe goroisa andrõ fefoe, awõ gamachoita, awõ hoekoe andrõ, ba nifahaõmõ jaʼira dania, enaʼõ laʼoʼõ ba danõ andrõ, nibeʼegoe chõra dania. 
DEU.5_1.29	Ba mitõngõni saʼae, enaʼõ miʼoʼõ niw̃aʼõ Lowalangimi, Jehowa, chõmi, fa bõi miholeʼõ ami, he ba gambõlõ ba he ba gabera. 
DEU.5_1.30	Mitõrõ sibai lala andrõ, nifachoi Lowalangimi, Jehowa, chõmi, fa bõi mate ami, ba enaʼõ sohahaoe tõdõ ami ba sanaoe noso ba danõ andrõ, niʼochõgõmi dania.
DEU.6_1.1	I. 
DEU.6_1.2	ba wangoehõgõ jaʼia, enaʼõ õʼataʼoefi Lowalangioe, Jehowa, ba enaʼõ õʼoʼõ nifachoinia andrõ ba oroisania fefoe, nifaʼemagoe chõoe, ba enaʼõ anaoe nosooe. 
DEU.6_1.3	Ba na no mirongo, jaʼami Iraono Gizeraëli, ba mitõngõni, ba woloʼõ jaʼia, enaʼõ sohahaoe tõdõ ami, ba enaʼõ ato sibai ami dania, si mane nifaboeʼoe Lowalangi ndra toeami andrõ, Jehowa, tanõ si no falawoe soesoe ba w̃e w̃ani. 
DEU.6_1.6	Taroma li andre, niw̃aʼõgoe chõoe maʼõchṍ, ba õtanõ ba dõdõoe. 
DEU.6_1.7	Ba õfahaõ gõi ndraonooe ba daʼõ, itõrõtõrõ lioe, na jomo soʼõ, ba he na ba wekoli; na mõiʼõ mõrõ ba na maosoʼõ. 
DEU.6_1.8	Õbõbõgõ ba dete dangaoe, tandra, ba ba mbõrõ nichoemõ, amaedola mbala hõgõ; 
DEU.6_1.9	ba õsoera ba gehomo nomooe, ba ba lagõ mbawa gõli chõoe. 
DEU.6_1.10	Ba na iʼohe dania ndraʼoegõ Lowalangioe, Jehowa, ba danõ andrõ, nibeʼenia chõoe dania, dali wahõloesania mege chõ ndra toeaoe Aberahamo, Izaʼaki, Jakobo, tanõ si so banoea seboea ba si sõchi, si tenga nitaroeʼõmõ, 
DEU.6_1.11	ba omo si no moʼõsi gamagama si sõchi, tenga moroi chõoe, ba baʼa nichao ba gara, si tenga nichaomõ, ba kaboe nagoe ba kaboe falo, si tenga nitanõoe; ba na manga ndraʼoegõ na aboesoʼõ, ba faigi sibai, 
DEU.6_1.12	fa bõi olifoeʼõ Jehowa, si no mangeheta jaʼoegõ ba danõ Miseraji, ba danõ si no mõi sawoejoe ndraʼoegõ. 
DEU.6_1.13	Lowalangioe andrõ, Jehowa, ba õʼataʼoefi ba õfosoemange ba ba dõinia mõiʼõ ba hõloe, 
DEU.6_1.14	ba lõ tola miʼoʼõ Lowalangi bõʼõ, Lowalangi niha andrõ, si tefasoei jaʼami. 
DEU.6_1.15	Me no Lowalangi solohoe Lowalangimõ andrõ, Jehowa, ba chõmi, fa bõi mofõnoe chõoe Lowalangimõ, Jehowa, ba fa bõi iseʼe ndraʼoegõ ba goeli danõ! 
DEU.6_1.16	Bõi mitandraigõ Lowalangimi, Jehowa, si mane fanandraigõmi jaʼia no, ba Masa. 
DEU.6_1.17	Oroisa Lowalangimi Jehowa andrõ, ba miʼoʼõ, lala andrõ ba amachoita nibeʼenia chõmi, ba mitõrõ; 
DEU.6_1.18	hadia zatoelõ ba hadia zi sõchi, wamaigi Jehowa, daʼõ õtõrõ, enaʼõ sohahaoe tõdõ ndraʼoegõ, ba enaʼõ õroegi danõ si sõchi andrõ, nifaboeʼoe Jehowa chõ ndra toeaoe, fahõloesa, ba enaʼõ õʼochõgõ, 
DEU.6_1.19	wanimba fõnaoe si faʼoedoe chõoe andrõ, fefoe, dali nifaboeʼoe Jehowa.
DEU.6_1.20	II. 
DEU.6_1.21	ba õmane chõ nonooe andrõ: No sawoejoe Waraʼo ndraʼaga mege, ba danõ Miseraji, ba no ihetaga ba danõ Miseraji Jehowa, tangania andrõ, si no abeʼe. 
DEU.6_1.22	No ilaoe dandra ba ilaʼila seboea ba famakiko Jehowa, ba danõ Miseraji, chõ Waraʼo ba ba zoroijomonia fefoe, ba zanehe ndraʼaga; 
DEU.6_1.23	ba jaʼaga, ba no iheta ba daʼõ, ba wolohe jaʼaga ba danõ andrõ ba ba wameʼe chõda tanõ andrõ, nifaboeʼoenia chõ ndra toeada, fahõloesa. 
DEU.6_1.24	Ba no iw̃aʼõ chõma Jehowa woloʼõ nifachoi andrõ fefoe, wangataʼoefi Lowalangida, Jehowa, enaʼõ lõ teboelõ wa sohahaoe tõdõ ita, ba enaʼõ iʼoriorifi ita, si mane maʼõchṍ. 
DEU.6_1.25	Ba niha satoelõ ita, na lõ olifoe ita woloʼõ oroisa andrõ fefoe, fõna Lowalangida Jehowa, si mane niw̃aʼõnia chõda.
DEU.7_1.1	I. 
DEU.7_1.2	na no ibeʼe ba dangaoe Lowalangioe, Jehowa, ba na no õlaw̃a ira, ba õlachaʼõ ira; lõ tola fawoeʼoe li ndraʼoegõ chõra, ba lõ tola õhachõsi tõdõ. 
DEU.7_1.3	Ba lõʼõ gõi tola fahalõ ami; lõ tola õbeʼe chõ nonora matoea nonooe alawe ba lõ tola õhalõ chõ nonooe matoea nonora alawe. 
DEU.7_1.4	Ma dania ïʼerogõ ndraʼo onooe matoea labeʼe, ma tobali ifosoemange Lowalangi bõʼõ, ba mofõnoe chõmi Jehowa ba itaʼitaʼi ihori ami. 
DEU.7_1.5	Mimane saʼae wolaoe chõra: Naha wameʼe soemange chõra, ba midoedoegõ, gowe andrõ chõra, ba mirasa, eoe niʼamoniʼõ chõra, ba miʼobõ, ba adoera, ba mitoenoe ba galitõ, 
DEU.7_1.6	me no soi niʼamoniʼõ chõ Lowalangioe, Jehowa, ndraʼoegõ; no jaʼoegõ nitoejoe Lowalangioe, Jehowa, chõnia, soi tána chõnia, niʼoniagõ ba soi bõʼõ fefoe, ba goeli danõ. 
DEU.7_1.8	ba me edõna ia itõrõ zi no mõi ba hõloe ia chõ ndra toeami mege; andrõ iheta ami tanga sabeʼe, iʼefaʼõ ami ba waʼasawoejoe, ba danga Waraʼo, razo Miseraji, 
DEU.7_1.9	enaʼõ aboto ba dõdõoe, wa no Lowalangi [si ndroehoe] Lowalangioe andrõ, Jehowa, wa no Lowalangi si lõ farõi, si lõ mamõhõi fawoeʼoesa li ba faʼeboea dõdõ andrõ, irege hõnõ ngaʼõtõ, chõra sangomasiʼõ jaʼia ba soloʼõ oroisania, 
DEU.7_1.10	ba solaoe soelõ, nifatõrõ chõra, ba zi fatioe tõdõ chõnia, fefoe, wangohori jaʼira. Lõʼõ sa faʼebolo dõdõnia ba zi fatioe tõdõ chõnia, chõnia ifatõrõ zoelõ. 
DEU.7_1.11	Andrõ õʼoʼõ goroisania, awõ gamachoita andrõ, awõ hoekoe andrõ, nifaʼemagoe chõoe maʼõchṍ, enaʼõ õbeʼe tali wolaoemõ ia.
DEU.7_1.12	II. 
DEU.7_1.13	iʼomasiʼõ ndraʼoegõ ba ifahowoeʼõ ndraʼoegõ ba iʼojaʼõ ami; tabinamõ andrõ ba boea nowioe, facheoe, ba õsi mboea nagoe, awõ wanicha chõoe, ba ono zaw̃i chõoe, ba foʼono mbiribiri chõoe, fabaja nambi, ba ifahowoeʼõ, ba danõ andrõ, nibeʼenia chõoe dania, dali wahõloesania andrõ chõ ndra toeaoe. 
DEU.7_1.14	Nifahowoeʼõ dania ndraʼoegõ, fõna soi bõʼõ fefoe; he ba ndra matoea chõoe ba he ba ndra alawe, ba lõ si lõ moʼono, ba si manõ gõi ba goerifõmõ. 
DEU.7_1.15	Fefoe ngawalõ wõchõ, ba itimba chõoe Jehowa, ba sambalõ lõ igõnaisi ndraʼoegõ fõchõ Ndrawa Miseraji andrõ, teoe mbanoea andrõ, si no õʼila fõna; ba zi faʼoedoe chõoe ihareʼõ daʼõ. 
DEU.7_1.16	Ba fefoe soi andrõ, nibeʼe Lowalangioe, Jehowa, ba dangaoe, ba õhori. Bõi ahachõ dõdõoe, wamaigi jaʼira, ba bõi fosoemange Lowalangira andrõ; tandraw̃a sa chõoe daʼõ enaʼõ. 
DEU.7_1.17	Ba na õmane dõdõoe enaʼõ: Sato moroi chõgoe soi andrõ, he oewisa wanimba jaʼira? 
DEU.7_1.18	ba bõi ataʼoefi, tõrõ manõ tõdõoe nifatõrõ Lowalangioe, Jehowa chõ Waraʼo no, ba ba Ndrawa Miseraji fefoe. 
DEU.7_1.19	Faʼabõlõ andrõ, nifaʼeleʼõ, niʼila hõrõoe, tandra andrõ, ba ilaʼila, tanga sabeʼe andrõ ba taʼio niʼoroʼõ, chõ Lowalangioe, Jehowa, wamawoeʼa jaʼoegõ! Si manõ dania ilaoe Lowalangioe, Jehowa, ba niha bõʼõ andrõ fefoe, niʼataʼoefimõ. 
DEU.7_1.20	Ba ifatõrõ na chõra geto Lowalangioe, Jehowa, irege ahori zi tosai andrõ, si no maminiʼõ jaʼira mege chõoe. 
DEU.7_1.21	Bõi hoemocha mboemõ chõra! me no so ba chõoe Lowalangioe, Jehowa, Lowalangi seboea ba sataʼoe ita, 
DEU.7_1.22	ba izarazara wanimba fõnaoe soi andrõ Lowalangioe, Jehowa. Bõi osamoezaigõ wangohori jaʼira, ma dania abõlõ chõoe goetoe ndroeʼoe. 
DEU.7_1.23	Ibeʼe ba dangaoe Lowalangioe, Jehowa, ba fawoeka ibeʼe, irege no ahori ira. 
DEU.7_1.24	Ba razora, ba ibeʼe ba dangaoe, enaʼõ olifoe niha ba goeli danõ dõira õbeʼe. Samõsa lõ solaw̃a jaʼoegõ, irege no õhori ira. 
DEU.7_1.25	Famaedo Lowalangira andrõ, ba mitoenoe, ba firõnia ba anaʼania, ba bõi isõ, bõi halõ chõoe, fa bõi tobali famaʼalamõ. Me no sogoro Lowalangioe, Jehowa, zi mane daʼõ. 
DEU.7_1.26	Ba sogoro ita, ba bõi ohe jomo ba nomooe, fa bõi mõi salacha gõi ndraʼoegõ, si mane jaʼia. 
DEU.7_1.27	Õʼogorofi ba si hocha mboemõ ia, me no moelachaʼõ.
DEU.8_1.1	I. 
DEU.8_1.2	Tõrõtõrõ tõdõoe wamasao Lowalangioe, Jehowa jaʼoegõ, no õfa woeloe fache waʼara, ba danõ si mate andrõ, ba dõrõw̃aoe andrõ, fadoro, ba wangõhõndrõgõ jaʼoegõ ba ba wanandraigõ jaʼoegõ, enaʼõ isõndra he wisa dõdõoe, na edõna õʼoʼõ goroisania, ba na lõʼõ. 
DEU.8_1.3	No ihõndrõgõ ndraʼoegõ, ifatõrõ chõoe lofo, ba aefa daʼõ, ba ibeʼe õoe ”mana” andrõ, si lõ mirai mila, he ira toeaoe, ba wamaʼeleʼõ chõoe, wa tenga ha ba gõnia aoeri niha, wa tola gõi fangorifinia hadia ia daroma li, si otarai mbawa Jehowa. 
DEU.8_1.4	Noechaoe andrõ, ba lõ sadoedoe, ba aheoe, ba lõ sabao, si õfa woeloe fache andrõ. 
DEU.8_1.5	Ba jafadoehoe saʼae dõdõoe, iʼohe ba zi sõchi ndraʼoegõ Lowalangioe, Jehowa, nifamatõrõ siʼaikõ nama ononia. 
DEU.8_1.6	Ba oʼõ goroisa Lowalangioe, Jehowa andrõ, wanõrõ lala andrõ chõnia, awõ wangataʼoefi jaʼia. 
DEU.8_1.7	Ba danõ si sõchi sa iʼohe ndraʼoegõ Lowalangioe, Jehowa, ba danõ si so mbombo ba oemboe nidanõ ba baw̃a, soʼoeloe ba zaloʼo ba soʼoeloe ba hili; 
DEU.8_1.8	tanõ si so fache ba si so rigi ba agoe ba boea ara ba dalimo, tanõ si so falo ba si so w̃e w̃ani; 
DEU.8_1.9	tenga tanõ sambõʼambõ balazo, no tanõ si so manõ fefoe hadia ia, tanõ sosiʼõli kara ba nicharoe tõla garamba ba hili. 
DEU.8_1.10	Ba na no mangaʼõ dania, na no aboesoʼõ, ba õsoeno Lowalangioe Jehowa, bõrõ danõ si sõchi andrõ nibeʼenia chõoe. 
DEU.8_1.11	II. 
DEU.8_1.12	Na aboeso ndraʼoegõ dania ba õlaoe chõoe nomo si sõchi, 
DEU.8_1.13	na itoegoe oja zaw̃ioe ba biribirimõ ba na fahõna chõoe wirõ ba anaʼa, na tedooe fefoe hadia ia zi so chõoe, 
DEU.8_1.14	ba bõi fajaw̃a dõdõoe, ba bõi olifoegõʼõ Lowalangioe, Jehowa, si no mangeheta jaʼoegõ ba danõ Miseraji andrõ, ba danõ, ba zi no mõiʼõ sawoejoe, 
DEU.8_1.15	si no mamatõrõ jaʼoegõ ba danõ si mate andrõ, sebolo sibai ba sataʼoe ita, ba zi so oelõ sosõfoe ba tongo, ba danõ si no okõlikõli ba si lõ idanõ, si no mameʼe õoe idanõ sangoemboengoemboe moroi ba gara sabeʼe, 
DEU.8_1.16	si no mameʼe õoe ”mana” andrõ, ba danõ si mate, õ si lõ larai mila ira toeaoe, ba wangõhõndrõgõ jaʼoegõ ba ba wanadraigõ jaʼoegõ, enaʼõ ihaogõ chõoe ba gõtõ dania, 
DEU.8_1.17	ba bõi õmane dõdõoe: Faʼabõlõgoe ba faʼabeʼe dangagoe mbõrõ, wa so chõgoe woʼanaʼa andre. 
DEU.8_1.18	Tõrõ tõdõoe Lowalangioe, Jehowa, me no jaʼia zameʼe faʼabõlõ, ba wangaloei anaʼa, ba wamaloea amaboeʼoela linia andrõ, si no mõi ba hõloe ia chõ ndra toeaoe, si mane maʼõchõ. 
DEU.8_1.19	Ba na olifoeʼõ zoei Lowalangioe, Jehowa, woloʼõ Lowalangi bõʼõ, na õfosoemange daʼõ, ba na mangaloeloeʼõ chõra, ba maʼifoe lõ oebiniʼõ chõmi maʼõchṍ, wa si tekiko ami dania. 
DEU.8_1.20	Si mane niha baero andrõ, nifakiko Jehowa fõnami, si manõ gõi waʼatekikomi, fotoe; me lõ nifondrondrongomi li Lowalangimi, Jehowa.
DEU.9_1.1	I. 
DEU.9_1.2	enaʼõ õlaw̃a soi sato niha ba salaw̃a boto, Dawa Genaki andrõ, si no iʼila hõrõoe ba si no õrongo, na law̃aʼõ: Ha niha zangila molaw̃a Dawa Genaki andrõ? 
DEU.9_1.3	Ba bõi zi lõ aboto ba dõdõoe saʼae, wa no Lowalangioe, Jehowa zowaõwaõ fõnaoe, amaedola galitõ si mangamanga hadia ia; jaʼia zangohori, jaʼia zangõhõndrõgõ jaʼira fõnaoe, ba tobali lõ ararā õʼanimbaʼõ jaʼira ba lõ ararā õʼangohoriʼõ, itõrõ nifaboeʼoe Jehowa chõoe. 
DEU.9_1.4	Ba na itimba dania ira fõnaoe Lowalangioe, Jehowa, ba bõi õmane dõdõoe: Bõrõ waʼatoelõ dõdõgoe, wa jaʼo zochõ tanõ andre, ibeʼe Jehowa; me no bõrõ horõ niha andrõ, wa itimba ira fõnaoe Jehowa. 
DEU.9_1.5	Tenga sa ba waʼatoelõ dõdõoe ba tenga ba waʼadõlõ dõdõoe mõi chõoe danõra andrõ, bõrõ horõ soi andrõ, wa itimba ira fõnaoe Lowalangioe, Jehowa, ba enaʼõ itõrõ gamaboeʼoela linia andrõ, nifaboeʼoe Jehowa chõ ndra toeaoe Aberahamo, Izaʼaki, Jakobo, si no mõi ba hõloe ia. 
DEU.9_1.6	Ba jaʼaboto ba dõdõoe, wa tenga bõrõ waʼatoelõ dõdõoe, wa ibeʼe ochõtaoe danõ si sõchi andre Lowalangioe, Jehowa: noa sa soi sabeʼe tandro ndraʼoegõ.
DEU.9_1.7	II. 
DEU.9_1.8	Ba gahe hili Horebi andrõ miʼandrõ wõnoe Jehowa, ba abao dõdõnia chõmi, irege ihori ami menaʼõ. 
DEU.9_1.9	No mõido mijaw̃a ba hili, ba wanema kara wanoera andrõ, kara nisoera fawoeʼoesa li andrõ, nilaoe Jehowa chõmi, ba õfa woeloe ngaloeo ba õfa woeloe mbongi waʼaragoe ba hili andrõ, lõ niʼagoe roti ba lõ nibadoegoe idanõ. 
DEU.9_1.10	Ba ibeʼe ba dangagoe Jehowa gara wanoera andrõ, si doea gõrõ, nisoea toeroe Lowalangi, si so taroma li andrõ fefoe, niw̃aʼõ Jehowa chõmi, moroi ba galitõ, me loeo waloechata, ba hili andrõ. 
DEU.9_1.11	Me no aefa zi õfa woeloe ngaloeo ba si õfa woeloe wongi, ba ibeʼe ba dangagoe Jehowa gara wanoera andrõ, si doea gõrõ, kara andrõ nisoera oroisa andrõ. 
DEU.9_1.12	Ba imane saʼae chõgoe Jehowa: Laboe, taʼitaʼi mitooe, noa sa lalaoe wamakiko banoeaoe andrõ, nihetamõ ba danõ Miseraji. No alio sibai larõi lala andrõ, nifachoigoe chõra: no lafazõchi chõra nadoe nifahele. 
DEU.9_1.13	Ba imane na chõgoe Jehowa: Oeʼila sibai saʼae soi andrõ, wa no soi sabeʼe bõrõ doeʼi. 
DEU.9_1.14	Ba bõhõlido saʼae, enaʼõ oehori ira, oeboenoe dõira ba goeli danõ ba oebaliʼõ foeroegõ soi ndraʼoegõ, foeroegõ soi sabõlõ moroi chõra ba sato niha. 
DEU.9_1.15	Ba maoso ndraʼo oefoelido mitooe moroi ba hili siholahola na, doea dangagoe wolohe kara andrõ, si doea gõrõ, soera goroisa. 
DEU.9_1.16	Ba awena oeʼila, ba hiza, ba no mifazõchi horõ chõ Lowalangimi, Jehowa, no milaoe nono zaw̃i nifahele; no alio sibai mirõi lala andrõ, nifachoi Jehowa chõmi. 
DEU.9_1.17	Ba oetoejoe gara andrõ, si doea gõrõ, ba doea dangagoe wamazaoemba jaʼia, oerasa, ba zanehe ami. 
DEU.9_1.18	Ba oefalõgoe tooe ndraʼo fõna Jehowa; si mane mege, õfa woeloe ngaloeo ba õfa woeloe mbongi, lõ oeʼā roti ba lõ oebadoe nidanõ, bõrõ horõmi andrõ fefoe, nifazõchimi, me no milaoe zi lõ omasi Jehowa, fangandrõ wõnoenia. 
DEU.9_1.19	Sataʼoe saʼae ndraʼo fõnoe Jehowa ba bachoebachoe dõdõnia chõmi, wa ihori ami menaʼõ. Ba ifondrondrongo chõgoe Jehowa, ba daʼõ gõi. 
DEU.9_1.20	Ba chõ Gaʼaroni gõi, ba mofõnoe sibai ia, irege ifakiko menaʼõ, ba ba chõ Gaʼaroni gõi mangandrõ ndraʼo, me loeo daʼõ. 
DEU.9_1.21	Ba horõmi andrõ, nilaoemi, ono zaw̃i andrõ, ba oehalõ, oetoenoe, ba oetoetoe, oefaoeloegõ oefoefoe, balazi no ohama sibai, ba si hoelõ gawoegawoe andrõ, ba oetiboʼõ ba mbombo andrõ, si otarai hili moroi jaw̃a. 
DEU.9_1.22	III. 
DEU.9_1.23	Ba he me ifatenge ami Jehowa, moroi ba Gadesi-Mbarenea, wangoemaʼõ chõmi: Miʼae misi jaw̃a ba miʼochõgõ danõ, nibeʼegoe chõmi, ba te chõmi goroisa Lowalangimi, Jehowa, ba lõ fadoehoe dõdõmi chõnia ba lõ mifondrondrongo chõnia. 
DEU.9_1.24	No sabeʼe bõrõ doeʼi ami chõ Jehowa, iʼotarai me awena oeʼila ami. 
DEU.9_1.25	Ba me sodo manõ tooe ba danõ, fõna Jehowa, si õfa woeloe ngaloeo õfa woeloe mbongi, si no oefalõgoe tooe ndraʼodo, me no idaõʼõdaõʼõ Jehowa ihori ami, 
DEU.9_1.26	ba mangandrõdo chõ Jehowa, oemane: He Soʼaja, Jehowa bõi fakiko mbanoea tána chõoe andrõ, niʼefaʼõmõ faʼabõlõoe andrõ si tenga inõtõ, nihetaoe ba danõ Miseraji tangaoe andrõ, si no abeʼe! 
DEU.9_1.27	Tõrõtõrõ tõdõoe genonioe andrõ, Aberahamo ba Izaʼaki ba Jakobo! Ba bõi beʼe balazi waʼabeʼe mbõrõ doeʼi mbanoeaoe andrõ ba he falõsõchira andrõ ba he horõra. 
DEU.9_1.28	Fa bõi law̃aʼõ niha ba danõ andrõ, ba nihetaoe jaʼira: Me tebai iʼohe ira Jehowa ba danõ andrõ, nifaboeʼoenia chõra, ba me no fatioe dõdõnia chõra, ba ba wameʼe tekiko jaʼira ba danõ si mate iheta ira! 
DEU.9_1.29	Noa sa atṍ banoeaoe ira, no tána chõoe, nihetaoe faʼabõlõoe andrõ si tenga inõtõ, ba taʼiomõ andrõ niʼoroʼõ.
DEU.10_1.1	I. 
DEU.10_1.2	Oesoera dania ba gara andrõ daroma li andrõ, si so ba gara mege, nirasamõ, ba õbeʼe barõ dawõla andrõ dania. 
DEU.10_1.3	Ba oefazõchi dawõla, bana geoenia, ba oetoto gara wanoera, domboea, si mane mege, ba mõido mijaw̃a ba hili, oeʼohe tangagoe gara andrõ, si domboea. 
DEU.10_1.4	Ba isoera ba gara andrõ daroma li andrõ, si foeloe, niw̃aʼõnia mege chõmi ba hili, moroi ba galitõ, me loeo waloechata andrõ, si mane fanoera mege wanoera jaʼia. Ba ibeʼe ba dangagoe Jehowa. 
DEU.10_1.5	Ba mõido mitooe, moroi ba hili, ba oebeʼe barõ dawõla andrõ, nifazõchigoe, gara andrõ ba ba daʼõ ahono, dali niw̃aʼõ Jehowa chõgoe. 
DEU.10_1.6	Ba laheta ira ba Mbeʼeroti-Bene-Jaʼaka Iraono Gizeraëli, lasaw̃a Mosera. Ba ba daʼõ mate Gaʼaroni ba ba daʼõ lakoʼo ia, ba ononia Eleazari wangalinia ere. 
DEU.10_1.7	Ba moroi ba daʼõ, ba lasaw̃a Goedigoda, ba moroi ba Goedigoda, ba lasaw̃a Jotiba, tanõ soja mbombo. 
DEU.10_1.8	Ba me loeo daʼõ, ba iʼoniagõ mado Lewi Jehowa, ba wolohelohe tawõla nahia zoera goroisa Jehowa, ba enaʼõ fõna Jehowa so ira, ngoningoninia, si lõ teboelõ, ba enaʼõ mamahowoe ira ba dõinia, si lõ mamalõmalõ, ero maʼõchṍ. 
DEU.10_1.9	Andrõ lõ manema mado Lewi tanõ, lõ tána chõra si lõ teboelõ, si mane ba dalifoesõra; tána chõrā, ba Jehowa, dali nifaboeʼoe Lowalangioe Jehowa chõra. 
DEU.10_1.10	Ba jaʼodo, ba si lõ teboelõ ba hili, si mane mege, ba zi fõfõna, õfa woeloe ngaloeo ba õfa woeloe mbongi, ba ifondrondrongo chõgoe Jehowa ba zi samoeza andrõ gõi: Lõ ifakiko ndraʼoegõ Jehowa. 
DEU.10_1.11	Ba imane chõgoe Jehowa: Laboe, aeʼe, ba wolohe jaʼira, mofanõ ami enaʼõ laroegi danõ andrõ ba enaʼõ laʼochõgõ, tanõ andrõ nibeʼegoe chõra dania, dali weʼamõigoe ba hõloe chõ ndra toeara andrõ.
DEU.10_1.12	II. 
DEU.10_1.13	woloʼõ oroisa andrõ ba amachoita nifachoi Jehowa nifaʼemagoe chõoe maʼõchṍ, fangohahaoe dõdõoe. 
DEU.10_1.14	He sa no chõ Lowalangioe, Jehowa, mbanoea si jaw̃a, iroegi ba wondrege jaw̃a, awõ danõ ba õsinia fefoe, 
DEU.10_1.15	ba noa zoei ha chõ ndra toeaoe eboea dõdõ Jehowa, wangomasiʼõ jaʼira, ba no itoejoe ami, maʼoewoera andrõ, ba niha bõʼõ fefoe, si mane maʼõchṍ. 
DEU.10_1.16	Ba miboto saʼae mbotolõ dõdõmi andrõ, ba bõi saʼae sabeʼe bõrõ doeʼi ami! 
DEU.10_1.17	Me no Lowalangi Lowalangi bõʼõ Lowalangimi andrõ, Jehowa, ba me no Soʼaja sochõ, Lowalangi seboea ba sabõlõ ba sataʼoe ita, si lõ eboea tõdõ zamboeana ba si lõ manga ganaʼa, 
DEU.10_1.18	solohe ba lala hoehoeo zi lõ ama, si lõ ina, ba sangomasiʼõ niha bõʼõ, wameʼe balazo chõnia, awõ noecha. 
DEU.10_1.19	Ba miʼomasiʼõ niha bõʼõ, me no niha bõʼõ ami gõi ba danõ Miseraji no. 
DEU.10_1.20	Õʼataʼoefi Lowalangioe Jehowa ba õfosoemange, chõnia molemba ndraʼoegõ ba ba dõinia mõiʼõ ba hõloe! 
DEU.10_1.21	Fangeboea doeriamõ ia ba Lowalangioe, si no molaoe chõoe seboea andrõ ba sataʼoe ita, niʼila hõrõoe. 
DEU.10_1.22	Fitoe ngafoeloe niha waʼato ndra toeaoe, me lasaw̃a danõ Miseraji, ba ijaʼe, ba no timba waʼoja ndrõfi ba mbanoea, ibeʼe Lowalangioe, Jehowa. 
DEU.11_1.1	I. 
DEU.11_1.2	ba jaʼaboto ba dõdõmi maʼõchṍ, — tenga sa ba ndraonomi, si lõʼõ na mege, si lõ mangila jaʼia [hoemede ndraʼo] — wotoe Lowalangimi, Jehowa, ba faʼasalaw̃ania ba tangania andrõ, si no abeʼe ba taʼionia, si no moeʼoroʼõ, 
DEU.11_1.3	ba tandra andrõ chõnia ba folaoenia ba danõ Miseraji, chõ Waraʼo, razo Miseraji, ba ba danõnia maʼasagõrõ, 
DEU.11_1.4	nifatõrõnia ba zabõlõ Miseraji ba ba koedora ba ba goeretara, me ihawoei ira asi zoechoe andrõ, me lagohi ami, wangohori jaʼira, iroegi maʼõchõ andre, 
DEU.11_1.5	ba he iwisa chõmi ba danõ si mate, iroegi no michamõ daʼe, 
DEU.11_1.6	awõ nilaoenia chõ ndra Datano Abiramo, iraono Geliabi andrõ, mado Roebeno, me ifaboka mbawania tanõ, me itõlõ ira ba hoenõ Ndraono Gizeraëli fefoe, fabaja nahiara, awõ nosera, awõ fefoe hadia ia zi faofao chõra. 
DEU.11_1.7	Noa saʼae hõrõmi zangila seboea andrõ fefoe, nilaoe Jehowa. 
DEU.11_1.8	Ba miʼoʼõ saʼae goroisa andrõ fefoe, nifaʼemagoe chõmi maʼõchṍ, enaʼõ abõlõ ami, ba wondroegi tanõ andrõ ba ba wangochõgõ jaʼia, tanõ si mõi ami mijefo ijaʼe, ba wangai jaʼia chõmi, 
DEU.11_1.9	ba enaʼõ anaoe nosomi ba danõ andrõ, si no mõi ba hõloe Jehowa chõ ndra toeami, ba wameʼe chõra ba ba maʼoewoera, — tanõ ba zi falawoe soesoe ba w̃e w̃ani.
DEU.11_1.10	II. 
DEU.11_1.11	Tanõ andrõ, ba zi mõi ami mijefo ba wangochõgõ jaʼia, ba no tanõ si so hili ba si so daso, tanõ samadoe teoe, na atoroe moroi jaw̃a, 
DEU.11_1.12	tanõ nirorogõ Lowalangioe, Jehowa; lõ aefa hõrõ Lowalangioe, Jehowa, chõnia, dõfi fasoei. 
DEU.11_1.13	Ba na aʼoi dõdõmi woloʼõ oroisagoe andrõ, nibeʼegoe chõmi maʼõchṍ, wangomasiʼõ Lowalangimi Jehowa, na moroi siʼaikõ ba dõdõmi ba na moroi siʼaikõ ba geraʼerami mõi ami enoninia, 
DEU.11_1.14	ba oefatõrõ ba danõmi deoe, na inõtõ, teoe sahoelõ ba teoe sara, enaʼõ õʼila õʼozaragõ mboea nowi chõoe ba boea nagoe chõoe ba fanicha. 
DEU.11_1.15	Ba oefodoeʼoe mbenoeamõ, õ goerifõoe, enaʼõ õsõndra gõoe ba enaʼõ aboesoʼõ. 
DEU.11_1.16	Mifaigi sibai, fa bõi ibeʼe nifõw̃õhõ ia tõdõmi, ba wamosoemange Lowalangi bõʼõ, ba ba wangaloeloe ba daʼõ; 
DEU.11_1.17	fa bõi tesao wõnoe Jehowa chõmi, fa bõi ikoesi mbanoea si jaw̃a, tobali lõ teoe saʼae ba lõʼõ saʼae boea danõ, ba lõ ararā, ba ahori ami ba danõ si sõchi andrõ, nibeʼe Jehowa chõmi. 
DEU.11_1.18	III. 
DEU.11_1.19	Mifahaõ ndraonomi ba daʼõ, jaʼitõrõ limõ na jomo soʼõ ba na ba wekoli, na mõiʼõ mõrõ ba na maosoʼõ; 
DEU.11_1.20	õsoera ba gehomo nomooe ba ba lagõ mbawa gõli chõoe, 
DEU.11_1.21	enaʼõ anaoe nosomi ba he noso ndraonomi dania, sagõtõ banoea jaw̃a danõ, ba danõ andrõ, nifaboeʼoe Jehowa chõ ndra toeami, fahõloesa. 
DEU.11_1.22	Ba na moroi ba dõdõmi mifaigi woloʼõ oroisa andrõ fefoe, nifaʼemagoe chõmi, na miʼomasiʼõ Lowalangimi, Jehowa, ba na lõ teboelõ wa lala andrõ chõnia mitõrõ ba chõnia molemba ami, 
DEU.11_1.23	ba itimba dania fõnami soi andrõ fefoe Jehowa, ba mitema gondrõita soi sato niha, moroi chõmi, ba sabõlõ, moroi chõmi. 
DEU.11_1.24	Fefoe danõ, nihoendragõ gahemi, ba chõmi dania, iʼotarai danõ si mate andrõ, noemalõ ba hili Libano, ba iʼotarai mboto nidanõ andrõ, Oiferati, noemalõ ba mbewe nasi tánõ ba gaechoela loeo, ba tanõmi dania. 
DEU.11_1.25	Lõ sabeʼe moroi chõmi dania; sagõrõ tanõ si mõi ami ihawoei dania ira Lowalangimi, Jehowa, faʼataʼoera ami ba fehocha mboera chõmi, itõrõ nifaboeʼoenia chõmi. 
DEU.11_1.26	IV. 
DEU.11_1.27	howoehowoe na miʼoʼõ goroisa Lowalangimi, Jehowa, andrõ, nifaʼemagoe chõmi maʼõchṍ, 
DEU.11_1.28	ba fangelifi, na lõ miʼoʼõ goroisa Lowalangimi, Jehowa, na mirõi lala andrõ, nifachoigoe chõmi maʼõchṍ, ba woloʼõ Lowalangi bõʼõ, si lõ mirai mila mege. 
DEU.11_1.29	Ba na no iʼohe dania ndraʼoegõ Lowalangioe, Jehowa, ba danõ andrõ, ba zi mõiʼõ, ba wangochõgõ jaʼia, ba ba hili Gerisi õbeʼe howoehoewoe, ba fengelifi, ba ba hili Gebala õbeʼe. 
DEU.11_1.30	Hili andrõ jefo Joridano ba zi tambai lala andrõ tánõ ba gatoemboecha loeo, ba danõ Ndrawa Ganaʼana andrõ ba Garaba, ba gamaoedoe Giligala, ba ngai gatoea manawa More. 
DEU.11_1.31	Miʼõtõ saʼae Joridano, ba wangochõgõ tanõ andrõ, nibeʼe Lowalangimi, Jehowa, chõmi. Ba na no mihalõ chõmi, na no ahono ami ba danõ, 
DEU.11_1.32	ba mifaigi, bõi zi lõ miʼoʼõ nifachoi andrõ fefoe, awõ hoekoe andrõ, niʼombachaʼõgoe chõmi maʼõchṍ.
DEU.12_1.1	I. 
DEU.12_1.2	Mifaoeloegõ wanoedoegõ nahia andrõ fefoe, ba nifosoemange soi niha andrõ, nitimbami, Lowalangira mege, ba hili salaw̃a, ba ba hilihili ba ba mbõrõ geoe saoeri fefoe. 
DEU.12_1.3	Midoedoegõ naha wameʼe soemange andrõ chõra, ba gowe chõra, ba mirasa, ba eoe niʼamoniʼõ andrõ chõra, ba mitoenoe, ba famaedo Lowalangira, ba mifoefoe, mibeʼe mate dõinia ba nahania andrõ. 
DEU.12_1.4	Ba bõi nimanõ ba chõ Lowalangimi, Jehowa. 
DEU.12_1.5	II. 
DEU.12_1.6	Ba daʼõ miʼohe zoemange nitoenoe andrõ chõmi ba soemange nitaba, ba si samboea niʼofoeloe andrõ chõmi ba hadia nibeʼemi soemange si no amaedola wegero, ba amaboeʼoela limi. Ba saoha gõlõmi ba si aʼa ba waʼatoemboe ba zaw̃imi ba ba mbiri-birimi. 
DEU.12_1.7	Ba daʼõ milaoe manga fõna Lowalangimi, Jehowa, ba ba daʼõ omoeso dõdõmi, soroijomomi fefoe, miʼomoesoiʼõ tõdõ gõlõmi, nisõndrami andrõ, nifahowoeʼõ Lowalangioe, Jehowa, jaʼoegõ. 
DEU.12_1.8	Bõi mitohoegõ wolaoelaoeda ijaʼe, me ilaoe zomasi ia zamõsana. 
DEU.12_1.9	Iroegi maõchṍ sa, ba lõ nichamõmi faʼahono ba tenga na chõmi danõ, nibeʼe Lowalangioe, Jehowa, dania. 
DEU.12_1.10	Ba na no miʼõtõ Joridano, na no ahono ami ba danõ andrõ, nibeʼe Lowalangimi, Jehowa, ochõtami ba na no itimba nemalimi fefoe, fasoei, fa ahono ami, 
DEU.12_1.11	fa lõ hadia ia saʼae chõmi, awena dania moʼahonoa, wa ba naha andrõ, miʼohe fefoe hadia ia niw̃aʼõgoe chõmi, ba naha andrõ, nitoejoe Lowalangimi, Jehowa, ba wamonahia tõinia ba daʼõ; soemange nitoenoe andrõ chõmi ba soemange nitaba, ba si samboea niʼofoeloe andrõ chõmi, ba hadia nibeʼemi soemange si no amaedola wegero, ba soemange amaboeʼoela li andrõ chõmi, nitoetoejoe, nifaboeʼoemi chõ Jehowa. 
DEU.12_1.12	Ba omoeso dõdõmi fõna Lowalangimi, Jehowa, jaʼami ba iraonomi matoea ba iraonomi alawe ba sawoejoemi, ira matoea ba ira alawe, awõ nono Lewi andrõ, si fatewoe chõmi, me lõ chõnia tanõ, lõ tána chõnia, ondrõita dania. 
DEU.12_1.13	Faigi sibai, fa bõi saté õbeʼe zoemange nitoenoe andrõ chõoe: 
DEU.12_1.14	ba naha nitoejoe Jehowa ba madomi andrõ, heza, ba daʼõ õbeʼe zoemange nitoenoe andrõ chõoe, ba ba daʼõ õlaoe fefoe hadia ia niw̃aʼõgoe chõoe. 
DEU.12_1.15	Ba hana sa na õtaba õoe zomasiʼõ ba mbanoeami fefoe, misa, ha waʼoja nibeʼe chõoe, howoehowoe Lowalangioe, Jehowa; he si raʼiõ ba he si lõ faʼaraʼiõ, ba hana na laʼā, amaedola nago ba amaedola mbõhõ. 
DEU.12_1.16	Ha do zi lõ tola miʼā; õfanoewagõ idanõ ba danõ. 
DEU.12_1.17	Ba si samboea niʼofoeloe andrõ chõoe, he boea danõ ba he agoe ba he fanicha, ba lõ tola õʼā ba mbanoeami misa, ba he si aʼa ba waʼatoemboe andrõ ba zaw̃ioe ba ba mbiribirioe, ba he hadia ia gamaboeʼoela li andrõ, nifaboeʼoemõ, ba he ameʼelamõ saoha gõlõ, ba he hadia ia nibeʼeoe soemange fegero; 
DEU.12_1.18	fõna Lowalangioe Jehowa, ba naha andrõ nitoejoe Lowalangioe, Jehowa, õʼā ia, jaʼoegõ ba onooe matoea ba onooe alawe, ba sawoejoemõ, ira matoea ba ira alawe, awõ nono Lewi andrõ, si fatewoe ba mbanoeami, ba õʼomoesoiʼõ tõdõ fefoe hadia ia, nisõndraoe fõna Lowalangioe, Jehowa. 
DEU.12_1.19	Ba faigi sibai, fa bõi õʼositengagõ nono Lewi andrõ, gõtõ waʼanaoe nosooe ba danõmi.
DEU.12_1.20	III. 
DEU.12_1.21	Ba na no abõlõ arõoe naha andrõ, nitoejoe Lowalangioe, Jehowa, ba wamonahia tõinia ba daʼõ, ba tabataba, si mane niw̃aʼõgoe chõoe, saw̃imõ ba biribirimõ, nibeʼe Jehowa chõoe, ba a ia, ba nahiaoe andrõ, ha waʼoja zomasiʼõ. 
DEU.12_1.22	Si mane na laʼā nago ba bõhõ wemangaoe jaʼia; he si raʼiõ, ba he si lõ faʼaraʼiõ, ba faoma tola laʼā wõfõ. 
DEU.12_1.23	Ba bõi awoeʼa, wa bõi manõ õʼā ndro; me no noso ndro andrõ, ba lõ tola õfao wemanga noso, na õʼā nõsi. 
DEU.12_1.24	Lõ tola õʼā, õfanoewagõ idanõ ba danõ tooe. 
DEU.12_1.25	Lõ tola õʼā, enaʼõ sohahaoe dõdõ ndraʼoegõ ba iraonooe foerioe, na õʼoʼõ zatoelõ, wamaigi Jehowa. 
DEU.12_1.26	Ba hadia nibeʼeoe ameʼela niʼamoniʼõ ba soemange amaboeʼoela li andrõ chõoe, ba ba naha andrõ, nitoejoe Jehowa, õʼohe, 
DEU.12_1.27	ba ba naha wameʼe soemange chõ Lowalangioe, Jehowa, õbeʼe zoemange nitoenoe andrõ chõoe, õsi ba do, ba do zoemange nitoenoe andrõ chõoe, ba nifadoewa ba naha wameʼe soemange chõ Lowalangioe, Jehowa; ba õsi, ba tola õʼā. 
DEU.12_1.28	Tõngõni goroisa andrõ fefoe, nifaʼemagoe chõoe, ba oʼõ, enaʼõ lõ mamalõmalõ, wa sohahaoe tõdõ ndraʼoegõ, fabaja onooe foerioe dania, na õlaoe zatoelõ ba si sõchi, wamaigi Lowalangioe, Jehowa.
DEU.12_1.29	IV. 
DEU.12_1.30	ba angelama, fa bõi eloengoe ndraʼoegõ, ba woloʼõ hoekoe chõra, na no moehori ira fõnaoe, ba fa bõi õzofoezofoe Lowalangira andrõ, fa bõi õmane: He wisa atṍ wamosoemange soi andrõ Lowalangira, enaʼõ oemanõ gõi wolaoe? 
DEU.12_1.31	Lõ tola õmanõ wolaoe ba chõ Lowalangimõ, Jehowa; nilaoera chõ Lowalangira sa, ba oi sogoro Jehowa ba oi si fatoewoe chõnia, onora matoea naʼi ba onora alawe, ba latoetoenoe õ Lowalangira. 
DEU.13_1.1	I. 
DEU.13_1.2	Na so zi maoso ba chõmi samaʼeleʼõ, ba ma sangifi, sangombacha chõoe tandra ba ma ilaʼila, 
DEU.13_1.3	ba na itõrõ tandra andrõ ba ma ilaʼila andrõ, niʼombachaʼõnia chõoe, wangoemaʼõ: Dataʼoʼõ Lowalangi bõʼõ — [Lowalangi] si lõ õrai mila — ba tafosoemange! 
DEU.13_1.4	ba bõi fondrondrongo li zamaʼeleʼõ andrõ, ba he na sangifi, me no fanandraigõ Lowalangimi, Jehowa, jaʼami, ba wamaigi, na moroi siʼaikõ ba dõdõmi miʼomasiʼõ Lowalangimi, Jehowa, ba na moroi siʼaikõ ba geraʼerami. 
DEU.13_1.5	Chõ Lowalangimi, Jehowa, miʼoʼõ, miʼataʼoefi ia, miʼoʼõ goroisania ba mifondrondrongo linia, jaʼia nifosoemangemi, ba chõnia molemba ami. 
DEU.13_1.6	Ba samaʼeleʼõ andrõ ba ma zoei sangifi andrõ, ba niboenoe, me no ifarooe niha ba wolaw̃a Lowalangimi, Jehowa, si no mangeheta jaʼami ba danõ Miseraji, si no mangefaʼõ jaʼoegõ ba zi no mõiʼõ sawoejoe, ba wamaeloengoe jaʼoegõ, enaʼõ õrõi lala andrõ, niw̃aʼõ Lowalangioe, Jehowa, chõoe fanõrõ; tobali õhori zi lõ sõchi ba chõmi. 
DEU.13_1.7	II. 
DEU.13_1.8	Lowalangi soi andrõ, si tefasoei jaʼami, he ba zahatõ, ba he ba zarõoe, iʼotarai wondrege danõ, noemalõ ba wondrege tánõ sa —, 
DEU.13_1.9	ba bõi oʼõ, bõi fondrondrongo linia; ba bõi ahachõ dõdõoe, wamaigi jaʼia, bõi alimagõ ia chõoe ba bõi biniʼõ horõnia, 
DEU.13_1.10	õboenoe ia; tangaoe zi ofõna tohare chõnia, ba wamoenoe jaʼia, ba awena dania danga zato fefoe. 
DEU.13_1.11	Õteboe kara ia, wamoenoe jaʼia, me no iʼaloei wamabali jaʼoegõ chõ Lowalangioe, Jehowa, si no mangeheta jaʼoegõ ba danõ Miseraji, ba zi no mõiʼõ sawoejoe. 
DEU.13_1.12	Ba jalarongo Iraono Gizeraëli fefoe, enaʼõ ataʼoe ira, fa bõi saʼae faloecha ba chõmi zamazõchi horõ si mane daʼõ. 
DEU.13_1.13	III. 
DEU.13_1.14	no maoso niha si lõ ngaroro, banoeami, ba no lafowõhõ mbanoeara, wangoemaʼõ: Talaboe, tafosoemange Lowalangi bõʼõ! — 
DEU.13_1.15	[Lowalangi] si lõ mirai mila —, ba haogõ wanechegõ, aloealoei sibai, ba na oroma dania, wa tenga faja, wa no telaoe ba chõmi zogoro ita andrõ, 
DEU.13_1.16	ba õboenoe mbanoea andrõ siʼõli, õlachaʼõ mbanoea andrõ, awõ nõsinia fefoe, awõ goerifõra, siʼõli. 
DEU.13_1.17	Fefoe hadia ia zi mõi ba dangami ba mbanoea andrõ, ba õʼowoeloi baewali sebolo chõra, ba õtoenoe mbanoea, fabaja nihalõmi andrõ, fefoe, soemange Lowalangioe, Jehowa, saʼoi so, ba ja hilihili adoedoela ia, si lõ teboelõ, bõi jatetaroeʼõ saʼae. 
DEU.13_1.18	Bõi falemba ba dangaoe hadia ia nilachaʼõ andrõ, enaʼõ alõ wõnoe Jehowa andrõ, si no abõlõbõlõ, ba enaʼõ ahachõ dõdõnia ndraʼoegõ, ba enaʼõ ato ami, ibeʼe, ba waʼahachõ dõdõnia andrõ, si mane nifaboeʼoenia chõ ndra toeaoe, si no mõi ba hõloe ia, 
DEU.13_1.19	na õfondrondrongo li Lowalangioe, Jehowa, woloʼõ oroisania andrõ fefoe, nifaʼemagoe chõoe maʼõchṍ, awõ wolaoe satoelõ, wamaigi Lowalangioe, Jehowa.
DEU.14_1.1	I. 
DEU.14_1.2	No soi niʼamoniʼõ chõ Lowalangioe, Jehowa, ndraʼoegõ, ba no jaʼoegõ nitoejoe Jehowa ba niha bõʼõ fefoe ba goeli danõ, enaʼõ chõnia ndraʼoegõ, soi tána chõnia. 
DEU.14_1.3	II. 
DEU.14_1.4	Daʼõ zaliw̃aliw̃a ba danõ si tola miʼā: 
DEU.14_1.5	Saw̃i ba biribiri ba nambi, ba bõhõ ba nago ba õrõbao ba felandroe ba bate ba selandra ba bõhõ dandri. 
DEU.14_1.6	Fefoe zi õfa ahe ba si no fabali saʼa si domboea ba samomendroea fonganga gõra, ba zi õfa ahe andrõ, ba tola miʼā. 
DEU.14_1.7	Ba ba zamomendroea fonganga gõra ba ba zi no aloea fabali saʼa, ba daʼõ zi lõ tola miʼā: Ondra ba kaweloe ba kelindri; lafomendroea sa wonganga gõra ba tenga si no fabali saʼa — si raʼiõ ira miw̃aʼõ; 
DEU.14_1.8	ba bawi; noa sa si fabali saʼa ia, ba tenga samomendroea fonganga gõnia — si raʼiõ ia miw̃aʼõ. He õsinia ba he amatelania, ba lõ tola mibabaja. 
DEU.14_1.9	Ba daʼõ zi tola miʼā saliw̃aliw̃a ba nidanõ, fefoe: Fefoe zi so ferefere ba hoenahoena, ba tola miʼā: 
DEU.14_1.10	ba ba zi lõ ferefere ba si lõ hoenahoena, ba samboea lõʼõ si tola miʼā; si raʼiõ ira miw̃aʼõ. 
DEU.14_1.11	Fefoe wofo, si tenga si raʼiõ, ba tola miʼā; 
DEU.14_1.12	ba daʼõ zi lõ tola miʼā: Mojo ba hela ba razõ wali, 
DEU.14_1.13	ba sajowa ba alaʼala ba fefoe motõi hela nasi, 
DEU.14_1.14	ba fefoe motõi gaga, 
DEU.14_1.15	ba fofo ondra ba katawaena ba samari ba fefoe motõi fõtõ. 
DEU.14_1.16	Ba toegõoe ba lamoehoe ba meoe, 
DEU.14_1.17	ba engangi ba bangaoe ba belibi, 
DEU.14_1.18	ba lakilaki ba fefoe motõi kotoli ba meragai ba bõgi. 
DEU.14_1.19	Fefoe ngawalõ zaliw̃aliw̃a ba danõ soʼafi, ba salacha miw̃aʼõ; tõ tõla teʼā. 
DEU.14_1.20	Fefoe wofo, si tenga si raʼiõ, ba tola miʼā. 
DEU.14_1.21	Hadia ia gamatela, ba lõ tola miʼā; ba niha bõʼõ, si fatewoe ba mbanoeami ba hana na õbeʼe, õnia, ba he na õbeʼe õnia, ba he na õʼamawa ba niha bõʼõ, ba hana; me no soi niʼamoniʼõ chõ Lowalangioe, Jehowa, ndraʼoegõ. Ono mbiribiri, ba bõi rino ba nõsi zoesoe ninania 
DEU.14_1.22	III. 
DEU.14_1.23	ba fõna Lowalangioe, Jehowa, ba naha andrõ, nitoejoenia, ba wamonahia tõinia ba daʼõ, õʼā zi samboea niʼofoeloe andrõ, boea nowi chõoe ba agoe ba fanicha chõoe ba si aʼa nono zaw̃i ba si aʼa nono mbiribiri chõoe, ba wamamaha jaʼoegõ ba wangataʼoefi Lowalangioe, Jehowa, gõtõ waʼanaoe nosooe, 
DEU.14_1.24	Ba na abõlõ arõoe õw̃aʼõ, na tebai õʼohe ba daʼõ, me no arõoe naha andrõ, nitoejoe Lowalangioe, Jehowa, nahia dõinia, ba na no ifahowoeʼõ ndraʼoegõ Lowalangioe, Jehowa, 
DEU.14_1.25	ba beʼe bõli ganaʼa, ba ohe ganaʼa andrõ, bõi taja, ba ae ba naha andrõ, nitoejoe Lowalangioe, Jehowa, 
DEU.14_1.26	ba õli hadia ia zomasiʼõ — anaʼa andrõ beʼe bõli — saw̃i ba biribiri ba agoe ba hadia nibadoe na, sabeʼe, ba hadia ia fefoe zomasiʼõ, ba mangaʼõ ba daʼõ fõna Lowalangioe, Jehowa, ba jaʼomoeso dõdõoe, awõ zoroijomooe fefoe. 
DEU.14_1.27	Ba bõi olifoegõʼõ ba daʼõ nono Lewi, si so ba chõmi, me lõ chõnia tanõ, lõ tána chõnia, ba ngaimõ. 
DEU.14_1.28	Ba na no iroegi medõloe fache, ba õ owoeloi zi samboea niʼofoeloe nisõndraoe ba ndrõfi daʼõ, fefoe, õbeʼe tooe ba nahiamõ, 
DEU.14_1.29	enaʼõ mõi nono Lewi andrõ, si lõ tanõ, si lõ tána chõra, ba ngaimõ, awõ niha bõʼõ andrõ, ba si lõ ama, si lõ ina, awõ lacha mbanoea, si so ba chõmi, ba enaʼõ laʼaboesoiʼõ ira, enaʼõ ifahowoeʼõ ndraʼoegõ Lowalangioe, Jehowa, ba nilaoemõ andrõ fefoe, halõhalõw̃õ dangaoe andrõ.
DEU.15_1.1	I. 
DEU.15_1.2	Ba mimane ba wangefa andrõ: Dozi sosoegilõ, ba bõi saʼae lasoegi nibeʼera nifalali chõ nawõra; bõi lasasagõ nawõra iwara, me no moefarongogõ wangefa andrõ chõ Jehowa. 
DEU.15_1.3	Niha bõʼõ, ba hana na õsasagõ, ba soegilõoe ba niwami, ba õloeloe. 
DEU.15_1.4	Ba lõʼõ sa si noemana ba chõmi dania; ifahowoeʼõ sibai saʼae ndraʼoegõ dania Jehowa, ba danõ andrõ, nibeʼe Lowalangioe, Jehowa, chõoe, tána chõoe ba tána ba madooemõ dania, enaʼõ õʼochõgõ, 
DEU.15_1.5	asala õfondrondrongo sibai li Lowalangioe, Jehowa, wanõngõni oroisa andrõ fefoe, nifaʼemagoe chõoe maʼõchṍ, ba woloʼõ jaʼia. 
DEU.15_1.6	Noʼa sa ibeʼe chõoe howoehowoe andrõ Lowalangioe, Jehowa, si mane nifaboeʼoenia chõoe, tobali oja soi nibeʼeoe nifalali; ba jaʼoegõ, ba alacha lõ õfalali ganaʼa, ba oja soi dania zi so barõ mbawaoe; ba lõʼõ sa si mõi ndraʼoegõ barõ mbawa. 
DEU.15_1.7	Na so ba chõmi zi noemana, iwami, ha niha, ba mbanoeami, heza, ba danõmi andrõ, nibeʼe Lowalangimi, Jehowa, chõmi, ba bõi zi lõ ahachõ dõdõoe, ba bõi gochõi dangaoe ba niwami andrõ, si noemana, 
DEU.15_1.8	õbokai dangaoe chõnia, ba ja aoha gõlõoe wameʼe nifalali chõnia, ha waʼeboea zogoena chõnia, ba waʼambõ andrõ chõnia, si no gõna ia. 
DEU.15_1.9	Ba angelama, fa bõi toemboe ba dõdõoe geraʼera si lõ sõchi, fa bõi õmane dõdõoe: No ahatõ ndrõfi si fitoe andrõ, dõfi wangefa! ba fa bõi afõchõ dõdõoe wamaigioe iwami andrõ, si noemana, fa lõ õbeʼe chõnia, ba na iʼangarõfi li dania Jehowa, ba chõmõ andrõ, ba tobali horõoe. 
DEU.15_1.10	Õbeʼe chõnia ba bõi aboea gõlõoe wameʼe chõnia; bõrõ sa wolaoe si manõ, wa ifahowoeʼõ dania ndraʼoegõ Lowalangioe, Jehowa, ba nilaoemõ fefoe, hadia ia, halõhalõw̃õ dangaoe. 
DEU.15_1.11	Lõʼõ sa aefaʼaefa, wa so ba danõ zi noemana, andrõ oew̃aʼõ chõoe: bõi aboea gõlõoe wamokai tangaoe ba niwami andrõ si tosasa ba si noemana, ba danõmi. 
DEU.15_1.12	II. 
DEU.15_1.13	Ba na õʼefaʼõ ia, ba bõi fofanõ ia lõ noro danga, 
DEU.15_1.14	õfonoro ia biribiri chõoe ba boea nowi ba agoe, sabõnõ noronia, nifahowoeʼõ Lowalangioe, Jehowa, jaʼoegõ, ba õbeʼe chõnia õsa. 
DEU.15_1.15	Ba õtõrõ tõdõoe wa no sawoejoe ndraʼoegõ gõi ba danõ Miseraji no, awõ wa no iʼefaʼõ ndraʼoegõ Lowalangioe, Jehowa; andrõ oew̃aʼõ chõoe daʼõ maʼõchṍ. 
DEU.15_1.16	Ba na imane chõoe: Lõ edõnado aefa chõoe — bõrõ waʼomasinia ndraʼoegõ ba soroijomooe fefoe, me no ohahaoe dõdõnia jomo chõoe, 
DEU.15_1.17	— ba halõ wõrõgi, ba togi dalingania ba mbawandroehõ, ba sawoejoemõ ia, si lõ mamalõmalõ; ba he ba zawoejoemõ ira alawe, ba õmanõ gõi wolaoe. 
DEU.15_1.18	Bõi afõchõ chõoe, na niʼefaʼõ ia, noa sa timba zi daroea mogazi enoni wohalõw̃õnia chõoe zi meonõ fache andrõ; ba tobali ifahowoeʼõ ndraʼoegõ Lowalangioe, Jehowa, ba nilaoemõ, fefoe.
DEU.15_1.19	III. 
DEU.15_1.20	Ba naha andrõ nitoejoe Jehowa, õʼā ia, fõna Lowalangioe, Jehowa, ero rõfi, ba awõoe zoroijomooe fefoe. 
DEU.15_1.21	Ba na so chõnia zi sala, ma faʼomboejoemboejoe dõla, ba ma faʼaoeʼa ba ma bõʼõnia sala seboea, ba lõ tola õbeʼe soemange Lowalangioe, Jehowa. 
DEU.15_1.22	Ba nahiamõ õʼā zi manõ, ba he si raʼiõ ba he si lõ faʼaraʼiõ, ba iʼā, nifemanga nago ba ma bõhõ. 
DEU.15_1.23	Ha do zi lõ tola õʼā, õfanoewagõ idanõ, ba danõ tooe. 
DEU.16_1.1	I. 
DEU.16_1.2	Ba õtaba fasa chõ Lowalangioe, Jehowa, mbiribiri ba saw̃i, ba naha andrõ, nitoejoe Jehowa, ba wamonahia tõina ba daʼõ. 
DEU.16_1.3	Ba lõ tola õʼā hadia ia niʼaisõni, awõnia; fitoe ngaloeo waʼara õʼā roti si lõ moeʼaisõni, roti ba waʼanoemana; — me no soloi ndraʼoegõ ba danõ Miseraji mege — enaʼõ itõrõ tõdõoe mbaw̃a waʼahetamõ ba danõ Miseraji, sagõtõ jaʼoegõ. 
DEU.16_1.4	Fitoe bongi waʼara, ba lõ tola faloecha danõmõ roti ba mbanoeami fefoe, ba õsi nitabamõ soemange, tánõ owī, na loeo si fõfõna andrõ, ba lõ tola tosai irege mahemoloe mbanoea. 
DEU.16_1.5	Ba fasa andrõ, ba lõ tola õlaoe ba mbanoea heza, nibeʼe Lowalangioe Jehowa chõoe, 
DEU.16_1.6	ba naha andrõ, nitoejoe Lowalangioe, Jehowa, dania, ba wamonahia tõinia ba daʼõ, õtaba wasa andrõ, tánõ owī, na aechoe loeo, ba waʼalaw̃a loeo sahetaʼõ ba danõ Miseraji, 
DEU.16_1.7	ba õrino ba õʼā ba naha andrõ, nitoejoe Lowalangioe, Jehowa, dania, ba si hoelõ wongi mahemoloe õ, ba õfazaw̃aʼõ, ba wangawoeli. 
DEU.16_1.8	Õnõ ngaloeo waʼara õʼā roti si lõ moeʼaisõni, ba na loeo si fitoe, ba owoeloa chõ Lowalangioe, Jehowa, ba lõ tola õhalõ hadia ia halõw̃õ ba daʼõ.
DEU.16_1.9	II. 
DEU.16_1.10	Ba aefa daʼõ, ba õlaoe gowasa migoe andrõ chõ Jehowa, õbeʼe zoemange saoha gõlõ, nibeʼe dangaoe, dali waʼeboea howoehowoe andrõ, nibeʼe Lowalangioe, Jehowa, chõoe. 
DEU.16_1.11	Ba omoeso dõdõoe fõna Lowalangioe, Jehowa, jaʼoegõ ba onooe matoea ha onooe alawe, ba sawoejoemõ, ira matoea ba ira alawe, ba ono Lewi andrõ, si so ba chõmi, awõ niha bõʼõ andrõ ba si lõ ama, si lõ ina, awõ lacha mbanoea, ba chõmi, ba naha andrõ, nitoejoe Lowalangioe, Jehowa, ba wamonahia tõinia ba daʼõ. 
DEU.16_1.12	Ba õtõrõtõrõ tõdõoe, wa no sawoejoe ndraʼoegõ ba danõ Miseraji mege, ba õtõngõni gamachoita andrõ, ba woloʼõ jaʼia.
DEU.16_1.13	III. 
DEU.16_1.14	Ba somoeso tõdõ ndraʼoegõ ba gowasa andrõ chõoe, jaʼoegõ ba onooe matoea ba onooe alawe ba sawoejoemõ, ira matoea ba ira alawe, ba ono Lewi andrõ, awõ niha bõʼõ andrõ ba si lõ ama, si lõ ina, awõ lacha mbanoea si so ba chõmi. 
DEU.16_1.15	Fitoe bongi waʼara õlaoe, chõ Lowalangioe, ba naha andrõ, nitoejoe Jehowa dania; ifahowoeʼõ sa ndraʼoegõ Lowalangioe, Jehowa, ba mboea zinanõoe fefoe ba ba halõhalõw̃õ dangaoe fefoe, andrõ wa õʼomoesoiʼõ sibai dõdõoe. 
DEU.16_1.16	Medõloe zi dõfi laʼoromaʼõ ira fõna Lowalangioe, Jehowa, dozi motõi matoea ba chõmi, ba naha andrõ, nitoejoenia dania: ba gowasa roti si lõ moeʼaisõni ba ba gowasa migoe andrõ ba ba gowasa nose daha geoe, ba fõna Jehowa, ba lõ taʼoromaʼõ ita lõ taʼohe hadia ia; 
DEU.16_1.17	si tola itaha õlõnia iʼohe zamõsana, dali howoehowoe andrõ, nibeʼe Lowalangioe, Jehowa, chõoe.
DEU.16_1.18	IV. 
DEU.16_1.19	Bõi foejoeʼõ hoekoe, bõi eboea dõdõoe zamboeana, bõi a ganaʼa; õ anaʼa andrõ, ba abõsi zatoeatoea ibeʼe, ba ifoejoeʼõ hoehoeo satoelõ. 
DEU.16_1.20	Ha satoelõ õfaigi, enaʼõ aoeri ndraʼoegõ ba enaʼõ lõ aefa chõoe danõ andrõ, nibeʼe Lowalangioe, Jehowa, chõoe. 
DEU.16_1.21	Bõi taroeʼõ chõoe geoe niʼamoniʼõ, hadia ia ngawalõ geoe, ba ngai naha wameʼe soemange andrõ, chõ Lowalangioe, Jehowa, nifaʼanõmõ chõoe, 
DEU.16_1.22	ba he gowe si fatoewoe chõ Lowalangioe, Jehowa, ba bõi taroeʼõ.
DEU.17_1.1	I. 
DEU.17_1.2	Na faloecha ba mbanoeami andrõ heza, nibeʼe Lowalangioe, Jehowa, chõoe, niha, he ira matoea, ba he ira alawe, solaoe si lõ omasi Lowalangioe, Jehowa, wanawõ fawoeʼoesa li andrõ chõnia, 
DEU.17_1.3	na mõi ia mamosoemange Lowalangi bõʼõ ba na mangaloeloe chõra, ba ba loeo ba ma ba mbaw̃a ba ma ba ngahõnõ andrõ fefoe, ba mbanoea si jaw̃a, si tenga nitehegoe, 
DEU.17_1.4	ba na teʼombachaʼõ chõoe, ba na tesõndra — na no moesechegõ — si ndroehoe, no moelaoe zi manõ — sogoro ita — ba Ndraono Gizeraëli, 
DEU.17_1.5	ba õʼohe baero mbawa gõli niha andrõ, he ira matoea, ba he ira alawe; solaoe si lõ sõchi andrõ, ba he ira matoea, ba he ira alawe, ba õteboe kara, wamoenoe jaʼia. 
DEU.17_1.6	Ba niw̃aʼõ zi daroea, ba ma si datõloe, si so ba mbõrõ, teboenoe zi manõ, na no moeʼetoeʼõ hoekoe, ba lõ tola laboenoe ia, na ha samõsa zi so ba mbõrõ. 
DEU.17_1.7	Si so ba mbõrõ andrõ zi bõrõtaigõ mamoenoe jaʼia, ba awena dania zato fefoe, ba tobali õhori ba chõmi zi lõ sõchi andrõ.
DEU.17_1.8	II. 
DEU.17_1.9	dania, ba õtoenõ chõ gere, ono Lewi ba ba zangoehoekoe andrõ, si so na loeo daʼõ, õsofoe lala, ba jaʼira zangombacha chõoe he wisa hoekoe. 
DEU.17_1.10	Ba õʼoʼõ niw̃aʼõra, niʼombachaʼõra chõoe ba naha andrõ nitoejoe Jehowa; fefoe nilaoemõ dania, ba dali sibai lala andrõ, niʼombachaʼõra chõoe. 
DEU.17_1.11	Lala andrõ, niʼombachaʼõra chõoe, ba hoekoe andrõ, niʼetoeʼõra õbeʼe dali ba wolaoemõ, niw̃aʼõra andrõ chõoe, ba õtõrõ, bõi holeʼõ ndraʼoegõ, he ba gambõlõ, ba he gabera. 
DEU.17_1.12	Ba na so zi fajaw̃a, si lõ mamondrongo li gere andrõ, si no so ba daʼõ, enoni Lowalangioe, Jehowa, ba he li zangoekoekoe andrõ, ba si mate daʼõ; õhori zi lõ sõchi ba Ndraono Gizeraëli, 
DEU.17_1.13	enaʼõ larongo sato fefoe ba enaʼõ ataʼoe ira, fa bõi faloecha zi fajaw̃a.
DEU.17_1.14	III. 
DEU.17_1.15	ba ha nitoejoe Lowalangioe, Jehowa, õfataro razo chõoe. Iwami õfataro razo chõoe; niha bõʼõ, si tenga jaʼami, ba lõ tola õfataro chõoe. 
DEU.17_1.16	Ba fa bõi soja koedo ia ba bõi jamoeʼohe mangawoeli ami ba danõ Miseraji, ba wangojaʼõ koedonia, me noa saʼae iw̃aʼõ chõmi Jehowa: Bõi manõ mifoeli ami ba daʼõ! 
DEU.17_1.17	Ba bõi jamoeʼojaʼõ ndrongania, fa bõi iʼerogõ [Jehowa], ba bõi jamoehõna chõnia wirõ ba anaʼa. 
DEU.17_1.18	Ba na no doemadao dania ia ba dadaoma razo, ba jamoesoera chõnia zamboea zoera goroisa andre, chõ gere ono Lewi andrõ ihalõ; 
DEU.17_1.19	ba bõi aefaʼaefa chõnia, ba ibasobaso sagõtõ jaʼia, enaʼõ ifamaha ia ba wangataʼoefi Lowalanginia, Jehowa, ba enaʼõ itõngõni daroma li goroisa andre, awõ nifachoi andrõ, fefoe, ba woloʼõ jaʼia, 
DEU.17_1.20	fa bõi fajaw̃a ia ba niwania andrõ, ba bõi zi lõ itõrõ goroisa andrõ, bõi jamoeholeʼõ ia, he ba gambõlõ, ba he ba gabera, enaʼõ ara razo ia ba Ndraono Gizerāëli, he jaʼia, ba he ononia dania.
DEU.18_1.1	I. 
DEU.18_1.2	Tána chõra tanõ, ba lõ labeʼe chõra ba ngai niwara andrõ; no Jehowa dána chõra, si mane nifaboeʼoenia chõra. 
DEU.18_1.3	Ba daʼõ zinehe ba gere, ba zato, ba zanaba soemange, he saw̃i ba he biribiri: Chõ gere labeʼe daʼio ba simbi ba betoeʼa eboea. 
DEU.18_1.4	Fondrege zi sõchi mboea nowi chõoe ba agoe ba fanicha, ba he fondrege zi sõchi mboe mbiribiri chõoe, ba chõnia õbeʼe. 
DEU.18_1.5	Noa saʼae jaʼia nitoejoe Lowalangioe, Jehowa, ba madomi andrõ fefoe, enaʼõ lõ mamalõmalõ, wa jaʼia ba iraononia dania zangaingai halõw̃õ ba dõi Jehowa. 
DEU.18_1.6	Ba na so zi mõi ba naha andrõ, nitoejoe Jehowa, ono Lewi, si oroi mbanoeami heza, ba Ndraono Gizeraëli fefoe, ba zi so ia si fatewoe, ba balazi manõ ia, na mõi ia, 
DEU.18_1.7	— ba tola ihalõhalõ halõw̃õ ba dõi Lowalanginia Jehowa, si mane ira talifoesõnia ono Lewi, fefoe, si no mõi enoni Jehowa ba daʼõ. 
DEU.18_1.8	Lafagõlõgõlõ wamaosa gõ andrõ, lõ lai zi no so chõnia, bõli gondrõita ndra amania.
DEU.18_1.9	II. 
DEU.18_1.10	Bõi faloecha ba chõmi zamatõrõ ba galitõ ononia matoea ba ma ononia alawe, ba he si faeta ba he sanahõ lawoeo ba he sanaka [oelõ] ba he si fakelemoe; 
DEU.18_1.11	ba he sanaka, bõʼõnia, ba he samahede bechoe, ma bechoe waetasa, sanofoe ba zi no mate, hadia ia. 
DEU.18_1.12	Me no sogoro Jehowa dozi solaoe si manõ, ba bõrõ zogoro ia andrõ, wa ihori ira fõnaoe Lowalangioe, Jehowa. 
DEU.18_1.13	Ha sambalõ Lowalangioe Jehowa manõ õʼolembai. 
DEU.18_1.14	Soi niha andrõ sa, nitimbamõ, ba lafondrondrongo niw̃aʼõ zanahõ lawoeo ba si faeta; ba chõoe, ba lõ itehe zi manõ Lowalangioe, Jehowa.
DEU.18_1.15	III. 
DEU.18_1.16	Ba ahori itõrõ niʼandrõoe chõ Lowalangioe, Jehowa, me loeo waloechata ba gahe hili Horebi, me õmane: Sõchi na lõʼõ saʼae oerongo li Lowalangigoe, Jehowa, ba na lõʼõ saʼae oeʼila galitõ seboea andrõ, fa lõ matedo! 
DEU.18_1.17	Ba imane chõgoe Jehowa: 
DEU.18_1.18	Si ndroehoe niw̃aʼõra! Samaʼeleʼõ oeʼasogõ chõra, si mane jaʼoegõ; ba niwara oehalõ; ba mbawania oebeʼe daroma ligoe ba jaʼia zangombacha chõra fefoe niʼoroiʼõgoe chõnia; 
DEU.18_1.19	ba na so zi lõ mamondrongo ligoe andrõ, niʼombachaʼõnia, salahigoe, ba jaʼo zanofoe li ba zi manõ.
DEU.18_1.20	IV. 
DEU.18_1.21	Ba ma õmane dõdõoe: Ba heza maʼila, wa tenga niw̃aʼõ Jehowa, na so niw̃aʼõ hadia ia? 
DEU.18_1.22	Na iw̃aʼõ samaʼeleʼõ niʼoroiʼõ Jehowa chõnia, ba na lõ itõrõ niw̃aʼõnia, ba no tenga niw̃aʼõ Jehowa daroma li andrõ. Fajaw̃asa zamaʼeleʼõ andrõ wangombacha jaʼia; alacha lõ õʼataʼoefi.
DEU.19_1.1	I. 
DEU.19_1.2	ba tõloe oniagõ chõoe banoea ba danõmi andrõ, nibeʼe Lowalangioe, Jehowa, chõoe, ochõtamõ. 
DEU.19_1.3	Õhaogõ lala chõoe, ba tanõ andrõ, nibeʼe Lowalangioe, Jehowa, chõoe, ba wangochõgõ jaʼia, ba õʼotõloe, enaʼõ tola ba daʼõ lasaw̃a woloi dozi si no mamoenoe niha. 
DEU.19_1.4	Ba si mané ba zi no mamoenoe niha andrõ, si tola manaw̃a daʼõ woloi, ba wangorifi jaʼia: Na so zamoenoe awõnia, si lõ moeʼodõdõgõ ba na lõ fatioesa chõnia, mege saʼae, 
DEU.19_1.5	ma na no fao chõnia nawõnia ba gatoea, ba wolobõ eoe, ba na ibaha watonia tangania, ba wolobõ eoe, ba na adeha wato, na gõna chõ nawõnia, famoenoenia; niha si manõ, ba hana na isaw̃a zamboea mbanoea andrõ, ba wangorifi jaʼia, 
DEU.19_1.6	fa bõi igohi zamoenoe niha andrõ solaoe balõ, na saoechoe tõdõ ia, ba fa bõi ichamõ, na arõoe, ba wamoenoe jaʼia, he w̃aʼae tenga manõ hoekoe famoenoe hoekoenia, me lõ si fatioe ia chõnia mege. 
DEU.19_1.7	Andrõ oew̃aʼõ chõoe daʼe: Tõloe õʼoniagõ chõoe banoea. 
DEU.19_1.8	Ba na ebolo danõoe ibeʼe Lowalangioe, Jehowa, nifaboeʼoenia chõ ndra toeaoe, si no mõi ba hõloe ia chõra, na maʼasagõrõ ibeʼe chõoe danõ andrõ, nifaboeʼoenia fameʼe chõ ndra toeaoe, 
DEU.19_1.9	ha megara õbeʼe ba dõdõoe woloʼõ oroisa andrõ, fefoe, nifaʼemagoe chõoe maʼõchṍ, na lõ mamalõmalõ wangomasiʼõoe Lowalangioe, Jehowa, awõ wanõrõ lala andrõ, chõnia, ba tõloe tõ õnõnõ mbanoea andrõ, si tõloe, 
DEU.19_1.10	enaʼõ bõi adoewa ndro zi lõ horõ, ba danõ andrõ, nibeʼe Lowalangioe, Jehowa, chõoe, ba fa bõi õhalõ ba hoeloemõ, horõoe. 
DEU.19_1.11	Ba na so zanaw̃a banoea andrõ, zamboea, woloi, si no manarogõ awõnia, bõrõ watioesa, na no itema ibõzi, famoenoe, 
DEU.19_1.12	ba lafahalõʼõ ia ba daʼõ satoea mbanoeara, ba labeʼe ba danga zolaoe balõ, enaʼõ mate ia. 
DEU.19_1.13	Bõi faigifaigi ia, wangahachõsi tõdõ jaʼia, õhori ba Ndraono Gizeraëli ndro zi lõ horõ, enaʼõ sohahaoe tõdõ ndraʼoegõ.
DEU.19_1.14	II. 
DEU.19_1.15	Si ha samõsa, ba lõ tola mõi sasi, oedoe nisechegõ, na so hadia ia horõ, ba ma õlalõw̃a — hadia ia zala, si sala niha, ha niha ia; ba niw̃aʼõ zi daroea ba ma si datõloe aro hoehoeo, 
DEU.19_1.16	Na so si maoso sasi sofaja, oedoe nawõnia, ba wamõbõgõ chõnia lalõ, hadia ia, 
DEU.19_1.17	ba ndramõi fõna Jehowa zi daroea andrõ, si fagoeagoea, fõna gere ba fõna zangoehoekoe, na loeo daʼõ, 
DEU.19_1.18	ba ndramoesechogõ sibai sangoehoekoe, ba na oroma, sasi sofaja sasi andrõ, ibõbõgõ zi lõ doehoe chõ dalifoesõnia, 
DEU.19_1.19	ba chõnia mifatõrõ zomasi ia lafatõrõ chõ dalifoesõnia andrõ; õhori ba chõmi zi lõ sõchi andrõ. 
DEU.19_1.20	Ba larongo niha bõʼõ, ba ataʼoe ira, ba lõʼõ saʼae lalaoe zi lõ sõchi si mane daʼõ, ba chõmi. 
DEU.19_1.21	Bõi ahachõ dõdõoe wamaigi niha: noso wangali noso ba hõrõ wangali hõrõ ba boha wangali mboha ba tanga wangali danga ba ahe wangali gahe! 
DEU.20_1.1	I. 
DEU.20_1.2	Ba na milaoe saʼae chõra, ba jamoefaʼaso ia ere, ba jamoehede ba zato, 
DEU.20_1.3	imane chõra: Mifondrondrongo, jaʼami Iraono Gizeraëli! Si mõi manoewõ emalimi ami maʼõchṍ; miʼabeʼeʼõ dõdõmi, bõi ataʼoe, bõi manizinizi ami ba bõi tokea ami chõra; 
DEU.20_1.4	fao saʼae chõmi Lowalangimi, Jehowa, ba wanoewõ emalimi, fõnami, ba ba wameʼe faʼabõlõ chõmi. 
DEU.20_1.5	Ba lamane koemandroe ba zanoewõ: Ha niha zi no molaoe omo, si lõ moeʼamoniʼõ na, ba hana na iheta ia, hana na mangawoeli, fa bõi mate ia ba wasõndrata, ba fa bõi niha bõʼõ zi amoniʼõ [omonia]. 
DEU.20_1.6	Ba ha niha zi no mamazõchi kaboe nagoe, si lõ moeʼā boea na, ba jamoeheta ia, jamangawoeli, fa bõi mate ia ba wasõndrata, ba fa bõi niha bõʼõzi manga mboea. 
DEU.20_1.7	Ba ha niha zi no mamaigi niha, si lõ moehalõ na, ba jamoeheta ia, jamangawoeli, fa bõi mate ia ba wasõndrata, ba fa bõi niha bõʼõ zangai [alawe andrõ]. 
DEU.20_1.8	Ba lamane na ira koemandroe ba zanoewõ: Ha niha zataʼoe ba satalõ tõdõ, ba jamoeheta ia, jamangawoeli, fa bõi atalõ gõi dõdõ dalifoesõnia, si mane tõdõnia, ibeʼe. 
DEU.20_1.9	Ba na no awai wehede ndra koemandroe ba zato, ba lafataro sangoloiʼõ sato goemandra andrõ.
DEU.20_1.10	II. 
DEU.20_1.11	Ba na latehe wangatoelõ andrõ, na labokai chõoe mbawa gõli ba õbeʼe sameʼemeʼe beo chõoe mbanoea andrõ fefoe ba si so barõ mbawaoe. 
DEU.20_1.12	Ba na lõ edõna ira waʼatoelõ, na omasi ira fasoewõ chõoe, ba õfasoei mbanoea, 
DEU.20_1.13	ba na no ibeʼe ba dangaoe ia Lowalangioe, Jehowa, ba õboenoe siʼõli ndra matoea ba mbanoea bacha, fefoe, 
DEU.20_1.14	ba ira alawe ba iraono ba oerifõ ba hadia ia fefoe ba mbanoea bacha, fefoe zahoeloe ami bacha, ba õhalõ ahoeloeamõ, ba õʼā zahoeloe ndraʼoegõ ba nemalioe andrõ, nibeʼe Lowalangioe, Jehowa, chõoe. 
DEU.20_1.15	Si manõ wolaoemõ ba mbanoea andrõ fefoe, si no arõoe chõoe, si tenga si fabõbõ ba mbanoea niha andre. 
DEU.20_1.16	Ba ba mbanoea niha andre, nibeʼe Lowalangioe, Jehowa, chõoe, ba samõsa lõ õʼorifi niha; 
DEU.20_1.17	õlachaʼõ ira, Iraono Cheti ba Iraono Gamori ba Dawa Ganaʼana ba Iraono Weresi ba Iraono Hewi ba Iraono Jeboesi, si mane niw̃aʼõ Lowalangioe, Jehowa, chõoe. 
DEU.20_1.18	Fa bõi lafahaõ ami ba woloʼõ sogoro ita andrõ, chõra, fefoe, nilaoera chõ Lowalangira andrõ, ba fa bõi mifazõchi horõ chõ Lowalangimi, Jehowa. 
DEU.20_1.19	Na ara tebai atoeʼa ndraʼoegõ ba mbanoea, nisoewõmõ, ba wangai jaʼia chõoe, ba bõi fakiko geoe sowoea ba ngainia, wolobõ jaʼia; a mboeania, ba bõi obõ. Hadia, niha dõla geoe ba mbenoea, fa õsoewõ ia? 
DEU.20_1.20	Ha tõla geoe, niʼilaoe lõ laʼā mboea, ba hana na õfakiko, hana na õʼobõ, ba wolaoe baʼabaʼa chõoe ba mbanoea andrõ nisoewõmõ, irege atoeʼa ami bacha.
DEU.21_1.1	I. 
DEU.21_1.2	ba ndramõi zatoea chõmi ba sangoehoekoe ba lasoeʼa waʼarõoe mbanoea, si tefasoei niboenoe andrõ. 
DEU.21_1.3	Ba na no moesõndra, he mbanoea sahatõ chõnia, ba ndramoehalõ zihene zaw̃i satoea mbanoea andrõ, ono zaw̃i si lõ moerai moefohalõw̃õ, si lõ moefokalo mbagi na; 
DEU.21_1.4	ba laʼohe mitooe ba ndraso nono zaw̃i andrõ salaw̃a mbanoea andrõ, ba ndraso si so idanõ si lõ ogoʼõ, daso si lõ moehalõhalõ ba si lõ moetaroe fache, ba ba daʼõ ba ndraso andrõ, lafatõ mbagi nono zaw̃i andrõ. 
DEU.21_1.5	Ba ndramoeʼondrasi ere andrõ, ono Lewi — me no jaʼira nitoetoejoe Lowalangioe, Jehowa, enaʼõ enoninia ira ba enaʼõ ba dõi Jehowa mamahowoe ira, ba balazi niw̃aʼõra ba wangoehoekoe hadia ia wamadõni ba hadia zocho — 
DEU.21_1.6	ba dozi salaw̃a mbanoea andrõ, sabõlõ ahatõ ba niboenoe no mege, ba lasasai dangara jaw̃a nono zaw̃i andrõ, nifatõ bagi, ba daʼõ ba ndraso, ba latema lamane: 
DEU.21_1.7	Tenga tangama zameʼe adoewa ndro andrõ, ba hõrõma, ba tenga sangila. 
DEU.21_1.8	Beʼe aefa, jaʼoegõ Jehowa, ba mbanoeaoe Iraono Gizeraëli, niʼorifimõ, ba bõi beʼe ba hoeloe mbanoeamõ Iraono Gizeraëli ndro nidoewagõ, si lõ horõ! Ba aefa chõra horõ fangeʼe andrõ, 
DEU.21_1.9	ba õhori ba chõmi ndro andrõ nidoewagõ, si lõ horõ, enaʼõ ohahaoe dõdõoe, na õlaoe zatoelõ, wamaigi Jehowa.
DEU.21_1.10	II. 
DEU.21_1.11	ba na õʼila ba niʼoloiʼõ andrõ ndra alawe si sõchi bawa, ba na tesao chõoe waʼomasi, na omasiʼõ õhalõ dongaoe, 
DEU.21_1.12	ba ohe ia baomooe, enaʼõ ifatõwõʼõ ia, ba itaba zaʼania, 
DEU.21_1.13	ba ifalalini noechania, noechania mege, me laraʼoe ia, ba jaso jomo chõoe, ba jamoeʼeʼesi namania ba inania, sara waw̃a waʼara, ba na aefa daʼõ, ba hana na mõiʼõ chõnia, hana na õhalõ ia, fa dongaoe ia. 
DEU.21_1.14	Ba na lõʼõ saʼae omasiʼõ ia, ba õbeʼe aefa manõ, maʼifoe lõ tola õʼamawa ia, bõli ganaʼa, lõ tola õʼosawoejoe ia, me no oroedoeʼõ chõnia. 
DEU.21_1.15	Na so zi domboea donga ba na abõlõ iʼomasiʼõ zi samboea, na iʼositengagõ zi samboea, ba na faoma moʼono chõnia, ono matoea, he niʼomasiʼõ andrõ, ba he niʼositengagõ, ba na ono niʼositengagõ andrõ zi aʼa ndraononia, 
DEU.21_1.16	ba na ifaosa dania ba ndraononia ganaʼania, ondrõitania, ba lõ tola itehe chõ nono niʼomasiʼõ andrõ zinehe ba zi aʼa, wangambõsi ono niʼositengagõ andrõ: me no jaʼia zi aʼa, 
DEU.21_1.17	si ndroehoe si aʼa, ono niʼositengagõ andrõ, ba ibeʼe si aʼa, ifo doea winaeta zinemania ba zi so chõnia, fefoe, me no si aʼa nisõndrania ba waʼabõlõnia, chõnia zinehe ba zi aʼa.
DEU.21_1.18	III. 
DEU.21_1.19	ba ndramoetoejoe daʼionia ira amania ba ndramoedõni ba zalaw̃a mbanoeara, baero mbawa gõli mbanoea chõra, 
DEU.21_1.20	ba lamane ba zalaw̃a mbanoeara: Onoma andre, ba no si lõ ngaroro ba sabeʼe tandro, lõ ifondrondrongo lima, no sanibonibo anaʼa ba si maboemaboe toeo! 
DEU.21_1.21	Ba ndramoeteboe kara ia banoeara fefoe, wamoenoe jaʼia; õhori ba chõmi zi lõ sõchi andrõ, ba ndramoerongo Iraono Gizeraëli fefoe ba ndramoeʼataʼoefi. 
DEU.21_1.22	Na so niboenoe, si no mamazõchi horõ bõrõ wamoenoe jaʼia, na no moetaw̃i ia ba ndraha geoe, 
DEU.21_1.23	ba bõi larõi ba ndraha geoe mbotonia ba zi bongi; na loeo daʼõ õkoʼo ia, me no niʼelifi chõ Lowalangi nitaw̃i, ba bõi beʼe raʼiõ danõmi andrõ, nibeʼe Lowalangioe, Jehowa, chõoe. 
DEU.22_1.1	I. 
DEU.22_1.2	Ba na arõoe mbanoea dalifoesõoe andrõ, ba ma na lõ õʼila ha niha, ba õhalõ chõoe oea, õfonaha ba chõoe, irege iʼaloei talifoesõoe andrõ, ba õfoeli chõnia dania. 
DEU.22_1.3	Ba õmanõ gõi na kalidenia, ba he na noechania ba he hadia ia fefoe, si no aechoe chõ dalifoesõoe, na no õsõndra; lõ tola lõ õrorogõ. 
DEU.22_1.4	Na õʼila no alaoe galide dalifoesõoe, ba lala, ba ma saw̃inia, ba bõi zi lõ õtolo, õloeloei chõnia ba wamaoso. 
DEU.22_1.5	Ira alawe, ba bõi jamoeʼonoecha noecha ndra matoea, ba ira matoea, ba bõi jamoeʼonoecha noecha ndra alawe; dozi sa solaoe si manõ, ba sogoro Lowalangioe, Jehowa. 
DEU.22_1.6	Na õʼila ba zinga lala ba hogoe geoe, ba ma ba danõ tooe, gazoeni wofo, si so ono, ba ma si so adoelo ba na ifaoechoe na nononia, ba ma adoelo, ina, ba bõi halõ nina fabaja ono; 
DEU.22_1.7	õfoloi nina ba õhalõ chõoe nono, enaʼõ sohahaoe tõdõ ndraʼoegõ ba enaʼõ anaoe nosooe. 
DEU.22_1.8	Na molaoe omo ndraʼoegõ, ba õfotarali zagõ chõoe, fa bõi tohare ba nomooe horõ fangeʼe õbeʼe, na so zaechoe tooe, moroi jaw̃a, niha. 
DEU.22_1.9	Bõi fodoea balõ zinanõ ba kaboe nagoe chõoe, fa bõi tobali niʼamoniʼõ fefoe, he boea zinanõ andrõ, nitaroemõ, ba he boea nagoe ba kaboe andrõ. 
DEU.22_1.10	Bõi faedo ira zaw̃i galide ba wamotochi tanõ. 
DEU.22_1.11	Bõi fake noecha si doea balõ bana, boe mbiribiri ba tarafali, ba wanoso jaʼia mege. 
DEU.22_1.12	Õfobowobowo watalinga mbaroemõ seboea andrõ, si õfa, baroemõ loeniloenimõ andrõ, 
DEU.22_1.13	II. 
DEU.22_1.14	na ibõbõgõ chõnia zi lõ sõchi, na obooe dõinia ibeʼe, wangoemaʼõ: No oehalõ galawe andrõ, ba oroedoedo chõnia, ba oeʼila wa tenga ono alawe, 
DEU.22_1.15	ba ndramoehalõ ira ama nono alawe andrõ dandra wa ono alawe ia, ba ndramoeʼohe baero, ba mbawa gõli ba zalaw̃a mbanoea, 
DEU.22_1.16	ba imane dania ba zalaw̃a ama nono alawe andrõ: No oebeʼe ba niha andre nonogoe, ba me anoezoe dõdõnia ijaʼe, 
DEU.22_1.17	ba ibõbõgõ chõnia horõ, wangoemaʼõ: Tenga ono alawe nonooe andrõ, oeʼila, ba jāʼe dandra wa ono alawe nonogoe! Ba ndramoebologõ lembe andrõ fõna zalaw̃a mbanoea. 
DEU.22_1.18	Ba noa daʼõ, ba ndramoehalõ niha andrõ salaw̃a mbanoea andrõ ba ndramoew̃aʼõ wangotoeʼõ jaʼia, 
DEU.22_1.19	ba lachaoe gõi ia, otoe roefia, ba wameʼe chõ nama galawe andrõ. Noa sa ibeʼe obooe dõi nono alawe Ndraono Gizeraëli [niha andrõ], ba bõi jateboelõ dongania, ba sagõtõ jaʼia lõ tola itiboʼõ. 
DEU.22_1.20	Ba na si ndroehoe niw̃aʼõnia andrõ, na tebai tefadoehoeʼõ, wa ono alawe zi bohooe moehalõ andrõ, 
DEU.22_1.21	ba laʼohe ba golajama namania galawe andrõ, ba lateboe kara ia banoeara, wamoenoe jaʼia, me no horõ seboea ifazõchi ba Ndraono Gizeraëli, me no mohorõ ia baomo chõ namania. Õmanõ wangohori si lõ sõchi ba chõmi.
DEU.22_1.22	III. 
DEU.22_1.23	Na so zi faloecha chõ nono alawe, si no moefohoe, bacha ba mbanoea, ba na ihorõni, 
DEU.22_1.24	ba miʼohe baero mbawa gõli mbanoea andrõ, faoma daroea ira, ba miteboe kara, wamoenoe jaʼira, ono alawe andrõ, me lõ niʼechoegõnia niha, bacha ba mbanoea, ba ira matoea andrõ, me no ihorõni ndra alawe nawõnia. Õmanõ wangohori si lõ zõchi ba chõmi. 
DEU.22_1.25	Ba na ba danõ faloecha ndra matoea andrõ chõ nono alawe andrõ, si no moeʼonihagõ, ba na ilangõgõ manõ, na ihorõni, ba ha ira matoea, si horõni jaʼia, zi mate. 
DEU.22_1.26	Ba ono alawe andrõ, ba bõi lababaja; lõʼõ sa nifazõchinia horõ bõrõ wamoenoe; ba zi manõ, ba no timba na itema iboenoe nawõnia niha. 
DEU.22_1.27	Me no ba danõ faloecha ia chõnia, ba ma no moeʼao nono alawe andrõ, si no moefohoe, ba ma lõ si mõi manolo jaʼia. 
DEU.22_1.28	Ba na so zi faloecha chõ nono alawe si lõ moefohoe na, ba na iraʼoe ba na ihorõni, ba na niraʼoe baewawõ, 
DEU.22_1.29	ba 50 roefia ibeʼe chõ nama nono alawe andrõ niha andrõ, si horõni jaʼia, ba labeʼe chõnia, dongania, me no ihorõni, ba sagõtõ jaʼia, ba lõ tola itiboʼõ.
DEU.23_1.1	I. 
DEU.23_1.2	Tebai banoea Jehowa zi no aboto bazili ba he si no moechai. 
DEU.23_1.3	Tebai banoea Jehowa nono horõ, ba he madooe nono horõ, he irege foeloe ngaʼõtõ, ba tebai banoea Jehowa. 
DEU.23_1.4	Iraono Gamoni ba Iraono Moabi, ba tebai banoea Jehõwa, ba sagõtõ faʼara, ba lõ tola gõi mõi banoea Jehowa madooera, he irege foeloe ngaʼõtõ, 
DEU.23_1.5	me lõ nifaondragõra jaʼami ba lala, me miʼotarai danõ Miseraji, molohe gõ ba idanõ chõmi, ba me no laʼoni oedoemi Mbileamo andrõ, ono Mbeori, banoea Wetori ba Mezofotamia, ba wangelifi jaʼami. 
DEU.23_1.6	Ba no lõ edõna Lowalangioe, Jehowa, ifondrondrongo niw̃aʼõ Mbileamo andrõ; no ibaliʼõ famahowoe wangelifi andrõ, chõoe, Lowalangioe, Jehowa; me no iʼomasiʼõ ndraʼoegõ Lowalangioe, Jehowa. 
DEU.23_1.7	Sagõtõ jaʼoegõ, ba bõi aloei waʼohahaoe dõdõra ba fangorifira. 
DEU.23_1.8	Iraono Gedomo, ba bõi ogorofi, me no talifoesõoe; ba Dawa Miseraji gõi, ba bõi ogorofi, me no soʼõ ba danõra mege, amaedola zi fatewoe; 
DEU.23_1.9	si doea gõtõ maʼoewoera, ba hana na mõi banoea Jehowa.
DEU.23_1.10	II. Na mõiʼõ manoewõ emalioe, ba bõi babaja hadia ia zi lõ gõna. 
DEU.23_1.11	Na so ba chõmi zi no gõna hadia ia, ba zi bongi, si no raʼiõ ba daʼõ, ba jamõi baero golombasew̃a, ba lõ tola ifoeli ia bacha; 
DEU.23_1.12	irege no mondri ia, na tánõ owi; awena dania tola ifoeli ia ba golombasew̃a, na aechoe loeo. 
DEU.23_1.13	Ba õfaigi gõi chõoe gamõila, baero golombasew̃a. 
DEU.23_1.14	Ba jaso ba wakakemõ goʼokoʼo danõ ba na mõiʼõ ba nidanõ, baero, ba õcharoe danõ, ba õfoeli õbaloegõ dania zi taʼoenõ andrõ chõoe. 
DEU.23_1.15	Me sanõrõnõrõi olombasew̃amõ Lowalangioe, Jehowa, ba wangorifi jaʼoegõ ba ba wameʼe ba dangaoe emalioe; andrõ wa niʼamoniʼõ golombasew̃amõ, fa bõi iʼila ba chõmõ hadia ia zogoro ia, ba fa bõi iheta ia chõoe.
DEU.23_1.16	III. 
DEU.23_1.17	Jamoeʼiagõ chõoe, ba danõoe, heza zatoelõ dõdõnia, ba mbanoeami heza, somasi ia, ba lõ tola õfakao ia. 
DEU.23_1.18	Ba nono alawe Ndraono Gizeraëli, ba lõ tola faloecha nibeʼe nihorõni, ba ba nono matoea, chõra ba lõ tola faloecha nibeʼe sohorõ. 
DEU.23_1.19	Bõi ohe ba nomo Lowalangioe, Jehowa, mbõli gõlõ ba wohorõ ba he bõli gõlõ nasoe, ba gamaboeʼoela li, hadia ia, me no sogoro Lowalangioe, Jehowa, zi doea balõ andrõ gõi. 
DEU.23_1.20	Ba dalifoesõoe, ba bõi w̃aʼõ hare, he hare ganaʼa, ba he hare gõ ba he hare hadia ia fefoe, nibeʼe nifalali, nifohare. 
DEU.23_1.21	Ba niha bõʼõ, ba hana na õtema hare, ba ba dalifoesõoe, ba lõ tola õw̃aʼõ, enaʼõ ifahowoeʼõ ndraʼoegõ Lowalangioe, Jehowa, ba nilaoe dangaoe, fefoe, ba danõ andrõ, si mõiʼõ, ba wangochõgõ jaʼia. 
DEU.23_1.22	Na õfaboeʼoe hadia ia chõ Lowalangioe, Jehowa, ba bõi aragõ wanõrõ jaʼia, fa bõi isoegiʼõ Lowalangioe, Jehowa, ba no masala ndraʼoegõ. 
DEU.23_1.23	Ba na lõ õfaboeʼoe hadia ia, ba lõ horõoe. 
DEU.23_1.24	Hadia zi no aloea ba lioe, ba bõi awoeʼa, õtõrõ nifaboeʼoemõ chõ Lowalangioe, Jehowa, saoha gõlõ, si no aloea baehaoe. 
DEU.23_1.25	Na mõiʼõ ba kaboe nagoe chõ nawõoe, ba hana na õʼā mboea, ha waʼoja zomasiʼõ irege aboesoʼõ ba maʼifoe lõ tola oebeʼe ba nahia chõoe. 
DEU.23_1.26	Ba na õtõrõ nowi nawõoe, ba hana na õboeroesi lai tangaoe; ba sabi, ba lõ tola õfatõrõ ba zinanõ nawõoe. 
DEU.24_1.1	I. 
DEU.24_1.2	ba na noa saʼae mõi donga niha bõʼõ, me no aefa aheta ia baomonia, 
DEU.24_1.3	ba na no ibeʼe gõi zoera wangefa, na no ifofanõ gõi baomonia ira matoeania si samõsa andrõ, me anoezoe dõdõnia gõi chõnia —, ma na no mate ndrongania si samõsa andrõ, sangowaloe jaʼia mege: 
DEU.24_1.4	ba lõ tola ifoeli ihalõ ira matoeania si fõfõna andrõ, sangefaʼõ jaʼia mege, enaʼõ dongania zoei, me no itehe, raʼiõ ia labeʼe, me no sogoro Jehowa zi manõ, ba bõi fatõrõ horõ ba danõ andrõ, nibeʼe Lowalangioe, Jehowa, chõoe, ochõtaoe. 
DEU.24_1.5	Na so zi bohooe mangowaloe, ba acha lõ fao ia ba wanoewõ, ba lõ lafoʼõmõ ia hadia ia; dõfi aefa ia, fa bõi mofanõfanõ ia, enaʼõ iʼomoesoiʼõ dõdõ ndra alawe andrõ, nihalõnia. 
DEU.24_1.6	II. 
DEU.24_1.7	Na teʼila zondraʼoe iwania, Iraono Gizeraëli, ba na iʼosawoejoe, ba ma na iʼamawa, ba si mate zanagõ andrõ. Õhori ba chõmi zi lõ sõchi. 
DEU.24_1.8	Faigifaigi sibai ba wamakao andrõ, booe aoeri andrõ; õtõngõni sibai niw̃aʼõ gere, ono Lewi, ba õʼoʼõ; oroisagoe andrõ chõra, ba mitõrõ sibai. 
DEU.24_1.9	Tõrõtõrõ tõdõ hadia nifatõrõ Lowalangioe, Jehowa, chõ Mirija no, ba lala, me miʼotarai danõ Miseraji! 
DEU.24_1.10	Na õbeʼe chõ nawõoe nifalali, hadia ia, ba lõ tola mõiʼõ ba nomonia mangai gade chõnia. 
DEU.24_1.11	Tooe õʼiagõ, ba nibeʼeoe nifalali, ba iʼohe tooe chõoe gade. 
DEU.24_1.12	Ba na niha si noemana ia, ba bõi mõrõʼõ so ba dangaoe gade andrõ nibeʼenia; 
DEU.24_1.13	na aechoe loeo, ba õfoeli chõnia gade andrõ, enaʼõ ibeʼe baloebaloenia mbaroenia seboea, na mõrõ ia, ba enaʼõ ifahowoeʼõ ndraʼoegõ, ba niha satoelõ ndraʼoegõ iw̃aʼõ Lowalangioe, Jehowa. 
DEU.24_1.14	Enoni si noemana ba sambõ balazo, ba bõi fakao, he na oi jaʼami, ba he na niha bõʼõ, si so ba danõmi, ba mbanoeami misa. 
DEU.24_1.15	Ero owi õbeʼe loeonia, bõi naʼi õbaseʼõ waʼaechoe loeo, me no si noemana ia ba me hoemoeloe dõdõnia wanema, fa bõi iʼangarõfi li Jehowa, ba chõmõ andrõ, ba fa bõi tobali horõoe. 
DEU.24_1.16	Bõi mate nama bõrõ ndraono, ba bõi mate ndraono bõrõ nama; ba horõnia mate zamõsana. 
DEU.24_1.17	Bõi foejoeʼõ hoekoe, na so hoehoeo niha bõʼõ ba ma na hoehoeo zi lõ ama, si lõ ina; ba bõi halõ gade mbaroe lacha mbanoea. 
DEU.24_1.18	Tõrõtõrõ tõdõoe, wa no sawoejoe ndraʼoegõ ba danõ Miseraji mege, awõ wa no iʼefaʼõ ndraʼoegõ ba daʼõ Lowalangioe, Jehowa, andrõ oew̃aʼõ chõoe wolaoe si manõ. 
DEU.24_1.19	Na õbasi mboea nowioe, ba na so zolifoeʼõ ba danõ, fache, ba bõi foeliʼõ wangai; acha õ niha bõʼõ ba õ zi lõ ama, si lõ ina ba õ lacha mbanoea, enaʼõ ifahowoeʼõ ndraʼoegõ Lowalangioe, Jehowa, ba nilaoe dangaoe, fefoe. 
DEU.24_1.20	Ba na õteteoe mboea falo chõoe, ba bõi aloealoei woʼoewoʼoe ba ndraha misa; acha õ niha bõʼõ, ba õ zi lõ ama, si lõ ina ba õ lacha mbanoea. 
DEU.24_1.21	Ba na õʼozaragõ mboea nagoe ba kaboe chõoe, ba bõi ozaragõ na gõi woʼoewoʼoe dania; acha õ niha bõʼõ ba õ zi lõ ama, si lõ ina ba õ lacha mbanoea. 
DEU.24_1.22	Tõrõtõrõ tõdõoe, wa no sawoejoe ndraʼoegõ ba danõ Miseraji mege; andrõ oew̃aʼõ chõoe wolaoe si manõ.
DEU.25_1.1	I. 
DEU.25_1.2	ba na nibõzi zi so horõ andrõ, ba jamoew̃aʼõ sangoehoekoe lafadõlõ tooe, ba lahareʼõ chõnia, ba zi so sangoehoekoe, ndrohoendrohoe ba zalania andrõ. 
DEU.25_1.3	Õfa woeloe zi tola iw̃aʼõ lahareʼõ chõnia, ba bõi italoeʼi daʼõ, fa bõi teʼoʼaja dalifoesõoe, wamaigioe, na oja na baero õ lahareʼo chõnia. 
DEU.25_1.4	Bõi fosareʼa gõrõbao samõbõrõ fache. 
DEU.25_1.5	II. 
DEU.25_1.6	Ba na moʼono ia, ono matoea si aʼa, ba lafotõi ono zi mate andrõ, fa bõi taja dõinia ba Ndraono Gizeraëli. 
DEU.25_1.7	Ba na lõ edõna ndra matoea andrõ ihalõ lachania, ba jamõi ba mbawa gõli, ba zalaw̃a, lachania andrõ, ba imane: Lõ edõna gaʼagoe andrõ iʼorifi dõi dalifoesõnia, ba Ndraono Gizeraëli; lõ itõrõ chõgoe gõmõ zolacha andrõ. 
DEU.25_1.8	Ba ndramoefakaoniʼõ ia salaw̃a mbanoeara andrõ, ndrafahoehoeo chõnia, ba na lõ aloeloe dõdõnia, na imane: 
DEU.25_1.9	Lõ omasido oehalõ ia, ba jamõi chõnia lachania, ba zi so salaw̃a no mege, iheta mbadagahe ba gahenia zamboea, ba idiloi mbawa, ba itema imane: Daʼõ milaoe ba ndra matoea fefoe, si lõ edõna mamongaʼõtõ talifoesõra. 
DEU.25_1.10	Ba tõi ngaʼõtõnia ba Ndraono Gizeraëli saʼae, ba ”Ngaʼõtõ zi lõ badagahe.”
DEU.25_1.11	III. 
DEU.25_1.12	ba õʼew̃a dangania andrõ, bõi hachõsi tõdõ. 
DEU.25_1.13	Bõi domboea zaga ba dokosa chõoe, samboea zeboea ba samboea zideʼide. 
DEU.25_1.14	Ba bõi domboea laoeroe baomooe, samboea zeboea ba samboea zideʼide. 
DEU.25_1.15	Saga satoelõ, si lõ ambõ, õfake, awõ laoeroe satoelõ, si lõ ambõ, enaʼõ anaoe nosooe ba danõ andrõ, nibeʼe Lowalangioe, Jehowa chõoe. 
DEU.25_1.16	Me no sogoro Lowalangioe, Jehowa, dozi solaoe si manõ, dozi sanõrõ si lõ atoelõ.
DEU.25_1.17	IV. 
DEU.25_1.18	Wa lõ laʼataʼoefi Lowalangi, wangahawoei jaʼoegõ ba lala, me si tebai saʼae ndraʼoegõ, ba me no erege dõdõoe, wa fabali manõ chõoe fefoe zi tebai andrõ, si so moroi foeri, labeʼe. 
DEU.25_1.19	Ba na no ahono dania ndraʼoegõ ba danõ, ibeʼe Lowalangioe, Jehowa, ba danõ andrõ nibeʼe Lowalangioe, Jehowa, chõoe, ondrõitamõ ba madooemõ dania, na no itimba nemali fefoe, si tefasoei jaʼoegõ, ba õhori ba danõ Ndraono Gamaleki andrõ, fabaja tõira; bõi olifoegõʼõ! 
DEU.26_1.1	I. 
DEU.26_1.2	ba õhalõ õsa zi aʼa ngawalõ mboea danõ fefoe, nisõndraoe ba danõoe andrõ, nibeʼe Lowalangioe, Jehowa, chõoe, õbeʼe ba ndraga ba mõiʼõ ba mbanoea andrõ, nitoejoe Lowalangioe, Jehowa, nahia dõinia dania; 
DEU.26_1.3	ba õʼondrasi gere, ere na loeo daʼõ, ba õmane chõnia: Oefadoehoeʼõ maʼõchṍ chõ Lowalangioe, Jehowa, wa no oeroegi danõ andrõ, nifaboeʼoe Jehowa fameʼe chõda, si no mõi ba hõloe ia chõ ndra toeada. 
DEU.26_1.4	Ba jamoetema ba dangaoe ndraga andrõ ere, jamoebeʼe fõna naha wameʼe soemange andrõ chõ Lowalangioe, Jehowa, 
DEU.26_1.5	ba õtema õmane dania fõna Lowalangioe, Jehowa: Dawa Garamo sanõrõnõrõi tanõ doeagoe mege ba isaw̃a misi tooe danõ Miseraji, lõ atotṍ zi fao chõnia, ba si fatewoe ia ba daʼõ, ba tobali soi seboea ba daʼõ, sato niha ba sabõlõ. 
DEU.26_1.6	Ba me laʼosiwawõi ita Dawa Miseraji, me lafakao ita ba me lafohalõw̃õ ita halõw̃õ sabeʼe, 
DEU.26_1.7	ba taʼangarõfi li Jehowa, Lowalangi ndra toeada andrõ, ba ifondrondrongo wangarõngarõda andrõ Jehowa, ba iʼila waʼanoemanada ba famakaoda ba faʼatosasada. 
DEU.26_1.8	Ba iheta ita ba danõ Miseraji Jehowa tangania sabeʼe andrõ ba taʼionia andrõ, si no moeʼoroʼõ, faʼabõlõnia sataʼoe ita, ba no fao dandra ba ilaʼila. 
DEU.26_1.9	Ba no iʼohe ita ba daʼe ba no ibeʼe chõda danõ andre, tanõ zi falawoe soesoe ba w̃e w̃ani. 
DEU.26_1.10	Ba jāʼe niʼohegoe, si aʼa mboea danõ andrõ, nibeʼeoe chõgoe, jaʼoegõ Jehowa! Ba õbeʼe chõ Lowalangioe, Jehowa, ba mangaloeloe ndraʼoegõ chõ Lowalangioe, Jehowa, 
DEU.26_1.11	ba õʼomoesoiʼõ dõdõoe ba howoehowoe andrõ fefoe, nibeʼe Lowalangioe Jehowa, chõoe, ba awõoe zoroijomooe fefoe ba ono Lewi andrõ ba niha bõʼõ, si so ba chõmi.
DEU.26_1.12	II. 
DEU.26_1.13	ba õmane fõna Lowalangioe, Jehowa: No oeheta jomo niʼamoniʼõ andrõ, no oebeʼe ba nono Lewi ba ba niha bõʼõ andrõ ba ba zi lõ ama, si lõ ina ba ba lacha mbanoea, no oeʼoʼõ sibai goroisa andrõ, nibeʼeoe chõgoe; sambalõ lõ nisawõgoe oroisamõ, sambalõ lõ solifoedo. 
DEU.26_1.14	Maʼifoe lõ niʼagoe me aboe dõdõgoe ba maʼifoe lõ nihalõgoe, me si raʼiõ ndraʼodo ba maʼifoe lõ nibeʼegoe fangasi. No oefondrondrongo goroisa Lowalangigoe, Jehowa, no ahori oeʼoʼõ niʼoroiʼõmõ chõgoe. 
DEU.26_1.15	Faigi mitooe moroi ba nahiamõ andrõ, niʼamoniʼõ, moroi ba zoroego, ba fahowoeʼõ mbanoeaoe, Iraono Gizeraëli, awõ danõ andrõ nibeʼeoe chõma, si mane niw̃aʼõoe chõ ndra toeama, si no mõiʼõ ba hõloe, tanõ si falawoe soesoe ba w̃e w̃ani.
DEU.26_1.16	III. 
DEU.26_1.17	No õrongo chõ Jehowa maʼõchṍ, wa edõna ia Lowalangioe ia, awõ wa sanõrõ lala andrõ chõnia ndraʼoegõ, ba soloʼõ nifachoinia ba oroisania ba hoekoenia, ba samondrongo linia. 
DEU.26_1.18	Ba no iw̃aʼõ chõoe maʼõchṍ Jehowa, õfaboeʼoe, wa soi tána chõnia ndraʼoegõ, awõ wa edõnaʼõ õʼoʼõ goroisania fefoe, 
DEU.26_1.19	Enaʼõ alaw̃a jaw̃a niha bõʼõ fefoe, nifazõchinia, ndraʼoegõ ibeʼe, nisoeno ba niʼeboeaʼõ tõi ba nifosoemange, ba enaʼõ soi niʼamoniʼõ chõ Lowalangioe, Jehowa, ndraʼoegõ, enaʼõ itõrõ niw̃aʼõnia andrõ.
DEU.27_1.1	I. 
DEU.27_1.2	Ba na no miʼõtõ Joridano, na no miroegi danõ andrõ, nibeʼe Lowalangioe, Jehowa, chõoe, ba õtaroeʼõ chõoe gowe seboea, õʼafoesiʼõ bõtoea, 
DEU.27_1.3	ba õsoera ba detenia daroma li goroisa andrõ fefoe; ha siʼai õroegi si jefo, enaʼõ õchamõ danõ andrõ, nibeʼe Lowalangioe, Jehowa, chõoe, enaʼõ itõrõ nifaboeʼoe Lowalangi ndra toeaoe, Jehowa, chõoe, tanõ si falawoe soesoe ba w̃e w̃ani. 
DEU.27_1.4	Ha siʼai miʼõtõ Joridano, ba mitaroeʼõ gowe andrõ, niw̃aʼõgoe chõmi maʼõchṍ; ba hili Gebala mitaroeʼõ ba miʼafoesiʼõ bõtoea. 
DEU.27_1.5	Ba õfaʼanõ gõi naha wameʼe soemange chõ Lowalangioe, Jehowa, ba daʼõ, naha wameʼe soemange kara, si tenga nitotooe siʼõli; 
DEU.27_1.6	kara si lõ moetoto õbeʼe naha wameʼe soemange chõ Lowalangioe, Jehowa, ba õbeʼe zoemange Lowalangioe, Jehowa, ba detenia, soemange nitoenoe, 
DEU.27_1.7	ba soemange fangorifi õtaba, ba õʼā ba daʼõ, ba omoeso dõdõoe fõna Lowalangioe, Jehowa. 
DEU.27_1.8	Ba ba dete gowe no mege, ba õsoera daroma li goroisa andrõ fefoe, õhaogõ wanoera. 
DEU.27_1.9	Ba hoemede Moze ba ere ono Lewi ba Ndraono Gizeraëli fefoe, lamane: Mihonogõ ami ba mifondrondrongo, jaʼami Iraono Gizeraëli! Maʼõchṍ andre, ba no tobali banoea Lowalangimi, Jehowa, ami; 
DEU.27_1.10	ba mifondrondrongo saʼae li Lowalangimi, Jehowa, ba miʼoʼõ goroisania, awõ nifachoinia, nifaʼemagoe chõoe maõchṍ.
DEU.27_1.11	II. 
DEU.27_1.12	ba wamahowoeʼõ sato, jaʼia mado Zimeoni ba mado Lewi ba mado Joeda ba mado Isasari ba mado Josefo ba mado Mbenijami; 
DEU.27_1.13	ba tánõ bõʼõ andrõ, ba ba hili Gebala laʼiagõ, ba wangelifi, jaʼia mado Roebeno ba mado Gado ba mado Gaseri ba mado Zeboeloni ba mado Dano ba mado Nafetali. 
DEU.27_1.14	Ba ono Lewi, ba latema laʼeboeaʼõ lira, lamane ba Ndraono Gizeraëli fefoe: 
DEU.27_1.15	Niʼelifi zamazõchi adoe nifofoë ba ma nifahele, necheneche doeka ba sameʼe ba nahania, nibiniʼõ! Ba latema dania li sato fefoe, lamane: Jadoehoe! 
DEU.27_1.16	Niʼelifi zangoʼaja amania ba ma inania! Ba lamane sato fefoe: Jadoehoe! 
DEU.27_1.17	Niʼelifi zamawoeʼa gowe nola chõ nawõnia! Ba lamane sato fefoe: Jadoehoe! 
DEU.27_1.18	Niʼelifi zamaeloengoe niha saoeʼa! Ba lamane sato fefoe: Jadoehoe! 
DEU.27_1.19	Niʼelifi zamoejoeʼõ hoekoe, na so hoehoeo niha bõʼõ ba hoehoeo zi lõ ama, si lõ ina, ba hoehoeo lacha mbanoea; ba lamane sato fefoe: Jadoehoe! 
DEU.27_1.20	Niʼelifi zi horõni donga namania! me no ibokai gambala chõ namania. Ba lamane sato fefoe: Jadoehoe! 
DEU.27_1.21	Niʼelifi zi horõni hadia ia zaliw̃aliw̃a ba danõ! Ba lamane sato fefoe: Jadoehoe! 
DEU.27_1.22	Niʼelifi zi horõni talifoesõnia alawe, he ono namania, ba he ono ninania! Ba lamane sato fefoe: Jadoehoe! 
DEU.27_1.23	Niʼelifi zi horõni inania matoeania! Ba lamane sato fefoe: Jadoehoe! 
DEU.27_1.24	Niʼelifi zamoenoe awõnia, ba zi tobini! Ba lamane sato fefoe: Jadoehoe! 
DEU.27_1.25	Niʼelifi zi manga ganaʼa, ba wamoenoe si lõ horõ! Ba lamane sato fefoe: Jadoehoe! 
DEU.27_1.26	Niʼelifi zi lõ manõrõ taroma li oroisa andrõ, woloʼõ jaʼia! Ba lamane sato fefoe: Jadoehoe! 
DEU.28_1.1	I. 
DEU.28_1.2	ba mõi chõoe howoehowoe andrõ fefoe, aloea chõoe, na õʼoʼõ li Lowalangioe, Jehowa. 
DEU.28_1.3	Nifahowoeʼõ ndraʼoegõ jomo ba mbanoea, ba nifahowoeʼõ baero ba danõ. 
DEU.28_1.4	Nifahowoeʼõ dabinamõ ba boea danõ chõoe, ba beto goerifõoe ba ono zaw̃ioe ba foʼono mbiribirioe. 
DEU.28_1.5	Nifahowoeʼõ ndragamõ, awõ naha wamaroeka roti chõoe. 
DEU.28_1.6	Nifahowoeʼõ ndraʼoegõ na soʼõ, ba nifahowoeʼõ na mofanõʼõ. 
DEU.28_1.7	Jehowa zamõzi tooe fõnaoe emalioe, si maoso oedoemõ; ha sara lalara, na so ira, ba wanoewõ jaʼoegõ, ba fitoe rozi lalara, na moloi ira, õbeʼe. 
DEU.28_1.8	Jamoefao chõoe howoehowoe Jehowa, ba halasamõ ba ba nilaoe dangaoe fefoe, jamoefahowoeʼõ ndraʼoegõ ba danõ andrõ, nibeʼe Lowalangioe, Jehowa, chõoe! 
DEU.28_1.9	Jamoebaliʼõ soi niʼamoniʼõ ndraʼoegõ chõnia Jehowa, si mane niw̃aʼonia chõoe, si no mõi ba hõloe ia, na õʼoʼõ goroisa Lowalangioe, Jehowa, ba na õtõrõ lala andrõ chõnia, 
DEU.28_1.10	enaʼõ laʼila niha baero, ba goeli danõ fefoe wa no dali dõi Jehowa mege, ba wamatõrõ tõimõ, ba enaʼõ laʼataʼoefi ndraʼoegõ! 
DEU.28_1.11	Ba fahõna dania chõoe zi sõchi, ibeʼe Jehowa, he ono chõoe ba he ono goerifõoe, ba he boea danõ chõoe, ba danõ andrõ, nifaboeʼoe Jehowa fameʼe chõoe chõ ndra toeaoe, si no mõi ba hõloe ia. 
DEU.28_1.12	Ibokai chõoe Jehowa naha girõgirõ andrõ chõnia, si no fahõna, banoea si jaw̃a andrõ, ba wameʼe teoe ba danõoe, na inõtõ, ba ba wamahowoeʼõ halõw̃õ dangaoe fefoe, tobali ato niha nibeʼeoe nifalali, ba jaʼoegõ, ba alacha lõʼõ manõ mamalaliʼõ hadia ia. 
DEU.28_1.13	Ba ibeʼe hõgõ ndraʼoegõ Jehowa ba tenga iʼo, ba itoegoe manõi ndraʼoegõ, ba lõʼõ manõ tooelõ ndraʼoegõ, na õʼoʼõ goroisa Lowalangioe, Jehowa, andrõ, nifaʼemagoe chõoe maʼõchṍ, na õtõngõni ba na õʼoʼõ, 
DEU.28_1.14	na õtõrõ fefoe niw̃aʼõgoe chõoe maʼõchṍ, na lõ õholeʼõ ndraʼoegõ, he ba gambõlõ, ba he ba gabera, ba woloʼõ ba Lowalangi bõʼõ ba ba wamosoemange daʼõ.
DEU.28_1.15	II. 
DEU.28_1.16	Niʼelifi ndraʼoegõ jomo ba mbanoea ba niʼelifi baero ba danõ. 
DEU.28_1.17	Niʼelifi ndragamõ ba niʼelifi naha wamaroeka roti chõoe. 
DEU.28_1.18	Niʼelifi dabinamõ ba boea danõ chõoe ba ono zaw̃ioe ba foʼono mbiribirioe. 
DEU.28_1.19	Niʼelifi ndraʼoegõ na soʼõ, ba niʼelifi na mofanõʼõ. 
DEU.28_1.20	Ifatõrõ chõoe Jehowa wangelifi andrõ ba faʼatobali dõdõ ba fa lõ howoehowoe ba halõw̃õoe fefoe, nihalõ dangaoe, irege tehori ndraʼoegõ, si lõ ararā, irege tekiko ndraʼoegõ, bõrõ walõsõchi wolaoemõ andrõ, wa no õʼerogõ ndraʼodo. 
DEU.28_1.21	Iʼolembai dania ndraʼoegõ fõchõ waba, ibeʼe Jehowa, irege ahori ndraʼoegõ ibeʼe, ba danõ andrõ, ba zi mõiʼõ, ba wangochõgõ jaʼia. 
DEU.28_1.22	Ibõziʼõ fõchõ baõsi Jehowa, ba fogichi ba faosa ba faʼaoechoe ba faʼokõlikõli [danõ] ba faʼachozi lai wache ba faʼahohomõ; daʼõ zi lõ aefaʼaefa chõoe, irege no tekiko ndraʼoegõ. 
DEU.28_1.23	Tõla dania mbanoea si jaw̃a, jaw̃aoe, ba siʼõli danõ barõ gaheoe. 
DEU.28_1.24	Ibaliʼõ gawoegawoe ba ene deoe ba danõoe Jehowa, daʼõ dania zatoroe chõoe moroi jaw̃a, irege no tekiko ndraʼoegõ. 
DEU.28_1.25	Tegaõlõ tooe ndraʼoegõ fõna nemalioe ibeʼe Jehowa; ha sara lalamõ, na awena mõiʼõ fasoewõ chõra, ba fitoe rozi lala, na moloiʼõ labeʼe, ba tobali dozi niha bõʼõ ba goeli danõ ba moehocha mboe wamaigi jaʼoegõ. 
DEU.28_1.26	Ba õ wofo ba daloe mbanoea fefoe ba õ goetoe ndroeʼoe dania mboto zi mate chõoe, lõ sanaboi jaʼira. 
DEU.28_1.27	Ibõzi dania ndraʼoegõ Jehowa faosa Ndrawa Miseraji ba faosa sembili ba gigimõ ba bõni, si lõ famadõhõ. 
DEU.28_1.28	Ibõziʼõ Jehowa faʼowõhõ ba faʼaoeʼa ba faʼafawoeka dõdõ. 
DEU.28_1.29	Õbajabajaisi manõ hadia ia ba zi laloeo, si mane na ibajaisi niha saoeʼa ba zogõmigõmi andrõ, ba si lõ fozoe nilaoelaoemõ andrõ; fadoro manõ nifakao ndraʼoegõ ba niʼanagõi, ba lõ sanolo jaʼoegõ. 
DEU.28_1.30	Õfohoe chõoe ndra alawe, ba niha bõʼõ zi horõni jaʼia; õʼotomosi nomo, ba lõ õʼonahia; õfazõchi kaboe nagoe, ba lõʼõ sa õʼā mboeania. 
DEU.28_1.31	Ba zanehe ndraʼoegõ tetaba zaw̃ioe ba maʼifoe lõʼõ labeʼe õoe; teraboe galideoe, niʼila hõrõoe, ba lõʼõ saʼae mangawoeli chõoe; ba danga nemalioe mõi mbiribirioe, ba lõ sanolo jaʼoegõ. 
DEU.28_1.32	Onooe matoea ba onooe alawe, ba tebeʼe ba danga niha bõʼõ [sawoejoe], iʼila hõrõoe, ba moʼala, ba wehoeloe dõdõoe chõra, maʼõmaʼõchõ, ba tebai õlaoe hadia ia. 
DEU.28_1.33	Boea danõ chõoe ba hadia ia gõlõoe fefoe, si no erege dõdõoe, ba soi si lõ õrai mila zi manga, ba fadoro manõ nifakao ndraʼoegõ ba nihoendragõ, 
DEU.28_1.34	ba owõhõ ndraʼoegõ, ba wamaigimaigi niʼila hõrõoe andrõ. 
DEU.28_1.35	Ibõzi ndraʼoegõ gigimõ sanandraw̃a, si lõ daloedaloe ba mbalõdoehioe ba ba waha, ba iʼotarai narõ kahe, noemalõ ba galizoezoe. 
DEU.28_1.36	Jaʼoegõ ba razo andrõ, nifataromõ chõoe, ba iʼohe ba niha bõʼõ Jehowa, ba niha si lõ mirai mila, jaʼoegõ ba ira toeaoe mege; Lowalangi bõʼõ nifosoemangeoe ba daʼõ dania, balõ geoe ba kara. 
DEU.28_1.37	Bõrõ waʼatobali dõdõ dania ndraʼoegõ ba bõrõ wangoʼaja ba bõrõ wangehera, ba niha andrõ fefoe, ba niʼohe Jehowa jaʼoegõ. 
DEU.28_1.38	Oja õbeʼe ba danõ tanõmõ zinanõ, ba lõ ojaʼoja õbasi boea, tamo saʼae zi manga jaʼia. 
DEU.28_1.39	Õfazõchi kaboe nagoe ba õhaogõhaogõ, ba lõ dania õoe, õsi nagoe nibadoe, ba lõ nibeʼe ba naha; era saʼae zi manga dõla. 
DEU.28_1.40	Õfatoetoe wananõ ono zai ba mbenoeaoe, ba lõ fanicha dania, ba wamajoinioe jaʼoegõ, me sadoroedoroe mboea zai. 
DEU.28_1.41	Moʼono ndraʼoegõ, ono matoea ba ono alawe, ba tenga onooe dania, me niʼoloiʼõ dania ira. 
DEU.28_1.42	Fefoe geoe sowoea chõoe ba sinanõoe ba danõ, ba gola faroewoe zi ochõgõ. 
DEU.28_1.43	Niha bõʼõ, si fatewoe chõoe, ba itoegoe eboea manõ moroi chõoe, ba jaʼoegõ ba sahõndrõhõndrõ; 
DEU.28_1.44	jaʼia zameʼemeʼe nifalali chõoe, ba jaʼoegõ, ba tenga sameʼe nifalali chõnia hadia ia; jaʼia dania hõgõ ba jaʼoegõ, ba iʼo. 
DEU.28_1.45	Fangelifi andrõ fefoe zanõrõ jaʼoegõ dania, lõ aefaʼaefa chõoe ba aloea ba chõoe, balazi no ahori ndraʼoegõ, me no lõ nifondrondrongooe li Lowalangioe, Jehowa ba me lõ niʼoʼõmõ oroisania ba amachoita andrõ, nifachoinia chõoe; 
DEU.28_1.46	ba tandra dania ia ba ilaʼila, ba chõoe ba ba madooemõ dania, gõtõgõtõ waʼara. 
DEU.28_1.47	Me no lõ nifosoemangeoe Lowalangioe, Jehowa, saoha gõlõ ba soroi ba dõdõ, me no fahõna chõoe fefoe hadia ia, 
DEU.28_1.48	ba mõiʼõ sawoejoe nemalioe, nifatõrõ Jehowa chõoe, gõnaʼõ faʼolofo ba faʼowõchi dõdõ ba fa lõ noecha ba faʼambõ manõ hadia ia fefoe, iba ibeʼe ba mbagioe galo mbagi siʼõli, irege no ihori ndraʼoegõ. 
DEU.28_1.49	Ikaoni oedoemõ niha, moroi ba zarõoe, moroi ba wondrege danõ, Jehowa, hoelõ na itõrõ mojo, na so moroi sa, niha si lõ õʼila li, 
DEU.28_1.50	niha sabeʼe hõrõ, si lõ ba dõdõ si no tohare hoewa, ba si lõ faʼahachõ dõdõ ono matoea. 
DEU.28_1.51	Laʼā nono goerifõoe ba boea danõ chõoe, irege no ahori ndraʼoegõ; lõ lasaigõ chõoe, he fache ba he w̃e nagoe ba he fanicha, he ono zaw̃ioe ba he ono mbiribirioe, balazi no lafakiko ami. 
DEU.28_1.52	Lafaʼoeʼoe ami ba mbanoeami fefoe, irege no adoedoe gõli kara andrõ chõmi, si no alaw̃a ba si no aro, nidõnadõnami, ba danõmi misa fefoe; lafasoei ami ba mbanoeami fefoe, ba danõmi misa, ba danõ nibeʼe Lowalangioe, Jehowa, chõoe. 
DEU.28_1.53	Ba ba waʼaboe dõdõ andrõ ba ba waʼatosasa, ba nemali andrõ, ba õʼā ndraonooe, õsi nonooe matoea ba õsi nonooe alawe, nibeʼe Lowalangioe, Jehowa, chõoe. 
DEU.28_1.54	Ba he sabõlõ omboejoe mege ba si hoelõ nono omasiõ ba chõmi, ba safõchõ tõdõ dania chõ dalifoesõnia ba ba ndra alawe andrõ, nitalagoeinia ba ba ndraono andrõ, si tosai na chõnia. 
DEU.28_1.55	Chõra fefoe, ba lõ ibeʼe wõfõ nõsi nononia andrõ niʼānia, me lõ hadia ia zi tosai chõnia, ba waʼaboe dõdõ andrõ ba ba waʼatosasa, ba nemali andrõ, ba mbanoeami fefoe. 
DEU.28_1.56	Ira alawe sabõlõ omboejoetõ ba sabõlõ mangehangehao chõnia fefoe hadia ia ba chõmi, si lõ irai manandraigõ mangoehoendragõ tanõ, ba waʼomboejoemboejoe ba ba wangehangehao, ba afõchõ dõdõnia ba ndra matoeania, nitalagoeinia ba ba nononia matoea ba ba nononia alawe, 
DEU.28_1.57	iʼafõchõi tõdõ chõra nawõ nono andrõ, si otarai daloenia ba ono andrõ, niʼadonogõnia, iʼā saʼae, nibiniʼõ, me lõ hadia ia chõnia, ba waʼaboe dõdõ andrõ ba ba waʼatosasa, ba nemali andrõ, ba mbanoeami fefoe. 
DEU.28_1.58	Na lõ õtõngõni daroma li oroisa andrõ fefoe, nitanõ ba zoera andre, ba woloʼõ jaʼia, wangataʼoefi Lowalangioe, Jehowa, tõi andrõ, seboea lachõmi ba sataʼoe ita. 
DEU.28_1.59	Ba ifatõrõ chõoe ba ba madooemõ dania wamakao si tenga inõtõ Jehowa, famakao sabõlõbõlõ ba sarā, ba fõchõ sabeʼe sibai ba sarā gõi. 
DEU.28_1.60	Ba ifoeli ifatõrõ chõoe wõchõ Ndrawa Miseraji andrõ fefoe, si hocha mboemõ iʼolembai ndraʼoegõ. 
DEU.28_1.61	Ba ifatõrõ na gõi chõoe Jehowa ngawalõ wõchõ ba famakao, si lõ ba zoera goroisa andre, irege no tetiko ndraʼoegõ. 
DEU.28_1.62	Faʼoja ndrõfi ba mbanoea si jaw̃a ami menaʼõ, ba ha fasamõsa dania zi tosai jaʼami, me no lõ nifondrondrongooe li Lowalangioe, Jehowa. 
DEU.28_1.63	Ba si mane faʼomoeso dõdõ Jehowa mege wameʼe faʼohahaoe dõdõ chõmi, awõ wangojaʼõ jaʼami, si manõ waʼomoeso dõdõ Jehowa dania wamakiko jaʼami, awõ wangohori jaʼami, tobali tetimba ami ba danõ andrõ, ba zi mõi ami iadaʼe, ba wangochõgõ jaʼia. 
DEU.28_1.64	Ifazawili dania ndraʼoegõ ba niha baero fefoe, iʼotarai wondrege danõ, noemalõ ba wondrege tánõ sa; ba õfosoemange dania Lowalangi bõʼõ, ba daʼõ, si lõ mirai mila mege, jaʼoegõ ba ira toeaoe mege, balõ geoe ba kara. 
DEU.28_1.65	Ba si lõ ahono ndraʼoegõ ba niha andrõ dania, ba lõ naha solombase gaheoe; tõdõ sanizinizi ibeʼe chõoe ba daʼõ Jehowa, awõ hõrõ sariri ba faʼaboe dõdõ. 
DEU.28_1.66	Nosooe, ba hoelõ zanaw̃anaw̃a fõnaoe wamaigioe; lõ bongi lõ maʼṍchõ, ba manizinizi ndraʼoegõ ba lõ õdõnadõna aoeriʼõ, õw̃aʼõ. 
DEU.28_1.67	Ba zangoehoelõ wongi, ba õmane: Enaʼõ na bongi! ba na bongi, ba õmane: Enaʼõ na ifoeli moloeo! bõrõ waʼaboe dõdõoe andrõ ba famaigioe hadia niʼila hõrõoe andrõ. 
DEU.28_1.68	Ifoeli ifolojo ndraʼoegõ ba danõ Miseraji Jehowa; ifatõrõ ba lala andrõ, niw̃aʼõgoe chõoe no: Lõʼõ saʼae iʼila ia hõrõoe, ba ba daʼõ teʼoroʼõ dania ami sawoejoe, ira matoea ba ira alawe, ba nemalimi, ba lõ sedõna mowõli jaʼami. 
DEU.28_1.69	Daʼõ daroma li ba wawoeʼoesa li andrõ, me fawoeʼoe li Moze ba Ndraono Gizeraëli, ba danõ Ndraono Moabi, niw̃aʼõ Jehowa chõnia, lõ lai wawoeʼoesa li andrõ, me fawoeʼoe li ia chõra ba gahe hili Horebi.
DEU.29_1.1	I. 
DEU.29_1.2	fangoromaʼõnia faʼabõlõnia andrõ, si tenga inõtõ, niʼila hõrõoe, tandra andrõ ba ilaʼila, si no eboea. 
DEU.29_1.3	Ba irege maʼõchṍ andre, ba lõ nibeʼe Jehowa chõmi faʼaboto ba dõdõ ba wanõndra eloeaha, ba lõ nibeʼenia hõrõ, ba wangila, ba he tõgi dalinga, ba wamondrongo. 
DEU.29_1.4	Ba no oeʼohe ami, õfa woeloe fache waʼara, ba danõ si mate andrõ; noechami andrõ, ba lõ sadoedoe, ba badagahemi, ba lõ sobooe ba gahemi. 
DEU.29_1.5	Lõ õmi roti, ba he agoe, ba he bõʼõnia, nibadoe, sabeʼe, enaʼõ aboto ba dõdõmi, wa jaʼodo Jehowa Lowalangimi. 
DEU.29_1.6	Ba me no miroegi danõ daʼe, ba me mõi fasoewõ chõda Zihona andrõ, razo ba Hesibona ba Ogi andrõ, razo ba Mbazana, ba no sabõlõ ita moroi chõra, 
DEU.29_1.7	ba no taʼochõgõ danõra, ba no tabeʼe ba mado Roebeno ba ba mado Gado ba ba zi matonga mado Manase, tána chõra ba ba madooera dania. 
DEU.29_1.8	Ba mitõngõni saʼae daroma li ba wawoeʼoesa li andre, ba woloʼõ, enaʼõ mofozoe mibeʼe fefoe hadia ia nilaoemi. 
DEU.29_1.9	Fõna Lowalangimi, Jehowa, so ami fefoe, maʼõchṍ, salaw̃a mado chõmi ba madomi andrõ ba satoea ba koemandroe chõmi, dozi ira matoea Ndraono Gizeraëli, 
DEU.29_1.10	ba iraonomi ba ira alawemi, awõ niha bõʼõ andrõ chõmi, si so ba golombasew̃ami, he solew̃alew̃a eoe ba he sanaʼoenaʼoe idanõ chõmi, 
DEU.29_1.11	enaʼõ fawoeʼoe li ami Lowalangioe, Jehowa, ba wefao chõnia, si mõi ba hõloe ami, famagõlõ Lowalangioe, Jehowa, chõoe maʼõchõ, 
DEU.29_1.12	enaʼõ ifataro banoeania ndraʼoegõ maʼõchṍ ba enaʼõ Lowalangioe gõi ia, si mane nifaboeʼoenia chõoe, si no mõi ba hõloe ia chõ ndra toeaoe Aberahamo, Izaʼaki, Jakobo. 
DEU.29_1.13	Ba tenga ha ba chõmi fawoeʼoe li ndraʼo iadaʼe, tenga ha jaʼita zi fabõbõ, si mõi ba hõloe ita, 
DEU.29_1.14	no he ba zi so ba daʼe chõda fõna Lowalangida, Jehowa, ijaʼe, ba he ba zi lõ chõda ba daʼe maʼõchṍ aʼine. 
DEU.29_1.15	Itõrõ sa tõdõmi weʼasoda ba danõ Miseraji mege ba fanõrõda taloe danõ niha baero, nitõrõda andrõ, 
DEU.29_1.16	ba fangilami sogoro ita andrõ chõra ba adoera andrõ, eoe ba kara ba firõ ba anaʼa, si so chõra.
DEU.29_1.17	II. 
DEU.29_1.18	Ma so zanõtõna manõ fefoe hadia ia zi sõchi, na irongo daroma li ba wamagõlõ andre, niʼaroʼõ fahõloesa, ma imane dõdõnia: Lõ gõnado famaʼala, he w̃aʼae oeʼoʼõ waʼabeʼe dõdõgoe andrõ. Ba fozoenia, ba tehori nibasõi, fabaja si no okõlikõli. 
DEU.29_1.19	Ba niha si manõ, ba lõ ibeʼe aefa horõ Jehowa, moehola dania wõnoe Jehowa ba faʼafõchõ dõdõnia ba niha si manõ, ba tohare dania chõnia wangelifi andrõ fefoe, nisoera ba zoera andre, ba iboenoe dõinia ba goeli danõ Jehowa. 
DEU.29_1.20	Iheta ba mado Ndraono Gizeraëli bõʼõ mado si manõ Jehowa famakikonia, itõrõ sibai niw̃aʼõ ba wangelifi andrõ, ba wawoeʼoesa li, nitanõ ba zoera goroisa andre. 
DEU.29_1.21	Ba lamane dania ngaʼõtõmi, iraonomi andrõ, sawena eboea foerimi dania, awõ niha bõʼõ andrõ, si otarai danõ sarõoe, na laʼila wamakao andrõ ba fõchõ andrõ, nifatõrõ Jehowa ba danõ andre, 
DEU.29_1.22	— na hatṍ talõ balera ba asio ba achozila danõnia tooe, tobali tebai tehalõ nowi ba lõ aoeri hadia ia, sinanõ hadia ia, ba lõ motalinga ba chõnia, wa no adoedoela, si mane ba Zodoma ba ba Gomora ba ba Gadama ba ba Zeboʼi, nidoedoegõ Jehowa no, iroegi danõ tooe ba wõnoenia andrõ ba ba mbachoebachoe dõdõnia — 
DEU.29_1.23	si ndroehoe, niha baero fefoe, ba lamane dania: Hadia mbõrõ, wa no ilaoe daʼõ ba danõ andrõ Jehowa? He moroi wehola wõnoenia andrõ, si tenga inõtõ? 
DEU.29_1.24	Ba lamane dania: Me lõ nitõngõnira fawoeʼoesa li andrõ, me fawoeʼoe li chõra Jehowa, Lowalangi doeara andrõ, me iheta ira ba danõ Miseraji, 
DEU.29_1.25	ba me no mõi ira mamosoemange Lowalangi bõʼõ, awõ wangaloeloe ba daʼõ, ba Lowalangi si lõ larai mila fõna ba si tenga nitoetoeroenia chõra. 
DEU.29_1.26	Daʼõ mbõrõ wa tesao wõnoe Jehowa ba danõ andre ba tobali ifatõrõ chõnia wangelifi andrõ fefoe, nitanõ ba zoera andre mege. 
DEU.29_1.27	Ba no ideha ira ba danõra Jehowa ba wõnoenia andrõ ba ba mbachoebachoe dõdõnia ba ba waʼabao dõdõnia andrõ, si no abõlõbõlõ, ba no ifazaoemba ira ba danõ bõʼõ, si mane maʼõchṍ. 
DEU.29_1.28	Si tobini na oea, ba balazi Lowalangida, Jehowa, ba si no teboka, ba chõda ba ba ndraonoda, gõtõgõtõ waʼara, enaʼõ taʼoʼõ fefoe daroma li oroisa andre.
DEU.30_1.1	I. 
DEU.30_1.2	ba na õfoeliʼõ chõ Lowalangioe, Jehowa, awõ ndraonooe, soroi siʼaikõ ba dõdõ ba soroi siʼaikõ ba geraʼera, ba na õʼoʼõ linia ba niw̃aʼõgoe chõoe maõchṍ fefoe, 
DEU.30_1.3	ba ifoeli ifaigi lala chõoe Lowalangioe, Jehowa, ihachõsi tõdõ ndraʼoegõ, ba ifoeli iʼozaragõ ami ba niha andrõ fefoe, ba nifazaewe Lowalangimi, Jehowa, jaʼami. 
DEU.30_1.4	Ba he ba wondrege danõ so õsa, sizaewe, fõfõmi, ba iʼozaragõ ami ba daʼõ Lowalangimi, Jehowa, ba ihalõ ami ba daʼõ. 
DEU.30_1.5	Ba Lowalangioe, Jehowa zolohe jaʼoegõ ba danõ andrõ, si no tanõ ndra toeaoe mege, enaʼõ tanõoe, ba ohahaoe dõdõoe ba ato ami ibeʼe, moroi chõ ndra toeami mege. 
DEU.30_1.6	Iboto dõdõoe ba tõdõ madooemõ dania Lowalangioe, Jehowa, enaʼõ moroi siʼaikõ ba dõdõoe ba moroi siʼaikõ ba geraʼeraoe õʼomasiʼõ Lowalangioe, Jehowa, bõrõ wangorifioe andrõ. 
DEU.30_1.7	Ba ba nemalioe andrõ ba ba zi fatioe tõdõ chõoe, si no molohi jaʼoegõ, ifatõrõ wangelifi andrõ fefoe Lowalangioe, Jehowa. 
DEU.30_1.8	Ba jaʼoegõ, ba õfoeli õfondrondrongo li Jehowa ba õʼoʼõ goroisania andrõ fefoe, nifaʼemagoe chõoe maʼõchṍ, 
DEU.30_1.9	ba ihõna dania zi sõchi ba halõw̃õoe andrõ fefoe, nihalõ dangaoe ba ba dabinaoe ba ba mbeto goerifõoe ba ba mboea danõ chõoe; ifoeli sa omoeso dõdõ Jehowa ndraʼoegõ, fangorifioe, si mane faʼomoeso dõdõnia ndra toeaoe mege, 
DEU.30_1.10	na õfondrondrongo li Lowalangioe, Jehowa, woloʼõ oroisania, awõ nifachoinia andrõ, nitanõ ba zoera goroisa andre, na moroi siʼaikõ ba dõdõoe ba na moroi siʼaikõ ba geraʼeraoe õfoeliʼõ chõ Lowalangioe, Jehowa.
DEU.30_1.12	Tenga si jaw̃a ba zoroego so ia, fa õw̃aʼõ enaʼõ: Ha niha chõda zi mõi jaw̃a ba zoroego ba wangai jaʼia mitooe ba ba wangombacha chõda, enaʼõ taʼoʼõ? 
DEU.30_1.13	Ba tenga gõi jefo nasi so ia, fa ow̃aʼõ enaʼõ: Ha niha chõda zi mõi misi jefo nasi, mangai jaʼia chõda, ba wangombacha jaʼia chõda, enaʼõ taʼoʼõ? 
DEU.30_1.15	III. 
DEU.30_1.16	Na õʼoʼõ goroisa Lowalangioe, Jehowa, nifaʼemagoe chõoe maʼõchṍ, wa õʼomasiʼõ Lowalangioe, Jehowa, na õtõrõ lala andrõ chõnia, ba na õtõngõni goroisania, awõ nifachoinia andrõ, awõ hoekoenia, ba aoeri ndraʼoegõ ba ato ami dania, ba ifahowoeʼõ ndraʼoegõ Lowalangioe, Jehowa, ba danõ andrõ, ba zi mõiʼõ, ba wangochõgõ jaʼia. 
DEU.30_1.17	Ba na faʼero dõdõoe, na lõ õfondrondrongo li, na tobali õbeʼe nifowõhõ ndraʼoegõ, ba wangaloeloe ba Lowalangi bõʼõ, ba ba wamosoemange daʼõ, ba oew̃aʼõ chõmi maʼõchṍ: 
DEU.30_1.18	Lõ zi lõ tekiko ami; tenga sanaoe noso ami, ba danõ andrõ, ba zi mõi ami mijefo Joridano, ba wangochõgõ jaʼia. 
DEU.30_1.19	Oekaoni si so ba mbõrõ ba chõmi andrõ maʼõchṍ mbanoea si jaw̃a, awõ danõ tooe, wa no oefaedo ira chõoe waʼaoeri waʼamate, ba howoehowoe ba fangelifi, ba no oefaedo chõoe; ba faʼaoeri saʼae toejoe, enaʼõ aoeriʼõ, jaʼoegõ andrõ, awõ ngaʼõtõmõ dania; 
DEU.30_1.20	õmasiʼõ Lowalangioe, Jehowa, ba fondrondrongo linia ba olemba, chõnia, daʼõ sa wangorifioe ba fanganaoe nosooe, enaʼõ lõ teboelõʼõ ba danõ andrõ, nifaboeʼoe Jehowa fameʼe, chõ ndra toeaoe Aberahamo, Izaʼaki, Jakobo, si no mõi ba hõloe ia chõra!
DEU.31_1.1	I. 
DEU.31_1.2	imane chõra: Otoe a doea woeloe fache waʼaragoe ba goeli danõ iadaʼe, ba si tebai faofao saʼae ndraʼodo; ba noa gõi imane chõgoe Jehowa; Lõ õʼõtõ Joridano andrõ! 
DEU.31_1.3	Lowalangioe, Jehowa zangõtõ fõnaoe, ba jaʼia zangohori niha andrõ fõnaoe, ba õʼila õʼochõgõ danõra. Josoea andrõ zangolõiʼõ jaʼoegõ; dali niw̃aʼõ Jehowa. 
DEU.31_1.4	Ilaoe chõra Jehowa wolaoenia me ifakiko razo Ndraono Gamori andrõ, Sihona ba Ogi, fabaja tanõra. 
DEU.31_1.5	Ibeʼe ba dangami ira Jehowa, ba miʼoʼõ sibai goroisa andrõ, mibeʼenia chõmi, wolaoe chõra. 
DEU.31_1.6	Bõi atalõ dõdõmi, miʼabeʼeʼõ ami! Bõi miʼataʼoefi ba bõi tokeʼa ami chõra! Fao sa chõoe Lowalangioe, Jehowa, lõ ibõhõi ndraʼoegõ, lõ farõi ia chõoe. 
DEU.31_1.7	Ba hoemede Moze chõ Josoea ba imane chõnia, ba zi so Ndraono Gizeraëli, fefoe. Bõi atalõ dõdõoe, abeʼeʼõ ndraʼoegõ! Jaʼoegõ sa zolohe jaʼira ba danõ andrõ, nifaboeʼoe Jehowa fameʼe chõ ndra toeara mege, si no mõi ba hõloe ia chõra, ba jaʼoegõ zamaosa chõra. 
DEU.31_1.8	Ba Jehowa zowaõwaõ fõnaoe, itolo ndraʼoegõ, lõ ibõhõiʼõ ba lõ farõi ia chõoe. Bõi ataʼoefi ba bõi aboe dõdõoe.
DEU.31_1.9	II. 
DEU.31_1.10	Ba iw̃aʼõ li chõra Moze, imane: Na no iroegi mewitoe fache, na dõfi wangefa andrõ, ba na owasa nose daha geoe, 
DEU.31_1.11	na mõi faloecha chõ Lowalangioe, Jehowa, Ndraono Gizeraëli fefoe, ba naha andrõ nitoejoenia dania, ba õbaso zoera goroisa andre, õfarongogõ chõra. 
DEU.31_1.12	Faloechaʼõ zato, ira matoea ba ira alawe ba iraono, awõ niha bõʼõ andrõ chõoe, si so ba mbanoeami, enaʼõ larongo ba enaʼõ latõngõni, ba wangataʼoefi Lowalangimi, Jehowa, ba ba woloʼõ sibai taroma li oroisa andre fefoe. 
DEU.31_1.13	Ba iraonora andrõ, si lõ mangila jaʼia na, ba ndramoefondrondrongo, enaʼõ lafahaõ ira ba wangataʼoefi Lowalangimi, Jehowa, gõtõ weʼasomi ba danõ andrõ, ba zi mõi ami mijefo Joridano, ba wangochõgõ jaʼia.
DEU.31_1.14	III. 
DEU.31_1.15	Ba oroma Jehowa baose, ba mboto lawoeo andrõ, ba iʼagõzinga mbawandroehõ nose boto lawoeo andrõ. 
DEU.31_1.16	Ba imane Jehowa chõ Moze: Hiza, si mõi mõrõ ndraʼoegõ ba ngai ndra toeaoe; ba maoso dania niha andre ba lafosoemange Lowalangi bõʼõ, ba chõra, ba danõ andrõ ba zi mõi ira, ba laʼerogõ ndraʼodo, ba fawoeʼoesa li andrõ chõgoe, si fawoeʼoe li ndraʼo chõra, ba ladoedoegõ. 
DEU.31_1.17	Ba na loeo daʼõ, ba tesao wõnoegoe chõra ba farõi ndraʼo chõra ba oebiniʼõ mbawagoe chõra, ba famakiko lasaw̃a, oja ngawalõ zi gõna ira famakao ba fangaboe dõdõ. Ba na loeo daʼõ, ba lamane: Hadia, tenga andrõ gõna ita famakao andrõ, me lõʼõ saʼae Lowalangida ba chõda? 
DEU.31_1.18	Ba jaʼodo, ba oefaoeloegõ oebiniʼõ mbawagoe, na loeo daʼõ, bõrõ zi lõ sõchi andrõ fefoe, nilaoera, me no lasaw̃a Lowalangi bõʼõ. 
DEU.31_1.19	Ba mitanõ ba zoera chõmi zinoenõ andrõ, ba mifahaõ Ndraono Gizeraëli ba daʼõ, bõi aefa ba mbewera, enaʼõ amaedola zi so ba mbõrõ chõgoe ba Ndraono Gizeraëli zinoenõ andrõ. 
DEU.31_1.20	Oeʼohe sa ira ba danõ andrõ, nifaboeʼoegoe chõ ndra toeara fahõloesa, tanõ si falawoe soesoe ba w̃e w̃ani, ba manga ira ba aboeso ba esolo, ba aefa daʼõ, ba laʼotahõgõ Lowalangi bõʼõ ba lafosoemange daʼõ, ba jaʼodo, ba si lõ ba dõdõra dania, ba fawoeʼoesa li andrõ chõgoe, ba adoedoe labeʼe. 
DEU.31_1.21	Ba na oja dania zi gõna ira famakao ba fangaboe dõdõ, ba sinoenõ andrõ dania, wamadoehoeʼõ chõra lõʼõ sa atṍ aefaʼaefa dania ia ba mbewe madooera —; oeʼila sa geraʼerara, si so ba dõdõra maʼõchṍ [saʼae], he lõ niʼohegoe jaʼira na ba danõ andrõ, nifaboeʼoegoe chõ ndra toeara, fahõloesa. 
DEU.31_1.22	Ba me loeo daʼõ itanõ ba zoera zinoenõ andrõ Moze, ba ifahaõ Ndraono Gizeraëli ba zinoenõ andrõ. 
DEU.31_1.23	Ba iw̃aʼõ li chõ Josoea, ono Noeni andrõ, [Lowalangi], imane chõnia: Bõi atalõ dõdõoe, abeʼeʼõ ndraʼoegõ! me jaʼoegõ zolohe Iraono Gizeraëli ba danõ andrõ, nifaboeʼoegoe chõra fahõloesa, ba jaʼo zanolo jaʼoegõ.
DEU.31_1.24	IV. 
DEU.31_1.25	ba ibeʼe li ba nono Lewi andrõ, sangosaʼõ tawõla andrõ, naha zoera goroisa Jehowa, imane: 
DEU.31_1.26	Mihalõ zoera goroisa andre ba mibeʼe ba ngai dawõla naha zoera goroisa Lowalangimi, Jehowa, enaʼõ amaedola zi so ba mbõrõ ia ba chõmi, ba daʼõ. 
DEU.31_1.27	Noa sa oeʼila wanandrooe ba faʼabeʼe mbõrõ doeʼimõ. He iadaʼe saʼae, ba weʼasogoe na ba chõmi, ba noa saʼae te chõmi niw̃aʼõ Jehowa; ba mendroea manõ dania, na no mate ndraʼo! 
DEU.31_1.28	Mifaloechaʼõ chõgoe zalaw̃a madomi fefoe, awõ goemandroe chõmi, enaʼõ oefarongogõ chõra daroma li andre ba enaʼõ oekaoni si so ba mbõrõ ba chõra andrõ mbanoea si jaw̃a ba tanõ tooe. 
DEU.31_1.29	Oeʼila sa, na no mate ndraʼo dania, ba mifakiko manõ wolaoe, wondrõi lala andrõ, nitoetoeroegoe chõmi; ba gõna dania ami famakao andrõ, me solaoe si fatoewoe chõ Jehowa ami, wangandrõ fõnoenia folaoelaoemi andrõ. 
DEU.31_1.30	Ba ahori ifarongogõ ba Ndraono Gizeraëli fefoe daroma li sinoenõ andre Moze, imane:
DEU.32_1.1	I. 
DEU.32_1.2	Ja hoelõ deoe moroi jaw̃a wamahaõgoe, jamowõi hoelõ namo wehedegoe, ja si mane teoe ba ndroeʼoe danõ, si mane bõibõi ba mboeloe ndroeʼoe! 
DEU.32_1.3	Tõi Jehowa saʼae oefarongogõ: Mifosoemange Lowalangida! 
DEU.32_1.5	Si lõ sõchi nilaoera chõnia, si tenga ononia andrõ, ba fangaila ira, ngaʼõtõ si no tefoejoe ba si no tekiko. 
DEU.32_1.6	Hadia, si manõ wamasoelõnimi [sisõchi] chõ Jehowa, jaʼami niha sambõ eraʼera ba si lõ tõdõ? Hadia, tenga jaʼia namaoe, sombõi jaʼoegõ mege? Tenga jaʼia zangasogõ jaʼoegõ ba samataro jaʼoegõ? 
DEU.32_1.7	Tõrõ tõdõoe gõtõ fõna andrõ, tõngõtõngõni gõtõ ngaʼõtõ niha si no noemalõ! Sofoe chõ namaoe, enaʼõ iʼombachaʼõ chõoe; ba zi no tohare hoewa ba chõmi sofoe, enaʼõ latoenõ chõoe. 
DEU.32_1.8	Me ibeʼe tána ba niha danõ Fondrege zalaw̃a, me ifõfõʼõ nono niha, ba ifachoi nola soi, dali waʼato Ndraono Gizeraëli andrõ. 
DEU.32_1.9	Tána chõ Jehowa sa mbanoeania andrõ, ochõtania, si lõ teboelõ, nifachoi chõnia maʼoewoe Jakobo. 
DEU.32_1.10	Ba danõ si mate isõndra, ba danõ si mate sataʼoe ita, si lõ nihaniha. Ba no irorogõ, lõ aefaʼaefa hõrõnia chõra; no irorogõ, nifondrorogõ ono hõrõnia. 
DEU.32_1.11	Si mane mojo sameʼawa ononia ba gazoeni ba sanahanahae jaw̃a nononia andrõ, si manõ wamologõnia afinia, ihalõ ira ba itaja afinia. 
DEU.32_1.12	Ha Jehowa zolohe jaʼira ba lõ awõnia Lowalangi bõʼõ. 
DEU.32_1.13	Ba zalaw̃a tanõ ifatõrõ ira, ba boea danõ ibeʼe õra. Ba gara lasisiõ w̃e w̃ani ibeʼe ba ba gowe lasisiõ wanicha, 
DEU.32_1.14	fabaja fanicha zoesoe zaw̃i ba soesoe nambi, awõ dawõ nono mbiribiri ba tawõ mbiribiri si matoea. Saw̃i Mbazana, si matoea [ibeʼe chõra], awõ mbiribiri si matoea ba fondrege zi sõchi gandroe, ba no mibadoe nõsi mboea nagoe, timba nagoe saoechoe. 
DEU.32_1.15	Ba atabõ Jesoeroe andrõ, ba fasifa — satabõ ndraʼoegõ ba sesolo ba soʼõsi! Ba iʼerogõ Lowalangi, sombõi jaʼia mege, ba lõʼõ saʼae ba dõdõnia gowe andrõ, fangorifinia. 
DEU.32_1.16	Laʼandrõ wõnoenia, bõrõ Lowalangi bõʼõ andrõ, sogoro ita labeʼe famaosi dõdõnia. 
DEU.32_1.17	Labeʼe gõ mbechoe, si tenga Lowalangi, õ Lowalangi si lõ larai mila mege; si bohooe toemboe, sawena so, si tenga niʼataʼoefi ndra toeami mege. 
DEU.32_1.18	Gowe andrõ, soʼono jaʼoegõ mege, ba lõ itõrõ tõdõoe, ba no olifoeʼõ Lowalangi andrõ, sadono jaʼoegõ. 
DEU.32_1.19	Ba iʼila Jehowa ba itiboʼõ [mbanoeania andrõ], ba wõnoenia ba nononia matoea ba ba nononia alawe andrõ. 
DEU.32_1.20	Imane: Daʼoebaloegõ mbawagoe chõra, daʼoefaigi he wisa loealoea dania chõra. Me no niha si tefoejoe sibai tõdõ ira, iraono si lõ falõfarõi. 
DEU.32_1.21	No laʼandrõ wõnoegoe, bõrõ zi tenga Lowalangi andrõ, no labaosi dõdõgoe ba nadoe faja andrõ chõra, ba daʼoebeʼe famasoegi wõnoera niha si tenga niha, ba oebeʼe famaosi dõdõra niha baero. 
DEU.32_1.22	Hoemola saʼae galitõ wõnoegoe, iroegi zabacha mbanoea tooe feholania, iʼā danõ, fabaja saoeri ba goelinia, iraʼi dajadaja hili. 
DEU.32_1.23	Daʼoehawoei ira famakao, oehori nono wana chõgoe, wolaoe chõra. 
DEU.32_1.24	Ba na no afoeo dania ira ba waʼolofo ba na no ariri ba waʼaoechoe wõchõ waba ba ba wõchõ bõʼõ, sabeʼe sibai, ba oefatõrõ chõra nifõ goetoe ndroeʼoe ba sõfoe goelõ, ba danõ tooe. 
DEU.32_1.25	Na baero, ba ahori ira ba mbawa ziʼõli; ba na jomo, ba ba waʼataʼoe, ono matoea ba ono alawe ba iraono ba mbagi zoesoe ba si no tohare hoewa. 
DEU.32_1.26	Oemane enaʼõ: Daʼoewoewoesi misa ira, olifoe niha bõʼõ ira oebeʼe, 
DEU.32_1.27	na lõ ataʼoedo waʼaboe dõdõgoe ba zi faʼoedoe andrõ, ma lõ aboto ba dõdõ zamakao jaʼira andrõ, ma lamane dõdõra: Tangama zabõlõ, ba tenga Jehowa, zolaoe daʼõ fefoe. 
DEU.32_1.28	Noa sa niha si lõ famobawa lala ira, niha si lõ bacha tõdõ. 
DEU.32_1.29	Na satoeatoea ira, ba aboto ba dõdõra enaʼõ, ba lafatooetooe enaʼõ loealoea, si so fõnara. 
DEU.32_1.30	Hana wa iʼila igohi zi hõnõ si ha samõsa, ba hana wa moloi zi foeloe ngahõnõ labeʼe si daroea, na lõ niʼamawa gowera andrõ jaʼira ba na lõ nibõhõli Jehowa jaʼira. 
DEU.32_1.31	Gowera andrõ, ba tenga sa si mane goweda; emalidá zamadoehoeʼõ daʼõ. 
DEU.32_1.32	Ina w̃ew̃e nagoe chõra sa, ba w̃ew̃e nagoe Zodoma ba ba danõ Gomora moroi chõrá. Boea nagoe chõra, ba langoe, faʼafeto gawõchoe waʼafeto mboea andrõ. 
DEU.32_1.33	Ilo naga nõsi nagoera andrõ, ba sõfoe goelõ, sataʼoe ita. 
DEU.32_1.34	Hadia tenga no moebeʼe jaw̃a daʼõ jomo chõgoe, tenga ba mbateʼe girõgirõ chõgoe so ia, nifotandro? 
DEU.32_1.35	Folombase mbaw̃a wolaoe balõ, baw̃a wameʼe soelõ, na loeo mangiwa gahera. Noa sa ahatõ ia, mbaw̃a wamakikora andrõ, iʼaliogõ ia moroi sa nihonogõi chõra andrõ. 
DEU.32_1.36	Iʼohe sa ba zatoelõ hoehoeo mbanoeania Jehowa, ihachõsi tõdõ ngoningoninia, na iʼila, no taja waʼabõlõ ba si lõ boto nono matoea, fabaja iraono. 
DEU.32_1.37	Imane dania: Heza so iadaʼe Lowalangira andrõ? gowe andrõ, saw̃atõra mege? 
DEU.32_1.38	si manga dawõ zoemange andrõ chõra mege, samadoe agoe soemange nibadoe andrõ chõra? Hana na maoso daʼõ, ba wanolo jaʼami, ndramõi baʼabaʼami! 
DEU.32_1.39	Jaʼoroma saʼae chõmi wa jaʼodo, jaʼodo andre, awõ wa lõ Lowalangi bõʼõ baerogoe. Samoenoe niha ndraʼo ba sangorifi gõi, samesocho ba samedõhõ gõi, ba lõ sangila mangefaʼõ ba dangagoe nihá. 
DEU.32_1.40	Oeʼoroʼõ saʼae dangagoe mijaw̃a ba mbanoea si jaw̃a, ba oemane: Saoeri ndraʼo, iroegi zi lõ aetoe! 
DEU.32_1.41	Na no oedali ziʼõligoe andrõ si takile, na oebabaja wangoehoekoe, ba oelaoe mbalõgoe ba zamakao jaʼodo, oelaoe zoelõ ba zi fatioe tõdõ chõgoe! 
DEU.32_1.42	Maboe do nono wana chõgoe oebeʼe ba iʼā nõsi niha siʼõligoe — do niboenoe andrõ ba do niraʼoe ba nagole hõgõ zolohe emali andrõ. 
DEU.32_1.43	Misoeno mbanoeania, jaʼami niha baero, me no solaoe balõ ndro ngoningoninia ia, ilaoe mbalõnia ba zamakao jaʼia ba isalaʼõ zi lõ sõchi ba danõ mbanoeania. 
DEU.32_1.44	II. 
DEU.32_1.45	Ba me no iʼoʼozoei ba Ndraono Gizeraëli fefoe daroma li andrõ Moze, ba imane chõra: 
DEU.32_1.46	Mitanõ ba dõdõmi daroma li andrõ fefoe, niw̃aʼõgoe sibai chõmi maʼõchṍ, enaʼõ miw̃aʼõ ba ndraonomi, enaʼõ latõngõni, ba woloʼõ taroma li oroisa andrõ fefoe. 
DEU.32_1.47	Tenga sa fajafaja daʼõ chõmi, balazi nosomi, ba daʼõ sibai misõndra waʼanaoe noso ba danõ andrõ, ba zi mõi ami mijefo Joridano, ba wangochõgõ jaʼia.
DEU.32_1.48	III. 
DEU.32_1.49	Ae mijaw̃a ba hili Nebo andrõ, famadoro hili Gabari, ba danõ Ndraono Moabi, tánõ ba gatoemboecha, iʼotarai Jericho, ba faigi danõ Ganaʼana andrõ, nibeʼegoe ba Ndraono Gizeraëli dania, chõra ba ba madooera dania. 
DEU.32_1.50	Ba mate dania ndraʼoegõ ba hili andrõ, ba zi mõiʼõ jaw̃a, ba teʼoroedoegõ ndraʼoegõ chõ ndra toeaoe, si mane gaʼaoe Aʼaroni, si mate ba hili Hori mege, ba si no moeʼoroedoegõ chõ ndra toeami, 
DEU.32_1.51	bõrõ me no mosala ami chõgoe, ba hoenõ Ndraono Gizeraëli, ba nidanõ wasosota no andrõ, ba Gadesi, ba danõ si mate Sini, me lõ nifosoemangemi jaʼodo, niʼamoniʼõ andrõ, bacha ba hoenõ Ndraono Gizeraëli. 
DEU.32_1.52	Moroi jefo andre sa õfaigi danõ, ba lõ õroegi danõ andrõ, nibeʼegoe ba Ndraono Gizeraëli dania.
DEU.33_1.2	Imane: Ba Zinaʼi iʼotarai mege Jehowa, moroi ba Zeʼira hoemaga ia chõra; moroi ba hili Warana ifohaga hagania andrõ; iʼotarai zi liwoe [malaʼika], oroisa soʼalitõ chõra ba dangania kambõlõ. 
DEU.33_1.3	Irorogõ mbanoeania, iʼomasiʼõ. Ba dangania so niʼamoniʼõ andrõ chõnia, fefoe; fõna gaheoe moedadao ira ba latema daroma limõ. 
DEU.33_1.4	No iw̃aʼõ chõda goroisa Moze, ondrõita dania ba mbanoea maʼoewoe Jakobo. 
DEU.33_1.5	Ba no razo Jesoeroe ia (Jehowa) me faloecha zatoea mbanoea, me aʼoi so mado Ndraono Gizeraëli. 
DEU.33_1.6	Jaʼaoeri mado Roebeno, bõi mate, fa bõi alõ waʼato niha chõra! 
DEU.33_1.7	Ba daʼe ba mado Joeda, imane: Fondrondrongo wangarõngarõ mado Joeda, jaʼoegõ Jehowa, ba ohe mangawoeli ira, ba niwara! Laoe fasõndra tangaoe, fõnara, ba tolo ira ba zamakao jaʼira andrõ! 
DEU.33_1.8	Ba ba mado Lewi, ba imane: ”Toemimi” ba ”oerimi” andrõ chõoe, ba no ba niha sadõni tõdõ chõoe, nitandraigõmõ andrõ ba Masa no, si fasoso ndraʼoegõ no, ba nidanõ ba Meriba andrõ; 
DEU.33_1.9	ba zangoemaʼõ chõ ndra amania inania: Lõ niʼilagoe jaʼira, si lõ manehe talifoesõnia ba si lõ ba dõdõ ononia. Lõʼõ sa labõhõli niw̃aʼõoe, ba lõ aefa chõra goroisamõ. 
DEU.33_1.10	Lafahaõ maʼoewoe Jakobo ba hoekoemõ andrõ ba Iraono Gizeraëli ba nifachoimõ; lafaʼagoʼõ chõoe hoea zoemange, ba labeʼe ba naha wameʼe soemange chõoe zoemange saʼoi so. 
DEU.33_1.11	Fahowoeʼõ gõlõra, jaʼoegõ Jehowa, ba sõchi na omasi ndraʼoegõ halõw̃õ dangara andrõ! Rasa lõwilõwi noedoera, awõ lõwilõwi si fatioe tõdõ chõra, fa bõi saʼae maoso ira. 
DEU.33_1.12	Ba ba mado Mbenijami, ba imane: Omasiõ Jehowa ira, chõnia sosó ira, lõ hadia ia. Itimba zi lõ sõchi chõra, lõ mamalõmalõ, ba gotaloea mboto hili chõra ibeʼe nahiania. 
DEU.33_1.13	Ba ba mado Josefo, ba imane: Nifahowoeʼõ Jehowa danõra, nifahowoeʼõ boeala mbanoea si jaw̃a, fondrege zeboea bõli, namo andrõ, ba boto nidanõ, tooe ba danõ; 
DEU.33_1.14	fondrege zeboea bõli, niʼasogõloeo, ba fondrege zeboea bõli, si toemboe ba haga mbaw̃a. 
DEU.33_1.15	Fondrege zi sõchi ba hili andrõ, si no ararā, ba fondrege zeboea bõli ba hilihili, si no gõtõgõtõ faʼara. 
DEU.33_1.16	Fondrege zeboea bõli ba danõ, awõ zi no fahõna chõnia! Ba faʼeboea dõdõ zi so ba ngafoe zaʼasaʼa mao no, ba jatohare ba hõgõ mado Josefo, ba galizoezoe zi no moefanaemboe ba niwara andrõ! 
DEU.33_1.17	No tefasoei lachõmi zi aʼa nono zaw̃i chõnia, si matoea, tandroe gõrõbao ndroeʼoe dandroenia, ibeʼe fanandroe tooe soi niha fefoe, iroegi ba wondrege danõ. Daʼõ zi liwoe mado Geferaji, ba daʼõ ngahõnõ mado Manase! 
DEU.33_1.18	Ba ba mado Zeboeloni, ba imane: Omoesoiʼõ tõdõoe dõrõw̃amõ andrõ, jaʼoegõ mado Zeboeloni, ba jaʼoegõ, mado Isasari, ba õʼomoesoiʼõ tõdõoe nosemõ andrõ! 
DEU.33_1.19	Lakaoni ba hili soi niha, ba labeʼe zoemange si ndroehoe ba daʼõ, lasisiõ saʼae zi no fahõna andrõ ba nasi, fabaja girõgirõ andrõ, si no tobaloe ene. 
DEU.33_1.20	Ba ba mado Gado, ba imane: Jaʼahowoe zamonaha mado Gado andrõ! No mõrõ ira tooe, si mane si alawe zingo, sanasawi taʼio ba alizoezoe ira. 
DEU.33_1.21	No itoejoe chõnia zi aʼa [tanõ], me no tohõna ba daʼõ dána ba zalaw̃a [mado]. Ba iʼoroedoegõ ia ba zalaw̃ara, wamatõrõ hoekoe satoelõ andrõ, chõ Jehowa, ifatõrõ ba lala Jehowa Ndraono Gizeraëli. 
DEU.33_1.22	Ba ba mado Dano, ba imane: Ono zingo mado Dano, moroi ba Mbazana ifanoka ia. 
DEU.33_1.23	Ba ba mado Nafetali, ba imane: Mado Nafetali, ba niʼaboesoiʼõ faʼeboea dõdõ, ba no fahõna chõra howoehowoe Jehowa, asi ba tanõ tánõ raja laʼochõgõ! 
DEU.33_1.24	Ba ba mado Gaseri, ba imane: Ja ono fondrege nifahowoeʼõ mado Gaseri; ja niʼomasiʼõ dalifoesõra ira, ba ndramoeoengoegõ ba wanicha gahera! 
DEU.33_1.25	Ja siʼõli ba tola gõdomi, ba bõi alõ waʼabõlõmi, gõtõ waʼanooe nosomi! 
DEU.33_1.26	Lõ Lowalangi si mane Lowalangi Jesoeroe andrõ, sanõrõ banoea si jaw̃a ba wanolo jaʼoegõ, itõrõ lawoeo, ba lachõminia andrõ. 
DEU.33_1.27	Saw̃atõ Lowalangi andrõ, si lõ aetoe; ba ba daʼe tooe, ba taʼionia si lõ teboelõ. No itimba nemali fõnaoe, ba no imane: 
DEU.33_1.28	Hori! Ba no ahono Ndraono Gizeraëli, lõ hadia ia, no tonia goemboe maʼoewoe Jakobo, ba danõ si no fahõna fache ba õsi nagoe, ba moroi ba mbanoea jaw̃a chõnia, ba mowõi namo. 
DEU.34_1.1	I. 
DEU.34_1.2	ba tanõ mado Nafetali maʼasagõrõ ba tanõ mado Geferaji ba tanõ mado Manase ba tanõ mado Joeda maʼafefoe, irege nasi tánõ ba gechoela loeo, 
DEU.34_1.3	ba tanõ tánõ raja ba daso Joridano, daso mbanoea chorema andrõ, Jericho, iroegi Zoara. 
DEU.34_1.4	Ba imane chõnia Jehowa: Daʼõ danõ andrõ nifaboeʼoegoe chõ ndra Aberahamo, Izaʼaki, Jakobo, si no mõi ba hõloe ndraʼo chõra, wangoemaʼõ: Ba maʼoewoemõ dania oebeʼe ia. No iʼila hõrõoe oebeʼe, ba lõʼõ sa õroegi! 
DEU.34_1.5	Ba mate Moze, enoni Jehowa andrõ, ba daʼõ, ba danõ Ndraono Moabi andrõ, itõrõ niw̃aʼõ Jehowa, 
DEU.34_1.6	ba ikoʼo ia ba ndraso ba danõ Ndraono Moabi, ba gamaoedoe Mbeti-Weoro; ba lõ sangila heza so lewatõnia, iroegi maʼõchṍ andre. 
DEU.34_1.7	Ba 120 fache Moze, me mate ia, lõ sabõzi hõrõnia ba lõ salõ waʼabeʼenia. 
DEU.34_1.8	Ba laʼeʼesi Moze Iraono Gizeraëli ba ndraso Ndraono Moabi andrõ, tõloe ngafoeloe wongi waʼara, awena ahõwõ mbongi wangeʼesi Moze andrõ.
DEU.34_1.9	II. 
DEU.34_1.10	Ba lõʼõ saʼae maoso ba Ndraono Gizeraëli zamaʼeleʼõ si mane Moze, ba zi fahoehoeo Jehowa, si faʼila bawa ira; 
DEU.34_1.11	dali dandra andrõ fefoe ba ilaʼila, nilaoenia, nifatenge Jehowa jaʼia, ba danõ Miseraji, chõ Waraʼo ba ba mbanoeania fefoe ba ba danõnia maʼasagõrõ, 
DEU.34_1.12	ba dali waʼabõlõnia andrõ fefoe, si tenga inõtõ, ba faʼabeʼenia andrõ, sataʼoe ita, niʼoromaʼõ Moze, ba zanehe Ndraono Gizeraëli fefoe.
JOS.1_1.1	I. 
JOS.1_1.2	No mate genonigoe Moze andrõ, ba laboe saʼae, õtõ Joridano andrõ, jaʼoegõ ba banoea [goe] andrõ fefoe, misaw̃a danõ andrõ, nibeʼegoe chõra, ba Ndraono Gizeraëli andrõ. 
JOS.1_1.3	Dozi nahia nihoendragõ gahemi, ba no oebeʼe chõmi, itõrõ niw̃aʼõgoe chõ Moze. 
JOS.1_1.4	Iʼotarai danõ si mate ba hili Libano andrõ, noemalõ ba nidanõ seboea andrõ, Farati, tanõ Ndraono Cheti andrõ, maʼafefoe, ba iroegi ba nasi seboea andrõ, mafi ba gaechoela loeo, ba tanõmi dania. 
JOS.1_1.5	Lõ sabeʼe moroi chõoe, gõtõ waʼanaoe nosooe, si mane fanologoe Moze, si manõ gõi wanologoe jaʼoegõ, lõ oebõdado ba lõ farõido chõoe. 
JOS.1_1.6	Jaʼabõlõ ndraʼoegõ, abeʼeʼõ dõdõoe, õfaosa saʼae dania tána ba niha andre danõ nifaboeʼoegoe fahõloesa chõ ndra toeara, ba wameʼe chõra. 
JOS.1_1.7	Ha fa abõlõ ndraʼoegõ ba fa abeʼe dõdõoe, ba wamaigi foloʼõ oroisa andrõ fefoe, niw̃aʼõ genonigoe Moze andrõ chõoe. Bõi holeʼõ ndraʼoegõ, he ba gambõlõ ba he ba gahera, enaʼõ mofozoe wolaoemõ, gofoe heza mõiʼõ 
JOS.1_1.9	Tenga no oew̃aʼõ chõoe: Jaʼabõlõ ndraʼoegõ, jaʼabeʼe dõdõoe? Bõi ataʼoe ndraʼoegõ ba bõi mangiwa dõdõoe, me si faofao chõoe Jehowa, Lowalangioe, gofoe heza õsaw̃a.
JOS.1_1.10	II. 
JOS.1_1.11	Mitõrõi golombasew̃a, ba mimane ba zato: Mifaigi chõmi nifatõʼõ; tõloe bongi tõ, ba miʼõtõ Joridano andrõ, ba weʼamõi ba dánõ andrõ ba ba wangochõgõ nibeʼe Jehowa, Lowalangimi, chõmi, ba wangai jaʼia. 
JOS.1_1.12	Ba ba mado Roebeno andrõ ba ba mado Gado ba ba zi matonga mado Manase, ba imane Josoea: 
JOS.1_1.13	Mitõrõ tõdõmi daroma li andrõ, niw̃aʼõ genoni Jehowa, Moze, chõmi, me imane: Ahono ami ibeʼe Jehowa, Lowalangimi, ibeʼe chõmi danõ andre. 
JOS.1_1.14	Foʼomomi ba iraonomi ba oerifõmi andrõ, ba acha torõi ba danõ nibeʼe Moze chõmi, ba zi tambai Joridano, tánõ andre, ba jaʼami andrõ, ba si mõi mijefo, mifaʼanõ ami, fõna dalifoesõmi, dozi sabõlõ, ba wanolo jaʼira, 
JOS.1_1.15	irege ahono dalifoesõmi ibeʼe Jehowa, si mane jaʼami, ba irege laʼochõgõ gõi danõ andrõ, nibeʼe Jehowa, Lowalangimi, chõra. Awena dania mangawoeli ami ba danõ tána chõmi, ba chõmi saʼae, nibeʼe genoni Lowalangi andrõ, Moze, chõmi ba zi tambai Joridano, tánõ ba gatoemboecha loeo. 
JOS.1_1.16	Ba latema li Josoea, lamane: Fefoe hadia ia, niw̃aʼõmõ chõma, ba maʼoʼõ, ba fefoe gofoe heza õfatenge ndraʼaga, ba mõiga. 
JOS.1_1.17	Si mane sibai nifondrondrongoma chõ Moze, si manõ gõi mafondrondrongo chõoe; ha fa itoloʼõ Jehowa, Lowalangioe, si mane fanolonia Moze andrõ. 
JOS.1_1.18	Dozi si lõ edõna molo õ oroisamõ ba si lõ mamondrongo lioe, fefoe hadia ia niw̃aʼõoe, ba niboenoe. Hatṍ fa abõlõ ndraʼoegõ ba fa abeʼe dõdõoe.
JOS.2_1.1	I. 
JOS.2_1.2	Ba teʼombachaʼõ chõ razo Jericho, lamane: Hiza, no so niha, bongi, Iraono Gizeraëli, ba wamaoeze tanõ. 
JOS.2_1.3	Ba ifatenge chõ Rachaba razo Jericho, imane chõnia: Ohe tooe niha andrõ, si no mõi chõoe, baomooe, me no ba wamaoeze tanõ fefoe mõi ira. 
JOS.2_1.4	Ba ihalõ niha andrõ si daroea ira alawe andrõ, ibiniʼõ, ba imane: Doehoe, no mõi chõgoe niha, ba lõ oeʼila, he moroi ira. 
JOS.2_1.5	Ba me inõtõ lakoesi mbawa gõli, me bongi, ba mõi baero niha andrõ; lõ oeʼila, heza lasaw̃a. Mitaʼitaʼi migohi ira, enaʼõ michamõ! 
JOS.2_1.6	Ba no iʼohe jaw̃a ira ba dete nomo ba no ibiniʼõ barõ dõla daliõ, nifaʼanõnia ba dete nomo jaw̃a. 
JOS.2_1.7	Ba lagohi ira banoeara andrõ, ba lala ba Joridano, ba gõtõna andrõ; ba lakoesi mbawa gõli, me no latõrõ solohi andrõ.
JOS.2_1.8	II. 
JOS.2_1.9	Ba imane ba niha andrõ: Oeʼila, wa no ibeʼe chõmi danõ andre Jehowa, awõ wa no ihawoei ndraʼaga faʼataʼoema ami, awõ wa no atalõ dõdõ niha ba danõ fefoe, ba chõmi andrõ. 
JOS.2_1.10	Noa sa marongo, he wisa Jehowa wangogoʼõisi asi zoechoe andrõ fõnami, me aheta ami ba danõ Miseraji, ba hadia nilaoemi ba razo Ndraono Gamori andrõ, si daroea, jefo Joridano, Sihona ba Ogi, nifakikomi. 
JOS.2_1.11	Me marongo daʼõ, ba atalõ dõdõma, ba samõsa lõʼõ saʼae sabeʼe tõdõ, ba chõmi andrõ, me no Lowalangi ba mbanoea si jaw̃a ba ba goeli danõ si tooe Lowalangimi andrõ, Jehowa. 
JOS.2_1.12	Ba miʼae ba hõloe saʼae chõgoe, ba chõ Jehowa, wa mihachõsi tõdõ zoroijomo namagoe fefoe, si mane faʼahachõ dõdõgoe ami, ba mibeʼe chõgoe dandra, wa tenga si falimo ami. 
JOS.2_1.13	Miʼorifi namagoe ba inagoe ba talifoesõgoe matoea ba talifoesõgoe alawe, awõ dozi zi fabõbõ chõra, bõi mibeʼe mate ndraʼaga. 
JOS.2_1.14	Ba lamane chõnia niha andrõ: Alacha aetoe nosoma salahimi! Na lõ miʼombachaʼõ weʼamõima andre, ba lõ zi lõ mahachõsi tõdõ ndraʼoegõ, na ibeʼe chõma danõ andre Jehowa, lõ malimoʼõ. 
JOS.2_1.15	Awena idada ira ba zandrela sinali, me no fasinga ba gõli mbanoea nomonia; ba dete gõli so nahiania. 
JOS.2_1.16	Ba imane chõra: Misaw̃a hili, fa bõi lachamõ ami solohi andrõ, ba mibiniʼõ ami, ba daʼõ tõloe bongi, irege mangawoeli zolohi andrõ, ba awena dania mofanõ ami. 
JOS.2_1.17	Ba lamane chõnia niha andrõ: Ba aefa ndraʼaga ba hõloe andrõ, niʼandrõoe chõma [na lõ õʼoʼõ niw̃aʼõma chõoe]. 
JOS.2_1.18	Hiza, na maroegi danõ, ba õtaw̃i zinali sojo andre ba zandrela, ba nidadamõ jaʼaga, ba õʼowoeloi jomo chõoe ndra amaoe inaoe ba ira talifoesõoe, awõ zoroijomo namaoe fefoe. 
JOS.2_1.19	Ba ha niha zanõrõ ora, weʼamõi tooe baolajama, ba balibalinia nosonia ba lõ horõma, ba dozi soroedoe jomo chõoe, ba jaʼaga zoloeʼi noso, na so zombambaja jaʼira. 
JOS.2_1.20	Ba na õʼombachaʼõ weʼamõima andre, ba aefa gõi ndraʼaga ba hõloe andrõ, niʼandrõoe chõma. 
JOS.2_1.21	Ba imane: Jaʼitõrõ niw̃aʼõmi! Ba iʼefaʼõ ira, ba mofanõ ira. Ba itaw̃i ba zandrela zinali sojo andrõ.
JOS.2_1.22	III. 
JOS.2_1.23	Ba mangawoeli niha andrõ, si daroea, latoeeli hili, mõi ira mijefo chõ Josoea, ono Noeni, ba ladoenõdoenõ chõnia fefoe zi no faloecha ira. 
JOS.2_1.24	Ba lamane chõ Josoea: No ibeʼe ba dangada danõ andrõ maʼafefoe Jehowa ba noa gõi atalõ dõdõ niha ba danõ fefoe ba chõda andre.
JOS.3_1.1	I. 
JOS.3_1.2	Ba aefa tõloe bongi, ba latõrõ golombasew̃a satoea, 
JOS.3_1.3	law̃aʼõ li ba zato, lamane: Na miʼila daw̃ola gamaboeʼoela li andrõ chõ Lowalangimi, Jehowa, ba ere andrõ, ono Lewi, samabea jaʼia, ba milaboe, mirõi nahami ba miʼoʼõ. 
JOS.3_1.4	Ba bõi mihatõʼõ ami, mifoʼotaloea, mato doea ngahõnõ hela, nisoeʼa. Bõi fadege ami chõnia, enaʼõ miʼila lala nitõrõmi; tenga sa taw̃aʼõ, no mitõrõ lala daʼõ menewi ba me doea wongi. 
JOS.3_1.5	Ba imane Josoea ba zato: Miʼamoni, ilaoe saʼae zahõlihõli dõdõ Jehowa, ba hoenõmi, mahemoloe. 
JOS.3_1.6	Ba iw̃aʼõ Josoea ba gere andrõ, wangoemaʼõ: Mifabea dawõla gamaboeʼoela li ba miʼowaõwaõ fõna zato! Ba laʼohe daw̃ola gamaboeʼoela li, mowaõwaõ ira fõna zato. 
JOS.3_1.7	Ba imane Jehowa chõ Josoea: Maʼõchṍ andre oebõrõgõ wangeboea jaʼoegõ, nifaigi Ndraono Gizeraëli, enaʼõ laʼila, wa oetolo ndraʼoegõ; si mane fanologoe Moze mege. 
JOS.3_1.8	Ba beʼe li saʼae ba gere andrõ, samabea taw̃ola gamaboeʼoela li, õmane: Na miroegi zinga nidanõ Joridano, ba mibadoegõ ami ba mbewe Joridano. 
JOS.3_1.9	Ba imane Josoea ba Ndraono Gizeraëli; Miʼaine, ba mifondrondrongo li Lowalangimi Jehowa. 
JOS.3_1.10	Ba imane Josoea: Ba daʼõ aboto ba dõdõmi so ba hoenõmi Lowalangi saoeri, ba ifofanõ fõnami Ndrawa Ganaʼana, Iraono Cheti ba Iraono Hewi ba Iraono Weresi ba Iraono Girigasi ba Iraono Gamori ba Iraono Jeboesi. 
JOS.3_1.11	Hiza, mowaõwaõ fõnami dawõla gamaboeʼoela li andrõ chõ Zoʼaja tanõ maʼafefoe, ba wangõtõ Joridano andrõ. 
JOS.3_1.12	Ba mitoetoejoe chõmi niha, felendroea, ba mado Gizeraëli, samõsa zamboea mado. 
JOS.3_1.13	Ba tobali dania, na tebato ba nidanõ Joridano gahe gere andrõ, samabea tawõla gamaboeʼoela li andrõ chõ Jehowa, Soʼaja tanõ maʼafefoe, ba aetoe nidanõ Joridano, idanõ andrõ, si otarai noeloe, tebato ia, hoelõ mbaʼabaʼa. 
JOS.3_1.14	II. 
JOS.3_1.15	ba me laroegi Joridano samabea tawõla, me lahoendragõ zinga nidanõ ere andrõ samabeʼa taw̃ola (ba no falawoe fefoe ngõfi Joridano, gõtõ mbaw̃a wamasi), 
JOS.3_1.16	ba tebato nidanõ, si otarai noeloe; ahono, hoelõ mbaʼabaʼa, arõoe sibai, ba ngai Gadamo, banoea andrõ ba zi tambai Zarata, ba soloeaha mijõoe ba ziloeaʼasi ba zaloʼo tanõ, siloeaʼasi sasiʼasi andrõ, ba aetoe manõ. Ba laʼõtõ sato, ba gamaoedoe Jericho. 
JOS.3_1.17	Ba laʼiagõ manõ daloe Joridano ere andrõ samabea tawõla gamaboeʼoela li andrõ, chõ Jehowa, no otoefo naha gahera; ba laʼõtõ Iraono Gizeraëli fefoe, no otoefo, irege no aloea laʼõtõ Joridano, dozi ira.
JOS.4_1.1	I. 
JOS.4_1.2	Mitoetoejoe niha ba zato, felendroea, samõsa zamboea mado, 
JOS.4_1.3	ba miw̃aʼõ li chõra, mimane: Mihalõ chõmi gara, felendroea, ba daʼe, ba daloe Joridano, ba naha andrõ, ba zi so gere andrõ mege, ba miʼohe mijefo ba mitooeʼõ tooe ba golombasew̃a, ba zi mõrõ ami bongi. 
JOS.4_1.4	Ba hoemede Josoea ba niha andrõ si felendroea, nihonogõinia ba Ndraono Gizeraëli, samõsa zamboea mado, 
JOS.4_1.5	ba imane chõra Josoea: Miʼae mijefo, miʼowaõwaõ fõna dawõla gamaboeʼoela li chõ Lowalangimi, Jehowa, ba daloe Joridano, ba mihareʼõ ba galisimi gara, samboea zamõsa, enaʼõ iʼohiaʼõ waʼoja mado Ndraono Gizeraëli, enaʼõ tobali tandra ba chõmi. 
JOS.4_1.6	Na lasofoe dania iraonomi, na lamane: Hadia goena gara andre? 
JOS.4_1.7	Ba mimane chõra: Me no aetoe nidanõ Joridano fõna dawõla gamaboeʼoela li chõ Jehowa; me lafatõrõ ba Joridano, ba aetoe nidanõ Joridano; ba tandra gara andre, fa bõi olifoe Ndraono Gizeraëli, iroegi zi lõ aetoe. 
JOS.4_1.8	Ba laʼoʼõ daʼõ Iraono Gizeraëli, si mane niw̃aʼõ Josoea, lahalõ gara, felendroea, ba daloe Joridano, si mane niw̃aʼõ Jehowa chõ Josoea, iʼohiaʼõ waʼoja mado Ndraono Gizeraëli; ba laʼohe mijefo ba golombasew̃a ba latooeʼõ tooe ba daʼõ. 
JOS.4_1.9	Ba felendroea ifatanõʼõ kara Josoea ba daloe Joridano ba naha andrõ, ba zi so gere andrõ mege, samabea taw̃ola gamaboeʼoela li, ba lõ teboelõ ba daʼõ, irege maʼõchṍ andre. 
JOS.4_1.10	Ba laʼiagõ dõdõ Joridano ere andrõ, samabea tawõla gamaboeʼoela li, irege no awai fefoe niʼoroiʼõ Jehowa, niw̃aʼõ ba zato, dali goroisa Moze andrõ chõ Josoea. Ba laʼaliogõ ira sato, weʼamõi mijefo. 
JOS.4_1.11	Ba me no dozi laʼõtõ sato, ba lafaʼõtõ gõi dawõla gamaboeʼoela li chõ Jehowa ere andrõ, laʼiagõ fõna zato. 
JOS.4_1.12	Ba mõi mijefo mado Roebeno ba mado Gado ba si matonga mado Manase andrõ, nifaʼoli fõna Ndraono Gizeraëli, si mane niw̃aʼõ Moze chõra. 
JOS.4_1.13	Mato õfa woeloe ngahõnõ zabõlõ, sowaõwaõ fõna Jehowa, ba wanoewõ ba ndraso ba Jericho andrõ. 
JOS.4_1.14	Me loeo daʼõ iʼeboeaʼõ Josoea Jehowa, fõna Ndraono Gizeraëli fefoe, ba laʼataʼoefi ia, si mane fangataʼoefira Moze mege, gõtõ waʼanaoe nosonia. 
JOS.4_1.15	Ba hoemede Jehowa chõ Josoea, imane: 
JOS.4_1.16	W̃aʼõ ba gere andrõ, samabea tawõla gamaboeʼoela li, ndramõi mijaw̃a moroi ba Joridano. 
JOS.4_1.17	Ba ibeʼe li Josoea ba gere andrõ, imane: Miʼae mijaw̃a moroi ba Joridano! 
JOS.4_1.18	Ba tobali, me mõi mijaw̃a gere andrõ, samabea tawõla gamaboeʼoela li chõ Jehowa, moroi ba daloe Joridano, me lahoendragõ zabeʼe tanõ ahe gere andrõ, ba mangawoeli ba nahania nidanõ Joridano, moloeaha, si mane menewi ba si mane me doea wongi, ilawoei ngõfi fefoe.
JOS.4_1.19	II. 
JOS.4_1.20	Ba kara andrõ si felendroea, niʼohera moroi ba Joridano, ba ifatanõʼõ Josoea, ba Giligala. 
JOS.4_1.21	Ba imane ba Ndraono Gizeraëli: Na lasofoe dania chõ namara iraonomi, na lamane: Hadia goena gara andre? 
JOS.4_1.22	Ba miʼombachaʼõ ba ndraonomi, mimane: Tanõ sabeʼe lala Ndraono Gizeraëli, me latõrõ Joridano andrõ, 
JOS.4_1.23	me no iʼogoʼõisi nidanõ Joridano Lowalangimi, Jehowa, fõnami, irege no miʼõtõ, si mane folaoe Lowalangimi, Jehowa, ba nasi zoechoe andrõ, niʼogoʼõisinia fõnama, irege no maʼõtõ, 
JOS.4_1.24	enaʼõ aboto ba dõdõ niha ba goeli dánõ fefoe danga Jehowa andrõ, he wisa waʼabõlõnia, enaʼõ laʼataʼoefi Lowalangira Jehowa, si lõ mamalõmalõ.
JOS.5_1.1	I. 
JOS.5_1.2	II. 
JOS.5_1.3	Ba ifazõchi chõnia wõrõgi kara Josoea, ba iboto Ndraono Gizeraëli ba gahe hilihili Garolati. 
JOS.5_1.4	Ba daʼe mbõrõ, wa iboto ira Josoea: Fefoe niha, saheta mege ba danõ Miseraji, ira matoea, fefoe zabõlõ, ba no mate ba danõ si mate andrõ, ba lala, me laʼotarai danõ Miseraji. 
JOS.5_1.5	Noa sa moeboto, ira, dozi ira, saheta andrõ. Ba dozi si toemboe ba danõ si mate, ba lala, me laʼotarai danõ Miseraji, ba lõ moeboto. 
JOS.5_1.6	Õfa woeloe fache saʼae mowaõwaõ Ndraono Gizeraëli ba danõ si mate andrõ, irege no ahori fefoe niha sabõlõ, saheta mege ba danõ Miseraji, me lõ lafondrondrongo li Jehowa; daʼõ mbõrõ wa fahõloe chõra Jehowa, lõ tola laʼila danõ andrõ, si mõi ba hõloe Jehowa chõ ndra toeara, ba wameʼe chõda, tanõ si falawoe soesoe ba w̃e w̃ani 
JOS.5_1.7	Ba onora andrõ, ba iʼeʼeboea, fangalira; daʼõ niboto Josoea, me no si lõ moeboto; lõʼõ sa moeboto ba lala mege. 
JOS.5_1.8	Ba me no ahori moeboto ira ba laʼiagõ golombasew̃a, irege dõhõ waʼafõchõ. 
JOS.5_1.9	Ba imane Jehowa chõ Josoea: Maʼõchṍ andre no oeheta chõmi waʼaila andrõ, si otarai danõ Miseraji. Ba labeʼe tõi naha andrõ Giligala (famagaõlõ), iroegi maʼõchṍ andre.
JOS.5_1.10	III. 
JOS.5_1.11	Ba laʼā mboea danõ, me sara wongi aefa wasa, roti si lõ moeʼaisõni ba bõra nifakoë, me loeo daʼõ. 
JOS.5_1.12	Ba tebato ”mana” andrõ, me sara wongi aefa daʼõ, me laʼā mboea danõ, ba loʼo saʼae ”mana” Ndraono Gizeraëli, ba laʼā mboea danõ Ganaʼana, ba ndrõfi andrõ.
JOS.5_1.13	IV. 
JOS.5_1.14	Ba imane: Tenga, solohe sanoewõ andrõ, chõ Jehowa, ndraʼodo; awena siʼai sodo. Ba ifalõgoe tooe ia Josoea ba danõ mangaloeloe ia chõnia, imane chõnia: Hadia niw̃aʼõ Doea chõ genoninia? 
JOS.5_1.15	Ba imane solohe sanoewõ andrõ, chõ Jehowa, chõ Josoea: Heta mbadagaheoe ba gahemõ, me no niʼamoniʼõ naha andrõ, ba zi soʼõ. Ba iʼoʼõ daʼõ Josoea. 
JOS.6_1.1	I. 
JOS.6_1.2	Ba imane Jehowa chõ Josoea: Hiza, no oebeʼe ba dangaoe Jericho andrõ, fabaja razora, niha sabõlõ andrõ. 
JOS.6_1.3	Ba mihene gõli mbanoea, dozi sabõlõ, mifasoei zamoeza; õnõ ngaloeo õlaoe zi manõ. 
JOS.6_1.4	Ba dafitoe gere solohe torofe seboea li, fitoe, fõna dawõla gamaboeʼoela li. Ba na loeo si fitoe, ba mewitoe mifasoei mbanoea ba ndramoelaoe dorofe ere andrõ. 
JOS.6_1.5	Ba na lalaoe dorofe, na mirongo linia, ba ndramoeʼabõlõgõ weʼao sato fefoe, ba adoedoe gõli mbanoea ba ndramoesawõ sato, jamoedõlõ ia zamõsana. 
JOS.6_1.6	Ba hoemede ba gere andrõ Josoea, ono Noeni, imane chõra: Mifabea dawõla gamaboeʼoela li! ba dafitoe gere solohe torofe seboea li fitoe, fõna dawõla gamaboeʼoela li chõ Jehowa. 
JOS.6_1.7	Ba lamane ba zato: Milaboe, mifasoei mbanoea ba laʼiagõ fõna dawõla gamaboeʼoela li chõ Jehowa si no mangaró. 
JOS.6_1.8	Ba me no ibeʼe li ba zato Josoea, ba mangefa gere andrõ, si dafitoe, solohe torofe andrõ, seboea li, si fitoe, fõna Jehowa, ba lalaoe dorofe, ba lafagoʼõ chõra dawõla gamaboeʼoela li chõ Jehowa. 
JOS.6_1.9	Ba mowaõwaõ fõna gere andrõ, samoli torofe, zi no mangaró andrõ, ba sato, ba laʼoʼõ dawõla gamaboeʼoela li ba lõ laʼetoeʼõ wolaoe torofe. 
JOS.6_1.10	Ba no ibeʼe li Josoea ba zato, no imane: Bõi miʼao, bõi mifarongogõ limi, samboea li bõi aefa ba mbewemi, iroegi loeo oew̃aʼõ chõmi: Miʼao! awena dania moeʼao ami. 
JOS.6_1.11	Ba lafatõrõ dawõla gamaboeʼoela li, lafasoei mbanoea zamoeza, ba laroegi golombasew̃a ba mõrõ ira ba daʼõ. 
JOS.6_1.12	Ba ihoelõ wongi wemaoso Josoea ba lafabea dawõla gamaboeʼoela li chõ Jehowa ere andrõ. 
JOS.6_1.13	Ba ere andrõ si dafitoe, solohe torofe andrõ seboea li, si fitoe, fõna dawõla gamaboeʼoela li chõ Jehowa, ba fadoro lalaoe dorofe, ba mowaõwaõ fõnara si no mangaró andrõ ba sato fefoe, ba laʼoʼõ dawõla gamaboeʼoela li chõ Jehowa ba lõ aetoe wolaoe torofe. 
JOS.6_1.14	Ba mahemoloe õ, ba lafoeli lafasoei mbanoea, zamoeza, ba mangawoeli ira ba golombasew̃a. Ba õnõ ngaloeo lalaoe zi manõ.
JOS.6_1.15	II. 
JOS.6_1.16	Ba ba zi mewitoe, me no lalaoe dorofe ere andrõ, ba imane Josoea ba zato: Milaoe moeʼao, noa sa ibeʼe ba dangami mbanoea andre Jehowa! 
JOS.6_1.17	Ba salacha mbanoea andre, jaʼia ba si so bacha fefoe, chõ Jehowa; ha Rachaba andrõ, sohorõ andrõ, niʼorifi, jaʼia ba soroedoe jomo chõnia fefoe; me no ibiniʼõ zinenge andrõ, nifatengeda. 
JOS.6_1.18	Ba bõi mibabaja zalacha andrõ, ma dania lõ miʼamoniʼõ, ma mihalõ zalacha andrõ õsa, ba mibaliʼõ salacha golombasew̃a Ndraono Gizeraëli ba mifobõrõ waʼatekiko. 
JOS.6_1.19	Ba fefoe wirõ ba anaʼa ba fefoe wakake tõla ba fakake siʼõli, ba niʼamoniʼõ chõ Jehowa; ba girõgirõ andrõ chõ Jehowa labeʼe. 
JOS.6_1.20	Ba moeʼao zato ba lalaoe dorofe. Ba tobali me larongo li dorofe sato, ba laʼeboeaʼõ lira weʼao, ba adoedoe gõli, ba lasawõ gõli sato, idõlõ manõ ia zamõsana, ba atoeʼa ira ba mbanoea. 
JOS.6_1.21	Ba lalachaʼõ fefoe zi so ba mbanoea bacha, iʼotarai ndra matoea, noemalõ ba ndra alawe, ba iʼotarai nono matoea, noemalõ ba zi no tohare hoewa ba ba zaw̃i ba ba mbiribiri ba ba galide, laʼõʼõtõ fõda. 
JOS.6_1.22	Ba imane Josoea ba niha andrõ, si daroea, si mõi no, ba wamaoeze tanõ: Miʼae ba nomo ndra alawe andrõ, sohorõ andrõ, ba miʼohe tooe ndra alawe andrõ, awõ fefoe dána chõnia, si mane fahõloesami chõnia. 
JOS.6_1.23	Ba mõi nono matoea andrõ, samaoeze andrõ, laʼohe tooe Rachaba andrõ ba amania ba inania ba ira talifoesõnia, awõ fefoe zi so chõnia, si samba omo jaʼira, laʼohe baero ba lafaʼaso baero, fõna golombasew̃a Ndraono Gizeraëli. 
JOS.6_1.24	Ba banoea andrõ, ba latoenoe alitõ, fabaja õsinia fefoe; ha firõ ba anaʼa ba fakake tõla ba fakake siʼõli nibeʼe ba naha girõgirõ ba nomo Jehowa. 
JOS.6_1.25	Ba Rachaba andrõ, sohorõ andrõ, ba soroijomo namania fefoe, awõ fefoe dána chõnia, ba iʼorifi Josoea. Ba ba Ndraono Gizeraëli so ia, iroegi maʼõchṍ andre, me no ibiniʼõ zinenge andrõ, nifatenge Josoea, ba wamaoeze Jericho andrõ. 
JOS.6_1.26	Ba iʼohe ira ba hõloe Josoea, me loeo daʼõ imane: Niʼelifi chõ Jehowa niha si maoso ba wanaroeʼõ banoea andre, Jericho andre! Ja mate nononia si aʼa, na ibeʼe tooe dojo ba ononia si achi, na ibeʼe doehõdoehõ mbawa gõli! 
JOS.6_1.27	Ba itolo Josoea Jehowa ba hoemõngõ doeriania ba danõ maʼasagõrõ.
JOS.7_1.1	I. 
JOS.7_1.2	II. 
JOS.7_1.3	Ba lafoeli ira chõ Josoea, lamane chõnia: Alacha lõ ahori mõi misi jaw̃a niha! Na mato doea ngahõnõ, irege tõloe ngahõnõ, zi mõi misi jaw̃a, ba wanoewõ Aʼi andrõ. Bõi fakao zato fefoe; lõʼõ sa atotó ira. 
JOS.7_1.4	Ba mõi misi jaw̃a ira, mato tõloe ngahõnõ niha, ba teʼala ira labeʼe banoea Gaʼi andrõ. 
JOS.7_1.5	Ba mato tõloe ngafoeloe a õnõ laboenoe chõra banoea Gaʼi ba lagohi ira baero mbanoea, iroegi Zabari ba lalaoe chõra ba zanaere hili. Ba amaedola zangoeloe dõdõ zato, timba zi tobali idanõ.
JOS.7_1.6	III. 
JOS.7_1.7	Ba imane Josoea: He Soʼaja, Jehowa, hadia wa no õfaʼõtõ ba Joridano niha andre, ba wameʼe ba danga Ndraono Gamori jaʼaga, ba wamakiko jaʼaga? Enaʼõ na ahono dõdõma mege ba na maʼiagõ manõ jefo Joridano! 
JOS.7_1.8	Fondrondrongo, Soʼaja! Hadia niw̃aʼõgoe, me no labaliʼõ ira foeri Iraono Gizeraëli, fõna nemalira? 
JOS.7_1.9	Ba larongo dania Dawa Ganaʼana, dozi soi ba danõ andre ba lafaʼoeʼoe ndraʼaga ba lahori ba danõ motõi jaʼaga, ba he õwisa ba dõimõ andrõ, seboea andrõ? 
JOS.7_1.10	Ba imane Jehowa chõ Josoea: Faoso, hana wa no õfalõgoe tooe ndraʼoegõ? 
JOS.7_1.11	No mamazõchi horõ Ndraono Gizeraëli, no lasawõ gamachoita andrõ chõgoe, nifachoigoe chõra; noa sa lahalõ zalacha andrõ õsa; noa sa managõ ba no labiniʼõ na; noa naʼi labiniʼõ barõ gamagamara. 
JOS.7_1.12	Ba tebai lalaw̃a nemalira Iraono Gizeraëli; labaliʼõ ira foeri fõna nemalira, me no tobali salacha ira. Lõʼõ saʼae oetolo ami, na lõ miheta ba chõmi zalacha andrõ. 
JOS.7_1.13	Faoso, famoni ira fefoe, õmane: Miʼamoni, irege mahemoloe! Imane sa Jehowa, Lowalangi Ndraono Gizeraëli: No so ba chõmi zalacha, jaʼami Iraono Gizeraëli; tebai milaw̃a nemalimi, irege no miheta ba chõmi zalacha andrõ. 
JOS.7_1.14	Ba miʼondrasi, si hoelõ wongi, samboesamboea mado; ba mado andrõ, si gõna chõ Jehowa, ba ndramoeʼondrasi, sarasara daha; ba si sara daha andrõ, si gõna chõ Jehowa, ba laʼondrasi, sambasamba omo; ba si samba omo andrõ, si gõna chõ Jehowa, ba laʼondrasi samõsamõsa. 
JOS.7_1.15	Ba si gõna dania ba zalacha andrõ, ba nitoenoe ba galitõ, jaʼia ba si so chõnia fefoe, bõrõ me no isawõ nifachoi Jehowa ba me no ifazõchi horõ ba Ndraono Gizeraëli.
JOS.7_1.16	IV. 
JOS.7_1.17	Ba iw̃aʼõ laʼondrasi daha mado Joeda, ba gõna maʼoewoe Zera. Ba iw̃aʼõ laʼondrasi maʼoewoe Zera samõsamõsa, ba gõna Zabadi. 
JOS.7_1.18	Ba iw̃aʼõ laʼondrasi si samba omo jaʼira, samõsamõsa, ba gõna Nachano, ono Charimi ono Zabadi ono Zera, mado Joeda. 
JOS.7_1.19	Ba imane Josoea chõ Nachano: He onogoe, fosoemange Jehowa, Lowalangi Ndraono Gizeraëli, ba soeno ia ba ombachaʼõ chõgoe nilaoemõ, bõi biniʼõ chõgoe. 
JOS.7_1.20	Ba itema li Josoea Achano, imane: Si ndroehoe, no oefazõchi horõ chõ Jehowa, Lowalangi Ndraono Gizeraëli, daʼoeʼombachaʼõ zilalõ dangagoe: 
JOS.7_1.21	No oeʼila ba nihalõda andrõ mbaroe seboea, baroe Zineara, si sõchi, ba firõ, doea ngaotoe ba roefia ba samboea wamachai mbaroe, anaʼa, lima woeloe roefia fanimba, ba terooe dõdõgoe, ba oehalõ, ba hiza, no moebiniʼõ barõ danõ, ba daloe nose chõgoe, fabaja firõ andrõ. 
JOS.7_1.22	Ba ifatenge zinenge Josoea, ba fagohi daʼõ, lasaw̃a nose, ba hiza, no moebiniʼõ ba nose chõnia, fabaja firõ andrõ. 
JOS.7_1.23	Ba lahalõ ba daʼõ baose ba laʼohe chõ Josoea ba ba Ndraono Gizeraëli fefoe, latooeʼõ tooe fõna Jehowa. 
JOS.7_1.24	Ba ihalõ Josoea Nachano andrõ, maʼoewoe Zera, awõ wirõ andrõ, awõ mbaroe, awõ wamachai mbaroe andrõ, ba ononia matoea ba ononia alawe, fabaja saw̃inia ba kalidenia, ba biribirinia, ba osenia, awõ fefoe hadia ia zi so chõnia; ba fao Ndraono Gizeraëli fefoe; laʼohe mijaw̃a ba ndraso Nachori. 
JOS.7_1.25	Ba imane Josoea: Ha lõ atekiko ndraʼaga õbeʼe! Jamoefakiko ndraʼoegõ Jehowa, maʼõchṍ! Ba lateboe kara ia Iraono Gizeraëli fefoe ba latoenoe ira ba lahawoei kara. 
JOS.7_1.26	Ba oja laʼowoeloi kara, baloebaloenia, iroegi maʼõchṍ andre. Awena alõ wõnoe Jehowa, sabõlõbõlõ. Andrõ labeʼe tõi naha andrõ ndraso Nachori, iroegi maʼõchṍ andre. 
JOS.8_1.1	I. 
JOS.8_1.2	Ba õlaoe ba mbanoea Gaʼi ba chõ razora nilaoemõ ba Jericho ba chõ razora; ba hadia nisõndrami chõra ba oerifõra, ba hana na mihalõ chõmi. Ba õfatenge õsa, niha, saminiʼõ jaʼira ba gero mbanoea. 
JOS.8_1.3	Ba maoso Josoea, awõ zabõlõ fefoe, ba weʼamõi misi jaw̃a ba Gaʼi. Ba itoetoejoe zi tõloe ngafoeloe sabolõ Josoea ba ifatenge, ba zi bongi. 
JOS.8_1.4	Ba ibeʼe li chõra, imane: Si tobini dania ami ba gero mbanoea; bõi arõoe ami ba ngai mbanoea ba si teʼanõ manõ ami fefoe. 
JOS.8_1.5	Ba jaʼodo, awõ fefoe zi fao chõgoe, ba mahatõʼõ ndraʼaga ba mbanoea; ba na mõi ira baero, si mane no, ba wangondrasi jaʼaga, ba moloi ndraʼaga. 
JOS.8_1.6	Ba lagohi dania ndraʼaga, irege no aefa ira ba mbanoea mabeʼe; lamane sa dania dõdõra: moloi ira, si mane ba zi fõfõna mege. 
JOS.8_1.7	Ba moloi manõ ndraʼaga. Ba so dania ami, moroi ba mbinimbini andrõ, ba atoeʼa ami ba mbanoea mibeʼe; Jehowa, Lowalangimi, zameʼe ba dangami. 
JOS.8_1.8	Ba na no atoeʼa ami mibeʼe, ba migoeleʼõ galitõ ba mbanoea andrõ. Miʼoʼõ niw̃aʼõ Jehowa. Hiza, no oebeʼe li chõmi! 
JOS.8_1.9	Ba iʼefaʼõ ira Josoea, ba lasaw̃a mbinimbini andrõ, laʼiagõ gotaloeara Mbetiëli Gaʼi, tánõ ba gaechoela loeo iʼotarai Gaʼi. Ba lõ aefa Josoea ba zi mõi manoewõ, ba zi bongi andrõ. 
JOS.8_1.10	Ba ihoelõ wongi Josoea wamõfõʼõ sanoewõ, ba isaw̃a misi jaw̃a Gaʼi, awõ zatoea Ndraono Gizeraëli, laʼiagõ fõna zanoewõ. 
JOS.8_1.11	Ba dozi sabõlõ, awõnia, ba fao misi jaw̃a, lahatõʼõ ira, laroegi gamaoedoe mbanoea, ba molombase ira tánõ jõoe, iʼotarai Gaʼi, daso ba gotaloeara Gaʼi. 
JOS.8_1.12	Awena ifõfõʼõ niha, mato lima ngahõnõ, ba ifatenge ba mbinimbini andrõ, ba gotaloeara Mbetiëli Gaʼi, tánõ ba gaechoela loeo, iʼotarai mbanoea. 
JOS.8_1.13	Ba dozi sanoewõ, sabõlõ fefoe, jõoe mbanoea, awõ zi so moroi foeri, ba fafaʼese tánõ ba gaechoela, iʼotarai mbanoea. Ba Josoea, ba isaw̃a daloe ndraso, ba zi bongi andrõ.
JOS.8_1.14	II. 
JOS.8_1.15	Ba labeʼe niʼalani ira Josoea ba Iraono Gizeraëli fefoe, moloi ira, lasaw̃a danõ si mate. 
JOS.8_1.16	Ba laʼoroiʼõ fefoe zi so jomo ba mbanoea na, ba wolohi jaʼira, ba lagohi Josoea, ba arõoe aefa ira ba mbanoea. 
JOS.8_1.17	Ba samõsa lõ si tosai ba Gaʼi ba ba Mbetiëli, si lõ mõi ba wolohi Iraono Gizeraëli, ba lõʼõ sa moekoesi mbawa gõli mbanoea foerira, ba lagohi Ndraono Gizeraʼeli. 
JOS.8_1.18	Ba imane Jehowa chõ Josoea: Oroʼõ doho, si so ba dangaoe, ba Gaʼi andrõ; oebeʼe saʼae ba dangaoe! Ba iʼoroʼõ Josoea doho andrõ si so ba dangania, ifaoedoegõ Gaʼi. 
JOS.8_1.19	Ba laʼaliogõ ira si tobini andrõ, larõi nahara, foelõi ira, me iʼoroʼõ danga Josoea, lasaw̃a mijomo, atoeʼa ira; ba ladaʼidaʼi wogoeleʼõ alitõ. 
JOS.8_1.20	Ba me labaliʼõ ira foeri banoea Gaʼi no mege, ba laʼila mijaw̃a zimbo mbanoea andrõ, ba atata dõlara, tebai moloi ira, heza gõi lasaw̃a enaʼõ. Ba si no moloi andrõ, sanaw̃a tanõ si mate ba labaliʼõ ira foeri ba zolohi andrõ. 
JOS.8_1.21	Ba laʼila ira Josoea ba Iraono Gizeraëli fefoe wa no atoeʼa ba mbanoea zi tobini andrõ, awõ zimbo mbanoea mijaw̃a, ba lafoeli ira, ba fasõndra ba mbanoea Gaʼi andrõ. 
JOS.8_1.22	Ba lafaondragõ ira si so jomo ba mbanoea, tobali tolazi ira ba gotaloea Ndraono Gizeraëli, so moroi fõna ba so moroi foeri. Ba laʼõʼõtõ tooe, irege samõsa lõ si tosai, soloi enaʼõ ba saoeri. 
JOS.8_1.23	Ba razo Gaʼi andrõ ba laraʼoe aoeri ba laʼohe chõ Josoea. 
JOS.8_1.24	Ba me no ahori laboenoe Iraono Gizeraëli mbanoea Gaʼi andrõ, solohi jaʼira mege, baero ba mbenoea, ba danõ si mate, me no ahori mate ba mbawa ziʼõli, irege samõsa lõ si tosai, ba mangawoeli ba Gaʼi Ndraono Gizeraëli fefoe ba laboenoe zi so jomo ba mbanoea. 
JOS.8_1.25	Ba tobali felendroea ngahõnõ zi mate, me loeo daʼõ ira matoea ba ira alawe, banoea Gaʼi andrõ fefoe. 
JOS.8_1.26	Ba lõ ibõda dangania Josoea wangoroʼõ toho no mege, irege no ahori tefakiko mbanoea Gaʼi andrõ. 
JOS.8_1.27	Ha oerifõra ba hadia ia nisõndrara ba mbanoea, ba lahalõ chõra Iraono Gizeraëli, dali niw̃aʼõ Jehowa, oroisania chõ Josoea. 
JOS.8_1.28	Ba ifatoenoeʼõ Gaʼi Josoea, labaliʼõ adoedoela si lõ mamalõmalõ, tanõ si mate, iroegi maʼõchṍ, andre. 
JOS.8_1.29	Ba ifataw̃iʼõ ba dõla geoe razo Gaʼi, iroegi tánõ owi. Ba me aechoe loeo, ba iw̃aʼõ Josoea, laheta ba dõla geoe mbotonia, ba latiboʼõ baero mbanoea ba lahõna gara baloebaloenia; iroegi maʼõchṍ andre. 
JOS.8_1.30	III. 
JOS.8_1.31	iʼoʼõ niw̃aʼõ genoni Jehowa andrõ, Moze ba Ndraono Gizeraëli, nitanõ ba zoera goroisa andrõ chõ Moze: naha wameʼe soemange kara si lõ moetoto, si lõ moefatõrõ fakake siʼõli, ba labeʼe zoemange nitoenoe chõ Jehowa, ba detenia ba lataba zoemange fangorifi. 
JOS.8_1.32	Ba isoera ba daʼõ ba dete gara goroisa Moze andrõ, nisoerania ba Ndraono Gizeraëli. 
JOS.8_1.33	Ba dozi Iraono Gizeraëli ba satoeara ba koemandroe ba sangoehoekoe, ba no lafatambai daw̃ola gamaboeʼoela li, no fangai ba gere ono Lewi andrõ, samabea tawõla gamaboeʼoela li chõ Jehowa, he niha bõʼõ, ba he madora, matonga tánõ ba hili Garisi ba matonga tánõ ba hili Gebala, laʼoʼõ niw̃aʼõ genoni Lowalangi andrõ, Moze, fõna, ba wamahowoeʼõ mado Gizeraëli. 
JOS.8_1.34	Ba noa daʼõ, ba ibaso [Josoea] fefoe daroma li oroisa andrõ, famahowoeʼõ ba fangelifi, dali sibai zi so ba zoera goroisa andrõ. 
JOS.8_1.35	Samboea li lõʼõ, niw̃aʼõ Moze, si lõ ibaso Josoea ba Ndraono Gizeraëli fefoe, soroedoe, ba he ba ndra alawe ba he ba ndraono ba he ba niha bõʼõ, si no fao chõra.
JOS.9_1.1	I. 
JOS.9_1.2	ba laʼoroedoegõ ira, ha sara dõdõ, ba wanimba Josoea ba Iraono Gizeraëli.
JOS.9_1.3	II. 
JOS.9_1.4	Ba laʼonecheʼõ gõi, maoso ira, lafatõʼõ gõra ba lala, siʼe satoea labeʼe ba hoeloe galidera, awõ naha nagoe satoea, si no asika, nibõbõ. 
JOS.9_1.5	Ba badagahe satoea, si no moebalo labeʼe ba gahera, laʼonoecha noecha satoea ba fefoe koee, nifatõʼõra, ba no okõli, kiwoʼõ saʼae. 
JOS.9_1.6	Ba mõi ira chõ Josoea ba golombasew̃a ba Giligala, ba lamane chõnia ba ba Ndraono Gizeraëli: Maʼotarai danõ sarõoe, ba datalaoe fawoeʼoe li. 
JOS.9_1.7	Ba lamane Iraono Gizeraëli ba Ndrawa Hewi andrõ: Ma dania ba daʼe chõda so mbanoeada chõmi, ba he mawisa fawoeʼoe li chõmi? 
JOS.9_1.8	Ba lamane chõ Josoea: Sawoejoemõ ndraʼaga. Ba imane Josoea: Ha niha ami ba heza miʼotarai? 
JOS.9_1.9	Ba lamane chõnia: Tanõ sarõoe sibai maʼotarai, jaʼaga sawoejoemõ, bõrõ doeria Lowalangimõ andrõ, Jehowa; noa sa marongo doeriania, he hadia ia fefoe nilaoenia ba danõ Miseraji andrõ, 
JOS.9_1.10	ba he zoei fefoe nilaoenia ba razo Ndraono Gamori andrõ si daroea, jefo Joridano, Sihona, razo Hesibona ba Ogi, razo Mbazana ba Gasaroti. 
JOS.9_1.11	Ba lamane chõma satoeama ba banoeama fefoe: Mifaigi gõmi ba lala ba mifaondragõ ira, ba mimane chõra: Sawoejoemi ndraʼaga, ba milaoe fawoeʼoe li chõma. 
JOS.9_1.12	Jāʼe koee andre chõma; aoechoe na, me mafaʼanõ ba chõma, õma ba lala, me mofanõga weʼamõi chõmi, ba hiza, no okõli ba kiwoʼõ. 
JOS.9_1.13	Ba jāʼe naha nagoe chõma: bohooe me mafoʼõsi, ba iadaʼe, ba no atika; ba jāʼe noechama ba badagahema: no ahachõ sibai, bõrõ waʼarama ba lala. 
JOS.9_1.14	Ba lahalõ gõra andrõ õsa Iraono Gizeraëli, ba lõ lasofoe mbawa Jehowa. 
JOS.9_1.15	Ba ilaoe fahoewoe chõra Josoea, fawoeʼoe li ira, ba wangorifi jaʼira. Ba mõi ba hõloe chõra zatoea mbanoea.
JOS.9_1.16	III. 
JOS.9_1.17	Ba maoso Ndraono Gizeraëli, ba ha doea wongi, ba laroegi mbanoea chõra. Ba tõi mbanoeara andrõ, ba Gibeona ba Kafira ba Beʼeroti ba Kiriati Jeari. 
JOS.9_1.18	Ba laʼorifi ira Iraono Gizeraëli, me no mõi ba hõloe chõra zatoea mbanoea ba chõ Jehowa, Lowalangi Ndraono Gizeraëli. Ba moekõkõkõkõ zato fefoe ba zatoea andrõ. 
JOS.9_1.19	Ba lamane salaw̃a fefoe ba zato: No mõi ba hõloe ndraʼaga chõra ba chõ Jehowa, Lowalangi Ndraono Gizeraëli, andrõ wa lõ tola tababaja ira. 
JOS.9_1.20	Talaoe chõra zane ba taʼorifi ira, fa bõi gõna fõnoe [Lowalangi] ita, me no mõi ita ba hõloe chõra. 
JOS.9_1.21	Ba lamane chõra salaw̃a: Niʼorifi ira. Ba tobali sangai eoe ba sanaʼoe idanõ ira ba mbanoea fefoe, si mane niw̃aʼõ zalaw̃a andrõ chõra. 
JOS.9_1.22	Ba ifahedeʼõ chõra Josoea, ba imane chõra: Hana wa milimo ndraʼaga, wangoemaʼõ: Banoea sarõoe ndraʼaga, ba no ba daʼe chõda mbanoeami? 
JOS.9_1.23	Andrõ ja niʼelifi ami ba bõi jamalõmalõ wa sawoejoe ami, sangai eoe ba sanaʼoe idanõ ba nomo Lowalangigoe! 
JOS.9_1.24	Ba latema li Josoea, lamane: No teʼombachaʼõ chõma, jaʼaga sawoejoemõ, hadia niw̃aʼõ Lowalangioe Jehowa ba genoninia Moze andrõ, wa edõna ibeʼe chõmi danõ maʼafefoe, awõ wa edõna ihori fõnami fefoe niha ba danõ. Ba ataʼoe sibai ndraʼaga miboenoega; andrõ wa mamanõ. 
JOS.9_1.25	Ba ijaʼe, ba ba dangaoe so ndraʼaga; satoelõ dõdõoe ba somasiʼõ, ba fatõrõ chõma. 
JOS.9_1.26	Ba ilaoe chõra zi manõ, iʼefaʼõ ira ba danga Ndraono Gizeraëli, fa bõi laboenoe. 
JOS.9_1.27	Ba ibaliʼõ sangai eoe ba sanaʼoe idanõ ba mbanoea fefoe ba ba naha wameʼe soemange chõ Jehowa ira Josoea, me loeo daʼõ, iroegi maʼõchṍ andre, ba nahia nitoejoe Jehowa dania.
JOS.10_1.1	I. 
JOS.10_1.2	me no banoea seboea Gibeona andrõ, fondrege zeboea ba danõ; eboea moroi ba Gaʼi, ba oi sabõlõ sibai mbanoeara. 
JOS.10_1.3	Ba ifatenge Adonisede andrõ, razo Jeroezalema, zinenge chõ Hohama, razo Heberona ba chõ Wireamo, razo Jaramoeti ba chõ Jafia, razo Lachisi ba chõ Debiri, razo Negelona, imane chõra: 
JOS.10_1.4	Miʼae chõgoe ba mitolodo, ba wanoewõ banoea Gibeona andrõ, me no atoelõ ira chõ Josoea ba ba Ndraono Gizeraëli. 
JOS.10_1.5	Ba laʼoroedoegõ ira razo Ndraono Gamori andrõ, si dalima, ba so moroi sa: razo Jeroezalema ba razo Heberona ba razo Jaramoeti ba razo Lachasi, ba razo Negelona, awõ zabõlõ chõra fefoe; ba lafasoei Gibeona, labõrõtaigõ lasoewõ.
JOS.10_1.6	II. 
JOS.10_1.7	Ba mõi mijaw̃a Josoea, moroi ba Giligala, awõ zi mõi fasoewõ fefoe, dozi sabõlõ. 
JOS.10_1.8	Ba imane Jehowa chõ Josoea: Bõi ataʼoefi ira, oebeʼe sa ba dangaoe ira; samõsa lõ ba chõra sabõlõ moroi chõoe! 
JOS.10_1.9	Ba iroegi ira Josoea, lõ moedõnadõna, me no sara wongi mowaõwaõ ndra Josoea, laʼoroi Giligala. 
JOS.10_1.10	Ba hoemoefa ira ibeʼe Jehowa, fõna Ndraono Gizeraëli, ba laʼalani sibai ira, ba zinga Gibeona ba lagohi ira ba lala ba zanõsõ andrõ ba Mbeti Horona, moloi labeʼe, iroegi ba Gaseka ba iroegi Makeda. 
JOS.10_1.11	Ba me no laroegi zanoee andrõ ba Mbeti Horona, woloi fõna Ndraono Gizeraëli, ba ihawoei ira kara segeboea Jehowa, moroi ba mbanoea si jaw̃a, iroegi ba Gaseka, ba mate ira, ba ato zi mate ba deoe kara andrõ, moroi ba niboenoe Ndraono Gizeraëli siʼõli. 
JOS.10_1.12	Me loeo daʼõ hoemede Josoea chõ Jehowa, me ibeʼe ba danga Ndraono Gizeraëli Ndraono Gamori andrõ Jehowa; imane ba zanehe Ndraono Gizeraëli: ”Badoegõʼõ, jaʼoegõ loeo, ba Gibeona, ba jaʼoegõ baw̃a, ba ndraso ba Najalona!” 
JOS.10_1.13	Ba ibadoegõ ia loeo ba tebato wofanõ mbaw̃a, irege no lalaoe mbalõra Iraono Gizeraëli ba nemalira. Hadia, lõ moesoera daʼõ ba ”zoera zatoelõ” andrõ? Ba tebato loeo ba daloe lalania ba mbanoea ba lõ aõsõ ia aechoe, aracha maʼõmaʼõchõ. 
JOS.10_1.14	Ba sara lõ loeo si mane daʼõ, he fõna õ ba he foeri õ, wa iʼoʼõ li niha Jehowa; Jehowa sa atṍ zi fasoewõ, salahi Ndraono Gizeraëli. 
JOS.10_1.15	Ba mangawoeli ba golombasew̃a ba Giligala Josoea, awõ Ndraono Gizeraëli fefoe.
JOS.10_1.16	III. 
JOS.10_1.17	Ba teʼombachaʼõ chõ Josoea: No labiniʼõ ira ba dõgi narõ hili, ba zinga Makeda, razo andrõ, si dalima. 
JOS.10_1.18	Ba imane Josoea: Mifagaõlõ gara seboea ba mbawa dõgi andrõ, ba mifataro niha, ba ngai, ba wanaro. 
JOS.10_1.19	Ba jaʼami, ba bõi mibato, migohi nemalimi, miboeboenoe moroi foeri, bõi mifaʼamõi mijomo ba mbanoeara; noa sa atṍ ibeʼe ba dangami ira Lowalangimi, Jehowa! 
JOS.10_1.20	Ba me no aloea latimba ira Josoea ba Iraono Gizeraëli, me no teʼala sibai labeʼe, irege arachá ahori — si tosai na, ba no lachamõ mbanoea saró, — 
JOS.10_1.21	ba mangawoeli niha fefoe chõ Josoea, ba golombasew̃a, ba Makeda, lõ hadia ia, si gõna ira; ba lõʼõ saʼae si lõ ataʼoe molaw̃a Iraono Gizeraëli. 
JOS.10_1.22	Ba imane Josoea: Mibokai mbawa dõgi andrõ ba mihalõ chõgoe razo andrõ, si dalima, bacha ba dõgi. 
JOS.10_1.23	Ba laʼoʼõ daʼõ; laʼohe razo andrõ, si dalima, ba dõgi andrõ: razo Jeroezalema ba razo Heberona ba razo Jaramoeti ba razo Lachisi ba razo Negelona. 
JOS.10_1.24	Ba me no laʼohe chõ Josoea razo andrõ, ba ifakaoniʼõ ndra matoea Ndraono Gizeraëli fefoe; ba imane ba zangoloiʼõ sanoewõ, si fao chõnia mege: Miʼae ba daʼe ba mihoendragõ mbagi razo andre! Ba laʼondrasi, lahoendragõ mbagi. 
JOS.10_1.25	Ba imane chõra Josoea: Bõi miʼataʼoefi ba bõi atalõ dõdõmi! Miʼabeʼeʼõ dõdõ ba jaʼabõlõ ami; si manõ sa nifatõrõ Jehowa ba nemalimi fefoe, nitimbami! 
JOS.10_1.26	Aefa daʼõ, ba ifaboenoeʼõ ira Josoea ba me no laboenoe, ba ifataw̃iʼõ, lima ngaʼeoe dõla geoe; ba manaw̃anaw̃a ira ba dõla geoe andrõ, irege tánõ owi. 
JOS.10_1.27	Ba me aechoeʼaechoe loeo, ba ifahetaʼõ ba dõla geoe andrõ Josoea; ba latiboʼõ ba dõgi narõ hili andrõ, ba nibiniʼõra jaʼira mege; ba lafagaõlõ gara segeboea ba mbawa dõgi andrõ; iroegi maʼõchṍ andre. 
JOS.10_1.28	IV. 
JOS.10_1.29	Aefa daʼõ, ba iheta ia ba Makeda Josoea, awõ Ndraono Gizeraëli fefoe, lasaw̃a Libena ba lasoewõ mbanoea Libena. 
JOS.10_1.30	Ba ibeʼe ba danga Ndraono Gizeraëli mbanoea daʼõ gõi Jehowa, fabaja razora, lalaw̃a bawa ziʼõli, ahori laboenoe niha si so ba mbanoea bacha, samõsa lõ labeʼe moloi; ba chõ razora, ba lalaoe nilaoera chõ razo Jericho. 
JOS.10_1.31	Aefa daʼõ, ba irõi Libena Josoea, awõ Ndraono Gizeraëli fefoe, lasaw̃a Lachisi, lafasoei ba lasoewõ. 
JOS.10_1.32	Ba ibeʼe ba danga Ndraono Gizeraëli Lachisi andrõ Jehowa; mahemoloe õ, ba atoeʼa ira, lalaw̃a bawa ziʼõli, ahori laboenoe niha ba mbanoea, lafatõrõ siʼaikõ nifatõrõra ba Libena. 
JOS.10_1.33	Ba moi mijaw̃a Horamo, razo Geseri, ba wanolo banoea Lachisi. Ba iʼalani ia, fabaja sabõlõ andrõ chõnia Josoea, irege samõsa lõ faloecha moloi, jaʼira andrõ. 
JOS.10_1.34	Aefa daʼõ, ba irõi Lachisi Josoea, awõ Ndraono Gizeraëli fefoe, lasaw̃a Negelona andrõ; lafasoei ba lasoew̃o. 
JOS.10_1.35	Ba atoeʼa ira, me loeo daʼõ, lalaw̃a bawa ziʼõli, laboenoe fefoe niha ba mbanoea, me loeo daʼõ; ifatõrõ siʼaikõ Josoea nifatõrõnia ba Lachisi. 
JOS.10_1.36	Aefa daʼõ, ba irõi Negelona Josoea, awõ Ndraono Gizeraëli fefoe, lasaw̃a Heberona ba lasoewõ. 
JOS.10_1.37	Atoeʼa ira ba lalaw̃a bawa ziʼõli, laboenoe razo, fabaja banoea si fasoei fefoe, fefoe niha, si so ba mbanoea bacha, tobali samõsa lõ faloecha moloi; ifatõrõ siʼaikõ Josoea nifatõrõnia ba Negelona: ilachaʼõ mbanoea, fabaja niha fefoe, si so ba mbanoea bacha. 
JOS.10_1.38	Ba isaw̃a Debira Josoea, awõ Ndraono Gizeraëli fefoe, ba lasoew̃o. 
JOS.10_1.39	Teʼala labeʼe, fabaja razo, ba banoea si fasoei, ba lalaw̃a bawa ziʼõli, lalachaʼõ fefoe niha ba mbanoea, tobali samõsa lõ faloecha moloi; nifatõrõ Josoea ba Heberona, ba ifatõrõ siʼaikõ ba Debira ba chõ razora ba si mane nifatõrõnia ba Libena ba chõ razora. 
JOS.10_1.40	Si manõ wangai Josoea chõnia tanõ maʼasagõrõ, hili ba tánõ raja ba saloʼo ba sanaere hili; ba razora fefoe iʼalani, tobali samõsa lõ faloecha moloi, ba ilachaʼõ fefoe zaoeri, si mane niw̃aʼõ Jehowa, Lowalangi Ndraono Gizeraëli. 
JOS.10_1.41	Ba teʼala ibeʼe Josoea, iʼotarai Gadesi Mbarenea, noemalõ ba Gasa ba tanõ Gosena andrõ maʼasagõrõ, iroegi Gibeona. 
JOS.10_1.42	Iʼosamoezaigõ wolaw̃a razo andrõ fefoe Josoea ba fangai chõnia tanõra; Jehowa, Lowalangi Ndraono Gizeraëli saʼae zanoewõ, salahi Ndraono Gizeraëli. 
JOS.10_1.43	Aefa daʼõ, ba ifoeli ia ba golombasew̃a ba Giligala Josoea, awõ Ndraono Gizeraëli fefoe.
JOS.11_1.1	I. 
JOS.11_1.2	ba ba razo jõoe, ba zohili ba ba zaloʼo, raja Gineroti, ba ndraso ba ba hili ba Dora ba mbewe nasi. 
JOS.11_1.3	Dawa Ganaʼana ba gatoemboecha ba ba gaechoela, Iraono Gamori ba Dawa Cheti ba Dawa Weresi ba Dawa Jeboesi ba hili ba Dawa Hewi, ba gahe hili Heremono ba danõ Misefa. 
JOS.11_1.4	Daʼõ zi so moroi si jaw̃a, awõ zabõlõ chõra fefoe, ato sibai, timba ngawoea nene ba mbewe nasi, ba oja gõi koedo ba koereta. 
JOS.11_1.5	Ba mamagõlõ razo andrõ fefoe, so ira ba molombase ira ba zinga mbombo Meromo, ba wolaoe ba Ndraono Gizeraëli. 
JOS.11_1.6	Ba imane Jehowa chõ Josoea: Bõi ataʼoefi ira; na mané waʼalaw̃a loeo mahemoloe, ba no tooe ba dánõ so ira fefoe, niboenoe Ndraono Gizeraëli, oebeʼe; niʼew̃a gõloeʼõloe koedo chõra ba nitoenoe goeretara. 
JOS.11_1.7	Ba ichamõ ira Josoea, awõ zabõlõ chõnia fefoe, lõ moedõnadõna, ba zinga mbombo Meromo andrõ, ba lahawoei ira. 
JOS.11_1.8	Ba ibeʼe ira ba danga Ndraono Gizeraëli Jehowa ba teʼala labeʼe, ba lagohi iroegi Zidona, banoea seboea andrõ, ba iroegi Misirefo Maji ba irege ba ndraso ba Misefe, tánõ ba gatoemboecha, ba laboenoe tooe, irege samõsa lõ tosai, soloi. 
JOS.11_1.9	Ba ifatõrõ chõra Josoea, niw̃aʼõ Jehowa chõnia: ifaʼew̃aʼõ gõloeʼõloe koedo chõra ba ifatoenoeʼõ goeretara.
JOS.11_1.10	II. 
JOS.11_1.11	Ba laboenoea niha fefoe, si so ba mbanoea bacha, lalachaʼõ, lõ lasaigõ zonoso; ba ifatoenoeʼõ Hasora andrõ Josoea. 
JOS.11_1.12	Ba mõi ba danga Josoea mbanoea razo andrõ fefoe, fabaja razora fefoe, ba ifaboenoeʼõ, ilachaʼõ, iʼoʼõ niw̃aʼõ genoni Lowalangi andrõ, Moze. 
JOS.11_1.13	Ba fefoe mbanoea nitaroeʼõ ba zoezoe hilihili ba lõ latoenoe Iraono Gizeraëli, ha siʼaikõ Hasora andrõ ifatoenoeʼõ Josoea. 
JOS.11_1.14	Ba hadia ia fefoe nisõndrara ba mbanoea andrõ ba oerifõra, ba lahalõ chõra Iraono Gizeraëli; ba niha fefoe, ba laboenoe, lahori, samõsa lõ laʼorifi. 
JOS.11_1.15	Si mane niw̃aʼõ Jehowa chõ genoninia Moze, si manõ mege niw̃aʼõ Moze chõ Josoea; daʼõ ifatõrõ Josoea; maʼifoe lõʼõ si lõ iʼoʼõ niw̃aʼõ Jehowa chõ Moze. 
JOS.11_1.16	Ba ihalõ chõnia danõ andrõ, maʼafefoe, sohili andrõ ba tánõ raja, maʼafefoe, ba tanõ Gosena, maʼasagõrõ, ba daso andrõ ba saloʼõ ba hili Ndraono Gizeraëli andrõ ba daso si fabõbõ ba daʼõ, 
JOS.11_1.17	iʼotarai hili andrõ si lõ eoeeoe, sanõsõ, mafi ba Zeʼira, iroegi Mbaʼali Gado ba ndraso ba gahe hili Libano, ba gahe hili Heremono; ba dozi razora, ba mõi ba dangania, ba teʼala ibeʼe, iboenoe. 
JOS.11_1.18	Ba ara iʼanoewõʼõ razo andrõ fefoe Josoea. 
JOS.11_1.19	Ba samboea lõ banoea sangaloeloe ba Ndraono Gizeraëli, ha Dawa Hewi andrõ, banoea Gibeona; oi ba wanoewõ mõi chõra. 
JOS.11_1.20	Moroi chõ Jehowa sa, wa abeʼe dõdõra, ba wasõndrata ba Ndraono Gizeraëli, enaʼõ tola lafakiko ira, lõ faʼahachõ dõdõ, enaʼõ tola lahori, si mane niw̃aʼõ Jehowa chõ Moze.
JOS.11_1.21	III. 
JOS.11_1.22	Lõ nisaigõ Iraono Genaki, ba danõ Ndraono Gizeraëli, ha ba Gasa ba ba Gata ba ba Gasoto so zi tosai. 
JOS.11_1.23	Ba ihalõ chõnia danõ maʼafefoe Josoea, itõrõ sibai niw̃aʼõ Jehowa chõ Moze, ba ibeʼe tána chõ ba Ndraono Gizeraëli, dali wabaliw̃ara ba madora. Ba lõʼõ saʼae fanoewõ ba danõ, ahono.
JOS.12_1.1	I. Ba daʼe dõi razo ba danõ, nisoewõ Ndraono Gizeraëli ba nihalõra tanõ, jefo Joridano, tánõ ba gatoemboecha loeo, iʼotarai mboto Garono, iroegi hili Heremono ba he saloʼo tanõ fefoe, tánõ ba gatoemboecha loeo: 
JOS.12_1.2	Sihona, razo Ndraono Gamori, banoea Hesibona, si so barõ mbawa tanõ andrõ, iʼotarai Naroëri andrõ ba mbewe Garono ba taloe ndraso andrõ ba si matonga Gileadi, iroegi mboto Jaboko, ola Ndraono Gamori, 
JOS.12_1.3	ba saloʼo andrõ, iroegi mbaw̃a Kineroti, tánõ ba gatoemboecha, ba iroegi ziloeaʼasi ba zaloʼo, siloeaʼasi nasio, tánõ ba gatoemboecha, tánõ ba Mbeti Jesimoti ba tánõ raja, ba gahe hili Wisiga. 
JOS.12_1.4	Ba tanõ Ogi andrõ, razo Mbazana, si tosai seboea niha andrõ, banoea Gasaroti ba Ederai 
JOS.12_1.5	si so barõ mbawa hili Heremono ba Selecha ba tanõ Mbazana maʼafefoe, irege nola Ndrawa Gesoeri ba ola Ndrawa Maʼachati ba si matonga Gileadi, iroegi nola chõ Zihona andrõ, razo Hesibona. Moze andrõ, enoni Lowalangi, awõ Ndraono Gizeraëli zolaw̃a jaʼira, 
JOS.12_1.6	ba Moze andrõ, enoni Lowalangi, zameʼe tanõ andrõ tána ba mado Roebeno ba ba mado Gado ba ba zi matonga mado Manase. 
JOS.12_1.7	II. 
JOS.12_1.8	ba hili ba ba ndraso ba ba saloʼo ba ba zanaere ba ba danõ si mate ba tánõ raja: Dawa Cheti ba Iraono Gamori ba Dawa Ganaʼana ba Dawa Weresi ba Dawa Hewi ba Dawa Jeboesi: 
JOS.12_1.9	Samõsa razo Jericho ba samõsa razo Gaʼi, ba ngai Mbetiëli. 
JOS.12_1.10	Ba samõsa razo Jeroezalema ba samõsa razo Heberona. 
JOS.12_1.11	Ba samõsa razo Jaramoeti ba samõsa razo Lachisi. 
JOS.12_1.12	Ba samõsa razo Negelona ba samõsa razo Gezeri. 
JOS.12_1.13	Ba samõsa razo Debira ba samõsa razo Gederi. 
JOS.12_1.14	Ba samõsa razo Horama ba samõsa razo Garadi. 
JOS.12_1.15	Ba samõsa razo Libena ba samõsa razo Gadoela. 
JOS.12_1.16	Ba samõsa razo Makeda ba samõsa razo Mbetiëli. 
JOS.12_1.17	Ba samõsa razo Dafoea ba samõsa razo Heferi. 
JOS.12_1.18	Ba samõsa razo Gafeka ba samõsa razo Lasaro. 
JOS.12_1.19	Ba samõsa razo Madona ba samõsa razo Hasora. 
JOS.12_1.20	Ba samõsa razo Zimerono Merono ba samõsa razo Nachizafi. 
JOS.12_1.21	Ba samõsa razo Daʼanachi ba samõsa razo Megido. 
JOS.12_1.22	Ba samõsa razo Gedesi ba samõsa razo Jokenea, ba gahe hili Garemeli. 
JOS.12_1.23	Ba samõsa razo Dora, banoea Nafoti Dora, ba samõsa razo niha baero andrõ, ba Giligala. 
JOS.12_1.24	Ba samõza razo Diresa. Tõloe ngafoeloe a sara razo fefoe.
JOS.13_1.1	I. 
JOS.13_1.2	Ba daʼõ danõ si tosai na, si lõ moehalõ: Tanõ Ndrawa Wilisiti maʼafefoe ba tanõ Gesoeri maʼasagõrõ. 
JOS.13_1.3	Iʼotarai Zihora andrõ, ola danõ Miseraji, tánõ ba gatoemboecha loeo, iroegi nola Nekerona andrõ, tánõ jõoe, ba tanõ Ndrawa Ganaʼana labeʼe: salaw̃a Wilisiti andrõ si dalima, salaw̃a Gasa ba salaw̃a Gasoto ba salaw̃a Gasekalo ba salaw̃a Gata ba salaw̃a Nekerona, awõ Ndrawa Gawi andrõ, tánõ raja. 
JOS.13_1.4	Tanõ Ndrawa Ganaʼana andrõ, maʼasagõrõ, ba tanõ Meara, tanõ mbanoea Zidona, iroegi Gafeka, iroegi nola Ndraono Gamori, 
JOS.13_1.5	ba tanõ mbanoea Gebala andrõ, ba hili Libano maʼafefoe, tánõ ba gatoemboecha, iʼotarai Mbaʼali Gado, ba gahe hili Heremono, iroegi tánõ ba Hamata. 
JOS.13_1.6	Dozi banoea ba hili andrõ, iʼotarai hili Libano, iroegi Misirefo Maji, fefoe mbanoea Zidona, ba jaʼodo zanimba fõna ndraono Gizeraëli; faoso manõ ba Ndraono Gizeraëli, laoe dahõdahõ, tána chõra si lõ teboelõ ba ngaʼõtõra, si mane niw̃aʼõgoe chõoe. 
JOS.13_1.7	Ba fosasi saʼae danõ andrõ, tána chõ, ba mado andrõ si siw̃a ba ba zi matonga mado Manase.
JOS.13_1.8	II. 
JOS.13_1.9	Iʼotarai Garoëri andrõ, ba mbewe Garono, mbanoea andrõ ba daloe ndraso, awõ zaloʼo andrõ maʼafefoe — Medeba ba Dibona — 
JOS.13_1.10	awõ fefoe mbanoea Zihona andrõ, razo Ndraono Gamori, ba Hesibona, iroegi nola Ndraono Gamoni, 
JOS.13_1.11	ba Gileadi, awõ danõ Gesoeri andrõ ba tanõ Maʼachati, ba he hili Heremono, maʼafefoe, ba tanõ Mbazana maʼafefoe, 
JOS.13_1.12	iroegi Zalecha, tanõ Ogi andrõ, razo Mbazana, ba Gasaroti ba ba Gederai. Si tosai seboea niha andrõ daʼõ, nilaw̃a Moze ba nitimbania. 
JOS.13_1.13	Ba banoea Gesoeri andrõ ba banoea Maʼachati, ba lõ latimba Iraono Gizeraëli, ba lõ teboelõ ba Ndraono Gizeraëli mbanoea Gesoeri, ba banoea Maʼachati õsa, iroegi maʼõchṍ andre. 
JOS.13_1.14	Ha ba mado Lewi lõ ibeʼe dána chõ; Jehowa, Lowalangi Ndraono Gizeraëli, dána chõra, si mane nifaboeʼoenia chõra. 
JOS.13_1.15	III. 
JOS.13_1.16	Ba tána chõra iʼotarai Garoëri andrõ, ba mbewe Garono, mbanoea andrõ ba daloe ndraso ba saloʼo andrõ fefoe ba ngai Medeba. 
JOS.13_1.17	Hesibona ba banoea si rabõbõ chõra, ba saloʼo tanõ andrõ, Dibona ba Bamoti Mbaʼali ba Beti Mbaʼali Meono, 
JOS.13_1.18	ba Jasa ba Kedemoti ba Mefaʼata, 
JOS.13_1.19	ba Kiriataʼi ba Sibema ba Sereti Sahara, ba hili ba ba ndraso. 
JOS.13_1.20	Ba Beti Weoro ba sanaere hili Wisiga ba Beti Jezimoti, 
JOS.13_1.21	awõ fefoe mbanoea ba saloʼo ba he maʼasagõrõ danõ Zihona andrõ, razo Ndraono Gamori, ba Hesibona, nisoew̃o Moze no, fabaja salaw̃a Ndraono Midiano andrõ: Ewi ba Rekema ba Soeri ba Hoeri ba Reba, awõ Zihona andrõ, ba danõ. 
JOS.13_1.22	Ba he si faeta andrõ, Bileamo, ono Mbeori, ba laboenoe Iraono Gizeraëli siʼõli, awõ dánõ bõʼõ andrõ niboenoera. 
JOS.13_1.23	Ba ola mado Roebeno zoei, ba Joridano, bewenia andrõ. Daʼõ dána ba wabaliw̃a mado Roebeno andrõ, banoea andrõ, awõ halama soja chõra.
JOS.13_1.24	IV. 
JOS.13_1.25	ba tána chõra, ba Jaʼezeri, awõ mbanoea Gileadi fefoe ba matonga danõ Ndraono Gamoni, iroegi Garoëri andrõ, tánõ ba gatoemboecha, iʼotarai Raba. 
JOS.13_1.26	Ba iʼotarai Hesibona, iroegi Ramata Misefe ba Betoni, ba iʼotarai Mahanaʼi, iroegi nola Debira. 
JOS.13_1.27	Ba ba ndraso, ba Beti Harama ba Beti Nimera ba Soechota ba Safona, si tosai banoea Zihona andrõ, razo Hesibona, ola Joridano, iroegi mbalõ mbaw̃a Kineroti, jefo Joridano, tánõ ba gatoemboecha. 
JOS.13_1.28	Daʼõ dána ba mado Gado, balazi wabaliw̃ara, banoea andrõ, awõ halama soja chõra.
JOS.13_1.29	V. 
JOS.13_1.30	Tanõra andrõ, ba iʼotarai Mahanaʼi ba teʼoeʼoe danõ Mbazana maʼafefoe, tanõ Ogi andrõ, razo Mbazana, maʼasagõrõ, awõ fefoe zi fahalama andrõ chõ Jaʼiro, ba Mbazana, õnõ ngafoeloe banoea. 
JOS.13_1.31	Ba si matonga danõ Gileadi ba Asaroti ba Ederai, banoea seboea andrõ ba danõ Ogi ba Mbazana. Daʼõ zi mõi ba Ndraono Machiro andrõ, ono Manase, ba wabaliw̃a zi matonga Ndraono Machiro. 
JOS.13_1.32	Daʼõ danõ nifaosa Moze, ba zaloʼo tanõ Moabi, jefo Joridano, tánõ ba gatoembacha, ba gamaoedoe Jericho. 
JOS.13_1.33	Ba ba mado lewi, ba lõ ibeʼe Moze dána chõra tanõ; Jehowa, Lowalangi ndraono Gizeraëli, dána chõra, si mane nifaboeʼoenia chõra.
JOS.14_1.1	I. 
JOS.14_1.2	Me lafaosa chõra, me fadahõdahõ, si mane niw̃aʼõ Jehowa, nifaʼema Moze, ba wameʼe ba madora andrõ si siw̃a a matonga. 
JOS.14_1.3	Ba ba zi domboea a matonga mado andrõ, ba noa saʼae ibeʼe Moze dána chõra, jefo Joridano. Ba ba mado Lewi, ba lõ ibeʼe dána chõra tanõ, ba ngaira. 
JOS.14_1.4	Me no domboea mado Ndraono Josefo, Manase ba Eferaji. Andrõ lõ labeʼe ba mado Lewi dána chõ ba danõ, ha banoea, nahiara, ba benoea, ba nikoebaloi oerifõ, ba gamagamara. 
JOS.14_1.5	Si mane niw̃aʼõ Moze, si manõ lafatõrõ Iraono Gizeraëli, ba lafaosa danõ.
JOS.14_1.6	II. 
JOS.14_1.7	Õfa woeloe fache ndraʼo, me ifatenge ndraʼodo Moze, enoni Jehowa andrõ, moroi ba Gadesi Mbarenea, ba wamaoeze tanõ, ba oeʼombachaʼõ chõnia zi fadoehoe dõdõgoe. 
JOS.14_1.8	Ba talifoesõgoe andrõ, si mõi awõgoe misi jaw̃a, ba atalõ dõdõ mbanoeada labeʼe, ba jaʼodo, ba no oeʼoʼõ sibai chõ Lowalangigoe, Jehowa. 
JOS.14_1.9	Ba fahõloe Moze, me loeo daʼõ, imane: Si ndroehoendroehoe, chõoe ba chõ maʼoewoemõ danõ andrõ, nihoendragõ gaheoe, tána chõmi, si lõ teboelõ, iroegi zi lõ aetoe, me no oʼoʼõ sibai chõ Lowalangioe, Jehowa! 
JOS.14_1.10	Ba faigi iadaʼe, no iʼorifi ndraʼodo Jehowa, itõrõ niw̃aʼõnia, si õfa woeloe a lima fache andrõ, iʼotarai me iw̃aʼõ daʼõ chõ Moze Jehowa gõtõ wangõrõngõrõ Ndraono Gizeraëli ba danõ si mate, ba tobali w̃aloe ngafoeloe a lima fache ndraʼodo iadaʼe. 
JOS.14_1.11	Ba faʼabõlõgoe na maʼõchṍ, ba si mane me loeo ifatenge ndraʼo Moze; faoma waʼabeʼe mbotogoe, he me loeo daʼõ, ba he maʼõchṍ andre, ba wasõndrata enaʼõ ba ba wofanõfanõ heza mõi. 
JOS.14_1.12	Ba iadaʼe, ba tehe chõgoe hili andre, nitõrõ li Jehowa, me loeo daʼõ; noa sa õrongo, me loeo daʼõ, wa so Ndraono Genaki ba daʼõ, si so banoea seboea ba saro. Te itolodo Jehowa, ba wanimba jaʼira, si mane niw̃aʼõ Jehowa. 
JOS.14_1.13	Ba ifahowoeʼõ ia Josoea ba itehe chõ Galebi andrõ, ono Jefoene, Heberona andrõ, tána chõnia, si lõ teboelõ mitooe. 
JOS.14_1.14	Ba tobali chõ Galebi, ono Jefoene, maʼoewoe Genasi, Heborona andrõ, tána chõnia si lõ teboelõ, iroegi maʼõchṍ andre, bõrõ me no iʼoʼõ sibai chõ Jehowa, Lowalangi Ndraono Gizeraëli. 
JOS.14_1.15	Ba tõi Heberona andrõ fõna, ba Kiriati Garaba (banoea Garaba); fondrege zabõlõ ba ndraono Genaki Garaba andrõ. Ba lõʼõ saʼae fanoewõ ba danõ, no ahono.
JOS.15_1.1	I. 
JOS.15_1.2	Ba olara tánõ raja ba iʼotarai mbalõ ziloeaʼasi, sadõni ia andrõ miraja. 
JOS.15_1.3	Ba tohoetohoenia irege raja hili Nakerabi, misa ba Zini ba misi jaw̃a, miraja, iʼotarai Kadesi Mbarenea, ba noemalõ ba Heserona ba mijaw̃a ba Gadara, ba manalinga ziʼoe ba iroegi Garaka, 
JOS.15_1.4	ba noemalõ misa ba Gasemo ba iroegi nidanõ Miseraji andrõ ba aetoe ba mbewe nasi. 
JOS.15_1.5	Daʼõ nola tánõ raja. Ba ola tánõ ba gatoemboecha ba siloeaʼasi nasio, iroegi loeaha Joridano. Ba ola mijõoe, ba iʼotarai mbalõ ziloeaʼasi, loeaha Joridano andrõ. 
JOS.15_1.6	Ba noemalõ misi jaw̃a ba Mbeti Hogela ba misa, iroegi jõoe Mbeti Garaba ba mijaw̃a, irege gowe Mbohani andrõ, maʼoewoe Roebeno. 
JOS.15_1.7	Ba noemalõ mijaw̃a ba Debira, iʼotarai ndraso Achori andrõ, ba isaw̃a mijõoe Giligala, ba gamaoedoe hili Gadoemi, raja mbombo andrõ. Ba noemalõ ba goemboe loeo andrõ ba iroegi goemboe Rogeli. 
JOS.15_1.8	Ba noemalõ misi jaw̃a ba ndraso chõ Mbeni Hinomo, raja hili Ndraono Jeboesi, jaʼia Jeroezalema andrõ. Ba itohoegõ mijaw̃a, ba zoezoe hili andrõ, tánõ ba gatoemboecha na taʼotarai ndraso chõ Mbeni Hinomo ba mbalõ zaloʼo tanõ Refaʼi, tánõ jõoe. 
JOS.15_1.9	Ba moroi ba zoezoe hili andrõ, ba noemalõ ba goemboe nidanõ Nefetoa andrõ, ba iroegi mbanoea andrõ ba hili Geferona, ba manakõi ba Mbaʼala, jaʼia Kiriati Jeʼari. 
JOS.15_1.10	Ba moroi ba Mbaʼala, ba isaw̃a gaechoela loeo, hili Zeʼira, ba itõrõ gahe hili Jeari, tánõ jõoe; jaʼia Gezalo, ba noemalõ misa ba Mbeti Zemesi ba misa ba Dimena. 
JOS.15_1.11	Ba itohoegõ mijõoe, irege hili Nekerona andrõ ba manakõi ba Zicherona, noemalõ ba hili Mbaʼala ba itohoegõ irege Jabeneli, ba tobali aetoe ba mbewe nasi. 
JOS.15_1.12	Ba ola tánõ ba gaechoela loeo, ba asi seboea, bewenia andrõ. Daʼõ nola Ndraono Joeda andrõ, ba wabaliw̃ara, fasoei.
JOS.15_1.13	II. 
JOS.15_1.14	Ba itimba ba daʼõ Kalebi nono Genaki andrõ, si datõloe, Sezai ba Ahima ba Talamai, ngaʼõtõ Genaki. 
JOS.15_1.15	Ba moroi ba daʼõ mõi ia misi jaw̃a, ba wanoewõ banoea Debira. Ba tõi Debira andrõ fõna, ba Kiriati Zeferi. 
JOS.15_1.16	Ba imane Kalebi: Na so zolaw̃a Giriati Zeferi, na atoeʼa ia, ba oebeʼe chõnia nonogoe Achesa. 
JOS.15_1.17	Ba atoeʼa Goteniëli, ono Genasi, achi Galebi, ba ibeʼe dongania nononia Achesa. 
JOS.15_1.18	Ba me tehalõ ia, ba ifarooe Goteniëli, ba wangandrõ benoea, sagõrõ, chõ namania. Mõi ia tooe moroi ba galide; ba imane chõnia Kalebi: Hana? 
JOS.15_1.19	Ba imane: Beʼe chõgoe howoehowoe! Noa saʼae õbeʼe ndraʼo miraja, ba õbeʼe gõi chõgoe goemboe nidanõ! Ba ibeʼe chõnia goemboe si jaw̃a ba oemboe si tooe.
JOS.15_1.20	III. 
JOS.15_1.21	Ba banoea ba mbalõ danõ Ndraono Joeda andrõ, ba nola Ndraono Gedomo, tánõ raja, ba daʼe dõi: Kabizeʼeli ba Ederi ba Jagoera, 
JOS.15_1.22	ba Kina ba Dimona ba Adada, 
JOS.15_1.23	ba Kedesi ba Hasora ba Jitenani, 
JOS.15_1.24	ba Sifi ba Telemi ba Bealoti, 
JOS.15_1.25	ba Hasara Hadata ba Kerioti Heserona, jaʼia Hasora, 
JOS.15_1.26	ba Amana ba Sema ba Molada, 
JOS.15_1.27	ba Hasara Gada ba Hesimona ba Beti Feleti, 
JOS.15_1.28	ba Hasara Soeali ba Beri Seba ba Bisiotia, 
JOS.15_1.29	ba Baʼala ba Ijima ba Esema, 
JOS.15_1.30	ba Eletoladi ba Kesila ba Horama, 
JOS.15_1.31	ba Sikelagi ba Madimana ba Sanasana, 
JOS.15_1.32	ba Lebaoti ba Silihima ba Aʼina ba Rimona — doea woeloe a siw̃a banoea, awõ zi fahalama chõra. 
JOS.15_1.33	Ba ba ndraso, ba Esaʼola ba Sorea ba Asena, 
JOS.15_1.34	ba Sanoa ba Eni Gani ba Tafoea ba Enamo, 
JOS.15_1.35	ba Jaramoeti ba Adoela ba Socho ba Aseka, 
JOS.15_1.36	ba Saʼaraʼi ba Aditaʼi ba Gedera ba Gederotaʼi — feleõfa banoea, awõ zi fahalama chõra. 
JOS.15_1.37	Ba Senana ba Hadasa ba Migidala Gado. 
JOS.15_1.38	Ba Dileano ba Misefe ba Jokiteʼeli, 
JOS.15_1.39	ba Lachisi ba Bosakati ba Egelona, 
JOS.15_1.40	ba Kabona ba Lamasi ba Kiteli, 
JOS.15_1.41	ba Gederoti ba Beti Dagono ba Naʼama ba Makeda, — feleõnõ banoea, awõ zi fahalama chõra. 
JOS.15_1.42	Ba Libena ba Eteri ba Asana, 
JOS.15_1.43	ba Jifita ba Asena ba Nesibi, 
JOS.15_1.44	ba Kegila ba Achisibi ba Maresa, — siw̃a banoea, awõ zi fahalama chõra. 
JOS.15_1.45	Ba Ekerona, awõ zi fabõbõ ba daʼõ ba si fahalama chõra. 
JOS.15_1.46	Fefoe, iʼotarai Nekerona, noemalõ ba mbewe nasi, ba ngai Gasoto, awõ zi fahalama chõra. 
JOS.15_1.47	Ba Asoto andrõ ba si fabõbõ chõra ba si fahalama, ba Gasa, awõ zi fabõbõ chõra, awõ zi fahalama, iroegi nidanõ Miseraji andrõ; ba ola nasi seboea andrõ, bewenia. 
JOS.15_1.48	Ba ba zohili, ba Samiri ba Jatiri ba Socho, 
JOS.15_1.49	ba Dana ba Kiriati Sana, jaʼia Debira andrõ, 
JOS.15_1.50	ba Anaba ba Esihemo ba Anima, 
JOS.15_1.51	ba Gosena ba Holono ba Gilo — felezara banoea, awõ zi fahalama chõra. 
JOS.15_1.52	Ba Araba ba Doema ba Eseano, 
JOS.15_1.53	ba janoema ba Beti Tafoea, ba Afeka, 
JOS.15_1.54	ba Hoemeta ba Kiriati Garaba, jaʼia Heberona andrõ, ba Siora — siw̃a banoea, awõ zi fahalama chõra. 
JOS.15_1.55	Ba Maʼona ba Karemeli ba Sifi ba Joeta, 
JOS.15_1.56	ba Jezereʼeli ba Jokedea ba Sanoa, 
JOS.15_1.57	ba Kaʼino ba Gibea ba Timena —foeloe banoea, awõ zi fahalama chõra. 
JOS.15_1.58	Ba Halihoela ba Betisoeri ba Gedoro, 
JOS.15_1.59	ba Maʼarata ba Beti Anota ba Eleteko, — õnõ banoea, awõ zi fahalama chõra. 
JOS.15_1.60	Ba Kiriati Mbaʼali, jaʼia Giriati Jeari, ba Raba — domboea banoea, awõ zi fahalama chõra. 
JOS.15_1.61	Ba ba danõ si mate, ba Beti Garaba ba Midini ba Sechacha, 
JOS.15_1.62	ba Nibesana ba Iri Hamelachi ba Engedi, — õnõ banoea, awõ zi fahalama chõra. 
JOS.15_1.63	Ba Iraono Jeboesi andrõ, banoea, Jeroezalema, ba tebai latimba Iraono Joeda, ba tobali oroedoe ba Ndraono Joeda Ndraono Jeboesi andrõ ba Jeroezalema, iroegi maʼõchṍ andre.
JOS.16_1.1	I. 
JOS.16_1.2	Ba iʼotarai Mbetiëli [ola andrõ] isaw̃a Loesi ba misa ba danõ Gareki, ba Gataroti. 
JOS.16_1.3	Ba isaw̃a mitooe ba gaechoela loeo, ba danõ Ndraono Jefeleti, iroegi danõ Mbeti Horona tooe ba irege Geseri ba aetoe ba mbewe nasi. 
JOS.16_1.4	Daʼõ nitema Ndraono Josefo andrõ, Manase ba Eferaji, tána chõra ba ndraono mitooe.
JOS.16_1.5	II. 
JOS.16_1.6	Ba ola tánõ jõoe, ba Michemeta ba isaw̃a tánõ ba gatoemboecha ba Daʼanata Silo ba itõrõ zinga daʼõ, tánõ ba gatoemboecha, iʼotarai Janoha. 
JOS.16_1.7	Ba iʼotarai Janoha, ba noemalõ mitooe ba Gataroti ba ba Naʼarata ba faola ba danõ Jericho andrõ ba aetoe ba mbewe Joridano. 
JOS.16_1.8	Ba iʼotarai Dafoea, ba itoetoeroe gaechoela loeo, noemalõ ba mbombo Kana ba aetoe ba mbewe nasi. Daʼõ dána ba Ndraono Geferaji, ba wabaliw̃ara, si lõ teboelõ ba Ndraono mitooe. 
JOS.16_1.9	Ba banoea andrõ, niʼoniagõ banoea Ndraono Geferaji ba danõ Ndraono Manase, banoea andrõ fefoe, awõ zi fahalama chõra. 
JOS.16_1.10	Ba lõ latimba Ndrawa Ganaʼana ba Geseri. Ba tobali oroedoe ba Ndraono Geferaji Ndrawa Ganaʼana, iroegi maʼõchṍ andre, ba tobali sangai halõw̃õ chõra.
JOS.17_1.1	I. 
JOS.17_1.2	Ba dozi maʼoewoe Manase, si tosai, ba latema dána chõra, balazi wabaliw̃ara: maʼoewoe Gabiëzeri ba maʼoewoe Heleki ba maʼoewoe Gazeriëli ba maʼoewoe Zechema ba maʼoewoe Heferi ba maʼoewoe Zemida. Daʼõ ndra matoea, maʼoewoe Manase, ono Josefo, ba wabaliw̃ara. 
JOS.17_1.3	Ba chõ Zelofadi, ono Heferi ono Gileadi ono Machiro ono Manase, ba lõ ono matoea, ha ono alawe; ba daʼe dõi nononia alawe: Mala ba Noa ba Hogela ba Milika ba Tirisa. 
JOS.17_1.4	Ba mõi ira chõ Geleazari ere andrõ ba chõ Josoea, ono Noeni, ba ba zalaw̃a andrõ, lamane: No iw̃aʼõ Jehowa, labeʼe dána chõma gõi, ba ngai ndra talifoesõma. Ba ibeʼe chõra, dali goroisa Jehowa andrõ, dána chõra, ba ngai ndra talifoesõ namara. 
JOS.17_1.5	Tobali dafoeloe moʼoeracha ba mado Manase, lõ lai danõ Gileadi ba tanõ Mbazana, jefo Joridano, 
JOS.17_1.6	me latema gõi dána chõra maʼoewoe Manase ono alawe, ba ngai miʼoewoenia ono matoea. Ba tanõ Gileadi andrõ, ba tána ba zi tosai maʼoewoe Manase. 
JOS.17_1.7	Ba ola danõ mado Manase, ba iʼotarai danõ Mado Gaseri, noemalõ ba Michimeta, tánõ ba gatoemboecha iʼotarai Zichema. Ba isaw̃a gambõlõ ba mbanoea Neni Dafoea. 
JOS.17_1.8	Tanõ Dafoea andrõ, ba ba mado Manase ba banoea Dafoea, ba nola Manase, ba ba mado Geferaji. 
JOS.17_1.9	Ba itohoegõ mitooe ola, ba mbombo Kana, bewe nidanõ tánõ raja; banoea daʼõ, ba gotaloea mbanoea mado Manase, ba tána ba mado Geferaji. Ba iʼõtõ nidanõ ola mado Manase, ihene mbewenia tánõ jõoe ba aetoe ba mbewe nasi. 
JOS.17_1.10	Tánõ raja, ba ba mado Geferaji, ba tánõ jõoe, ba ba mado Manase, ba ola mbewe nasi. Ba tánõ jõoe, ba faola ba mado Gaseri, ba tánõ ba gatoemboecha, ba ba mado Isasari. 
JOS.17_1.11	Ba ba danõ mado Isasari ba ba dánõ mado Gaseri, ba banoea Manase na Mbeti Zeana ba si fahalama chõra, ba Jibelea ba si fahalama chõra ba banoea Dora ba si fahalama chõra ba banoea Neni Dora ba si fahalama chõra ba banoea Daʼanachi ba si fahalama chõra, ba si tõloe hili banoea Megido ba si fahalama chõra andrõ. 
JOS.17_1.12	Ba tebai latimba mbanoea daʼõ no mege mado Manase, ba tobali faloecha Ndrawa Ganaʼana lõ teboelõ ira ba danõ daʼõ. 
JOS.17_1.13	Ba me itoegoe abõlõ Ndraono Gizeraëli, ba labeʼe sangai halõw̃õra Ndrawa Ganaʼana andrõ: ba lõ aloea latimba.
JOS.17_1.14	II. 
JOS.17_1.15	Ba imane chõra Josoea: Na no ato ami, ba miʼae mijaw̃a ba hili ba zatoea eoe, molahoi chõmi ba daʼõ, ba danõ Ndraono Weresi ba ba danõ Ndrawa Refaʼi, na ambõ tanõ chõmi ba hili mado Geferaji! 
JOS.17_1.16	Ba lamane Iraono Josefo: Ambõ tanõma hili andrõ, ba no mokoereta siʼõli Ndrawa Ganaʼana andrõ fefoe, ba ndraso andrõ ba banoea Mbeti Zeana, awõ zi fahalama chõra ba ba ndraso Jezereʼeli andrõ. 
JOS.17_1.17	Ba imane Josoea ba maʼoewoe Josefo andrõ, mado Geferaji, ba ba mado Manase: Ato ami ba sabõlõ, bõi ha samboea mado motanõ chõmi; 
JOS.17_1.18	labeʼe chõmi zamboea hili: na no satoea eoe, ba miʼobõ, ba chõmi gõi zi faola ba daʼõ. Mitimba saʼae Ndrawa Ganaʼana andrõ, me no mokoereta siʼõli ira ba me no sabõlõ.
JOS.18_1.1	I. 
JOS.18_1.2	Ba fitoe mado zi tosai Iraono Gizeraëli, ba zi lõ moefaosa tanõ na. 
JOS.18_1.3	Ba imane Josoea ba Ndraono Gizeraëli: Ha waʼara orõrõ manõ ami, wa lõ mõi ami, ba wangai chõmi tanõ andrõ, nibeʼe Jehowa, Lowalangi ndra toeami, chõmi? 
JOS.18_1.4	Miʼohe chõgoe niha, datõloe zamboea mado, ba daʼoefatenge ira, enaʼõ mõi ira manõrõi tanõ, enaʼõ labeʼe ba zoera he ndrege dána chõra, ba mangawoeli ira chõgoe. 
JOS.18_1.5	Ba ndramoeʼofitoe, wamaosa chõra. Ba mado Joeda dána chõra raja ba ba mado Josefo dána chõra jõoe, lõ teboelõ. 
JOS.18_1.6	Ba jaʼami, na no miʼofitoe, ba mibeʼe ba zoera ba miʼohe chõgoe ba daʼe, enaʼõ oelaoe dahõdahõ chõmi ba daʼe, fõna Lowalangida Jehowa. 
JOS.18_1.7	Ba mado Lewi sa, ba lõ tána chõra tanõ ba ngaimi; faʼaʼere andrõ chõ Jehowa dána chõra. Ba mado Gado andrõ ba mado Roebeno ba si matonga mado Manase, ba no latema dána chõra jefo Joridano, tánõ ba gatoemboecha, nihonogõi genoni Jehowa andrõ, Moze, chõra. 
JOS.18_1.8	Ba maoso ira, mofanõ. Ba ifobawa lala chõra Josoea, me mofanõ ira, ba wameʼe ba zoera danõ andrõ, imane: Miʼaeʼe, mitõrõi danõ, mibeʼe ba zoera ba mifoeli ami chõgoe; ba oelaoe dania dahõdahõ chõmi, fõna Jehowa, ba daʼe, ba Zilo. 
JOS.18_1.9	Ba mofanõ ira, latõrõi danõ, laʼofitoe wameʼe ba zoera, lafaigi mbanoea, ba lafoeli ira chõ Josoea ba golombasew̃a ba Zilo. 
JOS.18_1.10	Ba ilaoe dahõdahõ chõra Josoea, fõna Jehowa ba Zilo, ifaosa ba daʼõ danõ ba Ndraono Gizeraëli, dali wabaliw̃ara.
JOS.18_1.11	II. 
JOS.18_1.12	Ba olara tánõ jõoe, ba iʼotarai Joridano, ba noemalõ mijaw̃a ba mboto hili, jõoe Jericho, ba itohoegõ mijaw̃a ba hili andrõ, tánõ ba gaechoela, ba noemalõ ba danõ si mate andrõ, ba Mbeti Awena. 
JOS.18_1.13	Ba iʼotarai daʼõ, ba noemalõ ba Loesi, ihene dánõ raja mboto hili Loesi andrõ, jaʼia Mbetiëli andrõ, ba noemalõ misi tooe ba Gateroti Adara, ba hili andrõ, raja Mbeti Horona tooe. 
JOS.18_1.14	Ba ikõiʼõ ia, itoetoeroe misi tooe, raja hili andrõ, fõnafõna Mbeti Horona, tánõ raja, ba aetoe tánõ ba Giriati Mbaʼali, jaʼia Giriati Jeari, banoea Ndraono Joeda. Daʼõ nola tánõ ba gaechoela loeo. 
JOS.18_1.15	Ba ola tánõ raja, ba iʼotarai mbalõ mbanoea Giriati Jeari ba noemalõ misa, itoetoeroe nasi, ba iroegi goemboe nidanõ Nefetoa andrõ. 
JOS.18_1.16	Ba noemalõ mitooe ba mbalõ hili andrõ, ba ngai ndraso chõ Mbeni Hinomo, tánõ ba gatoemboecha, jõoe ndraso Refaʼi. Ba isaw̃a mitooe ba ndraso chõ Hinomo, raja mboto hili Ndrawa Jeboesi andrõ, ba itohoegõ mitooe ba goemboe Rogeli. 
JOS.18_1.17	Ba ikõiʼõ ia mijõoe, isaw̃a Neni Zemesi ba itohoegõ, irege Gelilota, ba gamaoedoe hili Gadoemi. Ba noemalõ mitooe ba gowe Mbohani andrõ, ono Roebeno, 
JOS.18_1.18	isaw̃a mboto hili andrõ ba gamaoedoe Garaba, tánõ jõoe, ba mitooe ba Garaba. 
JOS.18_1.19	Ba noemalõ misa, iroegi jõoe mboto hili Mbeti Hogela ba aetoe ba mbalõ ziloeaʼasi nasio tánõ jõoe, ba loeaha Joridano. Daʼõ nola tánõ raja. 
JOS.18_1.20	Ba tánõ ba gatoemboecha, ba Joridano nola. Daʼõ nola dána ba mado Mbenijami, ba wabaliw̃ara. 
JOS.18_1.21	Ba tõi mbanoea mado Mbenijami, ba Jericho ba Beti Hogela ba Emeki Kesisi, 
JOS.18_1.22	ba Beti Garaba ba Semaraʼi ba Betiëli, 
JOS.18_1.23	ba Awimi ba Hafara ba Ofera, 
JOS.18_1.24	ba Kefara Amoni ba Ofeni ba Geba — felendroea banoea, awõ zi fahalama chõra. 
JOS.18_1.25	Ba Gibeona ba Rama ba Beʼeroti 
JOS.18_1.26	ba Misefe ba Kefira ba Mosa. 
JOS.18_1.27	Ba Rekema ba Jirifeʼeli ba Tarala, 
JOS.18_1.28	ba Sela ba Elefi ba banoea ndraono Jeboesi andrõ, jaʼia Jeroezalema, ba Gibeati ba Kiriati — feleõfa banoea, awõ zi fahalama chõra. Daʼõ dána ba mado Mbenijami ba wabaliw̃ara.
JOS.19_1.1	I. 
JOS.19_1.2	Tána chõra Mbereseba ba Saba ba Molada; 
JOS.19_1.3	ba Hasara Zoeala ba Bala ba Esema 
JOS.19_1.4	ba Eli Dolada ba Betoeli ba Horama, 
JOS.19_1.5	ba Sikelagi, ba Beti Marakobo ba Hasara Zoesa, 
JOS.19_1.6	ba Beti Lebaʼoti ba Saroehe — feledõloe banoea, awõ zi fahalama chõra. 
JOS.19_1.7	Ba Eni Rimono ba Eteri ba Asana — õfa banoea, awõ zi fahalama chõra; 
JOS.19_1.8	fabaja banoea sideʼide fefoe, si tefasoei banoea seboea andrõ no mege, iroegi Mbaʼalati Mbeʼeri jaʼia Rama raja. Daʼõ dána ba mado Zimeoni ba wabaliw̃ara. 
JOS.19_1.9	Ba no ba dána ba mado Joeda lahalõ dána ba mado Zimeoni. Me no tõra waʼebolo ba mado Joeda, andrõ wa labeʼe ba Ndraono Zimeoni õsa chõra.
JOS.19_1.10	II. 
JOS.19_1.11	Ba tánõ ba gaechoela, ba noemalõ mijaw̃a nolara, ba Marela, itõrõ zinga Dabeseti ba bewe mbombo andrõ, ba ngai Jokenea tánõ ba gatoemboecha. 
JOS.19_1.12	Ba tánõ ba gatoemboecha loeo, ba itoetoeroe danõ Gisiloti Dabora, iʼotarai Zarida, ba itohoegõ ba Daberata ba mijaw̃a ba Jafia. 
JOS.19_1.13	Ba iʼotarai daʼõ, ba isaw̃a ba gatoemboecha loeo Gata Heferi ba Eti Gasimi ba itohoegõ ba Rimona ba ikõiʼõ ia ba Nea. 
JOS.19_1.14	Ba ifasoei daʼõ mijõoe, ba Hanato, ba aetoe ba ndraso Jefita Eli. 
JOS.19_1.15	Katata ba Nahala ba Simerono ba Jidala ba Betilechema, — felendroea banoea, awõ zi fahalama chõra. 
JOS.19_1.16	Daʼõ dána ba mado Zeboeloni ba wabaliw̃ara: banoea no mege, awõ zi fahalama chõra.
JOS.19_1.17	III. 
JOS.19_1.18	Tána chõra Jezereʼeli ba Kesoeloti ba Soenema, 
JOS.19_1.19	ba Hafaraʼi ba Siona ba Anaharata 
JOS.19_1.20	ba Rabiti ba Kisiona ba Ebesi, 
JOS.19_1.21	ba Remeti ba Eni Gani ba Eni Hada ba Beti Wasesi, 
JOS.19_1.22	ba ihene Dabora ola andrõ ba Sahasima ba Beti Zemesi ba aetoe ba Joridano — feleõnõ banoea, awõ zi fahalama chõra. 
JOS.19_1.23	Daʼõ dána ba mado Isasari, ba wabaliw̃ara: banoea andrõ, awõ zi fahalama chõra.
JOS.19_1.24	IV. 
JOS.19_1.25	Chõra Helikata ba Hali ba Beteni ba Achisafi, 
JOS.19_1.26	ba Alamelechi ba Ameada ba Miseala, ba iroegi hili Garemeli, tánõ ba mbewe nasi, ba Sihora Libenati. 
JOS.19_1.27	Ba isaw̃a tánõ ba gatoemboecha Mbeti Dagono ola andrõ, ihene danõ mado Zeboeloni ba daso Jefita Eli, jõoe, ba Beti Emeki ba Negieli ba itohoegõ mijõoe ba Gaboela, 
JOS.19_1.28	ba ba Geberono ba ba Rehobo ba ba Gamoni ba ba Kana ba iroegi mbanoea seboea andrõ, Sidona. 
JOS.19_1.29	Ba ifoeli foeri ba Rama, ba iroegi mbanoea saro andrõ, Tiro; ba isaw̃a Hosi, ba aetoe ba mbewe nasi, tánõ ba Nachisibi. 
JOS.19_1.30	Ba Ako ba Afeki ba Rehobo — doea woeloe a roea banoea, awõ zi fahalama chõra. 
JOS.19_1.31	Daʼõ dána ba mado Gaseri, ba wabaliw̃ara: banoea no mege, awõ zi fahalama chõra.
JOS.19_1.32	V. 
JOS.19_1.33	Ba olara, ba iʼotarai Helefi, manawa andrõ ba zinga Zaʼanani, ba Adami Nekebi ba Jabineʼeli, ba iroegi Lakoema ba aetoe ba Joridano. 
JOS.19_1.34	Ba isaw̃a misi tooe Gasinoti Dabora, ba itohoegõ ba Hoekoko, ihene raja danõ mado Zeboeloni ba tanõ mado Gaseri, tánõ ba gaechoela; Joridano tánõ ba gatoemboecha. 
JOS.19_1.35	Ba banoea saro Zidimi ba Seri ba Hamata ba Rakata ba Kinereti, 
JOS.19_1.36	ba Adama ba Rama ba Hasora, 
JOS.19_1.37	ba Kedesi ba Ederai ba Eni Hasora, 
JOS.19_1.38	ba Jireono ba Migedali Eli ba Horema ba Beti Ganata ba Beti Zemesi — samboea ambõ doea woeloe banoea, awõ zi fahalama chõra. 
JOS.19_1.39	Daʼõ dána ba mado Nafetali, ba wabaliw̃ara: banoea andrõ, awõ zi fahalama chõra.
JOS.19_1.40	VI. 
JOS.19_1.41	Ba tána chõra, ba Sorea ba Esaʼola ba Iri Zemesi, 
JOS.19_1.42	ba Saʼalabi ba Ajalona ba Jitela, 
JOS.19_1.43	ba Elono ba Timenata ba Ekerona, 
JOS.19_1.44	ba Eliteke ba Gibetona ba Baʼalata, 
JOS.19_1.45	ba Jehoedi ba Bene Mbaraki ba Gata Rimona, ba Me Jarako ba Rakona, 
JOS.19_1.46	fabaja tanõ tánõ ba Jafo. 
JOS.19_1.47	Ba tetimba mado Dano andrõ, lahalõ danõra niha bõʼõ. Ba maoso mado Dano, lasoewõ Lasema lalaw̃a bawa ziʼõli ba lahalõ nahiara mbanoea andrõ ba labeʼe tõi Lesema andrõ Dano, tõi woeroegõra Dano andrõ. 
JOS.19_1.48	Daʼõ dána ba mado Dano andrõ, ba wabaliw̃ara: banoea andrõ, awõ zi fahalama chõra.
JOS.19_1.49	VII. 
JOS.19_1.50	Laʼoʼõ niw̃aʼõ Jehowa, latehe chõnia mbanoea andrõ, niʼandrõnia, Timenata Zera, ba hili mado Geferaji. Ba iʼaroʼõ mbanoea andrõ ba ibaliʼõ nahiania. 
JOS.19_1.51	Daʼõ dána chõra, nifaosa Geleazari ere andrõ ba Josoea, ono Noeni ba satoea mado Ndraono Gizeraëli andrõ, ba Zilo, fõna Jehowa, ba zinga mbawandroehõ nose gamaboeʼoela li, nilaoe dahõdahõ. Ba tobali awai wamaosa tanõ.
JOS.20_1.2	Õmane ba Ndraono Gizeraëli: Mihonogõi mbanoea saw̃atõ andrõ, niʼoroiʼõgoe chõ Moze, niw̃aʼõ chõmi: 
JOS.20_1.3	Enaʼõ isaw̃a daʼõ na so zi no mamoenoe niha si tenga niʼodõdõgõ, si lõ moedõnadõna, enaʼõ saw̃atõmi ba zolaoe balõ. 
JOS.20_1.4	Ba sanaw̃a banoea daʼõ, ba jamoeʼiagõ zinga mbawa gõli mbanoea ba jamoeʼombachaʼõ ba zatoea mbanoea andrõ hoehoeonia ba ndramoefaʼamõi ia jomo chõra, ndramoetehe chõnia nahia, ba wangiagõ daʼõ chõra. 
JOS.20_1.5	Ba na igohi ia solaoe balõ, ba lõ tola labeʼe ba dangania zangeʼe andrõ, me tenga niʼodõdõgõ wamoenoenia awõnia, me tenga fatioesa mege mbõrõ. 
JOS.20_1.6	Ba jamoeʼiagõ mbanoea andrõ, irege no moeʼohe ia ba waloechata mbanoea, ba wangetoeʼõ hoekoenia — irege mate gere seboea, ere seboea na loeo daʼõ. Awena dania tola mangawoeli zangeʼe andrõ ba mbanoeara ba ba nomonia, ba mbanoea ba zi otorai ia mege woloi. 
JOS.20_1.7	Ba laʼamoniʼõ Gedesi ba Galilaia, ba hili mado Nafetali ba Sichema ba hili mado Geferaji ba Kiriati Garaba, Heberona andrõ, ba hili mado Joeda. 
JOS.20_1.8	Ba jefo Joridano, ba gamaoedoe Jericho, tánõ ba gatoemboecha, lahonogõi Mbeseri ba danõ si mate, ba zaloʼo, banoea mado Roebeno, ba Ramoti ba danõ Gileadi, banoea mado Gado, ba Golana, ba danõ Mbazana, banoea mado Manase. 
JOS.20_1.9	Daʼõ mbanoea andrõ, nihonogõi ba Ndraono Gizeraëli fefoe ba ba niha bõʼõ, si fatewoe gana chõra, enaʼõ ba daʼõ lasaw̃a dozi samoenoe niha, si lõ moeʼodõdõgõ, enaʼõ lõ iboenoe ira solaoe balõ, lõ moeʼohe ba waloechata mbanoea.
JOS.21_1.1	I. 
JOS.21_1.2	lamane chõra ba daʼõ ba Zilo ba danõ Ganaʼana: No iw̃aʼõ Jehowa, nifaʼema Moze tebeʼe chõma mbanoea, nahiama, awõ mbenoea ba ngai, ba nikoebaloi oerifõma. 
JOS.21_1.3	Ba labeʼe ba mado Lewi Iraono Gizeraëli dána chõra õsa, mbanoea andrõ, awõ mbenoea ba ngai, ba nikoebaloi oerifõra, laʼoʼõ niw̃aʼõ Jehowa. 
JOS.21_1.4	Ba aloea dahõdahõ ba ngaʼõtõ Gahati andrõ; ba tebeʼe ba ndraono Gaʼaroni ere andrõ, mado Lewi, ba feledõloe banoea, nilaoe dahõdahõ; banoea mado Joeda ba banoea mado Zimeoni ba banoea mado Mbenijami. 
JOS.21_1.5	Ba ba maʼoewoe Gahati tánõ bõʼõ, ba foeloe banoea, nilaoe dahõdahõ, banoea wabaliw̃a mado Geferaji ba banoea mado Dano ba banoea zi matonga mado Manase. 
JOS.21_1.6	Ba ba maʼoewoe Gereso, ba feledõloe banoea, nilaoe dahõdahõ, banoea wabaliw̃a mado Isasari ba banoea mado Gaseri ba banoea mado Nafetali ba banoea zi matonga mado Manase ba Mbazana. 
JOS.21_1.7	Ba ba wabaliw̃a maʼoewoe Merari, ba felendroea banoea, banoea mado Roebeno ba banoea mado Gado ba banoea mado Zeboeloni. 
JOS.21_1.8	Ba latehe ba mado Lewi andrõ Iraono Gizeraëli mbanoea no mege, fabaja benoea ba ngai, dali dahõdahõ, laʼoʼõ niʼoroiʼõ Jehowa chõ Moze.
JOS.21_1.9	II. 
JOS.21_1.10	Ba tetehe ba ndraono Gaʼaroni, ngaʼõtõ Gahati, ono Lewi, chõra sa dahõdahõ si fõfõna. 
JOS.21_1.11	Latehe chõra mbanoea Garaba andrõ, ama Genoki, jaʼia Heberona, ba hili mado Joeda, awõ mbenoea si tefasoei jaʼia. 
JOS.21_1.12	Ba naha zinanõ ba ngai mbanoea, awõ halama, si fabõbõ chõnia, ba labeʼe chõ Galebi, ono Jefoene, tána chõnia, si lõ teboelõ. 
JOS.21_1.13	Ba ba maʼoewoe Gaʼaroni, ere andrõ, ba latehe mbanoea saw̃atõ zangeʼe andrõ, Heberona andrõ, fabaja benoea ba ngai ba Libena, fabaja benoea, 
JOS.21_1.14	ba Jatiro, fabaja benoea ba Esemoa, fabaja benoea, 
JOS.21_1.15	ba Holona, fabaja benoea, ba Debira, fabaja benoea, 
JOS.21_1.16	ba Asana, fabaja benoea, ba Joeta, fabaja benoea, ba Beti Zemesi, fabaja benoea — siw̃a banoea, banoea mado no mege, si domboea. 
JOS.21_1.17	Ba banoea mado Mbenijami: Gibeona, fabaja benoea ba ngai, ba Geba, fabaja benoea, 
JOS.21_1.18	ba Anatoti, fabaja benoea, ba Alamo, fabaja benoea — õfa banoea. 
JOS.21_1.19	Tobali tetehe ba maʼoewoe Gaʼaroni, ere andrõ, ba feledõloe banoea fefoe, fabaja benoea ba ngai.
JOS.21_1.20	III. 
JOS.21_1.21	Latehe chõra mbanoea saw̃atõ zangeʼe andrõ, Sichema, fabaja benoea ba ngai, ba hili mado Geferaji ba Geseri, fabaja benoea, 
JOS.21_1.22	ba Kibisaʼi, fabaja benoea, ba Beti Horona, fabaja benoea — õfa banoea. 
JOS.21_1.23	Ba banoea mado Dano: Eliteke, fabaja benoea, ba Gibetona, fabaja benoea, 
JOS.21_1.24	ba Ajalona, fabaja benoea, ba Gata Rimono, fabaja benoea — õfa banoea. 
JOS.21_1.25	Ba banoea zi matonga mado Manase: Taʼanache, fabaja benoea, ba Jibelea, fabaja benoea — domboea banoea. 
JOS.21_1.26	Tobali tetehe ba wabaliw̃a maʼoewoe Gahati, si tosai andrõ, ba foeloe banoea fefoe, fabaja benoea ba ngai.
JOS.21_1.27	IV. 
JOS.21_1.28	Ba banoea mado Isasari: Kisiona, fabaja benoea, ba Daberata, fabaja benoea, 
JOS.21_1.29	ba Jaramoeta, fabaja benoea, ba Eni Gani, fabaja benoea — õfa banoea. 
JOS.21_1.30	Ba banoea mado Gaseri: Mizeali, fabaja benoea, ba Abedono, fabaja benoea. 
JOS.21_1.31	Ba Helikata, fabaja benoea ba Rehobo, fabaja banoea — õfa banoea. 
JOS.21_1.32	Ba banoea mado Nafetali: banoea saw̃atõ zangeʼe andrõ, Kedesi ba Galilaia, fabaja benoea, ba Hamoti Dora, fabaja benoea ba Karatana fabaja benoea — tõloe banoea. 
JOS.21_1.33	Tobali tetehe ba wabaliw̃a maʼoewoe Gereso andrõ feledõloe banoea, fabaja benoea ba ngai.
JOS.21_1.34	V. 
JOS.21_1.35	ba Dimena, fabaja benoea, ba Nahalala, fabaja benoea — õfa banoea. 
JOS.21_1.36	Ba banoea mado Roebeno: banoea saw̃atõ zangeʼe andrõ, Beseri andrõ, ba danõ si mate, fabaja benoea, ba Jasa, fabaja benoea. 
JOS.21_1.37	Ba Kedemoti, fabaja benoea, ba Mefaʼata, fabaja benoea — õfa banoea. 
JOS.21_1.38	Ba banoea mado Gado: banoea saw̃atõ zangeʼe andrõ, Ramoti ba danõ Gileadi, fabaja benoea, ba Mahanaʼi, fabaja benoea, 
JOS.21_1.39	ba Hesibona, fabaja benoea, ba Jaʼezeri, fabaja benoea — õfa banoea fefoe. 
JOS.21_1.40	Tobali tetehe ba wabaliw̃a maʼoewoe Merari andrõ, si tosai fabaliw̃a mado Lewi, felendroea banoea fefoe, tána chõra, nilaoe dahõdahõ. 
JOS.21_1.41	Ba banoea mado Lewi andrõ, ba no õfa woeloe a w̃aloe, fabaja benoea, si teʼoeʼoe ba dána Ndraono Gizeraëli [bõʼõ]. 
JOS.21_1.42	Ba banoea no mege, ba samboesamboea banoea, fabaja benoea, si tefasoei jaʼia; dozi banoea no mege, ba si manõ.
JOS.21_1.43	VI. 
JOS.21_1.44	Ba tefasoei danõra, ba ahono ibeʼe Jehowa, itõrõ nifaboeʼoenia, chõ ndra toeara, fahõloesa. Lõ si lõ teʼala chõra emalira; ibeʼe ba dangara nemalira fefoe Jehowa. 
JOS.22_1.1	I. 
JOS.22_1.2	ba imane chõra: No miʼõʼõ fefoe niw̃aʼõ genoni Jehowa andrõ, Moze, chõmi ba no mifondrondrongo ligoe, fefoe hadia ia niw̃aʼõgoe chõmi. 
JOS.22_1.3	Lõ si farõi ami ba dalifoesõmi, gõtõ waʼara andrõ, iroegi maʼõchṍ andre, ba no miʼoʼõ goroisa Lowalangimi, Jehowa, lõ si fahole. 
JOS.22_1.4	Ba no faloecha waʼahono dalifoesõmi, ibeʼe Lowalangimi, Jehowa, itõrõ nifaboeʼoenia chõra; ba mifoeli saʼae ami chõmi, ba danõ tána chõmi, nitehe genoni Jehowa andrõ, Moze, chõmi, jefo Joridano. 
JOS.22_1.5	Ba bõi olifoe ami, jamoroi siʼaikõ ba dõdõmi woloʼõ oroisa andrõ nibeʼe genoni Jehowa andrõ, Moze, chõmi ba amachoitania, fa miʼomasiʼõ Lowalangi, Jehowa, fa bõi mamalõmalõ wanõrõmi lala andrõ chõnia, fa miʼoʼõ goroisania, fa molemba ami chõnia, fa mihorigõ dõdõmi ba eraʼerami, weʼamõi enoninia! 
JOS.22_1.6	Ba iʼefaʼõ ira Josoea, ifahowoeʼõ ba ifofanõ, ba lafoeli ira chõra. 
JOS.22_1.7	Ba ba zi matonga mado Manase ba no itoetoeroe Moze danõ Mbazana; ba ba zi matonga, ba no itoetoeroe Josoea ba ngai dalifoesõra ba zi tambai Joridano, tánõ ba gaechoela. Ba me ifofanõ ira chõra Josoea, me no ifahowoeʼõ ira, 
JOS.22_1.8	ba lafoeli ira chõra; no oja chõra girõgirõ, oja sibai goerifõ ba firõ ba anaʼa ba tõla ba siʼõli ba no fahõna noecha, ba lafaosa, labeʼe ba dalifoesõra õsa, nihalõra ba nemalira andrõ.
JOS.22_1.9	II. 
JOS.22_1.10	Ba me laroegi danõ ba zinga Joridano, ba danõ Ganaʼana, ba lafazõchi naha wameʼe soemange, seboea, mado Roebeno ba mado Gado ba si matonga mado Manase, ba daʼõ ba mbewe Joridano. 
JOS.22_1.11	Ba larongo Iraono Gizeraëli bõʼõ: Hiza, no lafazõchi naha wameʼe soemange mado Roebeno ba mado Gado ba si matonga mado Manase, ba gamaoedoe danõ Ganaʼana, ba zinga Joridano, ba danõ ba zi tambai Ndraono Gizeraëli. 
JOS.22_1.12	Ba me larongo daʼõ Iraono Gizeraëli, ba faloecha mbanoeara fefoe ba Zilo, ba wanoewõ jaʼira.
JOS.22_1.13	III. Ba lafatenge zinenge Iraono Gizeraëli, ba weʼamõi ba mado Roebeno ba ba mado Gado ba ba zi matonga mado Manase, Fineha andrõ, 
JOS.22_1.14	ono Geleazari ere andrõ, awõ zalaw̃a, dafoeloe, samõsa zamboea mado, mado Ndraono Gizeraëli fefoe; dozi ira, ba no satoea wabaliw̃a madora, ba ngahõnõ Ndraono Gizeraëli andrõ. 
JOS.22_1.15	Ba me no laroegi mado Roebeno ba mado Gado ba si matonga mado Manase, ba danõ Gileadi, ba fahoehoeo ira chõra, lamane: 
JOS.22_1.16	Daʼõ niw̃aʼõ mbanoea Jehowa fefoe chõmi: Hadia, wa farõi ami chõ Lowalangi Ndraono Gizeraëli, wa miʼerogõ Jehowa maʼõchṍ, wamazõchi naha wameʼe soemange chõmi, wa milaw̃a Jehowa maʼõchṍ? 
JOS.22_1.17	Hadia, ambõ na horõda famosoemange Baʼali Weoro andrõ, si lõ teboelõ ba hoeloeda, irege maʼõchṍ andre, bõrõ wa gõna famakao mbanoea Jehowa? 
JOS.22_1.18	Ba jaʼami, ba edõna miʼerogõ Jehowa maʼõchṍ? Ba lõ foelitõ: jaʼami zolaw̃a Jehowa maõchṍ, ba mahemoloe, ba gõna fõnoe mbanoea Ndraono Gizeraëli fefoe. 
JOS.22_1.19	Ba na salacha danõ andrõ, nitemami tána chõmi, ba mitaboe mijefo ba danõ tána chõ Jehowa, ba zi so nahia Jehowa, ba miʼiagõ ba ngaima. Ba lõ tola milaw̃a Jehowa, ba he jaʼaga, ba lõ tola milaw̃a, wamozõchi naha wameʼe soemange, nifasamboea, baero naha wameʼe soemange andrõ chõ Lowalangida, Jehowa. 
JOS.22_1.20	Hadia, lõ si gõna fõnoe mbanoea Ndraono Gizeraëli fefoe, me no noemalõ danga Nachano andrõ, ono Zera, me falimo ia, ba zalacha andrõ, wa maʼifoe tenga ha jaʼia zi mate ba horõnia andrõ. 
JOS.22_1.21	IV. 
JOS.22_1.22	Sabõlõ andrõ, Lowalangi, Jehowa — Sabõlõ andrõ, Lowalangi, Jehowa zangila, ba ndra moerongo Iraono Gizeraëli gõi: Na folaw̃a ba na farõisama chõ Jehowa — ba bato maʼõchṍ wanolo jaʼaga — 
JOS.22_1.23	wa no mafaʼanõ chõma naha wameʼe soemange, ba wangerogõ Jehowa; na no tanima wameʼe soemange nitoenoe ba soemange niʼā, jaw̃a, ba ma soemange fangorifi, ba jamoelaoe mbalõ Jehowa! 
JOS.22_1.24	Ba na tenga daʼõ dõdõma, wa malaoe ia: ma so hadia ia; me itõrõ tõdõma, ma lamane dania maʼoewoemi ba maʼoewoema: ”Hadia chõmi chõ Jehowa, Lowalangi Ndraono Gizeraëli andrõ? 
JOS.22_1.25	Noa sa ibeʼe ola Joridano Jehowa ba gotaloeada, jaʼami mado Roebeno ba mado Gado; saefa ami chõ Jehowa!” Ba ma labato wamosoemange Jehowa maʼoewoema labeʼe maʼoewoemi. 
JOS.22_1.26	Andrõ maw̃aʼõ tõdõma: Daʼõ malaoe, mafazõchi chõma naha wameʼe soemange; tenga ba wameʼe soemange nitoenoe ba soemange nitaba; 
JOS.22_1.27	enaʼõ famadoehoeʼõ ia, he chõma ba he chõmi ba ba maʼoewoeda, fa mafosoemange Jehowa fõnania, wameʼe soemange nitoenoe ba soemange nitaba ba soemange fangorifi chõma, fa tebai law̃aʼõ dania maʼoewoemi ba maʼoewoema: Saefa ami chõ Jehowa! 
JOS.22_1.28	Mamane dõdõma: Na lamanõ dania chõma, ba ma ba maʼoewoema, ba mamane: Mifaigi wamaʼanõ naha wameʼe soemange andrõ chõ Jehowa, nifaʼanõ ndra toeama, tenga ba wameʼe soemange nitoenoe ba soemange nitaba; enaʼõ famadoehoeʼõ ia, he chõma ba he chõmi. 
JOS.22_1.29	Ja arõoe chõma wolaw̃a Jehowa ba fangerogõ Jehowa maʼõchṍ, wamazõchi naha wameʼe soemange nitoenoe ba soemange niʼā ba soemange nitaba, nifasamboea, baero naha wameʼe soemange andrõ chõ Lowalangida, Jehowa, si so ba golajama nahiania andrõ. 
JOS.22_1.30	Ba me larongo ira Fineha ere andrõ ba salaw̃a mbanoea andrõ, satoea ngahõnõ Ndraono Gizeraëli, awõnia, niw̃aʼõ mado Roebeno ba mado Gado ba si matonga mado Manase, ba ahono dõdõra. 
JOS.22_1.31	Ba imane Fineha, ono Geleazari ere andrõ, ba mado Roebeno ba ba mado Gado ba ba zi matonga mado Manase: ”Oroma chõma maʼõchṍ andre, wa fao chõda Jehowa, me no tenga fangerogõ Jehowa wolaoemi andrõ; ba no niʼorifi Ndraono Gizeraëli, fa lõ gõna fõnoe Jehowa. 
JOS.22_1.32	Ba mangawoeli Wineha andrõ, ono Geleazari ere andrõ, ba salaw̃a no mege, larõi danõ Gileadi, mado Roebeno ba mado Gado andrõ; lafoeli ira ba danõ Ganaʼana ba Ndraono Gizeraëli, laʼombachaʼõ nirongora. 
JOS.22_1.33	Ba omasi Ndraono Gizeraëli niʼombachaʼõra andrõ ba lasoeno Lowalangi, ba lõʼõ saʼae itõrõ tõdõra wanoewõ jaʼira no mege ba famakiko tanõ andrõ sowanoea mado Roebeno ba mado Gado. 
JOS.22_1.34	Ba lafotõi naha wameʼe soemange andrõ mado Roebeno ba mado Gado, lamane: Famadoehoeʼõ ia chõda, wa no Lowalangi Jehowa.”
JOS.23_1.1	I. 
JOS.23_1.2	ba ifaloechaʼõ Ndraono Gizeraëli fefoe Josoea, satoeara ba salaw̃ara ba sangoehoekoe ba koemandroe, ba imane chõra: Atoea ndraʼo, no noemalõ ndrõfi. 
JOS.23_1.3	Ba no miʼila fefoe hadia ia nilaoe Lowalangimi Jehowa ba niha andrõ fefoe fõnami; Lowalangimi andrõ, Jehowa, saʼae zi fasõndra salahimi. 
JOS.23_1.4	Ba hiza, ba no oetoetoeroe tána chõmi niha andrõ, si tosai, tána ba madomi, wolaoe dahõdahõ; iʼotarai Joridano, fefoe soi, nihorigoe, irege nasi seboea, tánõ ba gaechoela loeo. 
JOS.23_1.5	Ba itimba ira fõnami Lowalangimi, Jehowa, ifofanõ fõnami, enaʼõ mihalõ chõmi danõ, si mane nifaboeʼoe Lowalangimi, Jehowa. 
JOS.23_1.6	Ba miʼabeʼeʼõ sibai dõdõmi, ba woloʼõ ba ba wolaoe fefoe hadia ia zi so ba zoera goroisa andrõ chõ Moze, fa bõi miholeʼõ ami, he ba gambõlõ ba he ba gabera. 
JOS.23_1.7	Fa bõi mifaroeka ami ba niha andrõ, si tosai na ba chõmi, ba fa bõi mitõtõi dõi Lowalangira, weʼamõi ba hõloe ba chõra, ba bõi mifosoemange ba bõi mangaloeloe ami chõra. 
JOS.23_1.8	Lowalangimi andrõ, Jehowa, miʼolembai, si mane folaoemi iroegi maʼõchṍ andre. 
JOS.23_1.9	Andrõ itimba fõnami soi seboea ba sabõlõ Jehowa; samõsa lõ niha sabõlõ moroi chõmi, iroegi maʼõchṍ andre. 
JOS.23_1.10	Ha samõsa motõi jaʼami, ba hõnõ moloi ibeʼe, me no Lowalangimi, Jehowa, zi fasõndra salahimi, si mane nifaboeʼoenia chõmi. 
JOS.23_1.11	Ba na omasi ami aoeri, ba mifaigi sibai, fa miʼomasiʼõ Lowalangimi, Jehowa.
JOS.23_1.12	II. 
JOS.23_1.13	ba bõʼi zi lõ aboto ba dõdõmi: ba lõʼõ sa itohoegõ Lowalangimi Jehowa wanimba soi andrõ fõnami; tobali fesoe ba tandraw̃a ira chõmi, ba bõzibõzi ba ngaimi ba doi ba hõrõmi, irege ahori ami ba danõ si sõchi andre, nitehe Lowalangimi, Jehowa, chõmi. 
JOS.23_1.14	Ba na oetõrõ iadaʼe lala andrõ, nitõrõ niha fefoe dania, ba bõi zi lõ aboto sibai ba dõdõmi: samboea lõ saechoe ba danõ taroma li si sõchi andrõ, niw̃aʼõ Lowalangimi, Jehowa, ba chõmi andrõ, no ahori itõrõ chõmi, samboea lõ saechoe ba danõ. 
JOS.23_1.15	Ba si mane amaboeʼoela li andrõ, nifaboeʼoe Lowalangimi, Jehowa, chõmi, wa no ahori itõrõ, si manõ gõi dania wamatõrõ Jehowa fametaʼoenia jaʼami andrõ, fefoe, irege no ihori ami ba danõ si sõchi andre, nibeʼe Lowalangimi, Jehowa, chõmi. 
JOS.23_1.16	Na misawõ gamachoita Lowalangimi, Jehowa, andrõ, nifachoinia chõmi, ba na mõi ami mamosoemange Lowalangi bõʼõ, wangaloeloe chõra, ba tesao wõnoe Jehowa chõmi, ba lõ ara, ba ahori ami ba danõ si sõchi andre, nitehenia chõmi.
JOS.24_1.1	I. 
JOS.24_1.2	Ba imane Josoea ba zato fefoe: Daʼõ niw̃aʼõ Jehowa, Lowalangi Ndraono Gizeraëli; ”Ba gõtõ fõna sibai, ba jefo nidanõ [Oiferati] so woeroegõmi, Tara andrõ, ama ndra Aberahamo Nachori, ba lafosoemange Lowalangi bõʼõ. 
JOS.24_1.3	Ba oefawoeʼa woeroegõmi Aberahamo, oeheta ba danõ jefo nidanõ andrõ ba oefatõrõiʼõ ba danõ Ganaʼana maʼasagõrõ, ba ato maʼoewoenia oebeʼe, oebeʼe chõnia Gizaʼaki andrõ. 
JOS.24_1.4	Ba chõ Gizaʼaki ba oebeʼe Jakobo andrõ ba Ezaoe; ba chõ Gezaoe andrõ, ba oetehe hili Zeʼira andrõ, enaʼõ ihalõ chõnia; ba Jakobo ba ononia, ba lasaw̃a danõ Miseraji. 
JOS.24_1.5	Ba oefatenge ndra Moze Aʼaroni, oefakao Ndrawa Miseraji, wolaoe nilaoegoe andrõ ba chõra, ba aefa daʼõ, ba oefawoeʼa ami. 
JOS.24_1.6	Oeheta ndra amami ba danõ Miseraji, ba miroegi nasi. Ba lagohi ndra amami Dawa Miseraji, laʼohe goereta ba wanoewõ ba fao zi fakoedo, iroegi ba mbewe nasi zoechoe andrõ. 
JOS.24_1.7	Ba laʼangõrõfi li Jehowa ba ogõmigõmi ba gotaloeami Ndrawa Miseraji ibeʼe; ba ifatõrõ chõra nasi, tobali alõmõ ira. Ba iʼila hõrõmi, nifatõrõgoe ba Ndrawa Miseraji andrõ, ba ara dania ami ba danõ si mate andrõ. 
JOS.24_1.8	Ba oeʼohe ami ba danõ Ndraono Gamori andrõ, sowanoea jefo Joridano ba fasõndra ira chõmi; ba oebeʼe ba dangami ira ba mihalõ chõmi danõra, ba oehori ira fõnami. 
JOS.24_1.9	Ba maoso Mbalaki andrõ, ono Zifora, razo Ndraono Moabi, ba wanoewõ Iraono Gizeraëli. Ba ifatenge zinenge, ifakaoniʼõ Mbileamo andrõ, ono Mbeori, ba wangelifi jaʼami. 
JOS.24_1.10	Ba lõ edõna oefondrondrongo li Mbileamo andrõ. Ba ifahowoeʼõ ami ba tobali oeʼefaʼõ ami ba dangania. 
JOS.24_1.11	Ba miʼõtõ Joridano, ba miroegi Jericho, ba fasõndra chõmi mbanoea Jericho andrõ, Iraono Gamori ba Dawa Weresi ba Dawa Ganaʼana ba Iraono Cheti ba Iraono Girigasi ba Iraono Hewi ba Iraono Jeboesi ba oebeʼe ba dangami ira. 
JOS.24_1.12	Ba oefowaõwaõ fõnami geto, ba moloi ira fõnami labeʼe, razo Ndraono Gamori andrõ, si felendroea; tenga ba ziʼõlimi ba tenga ba wanami! 
JOS.24_1.13	Ba oebeʼe chõmi danõ ba zi lõ erege dõdõmi, ba banoea si tenga nitaroeʼõmi, ba mibaliʼõ nahiami, ba kaboe nagoe ba kaboe nohi, si tenga nitanõmi, ba miʼā mboea.” 
JOS.24_1.14	Ba miʼataʼoefi saʼae Jehowa ba mifosoemange ia moroi siʼaikõ ba dõdõmi ba bõi farõi ami, ba miheta nadoe andrõ, nifosoemange ndra toeami jefo nidanõ andrõ ba ba danõ Miseraji, ba mifosoemange Jehowa. 
JOS.24_1.15	Ba na lõ omasi ami wamosoemange Jehowa, ba mihonogõi maʼõchṍ, ha niha nifosoemangemi, na Lowalangi andrõ, nifosoemange ndra toeami, si so jefo nidanõ andrõ, ba na Lowalangi Ndraono Gamori andrõ, si so ami ba danõ; 
JOS.24_1.16	II. 
JOS.24_1.17	Jehowa sa Lowalangima; jaʼia sa zolohe mijaw̃a jaʼita ba ira amada moroi ba danõ Miseraji, ba zi no mõi sawoejoe ita, ba solaoe sahõlihõli dõdõ andrõ, ba zanehe ita, ba sondrorogõ jaʼita ba lala andrõ fefoe, nitõrõda, ba ba niha fefoe, nitõrõda tanõ. 
JOS.24_1.18	Ba no ahori itimba fõnada Jehowa soi andrõ, awõ Ndraono Gamori, si so ba danõ. Jaʼaga gõi mamosoemange Jehowa, me no jaʼia Lowalangima! 
JOS.24_1.19	Ba imane Josoea ba zato: Tebai samosoemange Jehowa ami, me no Lowalangi niʼamoniʼõ ia; Lowalangi solohoe ia: lõ ibeʼe aefa chõmi lalõmi ba horõmi andrõ! 
JOS.24_1.20	Na miʼerogõ Jehowa, wamosoemange Lowalangi bõʼõ, ba iʼerogõ gõi ami ba ifatõrõ chõmi zi lõ sõchi ba ihori ami, lõ lai wa no si sõchi ifatõrõ chõmi mege. 
JOS.24_1.21	Lamane sato chõ Josoea: Bõi, Jehowa mafosoemange! 
JOS.24_1.22	Ba imane Josoea ba zato: Jaʼami zi so ba mbõrõ chõmi, wa no mihonogõi, Jehowa nifosoemangemi. Lamane: Jaʼia daʼõ! 
JOS.24_1.23	Ba miheta Lowalangi bõʼõ andrõ, si so ba chõmi, ba enaʼõ chõ Lowalangi Ndraono Gizeraëli andrõ, Jehowa, aolo dõdõmi! 
JOS.24_1.24	Ba lamane sato chõ Josoea; Lowalangima, Jehowa andrõ, mafosoemange ba linia mofondrondrongo! 
JOS.24_1.25	Ba fawoeʼoe li ira Josoea niha sato, me loeo daʼõ, ba ibeʼe goroisa chõra Josoea ba ifachoi lala, ba daʼõ, ba Zichema. 
JOS.24_1.26	Ba itanõ ba zoera goroisa Lowalangi hoehoeo andrõ Josoea; ba ihalõ gowe seboea, ifasindro ba daʼõ ba mbõrõ manawa, si teʼoeʼoe ba niʼamoniʼõ chõ Jehowa andrõ. 
JOS.24_1.27	Ba imane Josoea ba niha sato fefoe: Hiza, si so ba mbõrõ chõda gowe andre, noa sa irongo fefoe daroma li andrõ, hoehoeo Jehowa chõda; andrõ si so ba mbõrõ ia, ba chõmi andrõ, fa bõi miʼosilõʼõgõ Lowalangimi. 
JOS.24_1.28	Aefa daʼõ, ba ifofanõ ira Josoea, isaw̃a dána chõnia zamõsana.
JOS.24_1.29	III. 
JOS.24_1.30	Ba lakoʼo ia ba danõ tána chõnia, ba Dimenata Zera, ba hili mado Geferaji, jõoe hili Gasi andrõ. 
JOS.24_1.31	Ba lafosoemange Jehowa Iraono Gizeraëli, gõtõ waʼara Josoea andrõ, ba he ba gõtõ zatoea andrõ, sanaoe noso moroi chõ Josoea, si no mangila folaoe Jehowa andrõ, nilaoenia ba Ndraono Gizeraëli. 
JOS.24_1.32	Ba boto Josefo andrõ, niʼohe Ndraono Gizeraëli moroi ba danõ Miseraji, ba lakoʼo ba Zichema, ba mbenoea andrõ, niʼõli Jakobo no ba Ndraono Hemori, sobõli si otoe kesita, ba tebeʼe tána ba maʼoewoe Josefo. 
JOS.24_1.33	Ba mate gõi Geleazari andrõ, ono Gaʼaroni, ba lakoʼo ia ba Gibea, banoea nononia Fineha andrõ, nitehe chõnia ba hili mado Geferaji andrõ.
JDG.1_1.1	I. 
JDG.1_1.2	Imane Jehowa: Mado Joeda zi fõfõna mõi misijaw̃a; oebeʼe ba dangara danõ. 
JDG.1_1.3	Ba lamane mado Joeda ba dalifoesõra mado Zimeoni: Mitaboe awõma ba dána chõma, enaʼõ tasoewõ Ndrawa Ganaʼana, ba mõiga gõi awõmi dania ba dána chõmi! Ba fao chõra mado Zimeoni. 
JDG.1_1.4	Ba mõi mado Joeda ba ibeʼe ba dangara Jehowa Ndrawa Ganaʼana ba Dawa Weresi, tobali laʼalani ba Mbeseki, 10,000 [zi mate]. 
JDG.1_1.5	Ba fachamõ ira Gadoni Beseki ba Mbeseki, fasõndra ira, ba laʼalani Ndrawa Ganaʼana, fabaja Dawa Weresi. 
JDG.1_1.6	Ba moloi Gadoni Beseki, ba lagohi ia. Laraʼoe ba laʼew̃a doetoeroe seboea ba danga ba ba gahe. 
JDG.1_1.7	Ba imane Adoni Beseki: Fitoe ngafoeloe razo si no moeʼew̃a toetoeroe danga ba toetoeroe kahe seboea, zangozaragõ achõchõla barõ meza chõgoe: Nilaoegoe andrõ, be isoelõni chõgoe Lowalangi! Awena laʼohe ia ba Jeroezalema, ba daʼõ mate ia. 
JDG.1_1.8	Ba lasoewõ Jeroezalema mado Joeda, ba atoeʼa ira, lalaw̃a bawa ziʼõli, ba banoea, ba latoenoe. 
JDG.1_1.9	Aefa daʼõ, ba mõi misi tooe mado Joeda, ba wanoewõ Dawa Ganaʼana andrõ, si so ba hili andrõ ba danõ tánõ raja ba ba zaloʼo tanõ andrõ. 
JDG.1_1.10	Ba lasaw̃a Ndrawa Ganaʼana andrõ ba Heberona mado Joeda. Ba tõi Heberona fõna, ba Kiriati Garaba. Ba teʼala Zezai ba Ahima ba Talamai, ngaʼõtõ Genaki andrõ, labeʼe. 
JDG.1_1.11	Ba moroi ba daʼõ, ba lasaw̃a mbanoea Debira; ba tõi Debira fõna, ba Kiriati Zeferi. 
JDG.1_1.12	Ba ifaboeʼoe Kalebi, imane. Ha niha zolaw̃a Kiriati Zeferi andrõ, ba satoeʼa ba daʼõ, chõnia oebeʼe nonogoe Achasa. 
JDG.1_1.13	Ba atoeʼa Goteniëli, ono Genasi andrõ, achi Galebi, ba ibeʼe chõnia nononia Achasa [Kalebi]. 
JDG.1_1.14	Ba me laʼohe chõnia, ba ifarooe, enaʼõ iʼandrõ mbenoea chõ namania. Ba ahele ia moroi ba hoeloe galide, ba imane chõnia Kalebi: 
JDG.1_1.15	Hana ndraʼoegõ! Ba imane chõnia: Beʼe atṍ chõgoe mboeala ba wofanõ. Noa sa õbeʼedo ba danõ tánõ raja, si no okõlikõli, ba beʼe atṍ chõgoe goemboe nidanõ! Ba ibeʼe chõnia goemboe ba hili ba oemboe ba ndraso Kalebi. 
JDG.1_1.16	Ba no mõi misi jaw̃a nono Ndraono Geni andrõ, laʼo Mose, no laheta ira ba mbanoea chorema andrõ, awõ mado Joeda, no lasaw̃a danõ mado Joeda andrõ, tanõ si mate, ba zanaere, ba Garada, mõi ira mowanoea, ba daʼõ, ba ngai Ndraono Gamaleki. 
JDG.1_1.17	Ba fao ba dalifoesõra mado Zimeoni mado Joeda, ba laʼalani Ndrawa Ganaʼana, banoea Zefata, ba lafakiko; andrõ wa labeʼe tõi mbanoea andrõ Horima. 
JDG.1_1.18	Ba mado Joeda andrõ, ba lahalõ gõi chõra Gasa, fabaja tanõra, ba Asekalo, fabaja tanõra, ba Ekerona, fabaja tanõra. 
JDG.1_1.19	Ba itolo mado Joeda Jehowa, tobali laʼochõgõ mboto hili andrõ. Ba banoea ba zaloʼo andrõ, ba tebai latimba, bõrõ me so chõra goereta siʼõli. 
JDG.1_1.20	Ba Heberona andrõ, ba latehe chõ Galebi, laʼoʼõ niʼoroiʼõ Mose, ba itimba ba daʼõ ngaʼõtõ Genaki andrõ, si datoloe. 
JDG.1_1.21	Ba Iraono Jeboesi andrõ, banoea Jeroezalema, ba tebai latimba mado Joeda. Ba tobali lõ teboelõ Ndraono Jeboesi andrõ ba ngai mado Joeda ba Jeroezalema, irege maʼõchõ andre.
JDG.1_1.22	II. 
JDG.1_1.23	Ba lafaoezeï Mbetiëli andrõ iraono Josefo; ba tõi mbanoea andrõ fõna, ba Loesi. 
JDG.1_1.24	Ba samaoeze andrõ, ba laʼila niha si otarai moroi jomo. Ba lamane ba daʼõ: Oromaʼõ chõma lalama ba mbanoea ba matoloʼõ gõi. 
JDG.1_1.25	Ba iʼoromaʼõ chõra zolala ira mijomo ba lalaw̃a mbanoea andrõ bawa ziʼõli; ba niha no mege ba si sawōē jaʼira, ba laʼorifi. 
JDG.1_1.26	Ba isaw̃a danõ Ndraono Cheti niha andrõ, itaroeʼõ mbanoea ba ibeʼe tõinia Loesi; ba daʼõ dõinia iroegi maʼõchṍ.
JDG.1_1.27	III. 
JDG.1_1.28	Ba me abõlõ Ndraono Gizeraëli, ba labeʼe barõ mbawara Ndrawa Ganaʼana andrõ, enonira: fanimba jaʼira, ba tebai. 
JDG.1_1.29	Ba Iraono Geferaji, ba lõ latimba Ndrawa Ganaʼana banoea Geseri, ba tobali lõ teboelõ Ndrawa Ganaʼana ba ngaira, ba Geseri. 
JDG.1_1.30	Ba Iraono Zeboeloni, ba lõ latimba mbanoea Giterono ba banoea Nahaloli, ba tobali lõ teboelõ ba ngaira Ndrawa Ganaʼana, ba tobali enonira ba gafoeriata. 
JDG.1_1.31	Ba Iraono Gaseri, ba lõ latimba mbanoea Ako ba banoea Zidona, femõi Gahalaba ba Achisiba ba Heleba ba Afika ba Rehobo. 
JDG.1_1.32	Ba tobali tefasoei Dawa Ganaʼana Ndraono Gaseri, Dawa Ganaʼana sochõ tanõ, me tebai latimba. 
JDG.1_1.33	Ba Iraono Nafetali, ba lõ latimba mbanoea Mbeti Zemesi ba banoea Mbeti Anata. Ba tobali tefasoei ira Dawa Ganaʼana sochõ tanõ; ba banoea Mbeti Zemesi ba banoea Mbeti Anata, ba enonira dania. 
JDG.1_1.34	Ba Iraono Gamori zondregeni ba hili mado Dano, lõ latehe mõi mitooe ira ba zaloʼo. 
JDG.1_1.35	Tobali faloecha Ndraono Gamori andrõ lõ teboelõ ira ba Hari Heresi ba ba Najalono ba ba Zaʼalibi. Ba me abõlõ dania maʼoewoe Josefo, moroi chõra, ba tobali enonira irā. 
JDG.1_1.36	Ba tanõ Ndraono Gedomo, ba iʼotarai lala dongo andrõ, ba iroegi Zela ba mijaw̃a na.
JDG.2_1.1	I. 
JDG.2_1.2	ba bõi fawoeʼoe li ami ba niha ba danõ andre; naha wameʼe soemange andrõ chõra, ba midoedoegõ. Ba no lõ nifondrondrongomi oroisagoe — hadia nilaoemi? 
JDG.2_1.3	Ba iadaʼe, ba oewaʼõ chõmi: Lõ oetimba ira fõnami, enaʼõ amaedola ndroi ira ba ngaimi, ba Lowalangira, ba enaʼõ amaedola dandraw̃a chõmi. 
JDG.2_1.4	Ba me iw̃aʼõ daʼõ ba Ndraono Gizeraëli fefoe sinenge Lowalangi andrõ, ba meʼgeʼege niha sato fefoe. 
JDG.2_1.5	Andrõ wa labeʼe tõi naha andrõ Mbochimi (segeʼege). Ba labeʼe zoemange Jehowa ba daʼõ. 
JDG.2_1.6	Me no ifofanõ niha Josoea, ba lafazaw̃a ira Iraono Gizeraëli, mõi ira moeʼochõgõ danõ, isaw̃a dána chõnia zamõsana. 
JDG.2_1.7	Ba laʼoʼõ chõ Jehowa niha sato ba gõtõ Josoea andrõ ba ba gõtõ zatoea andrõ, sanaoe noso moroi chõ Josoea, si no anehe zeboea andrõ, nilaoe Jehowa ba Ndraono Gizeraëli. 
JDG.2_1.8	Ba mate Josoea andrõ, ono Noeni, enoni Jehowa, 110 fache waʼanaoe nosonia. 
JDG.2_1.9	Ba lakoʼo ia ba dána chõnia tanõ andrõ, ba Dimenata Heresi, ba hili mado Geferaji, jõoe hili Gasi.
JDG.2_1.10	II. 
JDG.2_1.11	Ba si lõ omasi Jehowa lalaoe Iraono Gizeraëli, lafosoemange Mbaʼali andrõ. 
JDG.2_1.12	Ba laʼerogõ Jehowa, Lowalangi ndra toeara, si no mangeheta jaʼira ba danõ Miseraji, lagoʼõgoʼõ Lowalangi bõʼõ, Lowalangi soi niha andrõ, si tefasoei jaʼira õsa, mangaloeloe ira chõra, ba fangandrõ fõnoe Jehowa daʼõ. 
JDG.2_1.13	Ba me laʼerogõ Jehowa, me lafosoemange Mbaʼali ba Asera andrõ, 
JDG.2_1.14	ba mofõnoe Jehowa ba Ndraono Gizeraëli, ba ibeʼe ba danga zamaraʼoe, enaʼõ laraboeraboe hadia ia chõra; iloeloe ira ba danga nemalira, si fasoei, tobali tebai saʼae lalaw̃a nemalira andrõ. 
JDG.2_1.15	Gofoe heza mõi ira, ba oedoera danga Jehowa, ba wamakiko, itõrõ nidaõʼõdaõʼõ Jehowa, si fahõloe ia chõra. Ba tosasa sibai ira ibeʼe [Jehowa]. 
JDG.2_1.16	Ba iʼasogõ zangoehoekoe Jehowa; daʼõ dania zangefaʼõ jaʼira ba danga zamaraʼoe andrõ. 
JDG.2_1.17	Ba he li zangoehoekoe andrõ chõra, ba lõ lafondrondrongo, omasi ira Lowalangi bõʼõ ba mangaloeloe ba daʼõ. No alio sibai larõi lala andrõ, nitõrõ ndra toeara mege, woloʼõ oroisa Lowalangi: bõʼõ wolaoerā. 
JDG.2_1.18	Ba na iʼasogõ chõra zangoehoekoe Jehowa, ba itolo zangoehoekoe andrõ Jehowa, wangefaʼõ jaʼira ba danga nemalira, gõtõ waʼara zangoehoekoe andrõ. So sa waʼahachõ dõdõ Jehowa ba wangarõngarõra andrõ ba zamakao jaʼira, ba zamalangõgõ jaʼira andrõ. 
JDG.2_1.19	Ba na no mate zangoehoekoe, ba lafoeli lalaoe zi lõ sõchi, sabõlõbõlõ moroi ba nilaoe ndra amara, woloʼõ ba Lowalangi bõʼõ, ba wamosoemange daʼõ ba ba wangaloeloe chõra. Lõ labõhõli wolaoera andrõ ba boeaboeara andrõ, boeaboea zabeʼe tandro. 
JDG.2_1.20	Ba mofõnoe Jehowa ba Ndraono Gizeraëli, ba imane: Me no isawõ soi andre gamachoita ba wawoeʼoesa li andrõ chõgoe, nifachoigoe chõ ndra amara, ba me lõ niʼoʼõra oroisagoe andrõ, 
JDG.2_1.21	ba samõsa lõʼõ saʼae oetimba fõnara soi niha andrõ, nisaigõ Josoea, me mate ia, 
JDG.2_1.22	ba wameʼe fanandraigõ Ndraono Gizeraëli jaʼira andrõ, na latõngõni lala andrõ chõ Jehowa, ba wanõrõ jaʼia, si mane fanõngõni ndra toeara fõna, ba na lõʼõ. 
JDG.2_1.23	Ba tobali itehe Lowalangi, lõ teboelõ soi niha andrõ; lõ idaʼidaʼi wa nimba jaʼira ba lõ ibeʼe ba danga Josoea.
JDG.3_1.1	I. 
JDG.3_1.2	— bõrõ mado Gizeraëli andrõ, ba wamahaõ jaʼira ba wanoewõ, jaʼira si lõ anehe fasõndrata andrõ fõna: 
JDG.3_1.3	Razo Ndrawa Wilisiti andrõ, si lima, ba Dawa Ganaʼana fefoe, banoea Zidona ba Iraono Hewi, ba hili Libano, iʼotarai hili Mbaʼali Heremono, irege lala ba Hamata. 
JDG.3_1.4	Fanandraigõ Ndraono Gizeraëli ira, ba wamaigi, na laʼoʼõ goroisa Jehowa andrõ, nibeʼenia chõ ndra toeara, nifaʼema Mose. 
JDG.3_1.5	Ba tobali tefasoei Ndraono Gizeraëli Dawa Ganaʼana ba Iraono Cheti ba Iraono Gamori ba Iraono Weresi ba Iraono Hewi ba Iraono Jeboesi, 
JDG.3_1.6	lahalõ nonora alawe ba labeʼe ba nonora matoea nonorā, ba lafosoemange Lowalangira andrõ. 
JDG.3_1.7	Ba si lõ omasi Jehowa lalaoe Iraono Gizeraëli; olifoe ira Lowalangira, Jehowa, ba lafosoemange Mbaʼali ba Asera andrõ. 
JDG.3_1.8	Ba mofõnoe Jehowa ba Ndraono Gizeraëli ba ibeʼe ira ba danga Goesa Risataʼi, razo Garamo Naharaʼi; mew̃aloe fache barõ mbawa Goesa Risataʼi Ndraono Gizeraëli.
JDG.3_1.9	II. 
JDG.3_1.10	Ba so chõnia Geheha Jehowa, ba ifaigi lala ba Ndraono Gizeraëli. Ba mõi ia fasoewõ, ba ibeʼe ba dangania Goesa Risataʼi, razo Garamo andrõ, Jehowa, ba ilaw̃a Goesa Risataʼi. 
JDG.3_1.11	Ba õfa woeloe fache, ba lõ hadia ia ba danõ. Ba mate Goteniëli, ono Gena.
JDG.3_1.12	III. 
JDG.3_1.13	Ba ihalõ awõnia Ndraono Gamoni ba Iraono Gamaleki daʼõ, mõi ia, isoewõ Ndraono Gizeraëli ba iʼochõgõ mbanoea chorema andrõ. 
JDG.3_1.14	Felew̃aloe fache Ndraono Gizeraëli barõ mbawa Negelono, razo Ndraono Moabi. 
JDG.3_1.15	Ba laʼangarõfi li Jehowa Iraono Gizeraëli, ba iʼasogõ chõra zangorifi Jehowa, Ehoedi andrõ, ono Gera, mado Mbenijami, niha si takera. Jaʼia zamaʼema beo Ndraono Gizeraëli chõ Negelono, razo Ndraono Moabi. 
JDG.3_1.16	Ba ifazõchi chõnia gõri Ehoedi, gõri si faoma bawa, ha lito waʼanaoe, ba ibeʼe ba lõwilõwinia, barõ mbaroenia, ba gambõlõnia. 
JDG.3_1.17	Iʼohe, me mõi ia molohe beo andrõ chõ Negelono, razo Ndraono Moabi. Ba Egelono andrõ, ba no niha sesolo sibai. 
JDG.3_1.18	Ba me no ifaʼema mbeo andrõ, Ehoedi, ba ifasao mangawoeli niha andrõ, sonoro beo andrõ mege; 
JDG.3_1.19	ba jaʼia, ba ifoeli ia, me no laroegi nadoe andrõ ba Giligala, ba imane chõ Negelono: So niw̃aʼõgoe chõoe razo, ba zi lõ niha! Ba imane: Bõʼoea! Ba mõi baero fefoe zi so ba ngainia. 
JDG.3_1.20	Ba me no mõi si bacha chõnia Ehoedi, me ha jaʼia zidadao ba mbateʼe jaw̃a, ba zokafoekafoe, ba imane Ehoedi: So chõgoe niw̃aʼõ Lowalangi chõoe! Ba maoso ia, moroi ba dadaomania. 
JDG.3_1.21	Ba isõbi ziʼõli ba gambõlonia Ehoedi tangania kabera, 
JDG.3_1.22	itaroeʼõ ba daloenia, irege ahõndrõ na bacha ndranga gõi, fabaja õsi, ba teʼoeʼoe ba dawõ nõsi, lõʼõ sa ifoeli idõni ziʼõli ba daloenia, no atõla dambai. 
JDG.3_1.23	Ba mõi baoeloe Gehoedi. Idoehõ mbawandroehõ mbateʼe jaw̃a, foerinia, ba ilazi. 
JDG.3_1.24	Ba ha siʼai mofanõ ia, ba so wazoeri Negolono. Ba me laʼila, no moelazi mbawandroehõ mbateʼe jaw̃a, ba lamane dõdõra: Te no mõi ia ba nidanõ ba mbateʼe ba zokafoekafoe andrõ. 
JDG.3_1.25	Ba labazebazeʼõ manõ. Ba me lõʼõ manõ na ibokai mbawandroehõ mbateʼe jaw̃a, ba lahalõ wogoë ba lakoë, ba hiza tooe ba zalo zochõ jaʼira, no mate. 
JDG.3_1.26	Ba barõ waʼarõrõra andrõ, ba no moloi Gehoedi, no iroegi nadoe andrõ, ba ichamõ Zeʼira. 
JDG.3_1.27	Ba me no iroegi jomo mbanoea, ba ilaoe dorofe ba hili Geferaji. Ba mõi mitooe Ndraono Gizeraëli, awõnia, moroi ba hili, ba jaʼia zangoloiʼõ. 
JDG.3_1.28	Ba iw̃aʼõ li chõra, imane: Mitaboe awõgoe, mitooe, noa sa ibeʼe ba dangami nemalimi andrõ, Iraono Moabi, Jehowa. Ba mõi ira mitooe, awõnia, labaʼa gõtõna ba Joridano, tánõ ba danõ Ndraono Moabi, samõsa lõ lafatõrõ. 
JDG.3_1.29	Ba teʼala Ndraono Moabi, labeʼe, me loeo daʼõ, mato 10,000 zi mate, oi sabõlõ, solohe baloese, samõsa lõ soloi labeʼe. 
JDG.3_1.30	Ba tobali mõi barõ mbawa Ndraono Gizeraëli Ndraono Moabi, me loeo daʼõ. Ba 80 fache waʼara, ba lõ hadia ia chõra ba danõ. Ba sangoehoekoe jaʼira Gehoedi, iroegi waʼamatenia. 
JDG.3_1.31	Ba aefa daʼõ, ba Samigaro, ono Ganata; sangalani Dawa Wilisiti daʼõ, 600 iboenoe bõzibõzi gõrõbao, ba sangorifi Iraono Gizeraëli ia gõi.
JDG.4_1.1	I. 
JDG.4_1.2	Ba iʼamawa ira Jehowa ba danga Jabino andrõ, razo Ndrawa Ganaʼana, ba Hasora. Ba koemandra seboea chõnia Zisera, banoea Haroseti niha baero. 
JDG.4_1.3	Ba laʼangarõfi li Jehowa Iraono Gizeraëli. Siw̃a ngaotoe sa chõ Zisera goereta siʼõli ba iforege wamakao Iraono Gizeraëli, doea woeloe fache waʼara.
JDG.4_1.4	II. 
JDG.4_1.5	Barõ nohi Debora andrõ so nomonia, ba gotaloeara Rama Mbetiëli, ba hili Geferaji, ba mõimõi chõnia Ndraono Gizeraëli, ba wamatoenõ hoehoeora. 
JDG.4_1.6	Ba ifatenge zinenge, ifakaoniʼõ Mbaraki andrõ, ono Gabinoa, banoea Gedesi ba Ndraono Nafetali, ba imane chõnia: Si ndroehoe! no iw̃aʼõ Jehowa, Lowalangi Ndraono Gizeraëli: Laboe, ae ba hili Dabora ba ohe awõoe zi 10,000 niha, mado Nafetali ba mado Zeboeloni; 
JDG.4_1.7	ba oeʼohe Zisera andrõ, koemandra andrõ chõ Jabino, awõ goereta andrõ chõnia, awõ zato chõnia, ba wamaondragõ jaʼoegõ, ba zinga mbombo Kizono, ba oebeʼe ba dangaoe ira. 
JDG.4_1.8	Ba imane chõnia Baraki: Na mõi ndraʼoegõ awõgoe, ba mõido, ba na lõ mõiʼõ awõgoe, ba lõ mõido! 
JDG.4_1.9	Ba imane: Mõido sa awõoe, ba tenga chõoe dania waʼeboea doeria, ba weʼamõimõ andrõ, ba danga ndra alawe dania iʼamawa Zisera andrõ Jehowa. Ba maoso Debora, mõi ia awõ Mbaraki ba Gedesi. 
JDG.4_1.10	Ba ifakaoniʼõ ba Gedesi mado Zeboeloni, awõ mado Nafetali Baraki; 10,000 niha si fao chõnia misi jaw̃a ba fao gõi chõnia misi jawa Debora. 
JDG.4_1.11	Ba Heberi andrõ, Iraono Geni, ba no iheta ia chõ Gaʼino andrõ, maʼoewoe Hobabi, matoea Moze, ba saté idaroedaroeʼõ nosenia, iroegi manawa andrõ ba ngai Zaʼanaʼi, sahatõ ba Gedesi. 
JDG.4_1.12	Ba me laʼombachaʼõ chõ Zisera, no mõi misi jaw̃a ba hili Dabora Mbaraki andrõ, ono Gabinoa, 
JDG.4_1.13	ba iʼoroiʼõ goeretania andrõ fefoe Sisera, 900 goereta siʼõli, awõ zabõlõ andrõ fefoe, si faofao chõnia; laʼotarai Haroseti niha baero andrõ, lasaw̃a mbombo Kizono. 
JDG.4_1.14	Ba imane Debora chõ Mbaraki: Laboe! me no daʼe mbaw̃a andrõ, ba nibeʼe Jehowa ba dangaoe Sisera andrõ; noa sa Jehowa zi mõi, mowaõwaõ fõnaoe! Ba mõi mitooe Mbaraki moroi ba hili Dabora, ba 10,000 zoloʼõ jaʼia niha. 
JDG.4_1.15	Ba ikeani Zisera, awõ goeretania fefoe, awõ zabõlõ chõnia fefoe, Jehowa, fõna Mbaraki, me laʼabõlõgõ wolaoe chõra; ba mõi tooe Zisera, moroi ba goereta, moloi, itõrõ tanõ. 
JDG.4_1.16	Ba igohi goereta andrõ ba sanoewõ andrõ Baraki, iroegi Haroseti niha baero, ba ahori mate ba mbawa ziʼõli zabõlõ andrõ chõ Zisera, samõsa lõ si tosai.
JDG.4_1.17	III. 
JDG.4_1.18	Ba mõi tooe Jaʼela, ifaondragõ Zisera, imane chõnia: Ae baose Toea, ae baose chõgoe; lõ hadia ia niʼataʼoefi! Ba mõi ia baose chõnia, ba ibaloegõ ia toefo. 
JDG.4_1.19	Ba imane chõnia: Hadia, lõ õbeʼe õgoe nidanõ maʼifoe? Owõchi dõdõgoe. Ba ibokai naha zoesoe zaw̃i, ibeʼe õnia; ba ifoeli ihawoei ambala. 
JDG.4_1.20	Ba imane chõnia: Iagõ mbawandroehõ nose, ba na so niha, na isofoe chõoe, na imane: Hadia, so ba daʼe niha? ba õmane: Lõʼõ! 
JDG.4_1.21	Ba ihalõ gosõʼosõ nose Jaʼela andrõ, foʼomo Heberi, ba itoejoe warõcha, lõ idaʼidaʼi weʼamõi ba ngainia ba ibõzi ba dangidanginia gosõʼosõ andrõ, irege tetaroe ba danõ, noa sa mõrõ ia. Ba ono matelõ ia ba mate. 
JDG.4_1.22	Ba ba daʼõ sibai so Mbaraki, solohi Sisera. Ba mõi tooe Jaʼela, iʼondrasi ia, imane chõnia: Ae ba daʼe, daʼoeromaʼõ chõoe niha andrõ, niʼaloeimõ! Ba me mõi ia baose chõnia, ba iʼila tooe Zisera, si no mate, ba lõ si teboelõ ba dangidanginia gosõʼosõ andrõ; 
JDG.4_1.23	Si manõ waʼateʼala Jabino andrõ, razo Ndrawa Ganaʼana, labeʼe Iraono Gizeraëli, me loeo daʼõ, itolo Lowalangi. 
JDG.4_1.24	Ba itoegoe lahõndrõhõndrõgõ Jabino andrõ, salaw̃a Ndrawa Ganaʼana, Iraono Gizeraëli, irege lafaloea wamakiko jaʼia.
JDG.5_1.2	”Wa so zolohe Iraono Gizeraëli, wa no aoha gõlõ zato — misoeno Jehowa! 
JDG.5_1.3	Mifondrondrongo, jaʼami razo, mibeʼe mbõrõ dalingami, jaʼami salaw̃a! Edõnado oesoeno Jehowa, daʼoelaoe mbiola chõ Jehowa, Lowalangi Ndraono Gizeraëli! 
JDG.5_1.4	Me mangefa ndraʼoegõ ba Zeʼira, jaʼoegõ Jehowa, me mofanõʼõ, me õʼotarai zaloʼo andrõ ba Ndraono Gedomo, ba modoeroe danõ ba mowõi mbanoea si jaw̃a; mowõi idanõ lawoeo. 
JDG.5_1.5	Mangiwa hili fõna Jehowa, Sinaʼi andrõ, fõna Jehowa, Lowalangi Ndraono Gizeraëli. 
JDG.5_1.6	Me loeo Zamigaro andrõ, ono Ganata, me loeo Jaʼela andrõ, ba lõ sanõrõ lala; ba sanõrõ lala enaʼõ, ba lala sakõi latõrõ. 
JDG.5_1.7	Ahono zalaw̃a Ndraono Gizeraëli, ahono ira, irege maoso ndraʼoegõ, jaʼoegõ Debora, irege maosoʼõ ina Ndraono Gizeraëli! 
JDG.5_1.8	Latoetoejoe Lowalangi si bohooe; fasõndrata ba zinga mbawa gõli, me loeo daʼõ. Baloese, ba lõ moeʼila, ba he toho, ba zi 40,000 andrõ ba Ndraono Gizeraëli. 
JDG.5_1.9	Chõ zolohe Iraono Gizeraëli dõdõgoe; jaʼami si no aoha õlõ ba zato andrõ, misoeno Jehowa! 
JDG.5_1.10	Jaʼami, si fakoedo ba hoeloe galide si alawe sojoʼojo, ba jaʼami sidaodao ba doefo, ba jaʼami, sanõrõ lala, ba mihede! 
JDG.5_1.11	Ba zi no arõoe aefa ba wagoeagoeasa zi fafana andrõ, ba gotaloea hele andrõ, ba daʼõ ndra moedoenõdoenõ wangoehoekoe Jehowa andrõ, fangoehoekoe zalaw̃a andrõ chõnia ba Ndraono Gizeraëli! Me loeo daʼõ mõi mitooe ba mbawa gõli Ndraono Gizeraëli! 
JDG.5_1.12	Laboe, laboe Debora; laboe, laboe, anoenõ! Faoso Baraki, raʼoe zondraʼoe jaʼoegõ menaʼõ, jaʼoegõ, ono Gabinoa! 
JDG.5_1.13	Me loeo daʼõ mõi mitooe zi tosai salaw̃a, si tosai sabõlõ. Mõi mitooe awõgoe Jehowa, awõ zabõlõ andrõ. 
JDG.5_1.14	Mado Geferaji, sow̃aʼa ba danõ Ndraono Gamaleki; laʼoʼõ ndraʼoegõ, jaʼoegõ mado Mbenijami, fao ba zato andrõ chõoe; mõi mitooe maʼoewoe Machiro, sangoloiʼõ, ba maʼoewoe Zeboeloni, solohe siʼo zalaw̃a. 
JDG.5_1.15	Ba salaw̃a mado Isasari mõi awõ Debora, ba no si mane Isasari Mbaraki andrõ; iʼoloiʼõ ia ba ndraso ahenia. Ba zinga mbombo andrõ ba mado Roebeno, ba abõlõ wangerangera. 
JDG.5_1.16	Hadia wa no doemaodao ndraʼoegõ ba gotaloea kandra mbiribiri, ba wamondrondrongo fambehesa ngawawá andrõ? Ba zinga mbombo andrõ ba mado Roebeno, ba no abõlõ wangerangera. 
JDG.5_1.17	Gileadi andrõ, ba no ahonohono jefo Joridano; ba mado Dano, ba hana wa laʼiagõ manõ nowo andrõ? Mado Gaseri, ba ahonohono manõ ba mbewe nasi, lõ teboelõ ira ba mbewe daloe andrõ chõra. 
JDG.5_1.18	Seboeloni andrõ, ba no soi si lõ ataʼoe mate, ba si manõ gõi Nafetali ba mbawõ andrõ. 
JDG.5_1.19	So razo andrõ, fasõndra; fasõndra razo Ndrawa Ganaʼana andrõ, me loeo daʼõ, ba Daʼanache, ba mbewe nidanõ andrõ ba Megido: ba lõ si faloecha ira ahoeloea firõ! 
JDG.5_1.20	Moroi ba mbanoea si jaw̃a fasõndra ndrõfi; moroi ba lalara andrõ fasõndra ira chõ Zisera andrõ. 
JDG.5_1.21	No ahani ira ba mbombo Kizono andrõ, ba ”mbombo wasõndrata” andrõ, mbombo Kizono. Faoso, jaʼoegõ tõdõgoe, abõlõʼõgõ! 
JDG.5_1.22	Me loeo daʼõ labõrõ danõ koedo, me mandroeo, me lafandroeo sabõlõ andrõ chõra. 
JDG.5_1.23	Miʼelifi Merosi andrõ! iw̃aʼõ malaʼika Jehowa andrõ, miʼelifi mbanoeara, me lõ si mõi ira manolo Jehowa, me lõ nitolora Jehowa, awõ zabõlõ andrõ! 
JDG.5_1.24	Nisoeno Jaʼela andrõ, fõna ndra alawe bõʼõ; foʼomo Heberi andrõ, maʼoewoe Geni, fõna ndra alawe [fefoe], baose ndramoesoeno ia! 
JDG.5_1.25	Idanõ iʼandrõ [Sisera] ba soesoe ibeʼe; ba mako si sõchi iʼoroʼõ chõnia wanicha zoesoe. 
JDG.5_1.26	Ba itoejoe gosõʼosõ andrõ ba ihalõ kambõlõnia warõcha, ibõbõzi Zisera, iboto hõgõnia, irasa dangidanginia, itõlaʼõ. 
JDG.5_1.27	Ba ikõrõboei ia fõnania, alaoe ia, adõlõ tooe; fõnania ikõrõboei ia, alaoe, ba ba nikõrõboeinia jaʼia adõlõ ia tooe, no mate. 
JDG.5_1.28	Ba ifaigi ba zandrela ina Zisera, moeʼao ba darali, imane: ’Hana wa ara mangawoeli goeretania? Hana wa ahooe gahe koedonia?’ 
JDG.5_1.29	Ba fondrege zatoeatoea woʼomo zalaw̃a andrõ chõra zanema linia, ba jaʼia gõi ifoeli iw̃aʼõ niw̃aʼõnia mege: 
JDG.5_1.30	’Lõ zi lõ lasõndra mege gahoeloea ba ma awena lafaosa, samboea, ba ma domboea nono alawe zamõsa, ba ahoeloea noecha soginigini chõ Zisera; ahoeloe noecha soginigini, nilaʼalaʼa ba wanoso, noecha soginigini, doea gõrõ zalendra ba mbagi woʼomo zalaw̃a.’ 
JDG.5_1.31	 Ba lõʼõ saʼae hadia ia ba danõ, õfa woeloe fache waʼara.
JDG.6_1.1	I. 
JDG.6_1.2	Ba lafakao Ndraono Gizeraëli Iraono Midiano. Ba labaliʼõ nahara mbawõ andrõ ba hili Iraono Gizeraëli, ba tõgi narõ hili andrõ, awõ nahia saro ba hili, ba Ndraono Midiano andrõ. 
JDG.6_1.3	Ba na no manaroe Ndraono Gizeraëli, ba mõi mijaw̃a chõra Ndraono Midiano, awõ Ndraono Gamaleki, awõ zowanoea tánõ ba gatoemboecha loeo. 
JDG.6_1.4	Ba tebato ba daʼõ chõra, ba lafoefoe zinanõ ba danõ, iroegi tánõ ba Gasa; maʼifoe lõ lasaigõ gaoerifa ba Ndraono Gizeraëli, ba he biribiri ba he saw̃i ba he kalide. 
JDG.6_1.5	Laʼohe saʼae goerifõra ba osera, na mõi ira mijaw̃a, timba waʼoja wali, na so ira, ba he jaʼira, ba he ondra chõra, ba tebai niʼerai. 
JDG.6_1.6	Ba wamakiko mõi ira ba danõ. Ba tobali noemana sibai Ndraono Gizeraëli, bõrõ Ndraono Midiano andrõ. Ba laʼangarõfi li Jehowa Iraono Gizeraëli. 
JDG.6_1.7	Ba me mangarõngarõ chõ Jehowa Ndraono Gizeraëli, ba Ndraono Midiano andrõ, 
JDG.6_1.8	ba ifatenge ba Ndraono Gizeraëli zamaʼeleʼõ Jehowa, ba imane chõra daʼõ: Daʼõ niw̃aʼõ Jehowa, Lowalangi Ndraono Gizeraëli: No oeʼohe mijaw̃a ami, moroi ba danõ Miseraji, no oeheta ami ba nahia waʼasawoejoe; 
JDG.6_1.9	no oeʼefaʼõ ami ba danga Ndrawa Miseraji, ba ba danga zamakao jaʼami fefoe, ba no oetimba ira fõnami ba no oebeʼe chõmi danõra. 
JDG.6_1.10	Ba no oemane chõmi: Jehowa ndraʼo, Lowalangimi; bõi miʼataʼoefi Lowalangi Ndraono Gamori andrõ, si so ami ba danõ. Ba lõʼõ sa nifondrondrongomi ligoe.
JDG.6_1.11	II. 
JDG.6_1.12	Ba iʼoromaʼõ ia chõnia malaʼika Jehowa andrõ, imane chõnia: Itoloʼõ Jehowa, jaʼoegõ sabõlõ! 
JDG.6_1.13	Ba imane chõnia Gideono: He Toeha, na itologa Jehowa, ba hana sa wa gõna ndraʼaga daʼõ fefoe? Ba heza so dandra andrõ chõnia fefoe, nidoenõdoenõ ndra toeama chõma, me lamane: Hadia, tenga no iʼohe mijaw̃a ndraʼaga Jehowa, moroi ba danõ Miseraji? Ba iadaʼe, ba no iʼerogõ ita Jehowa ba no ibeʼe ba danga Ndraono Midiano ita. 
JDG.6_1.14	Ba iʼotahõgõ ia Jehowa, imane: Aeʼe, ba waʼabõlõoe andrõ, ba efaʼõ Ndraono Gizeraëli ba danga Ndraono Midiano. Hadia, tenga jaʼo zamatenge jaʼoegõ? 
JDG.6_1.15	Ba imane chõnia; He Toeha, hadia oebeʼe fangefaʼõ Ndraono Gizeraëli? Hiza, no fondrege zi noemana ba mado Manase watalifoesõta chõma, ba jaʼodo, ba no fondrege zideʼide ba zi samba omo ndra amagoe. 
JDG.6_1.16	Ba imane chõnia Jehowa: Jaʼo zanolo jaʼoegõ, ba õʼalani Ndraono Midiano, hoelõ na ha samõsa niha. 
JDG.6_1.17	Ba imane chõnia: Na no atṍ faloechado waʼeboea dõdõoe wamaigioe, ba laoe chõgoe dandra, wa no jaʼoegõ zi fahoehoeo chõgoe. 
JDG.6_1.18	Bõi ofanõ aʼi, irege sodo, irege oeʼohe baero gameʼelagoe, ba wanooeʼõ tooe fõnaoe. Ba imane: Oeʼagõ daʼe, irege mangawoeliʼõ. 
JDG.6_1.19	Ba mõi mijomo Gideono, iʼasiwai nono nambi ba koee si lõ moeʼaisõni, õsi zi samba jõoe hamo. Õsi nono nambi andrõ, ba ibeʼe ba goede, ba dinonia, ba ilaoe ba mbowoa, ba iʼohe baero chõnia, ba mbõrõ manawa itooeʼõ tooe fõnania. 
JDG.6_1.20	Ba imane chõnia malaʼika Lowalangi andrõ: Halõ nambi andrõ, awõ koee andrõ, si lõ moeʼaisõni, ba tooeʼõ tooe ba dete gowe andre, ba dino andrõ, ba fadoewa. Ba iʼoʼõ daʼõ. 
JDG.6_1.21	Ba iʼoroʼõ mbalõ ziʼonia, si so ba dangania, malaʼika Jehowa andrõ, itoeko nambi andrõ ba koee andrõ, si lõ moeʼaisõni, ba aloea galitõ ba gowe andrõ ba iʼā nambi, awõ koee andrõ, si lõ moeʼaisõni. Ba taja malaʼika Johowa andrõ, lõʼõ saʼae oroma chõnia. 
JDG.6_1.22	Awena iʼila Gideono, wa no malaʼika Jehowa. Ba imane Gideono: Alai ndraʼo, Soʼaja, Jehowa, me no faʼila bawa ndraʼo ba malaʼika Jehowa! 
JDG.6_1.23	Ba imane chõnia Jehowa: Jaʼohahaoe dõdõoe! bõi ataʼoefi, lõ mateʼõ! 
JDG.6_1.24	Ba ifaʼanõ naha wameʼe soemange ba daʼõ Gideono ba ibeʼe tõinia ”fangorifi Jehowa”. Ba iroegi maʼõchṍ, ba lõ teboelõ ba daʼõ, ba Gofera, banoea maʼoewoe Gabieseri.
JDG.6_1.25	III. 
JDG.6_1.26	Ba chõ Lowalangioe, Jehowa faʼanõ naha wameʼe soemange ba zoezoe hati andre, ba asiwai. Ba halõ zaw̃i andrõ, si sageoe, ba beʼe soemange nitoenoe; eoe Gasera andrõ, niʼew̃amõ dania, beʼe fanoenoe. 
JDG.6_1.27	Ba dafoeloe, iʼohe niha Gideono, sawoejoenia, ba iʼoʼõ niw̃aʼõ Jehowa chõnia. Ba me ataʼoe ia ndra amania ba banoeara ilaoe ba zi maʼṍchõ, andrõ wa ba zi bongi ilaoe. 
JDG.6_1.28	Ba me maoso mbanoeara, si hoelõ wongi, ba hiza, ba no moedoedoegõ naha wameʼe soemange andrõ chõ Mbaʼali, ba Asera andrõ ba ngainia, ba no moeʼew̃a, ba saw̃i andrõ, si sageoe, ba no moebeʼe soemange ba naha wameʼe soemange andrõ, nifaʼanõ andrõ. 
JDG.6_1.29	Ba faoma lamane chõ nawõra: Ha niha zolaoe daʼõ? Ba laʼaloealoei ba lazofoezofoe ba lamane: Gideono, ono Joʼasi zolaoe daʼõ. 
JDG.6_1.30	Ba lamane banoeara chõ Joʼasi: Da chõma nonooe andrõ, ba wamoenoe jaʼia, me no idoedoegõ naha wameʼe soemange andrõ chõ Mbaʼali ba me no iʼew̃a Gasera andrõ, ba ngainia. 
JDG.6_1.31	Ba imane Joʼasi chõra fefoe, si so ba daʼõ chonia: Hadia, jaʼami zamatoenõ hoehoeo Mbaʼali andrõ; jaʼami zangorifi jaʼia? Ha niha zamatoenõ jaʼia, ba niboenoe irege mahemoloe mbanoea. Na Lowalangi ia, ba jamoefatoenõ hoehoeonia, me no ladoedoegõ naha wameʼe soemange andrõ chõnia. 
JDG.6_1.32	Ba me loeo daʼõ, ba labeʼe tõi Gideono Jeroebi-Mbaʼali, lamane: Jamoefatoenõ hoehoeonia chõnia Baʼali, me no idoedoegõ naha wameʼe soemange andrõ chõnia.
JDG.6_1.33	IV. 
JDG.6_1.34	Ba so Geheha Jehowa chõ Gideono, ba ilaoe dorofe fogaoni maʼoewoe Gabiëseri, ba wefao chõnia. 
JDG.6_1.35	Ba ifatenge zinenge ba mado Manase fefoe, ba tefakaoniʼõ ira gõi, ba wefao chõnia. Ba he ba mado Gaseri ba ba mado Zeboeloni ba ba mado Nafetali, ba ifatenge gõi. Ba mõi ira mijaw̃a, lafaondragõ. 
JDG.6_1.36	Ba imane Gideono chõ Lowalangi: Na omasiʼõ õʼefaʼõ Ndraono Gizeraëli tangagoe andre, si mane niw̃aʼõoe, 
JDG.6_1.37	— ba hiza, oebologõ ba golajama mbasitõ mboe mbiribiri nigoeti; ba na ha boe mbiribiri andrõ zonamo, ba na otoefo danõ maʼafefoe, ba aboto ba dõdõgoe, õʼorifi Ndraono Gizeraëli tangagoe andre, itõrõ niw̃aʼõoe. 
JDG.6_1.38	Ba itõrõ. Ba mahemoloe õ, ba ihoelõ wongi wemaoso, iferaʼõ mboe mbiribiri andrõ, namo andrõ, samba figa nidanõ. 
JDG.6_1.39	Ba imane Gideono chõ Lowalangi: Bõi ofõnoe chõgoe, ba hatṍ samoeza tõ moehededo. Hatṍ samoeza tõ oetandraigõ ba mboe mbiribiri andrõ. Jaʼotoefo mboe mbiribiri, ha jaʼia, ba jamonamo danõ maʼafefoe. 
JDG.6_1.40	Ba iʼoʼõ chõnia daʼõ Lowalangi, ba zi bongi andrõ, ha boe mbiribiri zotoefo, ba no monamo danõ fefoe.
JDG.7_1.1	I. 
JDG.7_1.2	Ba imane Jehowa chõ Gideono: Abõlõ ato niha andrõ, si fao chõoe, tebai oebeʼe ba dangara Ndraono Midiano andrõ, ma dania lasoeno ira chõgoe Iraono Gizeraëli, ma lamane: Tangama wangorifima! 
JDG.7_1.3	Ba ao, farongogõ ba zato, õmane: Ha niha zataʼoe ba satalõ tõdõ, ba jamoefoeli ia, jamoeheta ia ba hili Gileadi! Ba 22,000 zangawoeli niha, tobali hatṍ 10,000 zi tosai. 
JDG.7_1.4	Ba imane Jehowa chõ Gideono: Tõra zoei na niha; ohe mitooe ira ba mbewe nidanõ, enaʼõ oefõfõʼõ ira ba daʼõ. Ba niw̃aʼõgoe chõoe dania: Daʼõ zi fao chõoe, ba fao, ba dozi niw̃aʼõgoe chõoe: Bõi fao daʼõ, ba lõ mõi. 
JDG.7_1.5	Ba iʼohe mitooe ira ba mbewe nidanõ. Ba imane Jehowa chõ Gideono: Dozi samelai idanõ lelara, nifamelai nasoe, ba oniagõ, ba si manõ gõi dozi samalõdoehini tanõ, ba weʼamadoegõ tanga. 
JDG.7_1.6	Ba faʼato zamelai idanõ, ba no 300; ba tánõ bõʼõ fefoe, ba no samalõdoehini tanõ, ba wamadoe idanõ. 
JDG.7_1.7	Ba imane Jehowa chõ Gideono: Si tõloe ngaotoe niha andrõ, samelai idanõ, oebeʼe sangorifi jaʼami, daʼõ oeʼogoenaʼõ ba wameʼe ba dangaoe Iraono Midiano andrõ; ba tánõ bõʼõ fefoe, ba ndra mofanõ, jamoefoeli ia chõra zamõsaná. 
JDG.7_1.8	Ba lahalõ mbalazo andrõ chõra, awõ dorofe chõra; ba Iraono Gizeraëli bõʼõ fefoe, ba ifõfanõ, hana na ifoeli ia chõra zamõsaná, ha si 300 isaigõ chõnia. Ba olombasew̃a Ndraono Midiano, ba no tooenia, ba Ndraso.
JDG.7_1.9	II. 
JDG.7_1.10	Ba na ataʼoeʼõ mõi mitooe, ba ohe ngoningonioe andrõ, Foera andrõ, ba miʼae mitooe ba zinga golombasew̃a, 
JDG.7_1.11	ba fondrongondrongo, hadia niw̃aʼõw̃aʼõ ba daʼõ, ba abeʼe dõdõoe dania, ba wanaw̃a olombasew̃a. Ba iʼohe ngoningoninia Foera andrõ, mõi ira mitooe, lahatõʼõ sibai ira ba zanoewõ andrõ, ba golombasew̃a. 
JDG.7_1.12	No oroedoe ba daʼõ, ba ndraso, Ndraono Midiano andrõ ba Iraono Gamaleki ba si oroi danõ tánõ ba gatoemboecha loeo, faʼoja wali waʼatora, ba ondra chõra, ba lõ moetaha moeʼerai, faʼoja ngawoea nene ba mbewe nasi waʼoja. 
JDG.7_1.13	Ba me no ahatõ Gideono, ba hiza zanoenõ chõ nawõnia fangifinia, imane: No mangifi ndraʼo: Oeʼila roti gandroe, si tegaõlõ mitooe ba golombasew̃a Ndraono Midiano, iroegi nose zalaw̃a, gõna ba daʼõ, ba asoʼa nose, tobali arõ ibeʼe [roti andrõ], ba tooe ba danõ so nose. 
JDG.7_1.14	Ba itema linia si samõsa, imane: Tenga bõʼõ daʼõ, no siʼõli Ndraono Gizeraëli andrõ, siʼõli Gideono andrõ, ono Joʼasi. No ibeʼe ba dangania Ndraono Midiano, fabaja olombasew̃a maʼafefoe, Lowalangi.
JDG.7_1.15	III. 
JDG.7_1.16	Ba iʼotõloe zi 300 niha andrõ, tõloe bawá ibeʼe, ba idozigõ ira torofe, awõ migõ si lõ õsi, ba dangara; ba bacha ba migõ andrõ, ba soeloe. 
JDG.7_1.17	Ba imane chõra: Mifaigi ndraʼo ba miʼoʼõ chõgoe; na no oeroegi zinga golombasew̃a, ba milaoe nilaoegoe. 
JDG.7_1.18	Na oelaoe dorofe, awõ zi fao chõgoe fefoe, ba jaʼami gõi molaoe torofe ba zi fasoei olombasew̃a fefoe, ba moeʼao ami, mimane: Fõda chõ Jehowa, fõda Gideono! 
JDG.7_1.19	Ba iroegi zinga golombasew̃a Gideono awõnia zi otoe andrõ, si fao chõnia, me taloe mbongi, me awena sibai lafataro zanaro, ba lalaoe dorofe ba laboto migõ andrõ ba dangara, ba tõloe bawá manõ, 
JDG.7_1.20	ba molaoe torofe, laboto migõ, ba latoejoe tangara kabera zoeloe, ba ba gambõlõ, ba torofe, ba wolaoe, ba moeʼao ira, lamane: Fõda chõ Jehowa, fõda Gideono! 
JDG.7_1.21	Ba lõ iboelõʼõ ia ba nahania zamõsana, ba zi fasoei olombasew̃a. Ba moeʼawa manõ ba golombasew̃a maʼafefoe, ba moloi, moeʼiraʼira. 
JDG.7_1.22	Ba me lalaoe dorofe si tõloe ngaotoe andrõ, ba faoma laʼõʼõtõ nawõra [Iraono Midiano] ba golombasew̃a maʼafefoe, ibeʼe Jehowa, ba moloi zi so ba golombasew̃a, laroegi Mbeti Hasita, tánõ ba Zereda, iroegi mbewe nidanõ ba Habeli Mehola, ba zinga Dabata. 
JDG.7_1.23	Ba tekaoni gõi Ndraono Gizeraëli, mado Nafetali ba mado Gaseri ba mado Manase maʼafefoe, ba lagohi Ndraono Midiano. 
JDG.7_1.24	Ba ifatenge gõi zinenge Gideono ba hili mado Geferaji maʼasamboea, ifaw̃aʼõgõ chõra [ba daʼõ]: Miʼae mitooe, mifaondragõ Ndraono Midiano andrõ ba mibaʼa chõra gõtõna ba nidanõ misa ba ba Joridano! Ba so mado Geferaji fefoe, labaʼa gõtõna ba nidanõ misa, iroegi Mbeti Bara ba õtõna ba Joridano. 
JDG.7_1.25	Ba laraʼoe zalaw̃a Ndraono Midiano andrõ, si daroea, Orebi ba Sebi, ba ba gowe Gorebi laboenoe Gorebi ba Sebi, ba ba wolazi Zebi. Ba lagohi Ndraono Midiano. Ba bõgõ ndra Orebi Sebi andrõ, ba laʼohe chõ Gideono, mijefo Joridano. 
JDG.8_1.1	I. 
JDG.8_1.2	Ba imane chõra: Hadia sa nilaoegoe, timba nilaoemi? Tenga no eboea woʼoewoʼoe niʼozaragõ mado Geferaji, moroi ba mboea chõ Gabiezeri mege? 
JDG.8_1.3	Ba dangami ibeʼe zalaw̃a Ndraono Midiano andrõ, Orebi ba Sebi, Lowalangi. Ba hadia nilaoegoe timba nilaoemi? Ba me iw̃aʼõ daʼõ, ba alõ wõnoera chõnia. 
JDG.8_1.4	Ba me no iroegi Joridano Gideono ba me no iʼõtõ, awõ zi tõloe ngaotoe andrõ, si fao chõnia, ba si no erege tõdõ wolohi [emali andrõ], 
JDG.8_1.5	ba mangandrõ ia ba mbanoea Zoekota, imane: Mibeʼe koee ba niha andre, niʼohegoe, no erege dõdõra; solohi salaw̃a Ndraono Midiano andrõ, Seba ba Salamoena, ndraʼodo. 
JDG.8_1.6	Ba lamane salaw̃a mbanoea: Hadia, no so ba dangaoe gochõ ndra Seba Salamoena, wa mabeʼe koee ba zabõlõ andrõ chõoe? 
JDG.8_1.7	Ba imane Gideono: Laoe, na ibeʼe ba dangagoe ndra Seba Salamoena Jehowa, ba oefoefoe nõsimi doi manaze nihalõ ba danõ si mate. 
JDG.8_1.8	Ba moroi ba daʼõ isaw̃a Weniëli, ba imanõ gõi chõra. Ba lamanõ gõi chõnia banoea Weniëli, si mane banoea Zoekota mege. 
JDG.8_1.9	Ba imane gõi ba mbanoea Weniëli andrõ: Na mangawoelido lõ hadia ia chõgoe, ba oedoedoegõ hati andre! 
JDG.8_1.10	Ba ba Garakoro so ndra Seba Salamoena, awõ zanoewõ andrõ chõra, mato 15,000 niha, dozi si tosai sanoewõ andrõ, soroi ba gatoemboecha loeo; ba si no mate, ba no 120,000, oi solohe siʼõli. 
JDG.8_1.11	Ba itõrõ lala zikoli Gideono, tánõ ba gatoemboecha iʼotarai Noba ba Jogebeha, ba ihawoei golombasew̃a, me no ahono manõ tooe zanoewõ andrõ. 
JDG.8_1.12	Ba moloi ndra Seba Salamoena; ba igohi ira ba iraʼoe zalaw̃a Ndraono Midiano andrõ si daroea, Seba ba Salamoena, ba sanoewõ andrõ fefoe, ba zoemaewe ibeʼe. 
JDG.8_1.13	II. 
JDG.8_1.14	Ba iraʼoe zamõsa, nono matoea, banoea Zoekota no mege, ba isechegõ, ba iw̃aʼõ chõnia wanoera tõi zalaw̃a Zoekota ba satoea mbanoea, 77 niha. 
JDG.8_1.15	Ba me iroegi mbanoea Zoekota, ba imane: Jaʼe ndra Seba Salamoena, nibeʼemi bõrõ wangoʼaja jaʼodo, me mimane: Hadia no so ba dangaoe saʼae gochõ ndra Seba Salamoena, wa mabeʼe koee ba nawõoe andrõ, si no erege tõdõ? 
JDG.8_1.16	Ba ihalõ zalaw̃a mbanoea andrõ ba itoejoe ndraha manaze sodoi, ifabõziʼõ mbanoea Zoekota andrõ. 
JDG.8_1.17	Ba hati andrõ, ba Weniëli, ba idoedoegõ, ba iboenoe tooe mbanoeara andrõ. 
JDG.8_1.18	Ba isofoe chõ ndra Seba Salamoena, imane: He wisa ngaʼeoe niha andrõ, niboenoemi ba gahe hili Dabora? Ba lamane: Adõlõ si mane jaʼoegõ irá gõi; dozi ira, ba ono zalaw̃a wamaigida! 
JDG.8_1.19	Ba imane: No talifoesõgoe, iraono ninagoe. Ba waʼadoehoe waʼaoeri Jehowa: enaʼõ na no miʼorifi ira, ba lõ oeboenoe ami! 
JDG.8_1.20	Ba imane chõ nononia si aʼa, Jetero: Laboe, õʼõtõ ira! Ba lõ isõbi ziʼõli ono matoea andrõ, ataʼoe, me iraono na ia. 
JDG.8_1.21	Ba lamane ira Seba Salamoena: Faoso, jaʼoegõ andrõ, ba boenoega! he wisa niha sa, si manõ gõi waʼabõlõnia. Ba maoso Gideono, iʼõʼõtõ ndra Seba Salamoena. Ba ihalõ chõnia niʼobaw̃a andrõ, sideʼide, aja gondrara ba mbagi.
JDG.8_1.22	III. 
JDG.8_1.23	Ba imane chõra Gideono: Lõ mõiga salaw̃ami he jaʼodo, ba he onogoe dania, Jehowa zalaw̃ami! 
JDG.8_1.24	Ba imane na chõra Gideono: So niʼandrõgoe chõmi maʼifoe: Mibeʼe chõgoe daoege andrõ, ahoeloeami mege, dozi ami. (Me maʼoewoe Zimaʼeli zanoewõ andrõ, ba no si so daoege). 
JDG.8_1.25	Ba lamane: Mabeʼe chõoe daʼõ saoha gõlõma! Ba labologõ tooe mbaroe seboea, ba dozi latooeʼõ tooe ba daʼõ daoege andrõ, ahoeloeara mege. 
JDG.8_1.26	Ba faʼaboea daoege anaʼa andrõ, niʼandrõnia chõnia, ba no 1700 fondroejoe, lõ lai niʼobaw̃a andrõ ba saeroe dalinga ba baroe loeo, baroe zalaw̃a Ndraono Midiano, ba lõ lai naja gondrara andrõ, aja ba mbagi. 
JDG.8_1.27	Ba ibaliʼõ adoe Gideono ba ibeʼe ba mbanoeara Ofera. Ba mamosoemange adoe andrõ Ndraono Gizeraëli fefoe, ba tobali tandraw̃a chõ Gideono ba ba zoroijomonia fefoe. 
JDG.8_1.28	Ba tobali lahõndrõgõ Ndraono Midiano Iraono Gizeraëli, tobali tebai saʼae maoso. Õfa woeloe fache waʼara, ba lõ hadia ia ba danõra, gõtõ waʼanaoe noso Gideono.
JDG.8_1.29	IV. 
JDG.8_1.30	Ba 70 ngafoeloe nono matoea chõ Gideono, si ndroehoe nononia, me no oja ndrongania. 
JDG.8_1.31	Ba dongania ba dõi andrõ, banoea Zichema, ba moʼono gõi chõnia, ono matoea, ba Abimelechi ibeʼe tõi nono daʼõ. 
JDG.8_1.32	Ba mate Gideono andrõ, ono Joʼasi, no atoea sibai, ba lakoʼo ia ba lewatõ namania Joʼasi andrõ, ba Gofera, banoea maʼoewoe Gabiezeri. 
JDG.8_1.33	Ba me no mate Gideono ba lafosoemange zoei Mbaʼali Iraono Gizeraëli, labeʼe Lowalangira Mbaʼali Mberiti andrõ. 
JDG.8_1.34	Ba lõ itõrõ tõdõ Ndraono Gizeraëli Lowalangira Jehowa, si no mangefaʼõ jaʼira ba danga nemalira fefoe si tefasoei jaʼira; 
JDG.8_1.35	ba lõʼõ gõi laʼomasiʼõ ngaʼõtõ Jeroebi-Mbaʼali Gideono andrõ, timba zi sõchi andrõ, nilaoenia ba Ndraono Gizeraëli, menaʼõ.
JDG.9_1.1	I. 
JDG.9_1.2	Misofoe sibai ba mbanoea Zichema fefoe, mimane: He zohahaoe dõdõmi, na fitoe ngafoeloe, iraono Jeroebi-Mbaʼali andrõ fefoe, zalaw̃ami, ba ma na ha samõsa zamatõrõ jaʼami? Ba bõi gõi olifoe ami, wa no fõfõmi ndraʼodo! 
JDG.9_1.3	Ba fahoehoeo sibai ndra sibajania andrõ ba mbanoea Zichema fefoe, ba chõnia, dali manõ niw̃aʼõnia andrõ, ba tobali adõni dõdõra chõ Gabimelechi; lamane sa: No ono mbeneʼõda. 
JDG.9_1.4	Ba labeʼe chõnia ganaʼa, fitoe ngafoeloe roefia, nihalõ ba gosali Mbaʼali Mberiti andrõ; ba ibeʼe loeo niha si si lõ jaw̃a, si lõ ngaroro, Abimelechi, ba jaʼia zolohe jaʼira. 
JDG.9_1.5	Ba mõi ia ba gõdo namania, ba Gofera, ba iboenoe ndra talifoesõnia andrõ, ono Jeroebi-Mbaʼali, fitoe ngafoeloe niha, ha samboea tete kara naha wamoenoe jaʼira. Hatṍ ono Jeroebi-Mbaʼali si achi, Jotamo, zi tosai, me no ibiniʼõ ia. 
JDG.9_1.6	Ba faloecha mbanoea Zichema fefoe, awõ nõsi Milo andrõ, mõi ira mamataro razo Abimelechi andrõ ba mbõrõ manawa ba harefa andrõ, ba ngai Zichema. 
JDG.9_1.7	II. 
JDG.9_1.8	Mõi dõla geoe me fõna, ba wamajoini chõra razo; ba lamane ba dõla zai: Iagõ razoma! 
JDG.9_1.9	Ba imane chõra tõla zai: Hadia, oebõhõi waʼamofanicha andrõ chõgoe, ba nisoeno Lowalangi jaʼo, awõ niha, ba mõido manahanahae jaw̃a hogoe geoe bõʼõ? 
JDG.9_1.10	Ba lamane ba dõla ara tõla geoe andrõ: Taboe, jaʼoegõ iagõ razoma! 
JDG.9_1.11	Ba imane tõla ara: Hadia oebõhõi waʼamigoe andrõ ba boeagoe si sõchi sibai, ba mõido manahanahae jaw̃a hogoe geoe bõʼõ? 
JDG.9_1.12	Ba lamane ba w̃ew̃e nagoe tõla geoe andrõ: Ba taboe, jaʼoegõ iagõ razoma! 
JDG.9_1.13	Ba imane chõra agoe: Hadia, oebõhõi nõsigoe andrõ, somoeso dõdõ Lowalangi ba tõdõ niha, ba mõido manahanahae jaw̃a hogoe geoe bõʼõ? 
JDG.9_1.14	Ba lamane ba manaze tõla geoe andrõ fefoe: Ba taboe, jaʼoegõ iagõ razoma! 
JDG.9_1.15	Ba imane manaze ba dõla geoe andrõ: Na moroi ba dõdõmi mibajoini razomi ndraʼodo, ba mifaigi chõmi nahia ba loemõgoe! Ba na tenga daʼõ, ba alitõ dania zi otarai manaze andre, ba iʼā geresi ba hili Libano! 
JDG.9_1.16	Ba laoe, na satoelõ nilaoemi ba na sadõlõ, me no mibaliʼõ razo Gabimelechi andrõ, na si sõchi nilaoemi chõ Jeroebi-Mbaʼali ba ba ngaʼõtõnia, ba na no misoelõni chõnia nilaoenia ba chõmi andrõ, jaʼami andrõ, 
JDG.9_1.17	si no mõi belebele namagoe ba wasoewõta, ba nibelegõnia nosonia, niʼefaʼõnia ba danga Ndraono Midiano, ba jaʼami, 
JDG.9_1.18	ba no milaw̃a ngaʼõtõ namagoe maʼõchṍ; ononia andrõ, fitoe ngafoeloe niha, ba no miboenoe, ha samboea tete gara naha wamoenoe jaʼira, ba no mibaliʼõ razo mbanoea Zichema Gabimelechi andrõ, ono zawoejoe namagoe, me no ono mbeneʼõmi: — 
JDG.9_1.19	ba na no atṍ satoelõ ba sadõlõ nilaoemi chõ Jeroebi-Mbaʼali ba ba ngaʼõtõnia, ba miʼomoesoiʼõ dõdõmi ba chõ Gabimelechi andrõ ba jamoeʼomoesoiʼõ dõdõnia ba chõmi. 
JDG.9_1.20	Ba na tenga daʼõ, ba alitõ jamoeʼotarai Gabimelechi, ba jamoeʼā mbanoea Zichema, fabaja õsi Milo andrõ, ba jamoeʼotarai gõi mbanoea Zichema ba õsi Milo andrõ alitõ, ba jamoeʼā Gabimelechi! 
JDG.9_1.21	Ba moloi Jotamo, ba iroegi Mbeʼeri ba woloinia andrõ; ba daʼõ iʼiagõ; lõ ichamõ ia gaʼania Abimelechi.
JDG.9_1.22	III. 
JDG.9_1.23	ba ifatõrõ mbechoe waʼoedoesa chõ Gabimelechi ba ba mbanoea Zichema Lowalangi, ba tobali fabali chõ Gabimelechi mbanoea Zichema, 
JDG.9_1.24	enaʼõ tesoelõni horõra andrõ ba ndraono Jeroebi-Mbaʼali andrõ si fitoe ngafoeloe, ba enaʼõ tohare ba nono mbeneʼõra Abimelechi, samoenoe jaʼira, ndrora andrõ, ba ba mbanoea Zichema, si no manolo jaʼia ba wamoenoe talifoesõnia, ibeʼe [Lowalangi]. 
JDG.9_1.25	Ba lafatenge niha, oedoenia, banoea Zichema, niha saminiʼõ jaʼira ba zoezoe hili, niha soraboe, gofoe ha niha zanõrõ lala. Ba teʼombachaʼõ daʼõ chõ Gabimelechi. 
JDG.9_1.26	Ba so Gaʼali, ono Jobeli ba talifoesõnia; lasaw̃a Zichema ba tobali fadoehoe dõdõ mbanoea Zichema chõnia. 
JDG.9_1.27	Ba mõi ira ba danõ, laʼozaragõ mboea nagoe ba lalazi, ba owoelo ira, ba wangandrõ saoha gõlõ, mõi ira ba gosali Lowalangira, manga ira ba mamadoe agoe ba laʼeliʼelifi Gabimelechi. 
JDG.9_1.28	Ba imane Gaʼali, ono Jobeli: Ha niha Gabimelechi, ha niha nono Jeroebi-Mbaʼali andrõ, wa tafondrondrongo linia? Tenga banoea Zichema ia ba tenga koemandroenia Zeboeli andrõ? Ba hana na ifondrondrongo chõnia, awõ ngaʼõtõ Hemori andrõ, foeroegõ mbanoea Zichema. Ba jaʼita, ba hadia wa taʼoʼõ chõnia? 
JDG.9_1.29	Enaʼõ na jaʼo zalaw̃a niha andre, ba oetimba Gabimelechi ba oemane chõnia: Ojaʼõ zabõlõ chõoe ba laboe! 
JDG.9_1.30	IV. 
JDG.9_1.31	ba iʼonechesi wamatenge sinenge chõ Gabimelechi, imane chõnia: Hiza, no mõi ba Zichema Gaʼali andrõ, ono Jobeli, awõ dalifoesõnia andrõ, ba molaw̃a chõoe mbanoea labeʼe! 
JDG.9_1.32	Ba faoso, jaʼoegõ, awõ niha andrõ, si faofao chõoe, mitõrõ bongi ba mibiniʼõ ami ba mbenoea; 
JDG.9_1.33	ba ba zangoehoelõ wongi, na toemboe loeo, ba faoso, ba mihawoei mbanoea; ba na ifaondragõ ndraʼoegõ, awõ zi fao chõnia andrõ, ba laoe chõnia zenahõi ndraʼoegõ. 
JDG.9_1.34	Ba maoso Gabimelechi, awõ zabõlõ andrõ fefoe, si fao chõnia, ba zi bongi, ba labiniʼõ ira ba gamaoedoe Zichema, õfa bawá. 
JDG.9_1.35	Ba me so Gaʼali andrõ, ono Jobeli, me itõrõ mbawa gõli, weʼamõi baero, ba maoso Gabimelechi, awõ zi fao chõnia, larõi mbinimbini andrõ chõra. 
JDG.9_1.36	Ba iʼila zanoewõ andrõ Gaʼali ba imane chõ Zeboeli: Hiza zanoewõ moroi jaw̃a ba zoezoe hili! Ba imane chõnia Seboeli: Õbali niha loemõ hili! 
JDG.9_1.37	Ba ifoeli imane Gaʼali: Si ndroehoe, sanoewõ zi otarai woesõ danõ mitooe ba sambawá zi otarai manawa zeboea elemoe andrõ! 
JDG.9_1.38	Ba imane chõnia Seboeli: Ba heza so waʼabeʼe mbawa andrõ, me õmane: Ha niha Gabimelechi andrõ, wa tafondrondrongo linia? Daʼõ zabõlõ andrõ, si lõ ba dõdõoe mege! Ba laboe ba laoe fasõndra chõra! 
JDG.9_1.39	Ba fõna mbanoea Zichema Gaʼali weʼamõi. Ba fasõndra ira chõ Gabimelechi. 
JDG.9_1.40	Ba moloi ira ibeʼe Abimelechi ba ato zi mate, iroegi fõnafõna mbawa gõli mbanoea. 
JDG.9_1.41	Ba ba Garoema sosó Gabimelechi, fatoea itimba Gaʼali ba talifoesõnia Seboeli; tobal tebai saʼae laʼiagõ Zichema. 
JDG.9_1.42	Ba mahemoloe õ, ba milo mbanoea Zichema, lahoelõ wõngi. Ba teʼombachaʼõ chõ Gabimelechi. 
JDG.9_1.43	Ba iʼohe zabõlõ andrõ chõnia, ifotõloe bawá, ba labiniʼõ ira ba mbenoea. Ba me iʼila, mõi ba danõ mbanoea Zichema, ba ifaondragõ ba ilaoe chõra. 
JDG.9_1.44	Ba jaʼia [Abimelechi], awõ zi sambawá andrõ, si fao chõnia, ba mõi mitooe, laʼiagõ fõna mbawa gõli, fatoea lalaoe ba zi so baero ba mbenoea fefoe si domboea bawá andrõ, fatoea laboenoe tooe. 
JDG.9_1.45	Ba awena ilaoe ba mbanoea Abimelechi, maʼõmaʼõchõ, ba atoeʼa ia bacha; ba õsi mbanoea ba laʼõʼõtõ, ba banoea ba ladoedoegõ, ba lafazaewe nasio ba nahania. 
JDG.9_1.46	Ba me larongo daʼõ si so ba hati andrõ ba Zichema, fefoe, ba mõi ira jaw̃a ba zi sagõtõ ba gosali Lowalangi Mberiti andrõ chõra. 
JDG.9_1.47	Ba me teʼombachaʼõ chõ Gabimelechi: No owoelo fefoe nõsi hati andrõ ba Zichema! 
JDG.9_1.48	ba mõi jaw̃a ba hili Zalomono andrõ Gabimelechi, awõ zabõlõ andrõ fefoe, si fao chõnia. Ba itoejoe wato Abimelechi, iʼew̃a ndraha geoe, ba ihalõ ba iʼangalisigõ. Ba iw̃aʼõ ba zabõlo andrõ, si fao chõnia: Hadia niʼilami nilaoegoe, ba mitaʼitaʼi miʼoʼõ! 
JDG.9_1.49	Ba dozi laʼew̃a gõi ndraha geoe awõnia andrõ, ba laʼoʼõ Gabimelechi, ba latibõʼõ ba gosali [ndraha geoe andrõ], latoenoe gosali, ba tobali ahori mate nõsi zi hoelõ hati andrõ ba Zichema — mato 1000 niha, ira matoea ba ira alawe.
JDG.9_1.50	V. 
JDG.9_1.51	Ba ba daloe mbanoea bacha, ba so zi hoelõ hati; ba daʼõ lasaw̃a õsi mbanoea fefoe, ira matoea ba ira alawe. Laʼaroʼõ mbawandroehõ foerira ba mõi ira jaw̃a ba lote ba hati andrõ. 
JDG.9_1.52	Ba so Gabimelechi, ba wanoedoegõ hati andrõ. Ba me ihatõʼõ ia ba mbawandroehõnia, ba wanoenoe jaʼia, 
JDG.9_1.53	ba ifazaoemba ba hõgõ Gabimelechi gara gisa wache ira alawe, moroi jaw̃a, aboto hõgõnia ibeʼe. 
JDG.9_1.54	Ba igõsṍ moehede chõ ngoningoninia, solohe fangõnania, imane chõnia: Sõbi ziʼõlioe ba faloea boenoedo, fa bõi law̃aʼõ dania: Niboenoe ndra alawe! Ba itaroeʼõ chõnia ziʼõli ngoningoninia andrõ, ba mate ia. 
JDG.9_1.55	Ba me laʼila Iraono Gizeraëli, no mate Gabimelechi, ba ifoeli ia chõra zamõsaná. 
JDG.9_1.56	Si manõ wamasoelõni Lowalangi horõ Gabimelechi andrõ, horõnia chõ namania, me iboenoe dalifoesõnia andrõ, si fitoe ngafoeloe, 
JDG.9_1.57	ba he horõ mbanoea Zichema andrõ fefoe, ba ihareʼõ ba hõgõra Lowalangi. Ba tobali itõrõ ba chõra wangelifi Jotamo andrõ, ono Jeroebi-Mbaʼali.
JDG.10_1.1	I. 
JDG.10_1.2	Doea woeloe a tõloe fache waʼara sangoehoekoe Iraono Gizeraëli ia, ba mate ia ba ba Zamiri lakoʼo. 
JDG.10_1.3	Ba foerinia, ba maoso Jaʼiro, banoea Gileadi, ba 22 fache wangoehoekoenia Iraono Gizeraëli Tõloe ngafoeloe nononia matoea, 
JDG.10_1.4	si fakoedo ba nono galide, tõloe ngafoeloe, ba tõloe ngafoeloe chõra mbanoea, halama soja chõ Jaʼiro dõi, iroegi maʼõchṍ, ba danõ Gileadi. 
JDG.10_1.5	Ba mate Jaʼiro andrõ, ba ba Gamono lakoʼo. 
JDG.10_1.6	II. 
JDG.10_1.7	Ba mofõnoe Jehowa ba Ndraono Gizeraëli, ba iʼamawa ira, ibeʼe ba danga Ndrawa Wilisiti ba ba danga Ndraono Gamoni. 
JDG.10_1.8	Daʼõ zamakao Iraono Gizeraëli ba sangoehoendragõ jaʼira, me loeo daʼõ, ba mewelew̃aloe fache dania, dozi Iraono Gizeraëli jefo Joridano, ba danõ Ndraono Gamori andrõ, ba danõ Gileadi. 
JDG.10_1.9	Ba laʼõtõ gõi Joridano Iraono Gamoni, ba wolaoe ba mado Joeda gõi ba ba mado Mbenijami ba ba maʼoewoe Geferaji, tobali aboe sibai dõdõ Ndraono Gizeraëli. 
JDG.10_1.10	Ba laʼangarõfi li Jehowa Iraono Gizeraëli, lamane: Horõma chõoe, wa no maʼerogõ Lowalangima, awõ wa no mafosoemange Mbaʼali andrõ! 
JDG.10_1.11	Ba imane Jehowa ba Ndraono Gizeraëli: Hadia, tenga no lafakao gõi ami Dawa Miseraji ba Iraono Gamori ba Iraono Gamoni ba Dawa Wilisiti, 
JDG.10_1.12	ba banoea Zidona ba Iraono Gamaleki ba Iraono Midiano, ba miʼangarõfi li ndraʼo, ba oeʼefaʼõ ami ba dangara? 
JDG.10_1.13	Ba jaʼami, ba no miʼerogõ ndraʼo ba no mifosoemange Lowalangi bõʼõ. Andrõ wa lõʼõ saʼae edõnado oeʼorifi ami. 
JDG.10_1.14	Mi ae miʼangarõfi li Lowalangi andrõ, nitoetoejoemi chõmi! Hana na jaʼira zangorifi jaʼami, na tosasa ami! 
JDG.10_1.15	Ba lamane Iraono Gizeraëli chõ Jehowa: Horõma; hadia zomasiʼõ ba laoe chõma, ha fa õʼorifi ndraʼaga ijaʼe! 
JDG.10_1.16	Ba latiboʼõ nadoe niha baero andrõ, laheta ba mbanoeara, ba lafosoemange Jehowa. Ba ahachõ dõdõnia wamakao Ndraono Gizeraëli andrõ. 
JDG.10_1.17	III. 
JDG.10_1.18	Ba faoma lamane chõ nawõra salaw̃a Gileadi: Ha niha zi bõrõtaigõ fasõndra ba Ndraono Gamoni andrõ? Daʼõ dania nibeʼe salaw̃a mbanoea Gileadi fefoe!
JDG.11_1.1	I. 
JDG.11_1.2	Ba me moʼono ndronga Gileadi chõnia, ono matoea, ba me itoegoe eboea ndraono ndrongania andrõ, ba latimba Jefita, lamane chõnia: Tebai manema ondrõita dania ndraʼoegõ moroi jomo chõma, me no ono ndra alawe bõʼõ ndraʼoegõ. 
JDG.11_1.3	Ba moloi Jefita labeʼe talifoesõnia andrõ, iʼiagõ danõ Tobi. Ba laʼondrasi ia niha si lõ ngaroro, faofao ira chõnia. 
JDG.11_1.4	Ba lõ ara, ba labõrõtaigõ lasoewõsoewõ Ndraono Gizeraëli Iraono Gamoni. 
JDG.11_1.5	Ba me labõrõtaigõ manoewõ Iraono Gizeraëli Iraono Gamoni, ba maoso zalaw̃a ba danõ Gileadi, mõi ira moehalõ Jefita, ba danõ Tobi. 
JDG.11_1.6	Lamane chõ Jefita: Taboe, iagõ solohe jaʼaga, ba talaoe fasoewõ ba Ndraono Gamoni andrõ! 
JDG.11_1.7	Ba imane Jefita ba zalaw̃a Gileadi: Hadia, tenga si fatioe ami chõgoe ba tenga sanimba jaʼodo baomo namagoe ami? Ba hana wa mõi ami chõgoe, na aboe dõdõmi? 
JDG.11_1.8	Ba lamane chõ Jefita salaw̃a Gileadi: Hiza, mafoeli mõi chõoe, ba na mõiʼõ awõma ba wasoewõta ba Ndraono Gamoni andrõ, ba mahalõ hõgõma ndraʼoegõ, dozi banoea ba danõ Gileadi. 
JDG.11_1.9	Ba imane Jefita ba zalaw̃a Gileadi andrõ: Na mihalõ mangawoeli ndraʼodo, ba wasoewõta andrõ ba Ndraono Gamoni, ba na ibeʼe ba dangagoe ira Jehowa, ba hõgõmi ndraʼodo! 
JDG.11_1.10	Ba lamane chõ Jefita salaw̃a Gileadi andrõ: Jamoefondrongondrongo chõda Jehowa, na lõ maʼoʼõ niw̃aʼõoe andrõ. 
JDG.11_1.11	Ba fao Jefita ba zalaw̃a Gileadi andrõ, ba lafataro ia hõgõra ba solohe jaʼira sato. Ba iʼombachaʼõ chõ Jehowa ba Misefa fefoe hadia ia zi so ba dõdõnia Jefita.
JDG.11_1.12	II. 
JDG.11_1.13	Ba imane razo Ndraono Gamoni ba zinenge Jefita: No lahalõ chõra danõgoe Iraono Gizeraëli, me laʼotarai danõ Miseraji, iʼotarai Garono noemalõ ba Jaboko ba irege mbewe Joridano: ba foeli chõgoe, saoha gõlõoe! 
JDG.11_1.14	Ba ifoeli ifatenge zinenge Jefita chõ razo Ndraono Gamoni, enaʼõ lamane chõnia: 
JDG.11_1.15	Daʼõ niw̃aʼõ Jefita: Lõ nihalõ Ndraono Gizeraëli tanõ Ndraono Moabi ba tanõ Ndraono Gamoni. 
JDG.11_1.16	Me laʼotarai danõ Miseraji Iraono Gizeraëli, me no latõrõ danõ si mate, iroegi nasi zoechoe ba iroegi Gadesi, 
JDG.11_1.17	ba lafatenge zinenge Iraono Gizeraëli chõ razo Ndraono Gedomo, lamane: Tehe chõnia wanõrõ tanõoe! Ba lõ itehe razo Ndraono Gedomo. Ba lafatenge gõi chõ razo Ndraono Moabi ba te chõnia. Ba laʼiagõ Gadesi Iraono Gizeraëli. 
JDG.11_1.18	Ba latõrõ danõ si mate, lahene danõ Ndraono Gedomo ba tanõ Ndraono Moabi ba laroegi danõ tánõ ba gatoemboecha loeo, iʼotarai danõ Ndraono Moabi andrõ, ba jefo Garono molombase ira, lõ lahoendragõ danõ Ndraono Moabi; ola Ndraono Moabi sa Garono andrõ. 
JDG.11_1.19	Ba lafatenge zinenge Iraono Gizeraëli chõ razo Ndraono Gamori Sihona andrõ, razo ba Hesibona, lamane chõnia Iraono Gizeraëli: Tehe chõma wanõrõ tanõoe, ba weʼamõi ba danõma! 
JDG.11_1.20	Ba mamaoedoe dõdõ Zihona ba Ndraono Gizeraëli, lõ itehe chõra wanõrõ tanõnia, iʼowoeloi zabõlõ chõnia fefoe, ba zinga Jasa laʼiagõ, ba lalaoe ba Ndraono Gizeraëli: 
JDG.11_1.21	Ba ibeʼe ba danga Ndraono Gizeraëli Zihona, fabaja banoeania fefoe, Jehowa, Lowalangi Ndraono Gizeraëli; mõna Ndraono Gizeraëli ba lahalõ chõra danõ Ndraono Gamori andrõ, si so ba danõ andrõ, maʼasagõrõ. 
JDG.11_1.22	Tobali laʼochõgõ danõ Ndraono Gamori andrõ, maʼafefoe, iʼotarai Garono noemalõ ba Jaboko, ba iʼotarai danõ si mate, noemalõ ba mbewe Joridano. 
JDG.11_1.23	Ba hiza, no itimba Ndraono Gamori andrõ fõna mbanoeania Iraono Gizeraëli Lowalangi Ndraono Gizeraëli andrõ, Jehowa, ba hadia, jaʼoegõ zangai tána chõra? 
JDG.11_1.24	Hadia, na so nitoetoeroe Lowalangioe Kamosi andrõ chõoe, ba hadia, lõ õhalõ? ba ha niha gõi nitimba Lowalangima, Jehowa, fõnama, daʼõ nihalõma si so chõnia. 
JDG.11_1.25	Ba hadia, no si sõchi ndraʼoegõ, moroi chõ Mbalaki andrõ, ono Zifori, razo Ndraono Moabi? Hadia, no irai ifadõni hadia ia ba Ndraono Gizeraëli ba no irai fasoewõ chõra? 
JDG.11_1.26	Gõtõ wa no ahono Ndraono Gizeraëli ba Hesibona ba ba mbanoea si fabõbõ chõra ba ba Garoëri ba ba zi fabõbõ ba daʼõ, moemalõ ba mbanoea fatambai Garono, no 300 fache waʼara, ba hana wa lõ miʼochõgõ barõ õ? 
JDG.11_1.27	Jaʼodo, ba lõ nifakaogoe jaʼoegõ, ba si lõ atoelõ õlaoe chõgoe, wanoewõ jaʼodo: Johowa andrõ, sangoehoekoe, ba jamoeʼasiwai hoehoeo Ndraono Gizeraëli ba Ndraono Gamoni. 
JDG.11_1.28	Ba razo Ndraono Gamoni andrõ, ba lõ ifondrondrongo nifaw̃aʼõgõ Jefita chõnia.
JDG.11_1.29	III. 
JDG.11_1.30	Ba ifaboeʼoe linia chõ Jehowa Jefita, imane: Na si ndroehoe õbeʼe ba dangagoe Ndraono Gamoni andrõ, 
JDG.11_1.31	ba chõ Jehowa zi fõfõna mamaondragõ jaʼo baewali chõgoe, na mangawoelido moroi ba Ndraono Gamoni lõ hadia ia, ba oebeʼe soemange nitoenoe. 
JDG.11_1.32	Ba mõi fasoewõ ba Ndraono Gamoni Jefita, ba wolaoe chõra, ba ibeʼe ba dangania ira Jehowa. 
JDG.11_1.33	Abõlõ sibai teʼala ira ibeʼe, iʼotarai Garoëri, iroegi Miniti, 20 banoea, ba iroegi Habeli Kerami. Tobali lahõndrõgõ Ndraono Gamoni Iraono Gizeraëli. 
JDG.11_1.34	Ba me iroegi nomonia ba Misefa Jefita, ba mõi sibai tooe nononia alawe, ibõzi waritia ba manari. Awai nononia, ha si samboea andrõi; lõ ononia bõʼõ, he ono matoea, ba he ono alawe. 
JDG.11_1.35	Ba me iʼila ia, ba itika noechania, imane: Alai ndraʼo ndraʼoegõ onogoe! Aboe sibai dõdõgoe õbeʼe; jaʼoegõ sibai zolohe ba wamakao jaʼodo. Noa sa noemalõ ligoe chõ Jehowa, ba tebai oefoeli! 
JDG.11_1.36	Ba imane chõnia: He ama, na no noemalõ lioe chõ Jehowa, ba laoe chõgoe niw̃aʼõoe andrõ. Noa sa atṍ ibeʼe Jehowa, õʼila õlaoe mbalõoe ba nemalioe andrõ, Iraono Gamoni. 
JDG.11_1.37	Ba iʼandrõ chõ namania: Sambalõ tehe chõgoe: doea waw̃a waʼara bõhõlido, enaʼõ mõido misa ba hili ba wangeʼesi faʼonoʼalawe andrõ chõgoe, jaʼodo ba awõgoe ono alawe. 
JDG.11_1.38	Ba imane chõnia: Ba aeʼe! ba doea waw̃a itehe chõnia. Ba mõi ia ba fao chõnia nawõnia ono alawe, ba ba hili iʼeʼesi waʼonoʼalawenia. 
JDG.11_1.39	Ba me no iroegi doea waw̃a, ba ifoeli ia chõ namania, ba ifatõrõ chõnia gamaboeʼoela linia andrõ. Ba no lõ irai oroedoe chõnia ndra matoea. Ba tobali hoekoe ba Ndraono Gizeraëli: 
JDG.11_1.40	Ero rõfi mõi nono Ndraono Gizeraëli alawe, ba wanoeno ono Jefita andrõ, banoea Gileadi, õfaʼõfa ngaloeo waʼara.
JDG.12_1.1	I. 
JDG.12_1.2	Ba imane chõra Jefita: Fagoeagoea sibai mege ndraʼaga ba Ndraono Gamoni andrõ, jaʼodo ba banoeagoe, ba oeʼangarõfi li ami, ba lõʼõ sa miʼefaʼõ ndraʼo ba dangara. 
JDG.12_1.3	Ba me oeʼila, lõ edõna mitolo ndraʼo, ba oebelegõ nosogoe, mõido fasoewõ ba Ndraono Gamoni ba ibeʼe ba dangagoe ira Jehowa. Ba hadia wa mõi ami chogoe maʼõchṍ, ba wolaoe chõgoe? 
JDG.12_1.4	Ba ifakaoniʼõ mbanoea Gileadi fefoe Jefita, ba ilaoe ba mado Geferaji, ba teʼala sibai mado Geferaji, labeʼe banoea Gileadi andrõ. Noa sa lamane: Mado Geferaji soloi ami: Si teʼoeʼoe ba danõ mado Geferaji Gileadi andrõ ba ba danõ mado Manase. 
JDG.12_1.5	Ba labaʼa gõtõna ba Joridano banoea Gileadi, tánõ ba mado Geferaji. Ba na so zoloi andrõ, mado Geferaji, na moeʼao: Mifolala ndraʼo mijefo! ba lamane chõnia banoea Gileadi: Hadia, mado Geferaji ndraʼoegõ? Ba na imane: Tenga! 
JDG.12_1.6	ba lamane chõnia: W̃aʼõ: Schibolet! ba na imane: Sibolet! na lõ itõrõ tõdõnia, iʼatoelõʼõ wanõtõi, ba laraʼoe ia ba laʼõʼõtõ ia ba daʼõ ba gõtõna andrõ ba Joridano. Tobali 42,000 zi mate mado Geferaji, me loeo daʼõ. 
JDG.12_1.7	Ba meõnõ fache ihoekoe Ndraono Gizeraëli Jefita andrõ. Aefa daʼõ, ba mate Jefita, banoea Gileadi, ba ba mbanoea Gileadi lakoʼo ia.
JDG.12_1.8	II. 
JDG.12_1.9	Tõloe ngafoeloe nononia matoea, ba tõloe ngafoeloe nono alawe nibeʼenia nihalõ ba mbanoea baero ba tõloe ngafoeloe ihalõ chõ nononia matoea ono alawe mbanoea bõʼõ. Mewitoe fache ihoekoe Ndraono Gizeraëli; 
JDG.12_1.10	aefa daʼõ, ba mate Gebesana ba ba Mbetilechema lakoʼo. 
JDG.12_1.11	Ba foerinia, ba Elono, mado Zeboeloni zangoehoekoe Iraono Gizeraëli, mewoeloe fache. 
JDG.12_1.12	Ba aefa daʼõ, ba mate Gelono andrõ, mado Zeboeloni, ba ba Najalona, ba danõ mado Zeboeloni, lakoʼo ia. 
JDG.12_1.13	Ba foeri daʼõ, ba Abedono, ono Hileli, banoea Wiratono, zangoehoekoe Iraono Gizeraëli. 
JDG.12_1.14	Õfa woeloe nononia matoea ba tõloe ngafoeloe maʼoewoenia, si fakoedo ba hoeloe nono galide, fitoe ngafoeloe ngaʼeoe. Mew̃aloe fache ihoekoe Ndraono Gizeraëli. 
JDG.12_1.15	Aefa daʼo, ba mate Gabedono andrõ, benoea Wiratono, ono Hileli, ba ba Wiratono lakoʼo ia, ba danõ mado Geferaji, ba hili Ndraono Gamaleki andrõ. 
JDG.13_1.1	I. 
JDG.13_1.2	Ba so niha, banoea Zorea, mado Dano, Manoa dõi, ba dongania, ba si lõ ono, lõ irai moʼono. 
JDG.13_1.3	Ba iʼoromaʼõ ia ba ndra alawe andrõ malaʼika Jehowa andrõ, imane chõnia: Hiza sa, si lõ ono ndraʼoegõ, lõ õrai moʼono, ba manabina dania ndraʼoegõ ba moʼonoʼõ, ono matoea. 
JDG.13_1.4	Ba amoniʼõ, bõi badoe nagoe ba he hadia ia zi maboe niha, ba bõi a hadia ia zi raʼiõ. 
JDG.13_1.5	Ba manabina dania ndraʼoegõ ba moʼonoʼõ ono matoea; ba lõ tola dania lafatõrõ wanõwõ ba hõgõ nono andrõ, me niʼamoniʼõ chõ Jehowa dania ia, iʼotarai daloe ninania, ba jaʼia zi bõrõgõ dania mangefaʼõ Iraono Gizeraëli ba danga Ndrawa Wilisiti. 
JDG.13_1.6	Ba mõi ndra alawe andrõ, itoenõ chõ ndrongania, imane: No mõi chõgoe genoni Lowalangi; hoelõ malaʼika Lowalangi wamaigigoe, — sataʼoe sibai ita, ba lõ nisofoegoe chõnia heza moroi ia, ba tõinia, ba lõ niʼombachaʼõnia chõgoe. 
JDG.13_1.7	Ba imane chõgoe: Na manabina dania ndraʼoegõ ba na moʼonoʼõ, ono matoea, ba bõi badoe nagoe ba he hadia ia zi maboe niha, ba bõi a hadia ia zi raʼiõ, me niʼamoniʼõ chõ Lowalangi dania nono andrõ, iʼotarai daloe ninania, noemalõ ba waʼamatenia. 
JDG.13_1.8	II. 
JDG.13_1.9	Ba iʼoʼõ chõ Manoa Lowalangi, tobali ifoeli ia ba ndra alawe andrõ malaʼika Lowalangi andrõ, me no doemadao ia ba nowi, lõ ira matoeania, Manoa. 
JDG.13_1.10	Ba fagohi ndra alawe andrõ, iʼombachaʼõ chõ ndrongania, imane: Hiza, no ifoeli iʼoromaʼõ ia chõgoe niha andrõ, si no mõi chõgoe bohooe na! 
JDG.13_1.11	Ba maoso Manoa, iʼoʼõ ndrongania, ba me iroegi zi so niha andrõ, ba imane chõnia: Hadia, jaʼoegõ niha andrõ si fahoehoeo ba ndra alawe andre? Ba imane: Jaʼia! 
JDG.13_1.12	Ba imane Manoa: Ba na itõrõ niw̃aʼõoe andrõ, ba he mawisa ba nono andrõ, he wisa lala? 
JDG.13_1.13	Ba imane malaʼika Jehowa chõ Manoa: Fefoe hadia ia niw̃aʼõgoe ba ndra alawe andre, ba lõ ibabaja. 
JDG.13_1.14	Maʼifoe manõ lõ tola iʼā hadia ia zi otarai w̃ew̃e nagoe; agoe ba hadia ia zi maboe niha, ba lõ tola ibadoe, ba hadia ia zi raʼiõ, ba lõ tola iʼā: fefoe hadia ia niw̃aʼõgoe chõnia, ba itõngõni. 
JDG.13_1.15	Ba imane Manoa chõ malaʼika Jehowa andrõ: Omasiga matahaʼõ ba mabeʼe õoe nono nambi. 
JDG.13_1.16	Ba imane malaʼika Jehowa chõ Manoa: Ba he w̃aʼae õtahado enaʼõ, ba lõʼõ sa atṍ oeʼā wõfõ gõoe; ba na edõnaʼõ õʼasiwai zoemange nitoenoe, ba chõ Jehowa tandrõsaigõ. Lõʼõ sa iʼila Manoa wa no malaʼika Jehowa andrõ. 
JDG.13_1.17	Ba imane Manoa chõ malaʼika Jehowa andrõ: Ha niha dõimõ? Na itõrõ dania niw̃aʼõoe, ba mafosoemange ndraʼoegõ. 
JDG.13_1.18	Ba imane chõnia malaʼika Jehowa: Hadia wa osofoe dõigoe? — noa sa atṍ sahõlihõli dõdõ! 
JDG.13_1.19	III. 
JDG.13_1.20	Me eboea mijaw̃a ba mbanoea holahola galitõ ba naha wameʼe soemange, ba noemalõ mijaw̃a malaʼika Jehowa andrõ ba holahola galitõ andrõ ba naha wameʼe soemange. Ba me laʼila daʼõ Manoa ba dongania, ba lafalõgoe tooe ira ba danõ. 
JDG.13_1.21	Ba lõʼõ saʼae iʼoromaʼõ ia chõ Manoa ba chõ ndrongania malaʼika Jehowa andrõ. Ba aboto ba dõdõ Manoa, wa no malaʼika Jehowa. 
JDG.13_1.22	Ba imane Manoa chõ ndrongania: Si mate ita, me no taʼila Lowalangi! 
JDG.13_1.23	Imane chõnia dongania: Na nilaoe dõdõ Jehowa iboenoe ita, ba lõ itema menaʼõ chõda zoemange nitoenoe ba soemange niʼā, ba lõ iʼoromaʼõ chõda daʼõ fefoe ba lõ ifarongogõ chõda zi mane daʼõ. 
JDG.13_1.24	Ba moʼono ndra alawe andrõ, ono matoea, ba Simesono ibeʼe tõi; ba manõi nono andrõ ba ifahoewoeʼõ ia Jehowa. 
JDG.13_1.25	Ba ibõrõtaigõ iʼoʼooe ia Eheha Jehowa ba golombasew̃a mado Dano andrõ, ba gotaloeara Zorea Gesaʼoli.
JDG.14_1.1	I. 
JDG.14_1.2	Ba ifoeli ia misi jaw̃a manoetoenõ daʼõ chõ ndra amania, imane: No oeʼila nono alawe, Dawa Wilisiti, ba Dimenata, mitehe chõgoe wangai jaʼia. 
JDG.14_1.3	Ba lamane chõnia ira amania: Hadia lõʼõ saʼae ira alawe ba nono dalifoesõoe, ba niwada fefoe, wa ba niha baero, ba Ndrawa Wilisiti andrõ, ba niha si lõ moeboto, õhalõ chõoe? Ba imane Simesono chõ namania: Daʼõ beʼe chõgoe, omasido! 
JDG.14_1.4	Ba lõʼõ sa aboto ba dõdõ ndra amania, wa moroi ba Lowalangi daʼõ, me sangaloei bõrõ ia, ba Ndrawa Wilisiti. Me loeo daʼõ, ba Dawa Wilisiti zamatõrõ Iraono Gizeraëli.
JDG.14_1.5	II. 
JDG.14_1.6	Ba so chõnia Geheha Jehowa, ba isasawi nono zingo andrõ, nifanasawi ono nambi, ba lõʼõ sa hadia ia ba dangania. Ba lõʼõ sa iʼombachaʼõ chõ ndra amania nilaoenia andrõ. 
JDG.14_1.7	Ba mõi mitooe ia, fahoehoeo ia chõ nono alawe andrõ ba fadoehoe dõdõ Zimesono chõnia. 
JDG.14_1.8	Ba lõ ara, ba ifoeli mõi, ba wangai jaʼia. Ba mõi ia ba zinga lala, ba wamaigi amatela zingo no mege, ba hiza w̃ani ba gamatela zingo andrõ, ba moʼõsi. 
JDG.14_1.9	Ba ilaoe ba laloeʼania ba ifelai barõ wowaõwaõnia andrõ. Ba me fachamõ ia chõ ndra amania, ba ibeʼe õra õsa, ba lõʼõ sa iʼombachaʼõ, wa ba gamatela zingo andrõ mege ihalõ w̃e w̃ani andrõ.
JDG.14_1.10	III. 
JDG.14_1.11	Ba me ataʼoe ira Zimesono, ba tõloe ngafoeloe labeʼe awõnia niha, si lõ aefaʼaefa chõnia. 
JDG.14_1.12	Ba imane ba daʼõ Simesono: Daʼoew̃aʼõ chõmi dahõdahõ. Na misõndra geloeaha barõ zi fitoe bongi walõw̃a andre, na miʼila miw̃aʼõ, ba tõloe ngafoeloe oebeʼe chõmi kameza ba tõloe ngafoeloe baroe ba walõw̃a, 
JDG.14_1.13	ba na tebai misõndra chõgoe, ba jaʼami zameʼe chõgoe, tõloe ngafoeloe gameza ba tõloe ngafoeloe mbaroe loeo. Ba lamane chõnia: W̃aʼõ dahõdahõ andrõ chõoe, enaʼõ marongo. 
JDG.14_1.14	Ba imane chõra: Õ, si otarai zi manga ba sami, si otarai zabõlõ. Ba tõloe bongi waʼara ba lõ lasõndra geloeaha dahõdahõ andrõ. 
JDG.14_1.15	Ba mahemoloe õ, ba laʼandrõ chõ ndronga Zimesono, lamane: W̃aʼõ chõ woʼomooe andrõ, enaʼõ iʼombachaʼõ chõma geloeaha dahõdahõ andrõ, ba na lõ õtologa, ba masoeloei ndraʼoegõ, fabaja si samba omo ndra amaoe. Te ba wanganoemana jaʼaga mikaoni ndraʼaga! 
JDG.14_1.16	Ba megeʼege ndronga Zimesono chõnia, imane: Ha sambalõ faʼaboea gõlõoe chõgoe, ba tenga faʼomasi; no õw̃aʼõ ba dalifoesõgoe dahõdahõ ba lõ niʼombachaʼõoe chõgoe! Ba imane chõnia: Ba chõ namagoe ba chõ ninagoe, ba lõ niʼombachaʼõgoe, ba oeʼombachaʼõ chõoe! 
JDG.14_1.17	Ba megeʼege ia chõnia, irege no aloea zi fitoe bongi andrõ, gõtõ mbongi walõw̃a andrõ. Ba me loeo si fitoe andrõ, ba iʼombachaʼõ chõnia, me no iforege sibai chõnia. Ba jaʼia zangombacha eloeaha dahõdahõ andrõ ba dalifoesõra. 
JDG.14_1.18	Me loeo si fitoe andrõ, ba laʼombachaʼõ chõnia banoea daʼõ, gasagasa wa mõi ia si bacha chõ ndrongania, lamane: Hadia zami moroi ba w̃e w̃ani, ba hadia zabõlõ moroi ba zingo? Ba imane chõra: Na lõ mifake menaʼõ nono zaw̃i chõgoe, ba wangoehoendra laza chõmi, ba lõʼõ sa misõndra menaʼõ geloeaha dahõdahõ andrõ chõgoe! 
JDG.14_1.19	Ba so chõnia Geheha Jehowa ba mõi ia misi tooe ba Gasekalo, ba tõloe ngafoeloe iboenoe niha, banoeara. Ba ihalõ noechara ba ibeʼe ba zanõndra eloeaha dahõdahõ andrõ chõnia mbaroe andrõ, baroe ba walõw̃a. Ba mofõnoe sibai ia, ba ifoeli ia misi jaw̃a chõ namania. 
JDG.14_1.20	Ba donga Zimesono andrõ, ba tebeʼe chõ nawõnia, nihalõnia chõnia awõ fao.
JDG.15_1.1	I. 
JDG.15_1.2	Imane sa amania andrõ: Oewai saboea õlõ ndraʼoegõ chõnia, ba no oebeʼe chõ nawõoe andrõ; ba si sõchi moroi chõnia naʼi nachinia andrõ: hana na chõoe daʼõ, fangalinia. 
JDG.15_1.3	Ba imane chõra Simesono: Si samoeza andre, ba lõ horõgoe ba Ndrawa Wilisiti andrõ, na oelaoe chõra hadia ia! 
JDG.15_1.4	Ba maoso Zimesono, mõi mondraʼoe asoe gatoea, tõloe ngaotoe rozi, ba ihalõ zoeloe, ba ifabõbõ giʼo nasoe gatoea andrõ, doeadoea rozi, ba sarasara ibeʼe soeloe ba gotaloea giʼo andrõ, si doeadoea rozi. 
JDG.15_1.5	Ba itoenoe zoeloe andrõ, ba ifoloi nasoe gatoea, ba mbasitõ Ndrawa Wilisiti, ba achozi zi no moelaoe ba ngambõbõ, fabaja si lõ moetaba na ibeʼe, awõ kaboe zai. 
JDG.15_1.6	Ba me lasofoe Dawa Wilisiti: Haniha zolaoe daʼõ? ba lamane: Simesono andrõ, oemõnõ mbanoea Dimenata andrõ, — me no ibeʼe ba niha bõʼõ ndrongania [amania andrõ]! Ba so Ndrawa Wilisiti, ba lasoeloei galawe andrõ, awõ namania. 
JDG.15_1.7	Ba imane chõra Simesono: Na milaoe zi mane daʼõ, ba lõ ahono dõdõgoe, irege no oelaoe mbalõgoe chõmi! 
JDG.15_1.8	Ba iforege ibõbõzi ira, afatõ waha ba sola. Ba mõi misi tooe ia, iʼiagõ dõgi narõ gara, ba Getama.
JDG.15_1.9	II. 
JDG.15_1.10	Ba me lasofoe mado Joeda: Hadia wa mõi ami chõma? ba lamane: Ba wondraʼoe Simesono andrõ soga, ba wolaoe chõnia nilaoenia chõma. 
JDG.15_1.11	Ba 3000 zi mõi mitooe mado Joeda, ba dõgi narõ gara andrõ ba Getama, ba moeʼao ira chõ Zimesono, lamane: Hadia, lõ õʼila, wa no samatõrõ jaʼita Ndrawa Wilisiti? Ba hana sa, wa õlaoe chõma daʼõ? Ba imane chõra: 
JDG.15_1.12	Nilaoera chõgoe oesoelõni chõra. Ba lamane chõnia: Ba wondraʼoe jaʼoegõ mõiga, ba wameʼe ba danga Ndrawa Wilisiti jaʼoegõ! Ba imane chõra Simesono: Ba miʼae ba hõloe chõgoe, wa tenga jaʼami zamoenoe jaʼodo! 
JDG.15_1.13	Ba lamane chõnia: Tenga, ha ba wondraʼoe jaʼoegõ ba ba wameʼe ba dangara jaʼoegõ — tenga samoenoe jaʼoegõ ndraʼaga! Ba labõbõ ia sinali si bohooe, doea rozi, ba laʼohe mijaw̃a ia, moroi ba narõ gara andrõ. 
JDG.15_1.14	Ba me iroegi Lehi, me lakaraini saʼae waʼiki Dawa Wilisiti, me no so ia, ba so chõnia Geheha Jehowa, ba tobali hoelõ mbana, si no achozi ba galitõ wesoe andrõ ba noewoe gõlõnia ba timba zalaoe mbõbõ andrõ ba mbagi mboelõchania. 
JDG.15_1.15	Ba iʼila tooe dõla zimbi galide, si bohooe, ba itoejoe, ba hõnõ iboenoe niha tõla zimbi andrõ. 
JDG.15_1.16	Ba imane Simesono: ”No oehaogõ wanõwõ jaʼira tõla zimbi galide, hõnõ no oeboenoe niha tõla zimbi galide andrõ”. 
JDG.15_1.17	Ba me aefa iw̃aʼõ daʼõ, ba itiboʼõ dõla zimbi andrõ, ba labeʼe tõi naha andrõ Ramata Lehi (hili zimbi). 
JDG.15_1.18	Ba me no owõchi sibai dõdõnia, ba iʼangarõfi li Jehowa, imane: No fangorifi seboea iʼasogõ tanga genonioe õbeʼe — ba hadia, si mate owõchi dõdõ ndraʼo iadaʼe, ba niloeloe ba danga niha andrõ, si lõ moeboto? 
JDG.15_1.19	Ba ifobawa zahõndrõ andrõ ba Lehi Lowalangi, ba mangoemboe moroi tooe nidanõ. Ba me no ibadoe, ba teʼali nosonia, ifoeli aoeri. Andrõ wa labeʼe tõi goemboe andrõ ”oemboe zi angarõfi li [Lowalangi]”; so ia, ba Lehi andrõ, iroegi maʼõchṍ andre. 
JDG.15_1.20	Ba 20 fache waʼara ihoekoe Ndraono Gizeraëli Samesono, ba gõtõ Ndrawa Wilisiti andrõ.
JDG.16_1.1	I. 
JDG.16_1.2	Ba me terongo ba mbanoea Gasa andrõ, no mõi ba daʼõ Zimesono, ba lafaʼoeʼoe ia, sara wongi manõ latarogõ ba mbawa gõli, lõ ninininira, sara wongi, lamane dõdõra: Na moloeo dania, ba taboenoe ia. 
JDG.16_1.3	Ba lõ iboelõʼõ ia Simesono, iroegi taloe mbongi. Ba me taloe mbongi, ba maoso ia ba itoejoe lagõ mbawa gõli andrõ, doea gõrõ, fabaja boha, si doea andrõ, ifazaw̃a, awõ wolazi. Iʼosaʼõ daloe ba iʼohe ba zoezoe hili andrõ, ba gamaoedoe Heberona.
JDG.16_1.4	II. 
JDG.16_1.5	Ba mõi mijaw̃a chõ Delila andrõ zalaw̃a Ndrawa Wilisiti, ba lamane chõnia: Tandraigõ sofoe chõnia, enaʼõ õrongo hadia mbõrõ waʼabõlõnia andrõ, ba he mawisa wolaw̃a jaʼia, enaʼõ mabõbõ ia ba enaʼõ malaw̃a, ba 1100 roefia zamõsa mabeʼe chõoe! 
JDG.16_1.6	Ba isofoe chõ Zimesono Delila, imane: Ombachaʼõ chõgoe, hadia mbõrõ waʼabõlõoe andrõ ba hadia enaʼõ mbõbõ, ba wolaw̃a jaʼoegõ. 
JDG.16_1.7	Ba imane chõnia Simesono: Na labõbõ enaʼõ ndraʼo, fitoe rozi sinali si bohooe, saoeri, ba amomó ndraʼo, tobali si mane niha bõʼõ. 
JDG.16_1.8	Ba laʼohe chõnia salaw̃a Ndrawa Wilisiti fitoe rozi sinali si bohooe, saoeri, ba ibeʼe bõbõnia. 
JDG.16_1.9	Ba no so si bacha niha, niʼoroiʼõ Delila, sanaro. Ba me imane chõnia: Hiza chõoe Ndrawa Wilisiti, Simesono! Na iʼetoeʼõ zinali no mege, nifangetoeʼõ goemigoemi noecha, na no abõlõ ahatõ ba galitõ, — ba lõʼõ sa aboto ba dõdõra mbõrõ waʼabõlõnia. 
JDG.16_1.10	Ba imane Delila chõ Zimesono: No õlimodo, faja niw̃aʼõoe chõgoe! Ba ombachaʼõ chõgoe iadaʼe, hadia zi gõna bõbõ, ba wamõbõ jaʼoegõ. 
JDG.16_1.11	Ba imane chõnia: Na labõbõ ndraʼo sinali si bohooe, si lõ moerai moeʼogoenaʼõ ba halõw̃õ hadia ia, ba amomó ndraʼo, tobali si mane niha bõʼõ. 
JDG.16_1.12	Ba ihalõ zinali si bohooe, ibeʼe bõbõnia, ibõbõ, ba imane chõnia: Hiza chõoe Ndrawa Wilisiti, Simesono! no so si bacha niha, sanaro. Ba iʼetoeʼõ zinali andrõ ba noewoe gõlõnia, hoelõ mbana. 
JDG.16_1.13	Ba imane chõnia Delila: Õlimodo manõ na, faja õlaoe chõgoe: ombachaʼõ chõgoe, hadia zi gõna bõbõ, ba wamõbõ jaʼoegõ! Ba imane chõnia: Na õfachai enaʼõ ba loeze mbewewõ, niʼofitoe fondrandra andre ba hõgõgoe, 
JDG.16_1.14	ba na õʼaroʼõ fangarónia andrõ, ba amomó ndraʼo, tobali si mane niha bõʼõ. Ba me mõrõ Zimesono, ba itoejoe niʼofitoe fondrandra andrõ ba hõgõnia Delila ba ifachai ba loeze mbewewõ, ba iʼaroʼõ fangarónia andrõ. Ba imane chõnia: Hiza chõoe Ndrawa Wilisiti, Simesono! Ba tokea ia, ba adeha wangaró andrõ, fabaja loeze mbewewõ ibeʼe. 
JDG.16_1.15	Ba imane chõnia Delila: Hadia wa õw̃aʼõ: omasido ndraʼoegõ, me no faʼero dõdõ chõgoe? No medõloe õlimodo, ba lõ õʼombachaʼõ chõgoe hadia mbõrõ waʼabõlõoe andrõ! 
JDG.16_1.16	Ba me lõ ibatobato, me iforege manõ ba me ifakao ia, irege omasi manõ ia mate, 
JDG.16_1.17	ba lõʼõ manõ saʼae ibiniʼõ chõnia zi doehoe, imane chõnia: Lõ irai itõrõ hõgõgoe fanõwõ, me no niʼamoniʼõ chõ Lowalangi ndraʼodo, iʼotarai daloe ninagoe: — na tetõwõ ndraʼo enaʼõ, ba taja chõgoe waʼabõlõgoe andrõ; amomó ndraʼo, tobali si mane niha bõʼõ fefoe. 
JDG.16_1.18	Ba me no aboto ba dõdõ Delila, lõʼõ manõ nibiniʼõnia chõnia si doehoe, ba ifatenge, ifakaoniʼõ zalaw̃a Ndrawa Wilisiti, imane chõra: Lõ tola lõ mõi ami zi samoeza andre, noa sa ifaoeloegõ wamokai chõgoe si doehoe. Ba so zalaw̃a Wilisiti andrõ, laʼohe ganaʼa andrõ. 
JDG.16_1.19	Ba ifafõrõ Zimesono, ba gahetania, ba moehede ia ba niha, sanõwõ chõnia niʼofitoe fondrandra andrõ ba hõgõnia. Ba itoegoe alõʼalõ waʼabõlõ, ba taja. 
JDG.16_1.20	Ba me imane zoei: Hiza chõoe Ndrawa Wilisiti, Simesono! ba me tokea ia, ba imane dõdõnia: Aefado sa atṍ, si mane mege gõi, ha me oega saʼae; oeʼewegõ ira; — ba lõʼõ sa iʼila, wa no aheta chõnia Jehowa. 
JDG.16_1.21	Ba laraʼoe ia Dawa Wilisiti ba lakoë hõrõnia. Ba aefa daʼõ, ba laʼohe misi tooe ia ba Gasa, labeʼe mbilagoe tõla, ba labeʼe sokisa fache ia ba goeroenga.
JDG.16_1.22	III. 
JDG.16_1.23	Ba owoelo Ndrawa Wilisiti, ba wameʼe soemange seboea ba nadoera Dagono andrõ, ba wolaoe owasa, somoeso dõdõra, lamane: No ibeʼe ba dangada nemalida Simesono andrõ Lowalangida! 
JDG.16_1.24	Ba me laʼila ia sato, ba lasoeno Lowalangira andrõ, lamane sa: Lowalangida andrõ, ba no ibeʼe ba dangada nemalida andrõ, samakiko tanõda, si no mamoeboenoe banoeada, waʼato saʼae! 
JDG.16_1.25	Ba me omoeso saʼae dodõra, ba lamane: Mitema mifahalõʼõ Zimesono andrõ, enaʼõ maʼiki ita ibeʼe! Ba lafahalõʼõ Zimesono ba goeroenga labeʼe samaʼiki jaʼira. Ba gotaloea gehomo labeʼe nahania. 
JDG.16_1.26	Ba imane Simesono chõ zawoejoe andrõ, solohe tangania: Bõhõido, enaʼõ oetoejoe gehomo andrõ, fangabeʼe nomo, enaʼõ oebeʼe tendrotendrogoe. 
JDG.16_1.27	Ba no fahõna jomo niha, ira matoea ba ira alawe; ba so gõi zalaw̃a Ndrawa Wilisiti fefoe, ba mato 3000 ba dete nomo jaw̃a, ira matoea ba ira alawe, samaigimaigi me famaimai Zimesono. 
JDG.16_1.28	Ba iʼangarõfi li Jehowa Simesono, imane: He Soʼaja, Jehowa! tõrõ tõdõoe ndraʼo, ba abõlõʼõ ndraʼo, hatṍ si samoeza andre, jaʼoegõ, Lowalangi, enaʼõ oeʼosamoezaigõ wolaoe balõ hõrõgoe andre si domboea, ba Ndrawa Wilisiti andre! 
JDG.16_1.29	Ba italagoei gehomo andrõ Simesono, ehomo si doea, ba daloe, fangabeʼe nomo, sara ba dangania kambõlõ ba sara ba gabera, ba ilangõgõ. 
JDG.16_1.30	Imane Simesono: Jagoemate, awõ Ndrawa Wilisiti andre! ba iʼabõlõgõ ifaõndrõ ia, tobali adoedoe nomo, ilangõ zalaw̃a, fabaja sato fefoe, si so jomo, ba ato zi mate niboenoenia ba waʼamatenia andrõ, moroi ba niboenoenia ba gõtõnia mege. 
JDG.16_1.31	Ba so moroi si jaw̃a ndra talifoesõra, falifoesõta fefoe, laʼohe misi jaw̃a mbotonia ba lakoʼo ba lewatõ namania Manoa, ba gotaloeara Zorea Esaʼoli. No 20 fache waʼara ihoekoe Ndraono Gizeraëli.
JDG.17_1.1	I. 
JDG.17_1.2	ba imane niha daʼõ chõ ninania: Roefia andrõ, si 1100, si no taja chõoe, niʼelifioe sanagõ, ba zi so jaʼo, ba hiza, chõgoe so roefia andrõ, jaʼo zangai: ba oefoeli saʼae chõoe. Ba imane chõnia inania: Jaʼahowoe ndraʼoegõ chõ Jehowa, onogoe! 
JDG.17_1.3	Ba ifoeli chõ ninania roefia andrõ, si 1100. Ba imane inania: Oebeʼe niʼamoniʼõ chõ Jehowa ganaʼa andrõ, oeloeloe chõoe, jaʼoegõ onogoe, enaʼõ tebaliʼõ adoe nifoë ba adoe nifahele. 
JDG.17_1.4	Ba ihalõ zi 200 roefia inania, ibeʼe chõ doeka ganaʼa ba ibaliʼõ adoe nifoë ba adoe nifahele. Ba tebeʼe ba nomo Micha. 
JDG.17_1.5	Ba tobali so nahia Lowalangi chõ Micha andrõ. Ba ifoʼawõ baroe gere ba siraha, ba ifataro ere chõnia nononia samõsa. 
JDG.17_1.6	Me loeo daʼõ, ba lõ razo samatõrõ Iraono Gizeraëli; ilaoe manõ nichoi dõdõnia zamõsana.
JDG.17_1.7	II. 
JDG.17_1.8	Ba iheta ia ba Mbetilechema Joeda, saté fatewoe ia dania, ba iroegi hili mado Geferaji, nomo Micha andrõ, ba itohoegõ wofanõ dania enaʼõ. 
JDG.17_1.9	Ba imane chõnia Micha: Heza õʼotarai? Ba imane: Ono Lewi ndraʼo, oeʼoroi Mbetilechema Joeda, sawoeʼa ndraʼo, saté oeʼiagõ dania. 
JDG.17_1.10	Ba imane chõnia Micha: Iagõ chõgoe, amagoe ba ere chõgoe, foeloe roefia dõfi oebeʼe chõoe ba oetaha noechaoe ba balazooe. 
JDG.17_1.11	Ba itehe ono Lewi andrõ iʼiagõ ba niha andrõ, ba hoelõ zi fadoro ononia chõnia nono matoea andrõ. 
JDG.17_1.12	Ba ifataro nono Lewi andrõ Micha, tobali ere chõnia nono matoea andrõ, ba jomo chõ Micha iʼiagõ. 
JDG.17_1.13	Ba imane Micha: Eadoehoe saʼae dõdõgoe, ifahowoeʼõ ndraʼo Jehowa, me no ere chõgoe nono Lewi andrõ.
JDG.18_1.1	I. 
JDG.18_1.2	Ba dalima lafatenge zabõlõ mado Dano, iwara, nitoetoejoe ba zato chõra, banoea Zorea ba banoea Esaʼoli ba wamaoeze tanõ, ba ba wangaloengaloei, lamane chõra: Miʼae mifaigi danõ! Ba laroegi hili mado Geferaji, nomo Micha andrõ, ba mõrõ ira ba daʼõ. 
JDG.18_1.3	Ba me so ira ba daʼõ, me faloecha ira zi so jomo chõ Micha, ba larongo li nono matoea andrõ, ono Lewi andrõ, ba mõi ira chõnia, lamane chõnia: Ha niha zolohe jaʼoegõ ba daʼe? Hadia wa soʼõ ba daʼe, hadia halõw̃õoe? 
JDG.18_1.4	Ba imane chõra: No isane chõgoe Micha andrõ; no iʼoni ndraʼo ba no tobali ere ndraʼo chõnia. 
JDG.18_1.5	Ba lamane chõnia: Tema sofoe chõ Lowalangi, enaʼõ marongo, na mofozoe weʼamõima andre! 
JDG.18_1.6	Ba imane chõra ere andrõ: Miʼaeʼe manõ, bõi miʼaboesi tõdõ! Somasi Jehowa weʼamõimi andre! 
JDG.18_1.7	Ba mofanõ niha andrõ si dalima, ba laroegi Laʼisi. Ba laʼila wa no sohahaoe tõdõ manõ mbanoea daʼõ, amoeata mbanoea Zidona andrõ, lõ hadia ia chõra, lõ fangaboe dõdõ; lõ hadia ia zambõ ira ba danõ, ba soʼanaʼa ira. Ba no arõoe gõi mbanoea Zidona ba lõ sangõrõngõrõ chõra. 
JDG.18_1.8	Ba lafoeli ira ba niwara ba Zorea ba ba Esaʼoli, lamane chõra: Hana wa no ahonohono manõ ami? 
JDG.18_1.9	Talaboe, tasoewõ ira! Noa sa mafaigi danõ, ba si ndroehoe, sõchi sibai! Ba manoefa na dõdõmi? Boi miradõ ami, milaboe, miʼaeʼe, ba wangochõgõ tanõ andrõ! 
JDG.18_1.10	Ba na miroegi, ba no niha si lõ fangaboe dõdõ zi faloecha ami, ba tanõ andrõ, ba no ebolo, fasoei manõ. Si ndroehoe, Lowalangi zameʼe ba dangami — banoea ba zi lõ ambõ hadia ia zi so ba goeli danõ!
JDG.18_1.11	II. 
JDG.18_1.12	Ba ba lalara andrõ, ba molombase ira ba Giriati Jeari banoea mado Joeda. Andrõ wa labeʼe tõi naha andrõ golombasew̃a mado Dano, iroege maʼõchṍ andre, ba zi tambai Giriati Jeari andrõ. 
JDG.18_1.13	Ba moroi ba daʼõ lasaw̃a hili mado Geferaji andrõ, ba laroegi nomo Micha no mege. 
JDG.18_1.14	Ba hoemede zi dalima andrõ, si no mõi ba Laʼisi mege, ba wamaoeze tanõ, lamane ba niwara andrõ: Hadia, noa gõi mirongo, wa so mbaroe gere ba siraha ba adoe nifoë ba adoe nifahele ba nomo andre! 
JDG.18_1.15	Ba mifaigi he miwisa! Ba lasaw̃a daʼõ, laroegi nomo nono matoea andrõ, ono Lewi, omo Micha andrõ, ba lasofoe chõnia, na lõ hadia ia chõnia. 
JDG.18_1.16	Ba 600 niha, mado Dano andrõ zombaseʼõ ba mbawa gõli; oi si so fangõna. 
JDG.18_1.17	Ba mõi mijomo zi dalima andrõ, si mõi mege, ba wamaoeze tanõ, mõi ira ba nomo, lahalõ nadoe andrõ, fabaja baroe gere ba siraha, awõ nifahele andrõ. Ba ba mbawa gõli so gere andrõ, awõ zi 600 niha andrõ, si so fangõna. 
JDG.18_1.18	Ba ba nomo Micha mõi daʼõ no mege, lahalõ nadoe andrõ, awõ mbaroe gere ba siraha, awõ nifahele andrõ. Ba isofoe chõra ere andrõ, imane: 
JDG.18_1.19	Hana ami? Ba lamane chõnia: Bõi hedehede! Ochõ mbawaoe, taboe, iagõ chõma amama ba ere chõma! Hadia zomasiʼõ, na ere jomo ba zi ha samõsa ndraʼoegõ, ba ma na ere zi samboea mado, ere zi sawōē Iraono Gizeraëli? 
JDG.18_1.20	Ba saboto ba dõdõ gere andrõ daʼõ, ba ihalõ mbaroe gere andrõ, ba siraha ba adoe nifoë, awõ nifahele andrõ ba mõi ba hoenõ niha andrõ ia. 
JDG.18_1.21	Ba mofanõ saʼae ira, ba labeʼe fõnara ndraono ba oerifõ ba hadia ia zeboea bõli. 
JDG.18_1.22	Ba ha siʼai aefa ira ba nomo Micha ba aechoe niha andrõ, si fahatõ omo chõ Micha, ba lachamõ mado Dano andrõ. 
JDG.18_1.23	Moeʼao ira chõra; ba labaliʼõ ira foeri mado Dano, lamane chõ Micha: Hana ami, wa no aechoe ami? 
JDG.18_1.24	Ba imane: Adoe andrõ nifazõchigoe chõgoe, ba no mihalõ, fabaja ere andrõ, ba sofanõ ami, ba hadia zi tosai chõgoe? Ba hadia wa misofoe na: 
JDG.18_1.25	Hana ndraʼoegõ? Ba lamane chõnia mado Dano andrõ: Bõi saʼae forongogõ chõma hadia ia, ma dania lalaoe chõoe sabao tõdõ, ba horõoe na mate ndraʼoegõ, awõ zi so chõoe! 
JDG.18_1.26	Ba lalaoe mofanõ mado Dano andrõ. Ba aboto ba dõdõ Micha, wa no sabõlõ moroi chõnia ira, ba ifoeli ia chõra.
JDG.18_1.27	III. 
JDG.18_1.28	Lõ sanolo jaʼira; Sidona andrõ, ba no arõoe, ba lõ sangõrõngõrõ chõra, ba ndraso ba ngai Mbeti Rehobo so mbanoea andrõ. Ba lafoeli lataroeʼõ mbanoea andrõ [mado Dano] ba labaliʼõ banoeara, 
JDG.18_1.29	ba labeʼe tõi mbanoea [gõi] Dano, dali dõi woeroegõra Dano, ono Gizeraëli; fõna, ba no Laʼisi dõi mbanoea andrõ. 
JDG.18_1.30	Ba labeʼe adoera nadoe no mege mado Dano andrõ, ba ere ba mado Dano andrõ, ba Jonata, ono Gereso, maʼoewoe Moze ba ononia, iroegi aheta ba danõ Ndraono Gizeraëli. 
JDG.18_1.31	Lafedadao chõra nadoe andrõ nifazõchi Micha, gõtõ waʼara ba Zilo nose Lowalangi andrõ.
JDG.19_1.1	I. 
JDG.19_1.2	Ba mohorõ ndra alawe andrõ, baeronia, ba moloi chõnia, isaw̃a ndra namania ba Mbetilechema Joeda, ba õfa waw̃a ia ba daʼõ. 
JDG.19_1.3	Ba maoso ndra matoeania andrõ, mõi fahoehoeo chõnia, ba wolohe mangawoeli jaʼia; iʼohe zawoejoenia samõsa ba doea geoe galide. Ba me iroegi chõra, me iʼila ia ama galawe andrõ, ba omoeso dõdõnia, me no so ia. 
JDG.19_1.4	Iraʼoe dangania matoeania, ama galawe andrõ, iʼohe jomo, ba tõloe bonginia chõnia. Manga ira ba mõrõ ba daʼõ. 
JDG.19_1.5	Ba me aefa zi tõloe bongi andrõ, me lahoelõ wongi wemaoso, me mofanõ enaʼõ, ba imane ama galawe andrõ chõ noemõnõnia: Abeʼeʼõ ndraʼoegõ oea, ā wache mato sambawa, ba hana na mofanõ ami dania. 
JDG.19_1.6	Ba tebato na ira, ba oroedoe manga zi daroea andrõ. Ba imane ama galawe andrõ chõ noemõnõnia: Hana na mõrõʼõ na, acha somoeso tõdõ ndraʼoegõ. 
JDG.19_1.7	Ba maoso zoei ia, mofanõ enaʼõ; ba iforege sibai chõnia matoeania, ba mõrõ ia zamoeza tõ. 
JDG.19_1.8	Ba me ihoelõ wongi wemaoso, me mahemoloe õ, ba wofanõ, ba imane ama galawe andrõ: Abeʼeʼõ ndraʼoegõ oea, ba mibaseʼõ, irege tánõ owī dania. Ba manga zi daroea andrõ. 
JDG.19_1.9	Ba me maoso niha andrõ, ba wofanõ, awõ ndrongania ba dõi andrõ ba sawoejoenia, ba imane matoeania, ama galawe andrõ: Hiza, no noemalõ loeo, bongi: mifõrõ! Hiza, lõ alaw̃a tõ loeo; fõrõ, acha somoeso tõdõ ndraʼoegõ! Ba mahemoloe mbanoea, ba hana na mofanõ ami, enaʼõ õfoeliʼõ ba chõmi. 
JDG.19_1.10	Ba lõʼõ saʼae edõna mõrõ niha andrõ; mõfanõ saʼae ia, ba iroegi gamaoedoe Jeboesi andrõ, jaʼia Jeroezalema. Ba doea geoe chõnia galide, nifosela ba fao ndrongania ba dõi andrõ. 
JDG.19_1.11	II. 
JDG.19_1.12	Ba imane chõnia sochõ jaʼia: Lõ mõi ita ba mbanoea niha bõʼõ, ba zi lõ Iraono Gizeraëli, taroegi Gibea. 
JDG.19_1.13	Ba imane na chõ zawoejoenia andrõ: Taboe ba mbanoea andrõ, ba wemõrõ, ma ba Rama! 
JDG.19_1.14	Ba latohoegõ wofanõ, ba me no aracha laroegi Gibea andrõ, banoea mado Mbenijami, ba aechoe ira loeo. 
JDG.19_1.15	Ba mõi ira mijomo ba daʼõ, ba wemõrõ ba Gibea andrõ. Ba me iroegi, ba ibadoegõ ia ba newali mbanoea, ba lõ samaʼamõi jaʼira jomo chõnia, ba wemõrõ. 
JDG.19_1.16	Ba so niha satoea, si otarai halõw̃õnia ba nowi, me bongi; banoea ba hili mado Geferaji mbõrõta ba si fatewoe ia ba Gibea; ba banoea daʼõ, ba mado Mbenijami. 
JDG.19_1.17	Ba me ifachõlõ ia daʼõ ba me iʼila zikoli andrõ baewali mbanoea, ba imane niha satoea andrõ: Heza mõiʼõ ba heza õʼotarai? 
JDG.19_1.18	Ba itema linia, imane: Sikoli ndraʼaga, maʼotarai Mbetilechema Joeda ba masaw̃a daloe hili mado Geferaji: ba daʼõ mbanoeama: No mõido ba Mbetilechema Joeda ba oefoelido ba chõma, ba lõ samaʼamõi jomo chõnia jaʼodo! 
JDG.19_1.19	So sa chõma ndroeʼoe ba õ galidema, ba he koee ba agoe, õma sawoejoemõ ira alawe andre ba õ ngoningoni andre, niʼohe zawoejoemõ andre; lõ hadia ia zambõ chõma. 
JDG.19_1.20	Ba imane niha satoea andrõ: Taboe manõ jomo, ba na so hadia ia zi lõ chõoe, ba no chõgoe so: lõʼõ sa tola ba danõ mõrõʼõ. 
JDG.19_1.21	Ba iʼohe ia jomo chõnia, ba ilaoe gõ galide; ba lasasai gahera ba manga ira.
JDG.19_1.22	III. 
JDG.19_1.23	Ba mõi tooe chõra zochõ omo, imane chõra: Bõi gaʼa; bõi mifazõchi horõ! Me no mõi tomegoe niha andrõ, ba bõi milaoe zi lõ sõchi andrõ! 
JDG.19_1.24	Hiza nonogoe, ono alawe, ba dongania ba dõi andrõ; daʼõ oebeʼe baero chõmi, ba hana na mifakao, hana na milaoe chõra zomasi ami; ba ba niha andrõ, ba lõ tola mifazõchi horõ si manõ! 
JDG.19_1.25	Ba lõʼõ sa lafondrondrongo chõnia niha andrõ. Ba itoejoe ndrongania ba dõi andrõ tome andrõ, ba iʼohe tooe chõra baewali, ba lahorõni, laʼoʼaja, sara wongi manõ, moloeo awena laʼefaʼõ ia. 
JDG.19_1.26	Ba me moloeo, ba so ndra alawe andrõ, ba tegaõlõ tooe barõ mbato zi so jomo ira matoeania, ba ba daʼõ so, irege toemboe loeo. 
JDG.19_1.27	Ba me maoso ndra matoeania, si hoelõ wongi, me ibokai mbawandroehõ, weʼamõi tooe ba wofanõ, ba hiza ndra alawe andrõ, dongania ba dõi, baro mbatõ, no itoegelai dojo mbawandroehõ. 
JDG.19_1.28	Ba imane chõnia: Faoso, mofanõ ita! ba lõ fanema li. Ba ihareʼõ ba galide chõnia ba mofanõ ia ba chõra. 
JDG.19_1.29	Ba me no iroegi chõra, ba ihalõ ziʼõli ba itoejoe mboto ndrongania ba dõi andrõ, itema ichõchõ, iʼofelendroea ba ifaʼoheʼõ, idozigõ mado Ndraono Gizeraëli. 
JDG.19_1.30	Ba dozi sangila, ba lamane: Lõ moerai moelaoe zi manõ ba lõ moerai moeʼila, gõtõ wa no aefa Ndraono Gizeraëli ba danõ Miseraji, iroegi maʼõchṍ andre! Ba mifatooetooe tõdõmi zi manõ ba miʼombachaʼõ lala, mihede!
JDG.20_1.1	I. 
JDG.20_1.2	Ba hõgõra fefoe, dozi mado Ndraono Gizeraëli, ba ahori so ba waloechata mbanoea Lowalangi andrõ — 400,000 niha, sanõrõ tanõ, solohe siʼõli. 
JDG.20_1.3	Ba larongo mado Mbenijami, no mõi ba Misefa Ndraono Gizeraëli. Ba lamane Iraono Gizeraëli: Miʼombachaʼõ, he wisa ba wolaoe si lõ sõchi andrõ mege! 
JDG.20_1.4	Ba imane ono Lewi andrõ, sodonga ira alawe niboenoe andrõ: Oeroegi Gibea ba danõ mado Mbenijami, awõ ndrongagoe ba dõi andrõ, ba wemõrõ ba daʼõ. 
JDG.20_1.5	Ba maoso chõgoe mbanoea Gibea andrõ, lafasoei nomo ba zi bongi, so dõdõra si lõ sõchi chõgoe: jaʼodo, ba laboenoe menaʼõ, ba dongagoe ba dõi andrõ, ba no lafakao, no labeʼe mate. 
JDG.20_1.6	Ba oetoejoe ndrongagoe ba dõi andrõ, oetema oechõchõ, oefaʼoheʼõ, oedozigõ banoea Ndraono Gizeraëli; noa sa manao horõ ira, no si lõ sõchi lafazõchi ba Ndraono Gizeraëli! 
JDG.20_1.7	Ba no ahori so ami, jaʼami, Iraono Gizeraëli! Ba miw̃aʼõ hoekoe ba daʼõ, mifaigi lala! 
JDG.20_1.8	Ba maoso ira fefoe, ha sara dõdõ, ba lamane: Jaʼita fefoe, ba samõsa lõ tola mofanõ, samõsa lõ tola mangawoeli ba chõra! 
JDG.20_1.9	Hiza, daʼõ talaoe ba mbanoea Gibea andrõ: talaoe dahõdahõ chõra. 
JDG.20_1.10	Dafoeloe tatoetoejoe ba zi otoe ba mado Ndraono Gizeraëli fefoe, otoe ba zi hõnõ ba hõnõ ba zi foeloe ngahõnõ, enaʼõ lafaigi mbalazo zato, enaʼõ tasoelõni ba Gibea mado Mbenijami horõ andrõ, nifazõchira ba Ndraono Gizeraëli. 
JDG.20_1.11	Ba owoelo Ndraono Gizeraëli ba zinga mbanoea andrõ, ha sara dõdõ.
JDG.20_1.12	II. 
JDG.20_1.13	Ba mibeʼe baero niha si si lõ jaw̃a andrõ, banoea Gibea, enaʼõ maboenoe, enaʼõ mahori zi lõ sõchi andrõ ba Ndraono Gizeraëli! Ba te chõ mado Mbenijami woloʼõ niw̃aʼõ dalifoesõra andrõ, Iraono Gizeraëli. 
JDG.20_1.14	Ba so mado Mbenijami, banoea bõʼõ, mõi ba Gibea, mõi fasoewõ ba Ndraono Gizeraëli. 
JDG.20_1.15	Ba faʼato mado Mbenijami, banoea no mege misa, me loeo daʼõ, ba no 26,000, solohe siʼõli, lõ lai mbanoea Gibea andrõ, 700 daʼõ nitoetoejoe. 
JDG.20_1.16	Ba ba niha daʼõ fefoe, ba 700 nitoetoejoe zi takera; ba dozi enahõi sibai waribosa, gõna mboe si ha sara labeʼe, lõʼõ manõ fasala.
JDG.20_1.17	III. 
JDG.20_1.18	Ba maoso ira, lasaw̃a misi jaw̃a Mbetiëli, lasofoe chõ Lowalangi, lamane: Ha niha zi bõrõtaigõ manoewõ mado Mbenijami. Ba imane Jehowa: Mado Joeda oea. 
JDG.20_1.19	Ba maoso Ndraono Gizeraëli, lahoelõ wongi, ba fõnafõna Gibea tebato ira. 
JDG.20_1.20	Ba mõi zabõlõ Ndraono Gizeraëli andrõ, ba wolaoe ba mado Mbenijami, lafaʼoli ira ba gametahõra, ba gamaoedoe Gibea. 
JDG.20_1.21	Ba so moroi jomo ba Gibea mado Mbenijami, ba 22,000 laʼõʼõtõ tooe, Iraono Gizeraëli, [mado Mbenijami], me loeo daʼõ. 
JDG.20_1.22	Ba mõi misi jaw̃a Ndraono Gizeraëli, megeʼege fõna Jehowa, irege bongi; ba lasofoe chõ Jehowa, lamane: Hadia, mafoeli mõi manoewõ talifoesõma andrõ, mado Mbenijami? Ba imane Jehowa: 
JDG.20_1.23	Mifoeli miʼaeʼe! Ba laʼabeʼeʼõ dõdõra sato, sabõlõ Ndraono Gizeraëli andrõ, ba lafoeli lafaʼoli ira, ba zi so ira me loeo labõrõtaigõ. 
JDG.20_1.24	Ba me lafoeli lafaondragõ mado Mbenijami Iraono Gizeraëli, me mahemoloe õ, 
JDG.20_1.25	ba so moroi jomo ba Gibea mado Mbenijami, me loeo daʼõ [gõi], ba 18,000 zoei laʼõʼõtõ tooe Iraono Gizeraëli — oi solohe siʼõli. 
JDG.20_1.26	Ba mõi misi jaw̃a ba Mbetiëli Ndraono Gizeraëli fefoe, sato fefoe, ba ba daʼõ laʼiagõ, megeʼege fõna Jehowa ba mamoni ba gõ, me loeo daʼõ, irege bongi. Ba labeʼe chõ Jehowa zoemange nitoenoe ba soemange fangorifi. 
JDG.20_1.27	Ba lafoeli lasofoe chõ Jehowa Iraono Gizeraëli — me loeo daʼõ, ba ba daʼõ so dawõla, naha zoera goroisa Lowalangi, ba Fineha andrõ, 
JDG.20_1.28	ono Geleazari, maʼoewoe Gaʼaroni, zangaingai halõw̃õ ba chõnia — lamane: Hadia, mafoeli mõi, zamoeza tõ, manoewõ talifoesõma andrõ, mado Mbenijami, ma mabõhõli? Ba imane Jehowa: Miʼaeʼe, mahemoloe oebeʼe sa ba dangami ira.
JDG.20_1.29	IV. 
JDG.20_1.30	Ba mahemoloe õ, ba so Ndraono Gizeraëli, ba wolaoe ba mado Mbenijami, lafaʼoli ira ba gamaoedoe Gibea, si mane si mendroea mege. 
JDG.20_1.31	Ba so moroi jomo mado Mbenijami, lafaondragõ ira, ba tedõnisi, aefa ba zinga mbanoea, ba labõrõtaigõ laboeboenoe õsa Ndraono Gizeraëli, si mane mege, ba lala andrõ, sara zaechoe misi jaw̃a ba Mbetiëli ba si sara, ba sanõrõ benoea, saechoe ba Gibea; mato 30 niha, Iraono Gizeraëli, laboenoe. 
JDG.20_1.32	Ba lamane dõdõra mado Mbenijami: Teʼala zoei ira chõda, si mane mege. Ba noa sa mamagõlõ Ndraono Gizeraëli, no lamane: Talaoe moloi [oea], enaʼõ tadõnisi ira ba lala andrõ, aefa ba mbanoea. 
JDG.20_1.33	Ba mozó Ndraono Gizeraëli fefoe, owoelo ira, laʼiagõ zinga Mbaʼali Damara, ba so gõi nawõra andrõ, laʼoroi nahara mbinimbini, ba zi tambai Gibea, tánõ ba gaechoela loeo. 
JDG.20_1.34	Ba 10,000 sabõlõ Ndraono Gizeraëli nitoetoejoe zanaw̃a gamaoedoe Gibea ba tobali fasõndrata sabõlõbõlõ sibai, ba ichamõ ira famakiko, si lõ moedõnadõna. 
JDG.20_1.35	Teʼala mado Mbenijami ba Ndraono Gizeraëli ibeʼe Jehowa, ba 25,100 niha laʼõʼõtõ tooe, mado Mbenijami, Iraono Gizeraëli, me loeo daʼõ, oi solohe siʼõli. 
JDG.20_1.36	Ba aboto ba dõdõ mado Mbenijami, wa no teʼala ira. Lafolala mado Mbenijami Iraono Gizeraëli, ladõnadõna sa ba nifatarora ba mbinimbini andrõ, ba zinga Gibea. 
JDG.20_1.37	Ba lagõsṍ lasaw̃a Gibea si so ba mbinimbini andrõ, mõi ira moeʼõʼõtõ tooe mbanoea Gibea fefoe. 
JDG.20_1.38	Ba no mamagõlõ Ndraono Gizeraëli ba zi so ba mbinimbini andrõ, enaʼõ latoenoe nomo, jomo ba mbanoea, tandra chõra. 
JDG.20_1.39	Ba me moloi Ndraono Gizeraëli, ba wasõndrata andrõ ba me labõrõtaigõ mado Mbenijami laboenoe õsa Ndraono Gizeraëli — mato tõloe ngafoeloe — me lamane dõdõra: Teʼala sa ira chõda, si mane ba wasõndrata si fõfõna mege! 
JDG.20_1.40	— ba hiza zimbo andrõ, si oroi moroi jomo mbanoea, tandra no mege, ba me lafaigi foerira mado Mbenijami, ba hoemola saʼae mbanoea maʼasamboea, iroegi mbanoea si jaw̃a holahola. 
JDG.20_1.41	Ba lafoeli ira foeri Iraono Gizeraëli, ba tobali dõdõ mado Mbenijami, aboto saʼae ba dõdõra, wa no ichamõ ira famakiko. 
JDG.20_1.42	Ba lawoewoe ira foeri labeʼe Iraono Gizeraëli, latõrõ lala saechoe ba danõ si mate, ba lalaoelaoe na chõra moroi foeri. Ba lafaʼoeʼoe gõi ira si oroi mbanoea misa, ba laʼõʼõtõ tooe. 
JDG.20_1.43	Lafasoei mado Mbenijami, laʼoʼõ irege zolombase ira enaʼõ ba lahoendragõ, iroegi ba gamaoedoe Gibea, tánõ ba gatoemboecha loeo. 
JDG.20_1.44	Ba 18,000 zi mate ba daʼõ, mado Mbenijami, oi sabõlõ. 
JDG.20_1.45	Ba moloi saʼae ira, lasaw̃a danõ si mate, tánõ ba gara Rimono andrõ, ba ba lala andrõ, ba 5000 tõ na laboenoe Iraono Gizeraëli ba lagohi ira, iroegi Gideomo, ba 2000 laboenoe na barõ õ. 
JDG.20_1.46	Ba faʼato niboenoe fefoe, me loeo daʼõ, mado Mbenijami, ba no 25,000 solohe siʼõli, oi sabõlõ. 
JDG.20_1.47	Hatṍ 600 zoloi, sanaw̃a tanõ si mate, ba ngai gara Rimono andrõ, ba õfa waw̃a ira ba ngai gara Rimono. 
JDG.20_1.48	Ba lafoeli ira Iraono Gizeraëli, ba zi tosai mado Mbenijami, laʼõʼõtõ tooe siʼõli zi tosai banoeara, ba he oerifõ, fefoe zi faloecha ira, ba banoea bõʼõ fefoe gõi, ba latoenoe.
JDG.21_1.1	I. 
JDG.21_1.2	Ba mõi ira ba Mbetiëli, ba laʼiagõ daʼõ, irege bongi, fõna Lowalangi. Ba labõrõtaigõ megeʼege, eboea lira, 
JDG.21_1.3	lamane: He Jehowa, Lowalangi Ndraono Gizeraëli! Hana wa itõrõ Ndraono Gizeraëli si mane daʼõ, wa samboea mado manõ zi lõʼõ ba chõra? 
JDG.21_1.4	Ba mahemoloe õ, ba lahoelõ wongi sato, wamaʼanõ naha wameʼe soemange, ba labeʼe zoemange nitoenoe ba soemange fangorifi. 
JDG.21_1.5	Ba lamane Iraono Gizeraëli: Ha niha, mado Ndraono Gizeraëli fefoe, si lõ mõi ba daʼe chõ Jehowa, awõ zato andre? Noa sa mõi ira ba hõloe: ha niha zi lõ mõi misi jaw̃a chõ Jehowa ba Misefa, ba lõ tola lõ mate! 
JDG.21_1.6	Ba no arõoerõoe ba dõdõ Ndraono Gizeraëli dalifoesõra, mado Mbenijami, lamane: Samboea mado manõ zi no moeseʼe ba Ndraono Gizeraëli! 
JDG.21_1.7	He tawisa wamaigi ira alawe ba zi tosai andrõ, me no mõi ba hõloe ita chõ Jehowa, maʼifoe lõ tabeʼe chõra nonoda alawe?
JDG.21_1.8	II. 
JDG.21_1.9	Laʼofaja niha, ba hiza, samõsa lõʼõ, banoea Jabesi ba danõ Gileadi. 
JDG.21_1.10	Ba lafatenge zabõlõ, 12,000, lamane chõra: Miʼae miʼõʼõtõ siʼõli mbanoea Jabesi andrõ, ba danõ Gileadi, fabaja ira alawe ba iraono. 
JDG.21_1.11	Mimane wolaoe: Dozi motõi matoea ba dozi ira alawe, ba zi no oroedoe ira matoea, ba miboenoe, ba ono alawe, ba miʼorifi! Ba laʼoʼõ daʼõ. 
JDG.21_1.12	Ba õfa ngaotoe zi faloecha ira ba mbanoea Jabesi andrõ, ba danõ Gileadi, ono alawe, ba zi lõ irai oroedoe ira matoea, ba laʼohe ba golombasew̃a ba Zilo, ba danõ Ganaʼana. 
JDG.21_1.13	Ba lafatenge sato fefoe zi fahoehoeo ba mado Mbenijami andrõ, ba ngai gara Rimono, lafaboeʼoe chõra waʼatoelõ. 
JDG.21_1.14	Ba lafoeli ira mado Mbenijami andrõ, ba labeʼe chõra ndra alawe no mege, niʼorifira andrõ, ono alawe, ba mbanoea Jabesi, ba danõ Gileadi. 
JDG.21_1.15	Ba ambõ naʼi faʼato. Ba arõoerõoe ba dõdõ zato mado Mbenijami, me no hoelõ zi fambambõ mado Ndraono Gizeraëli, ibeʼe Jehowa.
JDG.21_1.16	III. 
JDG.21_1.17	Ba lamane: Ba mado Mbenijami andrõ, saoeri, ba tenga niboelõʼõ dána chõra tanõ, fa bõi samboea mado manõ ahori ba Ndraono Gizeraëli; 
JDG.21_1.18	ba onoda alawe, ba tebai tabeʼe chõra! Noa sa mõi ba hõloe Ndraono Gizeraëli, no lamane: Niʼelifi zameʼe ba mado Mbenijami ira alawe! 
JDG.21_1.19	Ba lamane: Ero rõfi aʼi, ba owasa chõ Jehowa ba Zilo, jõoe Mbetiëli, ba ngai lala andrõ si otarai Mbetiëli saechoe ba Zichema, tánõ ba gatoemboecha, ba raja Lebona. 
JDG.21_1.20	Ba lafobawa lala ba mado Mbenijami, lamane: Miʼae midarodarogõ ba kaboe nagoe andrõ, 
JDG.21_1.21	ba na miʼila dania, so moroi jomo ba Zilo nono alawe, ba wanari, ba so ami moroi ba kaboe nagoe ba oi zara miraboe dongami nono alawe andrõ, si otarai Zilo; ba misaw̃a danõ mado Mbenijami. 
JDG.21_1.22	Ba na so dania ndra amara ba ira talifoesõra matoea, na lafasosoni ndraʼaga ba mamane dania chõra: Mibeʼe boealami chõma; dozi ndraʼaga, ba lõ nisõndrama ira alawe, chõma, ba wanoewõda Jabesi andrõ. Ba tenga sa nibeʼemi chõra; na si manõ menaʼõ, ba no si so sala ami! 
JDG.21_1.23	Ba laʼoʼõ daʼõ mado Mbenijami, lahalõ chõra ndra alawe, ndrohoendrohoe zogoena chõra, sanari andrõ, niraboe. Ba lafoeli ira ba dána chõra, ba lafoeli lataroeʼõ mbanoea misa, nahiara. 
JDG.21_1.24	Ba mofanõ saʼae gõi Ndraono Gizeraëli, ifoeli ia ba madora ba ba dalifõesõra zamõsana, laheta ira ba daʼõ, oi zara lasaw̃a dána chõra. 
JDG.21_1.25	Me loeo daʼõ, ba lõ razo samatõrõ Iraono Gizeraëli; ilaoe manõ nichoi dõdõnia zamõsana. 
RUT.1_1.1	I. 
RUT.1_1.2	Tõi zawoeʼa andrõ, ba Elimelechi, ba Naʼemi dõi woʼomonia ba Maloni ba Chilijoni dõi nononia andrõ — mado Geferaji, banoea Mbetilechema Joeda. Ba laroegi danõ Ndraono Moabi ba laʼiagõ daʼõ. 
RUT.1_1.3	Ba mate woʼomo Naʼemi andrõ. Elimelechi, ba hatṍ jaʼia ba ononia andrõ si domboea. 
RUT.1_1.4	Ba mangowaloe nononia andrõ, ono Ndraono Moabi lahalõ; Orafa dõi zi samboea ba Roeti zi samboea. Ba sosó ira ba daʼõ, mato mewoeloe fache. 
RUT.1_1.5	Ba mate gõi zi daroea andrõ, Maloni ba Chilijoni, ba ira alawe andrõ zi tosai, lõʼõ saʼae ononia andrõ, si daroea, ba lõ foʼomonia andrõ.
RUT.1_1.6	II. 
RUT.1_1.7	Ba irõi mbanoea andrõ, ba zi sosó ia mege, ba fao chõnia noemõnõnia andrõ si domboea. Ba me ba lala so ira, ba wangawoeli ba danõ mado Joeda, 
RUT.1_1.8	ba imane Naʼemi chõ noemõnõnia andrõ, si domboea: Miʼae mifoeli ami, sõchi na faoma mangawoeli ami jomo chõ ninami! Jamoesoelõni chõmi Jehowa waʼomasimi zi mate andrõ ba faʼomasimi ndraʼodo! 
RUT.1_1.9	Na mitema daʼõ chõ Jehowa, ba lõ zi lõ misõndra zahono ami, jomo chõ ndra matoeami dania, daroea ami! Ba faʼago bawa ia chõra. 
RUT.1_1.10	Ba megeʼege sibai ira, ba lamane chõnia: Fao saʼae ndraʼaga chõoe ba niwami andrõ! 
RUT.1_1.11	Ba imane Naʼemi: Mifoeli ami, onogoe, hadia, wa fao ami chõgoe? Hadia, so na nono matoea ba daloegoe, foʼomomi dania? 
RUT.1_1.12	Mifoeli ami, jaʼami onogoe, miʼaeʼe! satoea saʼae ndraʼodo; tebai saʼae mõido nihalõ. Ba na oemane dõdõgoe enaʼõ: So na dõtõnafõgoe! ba na bongi andre faloechado ndra matoea ba na moʼonodo ono matoea, enaʼõ, 
RUT.1_1.13	— ba hadia, mibaseʼõ irege eboea daʼõ? Hadia, nitaha manõ ami, lõ mõi nihalõ? Bõi, jaʼami ira onogoe! Aboe sibai sa dõdõgoe ami; jaʼodo sa, ba no si gõna tanga Jehowa! 
RUT.1_1.14	Ba ifoeli megeʼege sibai ira; ba Orafa, ba faʼago bawa chõ ninania, ba Roeti andrõ, ba iʼolembai ia.
RUT.1_1.15	III. Ba imane Naʼemi: Me no ifoeli ia kalaʼedomõ ba niwara ba chõ Lowalangira, ba foeliʼõ gõi, oʼõ galaʼedomõ! 
RUT.1_1.16	Ba imane Roeti: Bõi forege chõgoe, oerõi ndraʼoegõ, fa oefoelido, lõ faodo chõoe! 
RUT.1_1.18	Ba me iʼila Naʼemi, no aro dõdõ daʼõ, ba wefao chõnia, ba ibato wamarooe jaʼia. 
RUT.1_1.19	Ba mofanõ zi daroea andrõ ba laroegi Mbetilechema. Ba me mõi ira mijomo ba Mbetilechema, ba hoemoefa mbanoea maʼasamboea, ba chõra andrõ, ba lamane: Daʼõ Naʼemi andrõ? 
RUT.1_1.20	Ba imane chõra: Bõi mibeʼe tõigoe Naʼemi, (waʼomasigoe) Mara (saboe tõdõ) mibeʼe tõigoe; noa saʼae oja nifatõrõ Zi lõ ambõ faʼabõlõ chõgoe faʼaboe dõdõ. 
RUT.1_1.21	Si so ndraʼo, me mofanõdo ba si lõʼõ, me iʼohe mangawoeli ndraʼodo Jehowa; ba hadia wa mibeʼe tõigoe Naʼemi, me noa saʼae ihõndrõgõ ndraʼo Jehowa, me no ifatõrõ chõgoe waʼaboe dõdõ Si lõ ambõ faʼabõlõ? 
RUT.1_1.22	Ba bõrõta wamasi gandroe, me laroegi Mbetilechema Naʼemi andrõ ba oemõnõnia Roeti andrõ, Iraono Moabi, si no fao chõnia, moroi ba danõ Ndraono Moabi.
RUT.2_1.1	I. 
RUT.2_1.2	Ba imane Roeti andrõ, Iraono Moabi, chõ [ninania] Naʼemi: Damõido ba nowi [zonowi] ba wangozaragõ lai, moroi foeri zeboea tõdõ chõgoe! Ba imane chõnia: Aeʼe, onogoe! 
RUT.2_1.3	Ba mõi ia, iroegi ba mangozaragõ lai ia ba nowi andrõ, moroi foeri zamasi: ba hoelõ zi no moew̃aʼõ chõnia, wa no chõ Mboasi andrõ nowi andrõ, Boasi talifoesõ Gelimelechi.
RUT.2_1.4	II. 
RUT.2_1.5	Ba imane Boasi chõ zawoejoenia andrõ, sanaro samasi: Ha õchõ nono alawe andrõ? 
RUT.2_1.6	Ba imane chõnia sawoejoe andrõ, sanaro samasi: Ono Ndraono Moabi, jaʼia zi fao chõ Naʼemi no moroi ba danõ Ndraono Moabi. 
RUT.2_1.7	No isofoe, imane: Hadia, tola oeʼozaragõ lai, he ba gotaloea ngambõbõ, moroi foeri zamasi? ba so ia, ba lõ nibatonia, iʼotarai zi hoelõ wongi, iroegi iadaʼe, ba maʼifoe lõ solombase ia. 
RUT.2_1.8	Ba imane Boasi chõ Roeti: Õrongo, onogoe: Bõi ae ba nowi bõʼõ, ba wangozaragõ lai, bõi rõi daʼe; faofaoʼõ ba nono alawe chõgoe. 
RUT.2_1.9	Tõngõni nowi andre, ba zamasi ira, ba oʼõ ira: noa sa oebeʼe li ba zawoejoegoe andrõ, fa bõi lategoeʼõ. Ba na owõchi dõdõoe, ba ae ba migõ andrõ, ba badoe nitaʼoe zawoejoegoe. 
RUT.2_1.10	Ba ifalõgoe tooe ia ba danõ, imane chõ Mboasi: He moroi, wa faloechado chõoe waʼeboea dõdõ, wa õfaigi ndraʼo, lõ lai wa no niha baero ndraʼodo? 
RUT.2_1.11	Ba itema linia Boasi, imane chõnia: Noa sa laʼombachaʼõ chõgoe fefoe, he wisa ndraʼoegõ chõ ninaoe andrõ, me no mate woʼomooe, awõ wa no õrõi ndra amaoe inaoe ba banoeami, weʼamõi ba niha bõʼõ, si lõ õrai mila mege. 
RUT.2_1.12	Jamoesoelõni chõoe Jehowa nilaoemõ andrõ, ja lõ ambõ loeooe chõ Jehowa, Lowalangi Ndraono Gizeraëli, ba zi mõiʼõ mangaloei saw̃atõ, barõ gafinia. 
RUT.2_1.13	Ba imane chõnia: He Toea, enaʼõ na seboea tõdõ ndraʼoegõ chõgoe! Noa sa õrara dõdõgoe ba no õhaogõ wehede chõ genonioe ira alawe, lõ lai wa tenga si mane enoni ira alawe chõoe ndraʼodo. 
RUT.2_1.14	Ba me inõtõ wemanga, ba imane chõnia Boasi: Ae ba daʼe ba ā wõfõ gõma, ba oengoegõ ba nirõ aiso andrõ gõoe koee! Ba moedadao ia ba ngai zamasi andrõ, ba ibeʼe õnia mbõra nifakoë, tobali aboeso ia ba so zi tosai chõnia. 
RUT.2_1.15	Ba me ifoeli mõi, ba wangozaragõ lai, ba ibeʼe li ba zawoejoenia Boasi, imane: Hana na ba gotaloea ngambõbõ gõi itoetoejoe, bõi mitegoe ia. 
RUT.2_1.16	Midõni naʼi maʼifoe chõnia ba ngambõbõ, mirõi tooe, enaʼõ iʼozaragõ, ba bõi mihedehedeʼõ ia!
RUT.2_1.17	III. 
RUT.2_1.18	Ba iʼohe, ba me iroegi jomo, ba iʼila inania niʼozaragõnia. Ba isaoʼõ baero zi tosai chõnia mege, me aboeso ia, ibeʼe chõ ninania. 
RUT.2_1.19	Ba imane chõnia inania: Heza mangozaragõ lai ndraʼoegõ maʼõchṍ, heza mohalõw̃õʼõ? Jaʼahowoe zanolo jaʼoegõ! Ba itoenõ chõ ninania, heza mohalõw̃õ ia, imane: Boasi dõi niha andrõ, sohalõw̃õ ndraʼo maʼõchṍ. 
RUT.2_1.20	Ba imane Naʼemi chõ noemõnõnia: Jamoefahowoeʼõ ia Jehowa, me lõ nibõdania faʼahachõ dõdõnia, he ba zaoeri andre ba he ba zi no mate andrõ. Ba imane na chõnia Naʼemi: Gaʼada niha andrõ, sananoe jaʼita enaʼõ. 
RUT.2_1.21	Ba imane Roeti, Iraono Moabi andrõ: Noa sa gõi iw̃aʼõ chõgoe: Faofao ndraʼoegõ ba zṍhalõw̃õ chõgoe, irege awai mbasitõgoe chõra. 
RUT.2_1.22	Ba imane Naʼemi chõ noemõnõnia Roeti: Laoe, onogoe! fao ndraʼoegõ chõ nono alawe andrõ chõnia; lõʼõ mõtõ lafasaoʼõ ba nowi niha bõʼõ! 
RUT.2_1.23	Ba faofao ia ba nono alawe andrõ chõ Mboasi, irege awai wamasi rigi ba famasi gandroe: ba chõ ninania saʼae iʼiagõ.
RUT.3_1.1	I. 
RUT.3_1.2	Hiza, Boasi andrõ, si faofaoʼõ ba nono alawe andrõ, ba no gaʼada, ba manõri gandroe ia ba golajama mbasitõ bongī. 
RUT.3_1.3	Ba ondri, bajoini fanicha ndraʼoegõ, ba onoecha ba ae mitooe ba golajama mbasitõ; ba bõi iʼila wa jaʼoegõ, irege no aefa manga ia, ba irege no ibadoe nagoe. 
RUT.3_1.4	Ba na aefa daʼõ, na mõrõ ia, ba tõngõni naha, heza mõrõ ia; ba aeʼe ba bokai gambala tánõ ba gahenia ba fõrõ tooe; ba iw̃aʼõ dania chõoe, he õwisa. 
RUT.3_1.5	Ba imane: Fefoe hadia ia niw̃aʼõoe, ba oeʼoʼõ! 
RUT.3_1.6	Ba mõi ia mitooe, ba golajama mbasitõ, ahori iʼoʼõ niw̃aʼõ ninania chõnia. 
RUT.3_1.7	Ba me no manga Mboasi ba me no ibadoe nagoe, me ohahaoe saʼae dõdõnia, ba mõi ia mõrõ ba gero mbaho ngambõbõ gandroe. Ba so Roeti, ikoemokoemo ia, ibokai gambala, tánõ ba gahenia ba ileagõ tooe ia. 
RUT.3_1.8	Ba me taloe mbongi, ba tokea Mboasi, ba me ifaõga ia, ba hiza ndra alawe tánõ ba gahenia. 
RUT.3_1.9	Ba imane: Ha niha ndraʼoegõ? Ba imane Roeti: Roeti ndraʼodo, sawoejoemõ: bologõ gafioe jaw̃a zawoejoemõ, me no sananoe ndraʼoegõ. 
RUT.3_1.10	II. 
RUT.3_1.11	Ba hiza, ba bõi boesi dõdõoe, jaʼoegõ onogoe! Fefoe hadia ia niw̃aʼõoe, ba oetõrõ chõoe. Samba banoea manõ ndraʼaga, ba lõ si lõ aboto ba dõdõ, wa no ira alawe si sõchi boeaboea ndraʼoegõ. 
RUT.3_1.12	Ba hiza, si ndroehoe sa, sananoe ndraʼodo; ba so na zananoe bõʼõ, sahatõ moroi chõgoe. 
RUT.3_1.13	Iagõ daʼe bongī: ba na isanoe ndraʼoegõ mahemoloe mbanoea, ba jamoesanoeʼõ; ba na lõ omasi ia isanoeʼõ, ba faja wa no saoeri Jehowa, na tenga jaʼodo zananoe jaʼoegõ! Fõrõ, irege moloeo! 
RUT.3_1.14	Ba mõrõ ia irege moloeo, tánõ ba gahenia. Ba maoso ia, gasagasa waʼoroma dõi niha. Imane sa dõdõnia Boasi: Lõ tola terongo, wa no mõi ba golajama mbasitõ ndra alawe andrõ! 
RUT.3_1.15	Ba imane: Bologõ lembeoe andrõ! Ba iʼoroʼõ. Ba isoeʼa chõnia gandroe, samba laoeroe a matonga, ifaʼoheʼõ chõnia. 
RUT.3_1.16	Ba iroegi jomo mbanoea. Ba me iroegi jomo chõ ninania, ba imane daʼõ: He wisa chõoe, onogoe? Ba idoenõdoenõ chõnia fefoe, he wisa niha andrõ chõnia, ba imane: 
RUT.3_1.17	Gandroe andre, si samba laoeroe a matonga, ibeʼe chõgoe, imane sa: Lõ tola lõ monoro danga ndraʼoegõ wangawoeli chõ ninaoe! 
RUT.3_1.18	Ba imane inania: Honogõʼõ, onogoe, irege õʼila, he wisa loealoea daʼõ! Lõʼõ sa ibato niha andrõ, balazi ifaloea daʼõ maʼõchõ!
RUT.4_1.1	I. 
RUT.4_1.2	Ba dafoeloe iw̃aʼõ satoea Boasi, imane: Midadao tooe, ba daʼe! Ba me no doemadao ira, ba imane chõ zananoe andrõ: 
RUT.4_1.3	Benoea andrõ chõ gaʼada Elimelechi andrõ, ba no iʼamaw̃a Naʼemi andrõ, si no mangawoeli moroi ba danõ Ndraono Moabi. 
RUT.4_1.4	Ba no oew̃aʼõ tõdõgoe, oefarongogõ chõoe, oemane: Tema sanoe ia, ba zi so andre, ba zi so satoea mbanoeada andre. Na nilaoe dõdõoe sananoe ndraʼoegõ, ba sanoe ia. Ba na lõ omasiʼõ õsanoe, ba ombachaʼõ chõgoe, enaʼõ oeʼila watahõgõ! Baeromõ, ba samõsa lõ si tola mananoe jaʼia, hatṍ jaʼo, na aefa ndraʼoegõ! Ba imane: Jaʼodo zananoe. 
RUT.4_1.5	Ba imane Boasi: Ba na loeo õʼõli mbenoea andrõ chõ Naʼemi, ba chõoe gõi Ndraono Moabi andrõ, lacha zi no mate andrõ, ba wangorifi tõi zi mate andrõ ba dána chõnia tanõ andrõ. 
RUT.4_1.6	Ba imane sananoe no mege: Ba tebai oesanoe, fa bõi tefaraʼoe dána chõgoe oebeʼe. Sanoe chõoe nisanoegoe enaʼõ, me tebai jaʼodo zananoe. 
RUT.4_1.7	Ba ba Ndraono Gizeraëli me fõna, amaedola nitoetoe tanõ, na so nisanoe ba ma nifalalini, ba iheta mbadagahenia ba ibeʼe chõ nawõnia — daʼõ wangaro hadia ia ba Ndraono Gizeraëli. 
RUT.4_1.8	Ba imane sananoe andrõ [enaʼõ] chõ Mboasi: Sanoe ia chõoe! ba iheta mbadagahenia. 
RUT.4_1.9	Ba imane Boasi ba zatoea mbanoea ba ba zato fefoe: Jaʼami zi so ba mbõrõ maʼõchṍ, wa no oeʼõli gochõta Gelimelechi andrõ fefoe ba ochõta ndra Maloni Chilijoni fefoe, chõ Naʼemi andrõ. 
RUT.4_1.10	Ba baero õ, ba no oehalõ gõi Ndraono Moabi andrõ, Roeti andrõ, lacha Maloni, ba wangorifi tõi zi no mate andrõ ba dána chõnia tanõ, enaʼõ bõi taja dõi zi no mate andrõ ba watalifoesõta ba ba mbawa gõli mbanoeara — jaʼami zi so ba mbõrõ maʼõchṍ! 
RUT.4_1.11	Ba lamane sato fefoe, ba daʼõ ba mbawa gõli, awõ zalaw̃a: Si so ba mbõrõ ndraʼagá! Jamoetolo ndra alawe andrõ, si mõi jomo chõoe Jehowa, enaʼõ si mane Rachela ba Lea, awe Ndraono Gizeraëli andrõ si daroea! Ja salaw̃a ndraʼoegõ ba Geferata ba ja tetoeria dõimõ ba Mbetilechema! 
RUT.4_1.12	Ba ja si mane omo Weresi andrõ, ono Joeda chõ Damara, nomooe, ba ngaʼõtõ andrõ, nibeʼe Jehowa chõoe dania, ono ndra alawe andrõ, si hoelõ nono alawe na. 
RUT.4_1.13	II. 
RUT.4_1.14	Ba lamane ira alawe chõ Naʼemi: Nisoeno Jehowa, si no manehe chõoe sananoe maʼõchṍ, tobali tetõtõi dania dõinia ba Ndraono Gizeraëli. 
RUT.4_1.15	Daʼõ zangokafoei tõdõoe ba sondrorogõ jaʼoegõ ba waʼatoeamõ, me no oemõnõoe andrõ, sangomasiʼõ jaʼoegõ, zadono jaʼia — jaʼiā andrõ, si no abõlõ mogoena chõoe, moroi ba zi dafitoe ono matoea. 
RUT.4_1.16	Ba ihalõ nono andrõ Naʼemi, ihagi ba tobali sangai ono ia. 
RUT.4_1.17	Ba lafatõrõ dõi ira alawe si fahatõ omo chõnia, lamane: No moʼono Naʼemi; ba Obedi labeʼe tõinia — jaʼiā nama nama Dawido andrõ, Izaʼi. 
RUT.4_1.18	Ba daʼe ngaʼõtõ Weresi andrõ: Ono Weresi, ba Eseromo, 
RUT.4_1.19	ba ono Geseromo ba Aramo, ba ono Garamo, ba Aminadabi, 
RUT.4_1.20	ba ono Gaminadabi, ba Nahaso, ba ono Nahaso, ba Salemo, 
RUT.4_1.21	ba ono Zalemo, ba Boasi, ba ono Mboasi, ba Obedi. 
RUT.4_1.22	Ba ono Gobedi, ba Izaʼi, ba ono Gizaʼi, ba Dawido.
1SA.1_1.1	I. 
1SA.1_1.2	Ba domboea ndrongania: Chana dõi zi samboea ba Fenina zi samboea; ba Fenina, ba si so ono, ba lõ ono Chana. 
1SA.1_1.3	Ba ero rõfi mõi misi jaw̃a niha andrõ, moroi ba chõra, ba wangaloeloe chõ Jehowa ngahõnõ ba Zilo, ba ba wameʼe soemange. Ba so ba daʼõ ndraono Eli andrõ, si daroea, Hofini ba Fineha, ere chõ Jehowa. 
1SA.1_1.4	Ba ero na ibeʼe zoemange Elikana andrõ, ba ifoʼoeracha woʼomonia Fenina ba ononia matoea ba ononia alawe fefoe; 
1SA.1_1.5	ba chõ Chana, ba ha samõsa moʼoeracha ibeʼe, lõ lai wa no abõlõ iʼomasiʼõ Chana; ba no idoehõ daloenia Jehowa. 
1SA.1_1.6	Ba iboesi dõdõnia oedoenia andrõ (Fenina) fehede famaosi tõdõnia, ba wangandrõ fõnoenia, me no idoehõ daloenia Jehowa. 
1SA.1_1.7	Ba ero rõfi, ba si manõmanõ wolaoenia: ero na mõi ira misi jaw̃a ba nomo Jehowa ibaosi dõdõnia. Ba megeʼege Chana, ba lõ manga. 
1SA.1_1.8	Ba imane chõnia foʼomonia Elikana: He Chana, hana wa megeʼege ndraʼoegõ ba hana wa lõ mangaʼõ? hadia mbõrõ wa si lõ sõchisõchi dõdõoe? Hadia, lõ omasiʼõ ndraʼodo, moroi ba zi dafoeloe, ono matoea?
1SA.1_1.9	II. 
1SA.1_1.10	Ba mangandrõ Chana chõ Jehowa, ba waʼaboe dõdõnia andrõ, megeʼege sibai ia, ba ifaboeʼoe linia, 
1SA.1_1.11	imane: He Jehowa ngahõnõ! Na õfaigi lala ba waʼaboe dõdõ genonioe andre, na itõrõ tõdõoe ndraʼodo, na lõ olifoeʼõ genonioe andre, wameʼe ono matoea chõnia, ba chõ Jehowa oefoeli ia, sagõtõ jaʼia, ba bõi tefatõrõ ba hõgõnia wanõwõ! 
1SA.1_1.12	Ba me iʼaragõ wangandrõ chõ Jehowa, ba ifaigifaigi mbawania Eli. 
1SA.1_1.13	Lõʼõ sa aloea baeha Chana wehedenia, ha bewenia zametoemetoe, ba linia, ba lõ terongo, — ba ibali si maboe Eli. 
1SA.1_1.14	Ba imane chõnia: Ha waʼara dania dõhõ wemaboemõ? 
1SA.1_1.15	Tajaigõ wemaboe andrõ! Ba imane Chana: Tenga Toea; ira alawe saboe tõdõ ndraʼodo aʼine! Agoe ba hadia ia zi maboe niha, ba lõ nibadoegoe, ba no oebokai dõdõgoe, chõ Jehowa. 
1SA.1_1.16	Bõi bali si lõ ngaroro genonimõ andre; bõrõ wehedegoe irege daʼe, ba faʼalangoe dõdõgoe ba faʼaboe dõdõgoe. 
1SA.1_1.17	Ba imane chõnia Eli: Foeliʼõ, jaʼohahaoe dõdõoe, ibeʼe saʼae chõoe Lowalangi Ndraono Gizeraëli niʼandrõoe chõnia! 
1SA.1_1.18	Ba imane: Enaʼõ na faloecha genonioe andre waʼeboea dõdõoe chõnia! Ba mofanõ ndra alawe andrõ ba manga ba dõhõ waʼaboe dõdõ.
1SA.1_1.19	III. 
1SA.1_1.20	Ba me no itoeo woenia, ba no manabina Chana, ba no moʼono ia, ono matoea, ba Samoeëli ibeʼe tõi nono andrõ, imane: Me niʼandrõgoe chõ Lowalangi. 
1SA.1_1.21	Ba me ifoeli mõi misi jaw̃a Elikana andrõ, awõ zoroijomonia fefoe, ba wameʼe chõ Jehowa soemange andrõ, sero rõfi ba hadia nifaboeʼoenia na, 
1SA.1_1.22	ba lõ fao Chana, imane sa chõ ngambatõnia: Na aefa ba mbagi zoesoe nono; awena dania oeʼohe ia, enaʼõ iʼoromaʼõ ia chõ Jehowa, ba enaʼõ lõʼõ saʼae teboelõ ia ba daʼõ. 
1SA.1_1.23	Ba imane chõnia foʼomonia Elikana: Balazi ndraʼoegõ, iagõ foeri, irege aefa ia ba mbagi zoesoe. Jamoebeʼe Jehowa itorõ niw̃aʼõoe! Ba torõi foeri ndra alawe andrõ ba ifaenoefaenoe nononia, irege aefa ba mbagi zoesoe. 
1SA.1_1.24	Ba me no iʼefaʼõ ba mbagi zoesoe, ba iʼohe misi jaw̃a, ba sara nono zaw̃i, si no medõloe fache, ba doea laoeroe hamo ba samba nahia nagoe, iʼohe ba nomo Jehowa ba Zilo. 
1SA.1_1.25	Ba lataba nono zaw̃i andrõ, ba iʼondrasi Eli ina nono andrõ, iʼohe nono. 
1SA.1_1.26	Ba imane: Hiza Toea, faja wa no saoeri ndraʼoegõ, jaʼoegõ Toea, na tenga jaʼodo ndra alawe andrõ, si no so ba daʼe no, fõnaoe, ba wangandrõ chõ Jehowa. 
1SA.1_1.27	Ono andre niʼandrõgoe, ba no ifondrondrongo Jehowa wangandrõgoe, no ibeʼe chõgoe niʼandrõgoe. 
1SA.1_1.28	Ba jaʼo, ba oebeʼe niwawalõ Jehowa gõi [nono]; sagõtõ jaʼia, ba ja niwawalõ Jehowa! Ba irõi saʼae ba daʼõ, fõna Jehowa, [nono].
1SA.2_1.1	I. 
1SA.2_1.2	Samõsa lõ niʼamoniʼõ si mane Jehowa, lõʼõ sa baeromõ; samboea sa lõ gowe, timba Lowalangida. 
1SA.2_1.3	Bõi mimanemane: Faʼasalaw̃a! faʼasalaw̃a! Bõi aloea baehami wajaw̃asa! Me no Lowalangi sangila [fefoe hadia ia] Jehowa; no Lowalangi sanoelo folaoe [niha]. 
1SA.2_1.4	Fana zabõlõ, ba nirasa, ba salaoelaoe, ba laʼamõbõ taloe waʼabõlõ. 
1SA.2_1.5	Si no aboeso mege, ba no mõi enoni, ba wangaloei gõra, ba ba zolofo mege, ba no dõhõ waʼolofo. Fitoe saʼae nono zi lõ ono mege, ba soja ono, ba sariri. 
1SA.2_1.6	Jehowa, ba no samoenoe [niha] ba sangorifi gõi, itiboʼõ ba mbanoea tooe ba iʼohe mijaw̃a gõi. 
1SA.2_1.7	Ifaʼanoemana niha Jehowa ba ifoʼanaʼa gõi; ihõndrõgõ ba ibaliʼõ salaw̃a gõi. 
1SA.2_1.8	Isõbi jaw̃a moroi ba gawoegawoe tooe zi no amomó, ba moroi ba damboe iʼohe jaw̃a zi noemana, ba ngai zalaw̃a ifedadao, itoetoeroe chõra naha nifosoemange. Chõ Jehowa sa gehomo danõ, ba no jaʼia zameʼe dajadaja danõ jaʼia, 
1SA.2_1.9	Ifaigifaigi gahe zatoelõ tõdõ andrõ chõnia, ba seboea horõ, ba si tekiko ba zogõmigõmi. Tenga sa ba waʼabõlõnia mõna niha: 
1SA.2_1.10	Si faʼoedoe chõ Jehowa, ba nirasa! Ifeʼoegoeʼoegoe mbanoea si jaw̃a, jaw̃ara; Jehowa zangoehoekoe balõ danõ misa. Ibeʼe waʼabõlõ ba zalaw̃a andrõ chõnia, iʼalaw̃aʼõ jaw̃a dandroe nibajoininia andrõ!” 
1SA.2_1.11	II. Ba ifoeli ia ba Rama [Chana]. Ba ono no mege, ba ihalõhalõ halõw̃õ fõna Jehowa, barõ mbawa Eli ere andrõ. 
1SA.2_1.12	Ba no si lõ ngaroro ndraono Eli andrõ, lõ ba dõdõra Jehowa, 
1SA.2_1.13	ba lõʼõ gõi latõngõni hadia zinema gere ba niha sato: Na so zameʼe soemange, ba so ngoningoni gere, fatoea so bawoe na nagole, sara garafoe si tõloe bawa ba dangania, 
1SA.2_1.14	ba itaroeʼõ ba gali ba ma ba mbowoa ba ma ba mbalanga ba ma ba mako: ba hadia ia nifahõ garafoe andrõ, ba ihalõ chõnia ere. Si manõ wolaoera ba Ndraono Gizeraëli fefoe, si mõi ba daʼõ ba Zilo. 
1SA.2_1.15	Ba lõʼõ na moetoenoe dawõ, ba so ngoningoni gere andrõ, ba imane ba zameʼe soemange: Da nõsi, nisala õ gere! Lõ omasi ia zasoso chõoe, ha sataha! 
1SA.2_1.16	Ba na imane daʼõ: Niʼofõnaiʼõ wanoenoe tawõ; awena dania õhalõ chõoe zomasiʼõ! ba imane: Tenga, dõlõ beʼe — ba na lõʼõ, ba oeʼanõsõʼõ wangai. 
1SA.2_1.17	Tobali eboea sibai horõ nono matoea andrõ [si daroea] chõ Jehowa, me lõ ba dõdõra zoemange Jehowa.
1SA.2_1.18	III. 
1SA.2_1.19	Ba itagoetagoe chõnia na mbaroe sanaoe, sideʼide, inania, ero rõfi iʼohe chõnia, na mõi ia misi jaw̃a, awõ ngambatõnia, ba wameʼe soemange andrõ, sero rõfi. 
1SA.2_1.20	Ba ero so ira, ba ifahowoeʼõ Elikana andrõ, awõ woʼomonia, Eli, imane: Jamoeʼali chõoe ngaʼõtõ ba ndra alawe andre Jehowa, fangali nibeʼe niwawalõ andrõ chõ Jehowa! Ba awena dania lafoeli ira chõra. 
1SA.2_1.21	Ba itolo Chana Jehowa, ba tõloe tõ chõnia nono matoea ba domboea nono alawe. Ba ononia Samoeëli, ba si tedooedooe ba daʼõ, chõ Jehowa.
1SA.2_1.22	IV. 
1SA.2_1.23	ba imane chõra: Hana wa milaoe zi manõ, nirongogōē ba mbanoea Jehowa fefoe. 
1SA.2_1.24	Bõi mimanõ, jaʼami iraonogoe! toeria si lõ sõchi daʼõ, nirongogoe, niʼombachambachaʼõ Ndraono Gizeraëli! 
1SA.2_1.25	Na ba nawõnia niha mosala niha ba salaw̃a zangoehoekoe; ba na so horõnia chõ Jehowa, ba ha niha zi mõi sangoehoekoe? — Ba lõ lafondrondrongo niw̃aʼõ namara; noa sa ihonogõi Jehowa, iboenoe ira. 
1SA.2_1.26	Ba ono matoea andrõ, Samoeëli, ba itoegoe tedooe ba itoegoe faloecha ia waʼeboea dõdõ Jehowa ba faʼeboea dõdõ niha. 
1SA.2_1.27	V. 
1SA.2_1.28	ba no oetoejoe ira chõgoe, ere, ba mado Ndraono Gizeraëli andrõ fefoe, enaʼõ sameʼe soemange ira ba naha wameʼe soemange andrõ chõgoe ba sanoenoe samohoea, ba enaʼõ jaʼira ziobaroe baroe ba doto andrõ, fõnagoe, ba no ba danga ndra toeaoe oebeʼe zoemange andrõ nifatõrõ ba galitõ fefoe, nibeʼe Ndraono Gizeraëli — 
1SA.2_1.29	Ba hana wa mihoendrahoendra zoemangegoe andrõ, nitaba, awõ zoemange niʼā, niw̃aʼõgoe nibeʼe, ba nose andrõ? Ba no eboea dõdõoe ba ndraonooe andrõ, moroi ba waʼeboea dõdõoe chõgoe, tobali esolo ami ba zi sõchi ba zoemange andrõ fefoe, nibeʼe Ndraono Gizeraëli chõgoe. 
1SA.2_1.30	Andrõ imane Jehowa, Lowalangi Ndraono Gizeraëli: Noa sa oew̃aʼõ, bõi teboelõ fõnagoe ngaʼõtõoe, ngaʼõtõ ndra toeaoe andrõ — ba ijaʼe, ba imane Jehowa: Lõ edõnado! 
1SA.2_1.31	Iroegi baw̃a dania, ba oerasa daʼiomõ ba taʼio ngaʼõtõoe, tobali lõʼõ saʼae satoea moroi jomo chõoe. 
1SA.2_1.32	Ba aneheʼõ dania zi sõchi andrõ fefoe nibeʼegoe ba Ndraono Gizeraëli; ba moroi jomo chõoe, ba alõsoe lõʼõ saʼae satoea. 
1SA.2_1.33	Ba ha samõsa ngaʼõtõoe zi lõ oefaogõ ba wangohori jaʼira, ba naha wameʼe soemange chõgoe, enaʼõ sabõzi ia dania ba enaʼõ salangoe tõdõ; ba sato ngaʼõtõoe fefoe, ba si mate ba mbawa ziʼõli niha. 
1SA.2_1.34	Tandra chõoe zi gõna nonooe andrõ si daroea, Hofini ba Fineha: ha samoeza maʼṍchṍ, ba endronga mate ira! 
1SA.2_1.35	Ba oefataro dania chõgoe gere si lõ farõi, soloʼõ nichoi dõdõgoe ba somasi ndraʼo; chõnia oelaoe nomo si lõ teboelõ, enaʼõ lõ mamalõmalõ, wa fõna nibajoini andrõ chõgoe sosó ia. 
1SA.2_1.36	Ba hiza dania: na so zi tosai na ngaʼõtõoe, ba mõi mangaloeloe chõnia, mangandrõ kefe, ba ma koee sagõrõ, wangoemaʼõ: Tehe chõgoe halõw̃õ gere hadia ia, enaʼõ oesõndra gõgoe maʼifoe!
1SA.3_1.1	I. 
1SA.3_1.2	Ba me loeo daʼõ, me mõrõ Eli ba nahania — no abõsi hõrõnia, lõʼõ saʼae iʼila niha; 
1SA.3_1.3	ba lõʼõ na sa moeboenoe wandroe andrõ chõ Lowalangi; ba Samoeëli, ba no mõrõ gõi, ba gosali Jehowa, ba zi so tawõla andrõ chõ Lowalangi — 
1SA.3_1.4	ba moeʼao Jehowa chõ Zamoeëli, ba imane: 
1SA.3_1.5	Jaʼe ndraʼodo! Ba mõi ia chõ Eli, imane: Jaʼe ndraʼodo, me no moeʼaoʼõ chõgoe. Ba imane Eli: Lõ siʼaodo chõoe, ae foeli fõrõ! Ba mõi ia, ifoeli mõrõ. 
1SA.3_1.6	Ba moeʼao zamoeza tõ Jehowa, imane: He Samoeëli! Ba maoso Zamoeëli, mõi chõ Eli, imane: Jaʼe ndraʼodo, noa sa moeʼaoʼõ chõgoe! Ba imane Eli: Lõ siʼaodo chõoe, onogoe; ae foeli fõrõ! 
1SA.3_1.7	Lõʼõ na sa aboto ba dõdõ Zamoeëli Jehowa ba lõʼõ na sihede chõnia Jehowa. 
1SA.3_1.8	Ba ifoeli moeʼao Jehowa chõ Zamoeëli, medõloe saʼae. Ba maoso Zamoeëli, mõi chõ Eli, imane: Jaʼe ndraʼodo, noa sa moeʼaoʼõ chõgoe! Awena aboto ba dõdõ Eli, wa no Jehowa ziʼao ba ndraono andrõ. 
1SA.3_1.9	Andrõ imane Eli chõ Zamoeëli: Ae foeli fõrõ; ba na moehede ia chõoe, ba õmane: Hede Jehowa! Irongo enonioe! Ba mõi Zamoeëli, ifoeli mõrõ ba nahania.
1SA.3_1.10	II. 
1SA.3_1.11	 Ba imane Jehowa chõ Zamoeëli: Hiza, so dania nilaoegoe ba Ndraono Gizeraëli, ba dozi samondrongo, ba afõchõ dõgi dalinga maʼadomboea. 
1SA.3_1.12	Na loeo daʼõ, ba ahori oefatõrõ chõ Eli niw̃aʼõgoe ba zi samba omo andrõ chõnia — oebõrõgõ ba oeʼasiwai gõi. 
1SA.3_1.13	Ba jaʼoegõ zangombacha chõnia, wa no oeʼetoeʼõ hoekoe zi samba omo andrõ chõnia, si lõ foelitõ, me no iʼila, wa no sangoʼaja Lowalangi ndraononia andrõ, ba me lõ nitenaw̃ania jaʼira. 
1SA.3_1.14	Ba no fahõloe ndraʼo, ba zi samba omo ndra Eli andrõ, no oemane: Si ndroehoe, iroegi zi lõ aetoe, ba lõ fameta horõ zi samba omo ndra Eli andrõ, he soemange nitaba, ba he soemange niʼā! 
1SA.3_1.15	Ba mõrõ Zamoeëli, irege moloeo. Ba me moloeo, ba maoso ia mamokai bawandroehõ gosali Jehowa. Ba ataʼoe Zamoeëli iʼombachaʼõ chõ Eli niʼilania andrõ. 
1SA.3_1.16	Ba hoemede Eli chõ Zamoeëli, imane: He onogoe Samoeëli! Ba imane: Jaʼe ndraʼodo! 
1SA.3_1.17	Ba imane Eli: Hadia ia, niw̃aʼõnia chõoe? Bõi biniʼõ chõgoe; jamoelaoe chõoe Lowalangi, na õbiniʼõ chõgoe hadia ia, niw̃aʼõnia chõoe! 
1SA.3_1.18	Ba ahori iʼombachaʼõ chõnia Samoeëli, lõ hadia ia ibiniʼõ. Ba imane Eli: Jehowa ia; jamoelaoe zomasi ia! 
1SA.3_1.19	Ba manõi Zamoeëli, ba itolo ia Jehowa; lõ ibeʼe aechoe ba danõ hadia ia niw̃aʼõnia mege. 
1SA.3_1.20	Ba aboto ba dõdõ Ndraono Gizeraëli fefoe, iʼotarai Dano, noemalõ ba Mbereseba, wa no samaʼeleʼõ si lõ farõi Zamoeëli, chõ Jehowa. 
1SA.3_1.21	Ba itohoegõ Jehowa, wangoromaʼõ jaʼia ba Zilo; chõ Zamoeëli saʼae iʼoromaʼõ ia Jehowa ba Zilo: hoemede chõnia Jehowa.
1SA.4_1.1	I. 
1SA.4_1.2	Ba lalaoe ba Ndraono Gizeraëli Dawa Wilisiti; ba lõʼõ sa fagõlõgõlõ waʼabeʼe wasõndrata; teʼala Ndraono Gizeraëli labeʼe Dawa Wilisiti; mato 4000 zi mate, ba zi fasõndra ira, ba mbolo mbenoea. 
1SA.4_1.3	Ba me no mangawoeli ba golombasew̃a zato, ba lamane salaw̃a Ndraono Gizeraëli: Hana wa ibeʼe Jehowa teʼala ita ba Ndrawa Wilisiti maʼõchṍ? Datahalõ chõda dawõla zoera goroisa Jehowa ba Zilo, enaʼõ mõi ia awõda, ba wangefaʼõ jaʼita ba danga nemalida andrõ! 
1SA.4_1.4	Ba lafatenge ba Zilo sato, ba lahalõ dawõla goroisa Jehowa ngahõnõ, sidadao jaw̃a Keroebi; ba iraono Eli andrõ si daroea, Hofini ba Fineha, ba fao ba dawõla goroisa Lowalangi andrõ. 
1SA.4_1.5	Ba me iroegi golombasew̃a tawõla goroisa Jehowa, ba lakaraini waʼiki Iraono Gizeraëli fefoe, irege hoemisi danõ. 
1SA.4_1.6	Ba me larongo waʼowoeawoea dõdõ andrõ Dawa Wilisiti, ba lamane: Hadia waʼiki andrõ, sabõlõbõlõ sibai, ba golombasew̃a niha Heberaio? Ba me larongo, no iroegi golombasew̃a tawõla andrõ, chõ Jehowa, 
1SA.4_1.7	ba ataʼoe Ndrawa Wilisiti, lamane saʼae dõdõra: Lowalangi zi mõi chõra ba golombasew̃a. Ba lamane: Alai ita saʼae, lõʼõ sa irai fõna si mane daʼõ! Alai ita! 
1SA.4_1.8	Ha niha zangefaʼõ jaʼita ba danga Lowalangi sabõlõ andrõ? Daʼõ Lowalangi andrõ, samatõrõ ba Ndrawa Miseraji no ngawalõ wamakao ba fõchõ waba! 
1SA.4_1.9	Ba miʼabeʼeʼõ dõdõmi, ja sabõlõ ami, jaʼami, Dawa Wilisiti, fa bõi mõi sawoejoe niha Heberaio ami, si mane jaʼira, me no mõi sawoejoemi. Ja sabõlõ ami, ba milaoe! 
1SA.4_1.10	Ba lalaoe Dawa Wilisiti; ba teʼala Ndraono Gizeraëli ba moloi, isaw̃a chõra zamõsana: No abõlõ sibai waʼateʼala; 30,000 zi mate Iraono Gizeraëli, si lõ koedo. 
1SA.4_1.11	Ba tawõla andrõ chõ Lowalangi, ba laraboe [Dawa wilisiti] ba iraono Eli andrõ, si daroea, Hofini ba Fineha, ba mate niboenoe. 
1SA.4_1.12	II. 
1SA.4_1.13	Ba me iroegi, ba no doemadao Eli ba koeroesi, ba ngai mbawa gõli, ifaigifaigi lala; iboesi tõdõ saʼae dawõla chõ Lowalangi. Ba me so niha andrõ, ba wangombacha ba mbanoea, ba moeʼiraʼira mbanoea andrõ, dozi. 
1SA.4_1.14	Ba me irongo wekira andrõ Eli, ba imane: Hadia wagoeagoeasa andrõ? Ba iʼaliogõ ia niha andrõ, ba wangombacha chõ Eli. 
1SA.4_1.15	Ba Eli andrõ, ba no 98 fache, ba no abõsi hõrõnia, tobali lõʼõ saʼae iʼila niha. 
1SA.4_1.16	Ba me imane niha andrõ chõ Eli: Jaʼodo zi otarai wanoewõ andrõ, maʼõchṍ andre oeʼotarai wasõndrata andrõ. Ba imane Eli: He wisa, onogoe? 
1SA.4_1.17	Ba itema linia sangombacha andrõ, imane: No moloi Ndraono Gizeraëli labeʼe Dawa Wilisiti, ba no ato sibai zi mate motõi chõda, ba he iraonooe si daroea, Hofini ba Fineha, ba no mate gõi, ba tawõla chõ Lowalangi, ba no moeʼoloiʼõ! 
1SA.4_1.18	Ba me itorõ linia dawõla andrõ chõ Lowalangi, ba tobõʼa foeri Eli moroi ba koeroesi, alaoe, afatõ mbagi ba mate ia, me no niha satoea, sesolo sibai. No õfa woeloe fache sangoehoekoe ia ba Ndraono Gizeraëli. 
1SA.4_1.19	Ba oemõnõnia, foʼomo Wineha, ba no manabina. Ba me irongo doeria andrõ, wa no moehalõ dawõla andrõ chõ Lowalangi, awõ wa no mate namania andrõ ba foʼomonia, ba tegaõlõ tooe ia ba madono; afõchõ saʼae hoeloenia. 
1SA.4_1.20	Ba me aetoe nosonia, ba lamane ira alawe, si so ba ngainia: Bõi boesi dõdõoe, ono matoea nonooe andre! Ba lõʼõ sa itema li, lõ ba dõdõnia, 
1SA.4_1.21	ibeʼe tõi nononia, andrõ Ikabodi (si lõ tõi), imane: No taja lachõmi Ndraono Gizeraëli! — bõrõ waʼataja dawõla andrõ, chõ Lowalangi, ba amania andrõ ba foʼomonia. 
1SA.4_1.22	Ba moeʼao ia, imane: No taja lachõmi Ndraono Gizeraëli, me no moeʼoloiʼõ dawõla chõ Lowalangi!
1SA.5_1.1	I. 
1SA.5_1.2	Ba latema lahalõ dawõla andrõ chõ Lowalangi Dawa Wilisiti, laʼohe ba gosali Dagono, ba ngai Dagono labeʼe. 
1SA.5_1.3	Ba mahemoloe õ, me mõi ba gosali Dagono mbanoea Gasoto, ba hiza, no asoʼa Dagono andrõ, fõna dawõla chõ Jehowa, no tetaroe mbagi. Ba lahalõ Dagono, lafoeli lafasindro ba nahania. 
1SA.5_1.4	Ba mahemoloe õ, si hoelõ wongi, ba hiza, ba no ifoeli tetaroe mbagi Dagono fõna dawõla chõ Jehowa, hõgõnia ba tangania maʼadoea ba no ateoe, ba dojo mbawandroehõ so; hatṍ botonia zi tosai. 
1SA.5_1.5	Andrõ wa lõ lahoendragõ dojo mbawandroehõ Dagono ba Gasoto ere andrõ chõnia ba ma ha niha, na so zi mõi ba gosalinia, iroegi maʼõchṍ andre. 
1SA.5_1.6	Ba no tohare sibai ba mbanoea Gasoto andrõ danga Jehowa, ifetaʼoe ira ba ibõzi ira faosa waba [fõchõ famoenoe], banoea Gasoto, fabaja si tefasoei jaʼira. 
1SA.5_1.7	Ba me laʼila daʼõ banoea Gasota andrõ, ba lamane: Bõi ja sosó ba chõda dawõla andrõ chõ Lowalangi Ndraono Gizeraëli; noa sa tohare sibai chõda dangania, ba chõ Lowalangida Dagono. 
1SA.5_1.8	Ba lafatenge, ba lafaloechaʼõ zalaw̃a Ndrawa Wilisiti fefoe, ba chõra, ba lamane: He mawisa dawõla andrõ chõ Lowalangi Ndraono Gizeraëli? Ba lamane [salaw̃a no mege]: Ndramoeʼohe ba Gata dawõla andrõ, chõ Lowalangi Ndraono Gizeraëli. Ba laʼohe ia ba daʼõ. 
1SA.5_1.9	Ba me no iroegi daʼõ ba gõna tanga Jehowa mbanoea daʼõ, faʼatobali dõdõ sabõlõbõlõ sibai: ibõzi mbanoea andrõ, he satoea, ba he iraono, ba tobali toemboetoemboe chõra waosa.
1SA.5_1.10	II. 
1SA.5_1.11	Ba lafatenge, lafaloechaʼõ zalaw̃a Ndrawa Wilisiti fefoe, lamane: Mifaʼoheʼõ dawõla andrõ chõ Lowalangi Ndraono Gizeraëli, enaʼõ mangawoeli ba nahania ba enaʼõ bõi mõi famoenoema ba famoenoe mbanoeama! Noa sa tobali sibai dõdõ mbanoeara fefoe, sahatõhatõ famoenoera; no tohare sibai chõra danga Lowalangi. 
1SA.5_1.12	Ba si lõ mate, ba tefakao faosa waba, ba terongo ba mbanoea si jaw̃a wangarõngarõ mbanoea andrõ.
1SA.6_1.1	I. 
1SA.6_1.2	ba hoemede Ndrawa Wilisiti ba gere ba ba zi faeta, lamane: He tawisa ba dawõla andrõ chõ Jehowa? Miʼombachaʼõ chõma, he tawisa wamoeli jaʼia ba nahania. 
1SA.6_1.3	Ba lamane: Na mifaʼoheʼõ dawõla andrõ, chõ Lowalangi Ndraono Gizeraëli, ba bõi mifaʼoheʼõ manõ, lõ moefoʼawõ; mifao saʼae chõnia wanalaʼõ, ba dõhõ dania wõchõmi, ba oroma chõmi, hana wa lõ aefa chõmi dangania. 
1SA.6_1.4	Ba lamane: Hadia nibeʼe fanalaʼõ? Ba lamane [si faeta no mege]: Dali waʼato zalaw̃a Ndrawa Wilisiti: lima ngawoea famaedo waoso waba andrõ, anaʼa ba lima wamaedo deʼoe ndrõfi, anaʼa, me no faoma gõna ami famakao andrõ, he jaʼami, ba he salaw̃ami. 
1SA.6_1.5	Ba mifazõchi wamaedo waosa waba andrõ chõmi ba famaedo deʼoe ndrõfi chõmi, samakiko tanõ, ba wamosoemange Lowalangi Ndraono Gizeraëli andrõ: ma atṍ lõ itohoegõ ihareʼõ dangania chõmi ba chõ Lowalangimi andrõ ba ba danõmi. 
1SA.6_1.6	Hana sa wa edõna ami miʼabeʼeʼõ dõdõmi, si mane Dawa Miseraji fõna, me laʼabeʼeʼõ dõdõra, awõ Waraʼo? Hadia, fajagoe? me iʼoʼaja ira, awena lafofanõ [Ndraono Gizeraëli]? 
1SA.6_1.7	Ba milaboe, mihalõ [zogoena] ba mifazõchi koereta si bohooe, ba mihalõ zigelo zaw̃i, si bohooe moʼono, doea geoe, ba zi lõ irai tohare galo mbagi; mibeʼe sondrõni koereta andrõ saw̃i andrõ ba miheta chõra nonora, mifoeli miʼohe ba nahara. 
1SA.6_1.8	Ba mihalõ dawõla andrõ chõ Jehowa, mibeʼe ba goereta andrõ. Ba anaʼa andrõ, nibeʼemi fanalaʼõ, ba mibeʼe ba wetifeti, ba ngainia, ba mifofanõ. 
1SA.6_1.9	Ba mifaigi: na itõrõ lala ba wangawoeli ba Mbetiseme, ba no Jaʼia [Lowalangi] zamatõrõ chõda famakao sabõlõbõlõ andrõ; ba na tenga, ba aboto ba dõdõda, wa tenga tangania zi tohare chõda: so manõ, lõ mila, zi no gõna ita. 
1SA.6_1.10	Ba laʼoʼõ daʼõ, doea geoe lahalõ saw̃i si bohooe moʼono, ba labeʼe sondrõni koereta; ba onora, ba lõ lafaʼamõi. 
1SA.6_1.11	Ba labeʼe ba goereta dawõla andrõ chõ Jehowa, fabaja fetifeti, si so bacha famaedo deʼoe ndrõfi anaʼa andrõ, awõ wamaedo waosara andrõ. 
1SA.6_1.12	Ba ladõlõ ira ba Mbetiseme saw̃i andrõ; lala seboea manõ latõrõ, labato wendrõndrõndrõndrõ, ba lõ laholeʼõ ira, he ba gambõlõ, ba he ba gabera; ba laʼoʼõ salaw̃a Ndrawa Wilisiti, iroegi ba nola Mbetiseme.
1SA.6_1.13	II. 
1SA.6_1.14	Ba me no iroegi nowi Josoea koereta andrõ, ba tebato ia ba daʼõ. Ba no so gowe seboea ba daʼõ. Ba lasila geoe goereta andrõ, ba labeʼe soemange Jehowa nitoenoe zaw̃i andrõ. 
1SA.6_1.15	Ba labeʼe tooe dawõla chõ Jehowa ono Lewi, fabaja fetifeti andrõ ba ngainia, si so bacha anaʼa andrõ, ba latooeʼõ tooe ba dete gowe seboea andrõ. Ba banoea Mbetiseme andrõ, ba labeʼe zoemange nitoenoe, lataba chõ Jehowa zoemange nitaba, me loeo daʼõ. 
1SA.6_1.16	Ba lafaigifaigi salaw̃a Ndrawa Wilisiti andrõ, si dalima ba awena lafoeli ira ba Nekerona, oi me loeo daʼõ. 
1SA.6_1.17	Ba daʼõ wamaedo waosa waba andrõ, nibeʼe Ndrawa Wilisiti chõ Jehowa, fanalaʼõ: samboea ba Gasoto ba samboea ba Gasa, ba samboea ba Asekalo, ba samboea ba Gata, ba samboea ba Nekerona. 
1SA.6_1.18	Ba awõ deʼoe ndrõfi anaʼa andrõ, dali waʼoja mbanoea Ndrawa Wilisiti andrõ fefoe, barõ mbawa zalaw̃a andrõ, si dalima, ba banoea saro andrõ, ba he banoea sideʼide ba danõ misa. Ba no tandratandra gowe seboea andrõ, ba nibeʼera ba dete tawõla chõ Jehowa, ba mbenoea Josoea andrõ, banoea Mbetiseme, iroegi maʼõchṍ andre.
1SA.6_1.19	III. 
1SA.6_1.20	Lamane banoea Mbetiseme andrõ: Ha niha zi lõ teʼala fõna Jehowa, Lowalangi niʼamoniʼõ andrõ? Ba ha chõ idõlõ ia, ba chõda andre? 
1SA.6_1.21	Ba lafatenge ba mbanoea Giriati Jeari, lamane chõra: No laʼohe mangawoeli dawõla chõ Jehowa Dawa Wilisiti, miʼae mitooe, mihalõ ia mijaw̃a chõmi!
1SA.7_1.1	I. 
1SA.7_1.2	Ba iʼotarai loeo labeʼe ba Giriati Jeari dawõla, ba ara dania, ichamõ doea woeloe fache; ba lafoeli ira chõ Jehowa maʼoewoe Gizeraëli fefoe. 
1SA.7_1.3	II. 
1SA.7_1.4	Ba laheta Mbaʼali andrõ, fabaja Asaroti, Iraono Gizeraëli, ba hatṍ Jehowa lafosoemange. 
1SA.7_1.5	Ba imane Samoeëli: Mifaloechaʼõ Ndraono Gizeraëli fefoe, ba Misefa, ba mangandrõ ndraʼo chõ Jehowa, salahimi! 
1SA.7_1.6	Ba owoelo ira ba Misefa ba lataʼoe nidanõ ba lafadoewa fõna Jehowa ba mamoni ba gõ ira, me loeo daʼõ, ba latehe ba daʼõ, lamane: No mafazõchi horõ chõ Jehowa. Ba ifatoenõ hoehoeo Ndraono Gizeraëli Samoeëli, ba Misefa.
1SA.7_1.7	III. 
1SA.7_1.8	ba mangandrõ ira chõ Zamoeëli, lamane: Bõi bato weʼangarõfi li Lowalangida, Jehowa, salahima, enaʼõ iʼefaʼõ ita ba danga Ndrawa Wilisiti! 
1SA.7_1.9	Ba ihalõ nono mbiribiri, si lõ aefa na ba mbagi zoesoe, ba ibeʼe soemange Jehowa, nitoenoe, soemange sahori latoenoe. Ba fakao chõ Jehowa Zamoeëli, salahi Ndraono Gizeraëli, ba ifondrondrongo chõnia Jehowa. 
1SA.7_1.10	Ba me itoenoe siʼaikõ zoemange andrõ Samoeëli, ba so Ndrawa Wilisiti, ba wasoewõta andrõ ba Ndraono Gizeraëli. Ba ifeʼoegoeʼoegoe sibai mbanoea Jehowa, ba Ndrawa Wilisiti andrõ, me loeo daʼõ, ba fawoeka dõdõra ibeʼe, ba tobali abõlõ Ndraono Gizeraëli. 
1SA.7_1.11	Ba larõi Misefa Iraono Gizeraëli, lagohi Ndrawa Wilisiti ba laboeboenoe, iroegi tooe Mbetikari. 
1SA.7_1.12	Ba ihalõ gowe seboea Samoeëli ba itaroeʼõ ba gotaloeara Misefa Jesana. Ba ibeʼe tõinia Ebeni-Haëseri (gowe wanolo) ba imane: Iroegi daʼe no itolo Jehowa! 
1SA.7_1.13	Tobali tehõndrõgõ Ndrawa Wilisiti, tobali lõʼõ saʼae laroegi danõ Ndraono Gizeraëli, tohare saʼae ba Ndrawa Wilisiti danga Jehowa, gõtõ waʼanaoe noso Zamoeëli. 
1SA.7_1.14	Ba banoea Ndraono Gizeraëli andrõ, niʼochõgõ Ndrawa Wilisiti, ba mangawoeli ba Ndraono Gizeraëli, iʼotarai Nekerona, noemalõ ba Gata; ba tanõra gõi, ba lafadõni ba Ndrawa Wilisiti Iraono Gizeraëli. Ba atoelõ ira Ndraono Gizeraëli Ndraono Gamori.
1SA.7_1.15	IV. 
1SA.7_1.16	Ba ero rõfi itõrõi mbanoea, itõrõ Mbetiëli ba Giligala ba Misefa, ba ifatoenõ hoehoeo Ndraono Gizeraëli ba mbanoea andrõ fefoe. 
1SA.7_1.17	Awena dania ifoeli ia ba Rama; ba daʼõ sa so nomonia, ba ba daʼõ ifatoenõ hoehoeo bõʼõ. Ba ifaʼanõ ba daʼõ naha wameʼe soemange chõ Jehowa.
1SA.8_1.1	I. 
1SA.8_1.2	Tõi nononia si aʼa, ba Joëli, ba Abia dõi nachinia; daʼõ zamatoenõ hoehoeo, ba Mbereseba. 
1SA.8_1.3	Ba lõ laʼoʼõ gamoeatania iraononia andrõ: laʼaloei harera ba manga ganaʼa ba lafoejoeʼõ hoekoe. 
1SA.8_1.4	II. 
1SA.8_1.5	lamane chõnia: Hiza, atoea ndraʼoegõ, ba iraonooe andrõ, ba lõ laʼoʼõ gamoeʼatamõ andrõ: ba fataro saʼae chõma razo, samatõrõ jaʼaga, si mane ba niha baero fefoe. 
1SA.8_1.6	Ba fatoewoe chõ Zamoeëli, me law̃aʼõ: Beʼe chõma razo, samatõrõ jaʼaga. Ba mangandrõ Zamoeëli chõ Jehowa. 
1SA.8_1.7	Ba imane Jehowa chõ Zamoeëli: Fondrondrongo li zato, fefoe hadia ia niw̃aʼõra chõoe. Tenga sa jaʼoegõ nitiboʼõra, jaʼodo aʼine nitiboʼõra, fa bõi saʼae razora ndraʼodo. 
1SA.8_1.8	No faoedoe sibai ira nilaoera chõoe iadaʼe nilaoera fõna saʼae, iʼotarai loeo oeʼohe ira mijaw̃a moroi ba danõ Miseraji, me no laʼerogõ ndraʼo ba me no lafosoemange Lowalangi bõʼõ. 
1SA.8_1.9	Ba oʼõ saʼae niw̃aʼõra, ba faoeloegõ gõi wamangelama jaʼira, ombachaʼõ chõra gõmõra chõ razo andrõ, samatõrõ jaʼira dania.
1SA.8_1.10	III. 
1SA.8_1.11	Amaedola zoegilõ razo andrõ, samatõrõ jaʼami, dania chõmi, ba ihalõ nonomi matoea ba ibaliʼõ toeka goereta chõnia ba toeka koedo, enaʼõ lataritari fõna goeretania, si fagohi, 
1SA.8_1.12	ba enaʼõ ibeʼe koemandra zi hõnõ ba koemandra zi lima woeloe, ba ba wamakoe nowinia ba ba wamasi basitõnia, ba enaʼõ lafazõchi fangõna chõnia ba fakake goereta. 
1SA.8_1.13	Ba onomi alawe, ba ihalõ, ba ibeʼe samazõchi daloedaloe ba sameʼe bawoe gõ ba sogore koee. 
1SA.8_1.14	Ba ba nowimi ba ba kaboe nagoe chõmi ba ba kaboe falo, bi si sõchi, ba ihalõ, ba ibeʼe ba ganoninia. 
1SA.8_1.15	Ba boea nowimi ba boea nagoe chõmi, ba samboea niʼofoeloe ihalõ, ba ibeʼe ba zawoejoenia ba ba ngoningoninia. 
1SA.8_1.16	Sawoejoemi, ira matoea ba ira alawe, fabaja saw̃imi fondrege zi sõchi ba kalidemi, ba ihalõ, ba iʼogoenaʼõ ba halõw̃õ andrõ chõnia. 
1SA.8_1.17	Ba ba mbiribirimi, ba samboea niʼofoeloe iʼochõgõ. Ba jaʼami, ba enoninia dania. 
1SA.8_1.18	Ba na mangarõngarõ ami dania, bõrõ razomi andrõ, nitoejoemi chõmi, ba lõʼõ sa ifondrondrongo chõmi Jehowa. 
1SA.8_1.19	Ba lõ edõna niha sato lafondrondrongo niw̃aʼõ Zamoeëli, lamane: Bõi, razó zomasiga! 
1SA.8_1.20	Enaʼõ fagõlõgõlõ ndraʼaga ba niha baero andrõ, fefoe, enaʼõ samatoenõ hoehoeoma razoma andrõ ba solohe jaʼaga ba wanoewõ. 
1SA.8_1.21	Ba ifondrongondrongo Samoeëli niw̃aʼõ zato, fefoe, ba ifaʼema chõ Jehowa. 
1SA.8_1.22	Ba imane Jehowa chõ Zamoeëli: Oʼõ niʼandrõra ba fataro chõra razo! Ba imane Samoeëli ba Ndraono Gizeraëli: Mifoeli ami, jamoesaw̃a mbanoeara zamõsana! 
1SA.9_1.1	I. 
1SA.9_1.2	Ba so nononia matoea, Saoelo dõi, seboea niha ba si sõchi boto; lõ faloecha ba Ndraono Gizeraëli si sõchi moroi chõnia: ha famalaw̃a baginia niha sato fefoe. 
1SA.9_1.3	Ba no moesoena galide si alawe chõ Kisi andrõ, Ama Zaoelo. Ba imane Kisi chõ nononia Saoelo: Ohe awõoe zawoejoe, samõsa, ba ae aloei galide andrõ. 
1SA.9_1.4	Ba latõrõ hili mado Geferaji andrõ ba tanõ Zaliza, ba lõ lasõndra. Ba latõrõ danõ Zaʼalimi, ba lõ jaʼira: awena dania latõrõ danõ mado Mbenijami, ba lõ lasõndra. 
1SA.9_1.5	Ba me laroegi danõ Zoefi, ba imane Saoelo chõ nono matoea andrõ, niʼohenia awõnia: Taboe, tafoeli ita; ma ibõhõli galide andrõ amagoe, ma jaʼita iʼaboesi tõdõ. 
1SA.9_1.6	Ba imane chõnia: Ba mbanoea daʼe, ba so genoni Lowalangi, niha seboea toeria: fefoe hadia niw̃aʼõnia, ba lõ zi lõ itõrõ. Taisa chõnia! ma iʼombachaʼõ chõda lalada, nitõrõda. 
1SA.9_1.7	Ba imane Saoelo chõ nono matoea andrõ: Laoe, ba na mõi ita chõnia, ba hadia taʼohe õ niha andrõ? Noa sa ahori roti andrõ ba mbolada, ba lõ chõda boeala, niʼoheda enaʼõ chõ genoni Lowalangi andrõ. Hadia zi so chõda? 
1SA.9_1.8	Ba ifoeli moehede nono matoea andrõ chõ Zaoelo, imane: Hiza, so na chõgoe zamboea hoea tali, hana na õbeʼe daʼõ chõ genoni Lowalangi andrõ, enaʼõ iw̃aʼõ chõda, he lala nitõrõda. 
1SA.9_1.9	Me fõna sa, ba lamane ba Ndraono Gizeraëli, na mõi manofoe chõ Lowalangi: Mitaboe, mõi ita chõ zangiʼila andrõ! Nifotõi samaʼeleʼõ iadaʼe, ba me fõna, ba sangiʼila labeʼe tõira. 
1SA.9_1.10	Ba imane Saoelo chõ nono matoea andrõ chõnia: Si ndroehoe niw̃aʼõoe. Taboe, mõi ita chõnia! Ba lasaw̃a mijomo ba mbanoea andrõ, ba zi so enoni Lowalangi andrõ. 
1SA.9_1.11	Ba ba lala mijaw̃a ba mbanoea, ba faloecha ira nono alawe, si mõi mitooe, ba wanaʼoe idanõ; ba lamane ba daʼõ: Hadia, so ba daʼe zangiʼila andrõ? 
1SA.9_1.12	Ba latema lira, lamane: So, hiza ia fõnami; awena sibai iroegi jomo ba mbanoea — me mameʼe soemange niha sato ba hilihili maʼõchṍ. 
1SA.9_1.13	Na miroegi jomo, ba fachamõ sibai na ami chõnia, gasagasa weʼamõinia ba wemanga ba naha wameʼe soemange andrõ. Lõʼõ sa manga zato, na lõ jaʼia, me jaʼia zamahowoeʼõ soemange andrõ, ba awena dania manga nikaoni andrõ. Ba miʼae manõ mijaw̃a, fachamõ sibai ami chõnia iadaʼe. 
1SA.9_1.14	Ba mõi ira mijaw̃a, mijomo. Ba me no latõrõ sibai mbawa gõli, ba faondra chõra Zamoeëli moroi jomo, ba weʼamõi mijaw̃a ba naha wameʼe soemange.
1SA.9_1.15	II. 
1SA.9_1.16	Mane waʼalaw̃a loeo mahemoloe, ba oefatenge chõoe niha, si oroi danõ mado Mbenijami, daʼõ õbajoini razo mbanoeagoe Iraono Gizeraëli. Jaʼia dania zangefaʼõ banoeagoe ba danga Ndrawa Wilisiti; noa sa oenehegõ wamakao banoeagoe andrõ, me no iroegi ndraʼo wangarõngarõra andrõ. 
1SA.9_1.17	Ba me iʼila Zaoelo andrõ Samoeëli, ba imane chõnia Jehowa: Daʼõ niha andrõ, niw̃aʼõgoe chõoe, daʼõ dania zamatõrõ banoeagoe.
1SA.9_1.18	III. 
1SA.9_1.19	Ba imane Samoeëli chõ Zaoelo: Jaʼodo zangiʼila andrõ, taisa mijaw̃a ba naha wameʼe soemange! Manga ami chõgoe maʼõchṍ, ba mahemoloe mbanoea, ba oefofanõ ndraʼoegõ ba oeʼombachaʼõ chõoe fefoe hadia ia zaboe dõdõoe. 
1SA.9_1.20	Ba ba zigelo galide sisoena chõoe, me tõloe bongi, ba bõi aboesi tõdõ: no moesõndra. Ba ha chõ fefoe hadia ia zeboea bõli ba Ndraono Gizeraëli? Hadia, tenga chõoe ba ba zi samba omo ndra amaoe, fefoe? 
1SA.9_1.21	Ba imane Saoelo: Ba ha sa mado Mbenijami ndraʼodo, mado Ndraono Gizeraëli sideʼide, ba si sawōē jaʼaga, ba no fondrege zideʼide ba ngafōē mado Mbenijami andrõ; ba hana wa õmanõ wehede chõgoe? 
1SA.9_1.22	Ba iʼohe Zaoelo ba ono matoea andrõ chõnia, iʼohe jomo, ba tánõ jaw̃a ifedadao ira, ba ngai nikaoni andrõ; so mato tõloe ngafoeloe ira. 
1SA.9_1.23	Ba imane Samoeëli ba zangai gõ: Beʼe goeracha andrõ, nibeʼegoe ba dangaoe, niw̃aʼõgoe chõoe: Beʼe jaw̃a oea. 
1SA.9_1.24	Ba ibeʼe daʼio andrõ, awõ zi fadoro chõnia, sangai gõ andrõ, ibeʼe õ Zaoelo. Ba imane Samoeëli: Hiza zi tosai, labeʼe õoe, a ia, noa sa labeʼe jaw̃a chõoe, irege ginõtõ andrõ, me no oew̃aʼõ: Oekaoni niha. Ba oeroedoe manga Zaoelo chõ Zamoeëli, me loeo daʼõ. 
1SA.9_1.25	Ba lafoeli ira mitooe, mijomo, ba jaw̃a ba dete nomo lafaigi naha wemõrõ chõ Zaoelo, ba mõrõ ia. 
1SA.9_1.26	Ba me moloeo, ba moeʼao Zamoeëli chõ Zaoelo, mijaw̃a ba dete nomo, imane: Faoso, enaʼõ faodo chõoe! Ba maoso Zaoelo, ba mõi ira tooe, daroea ira Samoeëli. 
1SA.9_1.27	Ba me laroegi si tooe mbalõ mbanoea, ba imane Samoeëli chõ Zaoelo: Fowaõwaõ nono matoea andrõ chõoe, ba jaʼoegõ, ba badoegõʼõ ba daʼe, enaʼõ oeʼombachaʼõ chõoe niwaʼõ Lowalangi.
1SA.10_1.1	I. 
1SA.10_1.2	Na no fabali dania ndraʼoegõ chõgoe, na õroegi lewatõ Rachela, ba nola mado Mbenijami, ba faloechaʼõ niha, daroea, ba lamane chõoe: Sigelo galide andrõ, niʼaloeimõ, ba no moesõndra. Ba lõʼõ saʼae itõrõ tõdõ namaoe galide andrõ, jaʼami iʼaboesi tõdõ, no imane: He oewisa ba chõ nonogoe andrõ? 
1SA.10_1.3	Ba na mowaõwaõʼõ, iʼotarai daʼõ, ba õroegi manawa Dabora andrõ, ba faloechaʼõ niha, datõloe, si mõi mijaw̃a chõ Lowalangi ba Mbetiëli; si samõsa, ba tõloe rozi ono nambai, si matoea, noronia, ba ba zi samõsa, ba tõloe roti, ba ba zi samõsa, ba samba nahia agoe. 
1SA.10_1.4	Ba laʼowai ndraʼoegõ, ba domboea labeʼe chõoe roti, ba õhalõ chõra. 
1SA.10_1.5	Ba aefa daʼõ, ba õroegi Gibea andrõ chõ Lowalangi, ba zi so harefa Ndrawa Wilisiti andrõ; ba na õroegi daʼõ, jomo ba mbanoea, ba faondra chõoe zamaʼeleʼõ, sambawá, si otarai moroi jaw̃a naha wameʼe soemange. Ba fõnara, ba biola nitika, seboea, ba faritia ba sigoe ba biola nitika, sideide, ba jaʼira, ba si so eheha zamaʼeleʼõ. 
1SA.10_1.6	Ba so dania chõoe Geheha Jehowa ba samaʼeleʼõ gõi ndraʼoegõ, si mane jaʼira, ba tobali niha si bohooe ndraʼoegõ. 
1SA.10_1.7	Ba na õʼila dania itõrõ dandra andrõ, ba laoe nilaoemõ, itoloʼõ sa Lowalangi. 
1SA.10_1.8	Ba taisa mitooe ba Giligala; ba mõido dania chõoe mitooe, ba wameʼe soemange nitoenoe, ba ba wanaba soemange fangorifi: fitoe bongi baseʼõ, irege mõido chõoe, ba wangombacha chõoe, he õwisa. 
1SA.10_1.9	II. 
1SA.10_1.10	Me laroegi Gibea andrõ, ba faondra chõnia zamaʼeleʼõ, sambawá, ba so chõnia Geheha Lowalangi, ba mamaʼeleʼõ ia awõra. 
1SA.10_1.11	Ba me laʼila ia dozi si no faʼila li chõnia fõna, wa mamaʼeleʼõ ia, awõ zamaʼeleʼõ andrõ, ba faoma lamane chõ nawõra sato: Hadia zi gõna ono Kisi andrõ? Hadia, awõ zamaʼeleʼõ gõi Zaoelo andrõ? 
1SA.10_1.12	Ba so ba daʼõ zanema li, imane: Ba ha niha namará? Ba daʼõ toemboe gamaedola andrõ: Hadia, awõ zamaʼeleʼõ gõi Zaoelo? 
1SA.10_1.13	Ba me no ibato wamaʼeleʼõ, ba ifoeli ia chõra. 
1SA.10_1.14	Ba imane gaʼa Zaoelo chõnia ba chõ nono matoea andrõ chõnia: Heza mõi mege ami? Ba imane Saoelo: Ba wangaloei sigelo galide andrõ; ba me lõʼõ manõ masõndra, ba mõiga chõ Zamoeëli. 
1SA.10_1.15	Ba imane gaʼa Zaoelo: Ombachaʼõ chõgoe hadia niw̃aʼõ Zamoeëli chõmi. 
1SA.10_1.16	Ba imane Saoelo chõ gaʼania: Iʼombachaʼõ chõma, wa no moesõndra galide andrõ. Ba hadia niw̃aʼõ Zamoeëli ba wamataro razo jaʼia, ba lõ iʼombachaʼõ chõnia.
1SA.10_1.17	III. 
1SA.10_1.18	Ba imane ba Ndraono Gizeraëli: Daʼõ niw̃aʼõ Jehowa, Lowalangi Ndraono Gizeraëli: No oeʼohe mijaw̃a Ndraono Gizeraëli, moroi ba danõ Miseraji, ba no oeʼefaʼõ ami ba danga Ndrawa Miseraji andrõ ba ba danga razo andrõ fefoe, samakao jaʼami. 
1SA.10_1.19	Ba jaʼami, ba no miʼerogõ Lowalangimi maʼõchṍ, Lowalangi andrõ, si no manolo jaʼami ba wamakaomi ba ba waʼatosasami, fefoe, me no mimane: Bõi! razo õfatara chõma! Ba laoe, ba miʼondrasi Jehowa, dali madomi ba dali ngahõnõ andrõ chõmi! 
1SA.10_1.20	Ba ifaʼaso mado Ndraono Gizeraëli fefoe Samoeëli, ba gõna mado Mbenijami. 
1SA.10_1.21	Ba ifaʼaso mado Mbenijami andrõ, sawoesawōē, ba gõna zi sawōē ngaʼõtõ Materi. Ba ifaʼaso zi sawōē ngaʼõtõ Materi andrõ, samõsamõsa, ba gõna Zaoelo, ono Kisi. Ba laʼaloei ia, ba lõ lasõndra. 
1SA.10_1.22	Ba lafoeli lasofoe chõ Jehowa, lamane: Hadia, no mõi ba daʼe niha andrõ? Ba imane Jehowa: Hiza, no ibiniʼõ ia ba gamagama andrõ. 
1SA.10_1.23	Ba fagohi ira mangai jaʼia ba daʼõ. Ba me mõi ia ba hoenõ niha bacha, ba ha falaw̃a baginia niha sato fefoe. 
1SA.10_1.24	Ba imane Samoeëli ba niha sato fefoe: Hadia, no miʼila, wa lõ ba niha sato si fagõlõgõlõ ba nitoejoe Jehowa andrõ? Ba moeʼao niha sato fefoe, lamane: Ja anaoe noso razo andrõ! 
1SA.10_1.25	Ba iʼombachaʼõ ba zato hoekoe ba waʼarazo andrõ Samoeëli, ba itanõ ba zoera ba ibeʼe fõna Jehowa. Aefa daʼõ, ba ifofanõ zato fefoe Samoeëli, enaʼõ ifoeli ia chõra zamõsana. 
1SA.10_1.26	Ba Saoelo gõi, ba ifoeli ia ba Gibea, ba fao chõnia zabõlõ, nifadoehoeʼõ Lowalangi tõdõ; 
1SA.10_1.27	ba so õsa si si lõ jaw̃a, sangoemaʼõ: Hadia goena daʼõ chõda? Ba laʼositengagõ ia ba lõ mamoeala ira chõnia. 
1SA.11_1.1	I. 
1SA.11_1.2	Ba imane chõra Nahasi, Iraono Gamoni: Ba daʼõ fawoeʼoe li ita, oedozigõ ami wogoë hõrõmi kambõlõ, fangoʼaja Iraono Gizeraëli fefoe! 
1SA.11_1.3	Ba lamane satoea mbanoea Jabesi chõnia: Fonoso ndraʼaga, fitoe bongi, enaʼõ mafatenge zinenge ba danõ Ndraono Gizeraëli maʼasagõrõ; ba na lõ dania sanolo jaʼaga, ba mabeʼega ba dangaoe! 
1SA.11_1.4	Ba me laroegi Gibea, banoea Zaoelo andrõ, sinenge, me laʼombachaʼõ ba zato niw̃aʼõra, ba megeʼege sibai niha sato fefoe.
1SA.11_1.5	II. 
1SA.11_1.6	Ba me no irongo, he wisa, ba so chõnia Geheha Lowalangi, ba mofõnoe sibai ia. 
1SA.11_1.7	Doea geoe iraʼoe saw̃i ba itatawi ba ifatõrõiʼõ ba danõ Ndraono Gizeraëli maʼasagõrõ, imane: Ha niha zi lõ fao chõ ndra Saoelo Samoeëli, ba lamanõ gõi ba zaw̃inia! Ba ihawoei faʼataʼoe chõ Jehowa zato fefoe, ba mõi ira, ha sara dõdõ. 
1SA.11_1.8	Ba me iʼofaja ira ba Mbeseki, ba no 300,000 Iraono Gizeraëli ba 30,000 maʼoewoe Joeda. 
1SA.11_1.9	Ba imane ba zinenge andrõ, si mõi chõra mege: Miʼombachaʼõ ba mbanoea Jabesi ba danõ Gileadi: Mahemoloe, na aoechoe zino, ba so zangorifi jaʼami! Ba lafoeli ira sinenge andrõ, ba laʼombachaʼõ ba mbanoea Jabesi, ba omoeso dõdõra. 
1SA.11_1.10	Ba lafaw̃aʼõgõ chõ Nahasi banoea Jabesi, lamane: Mahemoloe maloeloe ndraʼaga chõmi: ba hana na milaoe chõma zomasi ami.
1SA.11_1.11	III. 
1SA.11_1.12	Ba lamane sato chõ Zamoeëli: Ha niha zangoemaʼõ no: Hadia, razoda Zaoelo andrõ? Miʼohe ba dae, enaʼõ taboenoe ira! 
1SA.11_1.13	Ba imane Saoelo: Lõ tola mate niha maʼõchṍ, me no itolo Ndraono Gizeraëli Jehowa maʼõchṍ andre. 
1SA.11_1.14	Ba imane Samoeëli ba niha sato: Mitaboe, mõi ita ba Giligala, ba wangaroʼõ faʼarazo ba daʼõ. 
1SA.11_1.15	Ba mõi ba Giligala zato fefoe ba lafataro razo Zaoelo fõna Jehowa ba daʼõ, ba Giligala. Ba lataba zoemange fangandrõ saoha gõlõ, ba daʼõ fõna Jehowa, ba somoeso sibai tõdõ Zaoelo ba ira matoea Ndraono Gizeraëli.
1SA.12_1.1	I. 
1SA.12_1.2	Ba hiza iadaʼe, ba sowaõwaõ fõnami razo andrõ; ba jaʼo, ba si no atoea, ba si no tohare hoewa; ba hiza, iraonogoe zi so chõmi. Ba iʼotarai iraono ndraʼo, iroegi maʼõchṍ andre, ba no anehe ami dõrõw̃agoe. 
1SA.12_1.3	Ba jaʼe ndraʼodo, miʼae oedoegoe fõna Jehowa ba fõna nibajoininia andrõ! Ha saw̃i ba ha kalide nihalõgoe? Ha niha nifakaogoe ba ha niha nihoendragõgoe? Ba heza oeʼā ganaʼa, wamakifoe hõrõgoe? Miʼadoegõ ndraʼo, ba daʼoefoeli chõmi! 
1SA.12_1.4	Ba lamane: Lõ nifakaomõ ba lõ nihoedragõmõ jaʼaga, samõsa lõ nihalõmõ hadia ia. Ba imane chõra: 
1SA.12_1.5	Ja si so ba mbõrõ Jehowa, ba chõmi andrõ, ba he nibajoininia andrõ, ba ja si so ba mbõrõ maʼõchṍ, wa lõ nisõndrami hadia ia, ba dangagoe. Ba lamane: Jaʼia daʼõ!
1SA.12_1.6	II. 
1SA.12_1.7	Ba miʼondrasi, enaʼõ oeʼombachaʼõ chõmi, fõna Jehowa, ba enaʼõ oefasoegi ba dõdõmi waʼeboea dõdõ Jehowa andrõ fefoe, chõmi ba chõ ndra toeami. 
1SA.12_1.8	Me no iroegi danõ Miseraji Jakobo, ba lafakao ira Dawa Miseraji. Ba laʼangarõfi li Jehowa ira toeami, ba ifatenge ndra Moze Aʼaroni, sangeheta ira toeami ba danõ Miseraji ba ba danõ daʼe ifataro ira. 
1SA.12_1.9	Ba olifoe ira Lowalangira Jehowa. Ba iʼamawa ira ba danga Zisera andrõ, koemandra Jabino andrõ, razo Hasora, ba ba danga Ndrawa Wilisiti andrõ, ba ba danga razo Ndraono Moabi; tobali lalaoe chõra. 
1SA.12_1.10	Ba laʼangarõfi li Jehowa, lamane: Horõma, me no maʼerogõ Jehowa ba me no mafosoemange Mbaʼali andrõ ba Asera andrõ: ba ijaʼe, ba efaʼõ ndraʼaga ba danga nemalima andrõ, ba jaʼoegõ mafosoemange! 
1SA.12_1.11	Ba ifatenge Jeroebi-Mbaʼali andrõ Jehowa, ba Baraki ba Jefita ba Samoeëli, iʼefaʼõ ami ba danga nemalimi andrõ, fasoei, tobali lõʼõ saʼae hadia ia chõmi, ahono ami baomomi. 
1SA.12_1.12	Ba me miʼila, so moroi sa Nahasi andrõ, razo Ndraono Gamoni, ba wanoewõ jaʼami, ba mimane chõgoe: Bõi! razo zamatõrõ jaʼaga! — lõ lai wa no Lowalangimi, Jehowa, razomi. 
1SA.12_1.13	Ba laoe, ba hiza razomi andrõ, nitoejoemi, no ifataro chõmi razo Jehowa. 
1SA.12_1.14	Na miʼataʼoefi Jehowa, na mifosoemange ia ba na mifondrondrongo linia, na lõ mifadaõ niw̃aʼõ Jehowa, na miʼoʼõ chõ Lowalangimi Jehowa, he jaʼami, ba he razo andrõ, samatõrõ jaʼami (ba itolo ami Jehowa). 
1SA.12_1.15	Ba na lõ mifondrondrongo li Jehowa, ba na te chõmi goroisa Jehowa, ba oedoemi dania danga Jehowa ba oedoe razomi andrõ. 
1SA.12_1.16	Ba miʼondrasi, ba minehegõ zeboea andrõ, nilaoe Jehowa, ba zanehe ami. 
1SA.12_1.17	Hadia, tenga baw̃a wamasi gandroe iadaʼe? Ba mangandrõ ndraʼo chõ Jehowa, enaʼõ moeʼoegoe mbanoea ba enaʼõ moteoe ibeʼe: ba miʼila dania ba aboto ba dõdõmi waʼeboea lalõmi wamaigi Jehowa, me no miʼandrõ razo!
1SA.12_1.18	III. 
1SA.12_1.19	Ba lamane chõ Zamoeëli niha sato fefoe: Angandrõ chõ Lowalangimõ, Jehowa, salahi zawoejoemõ andre, fa bõi tekiko ndraʼaga, me no manõnõ na horõma andrõ fefoe lalõ andrõ, fangandrõ razo! 
1SA.12_1.20	Ba imane Samoeëli ba niha sato: Bõi miʼaboesi tõdõ: si ndroehoe sa, no milaoe zi lõ atoelõ andrõ, fefoe — ba bõi atṍ mibato saʼae, woloʼõ chõ Jehowa, mifosoemange Jehowa, moroi siʼaikõ ba dõdõmi, 
1SA.12_1.21	ba bõi miʼoʼõ wajafaja andrõ, si lõ goena ba si tenga fangorifimi, me no si lõ boto. 
1SA.12_1.22	Lõʼõ sa itiboʼõ mbanoeania Jehowa, bõrõ dõinia andrõ, si no eboea; noa sa atṍ omasi Jehowa, ibaliʼõ banoeania ami. 
1SA.12_1.23	Ba ja arõoe gõi chõgoe wamazõchi horõ chõ Jehowa, wamõhõi fangandrõ salahimi: oeʼoromaʼõ sa chõmi lala si sõchi andrõ, lala sadõlõ. 
1SA.12_1.24	Ba miʼataʼoefi Jehowa, ba bõi farõi ami chõnia, wamosoemange jaʼia, soroi siʼaikõ ba dõdõmi; mitõngõni saʼae zeboea andrõ, nilaoenia chõmi! 
1SA.12_1.25	Ba na si lõ sõchi milaoe, ba nihori ami, fabaja razomi andrõ.
1SA.13_1.1	I. 
1SA.13_1.2	Ba itoetoejoe chõnia zi 3000 niha ba Ndraono Gizeraëli Saoelo; 2000 nawõ Zaoelo ba Michima, ba ba hili ba Mbetiëli, ba 1000 nawõ Jonata ba Gibea, ba mado Mbenijami. Ba si tosai sabõlõ, ba ifofanõ, hana na ifoeli ia ba chõra zamõsana. 
1SA.13_1.3	Ba irasa harefa Ndrawa Wilisiti andrõ ba Geba Jonata. Ba larongo Dawa Wilisiti: No molaw̃a niha Heberaio! Ba noa saʼae ifalaoeʼõ dorofe Saoelo, ba danõ misa, maʼasagõrõ, 
1SA.13_1.4	ba larongo Iraono Gizeraëli fefoe: No irasa harefa Ndrawa Wilisiti andrõ Saoelo, ba na abõoe manõ dõi Ndraono Gizeraëli ba Ndrawa Wilisiti. Ba tefakaoniʼõ zato, awõ Zaoelo, ba Giligala, 
1SA.13_1.5	ba noa gõi teʼanõ Ndrawa Wilisiti, ba wanoewõ Iraono Gizeraëli, 3000 goereta ba 6000 zi fakoedo; ba si lõ koedo, ba no faʼoja ngawoea nene ba mbewe nasi; ba so ira moroi sa, ba ba zinga Michima tebato, ba gamaoedoe Mbeti Awena. 
1SA.13_1.6	Ba me laʼila Iraono Gizeraëli waʼatosasara (no aboe sibai dõdõra), ba labiniʼõ ira ba dõgi narõ hili, ba dõgi danõ, ba dõgi narõ gara ba ba lõsoelõ soeba ba mbaʼa, 
1SA.13_1.7	ba latõrõ gõtõna ba Joridano, lasaw̃a danõ mado Gado ba tanõ Gileadi. Ba ba Giligala na sa so Zaoelo; ba no larõi ia sabõlõ fefoe, ba waʼataʼoera andrõ.
1SA.13_1.8	II. 
1SA.13_1.9	ba imane Saoelo: Miʼohe chõgoe zoemange nitoenoe andrõ, ba soemange fangorifi! ba ibeʼe zoemange nitoenoe. 
1SA.13_1.10	Ba me no awai chõnia wameʼe soemange andrõ, ba so Zamoeëli. Ba ifaondragõ ia Saoelo, ba wangowai jaʼia. 
1SA.13_1.11	Ba imane Samoeëli: Hadia nilaoemõ? Ba imane Saoelo: No oeʼila, wa moezaewe manõ niha, wa larõi ndraʼodo; ba iroegi inõtõ, ba lõ jaʼoegõ, lõ lai, wa no owoelo Ndrawa Wilisiti, ba Michima. 
1SA.13_1.12	Ba oemane dõdõgoe: Mõi mitooe saʼae Ndrawa Wilisiti, chõgoe, ba Giligala, ba lõ niʼandrõgoe faʼeboea dõdõ Jehowa; ba oeʼabeʼeʼõ dõdõgoe, wameʼe soemange andrõ. 
1SA.13_1.13	Ba imane Samoeëli chõ Zaoelo: No sambõ eraʼera ndraʼoegõ; oroisa andrõ, nibeʼe Lowalangioe, Jehowa, chõoe, ba no lõ niʼoʼõoe; iʼaroʼõ enaʼõ ijaʼe Jehowa waʼarazomõ ba Ndraono Gizeraëli, fa bõi teboelõ. 
1SA.13_1.14	Ba me no si manõ, ba tenga si lõ teboelõ waʼarazomõ andrõ. Noa sa iʼaloei chõnia Jehowa niha si fadoehoe dõdõnia, ba wameʼe razo mbanoeania jaʼia. Me no lõ niʼoʼõmõ niw̃aʼõ Jehowa chõoe. 
1SA.13_1.15	III. 
1SA.13_1.16	Ba ba Geba, ba mado Mbenijami, laʼiagõ Saoelo ba ononia Jonata, awõ niha andrõ, si fao chõra na, ba ba Michima tebato mege Ndrawa Wilisiti. 
1SA.13_1.17	Ba so zi otarai golombasew̃a Ndrawa Wilisiti si mõi faraboe, tõloe bawá: Si sambawá, ba lasaw̃a Gofera, mõi ba danõ Zoeala, ba si sambawá, 
1SA.13_1.18	ba ba Mbeti Horona ladõlõ ira, ba si sambawá, fanete daʼõ, ba mõi ba hili andrõ, si otahõgõ daso andrõ nifotõi daso Zeboʼi ba tanõ si mate tánõ sa. 
1SA.13_1.19	Ba lõ faloecha ziamboe ba danõ Ndraono Gizeraëli maʼasagõrõ (lamane dõdõra Dawa Wilisiti: Ma dania labõbõzi chõra ziʼõli ba toho niha Heberaio andrõ!) 
1SA.13_1.20	Dozi Iraono Gizeraëli, ba lõ tola lõʼõ, mitooe ba Ndrawa Wilisiti mõi, na so niʼamboechi, ma siʼõli wamaliʼõ danõ, ba ma fakoe ba ma fato ba ma tambila. 
1SA.13_1.21	Na no afoeroe mbawa ziʼõli wamaliʼõ danõ ba he fakoe ba he garafoe andrõ ba he fato ba he ba wangadõlõ toekotoeko zi matoea zaw̃i. 
1SA.13_1.22	Ba na so wasoewõta, ba lõ siʼõli ba lõ toho ba zabõlõ andrõ fefoe, si fao chõ ndra Saoelo ononia Jonata; ba so sa chõ Zaoelo ba chõ nononia Jonata. 
1SA.13_1.23	Ba sambawá Dawa Wilisiti, ba laroegi mbawa danõ andrõ fõnafõna Michima.
1SA.14_1.1	I. 
1SA.14_1.2	Ba Saoelo, ba no doemadao ba nola Gibea, ba mbõrõ dalimo, ba ngai Migerono. Ba faʼato niha si so chõnia, ba mato 600. 
1SA.14_1.3	Ba si obaroe baroe ba doto andrõ, baroe gere, ba Ahia, ono Gahitoebi, gaʼa Ikabodi andrõ, ono Wineha andrõ ono Eli, ere chõ Jehowa ba Zilo. Ba lõʼõ sa nirongo zato, wa no mofanõ Jonata. 
1SA.14_1.4	Ba ba daloe mbawa danõ andrõ niʼõtõ Jonata enaʼõ, ba wolaoe ba Ndrawa Wilisiti andrõ, ba no faoma fatambai so gara satarõ; tõi zi samboea, ba Bosesi, ba si samboea, ba Sene dõi. 
1SA.14_1.5	Si samboea, ba tánõ jõoe, no moesindro, ba gamaoedoe Michima, ba si samboea, ba tánõ raja, ba gamaoedoe Geba. 
1SA.14_1.6	Ba imane Jonata chõ nono matoea andrõ, solohe fangõnania: Taboe, mõi ita mijefo, ba zi lõ moeboto andrõ, si sambawá. Ma atṍ itolo ita Jehowa ba wasõndrata; 
1SA.14_1.7	Ba itema linia solohe fangõna, imane: Laoe zi so ba dõdõoe, fefoe; jāʼe ndraʼodo, ba weʼamõi awõoe: hadia nilaoe dõdõoe, ba no nilaoe dõdõgoe gõi. 
1SA.14_1.8	Ba imane chõnia Jonata: Ba hiza, na mõi ita mijefo iadaʼe, ba niha andrõ, 
1SA.14_1.9	ba na laʼila ita, ba na lamane chõda: Mibaseʼõ, irege maroegi ami! Ba tabadoegõ ita ba zi so ita, lõ mõi ita mijaw̃a chõra. 
1SA.14_1.10	Ba na lamane: Miʼae mijaw̃a chõma, ba mõi mijaw̃a ita; na si manõ, ba noa saʼae ibeʼe ba dangada ira Jehowa. Daʼõ dania dandra chõda! 
1SA.14_1.11	Ba me laʼila zi daroea andrõ Dawa Wilisiti, ba lamane Dawa Wilisiti: Hiza niha Heberaio si otarai dõgi narõ hili, ba nibiniʼõra jaʼira! 
1SA.14_1.12	Ba moeʼao zanaro andrõ chõ Jonata ba chõ zolohe fangõnania, lamane: Miʼae mijaw̃a chõma, ba so dania nirongomi chõma! Ba imane Jonata chõ zolohe fangõnania: Oʼõ ndraʼo mijaw̃a, noa saʼae ibeʼe ba dangada ira Jehowa! 
1SA.14_1.13	Ba manana Jonata, mijaw̃a, ba iʼoʼõ ia solohe fangõnania. Ba moloi ira fõna Jonata, ba iʼõʼõtõ tooe ira, ba solohe fangõnania zamaloea famoenoe, moroi foerinia. 
1SA.14_1.14	Ba mato 20 niha zi mate ba wamoenoe si fõfõna andrõ, chõ ndra Jonata solohe fangõnania andrõ, ha mato tõloe laoeroe tanõmõ waʼebolo danõ. 
1SA.14_1.15	Ba ihawoei ira faʼataʼoe, ba golombasew̃a ba sanoewõ andrõ fefoe; ba si manõ gõi zanaro andrõ, fabaja si sambawá, si mõi faraboe mege. Ba hoemeoe gõi danõ, tobali fametaʼoe sabõlõbõlõ.
1SA.14_1.16	II. 
1SA.14_1.17	Ba imane Saoelo, ba zi so chõnia ba daʼõ: Miʼofaja niha ba mifaigi, ha niha chõda zofanõ! Ba laʼofaja, ba Jonata zi lõʼõ ba solohe fangõna chõnia. 
1SA.14_1.18	Ba imane Saoelo chõ Gahia: Ohe ba daʼe mbaroe gere andrõ! jaʼia zi obaroe baroe ba doto andrõ, baroe gere, me loeo daʼõ, fõna Ndraono Gizeraëli. 
1SA.14_1.19	Ba me hoemede na Zaoelo chõ gere andrõ, ba tedooe manõ na wagoeagoeasa ba golombasew̃a Ndrawa Wilisiti, ba imane Saoelo chõ gere andrõ: Acha lõʼõ oea! 
1SA.14_1.20	Ba maoso Zaoelo ba awõnia sabõlõ andrõ fefoe, ba me laroegi naha wasõndrata andrõ, ba iʼõʼõtõ manõ nawõnia zamõsana, abõlõbõlõ sibai waʼafakoejoe. 
1SA.14_1.21	Ba niha Heberaio andrõ, si no ararā barõ mbawa Ndrawa Wilisiti ba si no fao chõra ba wanoewõ andrõ, ba laheta ira chõra gõi, ba wefao ba Ndraono Gizeraëli andrõ, awõ ndra Saoelo Jonata. 
1SA.14_1.22	Ba he Iraono Gizeraëli andrõ fefoe si no maminiʼõ jaʼira mege ba hili mado Geferaji, me larongo no moloi Ndrawa Wilisiti, ba lagohi gõi, ba wolaoe chõra. 
1SA.14_1.23	Tobali mõna Ndraono Gizeraëli me loeo daʼõ, ibeʼe Jehowa. Ba fazõndrazõndra na, iroegi ba zi tambai Mbeti Awena.
1SA.14_1.24	III. 
1SA.14_1.25	Ba so gazoeni w̃ani ba mbenoea. 
1SA.14_1.26	Ba me laroegi gawaʼawa andrõ sato, ba hiza, ba no moloi w̃ani. Ba lõʼõ zoei samelai, me ataʼoe ira wahõloesa andrõ. 
1SA.14_1.27	Ba lõʼõ sa nirongo Jonata, me ibeʼe ba hõloe zato amania. Ba iʼoroʼõ mbalõ ziʼo, si so ba dangania, itoeko gawaʼawa, ba ifelai, ba ifoeli ohahaoe hõrõnia. 
1SA.14_1.28	Ba hoemede chõnia nawõnia, samõsa, imane: No ibeʼe ba hõloe sabeʼe zato amaoe, no imane: Niʼelifi dozi si manga hadia ia maʼõchṍ! Ba no serege tõdõ niha sato. 
1SA.14_1.29	Ba imane Jonata: Iboenoe ita amagoe; hiza sa waʼohahaoe hõrõgoe, me no oefelai w̃e w̃ani andrõ, si ha maʼifoe; 
1SA.14_1.30	ba mendroea manõ enaʼõ, na no lafaoeloegõ sato wemanga maʼõchṍ zahoeloe ira ba nemali andrõ — ba ba zi mane, ba no õnaʼõna sibai waʼateʼala Ndrawa Wilisiti andrõ! 
1SA.14_1.31	Ba laʼalani Ndrawa Wilisiti, me loeo daʼõ, iʼotarai Michima, noemalõ ba Najalona, ba erege sibai dõdõra.
1SA.14_1.32	IV. 
1SA.14_1.33	Ba laʼombachaʼõ chõ Zaoelo lamane: Mosala chõ Jehowa zato, me no fabaja ndro ba gõra. Ba imane: Salacha chõmi daʼõ! Mifagaõlõ chõgoe gara seboea ba daʼe! 
1SA.14_1.34	Ba imane na Saoelo: Mitõrõi zato, ba mimane chõra: Jamoeʼohe chõgoe ba daʼe zamõsana zaw̃inia ba ma biribirinia, ba daʼe itaba ba iʼā, fa bõi mosala ami chõ Jehowa, wemanga jaʼia, fabaja do! Ba dozi ira, ba laʼohe zi so chõra, ba ba daʼõ lataba. 
1SA.14_1.35	Ba ifaʼanõ naha wameʼe soemange chõ Jehowa Saoelo; bõrõta naha wameʼe soemange, nifaʼanõ Zaoelo chõ Jehowa, daʼõ. 
1SA.14_1.36	Ba imane Saoelo: Datagohi Ndrawa Wilisiti, ba zi bongi, enaʼõ tahalõ choda zi so chõra ba enaʼõ tahori ira, samõsa bõi tasaigõ! Ba lamane: Laoe manõ zomasiʼo! Ba imane ere: Taʼondrasi Lowalangi ba daʼe. 
1SA.14_1.37	Ba me isofoe chõ Lowalangi Saoelo: Hadia, oegohi Ndrawa Wilisiti? Hadia, õbeʼe ba danga Ndraono Gizeraëli ira? ba lõ itema linia, me loeo daʼõ. 
1SA.14_1.38	Ba imane Saoelo: Miʼae ba daʼe, jaʼami, salaw̃a mbanoea fefoe, ba mizofoezofoe, ha niha zosala maʼõchṍ! 
1SA.14_1.39	Faja sa, wa no saoeri Jehowa, sameʼe mõna Ndraono Gizeraëli, na lõ mate zosala andrõ, he onogoe Jonata zamoeza! Ba lõ ba zato andrõ fefoe sanema linia. 
1SA.14_1.40	Ba imane ba Ndraono Gizeraëli fefoe: Miʼagõ ba zi tambai, ba ba zi tambai, ba daroeaga, onogoe Jonata. Ba lamane sato chõ Zaoelo: Laoe zomasi ndraʼoegõ! 
1SA.14_1.41	Ba imane Saoelo: He Jehowa, Lowalangi Ndraono Gizeraëli, hadia ia, wa lõ õtema li genonioe, maʼõchṍ? Na jaʼodo zi so sala ba ma onogoe Jonata, ba Oerimi faʼeleʼõ; ba na ba mbanoeaoe Iraono Gizeraëli so, ba Toemimi faʼeleʼõ! Ba ira Jonata Saoelo zi gõna, ba sato, ba aefa. 
1SA.14_1.42	Ba imane Saoelo: Milaoe dahõdahõ ba chõma onogoe Jonata! Ba gõna Jonata. 
1SA.14_1.43	Ba imane Saoelo chõ Jonata: Ombachaʼõ chõgoe hadia nilaoemõ! Ba iʼombachaʼõ chõnia Jonata, imane: Ha maʼifoe oefelai w̃e w̃ani ba mbalõ ziʼogoe ba dangagoe, ba hadia, famoenoegoe daʼõ?! 
1SA.14_1.44	Ba imane Saoelo; Jamoelaoe chõgoe zomasi ia Lowalangi: si mate ndraʼoegõ, Jonata! 
1SA.14_1.45	Ba lamane sato chõ Zaoelo: Hadia, niboenoe Jonata andrõ, samobõrõ fangorifi seboea andrõ, ba Ndraono Gizeraëli? Lõ tola daʼõ! faja wa no saoeri Jehowa, na aechoe tooe ba danõ zara boe ba hõgõnia, me no itolo ia Lowalangi ba wolaoenia, maʼõchṍ. Ba laʼefaʼõ Jonata niha sato, fa bõi mate ia. 
1SA.14_1.46	Ba ifoeli ia misi jaw̃a Saoelo, ibõhõli wolohi Dawa Wilisiti, ba lafoeli ira chõra Dawa Wilisiti.
1SA.14_1.47	V. 
1SA.14_1.48	Ba ifaʼeleʼõ gõi waʼabõlõ wolaoe ba Ndraono Gamaleki, iʼefaʼõ Ndraono Gizeraëli ba danga zi faraboe ba chõra. 
1SA.14_1.49	Ba ono Zaoelo, ono matoea, ba Jonata ba Isijo ba Malekizoea, ba ononia alawe si domboea, ba Merabi zi aʼa ba Michala zi achi. 
1SA.14_1.50	Ba foʼomo Zaoelo, ba Ahinoa, ono Gahimasi andrõ; ba koemandra seboea chõnia, ba Abineri, ono Neri andrõ, tána nama Zaoelo. 
1SA.14_1.51	No faoma ono Gabiëli, he Kisi, ama Zaoelo, ba he Neri, ama Gabineri andrõ. 
1SA.14_1.52	Ba gõtõ waʼara Zaoelo, ba lõ aefaʼaefa wasoewõta sabõlõbõlõ, ba Ndrawa Wilisiti. Ba na iʼila zabõlõ ba si no toʼõlõ ba wasoewõta Saoelo, ba ihalõ awõnia.
1SA.15_1.1	I. 
1SA.15_1.2	Daʼõ niw̃aʼõ Jehowa ngahõnõ: No oew̃aʼõ tõdõgoe, nilaoe balõ nilaoe Ndraono Gamaleki ba Ndraono Gizeraëli, wombaʼa lala chõra, me so ira moroi si tooe, ba danõ Miseraji. 
1SA.15_1.3	Ba ae soewõ Ndraono Gamaleki andrõ ba õlachaʼõ ira, awõ zi so chõra fefoe, bõi hachõsi tõdõ; boenoe ira, he ira matoea, ba he ira alawe ba ono matoea ba si lõ aefa na ba mbagi zoesoe, ba saw̃i ba biribiri ba ondra ba kalide! 
1SA.15_1.4	Ba ifahedeʼõ ba niha sato Saoelo. Ba iʼofaja ira ba Delami: 200,000 zi lõ koedo ba 10,000 maʼoewoe Joeda. 
1SA.15_1.5	Ba isaw̃a mbanoea seboea ba Ndraono Gamaleki Saoelo, ba ifatenge ba ndraso mbombo andrõ õsa, saminiʼõ jaʼira ba daʼõ. 
1SA.15_1.6	Ba imane Saoelo ba maʼoewoe Geni andrõ: Mifaoso, miheta ami! mifabali ami ba Ndraono Gamaleki, enaʼõ lõ oehori ami awõra, me no si sõchi nilaoemi ba Ndraono Gizeraëli fefoe, me laʼotarai danõ Miseraji. Ba laheta ira ba ngai Ndraono Gamaleki maʼoewoe Geni andrõ. 
1SA.15_1.7	Ba ilaoe ba Ndraono Gamaleki Saoelo, iʼotarai Delami, noemalõ ba Zoeri, tánõ ba gatoemboecha loeo iʼotarai danõ Miseraji. 
1SA.15_1.8	Ba Agagi andrõ, razo Ndraono Gamaleki, ba laraʼoe aoeri, ba sato fefoe, ba laʼõʼõtõ tooe bawa ziʼõli. 
1SA.15_1.9	Ba Saoelo ba sato, ba laʼorifi Agagi andrõ ba si sõchi mbiribiri ba si sõchi zaw̃i, satabõ ba niboela ba hadia ia fefoe zeboea bõli, te chõra lafakiko daʼõ; ba hadia zi lõ bõli ba si lõ tõi, ba lafakiko.
1SA.15_1.10	II. 
1SA.15_1.11	Mangesa dõdõgoe, me no oebeʼe razo Zaoelo andrõ; noa sa iʼerogõ ndraʼo ba lõ nitõrõnia niw̃aʼõgoe. Ba afõchõ chõ Zamoeëli, ba sara wongi manõ iʼangarõfi li Jehowa. 
1SA.15_1.12	Ba ihoelõ wongi ifaondragõ Zaoelo Samoeëli. Ba laʼombachaʼõ chõ Zamoeëli: No mangawoeli Zaoelo, no isaw̃a hili Garemeli, ba daʼõ no itaroeʼõ harefa chõnia, ba no irõi daʼõ, no isaw̃a misi tooe Giligala. 
1SA.15_1.13	Ba me faloecha Zamoeëli chõ Zaoelo, ba imane chõnia Saoelo: Jaʼahowoe ndraʼoegõ chõ Jehowa! 
1SA.15_1.14	No oetõrõ niw̃aʼõ Jehowa. Ba imane Samoeëli: Ba hadia wambehesa mbiribiri andrõ ba dõgi dalingagoe, ba feʼaoʼao zaw̃i andrõ, nirongorongogoe? 
1SA.15_1.15	Ba imane Saoelo: Niʼohera moroi ba Ndraono Gamaleki; noa sa laʼorifi zi sõchi mbiribiri ba si sõchi zawi sato, ba wameʼe soemange Lowalangioe Jehowa; ba tánõ bõʼõ, ba no maboenoe. 
1SA.15_1.16	Ba imane Samoeëli chõ Zaoelo: Bõi oea! enaʼõ oeʼombachaʼõ chõoe, hadia wehede Jehowa chõgoe, me owī! 
1SA.15_1.17	Ba imane: W̃aʼõ! Ba imane Samoeëli: Tenga si manõ: he w̃aʼae niha sideʼide ndraʼoegõ wamaigioe, ba noa zoei hõgõ mado Ndraono Gizeraëli ndraʼoegõ, me no ibajoini razo Ndraono Gizeraëli ndraʼoegõ Jehowa, 
1SA.15_1.18	ba no ifatenge ndraʼoegõ Jehowa, no iw̃aʼõ chõoe: Ae fakiko zeboea horõ andrõ, Iraono Gamaleki, laoe chõra, irege no ahori ira õbeʼe! 
1SA.15_1.19	Ba hana wa lõ õʼoʼõ goroisa Jehowa andrõ, bana wa no õfahoelõ gahoeloea andrõ, wolaoe si fatoewoe chõ Jehowa? 
1SA.15_1.20	Ba itema li Zamoeëli Saoelo imane: Ba no oeʼoʼõ niw̃aʼõ Jehowa: ba nifatenge Jehowa jaʼo, ba no mõido, ba no oeʼohe razo Ndraono Gamaleki, Agagi andrõ, ba Iraono Gamaleki andrõ, ba no oefakiko. 
1SA.15_1.21	Ba no lahalõ mbiribiri, ba saw̃i sato, ahoeloea andrõ õsa, si sõchi nilachaʼõ andrõ, ba wameʼe soemange Lowalangioe, Jehowa, ba Giligala. 
1SA.15_1.22	Ba imane Samoeëli: 
1SA.15_1.23	fa lõ moloʼõ sa, ba no timba horõ fakelemoesa, ba faʼabeʼe dandro, ba no falaw̃alaw̃a ba waʼaefa ba Lowalangi ba ba wameʼe adoe! Ba me no lõ ba dõdõoe niw̃aʼõ Jehowa, ba noa gõi tebai razo ndraʼoegõ, wamaiginia. 
1SA.15_1.24	Ba imane Saoelo chõ Zamoeëli: Horõgoe daʼõ, me no oesawõ goroisa Jehowa, awõ nifachoinia andrõ; ba no ataʼoedo zato, ba no tobali oeʼoʼõ niw̃aʼõra. 
1SA.15_1.25	Ba ijaʼe, ba beʼe aefa chõgoe horõgoe, ba taisa awõgoe ba wangawoeli, enaʼõ mangaloeloe ndraʼo chõ Jehowa! 
1SA.15_1.26	Ba imane Samoeëli chõ Zaoelo: Lõ mõido awõoe ba wangawoeli: me no lõ ba dõdõoe oroisa Jehowa, ba noa gõi tebai razo Ndraono Gizeraëli ndraʼoegõ, wamaigi Jehowa. 
1SA.15_1.27	Ba me ibaliʼõ ia Samoeëli, ba wofanõ, ba itoejoe watalinga mbaroenia seboea Saoelo, ba aetoe daʼõ. 
1SA.15_1.28	Ba imane chõnia Samoeëli: No iheta chõoe waʼarazo ba Ndraono Gizeraëli Jehowa maõchṍ, no iʼetoeʼõ, ba no ibeʼe ba niha bõʼõ, si sõchi moroi chõoe. 
1SA.15_1.29	Ba lõʼõ sa mofaja ”lachõmi” Ndraono Gizeraëli andrõ, ba lõ mangesa dõdõnia, me no tenga niha ia, wa mangesa enaʼõ dõdõnia. 
1SA.15_1.30	Ba imane: Horõgoe sa, ba fosoemange atṍ ndraʼo, fõna zalaw̃a ba fõna zato, weʼamõi awõgoe ba wangawoeli, enaʼõ mangaloeloe ndraʼo chõ Lowalangioe, Jehowa!
1SA.15_1.31	III. 
1SA.15_1.32	Ba imane Samoeëli: Ndramoeʼohe chõgoe ba daʼe razo Ndraono Gamaleki andrõ, Agagi andrõ! Ba iʼondrasi ia Agagi, no ohahaoe mbawa; imane Agagi: Hiza, no taja waʼafõchõ waʼamate! 
1SA.15_1.33	Ba imane Samoeëli: Si mane fangohorimõ iraono ndra alawe bõʼõ, siʼõlimõ, si manõ gõi lahori ndraono ninaoe, moroi ba wangohori iraono ndra alawe bõʼõ! Ba igõgõtõ tooe Agagi Samoeëli, fõna Jehowa ba Giligala. 
1SA.15_1.34	Ba isaw̃a Rama Samoeëli, ba Saoelo, ba ifoeli ia ba chõra misi jaw̃a ba Gibea, banoea Zaoelo. 
1SA.15_1.35	Ba lõʼõ saʼae faloecha Zamoeëli chõ Zaoelo, irege mate ia, noa sa aboe dõdõ Zamoeëli ba chõ Zaoelo andrõ, ba no mangesa dõdõ Jehowa, me no ifataro razo Ndraono Gizeraëli Zaoelo.
1SA.16_1.1	I. 
1SA.16_1.2	Ba imane Samoeëli: He oewisa weʼamõi? Na irongo Saoelo, ba iboenoedo! Ba imane Jehowa: Ohe nono zaw̃i ba õmane: Ba wameʼe soemange Jehowa mõido. 
1SA.16_1.3	Ba kaoni Gizaʼi andrõ, ba wemanga soemange; ba jaʼo zangombacha chõoe, he õwisa; nitõtõigoe chõoe, ba õbajoini chõgoe. 
1SA.16_1.4	Ba iʼoʼõ Samoeëli niw̃aʼõ Jehowa. Ba me iroegi Mbetilechema, ba lafaondragõ ia satoea mbanoea, si no tobali tõdõ, ba lamane: Hadia, ba zi sõchi mõiʼõ? 
1SA.16_1.5	Ba imane: Jaʼia! Ba wameʼe soemange Jehowa mõido; miʼamoni ba mitaboe ba wemanga zoemange andrõ! Ba ifamoni ndra Izaʼi ononia ba ikaoni ira ba wemanga zoemange andrõ. 
1SA.16_1.6	Ba me so ira, ba ifaigi Geliabi andrõ, imane dõdõnia: Si ndroehoe, jaʼia nibajoini chõ Jehowa! 
1SA.16_1.7	Ba imane Jehowa chõ Zamoeëli: Bõi faigi ngaʼeoenia ba faʼalaw̃ania, tenga sa jaʼia nitoejoegoe. Famaigi Lowalangi sa, ba no tenga si mane famaigi niha. 
1SA.16_1.8	Ba chõ Gabinadabi moehede Gizaʼi, iʼohe chõ Zamoeëli. Ba imane Samoeëli: Daʼõ gõi, ba tenga nitoejoe Jehowa. 
1SA.16_1.9	Ba Sama iʼohe chõnia Izaʼi; ba imane: Daʼõ gõi, ba tenga mitoejoe Jehowa. 
1SA.16_1.10	Ba fitoe iʼohe chõ Zamoeëli ononia Izaʼi; ba imane Samoeëli chõ Gizaʼi: Lõ nitoejoe Jehowa ba daʼõ! 
1SA.16_1.11	Ba imane na Samoeëli chõ Gizaʼi: Hadia, awai nonooe matoea? Ba imane: Hatṍ si achi, no mõi koebalo mbiribiri. Ba imane Samoeëli chõ Gizaʼi: Fatenge, fahalõʼõ ia, lõʼõ sa manga ita, na lõ jaʼia. 
1SA.16_1.12	Ba ifatenge, ifahalõʼõ; ba no sojo boe ba si sõchi hõrõ, ba si sõchi manõ wamaigida. Ba imane Jehowa: Faoso, bajoini ia, daʼõ ia. 
1SA.16_1.13	Ba itoejoe dandroe wanicha Samoeëli, ibajoini [Dawido] ba zi so ira gaʼania. Ba so Geheha Jehowa chõ Dawido, iʼotarai loeo daʼõ, lõ teboelõ. Ba ifazaw̃a ia Samoeëli, isaw̃a Rama. 
1SA.16_1.14	II. 
1SA.16_1.15	Ba lamane chõ Zaoelo ira awõnia: Hiza sa, ifakao ndraʼoegõ bechoe si lõ sõchi chõ Lowalangi, 
1SA.16_1.16	ba jamoew̃aʼõ manõ niw̃aʼõnia sochõ jaʼaga; jaʼe ndraʼaga, sawoejoemõ andre, ba maʼaloei niha, soneche ba wolaoe biola: ba na so chõoe mbechoe si lõ sõchi andrõ, chõ Lowalangi, ba jamoelaoe mbiola, ba aoha chõoe. 
1SA.16_1.17	Ba imane Saoelo ba ngoningoninia andrõ: Ba mifaigi chõgoe niha si no toʼõlõ ba wolaoe biola, ba miʼohe chõgoe. 
1SA.16_1.18	Ba imane si samõsa: So niʼilagoe, ono Gizaʼi andrõ, banoea Mbetilechema si no toʼõlõ ba wolaoe biola, niha sabõlõ ba soneche ba watelesa ba sabõlõ ba hoehoeo, niha si sõchi boto, ba itolotolo ia Jehowa. 
1SA.16_1.19	Ba ifatenge zinenge Saoelo, chõ Gizaʼi, imane chõnia: Fatenge chõgoe nonooe Dawido andrõ, koebalo mbiribiri andrõ. 
1SA.16_1.20	Ba ihalõ roti Izaʼi, foeloe, ba samba nahia nagoe ba sara nono nambi, si matoea, ifaʼoheʼõ chõ Zaoelo, chõ nononia Dawido andrõ. 
1SA.16_1.21	Ba mõi chõ Zaoelo Dawido, mõi ngoningoninia, ba iʼomasiʼõ Saoelo, ba tobali solohe fangõna Zaoelo Dawido. 
1SA.16_1.22	Ba ifatenge chõ Gizaʼi Saoelo, imane chõnia: Acha so chõgoe Dawido, ngoningonigoe, me no omasido ia. 
1SA.16_1.23	Ba ero na iraʼoe Zaoelo bechoe si lõ sõchi andrõ, chõ Lowalangi, ba itoejoe mbiola Dawido ba ifolī; ba okafoe chõ Zaoelo, aoha, ba aheta chõnia mbechoe si lõ sõchi andrõ. 
1SA.17_1.1	I. 
1SA.17_1.2	Ba Saoelo ba Iraono Gizeraëli, ba no owoelo gõi, ba ba ndraso andrõ, sabõlõ manawa, tebato ira; ba lafaʼanõ ira, ba wolaoe ba Ndrawa Wilisiti. 
1SA.17_1.3	Ba no lafatambai: tánõ andre, ba gahe hili, ba Dawa Wilisiti, ba si jefo, ba Iraono Gizeraëli, tobali otaloeara ndraso andrõ. 
1SA.17_1.4	Ba mõi baero moroi ba naha Ndrawa Wilisiti mbohalima, Goliato dõi, banoea Gata, õnõ hela a lito waʼalaw̃ania; 
1SA.17_1.5	tetenaoeloe tõla ba hõgõnia ba baroenia sabeʼe, ba sohoenahoena: ba faʼaboea mbaroenia sabeʼe andrõ, ba so safikoe. 
1SA.17_1.6	Ba so mbaloebaloe wahania, tõla, ba baloese tõla ba galisinia, 
1SA.17_1.7	ba ezai hao dotoa mboeroesania, ba mato 6 kilo waʼaboea nõsi mboeroesa, siʼõli; ba mowaõwaõ fõnania zolohe dangenia. 
1SA.17_1.8	Ba so ia ba moeʼao ia ba Ndraono Gizeraëli, imane: Hadia wa so ami, wamaʼanõ jaʼami, ba wolaoe chõma? Hadia, tenga Dawa Wilisiti andrõ ndraʼo, ba tenga sawoejoe Zaoelo ami? Mifaigi zamõsa ba chõmi, solaoe chõgoe! 
1SA.17_1.9	Na tola fatele ia chõgoe, ba na jaʼia zabõlõ, ba mõiga barõ mbawami; ba na jaʼodo zabõlõ, na teʼala ia oebeʼe, ba jaʼami zi mõi barõ mbawama, ba sawoejoema ami. 
1SA.17_1.10	Imane Dawa Wilisiti andrõ: No oeʼoʼaja zabõlõ Ndraono Gizeraëli maʼõchṍ: mifaigi chõgoe zamõsa, enaʼõ fatele ndraʼaga! 
1SA.17_1.11	Ba me larongo wehede Ndrawa Wilisiti andrõ Saoelo ba Iraono Gizeraëli fefoe, ba tobali dõdõra ba ataʼoe sibai ira.
1SA.17_1.12	II. 
1SA.17_1.13	Ba ono Gizaʼi, si aʼa, ba no fao chõ Zaoelo ba wasoewõta andrõ, datõloe ira. Ba tõi nononia si aʼa andrõ, si no fao ba wasoewõta andrõ, ba Eliabi zi aʼa, ba fanetenia, ba Abinadabi, ba fanete daʼõ, ba Sama. 
1SA.17_1.14	Ba fondrege zi achi Dawido, ba si datõloe, si aʼa, ba no fao chõ Zaoelo. 
1SA.17_1.15	Ba no aoeli iheta ia chõ Zaoelo Dawido, ifoelifoeli ia ba chõra, ba wokoebaloi biribiri namania ba Mbetilechema. 
1SA.17_1.16	Ba he na mahemoloe mbanoea, ba he na tánõ owi, ba so Ndrawa Wilisiti andrõ no mege, iʼiagõ daʼõ, 40 wongi waʼara. 
1SA.17_1.17	Ba imane Izaʼi chõ nononia Dawido: Halõ õ ndra gaʼaoe zi domboea jõoe bõra nifakoë andre ba si foeloe ngawoea roti andre, ba taʼitaʼi ohe chõ ndra gaʼaoe ba golombasew̃a; 
1SA.17_1.18	ba si foeloe ngawoea kezoe zoesoe andre, ba ohe chõ goemandra, ba sofoe he wisa chõ ndra gaʼaoe; ba āndrõ chõra dandratandra. 
1SA.17_1.19	Saoelo ba jaʼira andrõ, ba Iraono Gizeraëli fefoe, ba ba ndraso andrõ, sabõlõ manawa, so, ba wasoewõta ba Ndrawa Wilisiti. 
1SA.17_1.20	Ba mahemoloe õ, ba ihoelõ wongi Dawido, ibeʼe rorogõfõ zanaro mbiribiri, iʼohe noronia ba mofanõ, iʼoʼõ niw̃aʼõ namania Izaʼi. Ba me iroegi naha andrõ niʼõlini koereta, ba mõi sibai ira fasõndra, no lafaʼanõ ira, ba lahahagõ. 
1SA.17_1.21	He Iraono Gizeraëli, ba he Dawa Wilisiti, ba faoma no manaʼano, faondra ngenolira. 
1SA.17_1.22	Ba itooeʼõ tooe noronia Dawido, irõi ba danga zanaro gamagama, ba fao ia ba ngenoli zi fasõndra. Ba me iroegi, ba isofoe chõ ndra gaʼania, na lõ hadia ia chõra.
1SA.17_1.23	III. 
1SA.17_1.24	Ba me laʼila niha andrõ Iraono Gizeraëli, ba moloi ira fefoe chõnia, ataʼoe sibai ira. 
1SA.17_1.25	Ba so ziʼao, Iraono Gizeraëli, imane: Hadia, no miʼila niha andrõ moroi sa? Ba wangoʼaja Iraono Gizeraëli so ia, ba na so zamoenoe jaʼia, ba ifoʼanaʼa seboea razo ba ibeʼe chõnia nononia alawe, ba iʼefaʼõ ba wameʼe beo ngaʼõtõ namania, ba Ndraono Gizeraëli! 
1SA.17_1.26	Ba imane Dawido ba zi so ba ngainia: He lawisa ba zamoenoe Dawa Wilisiti andrõ ba sangefaʼõ Iraono Gizeraëli ba wangoʼaja andrõ? Ha niha Ndrawa Wilisiti andrõ, si mate lõ mboto, wa tola iʼoʼaja zabõlõ andrõ chõ Lowalangi? 
1SA.17_1.27	Ba lafoeli lamanõ, chõnia gõi, lamane: Daʼõ no mege latõrõ ba zamoenoe jaʼia. 
1SA.17_1.28	Ba me irongo gaʼania si aʼa, Eliabi andrõ, fahoehoeo ia ba niha andrõ, ba mofõnoe sibai Geliabi chõ Dawido, imane: Hadia atṍ, wa so ndraʼoegõ, ba ha ba danga õrõi mbiribiri andrõ, si lõ ojaʼoja, ba danõ si mate? No oeʼila hochamõ andrõ ba tõdõoe andrõ, si lõ sõchi: ba wamaigi wasoewõta andrõ so ndraʼoegõ! 
1SA.17_1.29	Ba imane Dawido: Ba hadia zalagoe? Tenga ha ligoe manõ? 
1SA.17_1.30	Ba iʼerogõ gaʼania, ba isofoe ba niha bõʼõ, ba lamanõ zoei chõnia, si mane mege ba mbõrõta.
1SA.17_1.31	IV. 
1SA.17_1.32	Ba imane Dawido chõ Zaoelo: He Toea, bõi boesi dõdõoe: mõi fatele ba Ndrawa Wilisiti andrõ zawoejoemõ andre. 
1SA.17_1.33	Ba imane Saoelo chõ Dawido: Tebai mõiʼõ fatele ba Ndrawa Wilisiti andrõ, me iraono ndraʼoegõ, ba me no bohalima ia, iʼotarai iraono ia! 
1SA.17_1.34	Ba imane Dawido chõ Zaoelo: No ikoebaloi mbiribiri namania sawoejoemõ andre: ba na so zingo ba ma beroea, na iʼoloiʼõ zageoe mbiribiri andrõ nikoebaloi, 
1SA.17_1.35	ba oegohi ia, ba oebõzi ba oesõbi ba mbawania mbiribiri: ba na ilaw̃a ndraʼo, ba oetoejoe gambinia ba oeboenoe ia. 
1SA.17_1.36	He singo, ba he beroea, ba no iboenoe sawoejoemõ andre, ba nifatõrõ ba chõra andrõ, daʼõ gõi nifatõrõ ba Ndrawa Wilisiti andrõ, si mate lõ mboto, me no iʼoʼaja zabõlõ andrõ chõ Lowalangi saoeri! 
1SA.17_1.37	Ba imane na Dawido: Jehowa andrõ, si no mangefaʼõ jaʼodo ba zaʼa zingo ba ba zaʼa mberoea, ba iʼefaʼõ gõi ndraʼo ba danga Ndrawa Wilisiti andrõ! Ba imane Saoelo chõ Dawido: Ba aeʼe, ba itoloʼõ Jehowa! 
1SA.17_1.38	Ba ibeʼe baroe Dawido mbaroenia ba wanoewõ Saoelo ba tetenaoeloe tõla ibeʼe ba hõgõnia ba ifamaroe sabeʼe ia, 
1SA.17_1.39	ba ibeʼe ba lõwilõwinia wõdania Dawido, ba dete mbaroe ba wanoewõ andrõ, ba iʼaʼoeʼõ mowaõwaõ, me lõ irai itandraigõ. Ba imane Dawido chõ Zaoelo: Tebai mofanõdo ba zi mane, lõ oerai oetandraigõ! Ba lafoeli laheta chõnia wangõna andrõ, 
1SA.17_1.40	ba iʼohe tangania ziʼonia, ba lima ngawoea itoetoejoe ono gara salõsõ, ba mbombo, ibeʼe ba mbola goebalo andrõ si so chõnia, ba lõwilõwinia, ba itoejoe riboribo ba iʼondrasi Ndrawa Wilisiti andrõ. 
1SA.17_1.41	Ba ifaondragõ Dawido Dawa Wilisiti andrõ, ba mowaõwaõ fõnania zolohe dangenia andrõ.
1SA.17_1.42	V. 
1SA.17_1.43	Ba imane Dawa Wilisiti andrõ chõ Dawido: Hadia, asoe ndraʼo, wa siʼo õʼohe, weʼamõi chõgoe? Ba iʼelifi Dawido Dawa Wilisiti andrõ, ba Lowalanginia. 
1SA.17_1.44	Ba imane na Dawa Wilisiti andrõ chõ Dawido: Ae ba daʼe, enaʼõ oebeʼe õ wofo ba daloe mbanoea ba õ zaliw̃aliw̃a ba danõ nõsioe! 
1SA.17_1.45	Ba imane Dawido chõ Ndrawa Wilisiti andrõ: Jaʼoegõ, ba solohe siʼõli ba toho ba dange, wamaondragõ jaʼodo, ba jaʼo, ba ba dõi Jehowa ngahõnõ mõido chõoe, ba dõi Lowalangi zabõlõ Ndraono Gizeraëli andrõ niʼoʼajamõ: 
1SA.17_1.46	maʼõchṍ andre ibeʼe ba dangagoe ndraʼoegõ Jehowa ba oeboenoe ndraʼoegõ ba oeʼew̃a mbagioe, ba botooe ba boto zabõlõ Ndrawa Wilisiti andrõ, ba maʼõchṍ oebeʼe õ wofo ba daloe mbanoea ba õ goetoe ndroeʼoe ba danõ, enaʼõ aboto ba dõdõ niha ba goeli danõ fefoe, so Lowalangi Ndraono Gizeraëli, 
1SA.17_1.47	ba enaʼõ laʼila dozi si so ba daʼe, tenga siʼõli ba tenga toho ibeʼe fangorifi niha Jehowa; chõ Jehowa sa wasõndrata andrõ, ba jaʼia zameʼe ba dangama jaʼami. 
1SA.17_1.48	Ba me ilaboe Dawa Wilisiti andrõ, me so ia, ba wamaondragõ Dawido, ba foelõi Dawido wamaondragõ Dawa Wilisiti andrõ, tánõ ba zi so sato. 
1SA.17_1.49	Ba itoejoe nono gara andrõ, zamboea, ba mbolania, faribo ia, ba gõna ba gangango Ndrawa Wilisiti andrõ; ahõndrõ ba gangangonia nono gara andrõ, ba tobali telõgoe ia tooe ba danõ. 
1SA.17_1.50	Ilaw̃a Ndrawa Wilisiti andrõ Dawido riboribo ba ono gara ba iboenoe; ba lõ siʼõli chõ Dawido. 
1SA.17_1.51	Ba fagohi ia, mõi ia ba ngai Ndrawa Wilisiti andrõ, itoejoe wõdania, isõbi ba ifaloea iboenoe Goliato. Ba awena ibeʼe folew̃a mbaginia wõda andrõ. Ba me laʼila Dawa Wilisiti, no mate zabõlõra andrõ, ba lalaoe moloi.
1SA.17_1.52	VI. 
1SA.17_1.53	Ba lafoeli ira Iraono Gizeraëli, labõhõli wolohi Dawa Wilisiti, ba lahalõ gamagama ba golombasew̃a. 
1SA.17_1.54	Ba ihalõ hõgõ Ndrawa Wilisiti andrõ Dawido, iʼohe ba Jeroezalema; ba fangõnania, ba ibeʼe ba nosenia. 
1SA.17_1.55	Ba me iʼila mege Saoelo, ifaondragõ Ndrawa Wilisiti andrõ Dawido, ba imane chõ goemandra seboea chõnia, Abineri andrõ: Ha ono nono matoea andrõ, Abineri? Ba imane Abineri: Faja wa no saoeri ndraʼoegõ, razo, na oeʼila. 
1SA.17_1.56	Ba imane razo: Sofoe, ha ono nono matoea andrõ. 
1SA.17_1.57	Ba me mangawoeli Dawido, me no iboenoe Ndrawa Wilisiti andrõ, ba iʼohe ia chõ Zaoelo Abineri: lõ teboelõ ba dangania hõgõ Ndrawa Wilisiti andrõ. 
1SA.17_1.58	Ba imane chõnia Saoelo: Ha ono ndraʼoegõ, ono matoea? Ba imane Dawido: Ono zawoejoemõ Izaʼi, banoea Mbetilechema, ndraʼodo.
1SA.18_1.1	I. 
1SA.18_1.2	Ba ihalõ chõnia Dawido Saoelo, me loeo daʼõ; lõʼõ saʼae itehe chõnia wangawoeli chõ ndra amania 
1SA.18_1.3	Ba fawoeʼoe li chõnia Jonata, me no iʼomasiʼõ ia, si mane faʼomasinia ia. 
1SA.18_1.4	Iheta mbaroenia seboea Jonata ibeʼe chõ Dawido, fabaja baroenia sabeʼe ba siʼõlinia ba fanania ba bõbõ taloenia. 
1SA.18_1.5	Ba na mõi fasoewõ Dawido, heza ifatenge ia Saoelo, ba mofozoe, ba tobali ibeʼe hõgõ zabõlõ ia Saoelo. Ba oi laʼomasiʼõ ia niha sato, ba he awõ Zaoelo andrõ. 
1SA.18_1.6	II. 
1SA.18_1.7	Ba latema lamane ira alawe andrõ: ”Hõnõ ae niboenoe Zaoelo, ba foeloe ngahõnõ Dawido!” 
1SA.18_1.8	Ba mofõnoe sibai Zaoelo, abao dõdõnia ba niw̃aʼõra andrõ, ba imane: Foeloe ngahõnõ labeʼe chõ Dawido, ba chõgoe, ba ha hõnõ; hatṍ faʼarazo zi lõ chõnia na! 
1SA.18_1.9	Ba afõchõ dõdõ Zaoelo chõ Dawido, iʼotarai loeo daʼõ ba si manõmanõ dania. 
1SA.18_1.10	Ba mahemoloe õ, ba iraʼoe Zaoelo bechoe si lõ sõchi chõ Lowalangi, ba hoelõ zowõhõ ia ba gõdonia. Ba Dawido, ba solaoe biola, halõw̃õnia sero maʼṍchõ, ba sara doho ba danga Zaoelo. 
1SA.18_1.11	Ba ihandrogõ doho Saoelo, imane dõdõnia: Daʼoetandro ba mbagolõ Dawido. Ba mendroea iholeʼõ ia chõnia Dawido. 
1SA.18_1.12	Ba ataʼoe sibai Zaoelo Dawido, me itolotolo ia Jehowa, ba chõ Zaoelo, ba no ibõda ia. 
1SA.18_1.13	Ba iheta jomo chõnia Dawido Saoelo, ifataro koemandra zi hõnõ; jaʼia zolohe sato andrõ, heza mõi. 
1SA.18_1.14	Ba hadia nilaoe Dawido, ba mofozoe, me itolotolo ia Jehowa. 
1SA.18_1.15	Ba me iʼila Saoelo, si sõchi manõ wozoe hadia ia chõnia, ba moehocha mboenia chõnia. 
1SA.18_1.16	Ba dozi Iraono Gizeraëli, ba he maʼoewoe Joeda, ba laʼomasiʼõ Dawido, me jaʼia zolohe jaʼira, heza mõi.
1SA.18_1.17	III. 
1SA.18_1.18	Ba itema li Zaoelo Dawido, imane: Ha niha ndraʼodo, ba ha niha zi sawōē jaʼaga, ngaʼõtõ namagoe andrõ, ba Ndraono Gizeraëli, wa mõido oemõnõ razo? 
1SA.18_1.19	Ba me iroegi baw̃a wameʼe chõ Dawido Meraba andrõ, ono Zaoelo, ba chõ Gaderiëli andrõ, banoea Mehola, labeʼe ia. 
1SA.18_1.20	Ba somasi Dawido Michala andrõ, si achi nono Zaoelo. Ba me lafarongogõ daʼõ chõ Zaoelo, ba atoelõ dõdõnia. 
1SA.18_1.21	Imane sa dõdõnia Saoelo: Daʼoebeʼe chõnia, enaʼõ tandraw̃a chõnia, ba enaʼõ laboenoe ia Dawa Wilisiti. Ba imane saʼae Saoelo chõ Dawido: Doea balõ oew̃aʼõ chõoe, ba tola mõiʼõ oemõnõgoe maʼõchṍ. 
1SA.18_1.22	Ba ibeʼe li ba ngoningoninia Saoelo, imane: Mifahoehoeo chõ Dawido, ba zi lõ niha, mimane: Hiza, iʼomasiʼõ ndraʼoegõ razo, ba he awõnia fefoe, ba oi somasi jaʼoegõ, ba tola mõiʼõ oemõnõ razo. 
1SA.18_1.23	Ba law̃aʼṍ daʼõ chõ Dawido ngoningoni Zaoelo andrõ. Ba imane Dawido: Hadia, sideʼide daʼõ ba dõdõmi, na mõi ita oemõnõ razo? Ba jaʼodo, ba no niha si noemana, niha si lõ tõi. 
1SA.18_1.24	Ba laʼombachaʼõ chõ Zaoelo niw̃aʼõ Dawido andrõ. 
1SA.18_1.25	Ba imane Saoelo: Mimane chõ Dawido: Lõ iw̃aʼõ chõoe mbõwõ razo, ha otoe botolõ Ndrawa Wilisiti, ba wolaoe balõ ba nemali razo andrõ. Daʼõ sa dõdõ Zaoelo, enaʼõ laboenoe Dawido Dawa Wilisiti. 
1SA.18_1.26	Ba me laʼombachaʼõ daʼõ chõ Dawido ngoningoni Zaoelo andrõ, ba atoelõ dõdõ Dawido, mõi ia oemõnõ razo; ba lõʼõ na sa iroegi inõtõ. 
1SA.18_1.27	Ba maoso Dawido, iʼohe nawõnia andrõ, ba otoe laboenoe Dawa Wilisiti, ba iʼohe mbotolõ andrõ chõra ba iʼerai chõ razo, enaʼõ tola mõi ia oemõnõ razo; ba ibeʼe chõnia nononia Michala Saoelo. 
1SA.18_1.28	Ba me itoegoe aboto na ba dõdõ Zaoelo itolotolo Dawido Jehowa ba oi laʼomasiʼõ ia Iraono Gizeraëli fefoe, 
1SA.18_1.29	ba itoegoe manõ na gõi ataʼoe ia Dawido. Ba tobali faʼoedoe Zaoelo chõ Dawido, sagõtõ jaʼia. 
1SA.18_1.30	Ba so zoei zalaw̃a Ndrawa Wilisiti, mõi manoewõ. Ba abõlõ mõna Dawido, moroi ba genoni Zaoelo andrõ, ero na mõi ira; tobali tetoeria sibai dõinia.
1SA.19_1.1	I. 
1SA.19_1.2	andrõ wa iʼombachaʼõ chõ Dawido daʼõ, imane: Iʼaloei wamoenoe jaʼoegõ amada; angelama mahemoloe mbanoea, biniʼõ ndraʼoegõ ba bõi oromaʼõgõ oea. 
1SA.19_1.3	Ba jaʼo, ba mõido baero, ba oeʼiagõ ngai namada, ba mbenoea, ba zi so jaʼoegõ, ba fahoehoeodo chõ namada, ba chõmõ andrõ, ba hadia nirongogoe dania, ba oeʼombachaʼõ chõoe. 
1SA.19_1.4	Ba isoeno Dawido Jonata chõ namania Saoelo, imane chõnia: Bõi jamoehalõ horõnia razo wolaoe hadia ia chõ ngoningoninia Dawido, lõʼõ sa horõnia chõoe, ba si no mogoena sibai chõoe wolaoenia andrõ fefoe. 
1SA.19_1.5	Hoelõ zi lõ ba dõdõnia nosonia mege, me iboenoe Ndrawa Wilisiti andrõ, ba no mõna sibai Ndraono Gizeraëli fefoe, ba daʼõ, ibeʼe Jehowa. No hõrõoe zangila, ba no somoeso tõdõ ndraʼoegõ mege. Ba hana sa wa õhalõ horõoe ndro zi lõ horõ andrõ, wamoenoe Dawido, si lõ bõrõbõrõ? 
1SA.19_1.6	Ba ifondrondrongo niw̃aʼõ Jonata Saoelo, fahõloe ia, imane: Faja wa no saoeri Jehowa, na laboenoe Dawido! 
1SA.19_1.7	Ba moeʼao Jonata chõ Dawido, ba iʼombachaʼõ chõnia hoehoeo andrõ, fefoe. Ba ifoeli iʼohe chõ Zaoelo Dawido Jonata, ba sosó ia chõnia, si mane mege.
1SA.19_1.8	II. 
1SA.19_1.9	Ba ifoeli iraʼoe Zaoelo bechoe zi lõ sõchi andrõ chõ Lowalangi; no doemadao ia ba nomonia ba sara dohonia ba dangania, ba solaoe biola Dawido tangania. 
1SA.19_1.10	Ba itandro enaʼõ ba mbagolõ Dawido Saoelo. Ba iholeʼõ ia Dawido chõ Zaoelo, ba tobali tetaroe ba mbagolõ doho. Ba maoso Dawido, moloi. 
1SA.19_1.11	Ba ba zi bongi andrõ, ba ifatenge zinenge Saoelo, ba nomo Dawido, ba wanaro jaʼia, enaʼõ iʼila iboenoe na moloeo. Ba iʼombachaʼõ chõ Dawido foʼomonia Michala, imane: Na lõ õʼorifiʼõ bongī, ba laboenoeʼõ mahemoloe! 
1SA.19_1.12	Ba ifatõrõ ba zandrela Dawido Michala, wanada jaʼia tooe; ba moloi ia, aefa. 
1SA.19_1.13	Ba ihalõ ziraha Michala, ifalea tooe ba gaso, ba ibeʼe ba loeloe, tánõ ba hõgõ, gambala boe nambi, ba baroe ibeʼe ambalania. 
1SA.19_1.14	Ba me ifatenge zinenge Saoelo, ba wangai Dawido, ba imane Michala: Mofõchõ. 
1SA.19_1.15	Ba ifoeli ifatenge zinenge andrõ Saoelo, ba wamaigi Dawido, imane: Miʼohe ia, fabaja farate, enaʼõ oeboenoe ia! 
1SA.19_1.16	Ba me laroegi sinenge andrõ, ba hiza ziraha ba warate ba ambala boe nambi ba loeloe. 
1SA.19_1.17	Ba imane Saoelo chõ Michala: Hana wa õmanõ wolimo jaʼo, wa no õfofanõ zi faʼoedoe chõgoe, wa no moloi ia? Ba imane Michala chõ Zaoelo: No imane chõgoe: Fofanõ ndraʼo, fa bõi oeboenoeʼõ!
1SA.19_1.18	III. 
1SA.19_1.19	Ba teʼombachaʼõ chõ Zaoelo: Ba Najoti, ba Rama so Dawido! 
1SA.19_1.20	Ba ifatenge zinenge Saoelo, ba wangai Dawido. Ba me laʼila zamaʼeleʼõ andrõ, sangombacha, sambawá manõ, awõ Zamoeëli, solohe jaʼira, ba so Geheha Lowalangi, hoelõ iraʼoe zinenge Zaoelo andrõ, tobali mamaʼeleʼõ ira gõi. 
1SA.19_1.21	Ba me laʼombachaʼõ daʼõ chõ Zaoelo, ba ifatenge zinenge bõʼõ; ba jaʼira gõi, ba mamaʼeleʼõ gõi. Ba me ifatenge na Saoelo, medõloe fefoe, ba mamaʼeleʼõ gõi daʼõ. 
1SA.19_1.22	Ba Saoelo saʼae zi mõi ba Rama. Ba me iroegi mbaʼa andrõ, ba zinga golajama mbasitõ andrõ, ba hili si lõ eoeeoe, ba imane: Heza so Zamoeëli ba Dawido? Ba lamane: Ba Najoti, ba Rama, 
1SA.19_1.23	ba me mõi ia ba Najoti, ba Rama, iʼotarai daʼõ no mege, ba so chõnia gõi Geheha Lowalangi, ba mamaʼeleʼõ ia ba wowaõwaõ, irege iroegi Najoti, ba Rama. 
1SA.19_1.24	Ba iheta noechania, ba mamaʼeleʼõ fõna Zamoeëli, so manõ tooe ia ba zalo lõ noecha, zi maʼõmaʼõchõ andrõ, ba sara wongi dania. Andrõ wa law̃aʼõw̃aʼõ: ”Hadia, awõ zamaʼeleʼõ gõi Zaoelo?”
1SA.20_1.1	I. 
1SA.20_1.2	Ba imane chõnia Jonata: Bõi; lõʼõ sa mateʼõ! he seboea, ba he sideʼide. Hiza, lõʼõ sa ilaoe hadia ia amada, si lõ ifarongogõ chõgoe; ba hana wa ibiniʼõ chõgoe daʼõ amada? 
1SA.20_1.3	Tebai si manõ! Ba itema linia Dawido, imane: Lõʼõ sa tobini chõ namaoe, wa no somasi jaʼo ndraʼoegõ, ba imane dõdõnia: Alacha lõ irongo Jonata, ma dania iʼaboes tõdõ; ba faja sa, wa no saoeri Jehowa, awõ wa no saoeri ndraʼoegõ, na tenga hatṍ sambeka ba gotaloeama waʼamate! 
1SA.20_1.4	Ba imane Jonata chõ Dawido: Hadia niʼandrõoe, ba oeʼoʼõ chõoe. 
1SA.20_1.5	Ba imane Dawido chõ Jonata: Mahemoloe, ba fasoelõna, ba tebai mõido manga chõ razo, ba efaʼõ ndraʼo, enaʼõ oebiniʼõ ndraʼodo irege bongi. 
1SA.20_1.6	Ba na isofoe ndraʼo amaoe, ba õmane: No iʼandrõ ia chõgoe Dawido, enaʼõ tola isõlaisi chõra ba Mbetilechema, me mameʼe soemange andrõ si dõfidõfi zi sawōē jaʼira fefoe. 
1SA.20_1.7	Ba na imane: Laoe! ba lõ anganá chõ zawoejoemõ andre; ba na mofõnoe ia, ba aboto saʼae ba dõdõoe, no iʼetoeʼõ ba wamakiko. 
1SA.20_1.8	Ba daʼõ õʼoromaʼõ waʼomasimõ zawoejoemõ andre: noa sa atṍ fawoeʼoe li ndraʼoegõ chõ zawoejoemõ andre, chõ Jehowa. Ba na si so horõ ndraʼo, ba jaʼoegõ boenoedo; hana sa wa õʼohe ndraʼo chõ namaoe? 
1SA.20_1.9	Ba imane Jonata: Bõi õmanõ dõdõoe! na oerongo saʼae, no iʼetoeʼõ amada, ba wamakiko jaʼoegõ, ba hadia, lõ oefarongogõ chõoe? 
1SA.20_1.10	Ba imane Dawido chõ Jonata: Enaʼõ na so zangombacha chõgoe, na sofõnoe dania namaoe, wanema lioe! 
1SA.20_1.11	Ba imane Jonata chõ Dawido: Taboe baero ba mbenoea! Ba mõi ira ba mbenoea, daroea ira.
1SA.20_1.12	II. 
1SA.20_1.13	Jamoelaoe chõ Jonata Jehowa: na no tõdõ namada, ifakiko ndraʼoegõ — ba oefarongogõ chõoe ba oefofanõ ndraʼoegõ, fa bõi gõnaʼõ hadia ia, ba itoloʼõ Jehowa, si mane fanolonia amada mege. 
1SA.20_1.14	Ba hadia, lõ õtolodo gõi, na anaoe na nosogoe, lõ õhachõsi tõdõ ndraʼo, si mane faʼahachõ dõdõ Jehowa andrõ, fa bõi mate ndraʼo? 
1SA.20_1.15	Bõi manõ boelõʼõ waʼahachõ dõdõoe ba ngaʼõtõ namada; ba na izarazara Jehowa wangohori ba goeli danõ zi faʼoedoe chõ Dawido, 
1SA.20_1.16	ba bõi teseʼe dõi Jonata labeʼe si samba omo ndra Dawido, ba jamoelaoe mbalõ ba zi faʼoedoe chõ Dawido Jehowa! 
1SA.20_1.17	Ba samoeza tõ mõi ba hõloe Jonata chõ Dawido, ba waʼomasinia ia andrõ; noa sa moroi ba dõdõ iʼomasiʼõ ia. 
1SA.20_1.18	Ba imane chõnia Jonata: Mahemoloe, ba fasoelõna, ba laʼila daia, wa lõ jaʼoegõ, na lafaigi ba nahaoe. 
1SA.20_1.19	Ba ba zi doea wongi, ba abõlõ itõrõ tõdõ, wa lõ jaʼoegõ; ba faʼasoʼõ ba zi soʼõ no andrõ, me lafagõnaisi ndraʼoegõ, ba nibiniʼõoe jaʼoegõ, ba dadao ba ngai hilihili danõ andrõ: 
1SA.20_1.20	ba oeʼefasi dania nono wana, ba zi doea wongi, oefatõrõ ba ngai hilihili andrõ, hoelõ na oetalini dandra. 
1SA.20_1.21	Ba oefatenge ndraono, oemane: Ae aloei nono wana andrõ! Ba na oemane weʼao ba ndraono andrõ: Jaʼe foerioe nono wana andrõ, ohe! ba foeliʼõ, lõ anganá chõoe, lõ salania, ba waʼadoehoe waʼaoeri Jehowa. 
1SA.20_1.22	Ba na oemane chõ nono matoea andrõ: Hiza fõnaoe nono wana! ba laboeʼõgõ, me no Jehowa zamofanõ jaʼoegõ. 
1SA.20_1.23	Ba ba lida andrõ, hoehoeoda, daroea ita, ba no Jehowa zi so ba mbõrõ chõda, iroegi zi lõ aetoe.
1SA.20_1.24	III. 
1SA.20_1.25	ba nahanahania doemadao razo, si erogõ bagolõ ba tooe doemadao Jonata, ba Abineri, ba ba ngai Zaoelo; ba Dawido, ba lõʼõ, ba nahania. 
1SA.20_1.26	Ba lõ hedehede Zaoelo, me loeo daʼõ, imane dõdõnia: Si lõ moeʼodõdõgõ; no raʼiõ ia, me lõ nifahaogõʼõnia jaʼia. 
1SA.20_1.27	Ba sara wongi aefa wasoelõna, me lõʼõ zoei Dawido, ba nahania, ba isofoe Saoelo chõ nononia Jonata: Hana wa lõ mõi manga nono Gizaʼi andrõ, he menewi, ba he maʼõchṍ? 
1SA.20_1.28	Ba itema li Zaoelo Jonata, imane: No iʼandrõ ia chõgoe Dawido, ba weʼamõi ba Mbetilechema; 
1SA.20_1.29	no imane: Hadia, lõ õfaʼamõi ndraʼo, me mameʼe soemange zi sawōē jaʼaga, ba daʼõ, ba mbanoeama, ba no law̃aʼõ chõgoe ira gaʼagoe; na eboea dõdõoe chõgoe, ba faʼamõido, ba wamaigi ira talifoesõgoe. Daʼõ mbõrõ, wa lõ si mõi ia manga chõ razo. 
1SA.20_1.30	Ba mofõnoe Zaoelo chõ Jonata, imane chõnia: He ono horõ! Oeʼila sa, wa no solemba chõ nono Gizaʼi andrõ ndraʼoegõ, fangailaoe ba fangaila zaila ninaoe. 
1SA.20_1.31	Gõtõ sa waʼanaoe noso nono Gizaʼi ba goeli danõ, ba lõ fachai chõoe, ba he ba waʼarazomõ. Ba fatenge, fahalõʼõ ia chõgoe; lõʼõ sa tola aoeri ia. 
1SA.20_1.32	Ba itema li namania Saoelo Jonata, imane chõnia: Hana wa laboenoe ia? Hadia horõnia? 
1SA.20_1.33	Ba ihandrogõ chõnia doho Saoelo, enaʼõ gõna chõnia. Ba me aboto ba dõdõ Jonata, no iʼetoeʼõ amania, iboenoe Dawido, 
1SA.20_1.34	ba maoso ia, mofõnoe sibai, ibõhõli wemanga, lõ iʼā gõnia, ba zi samboea desaʼa andrõ; afõchõ ae bacha dõdõnia, bõrõ Dawido andrõ, me no itandraw̃aisi amania.
1SA.20_1.35	IV. 
1SA.20_1.36	Ba imane ba ndraono andrõ chõnia: Foelõi, aloei nono wana andrõ, niʼefasigoe! Ba me foelõi nono matoea andrõ, ba iʼefasi nono wana Jonata, sanaloei jaʼia. 
1SA.20_1.37	Ba me iroegi ono matoea andrõ zaechoe ono wana andrõ, niʼefasi Jonata, ba moeʼao chõnia Jonata, imane: Hiza, tánõ sa fõnaoe! 
1SA.20_1.38	Ba samoeza tõ moeʼao Jonata chõnia: Taʼitaʼi, bõi bato! Ba ihalõ nono wana no mege ono matoea andrõ, ba iʼohe chõ zochõ jaʼia. 
1SA.20_1.39	Ba lõʼõ sa aboto ba dõdõ ndraono andrõ, ha Jonata ba Dawido zangila eloeaha. 
1SA.20_1.40	Ba ibeʼe ba danga nono matoea andrõ chõnia wanania Jonata, imane chõnia: Ae ohe mijomo! 
1SA.20_1.41	Ba me mangawoeli ndraono andrõ, ba maoso Dawido, ba ngai hilihili danõ andrõ ba ifalõgoe tooe ia ba danõ ba medõloe ifaõndrõ ia, ba faʼago bawa ira ba faoma megeʼege, irege abõlõbõlõ sibai wegeʼege Dawido 
1SA.20_1.42	Ba imane Jonata chõ Dawido: Aeʼe, bõi boesi dõdõoe: ba zi no mõi ita ba hõloe, daroea ita, ba dõi Jehowa, ba lõ aefa si so ba mbõrõ Jehowa, he chõda ba he ba ngaʼõtõda dania, gõtõgõtõ waʼara.
1SA.21_1.1	I. 
1SA.21_1.2	Ba iroegi Nobi Dawido, chõ Gahimelechi ere andrõ. Ba iʼondrasi Dawido Ahimelechi, mangaloeloe, imane chõnia: Hana wa ha jaʼoegõ, wa samõsa lõ awõoe. 
1SA.21_1.3	Ba imane Dawido chõ Gahimelechi ere: No ibeʼe li chõgoe razo, no imane chõgoe: Bõi irongo niha hadia mbõrõ wamatengegoe jaʼoegõ ba hadia goroisagoe chõoe; andrõ wa no oeʼoroiʼõ ba nono matoea andrõ chõgoe, weʼamõi ba zane. 
1SA.21_1.4	Ba ijaʼe, ba na lima ngawoea roti chõoe, ba da chõgoe, ba ma hadia ia mbõʼõnia zi so chõoe! 
1SA.21_1.5	Ba imane ere andrõ chõ Dawido: Lõ hadia ia roti bõʼõ chõgoe, ha roti niʼamoniʼõ zi so; asala lõ soroedoe ba ndra alawe nono matoea andrõ. 
1SA.21_1.6	Ba itema li gere Dawido, imane chõnia: Tõloe bongi mege lõ moetehe chõma ndra alawe, me mofanõga, ba lõ salacha ba gamagama nono matoea andrõ; ba he tenga niʼamoniʼõ weʼamõima andre, ba no niʼamoniʼõ saʼae ira ba wakake andrõ. 
1SA.21_1.7	Ba ibeʼe chõnia niʼamoniʼõ ere; lõʼõ sa roti bõʼõ, ha roti nifaigifaigi andrõ, nihetaheta fõna Jehowa, ba wameʼe roti si bohooe, na loeo laheta ia. 
1SA.21_1.8	Ba me loeo daʼõ, ba so nitaha ba daʼõ, fõna Jehowa, ngoningoni Zaoelo, Doëgi dõinia, Iraono Gedomo, sabõlõ nawõ Zaoelo andrõ. 
1SA.21_1.9	Ba imane Dawido chõ Gahimelechi: Hadia, so chõoe hadia ia doho ba ma fõda ba daʼe? Lõʼõ sa niʼohegoe siʼõligoe, ba he fangõnagoe bõʼõ, me no aõsõ sibai goroisa razo. 
1SA.21_1.10	Ba imane ere: Hiza sa ziʼõli Goliato, Dawa Wilisiti andrõ, niboenoemõ ba ndraso andrõ, sabõlõ manawa; no moeʼolohoeni lembe ba gero mbaroe ba doto andrõ: na omasiʼõ, ba halõ, lõʼõ sa bõʼõnia ba daʼe. Ba imane Dawido: Lõ si fagõlõgõlõ ba daʼõ: da chõgoe! 
1SA.21_1.11	II. 
1SA.21_1.12	Ba lamane chõ Nachisi ira awõnia: Daʼõ Dawido andrõ, razo ba danõ dania [chõra]; jaʼia nisoeno zanari no, me lamane: ”Hõnõ niboenoe Zaoelo, ba foeloe ngahõnõ Dawido!” 
1SA.21_1.13	Ba itanõ ba dõdõnia wehede andrõ Dawido, ba ataʼoe sibai ia Nachisi andrõ, razo Gata. 
1SA.21_1.14	Andrõ wa iʼosowõhõ ia fõnara, nifolaoe zowõhõ nilaoenia chõra ba daʼõ, igoechoegoechoei lagõ mbawa gõli, ba mowõi ba gambinia gilonia. 
1SA.21_1.15	Ba imane Achisi ba nawõnia: Miʼila wa no sowõhõ niha andrõ, hadia wa miʼohe ba daʼe chõgoe? 
1SA.21_1.16	Hadia, ambõ sowõhõ chõgoe, wa miʼohe daʼõ, enaʼõ faweawea ia chõgoe ba daʼe? Daʼõ niʼohe ba gõdo chõgoe?
1SA.22_1.1	I. 
1SA.22_1.2	Ba fao chõnia nifakao, ha niha ira, ba dozi si tosasa ba gõmõ ba ha niha zi lõ sõchisõchi tõdõ, ba tobali hõgõra Dawido. Mato 400 niha, si fao chõnia. 
1SA.22_1.3	Ba moroi ba daʼõ, ba isaw̃a Misefa ba danõ Ndraono Moabi Dawido, ba imane chõ razo Ndraono Moabi: Hadia na ba chõmi so ndra amagoe inagoe, irege oeʼila, he wisa Lowalangi chõgoe? 
1SA.22_1.4	Ba irõi ira ba ngai razo Ndraono Moabi, chõnia laʼiagõ, gõtõ weʼaso Dawido ba daʼõ ba hili. 
1SA.22_1.5	Ba imane chõnia samaʼeleʼõ andrõ, Gado: Bõi iagõ hili andrõ; laboe, ae ba danõ mado Joeda. Ba maoso Dawido mofanõ ia, ba iroegi Jaʼari Hereti. 
1SA.22_1.6	II. 
1SA.22_1.7	ba imane Saoelo ba ngoningoninia andrõ, si tefasoei jaʼia: Mifondrondrongo, jaʼami, maʼoewoe Mbenijami! Hadia, ibeʼe maõ gõi chõmi fefoe nowi ba kaboe nagoe ono Gizaʼi andrõ; hadia, ifataro ami fefoe koemandra zi hõnõ ba koemandra zi otoe? 
1SA.22_1.8	Wa no mamagõlõ ami fefoe, oedoegoe, wa no samõsa lõ sahachõ tõdõ jaʼodo, ba wangombacha chõgoe nirongoda maʼõchṍ, wa no ifaʼoedoe chõgoe zawoejoegoe andrõ onogoe? 
1SA.22_1.9	Ba hoemede Doëgi andrõ, Iraono Gedomo — no so ia ba daʼõ ba ngai ngoningoni Zaoelo andrõ — imane: No oeʼila me iroegi Gahimelechi andrõ, ono Gahitoebi ba Nobi, ono Gizaʼi andrõ. 
1SA.22_1.10	Ba isofoe niw̃aʼõ Jehowa chõnia daʼõ; ba no ibeʼe gõi mbalazo chõnia, ba siʼõli Ndrawa Wilisiti andrõ, Goliato, ibeʼe chõnia. 
1SA.22_1.11	Ba ifakaoniʼõ razo Gahimelechi andrõ, ere, ono Gahitoebi, ba si sawōē jaʼira, ere andrõ ba Nobi, ba so ira, dozi, laʼondrasi razo. 
1SA.22_1.12	Ba imane Saoelo: Fondrondrongo, jaʼoegõ, ono Gahitoebi! Ba imane: Oerongo, Toea! 
1SA.22_1.13	Ba imane chõnia Saoelo: Hana wa no mamagõlõ ami, jaʼoegõ ba ono Gizaʼi andrõ, oedoegoe, wa no õbeʼe chõnia mbalazo ba siʼõli, awõ wa no õsofoe mbawa Lowalangi chõnia, fa tola ilaw̃a ndraʼodo, niʼilada maʼõchṍ? 
1SA.22_1.14	Ba itema li razo Ahimelechi, imane: Ba ha niha ba genonioe andrõ fefoe zi fadoehoe dõdõda, si mane chõ Dawido, lõ lai wa no oemõnõ razo ia ba hõgõ wazoeri chõoe, awõ wa nifosoemange ia jomo chõoe? 
1SA.22_1.15	Hadia, faefá mege oebõrõtaigõ wanofoe bawa Lowalangi chõnia? Tenga! Bõi jamoebeʼe horõgoe razo ba bõi jamoebeʼe horõ zi sawōē jaʼaga hadia ia, maʼifoe sa lõ nirongo zawoejoemõ daʼõ fefoe! 
1SA.22_1.16	Ba imane razo: Si mate ndraʼoegõ, Ahimelechi, jaʼoegõ ba si sawōē jaʼami fefoe! 
1SA.22_1.17	Ba imane razo ba nawõnia andrõ ba ngainia: Milaboe, miboenoe gere Jehowa andrõ! Noa sa latolo gõi Dawido, ba lõ niʼombachaʼõra chõgoe, he w̃aʼae no laʼila, wa soloi ia. Ba lõ edõna ngoningoni razo andrõ, lahalõ tangara wamoenoe ere Jehowa andrõ. 
1SA.22_1.18	Ba imane razo chõ Doëgi andrõ: Ba jaʼoegõ faoso, ba boenoe gere andrõ! Ba maoso Ndraono Gedomo andrõ, Doëgi, jaʼia zamoenoe ere andrõ, 85 niha samaroe baroe ba doto andrõ tarafali, iboenoe me loeo daʼõ. 
1SA.22_1.19	Ba banoea Nobi andrõ, banoea gere, ba iʼõʼõtõ tooe, he ira matoea ba he ira alawe ba ono matoea ba si lõ aefa na ba mbagi zoesoe, ba saw̃i ba kalide ba biribiri, ba iʼõʼõtõ tooe. 
1SA.22_1.20	III. Ha samõsa zoloi, ono Gahimelechi, maʼoewoe Gahitoebi, Abiataro dõi, isaw̃a Dawido, fao ia ba nawõ Dawido andrõ. 
1SA.22_1.21	Ba iʼombachaʼõ chõ Dawido Abiataro, imane: No iboenoe gere Jehowa Saoelo! 
1SA.22_1.22	Ba imane Dawido chõ Gabiataro: Noa saʼae oeʼila me loeo daʼõ no, bõrõ me no so ba daʼõ Doëgi andrõ, Iraono Gedomo; oeʼila saʼae, wa iʼombachaʼõ dania chõ Zaoelo: ba hoeloegoe so noso niha andrõ fefoe, si sawōē jaʼami! 
1SA.22_1.23	Iagõ chõgoe; bõi boesi dõdõoe, ha samoenoe jaʼodo zamoenoe jaʼoegõ gõi, rorogõfõgoe ndraʼoegõ.
1SA.23_1.1	I. 
1SA.23_1.2	Ba isofoe chõ Jehowa Dawido, imane: Hadia, mõido molaoe ba Ndrawa Wilisiti andrõ? Ba imane Jehowa chõ Dawido: Aeʼe, ba laoe ba Ndrawa Wilisiti andrõ ba efaʼõ Kegila. 
1SA.23_1.3	Ba lamane chõ Dawido ira awõnia: Ba ba daʼe saʼae, ba danõ mado Joeda, ba ataʼoe ita, ba hadia, mõi ita na ba Kegila, fasoewõ ba Ndrawa Wilisiti sato? 
1SA.23_1.4	Ba ifoeli isofoe chõ Jehowa Dawido, ba imane chõnia Jehowa: Laboe, ae misi tooe ba Kegila, oebeʼe sa ba dangaoe Ndrawa Wilisiti. 
1SA.23_1.5	Ba mõi ba Kegila Dawido ba awõnia andrõ, lalaoe ba Ndrawa Wilisiti, laraboe goerifõra, ba abõlõ sibai teʼala Ndrawa Wilisiti labeʼe, me fasõndra ira. Tobali iʼorifi mbanoea Kegila andrõ Dawido. 
1SA.23_1.6	II. 
1SA.23_1.7	Ba me teʼombachaʼõ chõ Zaoelo, ba Kegila so Dawido, ba imane Saoelo: Noa sa ibeʼe ba dangagoe ia Lowalangi; me no mõi ia ba mbanoea si so bawa gõli nifolazi, ba no jaʼia zokoeroe jaʼia. 
1SA.23_1.8	Ba hoemede Zaoelo ba zato fefoe, ba wanoewõ, ba weʼamõi ba Kegila, ba wamaʼoeʼoe Dawido ba awõnia andrõ. 
1SA.23_1.9	Ba me irongo Dawido, so dõdõ Zaoelo si lõ sõchi chõnia, ba imane chõ Gabiataro ere andrõ: Ohe ba daʼe mbaroe ba doto andrõ! 
1SA.23_1.10	Ba mangandrõ Dawido, imane: 
1SA.23_1.11	hadia, labeʼe ba dangania dania ndraʼodo banoea Kegila andrõ? hadia, mõi mitooe Zaoelo andrõ, itõrõ nirongo zawoejoemõ andre? He Jehowa, Lowalangi Ndraono Gizeraëli! Ombachaʼõ chõ zawoejoemõ andre! Ba imane Jehowa: 
1SA.23_1.12	Itõrõ! Ba imane Dawido: Hadia, labeʼe dania ba danga Zaoelo ndraʼodo ba awõgoe andrõ banoea Kegila andrõ? Imane Jehowa: Labeʼe. 
1SA.23_1.13	Ba maoso Dawido ba awõnia andrõ, mato 600 ira, laheta ira ba Kegila ba saté latõrõi danõ misa. Ba me teʼombachaʼõ chõ Zaoelo, no aefa ba Kegila Dawido, ba lõ aloea mõi ia. 
1SA.23_1.14	Ba ba danõ si mate sosó Dawido, ba hili misa, jaʼia ba hili ba danõ si mate Sifi andrõ. Ba iʼaloealoei ia Saoelo, sagõtõ faʼara, ba lõ ibeʼe ba dangania Lowalangi. 
1SA.23_1.15	Ba ataʼoe Dawido, me mõi Zaoelo mangaloei famoenoe jaʼia. Ba ba Horesi so Dawido, ba danõ si mate Sifi. 
1SA.23_1.16	Ba maoso nono Zaoelo, Jonata, mõi ia chõ Dawido ba Horesi, ifoeli iʼabeʼeʼõ dõdõnia ba Lowalangi, 
1SA.23_1.17	imane chõnia: Bõi ataʼoefi, lõʼõ sa mõiʼõ ba danga namada Saoelo; razo Ndraono Gizeraëli dania ndraʼoegõ, ba tambalinamõ dania ndraʼodo — ba he amada Saoelo, ba iʼila gõi daʼõ. 
1SA.23_1.18	Ba fawoeʼoe li ira fõna Jehowa. Ba lõ iboelõʼõ ia ba Horesi Dawido ba ifoeli ia chõra Jonata. 
1SA.23_1.19	III. 
1SA.23_1.20	Ba ha waʼara zomasiʼõ aʼi, jaʼoegõ razo, mõiʼõ mitooe, ba taboe, ba jaʼaga saae zameʼe ba danga razo jaʼia! 
1SA.23_1.21	Ba imane Saoelo: Jaʼahowoe ami chõ Jehowa, me no ahachõ dõdõmi ndraʼodo. 
1SA.23_1.22	Ba laoe! ba mifaigifaigi na, ba mitaʼitaʼi misofoe, heza so ia, heza tebato ia; noa sa laʼombachaʼõ chõgoe, wa no soneche sibai. 
1SA.23_1.23	Mizofoezofoe hadia mbinimbini, nibiniʼõnia jaʼia, ba miʼombachaʼõ chõgoe zi ndroehoendroehoe, enaʼõ mõido awõmi. Na so ia ba danõ, ba oeʼaloealoei ia ba ngahõnõ maʼoewoe Joeda. 
1SA.23_1.24	Ba mowaõwaõ ira fõna Zaoelo, ba danõ si mate Sifi. Ba Dawido ba awõnia, ba ba danõ si mate Maʼono so, ba zaloʼo, raja danõ si mate no mege. 
1SA.23_1.25	Ba me mõi Zaoelo ba awõnia andrõ, ba wangaloei Dawido; ba teʼombachaʼõ chõ Dawido, ba iheta ia ba gara andrõ, ba danõ si mate Maʼono, mõi ia mitooe. Ba irongo Saoelo ba iʼoʼõ Dawido ba danõ si mate Maʼono. 
1SA.23_1.26	Ba ira Zaoelo, ba ahe hili tánõ andre latõrõ, ba ira Dawido, ba ahe hili ba zi tambai, ba itaʼitaʼi Dawido, fa bõi ichamõ ia Saoelo, ba Zaoelo, ba iʼaloei wamaʼoeʼoe ira Dawido. 
1SA.23_1.27	Ba so zinenge, si lõ moedõnadõna, mõi ia chõ Zaoelo, imane: Taʼitaʼi, foeliʼõ! no laroegi danõda sanoewõ, Dawa Wilisiti. 
1SA.23_1.28	Ba ibõhõli wolohi Dawido Saoelo, mõi moefaondragõ Ndrawa Wilisiti. Andrõ wa labeʼe tõi naha andrõ Zea Mahelekoto (kara waʼaefa).
1SA.24_1.1	I. 
1SA.24_1.2	Ba me no mangawoeli Zaoelo, me iʼotarai wasoewõta ba Ndrawa Wilisiti, ba lamane chõnia: Ba danõ si mate Engedi so Dawido iadaʼe. 
1SA.24_1.3	Ba iʼohe zi 3000 sabõlõ, nitoetoejoe ba Ndraono Gizeraëli fefoe, mõi ia, ba wangaloei ira Dawido ba gara nago andrõ. 
1SA.24_1.4	Ba iroegi kandra nambi andrõ, ba ngai lala. Ba so dõgi narõ hili ba daʼõ. Ba mõi bacha Zaoelo, ba weʼamõi ba nidanõ, ba Dawido ba awõnia andrõ, ba no doemadao ba daʼõ, ba wondrege dõgi andrõ. 
1SA.24_1.5	Ba lamane chõ Dawido ira awõnia: Hiza, daʼe mbaw̃a andrõ, niw̃aʼõ Jehowa chõoe, me imane: Oebeʼe ba dangaoe dania nemalioe andrõ, enaʼõ õʼila õlaoe chõnia zomasiʼõ! Ba maoso Dawido, ikoemokoemo wanaba watalinga mbaroe Zaoelo. 
1SA.24_1.6	Ba dania, ba manoetoe dõdõ Dawido, me no itaba watalinga mbaroe Zaoelo andrõ, 
1SA.24_1.7	ba imane ba nawõnia: Jamoetegoe ndraʼo Lowalangi, na oelaoe zi mane daʼõ chõ zochõ jaʼo, chõ nibajoini Jehowa andrõ, wombambaja jaʼia, me no nibajoini Jehowa ia. 
1SA.24_1.8	Ba itegoe sibai nawõnia Dawido, lõ itehe chõra lalaoe chõ Zaoelo. Ba maoso Zaoelo, iheta ia ba dõgi narõ hili andrõ, mofanõ ia.
1SA.24_1.9	II. 
1SA.24_1.10	Ba imane chõ Zaoelo: Hana wa õfondrondrongo deatea mbewe niha, na law̃aʼõ: Iʼaloei wamoenoemõ Dawido? 
1SA.24_1.11	Maʼõchṍ andre, ba no hõrõoe zangila, wa no ibeʼe ba dangagoe ndraʼoegõ Jehowa, ba dõgi narõ hili andrõ, maʼõchṍ. No law̃aʼõ chõgoe: Boenoe ia, ba salimagõ ndraʼoegõ oew̃aʼõ, no oemane: Lõ oebabaja zochõ jaʼo, me no nibajoini Jehowa! 
1SA.24_1.12	Ba hiza, Ama, faigi ba dangagoe watalinga mbaroemõ andrõ! wa lõ oeboenoeʼõ, me oetaba watalinga mbaroemõ andrõ. Jaʼaboto ba dõdõoe, ba õtõngõni, wa lõ hadia ia zi lõ sõchi ba dõdõgoe, wa lõ lalõgoe, wa lõ horõgoe chõoe. Ba jaʼoegõ, ba õʼaloei wamoenoe jaʼodo. 
1SA.24_1.13	Jehowa zangasiwai hoehoeo andrõ chõda, Jehowa dania zolaoe balõgoe chõoe, ba lõ oehalõ tangagoe wolaoe chõoe. 
1SA.24_1.14	Itõrõ niw̃aʼõ ba gamaedola andrõ chõ ndra toea: Ba zanao horõ moroi horõ, — ba lõ oehalõ tangagoe wolaoe chõoe. 
1SA.24_1.15	Ha niha niʼaloei razo Ndraono Gizeraëli? Ha niha nigohimõ? Asoe si no mate, landrindri si ha samboesamboea! 
1SA.24_1.16	Ba jamoeʼasiwai hoehoeo andrõ chõda Jehowa, jamoefaigi, jamoefatoenõ hoehoeogoe chõoe ba jamoeʼohe ba lala.
1SA.24_1.17	III. 
1SA.24_1.18	Ba imane chõ Dawido: Satoelõ ndraʼoegõ moroi chõgoe: si sõchi nilaoemõ chõgoe, ba si lõ sõchi nilaoegoe chõoe. 
1SA.24_1.19	Ba no õnõnõ na maʼõchṍ zi sõchi andrõ nilaoemõ chõgoe, me lõ õboenoe ndraʼo, he w̃aʼae no ibeʼe ba dangaoe ndraʼodo Jehowa. 
1SA.24_1.20	Na so zi fachamõ chõ nemalinia, ba hadia, ifofanõ manõ lõ ilaoe chõnia? Ba isoelõni dania chõoe si sõchi zi sõchi andrõ, nilaoemõ chõgoe maʼõchṍ andre. 
1SA.24_1.21	Ba hiza aboto saʼae ba dõdõgoe wa razo dania ndraʼoegõ, awõ wa ba dangaoe aro dania waʼarazo andrõ ba Ndraono Gizeraëli. 
1SA.24_1.22	Ba ae ba hõloe chõgoe chõ Jehowa, fa bõi õhori ngaʼõtõgoe ba fa bõi õseʼe dõigoe ba niwama. 
1SA.24_1.23	Ba fahõloe Dawido chõ Zaoelo, ba ifoeli ia ba chõra Saoelo; ba Dawido ba awõnia, ba mõi mijawa ba zoezoe hili.
1SA.25_1.1	I. 
1SA.25_1.2	Ba so ba Maʼono andrõ niha seboea anaʼa ba ba Garemeli so goerifõnia; 3000 ngaʼeoe chõnia mbiribiri ba 1000 ngaʼeoe nambi. Ba mogoeti boe mbiribirinia ia ba Garemeli, me loeo daʼõ. 
1SA.25_1.3	Ba tõi niha andrõ, ba Nabalo, ba tõi woʼomonia, ba Abigaila. Ira alawe satõdõ ba si sõchi bawa, ba ira matoea andrõ, ba no safaito ba si lõ sõchi; maʼoewoe Galebi ia. 
1SA.25_1.4	Ba me irongo Dawido, ba danõ si mate, mogoeti boe mbiribiri Nabalo, 
1SA.25_1.5	ba dafoeloe ifatenge ono matoea, imane chõra: Miʼae misi jaw̃a ba Garemeli chõ Nabalo, miʼowai ia chõgoe, 
1SA.25_1.6	ba mimane chõ gaʼagoe andrõ: Sohahaoe tõdõ ndraʼoegõ, ba ba zi samba omo jaʼami, ba lõ hadia ia, ba he ba zi so chõoe fefoe. 
1SA.25_1.7	Ba no oerongo, wa sogoeti boe mbiribiri ami. Ba me no ba ngaima mege sosó goebalo andrõ chõoe, me lõ niʼoʼajama jaʼira ba me lõ si taja hadia ia chõra, gõtõ weʼasora ba Garemeli, 
1SA.25_1.8	— sofoe manõ ba nono matoea andrõ chõoe, ba laʼombachaʼõ chõoe — ba hana na õʼeboeaʼõ dõdõoe ba nono matoea andre; noa sa ba mbaw̃a si sõchi mõiga chõoe! Ba beʼe ba zawoejoemõ andrõ ba chõ nonooe Dawido hadia zi tola õʼefasi! 
1SA.25_1.9	Ba me laroegi sinenge Dawido andrõ, ba ahori lafaʼema niw̃aʼõ Dawido, ba labaseʼõ loealoea. 
1SA.25_1.10	Ba imane Nabalo ba zinenge Dawido andrõ: Ha niha Dawido andrõ? ha niha nono Gizaʼi? Lõʼõ sa ambõ maʼõchṍ zawoejoe soloi chõ zochõ jaʼira! 
1SA.25_1.11	Hadia, oebeʼe ba niha si lõ oeʼila naʼi heza moroi ira roti andrõ chõgoe ba agoe chõgoe ba oerifõgoe andrõ, nitabagoe, õ zogoeti andrõ chõgoe? 
1SA.25_1.12	Ba maoso zinenge Dawido andrõ, mangawoeli ira ba ahori laʼombachaʼõ chõ Dawido daʼõ no mege. 
1SA.25_1.13	Ba imane Dawido ba nawõnia andrõ: Dozi ami, ba miʼaniʼõli! Ba maniʼoli ira fefoe. Ba ibeʼe gõi ba mbõbõ taloenia ziʼõlinia Dawido, ba mofanõ ira, Dawido zolohe, mato 400 ira; ba 200 zi torõi, awõ gamagama.
1SA.25_1.14	II. 
1SA.25_1.15	Ba jaʼira andrõ, ba no si sõchi siʼai tõdõ chõda; lõ moeʼoʼaja ndraʼaga ba lõ irai taja chõma hadia ia, na soga ba danõ, gõtõ wanõrõima sahatõ chõra. 
1SA.25_1.16	No timba gõli kara ira chõma, gõtõ wokoebaloima biribiri ba ngaira. 
1SA.25_1.17	Andrõ eraʼera tõdõoe, he õwisa wolaoe iadaʼe, noa sa laʼetoeʼõ hoekoe, ba wamakiko sochõ jaʼita, fabaja soroijomonia fefoe; ba jaʼia, ba si no tõra faʼafaito, tebai fahoehoeo ita chõnia. 
1SA.25_1.18	Ba iʼaliogõ Abigaila, ihalõ zi 200 ngawoea roti ba domboea nahia agoe ba lima ngaʼeoe biribiri si no moeʼasiwai, ba lima hinaoja bõra nifakoë, ba 200 ngamohi boea nagoe sokõli ba 200 ngaʼõrõ koee mboea ara, 
1SA.25_1.19	ifaʼanõ ba hoeloe galide, ba imane ba nono matoea andrõ chõnia: Miʼowaõwaõ, oeʼoʼõ ami dania. Ba lõʼõ sa iʼombachaʼõ chõ woʼomonia Nabalo. 
1SA.25_1.20	Ba fakoedo ia ba hoeloe galide. Ba me isaw̃a mitooe, ba zi tobaʼa hili, ba hiza moroi jaw̃a Dawido ba awõnia andrõ, faondra ira. 
1SA.25_1.21	Ba no imane dõdõnia Dawido: Hiza, fefoe hadia ia gochõta niha andrõ, ba no oefaigifaigi, ba danõ si mate, saoha gõlõgoe, tobali lõ irai taja hadia ia motõi chõnia: ba no isoelõni chõgoe si lõ sõchi zi sõchi andrõ! 
1SA.25_1.22	Jamoelaoe chõ Dawido Lowalangi, na oesaigõ irege moloeo mahemoloe zi kiõini bagolõ, si so chõnia, fefoe!
1SA.25_1.23	III. 
1SA.25_1.24	imane: He Toea, jaʼodo zi so sala andrõ! Enaʼõ na tola moehede chõoe zawoejoemõ andre, ba enaʼõ na õfondrondrongo niw̃aʼõnia! 
1SA.25_1.25	Enaʼõ na iʼositengagõ zochõ jaʼo niha si lõ ngaroro andrõ, Nabalo andrõ; iʼohiaʼõ saʼae dõinia: Nabalo (sowõhõ mowa) dõinia, ba no fahõna chõnia waʼowõhõ mowa: ba jaʼodo andre, sawoejoemõ, ba lõ niʼilagoe zinengemõ, nifatengeoe andrõ. 
1SA.25_1.26	Ba ijaʼe, jaʼoegõ Toea, ba waʼadoehoe waʼaoeri Jehowa ba ba waʼadoehoe waʼaoerimõ, jaʼoegõ andrõ, nitaha Jehowa tanga, fa bõi mamoenoe niha ndraʼoegõ ba fa bõi õhalõ tangaoe wangorifi jaʼoegõ: hiza, hana na nifalaw̃alaw̃a chõ Nabalo andrõ zi faʼoedoe chõoe, fabaja sangaloei famoenoemõ, jaʼoegõ Toea! 
1SA.25_1.27	Ba hiza, ameʼela andrõ, niʼohe zawoejoemõ chõoe, jaʼoegõ Toea, ba õbeʼe ba nono matoea andrõ, awõoe fao heza mõiʼõ. 
1SA.25_1.28	Efaʼõ chõ zawoejoemõ andre lalõ andrõ, me si lõ teboelõ [razo] dania ngaʼõtõoe ibeʼe Jehowa, jaʼoegõ Toea, me no fanoewõ chõ Jehowa nilaoemõ ba me lõ faloecha chõoe zi lõ atoelõ, sagõtõ jaʼoegõ. 
1SA.25_1.29	Na so zi maoso solohi jaʼoegõ ba sangaloei famoenoe jaʼoegõ, ba ja nifarahoegõ ba ngambõbõ zaoeri chõ Lowalangioe, Jehowa, nosooe, jaʼoegõ Toea ba noso zi faʼoedoe chõoe andrõ, ba jamoefazaoemba riboribo! 
1SA.25_1.30	Ba na ifatõrõ dania chõoe Jehowa nifaboeʼoenia chõoe si sõchi, jaʼoegõ Toea, ba na ifataro ndraʼoegõ razo Ndraono Gizeraëli: 
1SA.25_1.31	ba lõ tobali fangala chõoe, ba lõ tobali tandraw̃a, wa no adoewa ndro zi lõ horõ õbeʼe, wa no õhalõ tangaoe wangorifi jaʼoegõ, jaʼoegõ Toea. Ba na itoloʼõ dania Jehowa, jaʼoegõ Toea, ba tõrõ tõdõoe zawoejoemõ andre. 
1SA.25_1.32	Ba imane Dawido chõ Abigaila: Nisoeno Jehowa, Lowalangi Ndraono Gizeraëli, samatenge jaʼoegõ ba wamaondragõ jaʼo, 
1SA.25_1.33	ba nisoeno waʼonechemõ andrõ, nisoeno ndraʼoegõ, jaʼoegõ si no manaha tangagoe maʼõchṍ, fa bõi mamoenoe niha ndraʼodo, fa bõi oehalõ tangagoe, wangorifi jaʼo! 
1SA.25_1.34	Ba ba waʼadoehoe waʼaoeri Jehowa, Lowalangi Ndraono Gizeraëli, si no manaha tangagoe, fa bõi oeboenoe ndraʼoegõ: na lõ õtaʼitaʼi menaʼõ wamaondragõ jaʼodo, ba irege moloeo mahemoloe, ba lõ tosai enaʼõ chõ Nabalo zi kiõini bagolõ. 
1SA.25_1.35	Ba ihalõ Dawido niʼohe Abigaila chõnia, ba imane chõnia: Foeliʼõ ba chõmi, bõi boesi dõdõoe. Hiza oeʼoʼõ niwaʼõoe ba no so ba dõdõgoe ndraʼoegõ!
1SA.25_1.36	IV. 
1SA.25_1.37	Ba ba zangoehoelõ wongi, me no dõhõ wemaboe Nabalo, ba itoenõ chõnia daʼõ no mege foʼomonia. Ba mate bacha dõdõnia, tobali hoelõ gara. 
1SA.25_1.38	Ba so mato foeloe bongi, ba ibõzi Nabalo Jehowa, ba mate ia. 
1SA.25_1.39	Ba me irongo Dawido no mate Nabalo, ba imane: Nisoeno Jehowa, si no molaoe balõ wangoʼaja jaʼo andrõ chõ Nabalo ba si no manaha tanga genoninia andre, fa bõi ilaoe zi lõ atoelõ; ba no ifoeli ifatõrõ chõ Nabalo zi lõ sõchi andrõ nilaoenia! Ba ifatenge Dawido, isofoe Abigaila, ba wangai jaʼia. 
1SA.25_1.40	Ba me laroegi Abigaila, ba Garemeli, ba fahoehoeo ira chõnia, lamane: Dawido zamatenge jaʼaga chõoe, ba wangai jaʼoegõ, enaʼõ foʼomonia ndraʼoegõ. 
1SA.25_1.41	Ba maoso ia ba ifalõgoe tooe ia ba danõ, ba imane: Hiza, no ngoningoni zawoejoemõ andre, iw̃aʼõ, ba wanasai ahe zinenge zochõ jaʼo! 
1SA.25_1.42	Ba maoso Abigaila, iʼaliogõ, fakoedo ia ba hoeloe galidenia ba si manõ nono alawe andrõ chõnia, dalima, awõawõnia fao. Iʼoʼõ zinenge Dawido andrõ ba tobali foʼomo Dawido ia. 
1SA.25_1.43	Ba Ahinoa andrõ, ba no ba Jezereʼeli ihalõ Dawido; ba foʼomo Dawido ira, daroea, ira, ifakaeroea. 
1SA.25_1.44	Ba Michala andrõ, ono Zaoelo, foʼomo Dawido, ba no ibeʼe Saoelo chõ Walati, ono Laʼisi, banoea Galimo. 
1SA.26_1.1	I. 
1SA.26_1.2	Ba maoso Zaoelo, 3000 iʼohe sabõlõ, nitoetoejoe ba Ndraono Gizeraëli, ba lasaw̃a misi tooe danõ si mate Sifi, ba wangaloei Dawido ba daʼõ. 
1SA.26_1.3	Ba ba hili Hachila tebato Zaoelo, ba zinga danõ si mate, ba ngai lala; ba Dawido, ba no iʼiagõ danõ si mate. Ba me irongo, no iroegi danõ si mate andrõ Saoelo wolohi jaʼia, 
1SA.26_1.4	ba ifatenge zamaoeze, ba irongo, wa si ndroehoe no so Zaoelo. 
1SA.26_1.5	Ba maoso Dawido, isaw̃a zi tebato Saoelo. 
1SA.26_1.6	ba imane Dawido chõ Ndrawa Cheti andrõ, Ahimelechi, ba chõ Gabizaʼi, ono Zeroeja, talifoesõ Joabi: Ha niha zi mõi awõgoe mitooe chõ Zaoelo ba golombasew̃a? Ba imane Abizaʼi: Jaʼo zi mõi awõoe mitooe! 
1SA.26_1.7	Ba me no laroegi ira Dawido Abizaʼi, ba zi bongi, ba hiza Zaoelo, no mõrõ bacha barõ gõli koereta, ba no moetaroeʼõ ba danõ dohonia, tánõ ba hõgõnia, ba Abineri ba sato, ba no lafasoei ia. 
1SA.26_1.8	Ba imane Abizaʼi chõ Dawido: No ibeʼe ba dangaoe nemalioe andrõ Lowalangi maʼõchṍ: ba daʼoetandro ia ba danõ toho andrõ, ha samoeza, alacha lõ mendroea. 
1SA.26_1.9	Ba imane Dawido chõ Gabizaʼi: Bõi boenoe ia, ha niha sa zi no mombambaja nibajoini Jehowa lõ fotoe? 
1SA.26_1.10	Ba imane na Dawido: Ba waʼadoehoe waʼaoeri Jehowa! Lõ zi lõ mate ia, ma ibõzi ia Jehowa ba iroegi manõ baw̃a waʼamatenia, ba ma zoei ba wasoewõta tekiko ia. 
1SA.26_1.11	Jamoetimba ndraʼo Jehowa, fa bõi oebabaja nibajoini Jehowa! Ba halõ doho andrõ tánõ ba hõgõnia, awõ mako nidanõ chõnia, ba mofanõ ita. 
1SA.26_1.12	Ba iʼohe saʼae doho andrõ, awõ mako nidanõ, si so tánõ ba hõgõ Zaoelo, Dawido, ba lalaoe mofanõ, lõ sangila jaʼira, lõ sanehe, lõ si tokea; no ahori mõrõ ira, me no ihawoei ira femõrõ sabõlõbõlõ si oroi Jehowa. 
1SA.26_1.13	II. 
1SA.26_1.14	Ba moeʼao ia ba zato andrõ, ba chõ Gabineri, ono Neri, imane: Hadia, lõ õtema li, Abineri? Ba imane Abineri: Ha niha ndraʼoegõ, siʼao chõ razo? 
1SA.26_1.15	Ba imane Dawido chõ Gabineri: No sabõlõ ndraʼoegõ ae; ha niha zi fagõlõgõlõ chõoe ba Ndraono Gizeraëli? — ba hana wa lõ õfaigifaigi zochõ jaʼoegõ, razo? Noa sa iroegi sanoewõ, ba wamoenoe sochõ jaʼoegõ andrõ, razo? 
1SA.26_1.16	Tenga si sõchi wolaoemõ andrõ. Faja wa no saoeri Jehowa, na tenga si mate ami enaʼõ, me lõ nifaigifaigimi sochõ jaʼami andrõ, nibajoini Jehowa! Ba faigi heza so doho razo ba heza so mako nidanõ andrõ, si so tánõ ba hõgõnia mege! 
1SA.26_1.17	Ba irongo Saoelo, wa li Dawido daʼõ, ba imane: Hadia, tenga lioe daʼõ, jaʼoegõ onogoe Dawido? Ba imane Dawido: Jaʼia, sochõ jaʼo, razo! 
1SA.26_1.18	ba imane na: Hana wa igohi zawoejoenia andre sochõ jaʼo? Hadia horõgoe atṍ, hadia zi lõ sõchi chõgoe? 
1SA.26_1.19	Ba enaʼõ na ifondrondrongo iadaʼe sochõ jaʼo razo niw̃aʼõ zawoejoenia andre! Hadia, Jehowa zamarooe jaʼoegõ ba waʼoedoesa chõgoe, ba da lafaʼagoʼõ chõnia zoemange; ba na niha zamarooe jaʼoegõ, ba niʼelifi fõna Jehowa, me no sanibo jaʼodo maõchṍ, fa bõi moʼoeracha ndraʼo ba nibeʼe Jehowa, me law̃aʼõ: Laboeʼõgõ, fosoemange Lowalangi bõʼõ! 
1SA.26_1.20	Ba bõi mowõi ba danõ ndrogoe ba zi no arõoe aefa chõ Jehowa, me no mõi razo Ndraono Gizeraëli, ba wangaloei famoenoe jaʼo, si mane na lagohi manoe danõ ba hili misa!
1SA.26_1.21	III. Ba imane Saoelo: Horõgoe daʼõ, foeliʼõ, jaʼoegõ, onogoe Dawido, lõʼõ saʼae oefakaoʼõ, soelõ wa no eboea mbõli nosogoe õw̃aʼõ. Oeʼila saʼae, no nifolaoe zambõ tõdõ wolaoegoe ba no eboea sibai horõgoe! 
1SA.26_1.22	Ba itema linia Dawido, imane: Ba jāʼe doho razo; jamõi mijefo ba daʼe zamõsa, ba wangai jaʼia. 
1SA.26_1.23	Ba Jehowa zanoelõni ba zamõsana faʼatoelõnia ba fa lõ farõi; noa sa ibeʼe ba dangagoe ndraʼoegõ Jehowa, maʼõchṍ, ba lõ edõnado oehalõ tangagoe wamoenoe nibajoini Jehowa. 
1SA.26_1.24	Ba si mane faʼeboea mbõli nosooe chõgoe maʼõchṍ, ja si manõ waʼeboea mbõli nosogoe chõ Jehowa, ba jamoeʼefaʼõ ndraʼo ba waʼatosasa fefoe! 
1SA.26_1.25	Ba imane Saoelo chõ Dawido: Jaʼahowoe ndraʼoegõ, onogoe Dawido: õfaloea dania ba si mõna ndraʼoegõ! Ba mofanõ Dawido ba ifoeli ia ba chõra Saoelo.
1SA.27_1.1	I. 
1SA.27_1.2	Ba maoso Dawido, awõ zi 600 niha andrõ, si fao chõnia, lasaw̃a Nachisi andrõ, ono Maʼochi, razo Gata. 
1SA.27_1.3	Ba chõ Nachisi ba Gata iʼiagõ Dawido ba awõnia andrõ, awõ zoroijomora fefoe; fao gõi woʼomo Dawido andrõ, si domboea: Ahinoa, banoea Jezereʼeli ba Abigaila, lacha Nabalo andrõ, banoea Garemeli. 
1SA.27_1.4	Ba me teʼombachaʼõ chõ Zaoelo, no isaw̃a Gata Dawido, ba ibato Saoelo wangaloei jaʼia. 
1SA.27_1.5	Ba imane Dawido chõ Nachisi: Na eboea atṍ dõdõoe chõgoe, ba te õtoetoeroe chõgoe naha samboea, ba mbanoea ba danõ, heza oeʼiagõ; hadia sa wa iʼiagõ ngaimõ sawoejoemõ andre, ba mbanoea seboea andre? 
1SA.27_1.6	Ba itoetoeroe chõnia Zikelagi Achisi, me loeo daʼõ; ba tobali banoea razo mado Joeda Zikelagi andrõ, iroegi maʼõchṍ andre. 
1SA.27_1.7	Ba faʼara Dawido ba danõ Ndrawa Wilisiti, ba õfa waw̃a tõra dõfi.
1SA.27_1.8	II. 
1SA.27_1.9	Ba na isoewõ mbanoea daʼõ Dawido, ba lõ isaigõ, he ira matoea, ba he ira alawe, ahori iboenoe; ba biribiri ba saw̃i ba kalide ba ondra, fabaja gamagama, ba iʼohe, ba ifoeli ia chõ Nachisi. 
1SA.27_1.10	Ba na isofoe Achisi: Heza mõi ami manoewõ maʼõchṍ? ba imane Dawido: Ba danõ mado Joeda, tánõ raja; ba ma: Ba ndraono Jerameʼeli, tánõ raja; ba ma zoei: Ba maʼoewoe Geni, tánõ raja. 
1SA.27_1.11	Ba samõsa lõ iʼorifi Dawido, he ira matoea, ba he ira alawe, lõ ifaʼamõi ba Gata, imane dõdõnia: Ma dania mõi ira sasi, ma laʼombachaʼõ: Daʼõ nilaoe Dawido! Si manõ wolaoelaoenia, gõtõ weʼasonia ba danõ Ndrawa Wilisiti. 
1SA.27_1.12	Ba fadoehoe dõdõ Nachisi chõ Dawido, imane: No abõoe dõinia ba niwara, Iraono Gizeraëli, ba lõ teboelõ ia ba daʼe enonigoe. 
1SA.28_1.1	I. 
1SA.28_1.2	Ba itema li Nachisi Dawido, imane: Laoe, õʼila sa dania wolaoe zawoejoemõ andre! Ba imane Achisi chõ Dawido: Ba laoe, ba oefataro samaigimaigi jaʼo ndraʼoegõ, gõtõ waʼanaoe nosogoe. 
1SA.28_1.3	Ba Samoeëli, ba no mate; ba no laʼeʼesi ia Iraono Gizeraëli fefoe, ba no lakoʼo ia, ba Rama. Ba no ifofanõ zogaoni bechoe ba si faeta Saoelo, no iheta ba danõ. 
1SA.28_1.4	Ba owoelo saʼae Ndrawa Wilisiti ba laroegi Zoenema, ba daʼõ tebato ira. Ba iʼowoeloi gõi Ndraono Gizeraëli fefoe Saoelo, ba ba hili Giliboa tebato daʼõ. 
1SA.28_1.5	Ba me iʼila golombasew̃a Ndrawa Wilisiti Saoelo, ba ataʼoe ia, manizinizi bacha dõdõnia. 
1SA.28_1.6	Ba manofoe chõ Jehowa Zaoelo, ba lõ itema linia Jehowa, he ba wangifi, ba he ba ”Oerimi” andrõ, ba he ba zamaʼeleʼõ, 
1SA.28_1.7	Ba imane Saoelo ba nawõnia: Miʼaloei chõgoe ndra alawe si so elemoe, ba wogaoni bechoe, enaʼõ mõido chõnia, ba wanofoe chõnia. Ba lamane awõnia andrõ: Ba Gendroro so ndra alawe, si so elemoe ba wogaoni bechoe. 
1SA.28_1.8	Ba ibiniʼõ Saoelo, wa jaʼia, noecha bõʼõ iʼonoecha ba mõi ia, ba daroea nawõnia fao. Ba ba zi bongi mõi ira jomo ba ndra alawe andrõ. Ba imane Saoelo: Etaʼõ chõgoe ba gelemoe ba wogaoni bechoe andrõ ba kaoni chõgoe nitõtõigoe tõi chõoe. 
1SA.28_1.9	Ba imane chõnia ira alawe andrõ: No õrongo ae nilaoe Zaoelo, wa no ihori ba danõ zogaoni bechoe, awõ zi faeta, ba hana wa õlaoe dandraw̃a chõgoe, ba wamoenoe jaʼodo? 
1SA.28_1.10	Ba mõi ba hõloe chõnia Zaoelo chõ Jehowa, imane: Faja wa no saoeri Jehowa, na tebeʼe horõoe dania daʼõ! 
1SA.28_1.11	Ba imane ira alawe andrõ: Ha niha nikaonigoe chõoe? Ba imane: Samoeëli kaoni chõgoe. 
1SA.28_1.12	Ba me iʼila Zamoeëli ira alawe andrõ, ba moeʼiraʼira ia. Ba imane chõ Zaoelo: Hana wa no õlimodo? Saoelo ndraʼoegõ! 
1SA.28_1.13	Ba imane chõnia razo: Bõi boesi dõdõoe: hadia niʼilaoe? Ba imane ira alawe andrõ chõ Zaoelo: Bechoe oeʼila moroi tooe, barõ danõ. 
1SA.28_1.14	Ba imane chõnia: He wisa ia wamaigioe jaʼia? Ba imane: Niha satoea zi mõi jaw̃a, baroe seboea mbaroenia. Ba aboto ba dõdõ Zaoelo, wa Samoeëli, ba ifalõgoe tooe ia ba danõ, mangaloeloe.
1SA.28_1.15	II. 
1SA.28_1.16	Ba imane Samoeëli: Ba hadia wa õsofoe chõgoe, me no iheta ia chõoe Jehowa, ba me no tobali si faʼoedoe chõoe? 
1SA.28_1.17	No ifatõrõ chõoe Jehowa nifaw̃aʼõgõnia chõoe chõgoe no: no iheta chõoe dadaoma waʼasalaw̃a ba no ibeʼe ba mbõʼõ, chõ Dawido andrõ ibeʼe. 
1SA.28_1.18	Me no lõ niʼoʼõmõ oroisa Jehowa, ba me lõ nifatõrõoe fõnoenia andrõ sabõlõbõlõ ba Ndraono Gamaleki, andrõ ilaoe chõoe zi manõ Jehowa, maʼõchṍ. 
1SA.28_1.19	Ifarahoegõ ami Ndraono Gizeraëli, wameʼe ba danga Ndrawa Wilisiti; mahemoloe a mate ndraʼoegõ, fabaja onooe. Ba he sabõlõ Ndraono Gizeraëli andrõ, ba ibeʼe ba danga Ndrawa Wilisiti Jehowa. 
1SA.28_1.20	Ba alaoe tooe ba danõ Zaoelo, ba waʼatokea, adõlõ manõ tooe ba danõ. Ihawoei ia faʼataʼoe sabõlõbõlõ ba niw̃aʼõ Zamoeëli andrõ; ba noa saʼae si lõ dõladõla ia, me no maʼõmaʼõchõ menewi ba sara wongi lõ si manga ia. 
1SA.28_1.21	Ba mõi chõ Zaoelo ndra alawe andrõ, ba me iʼila, wa no si tokea sibai ia, ba imane chõnia: Hiza, no ifondrondrongo lioe enonioe andre, ba no oeʼositengagõ manõ nosogoe, woloʼõ somasiʼõ, niw̃aʼõoe chõgoe. 
1SA.28_1.22	Ba õʼoʼõ saʼae gõi niw̃aʼõ genonioe andre chõoe. Daʼoehalõ chõoe zambawa roti, ba õʼā, enaʼõ abeʼe ndraʼoegõ, ba wangawoeli. 
1SA.28_1.23	Ba lõ edõna ia, imane: Lõ mangado! Ba me laforege ira awõnia ba ira alawe andrõ, ba iʼoʼõ niw̃aʼõra, maoso ia ba zalo ba moedadao ba gaso. 
1SA.28_1.24	Ba no so barõ mbatõ ndra alawe andrõ nono zaw̃i niboela; ba igõsṍ itaba, ba ihalõ hamo, ifaroeka ba ibaliʼõ koee. 
1SA.28_1.25	Ba ifaʼoli chõ ndra Saoelo awõnia, ba me no manga ira, ba maoso ira mofanõ, ba zi bongi andrõ.
1SA.29_1.1	I. 
1SA.29_1.2	Ba me so zalaw̃a Ndrawa Wilisiti, me laʼohe ngaotoe chõra, awõ ngahõnõ chõra ba me so gõi moroi foeri Dawido ba awõnia andrõ, awõ Nachisi, 
1SA.29_1.3	ba lamane salaw̃a Ndrawa Wilisiti: Hadia lawai niha Heberaio andrõ? Ba imane Achisi ba zalaw̃a Ndrawa Wilisiti: Dawido daʼõ, si so chõ Zaoelo mege, Saoelo razo Ndraono Gizeraëli, no mendroea fache ia chõgoe, ba iʼotarai loeo daʼõ, me isaw̃a ndraʼo, irege maʼõchṍ, ba lõ niʼilagoe hadia ia [zi sala] chõnia. 
1SA.29_1.4	Ba mofõnoe chõnia zalaw̃a Ndrawa Wilisiti, ba lamane chõnia: Fatenge mangawoeli niha andrõ! Jamoefoeli ia ba nahania andrõ, niw̃aʼõoe chõnia, bõi fao ia chõda ba wanoewõ, fa bõi iʼā mbõlida ba wanoewõ andrõ. Hadia zi sõchi bõli waʼeboea dõdõ zochõ jaʼia chõnia, moroi ba hõgõ mbanoeada andre? 
1SA.29_1.5	Hadia, tenga jaʼia Dawido andrõ, nisoenora no andrõ, me manari, me lamane: ”Ngahõnõ niboenoe Zaoelo, ba no ba ngafoeloe ngahõnõ niboenoe Dawido?” 
1SA.29_1.6	II. 
1SA.29_1.7	Ba foeliʼõ, ja lõ hadia ia chõoe, fa bõi õlaoe hadia ia zi fatoewoe ba zalaw̃a Ndrawa Wilisiti andrõ. 
1SA.29_1.8	Ba imane Dawido chõ Nachisi: Ba hadia horõgoe? hadia, niʼilaoe chõ zawoejoemõ andre, iʼotarai me mõido enonioe, iroegi maʼõchṍ andre, wa lõ mõido fasoewõ ba nemali razo sochõ jaʼodo? 
1SA.29_1.9	Ba itema li Dawido Achisi, imane chõnia: Oeʼila sa, wa no somasi ndraʼo ndraʼoegõ, si mane malaʼika Lowalangi: ha salaw̃a Ndrawa Wilisiti zangoemaʼõ: lõ tola mõi ia awõda ba wanoewõ! 
1SA.29_1.10	Ba mahemoloe, ba faoso, awõ mbanoea zochõ jaʼoegõ, si fao chõoe mege, me soʼõ, mihoelõ sibai wongi, ba mifoeli ami ba nahami andrõ, niw̃aʼõgoe chõmi, ba bõi mamaoedoe dõdõoe chõgoe, omasido sa ndraʼoegõ, — mifaoso, si hoelõ siʼai wongi mahemoloe, enaʼõ na moloeo sibai mangefa ami. 
1SA.29_1.11	Ba mangoewoeli saʼae ba danõ Ndrawa Wilisiti Dawido ba awõnia andrõ, lahoelõ wongi. Ba lasaw̃a misi jaw̃a Jezereʼeli Dawa Wilisiti.
1SA.30_1.1	I. 
1SA.30_1.2	Ira alawe, ba ha niha zi so, he iraono, ba he satoea, ba no laraʼoe; ba lõʼõ sa niboenoera, no laʼohe manõ, ba no mofanõ ira. 
1SA.30_1.3	Ba me laroegi ira Dawido, ba no moetoenoe mbanoea, ba ira alawera ba onora matoea ba onora alawe, ba no moeʼohe niraboe. 
1SA.30_1.4	Ba megeʼege sibai Dawido ba awõnia andrõ, irege tebai saʼae megeʼege ira. 
1SA.30_1.5	Ba foʼomo Dawido andrõ, si daroea, ba no moeraboe gõi: Ahinoa andrõ, banoea Jezereʼeli, ba Abigaila, foʼomo Nabalo no, banoea Garemeli. 
1SA.30_1.6	Ba aboe sibai dõdõ Dawido, me lateboe kara ia enaʼõ sato, oi saʼae afõchõ ba dõdõ zato fefoe nonora matoea ba onora alawe. Ba iʼabeʼeʼõ dõdõnia ba chõ Lowalanginia Jehowa Dawido.
1SA.30_1.7	II. 
1SA.30_1.8	Ba isofoe chõ Jehowa Dawido, imane: Hadia, oegohi zanoewõ andrõ? Hadia oechamõ ira maõ? Ba imane chõnia Jehowa: Gohi ira! Lõ zi lõ õchamõ ira ba lõ zi lõ õʼorifi [niraboe andrõ]. 
1SA.30_1.9	Ba mõi Dawido, iʼohe zi 600 niha andrõ, si so chõnia, ba laroegi ndraso Mbezori. Ba torõi foeri õsa. 
1SA.30_1.10	Ba itohoegõ wolohi sanoewõ andrõ Dawido, awõ zi 400 niha andrõ; ba 200 zi torõi foeri, no erege dõdõ, ba lõ laʼõtõ Mbezori andrõ. 
1SA.30_1.11	Ba lasõndra Ndrawa Miseraji, ba lala, ba mbenoea, ba laʼohe chõ Dawido, ba labeʼe õnia roti ba lafabadoegõ chõnia nidanõ, 
1SA.30_1.12	ba samba sinaba koee nilaoe boea ara ba doea ngamohi boea nagoe sokõli labeʼe õnia, ba ifoeli aoeri: noa sa tõloe ngaloeo ba tõloe mbongi lõ si manga ia ba lõ nibadoenia idanõ 
1SA.30_1.13	Ba isofoe chõnia Dawido, imane: Ha chõ ndraʼoegõ ba heza õʼotarai? Ba imane: Ono matoea Dawa Miseraji ndraʼodo, sawoejoe Ndraono Gamaleki. No irõido foeri sochõ jaʼo, me mofõchõdo, tõloe bongi maʼõchõ. 
1SA.30_1.14	No mõiga manoewõ ba danõ Ndrawa Gereti tánõ raja ba ba danõ mado Joeda ba ba danõ maʼoewoe Galebi, tánõ raja, ba no matoenoe Zikelagi. 
1SA.30_1.15	Ba imane chõnia Dawido: Hadia, õʼohega ba zanoewõ andrõ? Ba imane: Ae ba hõloe chõgoe chõ Lowalangi, wa lõ õboenoedo, awõ wa lõ õfoeli ba danga zochõ jaʼo ndraʼodo, ba oeʼohe ami ba zanoewõ andrõ. 
1SA.30_1.16	Ba ifasao ira, ba hiza, ba no moezaewe ba danõ zanoewõ andrõ, mangamanga ira ba labadoebadoe hadia ia, timba nilaoe owasa, bõrõ niraboe andrõ fefoe, soja sibai, nihalõra ba danõ Ndrawa Wilisiti ba ba danõ mado Joeda. 
1SA.30_1.17	Ba ilaoe chõra Dawido, iʼotarai waʼamoloeo, noemalõ ba waʼabongi, ba iboenoe ira, tobali samõsa lõ soloi, ha õfa ngaotoe, ono matoea, si fakoedo ba hoeloe gondra, awai zoloi. 
1SA.30_1.18	Ba dozi niraboe Ndraono Gamaleki, ba iʼefaʼõ Dawido; he foʼomonia andrõ, si domboea, ba iʼefaʼõ. 
1SA.30_1.19	Tobali lõ hadia ia zi taja, he sideʼide, ba he seboea, he niraboe andrõ [bõʼõnia] ba he ono matoea ba he ono alawe, ba he hadia ia fefoe, niraboera: ahori iʼohe mangawoeli Dawido. 
1SA.30_1.20	Ba lahalõ fefoe mbiribiri ba saw̃i, laʼohe chõnia, ba lamane: Ahoeloea Dawido daʼõ!
1SA.30_1.21	III. 
1SA.30_1.22	Ba hoemede niha si lõ sõchi ba si lõ ngaroro, si fao chõ Dawido, lamane: Me lõ si fao ira chõda, ba lõʼõ gõi tabeʼe chõra gahoeloea andrõ, nihalõda mangawoeli, ha foʼomo zamõsana ba iraononia: hana na laʼohe daʼõ, ba acha mofanõ ira. 
1SA.30_1.23	Ba imane Dawido: Bõi mimanõ, me no itolo ita Jehowa, me no irorogõ ita ba me no ibeʼe ba dangada zanoewõ andrõ, si no mametaʼoe jaʼita! 
1SA.30_1.24	Ba ha niha gõi zamondrongo limi ba daʼõ? Si mane tána ba zi mõi ba wasoewõta andrõ, si manõ gõi dania ba zi torõi foeri, awõ gamagama: nifagõlõgõlõ wamaosa chõra! — 
1SA.30_1.25	Ba si manõmanõ dania, iʼotarai loeo daʼõ. Daʼõ ifachoi ba ibeʼe hoekoe ba Ndraono Gizeraëli, iroegi maʼõchṍ andre. 
1SA.30_1.26	Ba me no iroegi zoei Zikelagi Dawido, ba ihalõ õsa gahoeloea no mege, ba ifaʼoheʼõ ba zalaw̃a mado Joeda, si fahoewoe chõnia, imane chõra: Hiza chõmi mboeala, fõfõ niraboe zi faʼoedoe chõ Jehowa! 
1SA.30_1.27	Ba ba Mbetiëli ifaʼoheʼõ, ba ba Ramata, ba danõ tánõ raja, ba ba Jatiri, 
1SA.30_1.28	ba ba Garara, ba ba Zifimoti ba ba Esemoa, 
1SA.30_1.29	ba ba Garemeli ba ba mbanoea maʼoewoe Jerameʼeli andrõ, ba ba mbanoea maʼoewoe Geni, 
1SA.30_1.30	ba ba Horama, ba ba Mborasa, ba ba Gatachi. 
1SA.30_1.31	Ba ba Heberona, ba ba mbanoea andrõ fefoe, nidõrõdõrõi Dawido ba awõnia andrõ mege.
1SA.31_1.1	I. 
1SA.31_1.2	Ba lõ labõhõli Dawa Wilisiti wolohi Saoelo ba ononia, ba laboenoe nono Zaoelo, Jonata ba Abinadabi ba Malichizoea. 
1SA.31_1.3	Ba laforege wasõndrata chõ Zaoelo ba no laʼila ia si fafana õsa. Ba ataʼoe sibai Zaoelo zi fafana andrõ. 
1SA.31_1.4	Ba imane Saoelo chõ zolohe fangõnania: Sõbi wõdamõ ba fahõ ndraʼodo, fa bõi mõi zi lõ moeboto andrõ, ba wangoʼaja jaʼo! Ba lõ edõna zolohe fangõnania, ataʼoe sibai ia. Ba itoejoe wõda Saoelo, itaroeʼõ ba dõdõnia. 
1SA.31_1.5	Ba me iʼila solohe fangõnania, no mate Zaoelo, ba itaroeʼõ gõi chõnia wõdania ba mate ba ngai Zaoelo. 
1SA.31_1.6	Tobali endronga mate ira, me loeo daʼõ, Saoelo ba ononia andrõ, si datõloe, ba solohe fangõnania. 
1SA.31_1.7	Ba me larongo Iraono Gizeraëli ba zi tambai zaloʼo andrõ ba jefo Joridano, no moloi Ndraono Gizeraëli ba no mate Zaoelo, fabaja iraononia andrõ, ba laheta ira jomo chõra, moloi. Ba so Ndrawa Wilisiti ba laʼiagõ jomo chõra.
1SA.31_1.8	II. 
1SA.31_1.9	Ba lataba mbaginia ba laheta chõnia mbaroenia sabeʼe, ba lafatenge [zinenge], sanõrõi tanõ Ndrawa Wilisiti, ba wanoeriaigõ toeria somoeso dõdõ andrõ ba nadoera ba ba niha sato. 
1SA.31_1.10	Ba fangõna ba labeʼe ba gosali Gasera ba botonia, ba lataw̃i ba gõli kara ba Mbetisana. 
1SA.31_1.11	Ba me larongo banoea Jabesi ba danõ Gileadi hadia nilaoe Ndrawa Wilisiti chõ Zaoelo, 
1SA.31_1.12	ba maoso zabõlõra fefoe, sara wongi ira ba lala, ba latagõ mboto Zaoelo ba boto ndraononia andrõ ba gõli kara ba Mbetisana; ba lafoeli ira ba Jabesi ba latoenoe ba daʼõ, ba tõlara, 
1SA.31_1.13	ba lahalõ ba lakoʼo ba mbõrõ manawa ba Jabesi, ba mamoni ba gõ ira, fitoe bongi waʼara. 
2SA.1_1.1	I. 
2SA.1_1.2	— ba mahemoloe õ, ba hiza niha, samõsa, awõ Zaoelo mege, no isika noechania ba no ilaoe danõ ba hõgõnia. Ba me iroegi Dawido, ba ifalõgoe tooe ia ba danõ, mangaloeloe. 
2SA.1_1.3	Ba imane chõnia Dawido: Heza õʼotarai? Ba imane: Oeʼotarai Ndraono Gizeraëli, fasoewõta andrõ. 
2SA.1_1.4	Ba imane chõnia Dawido: He wisa? Ombachaʼõ chõgoe. Ba imane: No moloi zabõlõ, ba wasoewõta andrõ ba no ato zi mate niboenoe: ba he Saoelo ba ononia Jonata, ba no mate. 
2SA.1_1.5	Ba imane Dawido chõ nono matoea andrõ, sangombacha chõnia: Heza õrongo, wa no mate Zaoelo ba ononia Jonata? 
2SA.1_1.6	Ba imane ono matoea andrõ, sangombacha: Oeroegi hili Giliboa, lõ oedõnadõna, ba hiza Zaoelo, no itoendreheni ia ba dohonia, ba lõ aefa moroi foerinia goereta ba si fakoedo. 
2SA.1_1.7	Ba ibaliʼõ ia foeri, ba me iʼila ndraʼo, ba hoemede ia chõgoe, ba oemane: Oerongo! 
2SA.1_1.8	Ba imane chõgoe: Ha niha ndraʼoegõ? Ba oemane chõnia: Iraono Gamaleki ndraʼodo. 
2SA.1_1.9	Ba imane chõgoe: Aine ba boenoe ndraʼo, noa sa ihawoei ndraʼo fechõlõchõlõ mbanoea, ba maʼifoe lõʼõ na sa saetoe nosogoe! 
2SA.1_1.10	Ba oeʼondrasi ia, oeboenoe ia, me no oeʼila lõ aoeri ia, bõrõ waʼateʼalania andrõ. Ba oehalõ zaemboenia, ba hõgõnia, ba tõla gasa ba mboelõchania, ba hiza, ba no oeʼohe chõoe, jaʼoegõ Toea.
2SA.1_1.11	II. 
2SA.1_1.12	ba aboe dõdõra ba megeʼege ira ba mamoni ba gõ, irege bongi, ba chõ Zaoelo ba ba chõ nononia Jonata ba ba mbanoea Jehowa andrõ, maʼoewoe Gizeraëli, me no mate ira ba mbawa ziʼõli. 
2SA.1_1.13	Ba imane Dawido chõ nono matoea andrõ, sangombacha chõnia: Ha banoea ndraʼoegõ? Ba imane: Ono zi fatewoe gana ndraʼodo, Iraono Gamaleki. 
2SA.1_1.14	Ba imane chõnia Dawido: Ba hadia, ba lõ ataʼoeʼõ õhalõ tangaoe wamoenoe nibajoini Jehowa andrõ? 
2SA.1_1.15	Ba hoemede Dawido ba nawõnia, ono matoea, imane: Ae ba daʼe ba boenoe ia! Ba iʼõʼõtõ tooe ba mate. 
2SA.1_1.16	Ba imane na chõnia Dawido: Ba hoeloemõ sa so ndromõ! No beweoe zangetoeʼõ hoekoemõ, me no õmane: No oeboenoe nibajoini Jehowa andrõ. 
2SA.1_1.17	III. 
2SA.1_1.18	ba iw̃aʼõ, lafahaõ maʼoewoe Joeda, ba wangeʼesi andrõ; hiza, no moesoera ba ”zoera zadõlõ tõdõ” andrõ, imane: 
2SA.1_1.19	”
2SA.1_1.20	Bõi miʼombachaʼõ ba Gata; bõi mifarongogõ ba newali Gasekalo, fa bõi omoeso dõdõ nono Ndrawa Wilisiti alawe, fa bõi maʼiki nono alawe ba niha si lõ moeboto. 
2SA.1_1.21	Jaʼami hili Giliboa, bõi ja gõna ami namo ba he teoe, jaʼami benoea si falimo! Me no ba daʼõ tetibo mbaloese zabõlõ, baloese Zaoelo andrõ, lõ moebajoini fanicha. 
2SA.1_1.22	Ba ndro niboenoe andrõ ba ba dawõ zabõlõ, ba lõ sabõda fana Jonata, ba lõ sangawoeli fõda Zaoelo, lõ ahoeloea. 
2SA.1_1.23	Saoelo ba Jonata, ba no faoma omasi ira nawõra ba no faoma eboea dõdõra chõ nawõra, me aoeri ira, ba no tenga gõi si fabali ba waʼamate; jaʼira andrõ, si no alio, moroi ba mojo ba si no abõlõ, moroi ba zingo. 
2SA.1_1.24	Jaʼami, ono Ndraono Gizeraëli alawe, miʼeʼesi Zaoelo andrõ, si no mamonoecha jaʼami baroe loeo oengoe, samoeso dõdõmi, si no mamoʼaja noechami aja anaʼa! 
2SA.1_1.25	Alai waʼamate zabõlõ andrõ, me hino wasõndrata — Jonata andrõ, ba no mate niboenoe ba hilimi! 
2SA.1_1.26	Aboe dõdõgoe ndraʼoegõ, jaʼoegõ gaʼagoe Jonata; no omasiõ ndraʼoegõ chõgoe! Waʼomasigoe mege waʼomasimõ ndraʼodo, moroi ba waʼomasi ndra alawe ndra matoea! 
2SA.1_1.27	Alai waʼamate zabõlõ andrõ ba faʼafoefoe wangaró andrõ ba wasõndrata!”
2SA.2_1.1	I. 
2SA.2_1.2	Ba mõi ba daʼõ Dawido, awõ woʼomonia andrõ, si domboea, Ahinoa andrõ, banoea Jezereʼeli ba Abigaila, lacha Nabalo andrõ, banoea Garemeli. 
2SA.2_1.3	Ba iʼohe gõi nawõnia andrõ Dawido, awõ zoroijomora fefoe, ba laʼiagõ mbanoea andrõ si tefasoei Heberona. 
2SA.2_1.4	Ba so mado Joeda, ba labajoini razo maʼoewoe Joeda Dawido. Ba me laʼombachaʼõ chõ Dawido, wa no lakoʼo Zaoelo banoea Jabesi ba danõ Gileadi, 
2SA.2_1.5	ba ifatenge zinenge Dawido ba mbanoea Jabesi andrõ ba danõ Gileadi, imane chõra: Jaʼahowoe ami chõ Jehowa, me no miʼomasiʼõ Zaoelo andrõ, sochõ jaʼami, ba me no mikoʼo ia! 
2SA.2_1.6	Ba jamoeʼomasiʼõ ami Jehowa ba bõi ja farõi chõmi, ba jaʼodo gõi, ba oetolo ami, me no milaoe daʼõ. 
2SA.2_1.7	Ba iadaʼe, ba bṍi miʼataʼoefi hadia ia, ja sabõlõ ami. Noa sa mate Zaoelo andrõ, sochõ jaʼami mege, ba noa gõi labajoini razora ndraʼodo maʼoewoe Joeda. 
2SA.2_1.8	Ba ihalõ Esebaʼali andrõ, ono Zaoelo, Abineri, koemandra chõ Zaoelo, iʼohe ba Mahanaʼi, 
2SA.2_1.9	ba ibaliʼõ razo ba danõ Gileadi ba ba mado Gaseri ba ba Jezereʼeli ba ba mado Geferaji ba ba mado Mbenijami, razo Ndraono Gizeraëli fefoe. 
2SA.2_1.10	Õfa woeloe fache Esebaʼali andrõ, ono Zaoelo, me tobali razo Ndraono Gizeraëli ia, ba mendroea fache waʼara razo ia. Ha mado Joeda zoloʼõ chõ Dawido. 
2SA.2_1.11	Ba faʼara waʼarazo Dawido ba mado Joeda, ba Heberona, ba mewitoe fache a matonga.
2SA.2_1.12	II. 
2SA.2_1.13	Ba ifaondragõ ira Joabi, ono Zeroeja andrõ, iʼohe mbanoea Dawido andrõ, laʼotarai Heberona, ba ba zinga mbaw̃a nidanõ andrõ ba Gibeona fachamõ ira, ba lafatambai mbaw̃a andrõ. 
2SA.2_1.14	Ba imane Abineri chõ Joabi: Acha fasõndra nono matoea ba zanehe ita! Ba imane Joabi: Laoe! 
2SA.2_1.15	Ba maoso ira, faondra ira, niʼofaja, 12 mado Mbenijami, banoea Esebaʼali, ono Zaoelo, ba 12 gõi mbanoea Dawido. 
2SA.2_1.16	Ba dozi latoejoe mboe noedoera ba lafahõ ngai, ba tobali ahori mate ira, endronga. Andrõ wa labeʼe tõi naha andrõ ”mbenoea zi falimo”, ba ngai Gibeona. 
2SA.2_1.17	Ba tobali fasõndrata sabõlõbõlõ sibai, me loeo daʼõ. Ba teʼala Gabineri ba awõnia Iraono Gizeraëli andrõ labeʼe banoea Dawido andrõ.
2SA.2_1.18	III. 
2SA.2_1.19	Ba igohi Gabineri Azaheli, si foelõi ia wolohi Abineri ba lõ iholeʼõ ia, he ba gambõlõ ba he ba gabera. 
2SA.2_1.20	Ba ibaliʼõ ia foeri Abineri, ba imane: Hadia, jaʼoegõ daʼõ, Azaheli? Ba imane: Jaodo! 
2SA.2_1.21	Ba imane chõnia Abineri: Tema holeʼõgõ, ma ba gambõlõ, ba ma ba gabera, raʼoe zamõsa nono matoea andrõ ba halõ chõoe wangõnania: Ba lõ edõna ibõhõli ia Azaheli. 
2SA.2_1.22	Ba ifoeli imane Abineri chõ Gazaheli: Bato wolohi jaʼodo! Hana wa oeʼõʼõtõ tooe ndraʼoegõ dania? Ba hadia, tola oefaõga na dania mbawagoe chõ gaʼaoe Joʼabi? 
2SA.2_1.23	Ba me lõ edõna ibõhõi ia, ba itaroeʼõ ba daloenia giʼo doho Abineri, tobali atõla dambai, aloea ba hoeloenia doho ba tegaõlõ tooe ia, mate, ba zi so ia. Ba dozi sondroegi naha andrõ, si mate tooe Gazaheli, ba labadoegõ ira. 
2SA.2_1.24	Ba lagohi Gabineri ira Joabi Abizaʼi, ba me aechoe loeo, ba no laroegi Gibeata Ama, ba zinga lala ba danõ si mate, ba Gibeona, 
2SA.2_1.25	ba owoelo mado Mbenijami, niʼohe Gabineri, laʼoroedoegõ manõ ira ba laʼiagõ zoezoe hili ba Gibeata Ama. 
2SA.2_1.26	Ba moeʼao Gabineri chõ Joabi, imane: Hadia, lõʼõ manõ tebato wemanga ziʼõli, iroegi zi lõ aetoe? Hadia, lõ õʼila, wa faʼabao dõdõ loealoea dania? Ha waʼara na, irege õw̃aʼõ ba zato, labato wolohi talifoesõra? 
2SA.2_1.27	Ba imane Joabi: Ba waʼadoehoe waʼaoeri Jehowa! Na lõ õw̃aʼõ menaʼõ, ba irege mahemoloe mbanoea, ba lõ labato wolohi andrõ, dozi ira. 
2SA.2_1.28	Ba ifalaoeʼõ dorofe Joabi, ba labadoegõ ira sato fefoe, labõhõli wolohi Iraono Gizeraëli, labato wasõndrata. 
2SA.2_1.29	Ba mofanõ Gabineri ba awõnia, latõrõ zaloʼo andrõ, sara wongi, ba laʼõtõ Joridano, latõrõ mbawa danõ andrõ, maʼasara ba laroegi Mahanaʼi. 
2SA.2_1.30	Ba iʼowoeloi zabõlõ andrõ chõnia fefoe Joabi, me no ibõhõli wolohi Abineri; ba si lõʼõ, banoea Dawido, ba ha 19, lõ lai Gazaheli andrõ, 
2SA.2_1.31	ba niboenoe mbanoea Dawido, mado Mbenijami, awõ Gabineri, ba no 360. 
2SA.2_1.32	Ba lahalõ Gazaheli ba lakoʼo ia ba lewatõ andrõ chõ namania, ba Mbetilechema. Ba mofanõ Joabi ba awõnia andrõ, sara wongi manõ ira ba lala, ba moloeo me laroegi Heberona.
2SA.3_1.1	I. 
2SA.3_1.2	Ba toemboetoemboe ndraono chõ Dawido ba Heberona: si aʼa nononia, ba Amoni, ononia chõ Gahinoa andrõ, banoea Jezereʼeli. 
2SA.3_1.3	Ba fanete daʼõ ba Kileabi, ononia chõ Abigaila, lacha Nabalo andrõ, banoea Garemeli. Ba fanete daʼõ, ba Abisalomi, ononia chõ Maʼacha andrõ, ono Dalamai, razo Gesoeri. 
2SA.3_1.4	Ba fanete daʼõ, ba Adonia, ononia chõ Hagita, ba fanete daʼõ, ba Sefatia, ononia chõ Gabitala. 
2SA.3_1.5	Ba fanete daʼõ, ba Jiterea, ononia chõ woʼomonia Egela. Daʼõ zi toemboe chõ Dawido ba Heberona.
2SA.3_1.6	II. 
2SA.3_1.7	Ba so mege ndronga Zaoelo, donga ba dõi, Risifa dõi, ono Aja. Ba imane Esebaʼali, ono Zaoelo, chõ Gabineri: Hana wa oroedoe ndraʼoegõ chõ ndronga namagoe andrõ? 
2SA.3_1.8	Ba mofõnoe sibai Gabineri ba wanofoe Esebaʼali andrõ, ba imane: Hadia, asoe mado Joeda ndraʼo? Oehachõsi tõdõ ngaʼõtõ namaoe Saoelo maʼõchṍ, fabaja si fatalifoesõ chõra ba si fahoewoe chõra, ba lõ mõiʼõ ba danga Dawido oebeʼe — ba õtegoedo maʼõchṍ, bõrõ ndra alawe! 
2SA.3_1.9	Jamoelaoe chõ Gabineri Lowalangi — hadia nifaboeʼoe Jehowa chõ Dawido, ba jaʼodo zamaloea: 
2SA.3_1.10	Oeheta ba ngaʼõtõ Zaoelo waʼarazo ba oefedadao dadaoma waʼasalaw̃a chõ Dawido, faʼasalaw̃a ba Ndraono Gizeraëli ba ba mado Joeda, iʼotarai Dano, noemalõ ba Mbereseba. 
2SA.3_1.11	Ba tebai itema li Gabineri Esebaʼali, samboea li lõʼõ, faʼataʼoenia ia. 
2SA.3_1.12	Ba ifatenge zinenge Abineri chõ Dawido, ba Heberona, imane: Ha niha zochõ tanõ? Datalaoe fawoeʼoe li ba oetoloʼõ, enaʼõ laʼoʼõ chõoe Iraono Gizeraëli fefoe õbeʼe. 
2SA.3_1.13	Ba imane Dawido: Laoe, talaoe fawoeʼoe li, ba sambalõ niw̃aʼõgoe chõoe: lõ faʼila bawa ndraʼoegõ chõgoe, na lõ õʼohe Michala andrõ, ono Zaoelo, na mõiʼõ chõgoe. 
2SA.3_1.14	Ba ifatenge zinenge Dawido chõ Esebaʼali, ono Zaoelo, imane chõnia: Faʼoheʼõ chõgoe woʼomogoe Michala, nibeʼegoe bõwõ botolõ Ndrawa Wilisiti andrõ, si otoe! 
2SA.3_1.15	Ba ifatenga Esebaʼali, ifadõniʼõ chõ woʼomonia Falatiëli, ono Laʼisi. 
2SA.3_1.16	Ba fao chõnia woʼomonia, iʼoʼõ, megeʼege manõ, iroegi Mbahoerimi. Ba imane chõnia Abineri: Laboeʼõgõ, foeliʼõ! Ba ifoeli ia.
2SA.3_1.17	III. 
2SA.3_1.18	ba mifaloea iadaʼe, noa sa imane Jehowa ba chõ Dawido andrõ: Tanga genonigoe Dawido andrõ oefake dania, ba wangefaʼõ banoeagoe Iraono Gizeraëli ba danga Ndrawa Wilisiti ba ba danga nemalira fefoe. 
2SA.3_1.19	Ba si manõ gõi hoehoeo Gabineri ba mado Mbenijami, ba mõi ia na gõi ba wangombacha chõ Dawido ba Heberona he wisa dõdõ Ndraono Gizeraëli ba tõdõ mado Mbenijami maʼafefoe. 
2SA.3_1.20	Ba me laroegi Dawido ba Heberona Abineri ba awõnia andrõ si 20, ba ifodiwo Gabineri ba awõnia andrõ Dawido. 
2SA.3_1.21	Ba imane Abineri chõ Dawido: Damõido, ba wangowoeloi chõ razo sochõ jaʼo Iraono Gizeraëli fefoe, enaʼõ fawoeʼoe li ami — ba hana na razo ndraʼoegõ, heza ndrege zomasiʼõ. Ba ifofanõ Gabineri Dawido, ba mofanõ ia lõ hadia ia. 
2SA.3_1.22	Ba hiza, ba so zabõlõ andrõ chõ Dawido, awõ Joabi, laʼotarai manoewõ, ba no eboea gahoeloea, ba lõʼõ saʼae Abineri chõ Dawido ba Heberona; noa sa ifofanõ lõ hadia ia. 
2SA.3_1.23	Ba me so Joabi, awõ zabõlõ andrõ fefoe, si no fao chõnia, ba laʼombachaʼõ chõ Joabi, lamane: No mõi chõ razo Gabineri andrõ, ono Neri, ba no ifoeli ifofanõ lõ hadia ia. 
2SA.3_1.24	Ba mõi chõ razo Joabi imane: Hadia nilaoemõ andrõ! Hiza, no mõi chõoe Gabineri: ba hana sa wa õfoeli õfofanõ ia? 
2SA.3_1.25	Hadia, lõ aboto ba dõdõoe, wa ba wolimo jaʼoegõ mõi Gabineri andrõ, ono Neri, ba ba wamaoeze fofanõoe ba fangawoelioe ba hadia ia fefoe nilaoemõ andrõ? 
2SA.3_1.26	Ba me no irõi Dawido Joabi ba ifatenge zinenge, soloʼõ Abineri ba solohe mangawoeli jaʼia, moroi ba Mbori Hasira; ba lõʼõ sa nirongo Dawido. 
2SA.3_1.27	Ba me iroegi Heberona Abineri, ba isõbi ia ba zi lõ niha Joabi, ba zinga, barõ mbawa gõli, enaʼõ fahoehoeo ia chõnia ba zi ha jaʼira, ba itaroeʼõ ba daloenia ziʼõli, ba mate ia, balõ ndro nachi Joʼabi Azaheli. 
2SA.3_1.28	Ba me irongo dania daʼõ Dawido, ba imane: Jaʼodo ba faʼarazogoe, ba no si lõ horõ ba ndro Gabineri andrõ, ono Neri, chõ Jehowa, iroegi zi lõ aetoe. 
2SA.3_1.29	Jatohare ba hoeloe Joabi ba ba hoeloe ngaʼõtõ namania fefoe, ba bõi ja mamalõmalõ ba zi samba omo ndra Joabi zi so sonana ba booe aoeri, awõ niha saniʼoniʼo, ba si mate ba mbawa ziʼõli ba sambõ balazo! 
2SA.3_1.30	Ba bõrõ wa laboenoe mege Gabineri andrõ Joabi ba achinia Abizaʼi, ba me no iboenoe nachira Azaheli, ba wasõndrata no, ba Gibeona.
2SA.3_1.31	IV. 
2SA.3_1.32	ba Heberona, ba megeʼege sibai Dawido, iʼotahõgõ lewatõ Gabineri, ba megeʼege gõi zato. 
2SA.3_1.33	Ba ilaoe wanoenõ andre chõ Gabineri razo, imane: ”Hadia, faʼamate zeboea horõ waʼamate Gabineri andrõ? 
2SA.3_1.34	Lõʼõ sa moebõbõ dangaoe, ba lõ moerate gaheoe. Faʼamateoe andrõ, ba no faʼamate ba danga zi lõ sõchi.” Ba tedooe na wangeʼesi zato jaʼia. 
2SA.3_1.35	Ba fatoea lõ bongi na, ba so zato, ba wamarooe Dawido, enaʼõ iʼā gõnia. Ba fahõloe Dawido, imane: Jamoelaoe chõgoe Lowalangi, na oeʼā roti, ba ma hadia ia, irege aechoe loeo dania! 
2SA.3_1.36	Ba me larongo daʼõ sato, ba omasi ira. Fefoe hadia ia nilaoe razo, ba omasi zato. 
2SA.3_1.37	Ba aboto ba dõdõ zato, ba dõdõ Ndraono Gizeraëli fefoe, me loeo daʼõ, wa tenga moroi chõ razo wamoenoe Gabineri andrõ, ono Neri. 
2SA.3_1.38	Ba imane gõi razo ba nawõnia: Hadia, lõ aboto ba dõdõmi, wa no salaw̃a ba seboea Ndraono Gizeraëli zi mate maʼõchṍ? 
2SA.3_1.39	Jaʼodo andre maʼõchṍ, ba no samomó, he w̃aʼae no moebajoini razo ndraʼodo, ba jaʼira andrõ, Iraono Zeroeja, ba no sabõlõ moroi chõgoe. Jamoesoeloni Jehowa awõnia si lõ sõchi zi lõ sõchi andrõ nilaoe zamõsana.
2SA.4_1.1	I. 
2SA.4_1.2	Ba daroea genoni Esebaʼali, ono Zaoelo, solohe sanoewõ, tõi zi samõsa, ba Baʼana, ba tõi zi samõsa, ba Rechabi, ono Rimono, banoea Mbeʼeroti, mado Mbenijami; noa sa moebeʼe banoea mado Mbenijami gõi Mbeʼeroti andrõ. 
2SA.4_1.3	Ba no moloi mbanoea Mbeʼeroti, no lasaw̃a Gitaʼi ba ba daʼõ laʼiagõ si fatewoe gana, iroegi maʼõchṍ andre. 
2SA.4_1.4	Ba so nono Jonata, ono Zaoelo, ono somboejoemboejoe ahe maʼadoea: melima fache ia mege, me larongo doeria ndra Saoelo Jonata andrõ, moroi ba Jezereʼeli. Ba itoejoe ia sangai jaʼia, ira alawe, ba moloi; ba ba woelõisa andrõ, ba ahele ia ba dangania, ba fabesoe gahe; ba tõinia, ba Meribaʼali. 
2SA.4_1.5	Ba maoso ndraono Rimono andrõ, banoea Mbeʼeroti, Rechabi ba Baʼana, lasaw̃a nomo Esebaʼali, me hino waʼaoechoe zino, me no ilaoe mõrõ, me no aefa laloeo. 
2SA.4_1.6	Ba sanaro ba mbawandroehõ nomo, ira alawe, ba no alaoe hõrõ, ba wanafi fache, no mõrõ. Ba lakoemokoemo ira Rechabi ba achinia Baʼana, lasaw̃a jomo, 
2SA.4_1.7	ba laboenoe Esebaʼali, si no mõrõ si bacha, ba gasonia, ba laʼew̃a mbagi. Ba lahalõ hõgõ, ba mofanõ, latõrõ zaloʼo andrõ, sara wongi manõ, 
2SA.4_1.8	ba laʼohe chõ Dawido, ba Heberona, hõgõ Esebaʼali, ba lamane chõ razo: Jaʼe chõoe hõgõ Esebaʼali andrõ, ono nemalioe, Saoelo, sangaloei famoenoe jaʼoegõ mege; noa sa ilaoe mbalõ zochõ jaʼo, razo, Jehowa, maʼõchṍ, chõ Zaoelo ba ba ngaʼõtõnia.
2SA.4_1.9	II. 
2SA.4_1.10	Sangombacha chõgoe no: No mate Zaoelo, sangoemaʼõ tõdõnia sangombacha toeria zalõfõ ia, ba no oefaraʼoeʼõ ba Zikelagi ba no oefaboenoeʼõ, wameʼe loeo wangombacha andrõ chõnia. 
2SA.4_1.11	Ba na so aʼi niha si lõ sõchi, samoenoe satoelõ jomo chõnia, ba gasonia — ba hadia, lõ oesoegi ami ba ndronia andrõ, ba hadia, lõ oehori ami ba danõ? 
2SA.4_1.12	Ba ibeʼe li ba nawõnia Dawido, ba laʼõʼõtõ tooe ira, laʼew̃a danga fabaja ahe, ba lataw̃i ira ba zinga mbaw̃a nidanõ ba Heberona. Ba hõgõ Esebaʼali andrõ, ba lahalõ, ba lakoʼo ba lewatõ Gabineri, ba Heberona.
2SA.5_1.1	I. 
2SA.5_1.2	No ara ae, me razoma na Zaoelo, ba no jaʼoegõ saʼae zolohe Iraono Gizeraëli ba wasoewõta ba solohe mangawoeli jaʼira. Ba noa na ifaboeʼoe chõoe Jehowa, mangoemaʼõ: Jaʼoegõ dania zokoebaloi banoeagoe Iraono Gizeraëli ba razora ndraʼoegõ! 
2SA.5_1.3	Ba laʼondrasi razo ba Heberona satoea Ndraono Gizeraëli fefoe, ba fawoeʼoe li ira razo, Dawido, ba daʼõ, ba Heberona, fõna Jehowa, ba labajoini razo Ndraono Gizeraëli Dawido. 
2SA.5_1.4	Tõloe ngafoeloe fache Dawido, me tobali razo ia; ba õfa woeloe fache waʼara razo ia. 
2SA.5_1.5	Ba Heberona, ba mewitoe fache a matonga razo ia ba mado Joeda, ba ba Jeroezalema, ba tõloe ngafoeloe a tõloe fache, ba Ndraono Gizeraëli ba ba mado Joeda, fefoe.
2SA.5_1.6	II. 
2SA.5_1.7	Ba atoeʼa Dawido ba hati Siona andrõ, jaʼia mbanoea Dawido andrõ. 
2SA.5_1.8	Me loeo daʼõ, ba imane Dawido: Ha niha zameʼe teʼala Ndraono Jeboesi ba saoeʼa andrõ ba somboejoemboejoe tõla andrõ, si fatioe tõdõ Dawido [ba tabeʼe hõgõ ba koemandra ia]. Andrõ wa lawaʼõ: ”Lõ mõi jomo niha saoeʼa ba somboejoemboejoe tõla.” 
2SA.5_1.9	Ba iʼiagõ hati andrõ Dawido ba ibeʼe tõinia mbanoea Dawido. Ba iʼaroʼõ na Dawido, fasoei, iʼotarai Milo andrõ, ba noemalõ mijomo. 
2SA.5_1.10	Ba itoegoe tedooe waʼabõlõ Dawido, itolo ia Jehowa, Lowalangi ngahõnõ. 
2SA.5_1.11	Ba ifatenge zinenge chõ Dawido Hiramo, razo Diro, ifaʼoheʼõ geoe, eresi, ba fao doeka, sotomo, ba sanoto kara, ba wangotomosi gõdo chõ Dawido. 
2SA.5_1.12	Ba aboto ba dõdõ Dawido, wa no iʼaroʼõ ia razo Ndraono Gizeraëli Jehowa, awõ wa no iʼeboeaʼõ waʼasalaw̃ania, bõrõ mbanoeania andrõ, Iraono Gizeraëli. 
2SA.5_1.13	Ba ba Jeroezalema, ba itohoegõ na Dawido wangai ira alawe, donga ba dõi õsa, ba si ndroehoe ndronga õsa, me no aheta ia ba Heberona, ba toemboetoemboe na chõnia ndraono, ono matoea ba ono alawe. 
2SA.5_1.14	Ba tõi zi toemboe chõnia ba Jeroezalema, ba Samoea ba Sobaba ba Natano ba Selomo, 
2SA.5_1.15	ba Jibihari ba Elizoea ba Nefegi ba Jafia, 
2SA.5_1.16	ba Elizama ba Beliada ba Elifeleti.
2SA.5_1.17	III. 
2SA.5_1.18	Be me no laroegi danõ Dawa Wilisiti, me no tebato ira ba ndraso ba Refaʼi, 
2SA.5_1.19	ba isofoe chõ Jehowa Dawido, imane: Hadia, oefaondragõ mijaw̃a Ndrawa Wilisiti? Hadia, õbeʼe ba dangagoe ira? Ba imane Jehowa chõ Dawido: Aeʼe, lõ zi lõ oebeʼe ba dangaoe Ndrawa Wilisiti. 
2SA.5_1.20	Ba iroegi Mbaʼali Werasi Dawido. Ba me no ilaoe chõra ba daʼõ Dawido, ba imane: No ifabali fõnagoe nemaligoe Jehowa, si mane na ihanigõ hadia ia idanõ; andrõ wa labeʼe tõi naha andrõ Mbaʼali Werasi. 
2SA.5_1.21	Ba larõi foeri ba daʼõ nadoera, ba lahalõ ira Dawido. 
2SA.5_1.22	Ba mangawoeli zamoeza tõ Ndrawa Wilisiti ba lahawoei ndraso andrõ ba Refaʼi. 
2SA.5_1.23	Ba me isofoe chõ Jehowa Dawido, ba imane chõnia: Bõi faondragõ ira mijaw̃a, fasoei ira moroi foeri ba õʼotarai mbõrõ keretaoe andrõ wolaoe chõra. 
2SA.5_1.24	Ba na õrongo roeroe zanõrõ ba hogoe geretaoe andrõ, ba laboe, noa sa mowaõwaõ fõnaoe Jehowa, ba daʼõ, ba wolaoe ba Ndrawa Wilisiti, ba zanoewõ andrõ. 
2SA.5_1.25	Ba iʼoʼõ Dawido niw̃aʼõ Jehowa chõnia, ba teʼala Ndrawa Wilisiti ibeʼe, iʼotarai Gibeona, iroegi misa Gezeri.
2SA.6_1.1	I. 
2SA.6_1.2	Ba maoso Dawido, awõ niha andrõ fefoe, si fao chõnia, lasaw̃a Mbaʼali ba mado Joeda, ba wangai mijaw̃a moroi ba daʼõ daw̃ola Lowalangi andrõ, nibeʼe bõrõ dõi tõi Jehowa ngahõnõ andrõ, sidadao jaw̃a Keroebi. 
2SA.6_1.3	Ba lahareʼõ ba goereta si bohooe dawõla Lowalangi andrõ, laheta ba nomo Gabinadabi andrõ, ba hili; ba ono Gabinadabi, Oesa ba Ahio, zolohe koereta. 
2SA.6_1.4	Ba ngai dawõla Lowalangi iʼiagõ Oesa, ba sowaõwaõ fõna dawõla Gahio. 
2SA.6_1.5	Ba Dawido ba maʼoewoe Gizeraëli fefoe, ba molaja fõna Jehowa, aʼoi dõlara, ba manoenõ, lalaoe kezafi ba dandri ba rebana ba labõzi waritia ba aramba. 
2SA.6_1.6	Ba me laroegi golajama mbasitõ chõ Nachono, ba iraʼoe dawõla Lowalangi Oesa, iʼohe, me laholeʼõ ira saw̃i andrõ. 
2SA.6_1.7	Ba mofõnoe sibai Jehowa chõ Oesa ba ibõzi ia Lowalangi ba daʼõ, me no iraʼoe dawõla, tobali ba daʼõ mate ia, ba ngai dawõla Lowalangi. 
2SA.6_1.8	Ba lõ sõchisõchi dõdõ Dawido, me no iraʼoe manõ Oesa andrõ Jehowa, ba labeʼe saʼae tõi naha andrõ Weresi Oesa [Fondraʼoe Oesa], iroegi maʼõchṍ andre. 
2SA.6_1.9	Ba ataʼoe Dawido Jehowa, me loeo daʼõ, ba imane: He lawisa wolohe chõgoe dawõla Jehowa andrõ? 
2SA.6_1.10	Ba anoezoe saʼae dõdõ Dawido, iʼohe mijaw̃a chõnia ba mbanoea Dawido andrõ dawõla Jehowa, ba ifabeʼeʼõ jomo chõ Gobedi-Edomo, banoea Gata. 
2SA.6_1.11	Ba tõloe waw̃a dawõla Jehowa ba nomo Gobedi-Edomo, banoea Gata. Ba ifahowoeʼõ Gobedi-Edomo andrõ ba soroijomonia fefoe Jehowa.
2SA.6_1.12	II. 
2SA.6_1.13	ba owoeawoea dõdõra, ba mameʼemeʼe soemange ia ba daʼõ. Ha õnõ mbeka laʼofanõi sangosaʼõ tawõla Jehowa, ba sara nono zaw̃i seboeaboea ba sara nono zaw̃i niboela ibeʼe soemange. 
2SA.6_1.14	Ba molaja Dawido fõna Jehowa, aʼoi dõlania; ba no mobaroe baroe ba doto tarafali Dawido. 
2SA.6_1.15	Ba laʼohe mijaw̃a dawõla Jehowa ira Dawido ba maʼoewoe Gizeraëli fefoe, no owoeawoea dõdõra ba laforege lalaoe dorofe. 
2SA.6_1.16	Ba me laʼohe mijomo ba mbanoea Dawido dawõla Jehowa, ba ifaigi Michala, ono Zaoelo, ba zandrela. Ba me iʼila razo, Dawido, me ifanoka ia fõna Jehowa ba me molaja, ba anoezoe dõdõnia ia.
2SA.6_1.17	Ba laʼohe mijomo dawõla Jehowa ba labeʼe ba nahania, baose andrõ, nilaoe Dawido nahania; ba mameʼe soemange Dawido fõna Jehowa, soemange nitoenoe ba soemange fangorifi. 
2SA.6_1.18	Ba me no iʼoʼozoei Dawido wameʼe soemange andrõ nitoenoe ba fangorifi, ba ifahowoeʼõ niha sato, ba dõi Jehowa ngahõnõ; 
2SA.6_1.19	ba ifaosa koee, ba niha satoe, ba Ndraono Gizeraëli fefoe, ha waʼato ira, he ira matoea, ba he ira alawe, sagõrõ koee roti ba samba botoboto agoe ba sagorõ koee nifaroeka boea nagoe zamõsa. Ba mofanõ niha sato, isaw̃a chõra zamõsaná. 
2SA.6_1.20	Ba me mangawoeli jomo Dawido, ba wamaigi soroijomonia, ba ifaondragõ ia Michala, ono Zaoelo, imane chõnia: Waʼamoadoe nilaoe razo Ndraono Gizeraëli maʼõchṍ, me no iheta noechania maʼõchṍ, ba zanehe nono alawe, sawoejoe mbanoeania, si mane na iheta noechania niha si lõ ngaroro! 
2SA.6_1.21	Ba imane Dawido chõ Michala: Fõna Jehowa molaja ndraʼo, Jehowa sanoejoe jaʼo, fõna namaoe ba fõna ngaʼõtõnia fefoe, ba wamataro razo jaʼodo, razo mbanoea Jehowa, Iraono Gizeraëli, ba fõna Jehowa edõna famaimai ndraʼo. 
2SA.6_1.22	Edõnado ideʼide na, moroi andrõ, edõnado tooe sodo oew̃aʼõ. Ba ba nono alawe andrõ, sawoejoe andrõ, niw̃aʼõoe, ba enaʼõ na jaʼira zamosoemange jaʼo. 
2SA.6_1.23	Ba Michala andrõ, ono Zaoelo, ba si lõ ono, iroegi waʼamatenia.
2SA.7_1.1	I. 
2SA.7_1.2	fasoei manõ — ba imane razo chõ zamaʼeleʼõ andrõ, Natano: Hiza sa, ba nomo eresi so ndraʼo, ba nahia dawõla Lowalangi andrõ, ba ose toefo! 
2SA.7_1.3	Ba imane Natano chõ razo: Ba faoso, ba laoe hadia zi so ba dõdõoe; itoloʼõ sa Jehowa.
2SA.7_1.4	II. 
2SA.7_1.5	Ae chõ genonigoe Dawido, ba õmane chõnia: Daʼõ niw̃aʼõ Jehowa: Hadia, chõgoe õlaoe nomo, nahiagoe? 
2SA.7_1.6	Ba lõʼõ sa oerai oeʼonahia nomo, iʼotarai me oeheta ba danõ Miseraji Ndraono Gizeraëli, iroegi maʼõchṍ andre — barõ nose toefo saʼae oetõrõi danõ. 
2SA.7_1.7	Gõtõ me oetõrõi danõ, ba Ndraono Gizeraëli, hadia, no oerai oew̃aʼõ zamboea li ba zangoehoekoe Iraono Gizeraëli, ha niha ia, ba niw̃aʼõgoe wokoebaloi banoeagoe andrõ, Iraono Gizeraëli, wangoemaʼõ: Hana wa lõ milaoe chõgoe gõdo eresi? 
2SA.7_1.8	Ba õmane dania chõ genonigoe Dawido: Daʼõ niw̃aʼõ Jehowa ngahõnõ: No oehalõ ndraʼoegõ, me koebalo mbiribiri ndraʼoegõ, enaʼõ razo mbanoeagoe Iraono Gizeraëli ndraʼoegõ, 
2SA.7_1.9	no oetoloʼõ ba ngawalõ hadia ia fefoe, nilaoemõ andrõ, ba no oehori fõnaoe nemalioe fefoe, ba no oeʼasogõ chõoe dõi, si falaw̃alaw̃a ba dõi wondrege zeboea ba goeli danõ, 
2SA.7_1.10	ba oefonaha mbanoeagoe Iraono Gizeraëli, ba oetanõ ba daʼõ, enaʼõ laʼiagõ daʼõ ba enaʼõ lõʼõ saʼae ataʼoe ira, ba enaʼõ lõʼõ saʼae lafakao ira niha si lõ sõchi, si mane mege, 
2SA.7_1.11	iʼotarai me oefataro zangoehoekoe andrõ, ba mbanoeagoe Iraono Gizeraëli, ba sahono ira oebeʼe, oetimba nemalira fefoe, tobali iʼombachaʼõ chõoe Jehowa, wa jaʼia zolaoe omo chõoe. 
2SA.7_1.14	Amania ndraʼo ba onogoe ia. Ba na mosala ia, ba bõzibõzi ba niha oehalõ fanegoenia, famõzi ba niha oebeʼe fotoe. 
2SA.7_1.15	ba faʼahachõ dõdõgoe andrõ, ba lõ oebõda chõnia, tenga si mane famõdagoe jaʼia chõ razo andrõ, fõnaoe. 
2SA.7_1.16	Si lõ teboelõ fõnagoe ngaʼõtõoe razo, iroegi zi lõ aetoe: dadaomamõ andrõ, ba si lõ awoeʼa, gõtõgõtõ waʼara! 
2SA.7_1.17	III. 
2SA.7_1.18	Ba mõi baose Dawido, moedadao ia fõna Jehowa, ba imane: He Soʼaja, Jehowa! Ha niha ndraʼodo, ba ha niha zoroijomogoe fefoe, wa no õtolodo, iroegi daʼe? 
2SA.7_1.19	Ba lõʼõ na sa ahono dõdõoe ba daʼõ, jaʼoegõ Soʼaja, Jehowa, noa na gõi õfaboeʼoe limõ ba ngaʼõtõ zawoejoemõ, si ogõtõʼõ dania, ba famahaõ niha daʼõ, jaʼoegõ Soʼaja, Jehowa. 
2SA.7_1.20	Ba hadia na niw̃aʼõ Dawido chõoe? Noa sa aboto ba dõdõoe zawoejoemõ andre, jaʼoegõ Soʼaja, Jehowa! 
2SA.7_1.21	Bõrõ zawoejoemõ andre ba dali dõdõoe ba wolaoemõ daʼõ, wa no õfarongogõ chõ zawoejoemõ andre zi sõchi siʼai andrõ, fefoe. 
2SA.7_1.22	Andrõ wa sabõlõ ndraʼoegõ, jaʼoegõ Soʼaja, Jehowa; lõʼõ sa si fagõlõgõlõ chõoe ba lõ Lowalangi, baerooe, dali nirongoma tõgi dalingama. 
2SA.7_1.23	Ba heza so ba goeli danõ soi niha, si fagõlõgõlõ ba mbanoeaoe Iraono Gizeraëli, si no mõi Lowalangi ba wangõhõli jaʼia banoeania, ba ba wangeboea tõinia, ba ba wamatõrõ chõra seboea andrõ, ba sataʼoe ita, wanimba soi bõʼõ, fabaja Lowalangira, fõna mbanoeania andrõ? 
2SA.7_1.24	Ba no õhonogõi banoeaoe mbanoeamõ Iraono Gizeraëli, si lõ teboelõ dania, gõtõgõtõ waʼara, ba no tobali Lowalangira ndraʼoegõ, jaʼoegõ Jehowa. 
2SA.7_1.25	Ba ijaʼe, jaʼoegõ Soʼaja, Jehowa, ba fatõrõ gamaboeʼoela limõ andrõ, nifoboeʼoemõ ba chõ zawoejoemõ andre ba ba ngaʼõtõnia, bõi boelõʼõ, gõtõgõtõ waʼara, tõrõ niw̃aʼõoe andrõ! 
2SA.7_1.26	Ba si lõ teboelõ dania waʼeboea dõimõ, gõtõgõtõ waʼara; Jehowa ngahõna, Lowalangi Ndraono Gizeraëli dõimõ — ba si lõ teboelõ fõnaoe dania ngaʼõtõ zawoejoemõ Dawido. 
2SA.7_1.27	Noa sa õmane, jaʼoegõ Jehowa ngahõnõ, Lowalangi Ndraono Gizeraëli, no õmane chõ zawoejoemõ andre: Jaʼodo zolaoe omo chõoe. Andrõ wa isõndra tõdõnia sawoejoemõ andre wangandrõ andre chõoe. 
2SA.7_1.28	Ba laoe, jaʼoegõ Soʼaja, Jehowa, Lowalangi ndraʼoegõ ba no si ndroehoe daroma limõ andrõ: me no õfaboeʼoe zi sõchi andrõ chõ zawoejoemõ andre, 
2SA.7_1.29	ba enaʼõ na õfahowoeʼõ ngaʼõtõ zawoejoemõ, enaʼõ bõi teboelõ fõnaoe, iroegi zi lõ aetoe! Noa sa moehede ndraʼoegõ, jaʼoegõ Soʼaja, Jehowa, ba ba wamahowoeʼõmõ andrõ, ba nifahowoeʼõ ngaʼõtõ zawoejoemõ andre, iroegi zi lõ aetoe!
2SA.8_1.1	I. 
2SA.8_1.2	Ba ilaoe gõi ba Ndraono Moabi ba isoeʼa ira sinali, ifaʼoli tooe ba danõ, nifamaʼoli dasa, ba doeadoea ndrohoe sinali niboenoe ba sandrosandrohoe niʼorifi. Ba tobali barõ mbawa Dawido Ndraono Moabi, sameʼemeʼe beo. 
2SA.8_1.3	Ba isoewõ na gõi razo Zoba, Hadadezeri, ono Rehobo, Dawido, ba lala, me mõi ia mamadõni tanõ ba ndraso Warati. 
2SA.8_1.4	1700 zi fakoedo ba 20,000 zi lõ koedo ifaraʼoeʼõ Dawido, banoeara andrõ, ba ba koedo, ba ahori ifaʼew̃aʼõ gõloeʼõloe, ha 100 ngaʼeoe isaigõ. 
2SA.8_1.5	Ba me so Ndrawa Garamo, banoea Ndramaseko, ba wanolo Hadadezeri andrõ, razo Zoba, ba 22,000 iboenoe Dawido Dawa Garamo. 
2SA.8_1.6	Ba ifataro goemandroe Dawido ba danõ Garamo, si tefasoei Damaseko, ba tobali barõ mbawa Dawido Ndrawa Garamo, sameʼemeʼe beo ira. Tobali abõlõ Dawido, fefoe gofoe heza iroegi, ibeʼe Jehowa. 
2SA.8_1.7	Ba ihalõ gõi chõnia Dawido mbaloese anaʼa andrõ, baloese genoni Hadadezeri andrõ, ba iʼohe ba Jeroezalema. 
2SA.8_1.8	Ba eboea sibai zahoeloe razo, Dawido, tõla garamba ba mbanoea Hadadezeri andrõ, ba Deba ba ba Mberotaʼi. 
2SA.8_1.9	Ba me irongo Toʼoe, razo Hamata, no teʼala zabõlõ andrõ chõ Hadadezeri, fefoe, ibeʼe Dawido, 
2SA.8_1.10	ba ifatenge chõ razo Dawido nononia Hadoramo Toʼoe andrõ, ba wangowai jaʼia, ba ba wamahowoeʼõ jaʼia ba wanoewõnia Hadadezeri andrõ, si no abõlõ ia — noa sa fasoewõ ira gõi fõna, Doʼoe Hadadezeri — ifaʼoheʼõ chõnia gamagama anaʼa ba firõ ba tõla. 
2SA.8_1.11	Ba daʼõ gõi, ba iʼamoniʼõ chõ Jehowa Dawido, awõ wirõ andrõ, ba awõ ganaʼa, niʼamoniʼõnia, nihalõnia ba niha andrõ fefoe, nibeʼenia barõ mbawania: 
2SA.8_1.12	ba Ndraono Gedomo ba ba Ndraono Moabi ba ba Ndraono Gamoni ba ba Ndrawa Wilisiti ba ba Ndraono Gamaleki, awõ gahoeloeania andrõ chõ Hadadezeri, ono Rehobo, razo Zoba. 
2SA.8_1.13	Ba eboea dõinia ibeʼe Dawido, ba me no mangawoeli ia, me no teʼala Ndrawa Garamo ibeʼe, ba ilaoe ba Ndraono Gedomo ba ndraʼso nasio, 18,000 zi mate. 
2SA.8_1.14	Ba ifataro goemandroe ba danõ Ndraono Gedomo, ba danõra maʼasagõrõ, tobali barõ mbawa Dawido Ndraono Gedomo maʼafefoe. Ba abõlõ Dawido ibeʼe Jehowa, fefoe gofoe heza iroegi. 
2SA.8_1.15	II. 
2SA.8_1.16	Ba koemandra zabõlõ, ba Jaobi andrõ, ono Zeroeja, ba anofoela, ba Josafati, ono Gahiloedi. 
2SA.8_1.17	Ba ere, ba Sadoki, ono Gahitoebi, ba Abiataro, ono Gahimelechi; ba Seraja, ba doeroetoeli. 
2SA.8_1.18	Ba hõgõ wazoeri, ba Benaja, ono Jehojada. Ba iraono Dawido, ba ere gõi. 
2SA.9_1.2	Ba so na genoni Zaoelo, Siba dõinia, daʼõ lafakaoniʼõ chõ Dawido. Ba imane chõnia razo: Hadia, Siba dõimõ? Ba imane: Sawoejoemõ. 
2SA.9_1.3	Ba imane razo: Hadia, lõ si tosai ngaʼõtõ Zaoelo, enaʼõ oehachõsi tõdõ ia faʼahachõ dõdõ Lowalangi? Ba imane Siba chõ razo: So na nono Jonata somboejoemboejoe ahe. 
2SA.9_1.4	Ba imane chõnia razo: Heza so ia? Ba imane Siba chõ razo: Jomo chõ Machiro andrõ, ono Gamiëli, ba Lodebara. 
2SA.9_1.5	Ba ifatenge razo, Dawido, ifahalõʼõ ba Lodebara, jomo chõ Machiro andrõ, ono Gamiëli. 
2SA.9_1.6	Ba me iroegi Dawido Meribaʼali andrõ, ono Jonata, maʼoewoe Zaoelo, ba ifalõgoe tooe ia, mangaloeloe. Ba imane Dawido: He Meribaʼali! Ba imane: Jaʼodo, sawoejoemõ. 
2SA.9_1.7	Ba imane chõnia Dawido. Bõi boesi dõdõoe, oehachõsi tõdõ saʼae ndraʼoegõ, bõrõ namaoe, Jonata, ba oefoeli chõoe mbenoea doeaoe Saoelo, fefoe, ba jaʼoegõ, ba chõgoe mangamangaʼõ, ero maʼṍchõ. 
2SA.9_1.8	Ba mangaloeloe Meribaʼali, ba imane: Ha niha zawoejoemõ andre, wa no so ba dõdõoe nasoe si mate, jaʼodo andre. 
2SA.9_1.9	Ba hoemede razo chõ Ziba andrõ, enoni Zaoelo, imane chõnia: Benoea zi samba omo ndra Saoelo, ba oebeʼe chõ nono zochõ jaʼoegõ mege, 
2SA.9_1.10	ba jaʼoegõ zangahalõ chõnia ba iraonooe ba sawoejoemõ ba õbasi chõnia, enaʼõ isõndra mbalazo ono zochõ jaʼoegõ, õnia; ba Meribaʼali, ono zochõ jaʼoegõ mege, ba chõgoe mangamanga, ero maʼṍchõ. Ba no 15 ndraono Ziba andrõ, ono matoea, ba 20 zawoejoe. 
2SA.9_1.11	Ba imane Siba chõ razo: Dali niw̃aʼõ zochõ jaʼo, razo, chõ zawoejoenia, iʼoʼõ sibai sawoejoemõ andre. Ba chõ Dawido mangamanga Meribaʼali, si mane ono razo. 
2SA.9_1.12	Ba so nono Meribaʼali, ono matoea, Micha dõi. Ba dozi si so jomo chõ Ziba, ba no sawoejoe Meribaʼali. 
2SA.9_1.13	Ba ba Jeroezalema sosó Meribaʼali, me chõ razo mangamanga ia, ero maʼṍchõ. Ba no somboejoemboejoe ahe ia, ahenia maʼadoea. 
2SA.10_1.1	I. 
2SA.10_1.2	Ba imane Dawido: Da oeʼoromaʼõ waʼeboea dõdõgoe chõ Hanoeno andrõ, ono Nahasi, si mane faʼeboea dõdõ namania mege chõgoe. Ba ifatenge chõnia Dawido, enaʼõ larara dõdõ Hanoeno enoni Dawido andrõ, ba chõ namania. Ba me laroegi danõ Ndraono Gamoni sinenge Dawido, 
2SA.10_1.3	ba lamane satoea Ndraono Gamoni chõ razora Hanoeno: Hadia, fadoehoe dõdõoe, wa soemange namaoe chõ Dawido wamatengenia chõoe sondrara tõdõoe? Faja na tenga ba wamaoeze banoea ifatenge chõoe genoninia Dawido, ba wamaoeze oea ba ba wanoedoegõ dania. 
2SA.10_1.4	Ba ifaraʼoeʼõ zinenge Dawido Hanoeno, tambai ifatõwõʼõ gambira ba baroera, ba lafaloʼõ irege ba daroʼõ, ba ifatenge mangawoeli ira. 
2SA.10_1.5	Ba me teʼombachaʼõ daʼõ chõ Dawido, ba ifatenge zamaondragõ jaʼira — noa sa moeʼoʼaja sibai ira — imane chõra Dawido: Miʼiagõ Jericho, irege ifoeli anaoe gambimi, ba awena dania mifoeli ami.
2SA.10_1.6	II. 
2SA.10_1.7	Ba me irongo daʼõ Dawido, ba ifatenge Joabi, awõ zabõlõ fefoe, saradadoe andrõ. 
2SA.10_1.8	Ba so moroi jomo Ndraono Gamoni, laʼangenoligõ ira fõnafõna mbawa gõli mbanoea, ba Dawa Garamo no mege, banoea Zoba ba banoea Rehobo ba banoea Gisitoba ba banoea Maʼacha, ba baero ba mbenoea laʼiagõ. 
2SA.10_1.9	Ba me iʼila Joabi, faoma dania lalaoe chõnia, he moroi fõna, ba he moroi foeri, ba itoejoe zabõlõ ba nono matoea Ndraono Gizeraëli fefoe, ba iʼohe, ba wamaondragõ Dawa Garamo andrõ. 
2SA.10_1.10	Ba si tosai, sato, ba ibeʼe niʼohe nachinia Abizaʼi, ba wolaoe ba Ndraono Gamoni. 
2SA.10_1.11	Ba ibeʼe li ba daʼõ, imane: Na tebai oelaw̃a Ndrawa Garamo, ba mõiʼõ manolo jaʼodo; ba na tebai õlaw̃a Ndraono Gamoni, ba so ndraʼo, ba wanolo jaʼoegõ. 
2SA.10_1.12	Abeʼeʼõ dõdõoe ba enaʼõ faoma abeʼe ita, ba wangorifi banoeada ba banoea Lowalangida andrõ — ba jamoelaoe zomasi ia Jehowa! 
2SA.10_1.13	Ba ifaondragõ Ndrawa Garamo Joabi, ba wolaoe chõra, iʼohe zabõlõ andrõ, si fao chõnia, ba moloi Ndrawa Garamo ibeʼe. 
2SA.10_1.14	Ba me laʼila Iraono Gamoni moloi Ndrawa Garamo andrõ, ba moloi gõi ira fõna Gabizaʼi, lawoewoe ira mijomo ba mbanoea. Ba ibõhõli Ndraono Gamoni Joabi, ifoeli ia ba Jeroezalema. 
2SA.10_1.15	Ba me laʼila Dawa Garamo andrõ, no teʼala ira labeʼe Iraono Gizeraëli, ba laʼowoeloi ira, 
2SA.10_1.16	ba ifatenge Hadadezeri, ifakaoniʼõ Ndrawa Garamo jefo Oifarati. Ba laroegi Helami, ba solohe jaʼira, ba Sobachi, koemandra andrõ chõ Hadadezeri. 
2SA.10_1.17	Ba me teʼombachaʼõ daʼõ chõ Dawido, ba iʼowoeloi Ndraono Gizeraëli fefoe, ba laʼõtõ Joridano ba laroegi Helami. Ba lafaondragõ Dawido Dawa Garamo, fasõndra chõnia. 
2SA.10_1.18	Ba moloi Ndrawa Garamo labeʼe Iraono Gizeraëli, ba laboenoe ira Dawido koedo Ndrawa Garamo, 700, koedo sondrõni koereta, ba 40,000 niha niboenoe; ba mesocho gõi goemandrara Sobachi, labeʼe, ba mate ia ba daʼõ. 
2SA.10_1.19	Ba me laʼila razo andrõ fefoe, si so barõ mbawa Hadadezeri, no teʼala ira labeʼe Iraono Gizeraëli, ba laʼatoelõʼõ ira ba Ndraono Gizeraëli, mõi barõ mbawara, ba ataʼoe saʼae Ndrawa Garamo, latolo na Ndraono Gamoni.
2SA.11_1.1	I. 
2SA.11_1.2	Ba samoeza maʼṍchõ, me tánõ owi, me no maoso Dawido, ba manõrõnõrõ ia ba dete gõdonia; ba iʼila moroi jaw̃a ba dete gõdo andrõ ndra alawe si mondri. Ba no si sõchi siʼai bawa ndra alawe andrõ. 
2SA.11_1.3	Ba ifatenge Dawido, ifasofoeʼõ ha niha ndra alawe andrõ. Ba laʼombachaʼõ chõnia, lamane: Baseba daʼõ, ono Geliami, foʼomo Goeria andrõ, maʼoewoe Cheti. 
2SA.11_1.4	Ba ifatenge zinenge Dawido, ifahalõʼõ. Ba me so ia, ba oroedoe chõnia Dawido, ba ifoeli mondri, iheta chõnia zi raʼiõ andrõ. Ba ifoeli ia chõra. 
2SA.11_1.5	Ba no abeto galawe andrõ. Ba ifatenge chõ Dawido, imane chõnia: No abeto ndraʼodo.
2SA.11_1.6	II. 
2SA.11_1.7	Ba me iroegi jomo chõ Dawido Oeria, ba isofoe chõnia Dawido, na lõ hadia ia chõ Joabi ba he ba zato ba he wisa wasoewõta andrõ. 
2SA.11_1.8	Ba imane na chõnia Dawido: Ae mitooe chõmi ba sasai gaheoe. Ba me mõi tooe Goeria, me irõi gõdo, ba laʼohe chõnia, moroi foerinia, mboeala razo. 
2SA.11_1.9	Ba ilaoe mõrõ Oeria, ba zinga mbawandroehõ ba gõdo, awõ genoni zochõ jaʼia fefoe, lõ mõi ia mitooe chõra. 
2SA.11_1.10	Ba me lamane chõ Dawido: Lõ si mõi mitooe chõra Goeria, ba imane chõnia Dawido: Õʼotarai wekoli aʼi, ba hana wa lõ mõiʼõ mitooe chõmi? 
2SA.11_1.11	Ba imane Oeria chõ Dawido: Ba nose sosó dawõla andrõ, ba Iraono Gizeraëli, ba maʼoewoe Joeda, ba ba danõ tooe mõrõmõrõ zolohe jaʼo andrõ, Joabi, ba banoea zochõ jaʼo, ba hadia, ba nomogoe mõi ndraʼo, ba wemanga ba ba wamadoe hadia ia ba ba wanalagoei foʼomogoe? Faja wa no saoeri Jehowa ba faja wa saoeri ndraʼoegõ, na oelaoe zi manõ! 
2SA.11_1.12	Ba imane Dawido chõ Goeria: Ba laoe, ba iagõ daʼe bongi, ba mahemoloe, ba oefofanõ ndraʼoegõ. Ba iʼiagõ Jeroezalema Oeria, me loeo daʼõ. 
2SA.11_1.13	Ba mahemoloe õ, ba ifakaoniʼõ ia Dawido, ba wemanga chõnia ba ba wamadoe agoe, ba iboesi agoe. Ba me bongi, ba mõi ia baero, ba wemõrõ, awõ genoni zochõ jaʼia; ba lõʼõ sa mõi ia mitooe ba nomonia. 
2SA.11_1.14	Ba mahemoloe õ, ba ifazõchi zoera Dawido, chõ Joabi, ifaʼoheʼõ chõnia chõ Goeria. 
2SA.11_1.15	Imane ba zoera andrõ: 
2SA.11_1.16	Ba ba niʼilania so zabõlõ ibeʼe Goeria Joabi, ba wamaʼoeʼoera banoea andrõ. 
2SA.11_1.17	Ba me so moroi jomo mbanoea daʼõ, ba wolaoe chõ Joabi, ba so zi mate õsa, sabõlõ, banoea Dawido. Ba mate gõi Goeria andrõ, maʼoewoe Cheti.
2SA.11_1.18	III. 
2SA.11_1.19	imane saʼae chõ zinenge andrõ: Na no ahori õʼombachaʼõ chõ razo he wisa wasõndrata andrõ fefoe, 
2SA.11_1.20	ba na mofõnoe razo, na imane: Hana wa no mihatõʼõ ami ba mbanoea, ba wasõndrata andrõ? Hadia, lõ miʼila, wa moroi jaw̃a ba gõli lafana ami? 
2SA.11_1.21	Ha niha mege zamoenoe Abimelechi andrõ, ono Jeroebi-Mbaʼali? Hadia, tenga ira alawe zanibo tooe, ba hõgõnia, kara gisa wache, moroi ba gõli, ba Debesi, si mate ia? Hana wa no mihatõʼõ ami ba gõli? — ba õmane: Enonioe Oeria andrõ, maʼoewoe Cheti, ba no mate gõi! 
2SA.11_1.22	Ba mõi zinenge andrõ, ba me iroegi, ba iʼombachaʼõ chõ Dawido fefoe niw̃aʼõ Joabi chõnia, he wisa wasõndrata andrõ fefoe. Ba mofõnoe Dawido chõ Joabi, ba imane chõ zinenge andrõ: Ba hana wa mihatõʼõ ami ba mbanoea, ba wasõndrata andrõ? Hadia, lõ miʼila, wa moroi jaw̃a ba gõli lafana ami? Ha niha mege zamoenoe Abimelechi andrõ, ono Jeroebi-Mbaʼali? Hadia, tenga ira alawe zanibo tooe, ba hõgõnia, kara gisa wache, moroi ba gõli, ba Debesi, si mate ia? Hana wa no mihatõʼõ ami ba gõli? 
2SA.11_1.23	Ba imane sinenge andrõ chõ Dawido! No abõlõ ira moroi chõma, no lafaondragõ ndraʼaga, laroegi si tooe mbenoea, ba andrõ matimba ira, iroegi ba mbawa gõli. 
2SA.11_1.24	Ba lafana moroi jaw̃a ba gõli genonimõ si fafana andrõ, ba mate genoni razo, mato felew̃aloe, ba mate gõi genonimõ Oeria andrõ, maʼoewoe Cheti. 
2SA.11_1.25	Ba imane Dawido chõ zinenge andrõ: Õmane chõ Joabi: Bõi boesi dõdõoe daʼõ, siʼõli andrõ sa, ba maʼõchṍ daʼe ba mahemoloe daʼõ iʼā; abõlõgõ laoe ba mbanoea andrõ ba doedoegõ! — abeʼeʼõ dõdõnia. 
2SA.11_1.26	Ba me irongo foʼomo Goeria andrõ, no mate woʼomonia Oeria, ba iʼeʼesi ngambatõnia andrõ. 
2SA.11_1.27	Ba me no ahõwõ mbaw̃a waʼaboe dõdõ andrõ, ba ifatenge Dawido, ifahalõʼõ ia ba gõdonia, ba tobali foʼomonia, ba moʼono ia, ono matoea. 
2SA.12_1.1	I. 
2SA.12_1.2	Ba chõ zoʼanaʼa andrõ, ba oja sibai mbiribiri ba saw̃i, 
2SA.12_1.3	ba ba zi noemana andrõ, ba lõ hadia ia, ha siʼai sara nono mbiribiri, niʼõlinia ba niʼeʼeboeania, eboea ia chõnia, si faedo ononia. Iʼā wõfõ gõnia ba iʼamadoegõ mako chõnia, ba gahetania mõrõ ba timba nono alawe chõnia. 
2SA.12_1.4	Ba so dome zoʼanaʼa andrõ, ba alimagõ chõnia, ihalõ zageoe mbiribirinia ba ma saw̃inia, ba wameʼe õ domenia andrõ, si no mõi chõnia, ba ihalõ nono mbiribiri zi noemana andrõ ba ibeʼe õ domenia. 
2SA.12_1.5	Ba mofõnoe sibai Dawido ba niha andrõ, ba imane chõ Natano: Ba waʼadoehoe waʼaoeri Jehowa, niha andrõ, solaoe daʼõ, ba niboenoe, 
2SA.12_1.6	ba ono mbiribiri andrõ, ba mewitoe iʼalī, me no ilaoe daʼõ ba me lõ faʼahachõ dõdõnia! 
2SA.12_1.7	Ba imane Natano chõ Dawido: Jaʼoegõ niha andrõ! Daʼõ niw̃aʼõ Jehowa, Lowalangi Ndraono Gizeraëli: No jaʼodo zamajoini razo Ndraono Gizeraëli jaʼoegõ ba no jaʼodo zangefaʼõ jaʼoegõ ba danga Zaoelo, 
2SA.12_1.8	ba no oebeʼe chõoe gõdo zochõ jaʼoegõ mege, ba ira alawe zochõ jaʼoegõ, ba no oebeʼe chõoe, nitalagoei; ba maʼoewoe Gizeraëli ba maʼoewoe Joeda, ba no oebeʼe barõ mbawaoe, ba na ambõ na daʼõ enaʼõ, ba oenõnõ na wameʼe chõoe, hadia ia na. 
2SA.12_1.9	Ba hana wa õʼositengagõ li Jehowa ba hana wa õlaoe zi fatoewoe chõnia? Oeria andrõ, maʼoewoe Cheti, ba no õboenoe siʼõli, ba foʼomonia ba no õhalõ dongaoe, ba jaʼia, ba no õboenoe siʼõli Ndraono Gamoni. 
2SA.12_1.10	Ba bõi saʼae jamoebõhõli zi samba omo jaʼami siʼoli, gõtõgõtõ waʼara, fotoe, me no lõ ba dõdõoe jaʼo, ba me no õhalõ dongaoe woʼomo Goeria andrõ, maʼoewoe Cheti! 
2SA.12_1.11	Imane Jehowa: Moroi jomo chõoe oeʼasogõ wamakao jaʼoegõ, ba oehalõ ngambatõoe, ba zanehe ndraʼoegõ, ba oebeʼe ba danga niha bõʼõ, enaʼõ oroedoe ia chõra, ba zi moloeo. 
2SA.12_1.12	Jaʼoegõ, ba no ba zi tobini õlaoe daʼõ, ba jaʼodo, ba ba zanehe Ndraono Gizeraëli fefoe ba ba zi moloeo oelaoe niw̃aʼõgoe andre! 
2SA.12_1.13	Ba imane Dawido chõ Natano: Horõgoe daʼõ chõ Jehowa. — Ba itema li Dawido Natano, imane: Ba noa gõi iʼefaʼõ chõoe horõoe Jehowa; lõ mate ndraʼoegõ. 
2SA.12_1.14	Ba me no õʼoʼaja Jehowa ba nilaoemõ andrõ, ba si mate nono andrõ, si no toemboe chõoe. 
2SA.12_1.15	II. 
2SA.12_1.16	Ba iʼangarõfi li Lowalangi Dawido ba nono andrõ, ba mamoni ba gõ ia ba mõi ia si bacha, ba tooe ba zalo manõ so ia, sara wongi. 
2SA.12_1.17	Ba mõi chõnia zatoea baomonia, ba wangandrõ chõnia, enaʼõ maoso ia, ba lõ iʼoʼõ ba lõ manga ia awõra. 
2SA.12_1.18	Ba õnõ bongi, ba mate nono andrõ. Ba ataʼoe genoni Dawido andrõ, laʼombachaʼõ chõnia, wa no mate nono andrõ, lamane dõdõra: Lõʼõ sa ifondrondrongo chõda, me aoeri na nono, me hoemede ita chõnia, ba he tawisa wangombacha chõnia: No mate nono, ma dania ilaoe hadia ia. 
2SA.12_1.19	Ba iʼila Dawido, me fangõngõngõngõ genoninia andrõ; ba daʼõ aboto ba dõdõnia, wa no mate nono. Ba imane Dawido ba genoninia andrõ: Hadia, no mate nono? Ba lamane: Noa. 
2SA.12_1.20	Ba maoso Dawido, isasai mbawania, ibajoini ia fanicha ba ifohani ia. Ba mõi ia ba nose Jehowa mangaloeloe ia, ba ifoeli ia ba nomonia mangandrõ gõ; ba me no lahalõ gõnia, ba manga ia. 
2SA.12_1.21	Ba lasofoe chõnia enoninia andrõ, lamane: He wisa wolaoemõ andrõ, ba chõ nono andrõ? Me aoeri ia na, ba mamoni ba gõ ndraʼoegõ, ba megeʼegeʼõ — ba iadaʼe, me no mate nono, ba maoso ndraʼoegõ ba mangaʼõ! 
2SA.12_1.22	Ba imane: Fatoea aoeri na nono, ba mamoni ba gõ ndraʼo ba megeʼegedo, me no oemane dõdõgoe: Ha zangila, ma dania ahachõ dõdõ Lowalangi, fa bõi mate nono andrõ. 
2SA.12_1.23	Ba iadaʼe, me no mate ia, ba hadia, wa mamoni ba gõ ndraʼo? Hadia, oeʼila oeʼorifi? Mõido sa chõnia dania, ba lõʼõ sa ifoeli ia chõgoe. 
2SA.12_1.24	Ba me no irara dõdõ woʼomonia Baseba andro Dawido, ba mõi ia si bacha chõnia, oroedoe ia chõnia. Ba moʼono ia, ono matoea. Ba Selomo ibeʼe tõi nono andrõ Dawido; ba iʼomasiʼõ Jehowa nono andrõ. 
2SA.12_1.25	Ba ibeʼe rorogõfõ Natano, samaʼeleʼõ andrõ, Dawido, ba ibeʼe tõinia Jedidija (omasiõ Jehowa) Natano, bõrõ Jehowa
2SA.12_1.26	III. 
2SA.12_1.27	Ba ifatenge zinenge chõ Dawido Joabi, imane chõnia: No oesoewõ Raba ba no atoeʼa ndraʼo ba mbanoea nidanõ andrõ —, 
2SA.12_1.28	ba owoeloi zi tosai sabõlõ, ba soewõ mbanoea andrõ, ba ja atoeʼa ndraʼoegõ, fa bõi jaʼo zatoeʼa ba mbanoea ba fa bõi tõigoe nitõtõi, na lafatoenõ. 
2SA.12_1.29	Ba iʼowoeloi chõnia zabõlõ fefoe Dawido, ba lasaw̃a Raba, lasoewõ, ba atoeʼa ira. 
2SA.12_1.30	Ba ihalõ zaemboe ba hõgõ [nadoe] Milikomo, 49 kilo [anaʼa] waʼaboea, si so manimani, samboea, seboea sibai bõli. Ba iʼanaemboe Dawido, ba eboea sibai laʼohe misa, sahoeloe ira ba mbanoea andrõ. 
2SA.12_1.31	Ba laʼohe gõi niha andrõ, si so ba mbanoea, ba ifataro sogaragazini eoe ba samakoe tanõ ba solaoe eoe ba samazõchi kara tembo. Ba si manõ gõi wolaoenia ba mbanoea Ndraono Gamoni bõʼõ, fefoe. Ba mangawoeli ba Jeroezalema Dawido, awõ zato fefoe.
2SA.13_1.1	I. 
2SA.13_1.2	Ba tobali aboe sibai dõdõ Gamoni, irege mofõchõ ia, bõrõ nachinia Tamara andrõ. Ono alawe Damara, ba lõ isõndra lala Amoni, ba waʼoroedoe chõnia. 
2SA.13_1.3	Ba so zi fahoewoe chõ Gamoni, Jonadabi dõi, ono gaʼa Dawido, Simea; ba no niha soneche sibai Jonadabi andrõ. 
2SA.13_1.4	Ba imane daʼõ chõ Gamoni: Hana wa ariri maʼṍchõ ndraʼoegõ, ono razo? Hadia, lõ õʼombachaʼõ chõgoe? Ba imane chõnia Amoni: Omasido Damara, achi nachigoe Abisalomi. 
2SA.13_1.5	Ba imane chõnia Jonadabi: Ae mõrõ, õʼosofõchõ ndraʼoegõ, ba na so namaoe, ba wamaigi jaʼoegõ, ba õmane chõnia: Enaʼõ na mõi ba daʼe nachigoe Tamara, ba wameʼe gõgõe maʼifoe! Na iʼasiwai gõ ba zanehe ndraʼo, na iʼila hõrõgoe, ba oeʼā zoroi ba dangania. 
2SA.13_1.6	Ba mõi mõrõ Gamoni iʼosofõchõ ia. Ba me so razo, ba wamaigi jaʼia, ba imane Amoni chõ razo: Enaʼõ na mõi ba daʼe nachigoe Tamara, ba wogore koee, doea gõrõ, ba zanehe ndraʼo, enaʼõ oeʼā zoroi ba dangania! 
2SA.13_1.7	Ba ifatenge Dawido, ba nomonia, chõ Damara, imane chõnia: Ae ba nomo gaʼaoe Amoni ba halõ gõnia. 
2SA.13_1.8	Ba mõi ba nomo gaʼania Amoni Damara, me mõrõmõrõ Gamoni. Ihalõ gombõila roti, iferafera, ifazõchi, ba zanehe ia, ba igore koee andrõ. 
2SA.13_1.9	Ba hoemede ia ba zangai halõw̃õ ba itooeʼõ tooe fõna Gamoni koee andrõ. Ba lõ edõna manga Gamoni. Imane sa: Dozi ndramõi baoeloe. 
2SA.13_1.10	Ba dozi ira, ba mõi baoeloe. Ba imane Amoni chõ Damara: Ohe si bacha sibai gõ andrõ, ba oeʼā ba dangaoe. Ba ihalõ koee andrõ Tamara, iʼohe chõ gaʼania Amoni si bacha sibai. 
2SA.13_1.11	Ba me iʼoroʼõ chõnia, ba iraʼoe ia, imane chõnia: Fõrõ ba ngaigoe, achi! 
2SA.13_1.12	Ba imane chõnia: Bõi gaʼa, bõi hõwõ ndraʼodo, tenga si manõ wolaoe ba Ndraono Gizeraëli: bõi fazõchi horõ si manõ! 
2SA.13_1.13	Heza sa oeʼohe waʼailagoe andrõ? Ba tobali awõ zeboea horõ ndraʼoegõ, ba Ndraono Gizeraëli, enaʼõ: sõchi na õw̃aʼõ chõ razo, lõ zi lõ iloeloe ndraʼo chõoe! 
2SA.13_1.14	Ba lõ edõna ifondrondrongo linia, ilangõgõ manõ, ihõwõ, oroedoe ia chõnia. 
2SA.13_1.15	Ba aefa daʼõ, ba anoezoe sibai dõdõ Gamoni ia; abõlõ saʼae waʼanoezoe dõdõnia chõnia, moroi ba waʼomasinia ia mege. Ba imane chõnia Amoni: Faoso, laboeʼõgõ! 
2SA.13_1.16	Ba imane chõnia: Bõi gaʼa! Na õfofanõ ndraʼo, ba eboea horõ daʼõ, moroi ba nilaoemõ chõgoe mege! Ba lõ ifondrondrongo chõnia, 
2SA.13_1.17	hoemede saʼae ia chõ nono matoea andrõ, ngoningoninia, imane: Ohe tooe baewali daʼe chõgoe, ba lazi mbawandroehõ foerinia! 
2SA.13_1.18	Ba baroe si so taʼio mbaroenia — si manõ sa mbaroe nono razo alawe, iʼotarai fõna saʼae, gõtõ wa ono alawe ira —. Ba me no iʼohe tooe Damara baewali ngoningoni Gamoni andrõ ba me no ilazi mbawandroehõ foerinia, ba ilaoe nawoe ba hõgõnia, 
2SA.13_1.19	Tamara, ba ireʼa mbaroenia andrõ, si so taʼio, ba itoefa tanga hõgõnia, ba mofanõ, moeʼiraʼira. 
2SA.13_1.20	Ba imane chõnia gaʼania Abisalomi: Hadia, no oroedoe chõoe gaʼaoe Amoni? Ba bõi hedehede, jaʼoegõ achigoe — no gaʼaoe ia! Bõi boesi dõdõoe daʼõ! Ba iʼiagõ jomo chõ gaʼania Abisalomi Tamara, saboe tõdõ. 
2SA.13_1.21	Ba me irongo daʼõ fefoe Dawido, ba mofõnoe sibai ia, ba lõ edõna ia iboesi dõdõ Gamoni, me no omasi ia Gamoni, me no si aʼa nononia. 
2SA.13_1.22	Ba lõ fahede Gabisalomi chõ Gamoni, samboea li lõʼõ, he si lõ sõchi, ba he si sõchi; noa sa abao sibai dõdõ Gabisalomi chõ Gamoni, me no ihõwõ nachinia Tamara andrõ.
2SA.13_1.23	II. 
2SA.13_1.24	Ba mõi chõ razo gõi Gabisalomi, imane: Õʼila, mogoeti boe mbiribiri zawoejoemõ, enaʼõ na mõi gõi razo, awõ genoninia! 
2SA.13_1.25	Ba imane razo chõ Gabisalomi: Bõi, onogoe! Bõi ahori mõi ndraʼaga, fa bõi mõiga noro dõdõoe! Ba iforege chõnia, ba lõ edõna mõi razo, ifofanõ ia. 
2SA.13_1.26	Ba imane Abisalomi: Ba na lõ mõiʼõ, ba hana na gaʼagoe Amoni zi mõi awõma. Ba imane razo: Hana wa jaʼia zi mõi awõoe? 
2SA.13_1.27	Ba me iforege wangandrõ, ba ifatenge awõnia Gamoni ba ono razo fefoe. Ba ifodiwo ira Abisalomi, si mane na ibeʼe gõ niha razo. 
2SA.13_1.28	Ba ibeʼe li ba zangai halõw̃õ chõnia Abisalomi, imane: Na no maboe agoe maʼifoe Gamoni, ba na oemane chõmi: Miʼõʼõtõ Gamoni! Ba miboenoe ia! Bõi miʼaboesi tõdõ: jaʼodo sa zangoemaʼõ chõmi — miʼabeʼeʼõ dõdõmi, ja sabõlõ ami! 
2SA.13_1.29	Ba laʼoʼõ daʼõ sangai halõwõ chõ Gabisalomi, ba chõ Gamoni, dali niw̃aʼõ Gabisalomi. Ba maoso nono razo fefoe, mõi ira jaw̃a ba hoeloe koedo kalide chõra ba moloi ira. 
2SA.13_1.30	Ba me so ba lala na ira, ba no irongo doeria daʼõ Dawido, no lamane chõnia: No ahori iboenoe nono razo Abisalomi, samõsa lõ si tosai! 
2SA.13_1.31	Ba maoso razo, isika noechania, ba ifadõlõ tooe ia ba danõ; ba lasika gõi noechara enoninia fefoe, si so ba ngainia. 
2SA.13_1.32	Ba hoemede Jonadabi andrõ, ono gaʼa Dawido Simea, imane: Bõi fadoehoe dõdõoe, jaʼoegõ sochõ jaʼo, wa no ahori laboenoe nono matoea andrõ, ono razo: ha Amoni zi mate, noa sa oroma waʼabao mbawa Gabisalomi, iʼotarai loeo, me ihõwõ Damara Amoni. 
2SA.13_1.33	Ba bõi jamoew̃aʼõ tõdõnia sochõ jaʼo, razo, no ahori mate nono razo — ha sa Amoni zi mate. 
2SA.13_1.34	Ba moloi Gabisalomi. Ba me ifachõlõ ia enoni andrõ, sanaro, ba iʼila, ato niha si otarai moroi jaw̃a ba hili, ba lala ba Horonaʼi. Ba so zanaro andrõ, iʼombachaʼõ chõ razo, imane: No oeʼila niha moroi jaw̃a ba hili ba lala ba Horonaʼi. 
2SA.13_1.35	Ba imane Jonadabi chõ razo: Hizá, so nono razo: itõrõ niw̃aʼõ zawoejoemõ. 
2SA.13_1.36	Ba me aefa sibai iw̃aʼõ daʼõ, ba laroegi saʼae ono razo ba megeʼege. Ba megeʼege sibai gõi razo ba enoninia andrõ fefoe. 
2SA.13_1.37	Ba lõ mamalõmalõ waʼaboe dõdõ razo chõ nononia andrõ. Ba no moloi Gabisalomi, isaw̃a Dalamai andrõ, ono Gamihoedi, razo Gesoeri. 
2SA.13_1.38	Ba medõloe fache ia ba daʼõ. 
2SA.13_1.39	Ba hoemoeloe dõdõ razo, enaʼõ faloecha ia chõ Gabisalomi; noa sa irara dõdõnia ba waʼamate Gamoni.
2SA.14_1.1	I. 
2SA.14_1.2	ba ifatenge ba Dekoa Joabi, ifakaoniʼõ ndra alawe satoeatoea ba daʼõ, ba imane chõnia: Osaboe tõdõ ndraʼoegõ, noecha ba wangeʼesi onoecha, enaʼõ hoelõ zangeʼesi si mate ndraʼoegõ, si no ararā. 
2SA.14_1.3	Ba ae jomo chõ razo, ba õmane chõnia: — Ba ibeʼe li chõnia Joabi, hadia niw̃aʼõnia. 
2SA.14_1.4	Ba mõi jomo chõ razo ndra alawe andrõ, banoea Dekoa, ifalõgoe tooe ia ba zalo, mangaloeloe, ba imane: Tolodo, jaʼoegõ razo, tolodo! 
2SA.14_1.5	Ba imane chõnia razo: Hadia zaboe dõdõoe? Ba imane: Alai ndraʼo! lacha mbanoea ndraʼodo, foʼomogoe, ba no mate. 
2SA.14_1.6	Ba domboea mege nono matoea chõ zawoejoemõ, ba fasoso ira ba nowi, ba lõ sanenaw̃a, ba ibõzi dalifoesõnia si samõsa, iboenoe. 
2SA.14_1.7	Ba maoso oedoe zawoejoemõ dalifoesõ fefoe, lamane: Beʼe baero zangeʼe andrõ, samoenoe talifoesõnia, enaʼõ maboenoe ia, balõ noso dalifoesõnia andrõ, niboenoenia, enaʼõ maʼetoeʼõ ngaʼõtõ! Tobali laboenoe mbo andrõ, si tosai na chõgoe, enaʼõ lõ lasaigõ chõ ngambatõgoe dõi ba he ngaʼõtõ, ba goeli danõ. 
2SA.14_1.8	Ba imane razo ba ndra alawe andrõ: Foeliʼõ ba chõmi, daʼoebeʼe li, ba hoehoeomõ andrõ. 
2SA.14_1.9	Ba imane ira alawe andrõ, banoea Dekoa, chõ razo: Ja ba hoeloegoe so horõ andrõ, jaʼoegõ sochõ jaʼo, razo, ba ba hoeloe zi samba omo ndra amagoe, ba ja si lõ horõ razo, awõ dadaomania andrõ! 
2SA.14_1.10	Ba imane razo: Ohe chõgoe zangoemaʼõ chõoe daʼõ no mege — ba lõʼõ saʼae ibabaja ndraʼoegõ oebeʼe. 
2SA.14_1.11	Ba imane: Enaʼõ na itõrõ tõdõ razo Lowalanginia Jehowa, fa bõi saʼae itohoegõ wamakiko solaoe balõ andrõ, ba fa bõi iboenoe nonogoe andrõ! Ba imane razo: Faja wa no saoeri Jehowa na sara mboe nonooe atoroe ba danõ! 
2SA.14_1.12	Ba imane ira alawe andrõ: Enaʼõ na tola iw̃aʼõ na zamboea li chõ zochõ jaʼo razo, sawoejoemõ andre! Ba imane: W̃aʼõ! 
2SA.14_1.13	Ba imane ira alawe andrõ: Hana wa si manõ dõdõoe ba mbanoea Lowalangi andrõ — ba wangetoeʼõ razo daʼõ, ba hoekoenia iʼetoeʼõ, wa lõ ifakaoniʼõ mangawoeli nitiboʼõnia andrõ razo? 
2SA.14_1.14	Si mate sa ita, ba no timba nidanõ ita, nidoewagõ ba danõ, si tebai lafoeli lahalõ ba lõʼõ sa iʼetoeʼõ Lowalangi noso zangerangera, he iwisa wangai mangawoeli chõnia si no moetiboʼõ. 
2SA.14_1.15	Ba hiza, feʼamõigoe ba daʼe, ba wangoemaʼõ daʼõ chõ zochõ jaʼo, razo, ba me no lafetaʼoe ndraʼo sato; ba no imane dõdõnia sawoejoemõ andre: Ba daʼoew̃aʼõ chõ razo, ma atṍ iʼoʼõ razo zomasi zawoejoenia. 
2SA.14_1.16	Ifondrondrongo sa ligoe razo, ba wangefaʼõ sawoejoenia ba danga niha andrõ, sangaloei fangohori jaʼaga onogoe andrõ, ba mbanoea Lowalangi andrõ. 
2SA.14_1.17	Andrõ wa no imane dõdõnia sawoejoemõ andre: Fondrara dõdõgoe dania daroma li zochõ jaʼo, razo, me no timba malaʼika Lowalangi zochõ jaʼo, razo, faoma ifondrondrongo, he si sõchi, ba he si lõ sõchi — ba jamoetoloʼõ Lowalangioe Jehowa! 
2SA.14_1.18	II. 
2SA.14_1.19	Ba imane Dawido: Hadia, tenga Joabi zamarooe jaʼoegõ, ba daʼõ fefoe? Ba imane ira alawe andrõ: Ba waʼadoehoe waʼaoerimõ, jaʼoegõ sochõ jaʼo, razo, jaʼia. Tebai taholeʼõ ita ba niw̃aʼõ zochõ jaʼo, razo, fefoe, he ba gambõlõ, ba he ba gabera: jaʼia sa, enonimõ Joabi zangoemaʼõ chõgoe, jaʼia zamowawa sawoejoemõ, ba niw̃aʼõ andrõ, fefoe. 
2SA.14_1.20	Ba waminiʼõ si doehoe, andrõ wa no imanõ enonioe Joabi: ba no timba malaʼika Lowalangi zochõ jaʼo, ba waʼatoeatoea andrõ, no ahori isõndra hadia ia, ba goeli danõ. 
2SA.14_1.21	Ba imane razo chõ Joabi: Ba hiza, ba oeʼoʼõ daʼõ: ba aeʼe saʼae ba halõ mangawoeli nono matoea andrõ, Abisalomi! 
2SA.14_1.22	Ba ifalõgoe tooe ia ba zalo Joabi, mangaloeloe, ba ifahowoeʼõ razo. Ba imane Joabi: Maʼõchṍ aboto ba dõdõ zawoejoemõ, wa no seboea tõdõ chõgoe zochõ jaʼo, razo, me no ifondrondrongo razo wangandrõ zawoejoenia! 
2SA.14_1.23	Ba maoso Joabi, mõi ia ba Gesoeri ba iʼohe mangawoeli ba Jeroezalema Gabisalomi. 
2SA.14_1.24	Ba imane razo: Hana na ifoeli ia ba chõra, ba bõi jamoeʼoromaʼõ ia chõgoe! Ba isaw̃a nomonia Abisalomi, ba lõ iʼoromaʼõ ia chõ razo. 
2SA.14_1.25	Ba ba Ndraono Gizeraëli fefoe, ba lõ famaedo waʼasõchi mboto Gabisalomi, ba lõ nisoeno si mane jaʼia: iʼotarai narõ kahe, noemalõ ba galizoezoe, ba lõ hadia ia zinegoe. 
2SA.14_1.26	Ba na ifagoetiʼõ mboenia — ero rõfi ifagoetiʼõ; me abõlõ aboea chõnia, andrõ ifagoetiʼõ — ba 200 zekeli (roefia) waʼaboeania, ba zaga razo. 
2SA.14_1.27	Ba tõloe zi toemboe chõ Gabisalomi ono matoea, ba samboea nono alawe, Tamara dõi; ba ono alawe si sõchi bawa daʼõ. 
2SA.14_1.28	III. 
2SA.14_1.29	Ba aefa daʼõ, ba ifatenge chõ Joabi Abisalomi, enaʼõ ifaloechaʼõ ia chõ razo; ba lõ edõna mõi chõnia Joabi. Ba ifoeli ifatenge, ba te chõnia mõi ia. 
2SA.14_1.30	Ba imane ba zangai halõw̃õ chõnia: Hiza, so nowi Joabi ba ngai chõgoe ba so gandroe: miʼae mitoenoe! Ba latoenoe zinanõ andrõ sangai halõw̃õ chõ Gabisalomi. 
2SA.14_1.31	Ba maoso Joabi, mõi ia jomo chõ Gabisalomi, imane chõnia: Hana wa no latoenoe zinanõ chõgoe sangai halõw̃õ andrõ chõoe? 
2SA.14_1.32	Ba imane Abisalomi chõ Joabi: Ba no oefatenge chõoe, ba no oemane: Ae chõgoe, enaʼõ oefatenge ndraʼoegõ chõ razo, ba wanofoe chõnia: Hadia wa no oefoeli ndraʼo moroi ba Gesoeri? Omasido lõ teboelõdo ba daʼõ — ba ijaʼe, ba mõido sa mangoromaʼõ jaʼodo chõ razo: na so horõgoe, ba jamoeboenoe ndraʼo! 
2SA.14_1.33	Ba mõi chõ razo Joabi, iʼombachaʼõ chõnia. Ba ifahedeʼõ chõ Gabisalomi. Ba iʼondrasi razo Abisalomi, ifalõgoe tooe ia ba zalo, fõna razo; ba faʼago bawa razo chõ Gabisalomi.
2SA.15_1.1	I. 
2SA.15_1.2	Ba na mahemoloe mbanoea, ba ba zinga lala fõnafõna mbawa gõli iʼiagõ Abisalomi, ba na so zi so hoehoeo, ha nihá, niʼohenia chõ razo enaʼõ, ba wamatoenõ, ba hoemede chõnia Gabisalomi, imane chõnia: Ha banoea ndraʼoegõ? Ba na imane: Maʼoewoe Gizeraëli zawoejoemõ andre! 
2SA.15_1.3	Ba imane Abisalomi: Si sõchi hoehoeomõ ba si doehoe, ba lõʼõ sa chõ razo samondrongo chõoe. 
2SA.15_1.4	Ba imane na Abisalomi: Alai ndraʼo! Enaʼõ na jaʼo nifataro sangoehoekoe ba danõ, ba enaʼõ chõgoe mõi na so zi so famadõni, ba ma hoehoeo, ba enaʼõ oebeʼe ba lala hoehoeonia! 
2SA.15_1.5	Ba na so zangondrasi jaʼia, ba wangaloeloe chõnia, ba iraʼoe danga, faʼago bawa ia chõnia. 
2SA.15_1.6	Si manõmanõ Gabisalomi ba Ndraono Gizeraëli fefoe, sangandrõ famatoenõ hoehoeo chõ razo ba tobali mangai tõdõ Ndraono Gizeraëli ia.
2SA.15_1.7	II. 
2SA.15_1.8	No imane wamaboeʼoe chõ Jehowa sawoejoemõ, me sodo ba Gesoeri, ba danõ Ndrawa Garamo: Na si ndroehoe iʼohe mangawoeli ndraʼo ba Jeroezalema Jehowa, ba oefosoemange Jehowa. 
2SA.15_1.9	Ba imane chõnia razo: Ba aeʼe, bõi boesi dõdõoe! Ba mofanõ saʼae ia ba Heberona. 
2SA.15_1.10	Ba no ifatenge zinenge Abisalomi, ba mado Ndraono Gizeraëli fefoe, no imane: Na mirongo li dorofe, ba mimane: No tobali razo Gabisalomi, ba Heberona! 
2SA.15_1.11	Ba 200 zi fao chõ Gabisalomi niha, moroi ba Jeroezalema, niw̃aʼõnia; mõi manõ, lõ famaoedoe dõdõ, lõ nirongora hadia ia. 
2SA.15_1.12	Ba ifatenge gõi Abisalomi, barõ wameʼenia soemange andrõ, ifakaoniʼõ Gahitofeli andrõ, banoea Gilo, anofoela Dawido, ba mbanoeara Gilo. Ba itoegoe abõlõ wolaw̃a andrõ, tedooedooe waʼato nawõ Gabisalomi, niha sato. 
2SA.15_1.13	III. 
2SA.15_1.14	Ba imane Dawido ba genoninia andrõ fefoe, si so chõnia ba daʼõ, ba Jeroezalema: 
2SA.15_1.15	Ba lamane enoni razo andrõ chõnia: Balazi manõ dõdõ zochõ jaʼaga, razo — noa sa sawoejoemõ ndraʼaga! 
2SA.15_1.16	Ba mofanõ razo ba latete ia si samba omo jaʼira; ba dafoeloe irõi foeri dongania ba dõi razo, awõ nomo. 
2SA.15_1.17	Ba mofanõ razo, ba latete ia enoninia andrõ fefoe. Ba ba mbalõ mbanoea, ba labadoegõ ira, 
2SA.15_1.18	labeʼe sowaõwaõ zato fefoe, awõ wazoeri andrõ, fefoe; ba mowaõwaõ gõi nawõ Gitaʼi andrõ, banoea Gata, fefoe, 600 ira, niʼohenia moroi ba Gata. 
2SA.15_1.19	Ba imane razo chõ Gitaʼi andrõ, banoea Gata: Hana wa fao gõi ndraʼoegõ chõma? Foeliʼõ ba iagõ awõ razo: niha bõʼõ sa atṍ ndraʼoegõ, ba noa na nitiboʼõ mbanoeami. 
2SA.15_1.20	Menewi so ndraʼoegõ, ba hadia, ba maʼõchṍ oew̃aʼõ chõoe wefao chõma, ba lala eloengoea, na mofanõ ndraʼo, saté oeroegi? Foeliʼõ ba ohe mbanoeami andrõ; faloechaʼõ dania waʼeboea dõdõ ba fa lõ farõi chõ Jehowa! 
2SA.15_1.21	Ba imane Itaʼi chõ razo: Ba waʼadoehoe waʼaoeri Jehowa ba ba waʼadoehoe waʼaoeri zochõ jaʼo, razo: ba zi so zochõ jaʼo, razo — he ba waʼamate ba he ba waʼaoeri — ba daʼõ gõi so genonimõ andre! 
2SA.15_1.22	Ba imane Dawido chõ Gitaʼi: Ba laoe, ba owaõwaõ! Ba itõrõ Itaʼi andrõ, banoea Gata, ba awõnia fefoe, ba iraono fefoe, si fao chõnia. 
2SA.15_1.23	Ba megeʼege sibai niha ba danõ, fefoe, me latõrõ sato. Ba ba mbewe Gendrona so razo, me latõrõ ia sato fefoe, ba lala ba zai andrõ, ba danõ si mate. 
2SA.15_1.24	IV. 
2SA.15_1.25	Ba imane razo chõ Zadoki: Foeli mijomo dawõla Lowalangi: na ahachõ dõdõ Jehowa ndraʼodo, ba iʼohe mangawoeli ndraʼo, ba ifaʼilaʼõ ia chõgoe, fabaja nahiania andrõ. 
2SA.15_1.26	Ba na iw̃aʼõ tõdõnia: Lõ omasido ndraʼoegõ — ba jāʼe ndraʼodo, jamoelaoe chõgoe nilaoe dõdõnia. 
2SA.15_1.27	Ba imane razo chõ gere seboea andrõ, Sadoki: 
2SA.15_1.28	Hiza, oebaseʼõ ba zinga gõtõna andrõ, ba danõ si mate, irege mifatenge, irege oerongo he wisa. 
2SA.15_1.29	Ba laʼohe mangawoeli ba Jeroezalema dawõla Lowalangi ira Sadoki Abiataro, ba jomo laʼiagõ. 
2SA.15_1.30	Ba isõsõ hili wanicha Dawido, megeʼege ia ba wowaõwaõ ba no ibaloegõ hõgõnia. Ba lõ badagahenia. Ba noa gõi labaloegõ hõgõra sato fefoe, awõnia andrõ, ba fadoro megeʼege ira ba wanõsõ hili. 
2SA.15_1.31	Ba me laʼombachaʼõ chõ Dawido: Ahitofeli andrõ, ba no awõ zolaw̃a andrõ gõi, awõ Gabisalomi! ba imane Dawido: He Jehowa! Baliʼõ faʼowõhõ mowa dõdõ Gahitofeli andrõ!
2SA.15_1.32	V. 
2SA.15_1.33	Ba imane chõnia Dawido: Na faoʼõ chõgoe, ba tobali noro dõdõgoe ndraʼoegõ; 
2SA.15_1.34	ba na õfoeliʼõ mijomo ba na õmane chõ Gabisalomi: ”Omasido, na enonioe ndraʼodo, jaʼoegõ razo; mege, ba enoni namaoe ndraʼo, ba ijaʼe, ba omasido mõido enonimõ”, ba õbaliʼõ si lõ boto geraʼera Gahitofeli. 
2SA.15_1.35	So sa atṍ gõi awõoe ba daʼõ, gere andrõ, Sadoki ba Abiataro: ba hadia ia nirongooe ba gõdo razo, ba hana na õʼombachaʼõ chõ ndra Sadoki Abiataro ere. 
2SA.15_1.36	So chõra ba daʼõ nonora andrõ si domboea, Ahimasi, ono Zadoki ba Jonata, ono Gabiataro, hana na daʼõ nibeʼe samaʼema chõgoe hadia nirongomi. 
2SA.15_1.37	Ba mõi mijomo Hoezaʼi andrõ, si fahoewoe chõ Dawido; ba Abisalomi, ba mõi gõi ba Jeroezalema. 
2SA.16_1.1	I. 
2SA.16_1.2	Ba imane razo chõ Ziba: Hadia goena daʼõ? Ba imane Siba: Kalide andre, ba enaʼõ na laʼokoedo soroijomo razo, ba roti andre ba boea geoe, ba õ genonioe, ba agoe andre, ba enaʼõ na labadoe serege tõdõ, ba danõ si mate. 
2SA.16_1.3	Ba imane razo: Ba heza so nono zochõ jaʼoegõ mege? Ba imane Siba chõ razo: No torõi ba Jeroezalema, me no imane dõdõnia: Lafoeli saʼae chõgoe ijaʼe gamatõrõw̃a namagoe maʼoewoe Gizeraëli! 
2SA.16_1.4	Ba imane razo chõ Ziba: Ba chõoe saʼae gochõta Meribaʼali fefoe! Ba imane Siba: Mangaloeloe ndraʼo chõoe! Jaʼeboea dõdõoe chõgoe, jaʼoegõ sochõ jaʼo, razo!
2SA.16_1.5	II. 
2SA.16_1.6	ba iteboe kara Dawido, ba enoni razo fefoe, he w̃aʼae no lafatambai ia niha sato ba saradadoe andrõ fefoe. 
2SA.16_1.7	Moeʼao Zimeʼi, imane wangelingelifi: Laboeʼõgõ, laboeʼõgõ, si tebai aboeso do, si si lõ jaw̃a! 
2SA.16_1.8	No ilaoe chõoe mbalõ ndro zi samba omo ndra Saoelo Jehowa, Saoelo si no mõiʼõ fangali razo, ba faʼarazomõ andrõ, ba no ibeʼe chõ nonooe Abisalomi Jehowa, ba hiza, ba itõrõʼõ saʼae famakao, me no si tebai aboeso do ndraʼoegõ! 
2SA.16_1.9	Ba imane Abizaʼi andrõ, ono Zeroeja, chõ razo: Hana wa tola iʼelifi zochõ jaʼo, razo, asoe si mate andrõ? Damõido mangetoeʼõ baginia! 
2SA.16_1.10	Ba imane razo: Hana ami chõgoe, jaʼami iraono Zeroeja andrõ! Na mangelifi ia, ba na no Jehowa zangoemaʼõ chõnia: Ae elifi Dawido! ba ha niha zi tola manofoe: Hana wa õlaoe zi manõ? 
2SA.16_1.11	Ba imane Dawido chõ Gabizaʼi ba ba genoninia fefoe: Na iʼaloei wamoenoe jaʼodo onogoe andrõ, ngaʼõtõgoe, ba tenga mendroea manõ mado Mbenijami andrõ? Bõi mitenaw̃a ia; hana na mangelifi ia, noa sa Jehowa zangoemaʼõ chõnia. 
2SA.16_1.12	Ma atṍ inehegõ wamakaogoe andre Jehowa, ba ma ifatõrõ chõgoe waʼohahaoe dõdõ, fangali wangelifi andrõ, si gõna ndraʼo maʼõchṍ. 
2SA.16_1.13	Ba mofanõ Dawido ba awõnia fao, ba fao gõi Zimeʼi, itõrõ gahe hili, ba mangelingelifi ba wofanõ andrõ, ba iteboe kara Dawido ba ihawoei tanõ. 
2SA.16_1.14	Ba iroegi ndraso Joridano Dawido, awõ zato andrõ fefoe, si fao chõnia, no erege dõdõ; ba molombase ia ba daʼõ.
2SA.16_1.15	III. 
2SA.16_1.16	Ba me iroegi Gabisalomi si fahoewoe chõ Dawido no mege, Hoezaʼi, maʼoewoe Garachi, ba imane chõ Gabisalomi: Jaʼahowoe razo! Jaʼahowoe razo! 
2SA.16_1.17	Ba imane Abisalomi chõ Hoezaʼi: Hadia daʼõ, faʼomasioe zi fahoewoe chõoe? Hana wa lõ mõiʼõ awõ zi fahoewoe chõoe andrõ? 
2SA.16_1.18	Ba imane Hoezaʼi chõ Gabisalomi: Lõʼõ, chõ nitoejoe Jehowa ba soi andre, Iraono Gizeraëli fefoe, ndraʼodo, chõnia sodo. 
2SA.16_1.19	Ba sambalõ na: Ha chõ mõido enoni? Hadia, tenga chõ nononia? Si mane me mõidomõido enoni namaoe mege, si manõ weʼamõigoe enonioe dania. 
2SA.16_1.20	Ba imane Abisalomi chõ Gahitofeli: Mifobawa lala chõda, he tawisa! 
2SA.16_1.21	Ba imane Ahitofeli chõ Gabisalomi: Ae fõrõ ba ngai ndronga namaoe, donga ba dõi andrõ, nirõinia foeri, awõ nomo, ba larongo mõtõ Iraono Gizeraëli fefoe, wa no abõoe dõimõ chõ namaoe õbeʼe, ba abeʼe dõdõ zolemba chõoe, fefoe. 
2SA.16_1.22	Ba lalaoe nose chõ Gabisalomi, jaw̃a be dete nomo, ba mõi mõrõ ba ngai ndronga namania Gabisalomi, donga ba dõi andrõ, ba zanehe Ndraono Gizeraëli fefoe. 
2SA.16_1.23	Hadia niw̃aʼõ Gahitofeli andrõ, me loeo daʼõ, ba no hoelõ nisofoe chõ Lowalangi — si manõ waʼafadoehoe dõdõ ndra Dawido Abisalomi chõ Gahitofeli.
2SA.17_1.1	I. 
2SA.17_1.2	ba oelaoe chõnia, fatoea erege na dõdõ ba fatoea lõ lala dõdõnia na: ba tokea ia oebeʼe, ba moloi zato fefoe, awõnia andrõ ba oeʼila oeboenoe razo, na ha jaʼia. 
2SA.17_1.3	Ba oeʼohe mangawoeli chõoe zato fefoe, timba wangawoeli nono nihalõ chõ zangai jaʼia: ha sa atṍ samõsa niʼaloeimõ famoenoe; ba lõ hadia ia dania ba niha sato fefoe. 
2SA.17_1.4	Ba si sõchi daʼõ wamaigi Gabisalomi, ba he satoea Ndraono Gizeraëli fefoe. 
2SA.17_1.5	Ba imane Abisalomi: Mihede gõi chõ Hoezaʼi andrõ, maʼoewoe Garachi, enaʼõ tarongo hadia niw̃aʼõnia. 
2SA.17_1.6	Ba me iʼondrasi Gabisalomi Hoezaʼi, ba iʼombachaʼõ chõnia Abisalomi niw̃aʼõ Gahitofeli, ba isofoe chõnia, imane: Hadia, taʼoʼõ niw̃aʼõnia andrõ? Ba na lõʼõ, ba w̃aʼõ niw̃aʼõoe. 
2SA.17_1.7	Ba imane 
2SA.17_1.8	Ba imane na Hoezaʼi: No õʼila namaoe ba awõnia andrõ, wa no sabõlõ ira ba si ono wõnoetõ, timba zi alawe mberoea ba ndroeʼoe, nihalõ ono; ba amaoe ba no bohalima, si lõ mõrõ ba zi bongi, fabaja awõnia andrõ. 
2SA.17_1.9	Hiza, tabeʼe no ibiniʼõ ia iadaʼe ba mbawa danõ, ba ma heza — ba na so zi mate õsa, ba mbõrõta ba na larongo daʼõ niha sato, ba lamane dania: No teʼala nawõ Gabisalomi andrõ! 
2SA.17_1.10	Ba tobali he sabõlõ, sabeʼe tõdõ, si mane singo, ba atalõ manõ dõdõ, me no laʼila Iraono Gizeraëli fefoe, wa no bohalima namaoe, awõ wa no sabõlõ nawõnia andrõ. 
2SA.17_1.11	Ba tõdõgoe, ba si sõchinia na laʼowoeloi chõoe Ndraono Gizeraʼeli fefoe, iʼotarai Dano, noemalõ ba Mbereseba, timba ngawoea nene ba mbewe nasi waʼoja, ba si mõi gõi ndraʼoegõ, awõra. 
2SA.17_1.12	Ba na tachamõ ia heza, ba nibaseʼõnia jaʼita, ba tahawoei ia, timba namo, na aechoe ba danõ, ba samõsa bõi ja tosai, he jaʼia, ba he awõnia andrõ fefoe! 
2SA.17_1.13	Ba na mijomo ba mbanoea heza iwoewoe ia, ba ndramoeʼamõhõgõ zinali ba mbanoea andrõ Iraono Gizeraëli fefoe, ba tadõni ba ndraso, irege samboea lõ faloecha kara saʼae ba daʼõ. 
2SA.17_1.14	Ba imane Abisalomi ba Iraono Gizeraëli fefoe: Sõchi niw̃aʼõ Hoezaʼi, maʼoewoe Garachi, moroi ba niw̃aʼõ Gahitofeli! — Noa sa iʼohe ba lala Jehowa, enaʼõ tobali si lõ boto zenahõi andrõ, niw̃aʼõ Gahitofeli; ba enaʼõ ifatõrõ wamakiko chõ Gabisalomi Jehowa. 
2SA.17_1.15	II. 
2SA.17_1.16	Ba mitaʼitaʼi, mifatenge chõ Dawido, mimane chõnia: Bõi fõrõ ba zinga gõtõna andrõ, ba danõ si mate; õʼõtõ saʼae enaʼõ lõ mate razo, fabaja sato fefoe, awõnia andrõ. 
2SA.17_1.17	Ba no ba zinga goemboe Rogeli sosó ndra Jonata Ahimasi, ba itari mõi zawoejoe ono alawe, ba wangombacha chõra hadia nirongo, ba mõimõi dania ira, ba wamaʼema chõ razo Dawido, lõʼõ sa tola laʼoromaʼõ ira, lõ tola mõi mijomo ba mbanoea. 
2SA.17_1.18	Ba samoeza maʼṍchõ, ba so zangila jaʼira, ono matoea, ba iʼombachaʼõ chõ Gabisalomi. Ba lagõsṍ moloi si daroea andrõ, laroegi nomo mbanoea Mbahoeri, si so baʼa ba ngai nomo; ba mõi ira bacha ba mbaʼa andrõ, 
2SA.17_1.19	ba ihalõ gambala ira alawe niha andrõ, ibologõ sõwoesõwoe mbawa mbaʼa ba ilaoe jaw̃a mbõra, tobali lõ hadia ia zoroma. 
2SA.17_1.20	Ba me laroegi jomo ndra alawe andrõ sinenge Gabisalomi, me lasofoe: Heza so ndra Ahimasi Jonata? ba imane chõra ira alawe andrõ: No laʼõtõ mbombo andrõ. Ba laʼaloei, ba me lõ lasõndra, ba lafoeli ira ba Jeroezalema. 
2SA.17_1.21	Ba me no mofanõ ira, ba lafoeli ira jaw̃a ono matoea no mege, moroi ba mbaʼa ba mofanõ, laroegi Dawido, ba laʼombachaʼõ chõnia hadia niw̃aʼõ. Lamane chõnia: Milaboe, migõsṍ miʼõtõ Joridano; daʼõ sa niw̃aʼõ Gahitofeli, nilaoe chõmi! 
2SA.17_1.22	Ba maoso Dawido ba sato fefoe, awõnia andrõ, laʼõtõ Joridano. Ba me moloeo, ba samõsa lõ si tosai; no ahori laʼõtõ. 
2SA.17_1.23	Ba me iʼila Ahitofeli, lõ moeʼoʼõ niw̃aʼõnia, ba ifosela galidenia ba mofanõ ia, isaw̃a ba chõra, mbanoeara; ba iʼoroiʼõ niʼoroiʼõnia, ba ihië mbaginia. Ba me no mate ia, ba lakoʼo ia ba lewatõ namania. 
2SA.17_1.24	III. 
2SA.17_1.25	Ba fangali Joabi, ba Amasa ibeʼe solohe sabõlõ Abisalomi. Ba Amasa andrõ, ba ono niha sotõi Jitera, maʼoewoe Zimaëli, si no mohorõ chõ Abigala, ono Gizaʼi, talifoesõ Zeroeja andrõ, ina Joabi. 
2SA.17_1.26	Ba ba danõ Gileadi tebato Ndraono Gizeraëli ba Abisalomi. 
2SA.17_1.27	Ba me iroegi Mahanaʼi Dawido, ba no laʼohe ba daʼõ zogoena ira Sobi, ono Nahasi, banoea razo ba Ndraono Gamoni, ba Machiro, ono Gamiëli, banoea Lodebara ba Barasilai, banoea Gileadi, banoea Rogeli, 
2SA.17_1.28	kaso ba ambala ba balanga ba bowoa tanõ ba gandroe ba rigi ba hamo ba bõra nifakoë ba harita safoesi ba harita magojo, 
2SA.17_1.29	ba w̃e w̃ani ba soesoe ba biribiri ba kezoe zoesoe zaw̃i, ba labeʼe õ Dawido ba õ nawõnia sato; no lamane dõdõra: no olofo ira ba erege dõdõra ba owõchi dõdõra, ba danõ si mate. 
2SA.18_1.1	I. 
2SA.18_1.2	Ba ifotõloe bawá ira, sambawá barõ mbawa Joabi ba sambawá barõ mbawa nachi Joabi, Abizaʼi andrõ, ono Zeroeja, ba si sambawá, ba barõ mbawa Gitaʼi andrõ, banoea Gata. Ba imane chõra Dawido: Fao gõi ndraʼo chõmi. 
2SA.18_1.3	Ba lamane: Lõ tola fao ndraʼoegõ! 
2SA.18_1.4	Ba imane chõra razo: Hadia zomasi ami, ba oeʼoʼõ. Ba iʼiagõ zinga mbawa gõli, me latõrõ sato, hõnõhõnõ ba otoeʼotoe. 
2SA.18_1.5	Ba ibeʼe li razo chõ ndra Joabi Abizaʼi Itaʼi, imane: Mihaogõ chõ nono matoea andrõ, Abisalomi! Ba larongo sato fefoe, me ibeʼe li ba zolohe jaʼira fefoe razo, ba chõ Gabisalomi. 
2SA.18_1.6	II. 
2SA.18_1.7	Ba daʼõ latimba Ndraono Gizeraëli sabõlõ andrõ chõ Dawido, tobali abõlõ sibai teʼala ira me loeo daʼõ, 20.000 zi mate. 
2SA.18_1.8	Ba no ebolo danõ, si fazõndrazõndra ira ba daʼõ, ba ato zi mate ba gatoea andrõ, moroi ba zi mate ba mbawa ziʼõli, me loeo daʼõ. 
2SA.18_1.9	Ba fachamõ chõ Gabisalomi genoni Dawido. Si fakoedo ba koedo kalide Gabisalomi, ba itõrõ zi fadege sibai manawa koedonia, ba tochai ba ndraha manawa hõgõnia ba tobali manaw̃anaw̃a ia ba daloe mbanoea, ba moloi koedonia barõnia. 
2SA.18_1.10	Ba so zangila, ba iʼombachaʼõ chõ Joabi, imane: No oeʼila mege Gabisalomi, no manaw̃anaw̃a ba ndraha manawa. 
2SA.18_1.11	Ba imane Joabi ba niha andrõ, sangombacha chõnia: Ba na no õʼila ia, ba hana wa lõ adõlõ õbõzi daloe? Ba jaʼo enaʼõ zameʼe loeooe, foeloe roefia ba sara mbõbõ taloe. 
2SA.18_1.12	Ba imane niha andrõ chõ Joabi: Ba he hõnõ roefia laʼerai ba dangagoe, ba lõʼõ sa oebabaja nono razo andrõ: tenga no marongo, me ibeʼe li chõmi Abizaʼi Itaʼi razo, me imane: Mifaigi chõgoe nono matoea andrõ, Abisalomi! 
2SA.18_1.13	Ba na no oelimo ia menaʼõ — maʼifoe sa atṍ lõʼõ, si tobini chõ razo —, ba õbõda sa atṍ ndraʼoegõ enaʼõ. 
2SA.18_1.14	Ba imane Joabi: Lõʼõ manõ tola arõrõdo chõoe! ba tõloe rozi itoejoe toho, ba itaroeʼõ ba dõdõ Gabisalomi. Ba me lõ saetoe nosonia na ba ndraha manawa andrõ, 
2SA.18_1.15	ba dafoeloe zangondrasi, ono matoea, solohe fangõna chõ Joabi, ba lafaloea laboenoe Gabisalomi. 
2SA.18_1.16	Ba ifalaoeʼõ dorofe Joabi; ba labato wolohi Iraono Gizeraëli sabõlõ andrõ, me itenaw̃a ira Joabi. 
2SA.18_1.17	Ba lahalõ Gabisalomi, ba latiboʼõ ba gohokoho danõ seboea, ba gatoea, ba oja sibai lafaʼanõ kara ba detenia. Ba Iraono Gizeraëli, ba noa saʼae moloi, no isaw̃a chõra zamõsana. 
2SA.18_1.18	Ba no ihalõ harefa ba ndraso chõ razo Abisalomi, me aoeri ia na, ba no itaroeʼõ chõnia, me no imane dõdõnia: Lõ onogoe, ba fa bõi mate dõigoe! ba tõinia, ba no ibeʼe tõi harefa andrõ. Andrõ wa harefa Gabisalomi dõinia, iroegi maʼõchṍ andre.
2SA.18_1.19	III. 
2SA.18_1.20	Ba imane chõnia Joabi: Lõ gõna sangombacha ndraʼoegõ, maʼõchṍ; na so zoei dania, ba hana na jaʼoegõ zangombacha: maʼõchṍ andre, ba lõ tola jaʼoegõ zanoeriaigõ, me no ono razo zi mate. 
2SA.18_1.21	Ba imane Joabi chõ Choesi: Ae ombachaʼõ chõ razo niʼila hõrõoe! Ba mangaloeloe Choesi chõ Joabi ba mofanõ, fagohi. 
2SA.18_1.22	Ba ifoeli hoemede chõ Joabi Gahimasi, imane: Gofoe he wisa dania, daʼoeʼoʼõ zoei Choesi andrõ, fagohido! Ba imane Joabi: Hadia goena na moiʼõ, onogoe? lõʼõ sa atṍ labeʼe chõoe loeo zangombacha. 
2SA.18_1.23	Ba imane: Gofoe itõrõ dania — mõido! Ba imane chõnia: Ba aeʼe! Ba fagohi Gahimasi, itõrõ lala ba ndraso Joridano, ba ihoelõ Choesi! 
2SA.18_1.24	Ba Dawido, ba no doemadao ba gotaloea mbawa gõli si domboea. Ba mõi jaw̃a ba dete mbawa gõli zanaro andrõ, tánõ ba gõli. Ba me ifachõlõ ia, ba iʼila, so moroi sa niha si fagohi, ha samõsa. 
2SA.18_1.25	Ba moeʼao zanaro chõ razo, iʼombachaʼõ chõnia. Ba imane razo: Na ha samõsa, ba toeria si sõchi iʼohe. Ba fagohigohi niha no mege, ba no ahatõ ia. 
2SA.18_1.26	Ba iʼila zamõsa tõ moroi sa sanaro. Ba moeʼao ia mitooe, ba mbawa gõli, imane: Samõsa tõ niha, si fagohi moroi sa! Ba imane razo: 
2SA.18_1.27	Toeria si sõchi gõi niʼohe daʼõ! Ba imane sanaro: Famaigigoe, ba hoelõ wagohisa Gahimasi, ono Zadoki, wagohisa zi fõfõna andrõ. Ba imane razo: Niha si sõchi daʼõ, ba toeria si sõchi iʼohe! 
2SA.18_1.28	Ba so Gahimasi, ba imane chõ razo: Jaʼahowoe! ba ifalõgoe tooe ia ba danõ, ba imane: Nisoeno Jehowa, Lowalangioe, si no mameʼe ba dangaoe niha andrõ, si no molaw̃a sochõ jaʼo, razo! 
2SA.18_1.29	Ba imane razo: He wisa, lõ hadia ia chõ nono matoea, Abisalomi? Ba imane Ahimasi: No oeʼila, aechoe niha sato sibai, me ifatenge zawoejoemõ andre Joabi, ba lõ nirongogoe, he wisa. 
2SA.18_1.30	Ba imane razo: Ae sa, iagõ daʼõ! Ba itõrõ ba iʼiagõ daʼõ. 
2SA.18_1.31	Ba hiza Choesi, ba imane: Toeria si sõchi oeʼohe, jaʼoegõ sochõ jaʼo, razo, noa sa itoloʼõ Jehowa maʼõchṍ ba zolaw̃a jaʼoegõ andrõ fefoe, no iʼohe ba zatoelõ! 
2SA.18_1.32	Ba imane razo chõ Choesi: He wisa, lõ hadia ia chõ nono matoea, Abisalomi? Ba imane Choesi: Enaʼõ na fagõlõgõlõ chõ nono matoea andrõ nemali zochõ jaʼo, razo, fefoe, awõ zolaw̃a jaʼoegõ, ba wangalani jaʼoegõ, fefoe! 
2SA.18_1.33	Ba tobali sibai dõdõ razo, ba mõi ia jaw̃a ba mbateʼe ba dete nomo ba megeʼege ia. Ba imane ba wowaõwaõ andrõ: He onogoe Abisalomi! He onogoe, onogoe Abisalomi! Enaʼõ na jaʼo zi mate salahioe! He Abisalomi onogoe, onogoe!
2SA.19_1.1	I. 
2SA.19_1.2	Ba tobali faʼaboe dõdõ wemõna andrõ, ba zato fefoe, me loeo daʼõ, me no larongo sato: Aboe dõdõ razo nononia andrõ! 
2SA.19_1.3	Ba so manõ niha sato, lõ nininini, me loeo daʼõ, ba wamoeli jaʼira mijomo ba mbanoea, si mane na so zanoewõ, si no tehawoe faʼaila, me no moloi ira ba wasõndrata. 
2SA.19_1.4	Ba no ibaloegõ mbawania razo ba megeʼege ia, imane: He onogoe Abisalomi! He Abisalomi, onogoe, onogoe! 
2SA.19_1.5	Ba mõi jomo chõ razo Joabi, imane chõnia: Aila manõ genonioe fefoe õbeʼe maʼõchṍ, enonioe si no mangorifi jaʼoegõ ba onooe matoea ba onooe alawe ba foʼomooe ba dongaoe donga ba dõi, maʼõchṍ, 
2SA.19_1.6	me õʼomasiʼõ zi faʼoedoe chõoe ba me faʼoedoeʼõ ba zangomasiʼõ jaʼoegõ: noa sa õʼoromaʼõ maʼõchṍ, wa lõ chõoe solohe sabõlõ, awõ wa lõ enonioe — oeʼila saʼae: na aoeri menaʼõ Gabisalomi ba na jaʼaga fefoe zi mate, ba satoelõ manõ dõdõoe daʼõ. 
2SA.19_1.7	Ba faoso, ae tooe, ba haogõ wehedeoe ba mbanoeamõ! Mõido ba hõloe chõoe, chõ Jehowa: na lõ õʼoromaʼõ ndraʼoegõ, ba samõsa lõ si iagõ chõoe bongī andre, ba abõlõbõlõ daʼõ, moroi ba wamakao bõʼõ fefoe, si no gõna ndraʼoegõ, iʼotarai iraono ndraʼoegõ, iroegi maʼõchṍ andre. 
2SA.19_1.8	Ba maoso razo, mõi moedadao ba mbawa gõli. Ba me laʼombachaʼõ ba niha sato: No doemadao ba mbawa gõli razo, ba laʼondrasi sato fefoe. Ba Iraono Gizeraëli, ba no moloi, no isaw̃a chõra zamõsana.
2SA.19_1.9	II. 
2SA.19_1.10	ba Abisalomi andrõ, nibajoinida chõda [razo], ba no mate ba wasõndrata andrõ — ba iadaʼe, ba hana wa lõ liw̃aliw̃ami, ba wangai mangawoeli enaʼõ razo? 
2SA.19_1.11	Ba teʼombachaʼõ chõ razo hadia niw̃aʼõw̃aʼõ Ndraono Gizeraëli fefoe. Ba ifatenge chõ ndra Sadoki Abiataro ere andrõ razo, imane: Mifahoehoeo ba zatoea mado Joeda, mimane: Hana wa miʼiagõ foeri, ba wolohe mangawoeli razo ba gõdonia? 
2SA.19_1.12	No iwagoe ami, fõfõ nõsigoe: ba hana wa miʼiagõ foeri, ba wolohe mangawoeli razo. 
2SA.19_1.13	Ba chõ Gamasa, ba mimane: Fõfõ nõsigoe sa atṍ ndraʼoegõ — jamoelaoe chõgoe zomasi ia Lowalangi, na tenga koemandra seboea ndraʼoegõ chõgoe, fangali Joabi, gõtõ waʼanaoe nosooe! 
2SA.19_1.14	Ba omboejoe dõdõ maʼoewoe Joeda fefoe ibeʼe, tobali ha sara dõdõra wangandrõ chõ razo: Foeliʼõ, jaʼoegõ ba enonioe fefoe! 
2SA.19_1.15	Ba mangawoeli razo. Ba me iroegi Joridano ba no laroegi Giligala mado Joeda, ba wamaondragõ razo, ba ba wamaʼõtõ jaʼia ba Joridano.
2SA.19_1.16	III. 
2SA.19_1.17	ba 1000 zi fao chõnia mado Mbenijami. Ba no itaʼitaʼi wowaõwaõ fõna razo, mitooe ba Joridano, Siba andrõ, satoea zangai halõw̃õ chõ Zaoelo no, awõ nononia matoea, si felelima ba sawoejoenia andrõ, si doea woeloe; no laʼõtõ Joridano, 
2SA.19_1.18	ba gõtõna andrõ, ba wamaʼõtõ awõ razo, ba wanolo jaʼira. Ba so Zimeʼi andrõ, ono Gera, mangaloeloe ia chõ razo, me iʼṍtõ sibai Joridano enaʼõ, 
2SA.19_1.19	imane chõ razo: He Toea! Bõi beʼe horõgoe lalõgoe no, ba bõi tõrõ tõdõoe zi sala ndraʼo, me õhetaʼõ ba Jeroezalema, jaʼoegõ Toea, razo, bõi tanõ ba dõdõoe: 
2SA.19_1.20	aboto sa ba dõdõ zawoejoemõ andre, wa no si sala ia; ba hiza maʼõchṍ, ba jaʼodo zi fõfõna maʼoewoe Josefo, si mõi mitooe ba wamaondragõ sochõ jaʼo, razo. 
2SA.19_1.21	Ba hoemede Gabizaʼi, ono Zeroeja, imane: Hadia, andrõ lõ laboenoe Zimeʼi andrõ? Ba no iʼelifi niibajoini Jehowa! 
2SA.19_1.22	Ba imane sa Dawido: Hana ami chogoe, jaʼami ono Zeroeja andrõ, wa samowõhõ jaʼodo ami maʼõchṍ? Hadia, so zi mate Iraono Gizeraëli maʼõchṍ? Ma õwai lõ aboto ba dõdõgoe, wa no maʼõchṍ andre tobali razo Ndraono Gizeraëli ndraʼodo? 
2SA.19_1.23	Ba imane razo chõ Zimeʼi: Lõ mateʼõ! Ba mõi ba hõloe chõnia razo.
2SA.19_1.24	IV. 
2SA.19_1.25	Ba me so ia moroi ba Jeroezalema, ba wangondrasi razo, ba imane chõnia razo: Hana wa lõ fao ndraʼoegõ chõgoe, Meribaʼali, me aheta ndraʼodo? 
2SA.19_1.26	Ba imane: He Toea, razo! No ilimodo sawoejoegoe. Noa sa iw̃aʼõ chõnia sawoejoemõ andre: Fosela chõgoe galide, fakoedo ndraʼo, ba wefao chõ razo! — me no somboejoemboe ahe zawoejoemõ andre. 
2SA.19_1.27	Ba no itandraw̃aisi zawoejoemõ andre chõ zochõ jaʼo, razo. Ba noa sa timba malaʼika Lowalangi zochõ jaʼo, razo: ba laoe zatoelõ dõdõoe! 
2SA.19_1.28	Lõʼõ sa atṍ nidõnadõna ngaʼõtõ doeagoe chõ zochõ jaʼo, razo, ha famoenoe. Ba noa na õhalõ awõ zoroedoe manga chõoe zawoejoemõ andre — ba hadia na niʼandrõgoe folohe ba lala, hadia na niw̃aʼõgoe chõ razo? 
2SA.19_1.29	Ba imane chõnia razo: Hana wa õʼojaʼõ na li? Daʼõ niw̃aʼõgoe: Jaʼoegõ ba Siba andrõ, ba mibago daloe chõmi mbenoea andrõ. 
2SA.19_1.30	Ba imane Meribaʼali chõ razo: Hana na ahori naʼi ihalõ, me no mangawoeli zochõ jaʼo, razo, lõ hadia ia.
2SA.19_1.31	V. 
2SA.19_1.32	Ba no atoea sibai Mbarasilai andrõ, no 80 fache. Ba no ibalazoi razo, gõtõ weʼaso razo ba Mahanaʼi; no niha seboea sibai anaʼa ia. 
2SA.19_1.33	Ba imane razo chõ Mbarasilai: Fao ndraʼoegõ chõgoe, enaʼõ oerorogõ ndraʼoegõ chõgoe ba Jeroezalema, ba waʼatoeamõ. 
2SA.19_1.34	Ba imane Barasilai chõ razo: Ha waʼanaoe tõ na nosogoe, wa faodo chõ razo, ba Jeroezalema? 
2SA.19_1.35	W̃aloe ngafoeloe fache ndraʼo iadaʼe, ba hadia, oeʼila na hezo zi sõchi ba hezo zi lõ sõchi, ba hadia, iʼila na enonimõ andre waʼami gõ ba he nibadoe? Ba hana sa wa mõi na noro dõdõ zochõ jaʼo, razo, genonimõ andre? 
2SA.19_1.36	Ha maʼifoe fao chõ razo genonimõ andre, ba hana wa imanõ razo wanoelõni chõgoe? 
2SA.19_1.37	Hana na mangawoeli genonimõ, enaʼõ na ba mbanoea ndra toeagoe mate ndraʼo, ba ngai lewatõ ndra amagoe inagoe: hiza sawoejoemõ Kimihami, hana na daʼõ zi fao chõ zochõ jaʼo, razo; chõnia fatõrõ zomasi ndraʼoegõ. 
2SA.19_1.38	Ba imane razo: Ba laoe, ba hana na Kimihami zi mõi awõgoe ba somasi ndraʼoegõ oefatõrõ chõnia, ba hadia ia fefoe, niʼandrõoe chõgoe, ba oetõrõ chõoe. 
2SA.19_1.39	Ba laʼõtõ Joridano sato fefoe, ba iʼõtõ gõi razo. Ba faʼago bawa razo chõ Mbarasilai, ba ifofanõ; ba ifoeli ia ba chõra Barasilai. 
2SA.19_1.40	Ba isaw̃a Giligala razo, ba fao chõnia Gimihami no mege. Ba sato mado Joeda, ba fao chõ razo, ba sato Iraono Gizeraëli, ba matonga zi fao.
2SA.19_1.41	VI. 
2SA.19_1.42	Ba lamane ba Ndraono Gizeraëli maʼoewoe Joeda fefoe: Ba no iwama. Ba hana wa mofõnoe ami ba daʼõ? Hadia, no maʼā wõfõ gõ razo, ba hadia no maʼoloiʼõ ia? 
2SA.19_1.43	Ba lamane Iraono Gizeraëli ba maʼoewoe Joeda: Foeloe niʼofelendroea chõma ba razo, ba noa na si aʼa ndraʼo moroi chõoe; ba hadia sa wa lõ ba dõdõoe ndraʼodo? Ba hadia, tenga jaʼo zi fõfõna mangoemaʼõ, tahalõ mangawoeli razoda? Ba abõlõ na wasosota maʼoewoe Joeda, moroi ba Ndraono Gizeraëli.
2SA.20_1.1	I. 
2SA.20_1.2	Ba laʼerogõ Dawido Iraono Gizeraëli fefoe ba laʼoʼõ Zeba andrõ, ono Mbichiri; ba maʼoewoe Joeda, ba laʼowoeloi ira chõ razora, iʼotarai Joridano, noemalõ ba Jeroezalema. 
2SA.20_1.3	Ba me no iroegi gõdonia ba Jeroezalema Dawido, ba ifaʼoheʼõ ba nomo bõʼõ ndrongania andrõ, donga ba dõi, si dafoeloe nirõinia foeri mege, awõ gõdo, ba ibalazoi ira ba daʼõ, ba lõʼõ saʼae oroedoe ia chõra. Tobali niʼoniagõ ira, iroegi mate ira; amaedola lacha mbanoea. 
2SA.20_1.4	Ba imane razo chõ Gamasa: Owoeloi chõgoe maʼoewoe Joeda, barõ zi tõloe bongi andre; ba soʼõ dania ba daʼe! 
2SA.20_1.5	Ba mofanõ Gamasa, ba wangowoeloi maʼoewoe Joeda. Ba me italoeʼi ginõtõ andrõ, niʼõtõ Dawido chõnia, 
2SA.20_1.6	ba imane Dawido chõ Joabi: Tobali sa abõlõ ifakao ita Seba andrõ, ono Mbichiri, moroi chõ Gabisalomi mege. Jaʼoegõ ohe genoni zochõ jaʼoegõ, ba gohi ia, fa bõi atoeʼa ia ba mbanoea saro, ba fa bõi aboe dõdõda ibeʼe. 
2SA.20_1.7	Ba mofanõ saʼae Joabi, awõ Gabizaʼi, iʼohe zabõlõ andrõ chõnia, awõ wazoeri andrõ ba saradadoe. Mangefa ira ba Jeroezalema, ba wolohi Seba andrõ, ono Mbichiri. 
2SA.20_1.8	II. 
2SA.20_1.9	Ba imane Joabi chõ Gamasa: 
2SA.20_1.10	Ba lõ niʼila Gamasa fõda andrõ ba danga Joabi kabera, ba itaroeʼõ ba daloenia Joabi, tobali adoewa ba danõ mbetoeʼania ba mate ia; ba lõ ifomendroea wanaroeʼõ chõnia Joabi. Ba lagohi Zeba, ono Mbichiri, Joabi ba achinia Abizaʼi. 
2SA.20_1.11	Ba samõsa nifataro ba ngai mboto Gamasa, awõ Joabi, siʼao: Ha niha zi mõi awõ Joabi ba awõ Dawido, ba jamoeʼoʼõ Joabi! 
2SA.20_1.12	Ba me no so manõ ba dõdõ lala Gamasa, tooe ba ndronia andrõ, ba me iʼila niha andrõ no mege, oi labadoegõ ira sanõrõ, ba ifagaõlõ ba ngai lala mboto Gamasa, ba ndroeʼoe ba ibaloegõ baroe seboea, me no iʼila, oi labadoegõ ira sanõrõ.
2SA.20_1.13	III. 
2SA.20_1.14	Ba Seba, ba itõrõi mado Ndraono Gizeraëli fefoe, iroegi Habeli Beti Maʼacha, ba so ngaʼõtõ Mbichiri fefoe ba laʼoʼõ ia mijomo ba daʼõ. 
2SA.20_1.15	Ba so gõi ndra Joabi ba lasoewõ ia ba Habeli Beti Maʼacha, lakoʼo fari, lafasoei mbanoea, ba mõi hawoehawoe mbandra daʼõ. Ba lafoʼarõ gõli sato fefoe, awõ Joabi, ba wanoedoegõ jaʼia. 
2SA.20_1.16	Ba so ziʼao moroi jomo, ira alawe satoeatoea, imane: Mifondrondrongo! mifondrondrongo! Miw̃aʼo chõ Joabi, jamõi ba daʼe, so niw̃aʼõgoe chõnia! 
2SA.20_1.17	Ba me ihatõʼõ ia, ba imane ira alawe andrõ: Hadia, Joabi ndraʼoegõ? Ba imane: Jaʼia. Ba imane chõnia: Ba fondrondrongo li zawoejoemõ andre! 
2SA.20_1.18	Ba imane: Oerongo! Ba imane ira alawe andrõ: Ba gõtõ fõna, ba so gamaedola: ”Misofoe atṍ ba Habeli ba ba Dano, na no 
2SA.20_1.19	moebõhõli niw̃aʼõ zi lõ farõi andrõ, Iraono Gizeraëli.” Õʼaloei wamakiko banoea ba ina ba Ndraono Gizeraëli: Hana wa õfoefoe dána chõ Jehowa? 
2SA.20_1.20	Ba imane Joabi: Tenga daʼõ dõdõgoe, maʼifoe lõʼõ; tenga samakiko ndraʼo ba tenga samoefoe. 
2SA.20_1.21	Tenga daʼõ danigoe, ba so niha, banoea ba hili ba mado Geferaji, Seba dõi, ono Mbichiri, solaw̃a razo, Dawido; mibeʼe baero ia, ba mabõhõli wanoewõ banoeami! Ba imane ira alawe andrõ chõ Joabi: Ba laʼanemaʼõ lafazaoemba chõoe hõgõnia, moroi ba gõli. 
2SA.20_1.22	Ba ifaweʼe mbanoeara, samba banoea manõ, ba waʼatoeatoeania andrõ, ba laʼew̃a mbagi Zeba, ono Mbichiri, ba lafazaoemba chõ Joabi hõgõ. Ba ifalaoeʼõ dorofe Joabi, ba moezaewe zanoewõ, labõhõli mbanoea andrõ, isaw̃a chõra zamõsana; ba ifoeli ia chõ razo ba Jeroezalema Joabi.
2SA.20_1.23	IV. 
2SA.20_1.24	ba samaigi si gõna rodi, ba Adoniramo; ba anofoela, ba Jozafati, ono Gahiloedi; 
2SA.20_1.25	ba doeroetoeli, ba Seja; ba ere, ba Sadoki ba Abiataro. 
2SA.20_1.26	Ba Ira andrõ, maʼoewoe Jaʼiro, ba ere gõi chõ Dawido. 
2SA.21_1.1	I. 
2SA.21_1.2	Ba iʼoroiʼõ mbanoea Gibeona razo ba isofoe chõra — tenga sa fõfõ Ndraono Gizeraëli mbanoea Gibeona andrõ, si tosai Dawa Gamori ira, ba he w̃aʼae no mõi ba hõloe chõra Ndraono Gizeraëli [ba wangorifi jaʼira], ba iʼaloei zoei Saoelo wangohori jaʼira, ba waʼaoechoe dõdõnia fõna Ndraono Gizeraëli ba fõna maʼoewoe Joeda. — 
2SA.21_1.3	Ba imane Dawido ba mbanoea Gibeona andrõ: He oewisa chõmi, wangezosi, enaʼõ mifoeli mifahowoeʼõ dána chõ Jehowa? 
2SA.21_1.4	Ba lamane chõnia banoea Gibeona: Tenga sangandrõ anaʼa ba ma firõ ndraʼaga chõ Zaoelo ba ba ngaʼõtõnia, ba lõ tola gõi maboenoe niha ba Ndraono Gizeraëli. Ba imane: Ba hadia niʼandrõmi, he oewisa chõmi? 
2SA.21_1.5	Ba lamane chõ razo: Niha andrõ, samakiko jaʼaga, ba sangaloei fangohori jaʼaga, tobali lõ nahinahiama saʼae ba danõ Ndraono Gizeraëli maʼasagõrõ, 
2SA.21_1.6	— ngaʼõtõnia mibeʼe ba dangama, dafitoe, enaʼõ mataw̃i chõ Jehowa, ba Gibeona, ba hili Jehowa andrõ. Ba imane razo: Oebeʼe ba dangami. 
2SA.21_1.7	Ba iʼorifi Meribaʼali andrõ ono Jonata, maʼoewoe Zaoelo, bõrõ wahõloesa andrõ, me no faoma fahõloe ira chõ nawõra, chõ Jehowa, Dawido ba Jonata, ono Zaoelo. 
2SA.21_1.8	Ba nibeʼenia ba danga mbanoea Gibeona, ba ono Zaoelo andrõ si daroea, Arimoni ba Meribaʼali, ononia chõ Risifa andrõ, ono Aja, ba ono nono Zaoelo andrõ alawe, Meraba, si dalima, ononia chõ Gaderiëli andrõ, ono Mbarasilai, banoea Mehola. 
2SA.21_1.9	Ba lataw̃i ira fõna Jehowa, ba hili. Tobali endronga mate zi dafitoe andrõ, me bõrõta mbaw̃a wamasi teboenoe ira. 
2SA.21_1.10	Ba ihalõ mbaroenia gonigoni Risifa andrõ, ono Aja, ibologõ toefonia ba dete gara, iʼotarai mbõrõta wamasi andrõ, iroegi gõna ira teoe ba tobali itaboi wofo ba daloe mbanoea, na maʼṍchõ ba oetoe ndroeʼoe ba zi bongi, fa bõi laʼā [mboto zi mate andrõ]. 
2SA.21_1.11	Ba teʼombachaʼõ chõ Dawido nilaoe ndronga Zaoelo andrõ, donga ba dõi, Risifa, ono Aja. 
2SA.21_1.12	Ba maoso Dawido, ifahalõʼõ dõla Zaoelo ba tõla nononia Jonata, ba mbanoea Jabesi ba danõ Gileadi, nitagõra ba onga ba Metisana, ba nitaw̃i Ndrawa Wilisiti jaʼira, me no teʼala Zaoelo ba hili Giliboa labeʼe. 
2SA.21_1.13	Ifahetaʼõ ba daʼõ dõla Zaoelo ba tõla nononia Jonata; ba laʼozaragõ gõi dõla nitaw̃i andrõ, ba lakoʼo, 
2SA.21_1.14	awõ dõla ndra Saoelo ononia Jonata, ba danõ mado Mbenijami, ba Zela, ba lewatõ nama Zaoelo, Kisi. Laʼoʼõ sibai goroisa razo. Ba iʼotarai daʼõ, ba ifoeli alõ dõdõ Lowalangi ba niha ba danõ.
2SA.21_1.15	II. 
2SA.21_1.16	ngaʼõtõ niha seboea sibai andrõ, ba wamoenoe Dawido enaʼõ; 300 zekeli tõla waʼaboea nõsi dohonia, ba fõda si bohooe ba lõwilõwinia. 
2SA.21_1.17	Ba itolo Dawido Abizaʼi, ono Zeroeja, iboenoe Ndrawa Wilisiti andrõ. Ba fahõloe chõ Dawido zabõlõ andrõ chõnia lamane: Lõ tola saʼae fao ndraʼoegõ chõma, ba wasoewõta, fa bõi mate wandroe ba Ndraono Gizeraëli õbeʼe!
2SA.21_1.18	Ba foeri õ, ba fasoewõ na zoei ira ba Ndrawa Wilisiti, ba ngai Gobi. Ba daʼõ iboenoe Zafo andrõ, ngaʼõtõ niha seboea andrõ gõi, Sibechai, banoea Hoesa. 
2SA.21_1.19	Ba me samoeza tõ fasoewõ ba Ndrawa Wilisiti, ba Gobi, ba iboenoe Goliato, banoea Gata Elehana, banoea Mbetilechema; ezai hao dotoa mboeroesa Goliato andrõ. 
2SA.21_1.20	Ba samoeza tõ fasõndra na ira ba ngai Gata. Ba so ba daʼõ niha seboea sibai; onõʼõnõ doetoeroe danga ba õnõʼõnõ gõi doetoeroe kahe, tobali 24 fefoe — no ngaʼõtõ niha seboea sibai andrõ ia gõi. 
2SA.21_1.21	Ba me iʼoʼaja Ndraono Gizeraëli daʼõ, ba iboenoe ia Jonata andrõ, ono gaʼa Dawido, Simeʼi, 
2SA.21_1.22	Ngaʼõtõ niha seboea sibai andrõ, banoea Gata, zi daõfa andrõ, niboenoe ndra Dawido enoninia andrõ.
2SA.22_1.2	imane: ”Hili dõdõgoe Jehowa ba waʼatosasagoe ba sangorifi jaʼodo. 
2SA.22_1.3	Nahiagoe saro Lowalangigoe, ba chõnia oeʼaloei zaw̃atõ; baloesegoe ia ba tandroe fangorifigoe, hatigoe ba saw̃atõgoe, sangefaʼõ jaʼodo; jaʼoegõ zangefaʼõ jaʼo, na tefakao ndraʼodo! 
2SA.22_1.4	Oeʼangarõfi li Jehowa, si nangea nisoeno andrõ, ba teʼefaʼõ ndraʼo ba danga zi fatioe tõdõ chõgoe. 
2SA.22_1.5	Noa sa ifasoei ndraʼo doeloe, ba no ifetaʼoe ndraʼo hohooe famoenoe. 
2SA.22_1.6	No moekabi ndraʼo bõbõ si oroi mbanoea tooe ba no ihawoei ndraʼo tandraw̃a famoenoe. 
2SA.22_1.7	No moeʼao ndraʼo ba waʼatosasagoe andrõ, ba no oeʼangarõfi li Lowalangigoe: No ifondrondrongo ligoe ba gõdonia andrõ ba no iroegi dõgi dalingania weʼaogoe andrõ chõnia. 
2SA.22_1.8	Ifaigi — ba hoemeoe danõ; hoemisi dajadaja mbanoea jaw̃a ba moedõgõ, me no mofõnoe ia. 
2SA.22_1.9	Manimbo nichoenia ba iʼotarai mbawania alitõ si manga hadia ia; hoemola mbo galitõ, si oroi chõnia. 
2SA.22_1.10	Idada mbanoea si jaw̃a, mõi ia tooe, ba sogõmigõmi barõ gahenia. 
2SA.22_1.11	Ba hoeloe Keroebi mõi ia, moehombo misa; manahanahae ia ba gafi nangi. 
2SA.22_1.12	Ibaliʼõ baloebaloenia zogõmigõmi, osenia fasoei, salōē ba lawoeo saitõ. 
2SA.22_1.13	Moroi ba haga andrõ fõnania itõrõ lawoeo andrõ chõnia, teoe kara ba bo galitõ. 
2SA.22_1.14	Ba moeʼoegoeʼoegoe mbanoea si jaw̃a ibeʼe Jehowa, ba ifarongogõ linia Fondrege zalaw̃a andrõ. 
2SA.22_1.15	Iʼefasi nono wana chõnia, ifazawili ira, ba ilaoe gari mbanoea, ikeani ira. 
2SA.22_1.16	Ba oroma noengo nidanõ, ba aheta mbaloebaloe dajadaja danõ, ba wanegoemõ andrõ, jaʼoegõ Jehowa, ba wangõhõfoe geheha nichoemõ andrõ. 
2SA.22_1.17	Iʼoroʼõ dangania moroi si jaw̃a, iraʼoedo, isõbido moroi ba nidanõ seboea. 
2SA.22_1.18	Ifadõni ndraʼo ba nemaligoe andrõ, si no abõlõ, ba ba zi fatioe tõdõ chõgoe, me no tebai oelaw̃a ira. 
2SA.22_1.19	No lahawoei ndraʼo, me baw̃a waʼateʼalagoe, ba no tobali fanologoe Jehowa. 
2SA.22_1.20	Ba no iʼohe baero ndraʼo, ba zebolo tanõ; no iʼefaʼõ ndraʼodo, me no omasi ia ndraʼo. 
2SA.22_1.21	No isoelõni chõgoe waʼatoelõ dõdõgoe Jehowa; no ibeʼe chõgoe zoelõ, dali wa lõ hadia ia zi falemba ba dangagoe. 
2SA.22_1.22	Noa sa oetõrõ lala Jehowa, lõ solalõ ndraʼo ba chõ Lowalangigoe. 
2SA.22_1.23	Noa sa so ba gametahõgoe hoekoe andrõ chõnia, fefoe, ba amachoitania andrõ, ba lõ niʼarõoeʼõgoe chõgoe. 
2SA.22_1.24	No adõlõ dõdõgoe chõnia, ba no ataʼoe ndraʼo oelaoe zi lõ atoelõ. 
2SA.22_1.25	Ba no isoelõni chõgoe waʼatoelõ dõdõgoe andrõ Jehowa, dali wa lõ hadia ia zi falemba ba dangagoe, wamaiginia. 
2SA.22_1.26	Ba zeboea tõdõ eboea dõdõoe, ba ba zadõlõ tõdõ adõlõ dõdõoe. 
2SA.22_1.27	Ba zohaoehaoe ohaoehaoe ndraʼoegõ, ba ba zabila tõdõ abila gõi ndraʼoegõ. 
2SA.22_1.28	Jaʼoegõ sa zanolo niha si gõna famakao, ba õhõndrõgõ hõrõ zi fajaw̃a, fefoe. 
2SA.22_1.29	Jaʼoegõ sa zamohaga fandroegoe, ifohaga zogõmigõmi andrõ chõgoe Jehowa, Lowalangigoe. 
2SA.22_1.30	Na õtolodo, ba oedoedoegõ gõli kara, ba na awõgoe Lowalangigoe, ba oesawõ mbaʼabaʼa. 
2SA.22_1.31	Lala Lowalangi andrõ, ba no soʼahonoa! Taroma li Lowalangi andrõ, ba si no ohaohao, baloese ia ba zangaloei saw̃atõ chõnia, fefoe. 
2SA.22_1.32	Ha niha sa Lowalangi, baero Jehowa andrõ? Ba ha niha nahia saro, baero Lowalangida? 
2SA.22_1.33	Lowalangi andrõ, sameʼe bõbõ taloegoe faʼabõlõ, ba sangehao lala chõgoe. 
2SA.22_1.34	Samaliʼõ ahe mbõhõ ahegoe ba samataro jaʼo ba zalaw̃a jaw̃a. 
2SA.22_1.35	Samahaõ tangagoe ba wasõndrata ba taʼiogoe ba wogai fana tõla. 
2SA.22_1.36	Ba no õbeʼe chõgoe mbaloese fangorifi andrõ chõoe, ba faʼeboea dõdõoe wangeboeagoe. 
2SA.22_1.37	No õʼeboloʼõ naha gahegoe, ba lõ sangiwa mboeʼoe kawonogoe. 
2SA.22_1.38	No oegohi nemaligoe ba no oechamõ, ba lõ nifoeligoe jaʼo foeri, balazi no oefakiko ira. 
2SA.22_1.39	No oefakiko ira, ba no oerasa, tobali lõʼõ saʼae maoso ira; tegaõlõ tooe ira barõ gahegoe. 
2SA.22_1.40	Ba no õfamõbõ taloe ndraʼo faʼabõlõ, ba wasõndrata, no õfaõndrõ barõgoe zi faʼoedoe chõgoe. 
2SA.22_1.41	Moloi nemaligoe andrõ õbeʼe; ba si fatioe tõdõ chõgoe ba no oehori! 
2SA.22_1.42	Mangarõngarõ ira, ba lõ sangorifi — chõ Jehowa, ba lõ itema lira. 
2SA.22_1.43	Ba no oefoefoe ira, timba gawoegawoe ba danõ, oehoendrahoendra ira, timba damboe baewali, oedoewagõ. 
2SA.22_1.44	No õʼefaʼõ ndraʼo ba wasõndrata niha, no õfataro hõgõ soi niha ndraʼodo: tobali mõi barõ mbawagoe niha si lõ oerai mila. 
2SA.22_1.45	Ha larongo ligoe, ba laʼoʼõ chõgoe, lahaogõhaogõ wehedera chõgoe ono niha bõʼõ. 
2SA.22_1.46	Sariri nono niha bõʼõ, larõi gõdora, manizinizi. 
2SA.22_1.47	Saoeri Jehowa, ba nisoeno nahiagoe saro andrõ, ba niʼeboeaʼõ dõi Lowalangi fangorifogoe andrõ! 
2SA.22_1.48	Lowalangi andrõ, si no manolo jaʼo ba wolaoe balõ, si no mameʼe barõ mbawagoe soi niha. 
2SA.22_1.49	Sangefaʼõ jaʼo ba nemaligoe andrõ, ba no õbeʼe jaw̃a zi faʼoedoe chõgoe ndraʼodo; no õʼefaʼõ ndraʼo ba danga niha andrõ samakao awõnia. 
2SA.22_1.50	Andrõ oesoeno ndraʼoegõ ba niha baero, jaʼoegõ Jehowa; oesoeno dõimõ. 
2SA.22_1.51	Jaʼoegõ, sangeboea fangorifi ba razo andrõ chõnia, ba sangeboea tõdõ ba nibajoininia andrõ, chõ Dawido ba ba maʼoewoenia, iroegi zi lõ aetoe.”
2SA.23_1.1	I. 
2SA.23_1.2	imane: ”No moehede chõgoe Geheha Jehowa, ba taroma linia zi so ba mbewegoe. 
2SA.23_1.3	No moehede Lowalangi Ndraono Gizeraëli; chõgoe no moehede gowe Ndraono Gizeraëli andrõ, imane: Sangatoelõʼõ famatõrõ niha, sangataʼoefi Lowalangi ba wamatõrõnia andrõ, 
2SA.23_1.4	ba no hoelõ haga zi moloeo, na toemboe loeo, na mahemoloe mbanoea, na lõ lawoeo, na toemboe ndroeʼoe ba danõ ba haga zino, na no aefa deoe. 
2SA.23_1.5	Hadia, tenga si manõ ndraʼaga, jaʼaga si samba omo, ba chõ Lowalangi? Noa sa ifaboeʼoe linia chõgoe, si lõ teboelõ, iroegi zi lõ aetoe; si no moehonogõi, ba si no moeʼaroʼõ, gofoe he wisa wamaigida. Ba fangorifigoe fefoe ba faʼomasigoe, hadia, lõ ifatoemboeʼõ daʼõ? 
2SA.23_1.6	Ba si lõ ngaroro andrõ, ba no timba ndroi nitiboʼõ ira, fefoe, si lõ tababaja tangada. 
2SA.23_1.7	Sedõna mombambaja jaʼia, ba iʼohe ziʼõli, ba ma toho, ba ahori tetoenoe ba galitõ.”
2SA.23_1.8	II. 
2SA.23_1.9	Ba fanetenia ba zi datõloe andrõ, sabõlõ, ba Eleazari, ono Dodo, maʼoewoe Gahohi. Jaʼia nawõ Dawido ba Wasi Dami, me no oewoelo ba daʼõ Ndrawa Wilisiti ba wanoewõ. Ba me lawoewoe ira foeri Iraono Gizeraëli, 
2SA.23_1.10	ba lõ iboelõʼõ ia, ilaoe ba Ndrawa Wilisiti, irege atage dangania, irege falemba ba ndranga ziʼõli; tobali mõna sibai ia ibeʼe Jehowa, me loeo daʼõ. Ba mangawoeli zato, laʼoʼõ ia — hatṍ ba wangai sahoeloe ira. 
2SA.23_1.11	Ba fanetenia, ba Sama, ono Age, banoea Harari. Samoeza maʼṍchõ, ba owoelo Ndrawa Wilisiti ba Lehi. Ba so ba daʼõ kaboe harita. Ba me moloi zato, ba Ndrawa Wilisiti andrõ, 
2SA.23_1.12	ba iʼagõ daloe kaboe andrõ, itimba Ndrawa Wilisiti, ilaoe chõra, ba mõna sibai ia ibeʼe Jehowa. 
2SA.23_1.13	Ba samoeza maʼṍchõ, ba datõloe — ba zi tõloe ngafoeloe, hõgõra andrõ — zi mõi misi tooe chõ Dawido ba dõgi narõ gara andrõ, ba hati Adoela, me no so ba ndraso, ba Refaʼi, Ndrawa Wilisiti, sambawá. 
2SA.23_1.14	Ba hati andrõ so Dawido, me loeo daʼõ, ba so nifataro ba Mbetilechema Dawa Wilisiti. 
2SA.23_1.15	Ba itõrõ tõdõ Dawido [nidanõ si sõchi] ba imane: Ha niha zanaʼoe õgoe idanõ ba mbaʼa andrõ ba zinga mbawa gõli ba Mbetilechema? 
2SA.23_1.16	Ba latõrõ golombasew̃a Ndrawa Wilisiti sabõlõ andrõ si datõloe, lataʼoe nidanõ ba mbaʼa andrõ, ba zinga mbawa gõli ba Mbetilechema, ba laʼohe chõ Dawido. Ba lõ edõna ibadoe, idoewagõ cho Jehowa, [soemange], 
2SA.23_1.17	imane: Jamoetimba chõgoe Jehowa wolaoe si manõ! Do zabõlõ andrõ, si lõ ba dõdõ nosora weʼamõi! — ba lõʼõ manõ ibadoe. Daʼõ nilaoe zabõlõ andrõ si datõloe. 
2SA.23_1.18	Ba Abizaʼi andrõ, achi Joabi, ono Zeroeja, ba no hõgõ zi tõloe ngafoeloe gõi. Ilaoe dohonia, ba 300 zi mate, ba seboea tõi ia ba zi tõloe ngafoeloe andrõ. 
2SA.23_1.19	Ba zi tõloe ngafoeloe andrõ, ba nifosoemange ia, ba jaʼia hõgõra, ba lõ ichamõ zi datõloe andrõ. 
2SA.23_1.20	Ba Benaja andrõ, ono Jehojada, niha sabõlõ, si tetoeria ba nilaoenia andrõ, ba banoea Gabeseʼeli. Jaʼia zamoenoe ono Gariëli andrõ, Iraono Moabi. Ba samoeza maʼṍchõ, me no aechoe deoe si bakoe, ba jaʼia gõi zamoenoe singo, si tooe ba mbaʼa. 
2SA.23_1.21	Ba iboenoe gõi Ndrawa Miseraji, samõsa, niha seboea sibai; sara doho ba danga Ndrawa Miseraji andrõ, ba jaʼia, ba ha siʼo iʼohe, ba wolaoe chõnia. Ba iraʼoe ba danga Ndrawa Miseraji andrõ doho andrõ ba iboenoe ia tohonia. 
2SA.23_1.22	Daʼõ nilaoe Mbenaja andrõ, ono Jehojada. Seboea toeria ia ba zi tõloe ngafoeloe andrõ, sabõlõ. 
2SA.23_1.23	Ba zi tõloe ngafoeloe andrõ, ba nifosoemange ia, ba si datõloe andrõ, ba lõʼõ sa ichamõ. Ba ibeʼe hõgõ wazoeri andrõ chõnia ia Dawido. 
2SA.23_1.24	Ba samõsa gõi Gazaheli andrõ, achi Joabi, ba zi tõloe ngafoeloe andrõ; ba baero õ, ba Elehana, ono Dodo, banoea Mbetilechema; 
2SA.23_1.25	ba Sama, banoea Harodi; 
2SA.23_1.26	ba Elika, banoea Harodi; ba Helesi, banoea Welete; ba Ira, ono Ike, banoea Dekoa; 
2SA.23_1.27	ba Abiëzeri, banoea Ganatoti; ba Sibechai, banoea Hoesa; 
2SA.23_1.28	ba Salemona, banoea Gahohi; ba Maharai, banoea Netofa; 
2SA.23_1.29	ba Heledi, ono Mbaʼana, banoea Netofa; ba Itaʼi, ono Ribai, banoea Gibea andrõ, ba mado Mbenijami; 
2SA.23_1.30	ba Benaja, banoea Wireato; ba Hidaʼi, banoea Nahale-Gaʼasi; 
2SA.23_1.31	ba Abiëli, banoea Mbeti Araba; ba Asimaweti, banoea Mbahoeri; 
2SA.23_1.32	ba Elijaba, banoea Zaʼalibona; ba Jaseno, maʼoewoe Goeni; ba Jonata, 
2SA.23_1.33	ono Zama, banoea Harari; ba Ahiami, ono Zarari, banoea Harari; 
2SA.23_1.34	ba Elifeleti, ono Ahasibai, banoea Maʼacha; ba Eliami, ono Gahitofeli, banoea Gilo; 
2SA.23_1.35	ba Hesero, banoea Garemeli; ba Faʼari, maʼoewoe Garachi; 
2SA.23_1.36	ba Jigala, ono Natano, banoea Zoba; ba Bani, mado Gado; 
2SA.23_1.37	ba Seleki, Iraono Gamoni andrõ; ba Naharai, banoea Mbeʼeroti, solohe fangõna chõ Joabi, ono Zeroeja; 
2SA.23_1.38	ba Ira, banoea Jatiri; ba Garebi, banoea Jatiri; 
2SA.23_1.39	ba Oeria andrõ, Iraono Cheti; — tõloe ngafoeloe a fitoe fefoe.
2SA.24_1.1	I. 
2SA.24_1.2	Ba imane Dawido chõ Joabi ba ba goemandra andrõ barõ mbawania: Mitõrõi mado Ndraono Gizeraëli fefoe, iʼotarai Dano, noemalõ ba Mbereseba, ba miʼofaja niha, enaʼõ oerongo waʼato niha ba danõ! 
2SA.24_1.3	Ba imane Joabi chõ razo: Ba he meotoe tõ waʼatora inõnõ niha Lowalangioe, Jehowa, ba gõtõ zochõ jaʼo, razo — gofoe ha waʼato ira saʼae — ba hana wa omasi zochõ jaʼo, razo, zi manõ? 
2SA.24_1.4	Ba abeʼe li razo chõ Joabi ba ba goemandra andrõ; ba larõi razo ira Joabi koemandra andrõ, ba wangofaja Iraono Gizeraëli. 
2SA.24_1.5	Laʼõtõ Joridano ba ba Garoëri labõrõtaigõ ba ba mbanoea andrõ ba ndraso, ba ngai lala ba mado Gado ba ba Jaëzeri. 
2SA.24_1.6	Ba laroegi danõ Gileadi ba ola danõ Ndraono Cheti, tánõ ba Gadesi. Ba aefa daʼõ, ba laroegi Dano; ba moroi ba daʼõ, ba laholeʼõ ira tánõ ba Zidona. 
2SA.24_1.7	Ba laroegi mbanoea saro andrõ, Tiro, ba latõrõ mbanoea Ndraono Hewi ba banoea Ndrawa Ganaʼana, fefoe, ba lasaw̃a danõ si raja, tanõ mado Joeda, Mbereseba. 
2SA.24_1.8	Ba me no latõrõi danõ maʼasagõrõ, siw̃a waw̃a a doea woeloe wongi waʼara, ba lafoeli ira ba Jeroezalema. 
2SA.24_1.9	Ba iʼombachaʼõ chõ razo Joabi waʼato niha niʼofajara: faʼato Ndraono Gizeraëli, ba 800,000 zabõlõ, solohe baloese, ba faʼato mado Joeda, ba 500,000. 
2SA.24_1.10	Ba itegoe Dawido tõdõnia, me no iw̃aʼõ wangofaja niha. Ba imane Dawido chõ Jehowa: No eboea horõgoe, me no oelaoe daʼõ. Ba iadaʼe, jaʼoegõ Jehowa, ba efaʼõ horõ genonimõ andre, noa sa owõhõ sibai ndraʼodo! 
2SA.24_1.11	II. 
2SA.24_1.12	Ae w̃aʼõ chõ Dawido: Daʼõ niw̃aʼõ Jehowa; Tõloe balõ oew̃aʼõ chõoe, toejoe zomasiʼõ oelaoe chõoe! 
2SA.24_1.13	Ba mõi jomo chõ Dawido Gado, iʼombachaʼõ chõnia, imane chõnia: Hadia zomasiʼõ: medõloe fache lofo seboea ba danõoe, ba ma tõloe waw̃a lagohiʼõ emalioe ba iʼaloei ndraʼoegõ siʼõli, ba ma zoei tõloe bongi wõchõ waba ba danõoe? Ba timba tõdõoe ba faigi, hadia nifoeligoe chõ zamatenge jaʼo! 
2SA.24_1.14	Ba imane Dawido chõ Gado: Ataʼoe sibai ndraʼo — jagõna ita tanga Jehowa, me no eboea sibai waʼahachõ dõdõnia. Ba lõʼõ sa omasido na gõnado tanga niha! 
2SA.24_1.15	Ba itoejoe chõnia wõchõ waba Dawido. Ba baw̃a siʼaikõ wamasi gandroe, me ibõrõtaigõ fõchõ andrõ, ba mate niha ba danõ, iʼotarai Dano, noemalõ ba Mbereseba, 70,000. 
2SA.24_1.16	Ba me ba Jeroezalema iʼoroʼõ dangania malaʼika andrõ, ba wamakiko jaʼira, ba arõoerõoe ba dõdõ Jehowa wamoenoe andrõ, ba imane chõ malaʼika andrõ, samakiko niha: Noa, bato saʼae! — Ba ba zinga golajama mbasitõ chõ Garafa, Iraono Jeboesi andrõ, so malaʼika Jehowa. 
2SA.24_1.17	III. 
2SA.24_1.18	Ba me loeo daʼõ, ba mõi chõ Dawido Gado andrõ, imane chõnia: Ae mijaw̃a ba faʼanõ naha wameʼe soemange chõ Jehowa, ba golajama mbasitõ chõ Garafa andrõ, Iraono Jeboesi! 
2SA.24_1.19	Ba mõi mijaw̃a Dawido, iʼoʼõ niw̃aʼõ Gado, dali goroisa Jehowa. 
2SA.24_1.20	Ba me ifachõlõ ia Arafa, me iʼila moroi sa razo ba awõnia, ba mõi ia tooe, ifaõndrõ ia fõna razo, iroegi tooe danõ bawania. 
2SA.24_1.21	Ba imane Arafa: Hadia wa mõi zochõ jaʼo, razo, chõ zawoejoenia? Ba imane Dawido: Ba wowõli chõoe olajama mbasitõ andrõ, enaʼõ oefaʼanõ naha wameʼe soemange chõ Jehowa, enaʼõ tebato wamakao andrõ ba mbanoeada. 
2SA.24_1.22	Ba imane Arafa chõ Dawido: Jamoehalõ manõ zomasi ia sochõ jaʼo, razo, ba jamoebeʼe soemange; hiza zaw̃i soemange ba koereta famõbõrõ wache andrõ ba fakake zaw̃i, 
2SA.24_1.23	eoe — ahori ibeʼe boeala daʼõ chõ razo sawoejoe zochõ jaʼo, razo. Ba imane na chõ razo: Jamoehachõsi tõdõ ndraʼoegõ Lowalangioe, Jehowa! 
2SA.24_1.24	Ba imane razo chõ Garafa: Bõi, oebeʼe mbõli, oeʼõli chõoe: lõ oebeʼe soemange Lowalangioe Jehowa, soemange nitoenoe, nibeʼe boeala chõgoe. Ba iʼõli golajama mbasitõ andrõ, awõ zaw̃i, Dawido, 50 roefia mbõli. 
2SA.24_1.25	Ba ifaʼanõ ba daʼõ naha wameʼe soemange chõ Jehowa Dawido, ba ibeʼe zoemange nitoenoe ba soemange fangorifi. Ba ahachõ dõdõ Jehowa niha ba danõ ba dõhõ wamakao andrõ ba Ndraono Gizeraëli. 
1KI.1_1.1	I. 
1KI.1_1.2	Ba lamane chõnia enoninia: Dalaʼaloei nono alawe chõ zochõ jaʼaga, razo, ono alawe si lõ irai faloecha ba ndra matoea, enaʼõ ngoningoni razo ia ba sondrorogõ jaʼia; na õtalagoei daʼõ, ba dõhõ waʼoafoe zochõ jaʼaga, razo. 
1KI.1_1.3	Ba laʼaloei ba danõ Ndraono Gizeraëli maʼasagõrõ nono alawe si sõchi bawa ba lasõndra, Abizagi, banoea Zoenema ba laʼohe chõ razo. 
1KI.1_1.4	Ba no ono alawe si sõchi siʼai bawa, ba tobali sondrorogõ razo ia, ngoningoninia, ba lõʼõ sa oroedoe chõnia razo.
1KI.1_1.5	II. 
1KI.1_1.6	Ba lõ irai iboesi dõdõnia amania, ba gõtõnia, wangoemaʼõ chõnia: Hana wa õmanõ? Ba no si sõchi siʼai boto ia, ba no fanete Gabisalomi, ba waʼatoemboe. 
1KI.1_1.7	Ba fahoehoeo Gadonia chõ Joabi, ono Zeroeja, ba chõ Gabiataro andrõ, ere, ba faʼawõ ira chõnia. 
1KI.1_1.8	Ba Sadoki andrõ, ere, ba Benaja, ono Jehojada ba Natano samaʼeleʼõ, ba he Simeʼi ba Reʼi, ba saradadoe andrõ chõ Dawido, ba no tenga si faʼawõ chõ Gadonia. 
1KI.1_1.9	Ba me itaba mbiribiri ba saw̃i ba ono zaw̃i niboela Adonia, ba gara goelõ andrõ, ba ngai goemboe Rogeli, ba ikaoni dalifoesõnia fefoe, ono razo, awõ maʼoewoe Joeda, fefoe, enoni Dawido; ba si lõ ikaoni, 
1KI.1_1.10	ba Natano, samaʼeleʼõ, ba Benaja ba saradadoe andrõ ba achinia Selomo.
1KI.1_1.11	III. 
1KI.1_1.12	Ba daʼoefobawa lala chõoe, he õwisa wangorifi jaʼoegõ ba onooe Selomo. 
1KI.1_1.13	Ae jomo chõ Dawido, ba õmane chõnia: Hadia, lõ si mõiʼõ ba hõloe chõ genonioe ira alawe andre, jaʼoegõ sochõ jaʼo, razo, wangoemaʼõ: Onooe Selomo dania razo, fangaligoe, ba jaʼia dania zidadao ba dadaomagoe? Ba hana wa no Adonia zi tobali razo? 
1KI.1_1.14	Ba fatoea fahoehoeo na ndraʼoegõ ba daʼõ chõ razo, ba so gõi ndraʼo, oeʼoʼõ ndraʼoegõ jomo, ba oefadoehoeʼõ niw̃aʼõoe. 
1KI.1_1.15	Ba mõi si bacha chõ razo Mbaseba; ba si no atoea sibai razo, ba no Abizagi, banoea Zoenema, ngoningoninia. 
1KI.1_1.16	Ba mangaloeloe Mbaseba, ifalõgoe tooe ia, ba imane razo: Hadia niʼandrõoe? 
1KI.1_1.17	Ba imane chõnia: He sochõ jaʼo, no mõi ba hõloe ndraʼoegõ chõ genonimõ andre, ba chõ Lowalangioe, Jehowa, wangoemaʼõ: Onooe Selomo dania razo fangaligoe, ba jaʼia dania zidadao ba dadaomagoe! 
1KI.1_1.18	Ba hiza, ba no Adonia zi tobali razo, ba lõʼõ sa nirongooe, jaʼoegõ sochõ jaʼo, razo. 
1KI.1_1.19	Ba no oja itaba saw̃i si matoea ba ono zaw̃i niboela ba biribiri, ba no ikaoni ba daʼõ nono razo fefoe, ba Abiataro, ere, ba Joabi, koemandra seboea; ba enonioe Selomo, ba lõ nikaoninia. 
1KI.1_1.20	Ba jaʼoegõ, sochõ jaʼo, razo, nitõngõni Ndraono Gizeraëli fefoe, enaʼõ õʼombachaʼõ chõra, ha niha dania zidadao ba dadaomamõ, fangalioe, jaʼoegõ sochõ jaʼo, razo. 
1KI.1_1.21	Ha siʼai dania õleagõ tooe ndraʼoegõ ba ngai ndra toeaoe, jaʼoegõ sochõ jaʼo, razo, ba mobahoeloe ndraʼaga onogoe Selomo! 
1KI.1_1.22	Ba lõ saetoe na hoehoeonia chõ razo, ba hiza Natano, samaʼeleʼõ. 
1KI.1_1.23	Ba lamane chõ razo: Hiza Natano, samaʼeleʼõ! Ba iʼondrasi razo, ifalõgoe tooe ia ba zalo, fõnania, 
1KI.1_1.24	ba imane: He sochõ jaʼo, razo! hadia, jaʼoegõ zangoemaʼõ: Adonia zi tobali razo fangaligoe, jaʼia dania zidadao ba dadaomagoe? 
1KI.1_1.25	Noa sa mõi ia mitooe maʼõchṍ, ba no oja itaba saw̃i si matoea ba ono zaw̃i niboela ba biribiri, ba no ikaoni nono razo fefoe ba koemandra ba Abiataro ere. Ba hiza, ba manga ira chõnia ba labadoe nagoe, ba lamane: Jaʼahowoe razo Adonia! 
1KI.1_1.26	Ba jaʼodo, enonimõ andre, ba Sadoki ere ba Benaja, ono Jehojada ba enonioe Selomo, ba lõ nikaoninia. 
1KI.1_1.27	Hadia, jaʼoegõ zangoemaʼõ daʼõ, ba lõ õfarongogõ ba genonimõ ha niha dania zidadao ba dadaomamõ, fangalioe, jaʼoego sochõ jaʼo, razo?
1KI.1_1.28	IV. 
1KI.1_1.29	Ba fahõloe razo, imane: Ba waʼadoehoe waʼaoeri Jehowa, si no mangefaʼõ jaʼo ba ngawalõ wamakao andrõ fefoe, 
1KI.1_1.30	— dali weʼamõigoe ba hõloe chõoe, ba chõ Jehowa, Lowalangi Ndraono Gizeraëli, me oemane: Onooe Selomo dania razo foerigoe, ba jaʼia dania zidadao ba dadaomagoe, fangaligoe, daʼõ oetõrõ maʼõchṍ. 
1KI.1_1.31	Ba ifaõndrõ ia Baseba tooe ba zalo, mangaloeloe ia chõ razo, ba imane: Ja anaoe noso zochõ jaʼo, razo, Dawido! 
1KI.1_1.32	Ba imane razo Dawido: Mihede chõgoe chõ Zadoki, ere, ba chõ Natano, samaʼeleʼõ, ba chõ Mbenaja, ono Jehojada. Ba mõi ira jomo chõ razo. 
1KI.1_1.33	Ba imane razo: Miʼohe genoni zochõ jaʼami, ba mifakoedo nonogoe Selomo ba koedo kalide chõgoe ba miʼohe mitooe ia ba Gihona. 
1KI.1_1.34	Ba daʼõ dania labajoini ia razo Ndraono Gizeraëli Sadoki ere ba Natano samaʼeleʼõ; ba aefa daʼõ, ba milaoe dorofe, ba moeʼao ami, mimane: Jaʼahowoe razo Selomo! 
1KI.1_1.35	Ba miʼoʼõ saʼae ia mijaw̃a, enaʼõ mõi ia mijomo ba enaʼõ moedadao ia ba dadaomagoe, fa jaʼia razo fangaligoe; noa sa jaʼia niw̃aʼõgoe, enaʼõ jaʼia razo ba Ndraono Gizeraëli ba ba mado Joeda. 
1KI.1_1.36	Ba itema li razo Benaja, ono Jehojada, imane: Jaʼia daʼõ! Jamoetehe Jehowa, Lowalangi zochõ jaʼo, razo! 
1KI.1_1.37	Si mane fanolo Jehowa sochõ jaʼo, razo, ja si manõ gõi wanolonia Selomo ba jamoeʼalaw̃aʼõ na jaw̃a dadaomania, moroi ba waʼalaw̃a dadaoma zochõ jaʼo, razo Dawido! 
1KI.1_1.38	Ba mõi ira mitooe, ira Sadoki ere Natano samaʼeleʼõ ba Benaja, ono Jehojada, awõ wazoeri andrõ, ba lafakoedo Zelomo ba hoeloe koedo kalide andrõ chõ razo Dawido, ba laʼohe ia ba mbewe Gihona. 
1KI.1_1.39	Ba ihalõ dandroe wanicha andrõ ba nose Sadoki ere, ba ibajoini Zelomo. Ba aefa daʼõ, ba lalaoe dorofe, ba moeʼao zato fefoe, lamane: Ja ahowoe razo Selomo! 
1KI.1_1.40	Ba laʼoʼõ ia mijaw̃a niha sato fefoe ba lalaoe zoeroene sato andrõ, ba lakaraini waʼiki, maʼifoe tõ, ba asila danõ, ba wangehegõ andrõ chõra.
1KI.1_1.41	V. 
1KI.1_1.42	Ba me hoemede na ia, ba so Jonata andrõ, ono Gabiataro ere. Ba imane Adonia: Ae ba daʼe, niha si fadoehoe dõdõda ndraʼoegõ, toeria si sõchi õʼohe chõda! 
1KI.1_1.43	Ba itema li Gadonia Jonata, imane chõnia: Si ndroehoe! noa sa ibaliʼõ razo Zelomo sochõ jaʼita, razo Dawido! 
1KI.1_1.44	Ba noa sa ibeʼe awõnia razo Zadoki ere ba Natano samaʼeleʼõ ba Benaja, ono Jehojada, awõ wazoeri andrõ; ba no lafakoedo ia ba koedo kalide chõ razo. 
1KI.1_1.45	Ba no labajoini razo ia ba Gihona ira Sadoki ere Natano samaʼeleʼõ, ba no mõi ira mijaw̃a, moroi ba daʼõ, no owoeawoea dõdõ, no tobali hoemoefa mbanoea. Daʼõ wagoeagoeasa andrõ nirongomi. 
1KI.1_1.46	Ba no moedadao Zelomo ba dadaoma razo. 
1KI.1_1.47	Ba noa saʼae mõi genoni razo, ba wamahowoeʼõ sochõ jaʼita, razo Dawido, wangoemaʼõ: Jamoeʼeboeaʼõ na dõi Zelomo Lowalangimõ, moroi ba dõimõ, ba jamoeʼalaw̃aʼõ na jaw̃a dadaomania, moroi ba dadaomamõ andrõ! Ba no mangaloeloe razo ba gasonia. 
1KI.1_1.48	Ba noa na imane razo: Nisoeno Jehowa, Lowalangi Ndraono Gizeraëli, samedadao ba dadaomagoe fangaligoe, maʼõchṍ, ba zanehe hõrõgoe! 
1KI.1_1.49	Ba tokea fefoe nikaoni Gadonia ba maoso ira, ifoeli ia chõra zamõsana. 
1KI.1_1.50	Ba ataʼoe sibai Gadonia Zelomo, ba maoso ia, mõi ia moeʼolembai dandroe andrõ ba naha wameʼe soemange. 
1KI.1_1.51	Ba laʼombachaʼõ chõ Zelomo, lamane: Hiza, no iʼolembai dandroe ba naha wameʼe soemange Adonia, ba waʼataʼoenia razo Selomo, ba no imane: Jamõi ba hõloe chõgoe oea razo Selomo, wa lõ ifaboenoeʼõ genoninia andre. 
1KI.1_1.52	Ba imane Selomo: Na niha satoelõ tõdõ ia dania, ba sara mboe ba hõgõnia lõ atoroe ba danõ; ba na taʼila ilaoe zi lõ sõchi, ba si mate ia! 
1KI.1_1.53	Ba lahalõ ia ba zinga naha wameʼe soemange; ba me iroegi jomo, ba ifalõgoe tooe ia fõna razo Selomo. Ba imane chõnia Selomo: Foeliʼõ ba chõmi!
1KI.2_1.1	I. 
1KI.2_1.2	imane: Na oetõrõ saʼae lala niha fefoe, ba abeʼeʼõ dõdõoe, ja sabõlõ ndraʼoegõ. 
1KI.2_1.3	Oʼõ hadia niw̃aʼõ Jehowa, lala chõnia tõrõ, ba oʼõ gamachoitania ba oroisa, awõ hoekoe, awõ wamadoehoeʼõ andrõ, dali zi so ba zoera goroisa Moze, enaʼõ mofozoe fefoe nilaoemõ ba enaʼõ si sõchi loealoea dõrõw̃amõ, gofoe heza mõiʼõ. 
1KI.2_1.4	Enaʼõ itõrõ niw̃aʼõ Jehowa, niw̃aʼõnia ba chõgoe andre, me imane: Na lafaigifaigi lalara iraonooe, na lõ farõi ira wanõrõ lalara fõnagoe, na aʼoi dõdõra ba na aʼoi geraʼerara, ba lõ teboelõ ngaʼõtõmõ ba dadaoma razo ba Ndraono Gizeraëli. 
1KI.2_1.5	Ba noa gõi õʼila, hadia nilaoe Joabi, ono Zeroeja, chõgoe, he iwisa ba goemandra Ndraono Gizeraëli andrõ si daroea, Abineri, ono Neri, ba Amasa, ono Jeteri, wamoenoe jaʼira, timba wanoewõ, me lõ fanoewõ, modo mbõbõ lõwilõwinia ibeʼe, do si mane sadoewa ba wanoewõ, ba he badagahe ba gahenia. 
1KI.2_1.6	Ba faigi he ow̃isa, ba waʼatoeatoeamõ andrõ, ba fa bõi atoelõtoelõ manõ ichamõ narõ danõ hoewania andrõ. 
1KI.2_1.7	Ba iraono Mbarasilai andrõ, banoea Gileadi, ba õhachõsi tõdõ, õbeʼe soroedoe manga chõoe ira; si manõ sa gõi wolaoera chõgoe no, me moloi ndraʼo ibeʼe Abisalomi. 
1KI.2_1.8	Ba so na gõi chõoe ba daʼõ Zimeʼi andrõ, ono Gera, mado Mbenijami, banoea Mbahoeri: si no mangelifi sibai jaʼo daʼo, me loeo oesaw̃a Mahanaʼi. Ba me ifaondragõ zoei ndraʼo foeri õ, mitooe ba mbewe Joridano, ba mõido ba hõloe chõnia, chõ Jehowa, no oemane: Lõ oefaboenoeʼõ ndraʼoegõ! 
1KI.2_1.9	Ba jaʼoegõ, ba bõi zi lõ õʼotoeʼõ ia; noa sa niha satoeatoea ndraʼoegõ ba õʼila he õwisa chõnia, enaʼõ togoele ndro ba hoewania mitooe barõ danõ õbeʼe. 
1KI.2_1.10	Ba mate Dawido, itõrõ lala ndra toeania, ba lakoʼo ia ba mbanoea Dawido andrõ. 
1KI.2_1.11	Ba faʼara wamatõrõ Dawido Iraono Gizeraëli, ba no õfa woeloe fache; ba Heberona, ba mewitoe fache, ba ba Jeroezalema, ba tõloe ngafoeloe a tõloe. 
1KI.2_1.12	II. 
1KI.2_1.13	Ba mõi jomo chõ Mbaseba, ina Zelomo, Gadonia andrõ, ono Hagita. Ba imane Baseba: Hadia, ba zi sõchi weʼamõimõ? Ba imane: Ba zi sõchi. 
1KI.2_1.14	Ba imane chõ Mbaseba: So niw̃aʼõgoe chõoe. Ba imane: W̃aʼõ. 
1KI.2_1.15	Ba imane Adonia: No õrongo, wa no chõgoe waʼarazo, mege, awõ wa no ladõnadõna Iraono Gizeraëli jaʼodo dania razo, ba he wisa waʼatobalinia dania, wa no chõ nachigoe mõi waʼarazo, me no Jehowa zangohonogõi chõnia. 
1KI.2_1.16	Ba iadaʼe, ba ha sambalõ niʼandrõgoe chõoe; bõi zi lõ õfondrondrongo chõgoe! Ba imane chõnia: W̃aʼõ. 
1KI.2_1.17	Ba imane: Andrõ chõ razo Selomo — na jaʼoegõ, ba iʼoʼõ — enaʼõ ibeʼe dongagoe Gabizagi andrõ, banoea Zoenema. 
1KI.2_1.18	Ba imane Baseba: Laoe, fahoehoeo ndraʼo chõ razo, ba niʼandrõoe andrõ. 
1KI.2_1.19	Ba mõi jomo chõ razo, Selomo Mbaseba, ba hoehoeo andrõ chõ Gadonia. Ba maoso razo, ifaondragõ ia, ifaõndrõ ia fõna ninania, ba moedadao ia ba dadaomania; ba labeʼe gõi dadaoma nina razo, ba moedadao gõi ia, ba gambõlõ razo. 
1KI.2_1.20	Ba imane: So niʼandrõgoe chõoe maʼifae, bõi zi lõ õfondrondrongo chõgoe! Ba imane chõnia razo: W̃aʼõ manõ, ina, lõ zi lõ oefondrondrongo chõoe. 
1KI.2_1.21	Ba imane inania: Enaʼõ na labeʼe donga gaʼaoe Adonia Gabizagi andrõ, banoea Zoenema. 
1KI.2_1.22	Ba itema li ninania razo Selomo, imane: Ai, hana wa [ha] Abizagi andrõ, banoea Zoenema, õʼandrõ chõ Gadonia, sõchi manõ õdõlõ wangandrõ chõnia waʼarazo gõi — noa sa atṍ gaʼagoe ia — chõnia ba chõ Gabiataro ere ba chõ Joabi, ono Zeroeja. 
1KI.2_1.23	Ba fahõloe Zelomo ba chõ Jehowa, imane: Jamoelaoe chõgoe Lowalangi, na tenga si mate Gadonia, me no iʼandrõ daʼõ! 
1KI.2_1.24	Faja, wa no saoeri Jehowa, si no mangaroʼõ jaʼo ba si no mamedadao ba dadaoma namagoe Dawido jaʼo, ba si no mameʼe satoea baomo ndraʼodo, dali niw̃aʼõnia andrõ, na tenga maʼõchṍ andre laboenoe Gadonia! 
1KI.2_1.25	Ba iw̃aʼõ li razo, Selomo chõ Mbenaja, ono Jojada; ba daʼõ zanaroeʼõ siʼõli chõ Gadonia, ba mate ia. 
1KI.2_1.26	Ba imane razo chõ Gabiataro ere andrõ: Ae ba Ganatoti ba kaboemõ andrõ, si mate sa ndraʼoegõ. Ba tenga sa maʼõchṍ oeboenoe ndraʼoegõ, me no sangosaʼõ tawõla Zoʼaja, Jehowa, ndraʼoegõ, sowaõwaõ fõna namagoe Dawido, ba me no ahori gõi õtaõgõ wamakao andrõ nitaõgõ namagoe. 
1KI.2_1.27	Ba tobali itiboʼõ Gabiataro andrõ Selomo, fa bõi saʼae ere ia chõ Jehowa, enaʼõ itõrõ li Jehowa andrõ, niw̃aʼonia ba Zilo no, ba ngaʼõtõ Eli andrõ. 
1KI.2_1.28	III. 
1KI.2_1.29	Ba laʼombachaʼõ chõ razo Selomo, lamane: No moloi Joabi, no isaw̃a nose Jehowa, ba iʼiagõ zinga naha wameʼe soemange! Ba ifatenge Mbenaja, ono Jojada, Selomo, imane chõnia: Ae boenoe ia! 
1KI.2_1.30	Ba iroegi nose Jehowa Benaja, ba imane chõ Joabi: Daʼõ niw̃aʼõ razo: Ae baero! ba imane: Bõi, ba daʼe matedo! Ba ifoeli chõ razo Benaja, imane: Daʼõ niw̃aʼõ Joabi, daʼõ wanemania ligoe. 
1KI.2_1.31	Ba imane chõnia razo: Oʼõ niw̃aʼõnia, boenoe ia, ba koʼo, enaʼõ õheta ba hoeloegoe ba ba hoeloe ngaʼõtõgoe ndro andrõ, nidoewagõ Joabi lõ bõrõ, 
1KI.2_1.32	ba enaʼõ ba hoeloenia ihareʼõ ndronia Jehowa, me no daroea iboenoe niha satoelõ moroi chõnia ba si sõchi moroi chõnia; no iboenoe lõ nirongo namagoe Dawido: Abineri andrõ, ono Neri, koemandra Ndraono Gizeraëli, ba Amasa, ono Jeteri, koemandra maʼoewoe Joeda. 
1KI.2_1.33	Ba ba hoeloe Joabi saʼae jatohare ndro andrõ ba ba hoeloe ngaʼõtõnia, si lõ mamalõmalõ, ba ja ahowoe chõ Jehowa Dawido, awõ ngaʼõtõnia, si sawōē jaʼira, ba he dadaomania, iroegi zi lõ aetoe! 
1KI.2_1.34	Ba mõi mijaw̃a Mbenaja, ono Jojada, itaroeʼõ ziʼõli chõ Joabi, iboenoe; ba ba lewatõnia ba danõ si mate lakoʼo ia. 
1KI.2_1.35	Ba Benaja andrõ, ono Jojada, ibeʼe fangalinia, hõgõ zabõlõ, razo; ba Sadoki ere andrõ, ba ibeʼe fangali Gabiataro.
1KI.2_1.36	IV. 
1KI.2_1.37	Ba na mofanõʼõ, na õʼõtõ Gendrona, ba si mate ndraʼoegõ, bõi zi lõ aboto ba dõdõoe; ba hoeloemõ dania so ndromõ. 
1KI.2_1.38	Ba imane Simeʼi chõ razo: Laoe, iʼoʼõ niw̃aʼõ zochõ jaʼo, razo, sawoejoemõ andre. Ba ba Jeroezalema sosó Zimeʼi, ara maʼifoe. 
1KI.2_1.39	Ba medõloe fache, ba so zoloi sawoejoe Zimeʼi, daroea, lasaw̃a Nachisi andrõ, ono Maʼacha, razo Gata. Ba me laʼombachaʼõ chõ Zimeʼi: Hiza, ba Gata so zawoejoemõ andrõ! 
1KI.2_1.40	ba ifosela galidenia Simeʼi ba mofanõ ia, isaw̃a Gata chõ Nachisi, ba wangaloei sawoejoenia. Iroegi Gata ba ihalõ zawoejoenia ba daʼõ. 
1KI.2_1.41	Ba laʼombachaʼõ chõ Zelomo, no irõi Jeroezalema Simeʼi, no mõi ba Gata ba no mangawoeli ia. 
1KI.2_1.42	Ba ifatenge razo, ifakaoniʼõ Zimeʼi, ba imane chõnia: Hadia, tenga no oebeʼe ba hõloe ndraʼoegõ chõ Jehowa, ba tenga no oew̃aʼõ chõoe: Ha siʼai mofanõ ndraʼoegõ heza, ba si mate ndraʼoegõ — bõi zi lõ aboto ba dõdõoe? Ba no õmane chõgoe: Laoe, oerongo! 
1KI.2_1.43	Ba hana sa, wa no olifoeʼõ wa no mõiʼõ ba hõloe ba chõ Jehowa, ba hana wa lõ õʼoʼõ goroisa andrõ, nibeʼegoe chõoe? 
1KI.2_1.44	Ba imane na razo chõ Zimeʼi: No õʼila zi lõ sõchi andrõ fefoe, nitegoe dõdõoe jaʼoegõ, nilaoemõ chõ namagoe Dawido. Ba jamoehareʼõ ba hoeloemõ horõoe andrõ Jehowa: 
1KI.2_1.45	ba ja ahowoe razo Selomo, ba jaʼaró dadaoma Dawido andrõ, fõna Jehowa, iroegi zi lõ aetoe! 
1KI.2_1.46	Ba ibeʼe li chõ Mbenaja, ono Jojada, razo; ba mõi tooe daʼõ, itaroeʼõ ziʼõli chõ Zimeʼi, ba mate ia.
1KI.3_1.1	I. 
1KI.3_1.2	Ba hilihili na mameʼe soemange zato, iroegi daʼõ, ba lõʼõ na sa moelaoe nahia dõi Jehowa. 
1KI.3_1.3	Ba Selomo, ba iʼomasiʼõ Jehowa, iʼoʼõ nifachoi namania Dawido, ha fa ba hilihili na gõi mameʼe soemange ia ba manoenoe koemõjõ. 
1KI.3_1.4	Ba mõi ba Gibeona razo, ba wameʼe soemange ba daʼõ, me no daʼõ gamaedola zi aʼa hilihili andrõ. Hõnõ ngaʼeoe soemange ibeʼe Selomo ba naha wameʼe soemange andrõ. 
1KI.3_1.5	II. 
1KI.3_1.6	Ba imane Selomo: No eboea sibai dõdõoe chõ genonioe andrõ, amagoe Dawido, ba noa sa gõi itõrõ lalania, sanehe ndraʼoegõ, lõ si farõi ia ba no satoelõ tõdõ ia ba sadõlõ eraʼera chõoe; ba no lõ niboelõʼõoe chõnia faʼeboea dõdõ andrõ, wameʼe ono matoea chõnia, sidadao ba dadaomania, si mane maʼõchṍ. 
1KI.3_1.7	Ba hiza, jaʼoegõ Jehowa, Lowalangigoe, no õbaliʼõ razo genonioe andre, fangali namagoe Dawido. Ba jaʼo, ba iraono, lõ oeʼila he wisa wofanõ ba lõ oeʼila he wisa wangawoeli. 
1KI.3_1.8	Ba no so ba hoenõ mbanoeaoe genonioe andre, ba hoenõ mbanoeamõ andrõ, nitoejoemõ, banoea seboea andrõ, si lõ moetaha moeʼerai, ba waʼato, ba si tebai taʼofaja. 
1KI.3_1.9	Ba enaʼõ na õbeʼe chõ genonimõ andre dõdõ samondrongo li, enaʼõ tola ifatõrõ mbanoeamõ andrõ ba enaʼõ iʼila hadia zi sõchi ba hadia zi lõ sõchi. Ha niha sa zangila mamatõrõ banoeamõ andrõ, si no ato sibai? 
1KI.3_1.10	Ba omasi Zoʼaja, me daʼõ niʼandrõ Zelomo. 
1KI.3_1.11	Ba imane chõnia Lowalangi: Me no daʼo niʼandrõoe, ba me tenga faʼanaoe noso ba tenga faʼeboea ganaʼa ba tenga faʼamate zi faʼoedoe chõoe õʼandrõ, me no faʼatoeatoea niʼandrõoe, ba wamondrongo si doehoe, 
1KI.3_1.12	ba oeʼoʼõ niʼandrõoe andrõ: oebeʼe chõoe dõdõ satoeatoea si so eraʼera, enaʼõ lõ famaedooe, he ba gõtõ mege ba he ba gõtõ dania. 
1KI.3_1.13	Ba oebeʼe gõi chõoe zi tenga niʼandrõoe, he faʼeboea ganaʼa ba he faʼeboea dõi, enaʼõ lõ famaedooe ba zalaw̃a, gõtõ waʼanaoe nosooe. 
1KI.3_1.14	Ba na õtõrõ lala andrõ chõgoe, na õʼoʼõ nifachoigoe andrõ ba oroisagoe, si mane fanõrõ namaoe Dawido mege, ba oebeʼe gõi chõoe waʼanaoe noso. 
1KI.3_1.15	Ba me tokea Zelomo, ba hiza, ba fangifi. Ba me no iroegi Jeroezalema, ba mõi ia fõna dawõla zoera goroisa Jehowa, mameʼe soemange ia, soemange nitoenoe ba soemange fangorifi; ba ibeʼe gõ genoninia fefoe.
1KI.3_1.16	III. 
1KI.3_1.17	Ba imane si samõsa: He Toea, no oroedoega jomo galawe daʼe, ba moʼono ndraʼo ba zi so ia, jomo ba daʼõ. 
1KI.3_1.18	Ba tõloe bongi aefa wadonogoe, ba madono gõi galawe daʼe; no oroedoe ndraʼaga, ba lõ chõma niha bõʼõ jomo, ha jaʼaga, daroeaga. 
1KI.3_1.19	Ba mate nono galawe daʼe, ba zi bongi, noa sa ilangõ ba wemõrõ. 
1KI.3_1.20	Ba maoso ia, me taloe mbongi, ihalõ nonogoe ba ngaigoe, me no mõrõ zawoejoemõ andre, ba ifafõrõ ba ngainia; ba ononia si no mate, ba ibeʼe ba ngaigoe. 
1KI.3_1.21	Ba me maoso ndraʼo me moloeo, ba wamaenoe onogoe, ba hiza, ba no mate. Be me no oefaigi sibai, me no abõlõ moloeo, ba hiza, ba no tenga onogoe, niʼadonogõgoe. 
1KI.3_1.22	Ba imane ira alawe si samboea: Faja, onogoe zaoeri, ba onooe zi mate! Ba imane si samõsa: Fajaoe, onooe zi mate ba onogoe zaoeri! Ba fagoeagoea ira ba daʼõ, fõna razo. 
1KI.3_1.23	Ba imane razo: Niw̃aʼõ daʼe, ba: Onogoe daʼõ, saoeri, ba onooe zi mate! Ba niw̃aʼõ daʼõ, ba: Faja, onooe zi mate, ba onogoe zaoeri! 
1KI.3_1.24	Ba imane na razo: Mihalõ chõgoe wõda! Ba me laʼohe chõ razo wõda andrõ, ba imane: 
1KI.3_1.25	Misila nono andrõ, saoeri, ba tambai ba daʼe ba tambai ba daʼõ mibeʼe. 
1KI.3_1.26	Ba hoemede ndra alawe andrõ, saoeri ono, chõ razo — me no ahachõ sibai dõdõnia nononia — imane: He Toea, mibeʼe manõ aoeri chõnia nono andrõ, ba bõi miboenoe! Ba imane si samõsa: Bõi mõi chõgoe, ba bõi mõi chõoe: misila! 
1KI.3_1.27	Ba itema linia razo, imane: Sangoemaʼõ mege: Mibeʼe manõ aoeri chõnia nono andrõ, ba bõi miboenoe! — daʼõ ninania. 
1KI.3_1.28	Ba me larongo wangetoeʼõ hoekoe andrõ chõ razo Iraono Gizeraëli fefoe, ba laʼataʼoefi razo, me aboto ba dõdõra, so chõnia waʼatoeatoea Lowalangi, ba wamatõrõ hoekoe satoelõ.
1KI.4_1.1	I. 
1KI.4_1.2	Ba daʼe hõgõ genoninia: Ere Gasarija andrõ, ono Zadoki. 
1KI.4_1.3	Ba doeroetoeli Gelihorefi ba Ahija, faoma ono Zisa. Ba saʼasa seboea Jozafati, ono Gahiloedi. 
1KI.4_1.4	Ba Benaja andrõ, ono Jojada, ba koemandra zabõlõ. Ere gõi Zadoki ba Abiataro. 
1KI.4_1.5	Ba Asaria, ono Natano, ba no moefataro hõgõ goemandroe. Ba Saboedoe, ono Natano, ba ere ba si fahoewoe chõ razo. 
1KI.4_1.6	Ba Ahisari, ba mandroe ba gõdo, ba Adonira, ono Gabada, ba mandroe rodi. 
1KI.4_1.7	Ba felendroea chõ Zelomo goemandroe, ba Ndraono Gizeraëli fefoe. Daʼõ zamaʼema balazo chõ razo ba ba zoroijomonia fefoe, sarasara waw̃a zamõsa ba zi dõfi. 
1KI.4_1.8	Ba daʼe dõira: Ono Hoeri ba hili mado Geferaji; ba ono Dekeri ba Makasi, 
1KI.4_1.9	noemalõ ba Zaʼalabi ba ba Mbeti Zemesi ba ba Elono, iroegi Mbeti Hanana; 
1KI.4_1.10	ba ono Hezedi ba Garoeboti, chõnia gõi Zocho ba tanõ Heferi, maʼafefoe; 
1KI.4_1.11	ba ono Gabinadabi ba Nafata Dora, maʼasagõrõ; foʼomonia Dafata, ono Zelomo. 
1KI.4_1.12	Ba Baʼana, ono Gahiloedi, ba Daʼanacha ba ba Megido ba ba Mbeti Zeana maʼasagõrõ, ba ngai Zaretana, tooe Jezereʼeli, iʼotarai Mbeti Zeana, noemalõ ba Habeli Mehola, iroegi ba zi tambai Jokemea; 
1KI.4_1.13	ba ono Geberi ba Ramoti, ba danõ Gileadi, chõnia mbanoea Jaʼiro andrõ, ono Manase, ba danõ Gileadi ba chõnia gõi danõ Garagoba ba Mbazana, 60 mbanoea seboea, banoea nifoʼõli ba nifolazi tõla; 
1KI.4_1.14	ba Ahinadabi, ono Ido, ba Mahanaʼi; 
1KI.4_1.15	ba Ahimasi ba mado Nafetali; foʼomonia, ba ono Zelomo gõi, Basimata andrõ. 
1KI.4_1.16	Ba Baʼana, ono Hoezaʼi, ba mado Gaseri ba ba Mbealoti; 
1KI.4_1.17	ba Jozafati, ono Waroea, ba mado Isasari; 
1KI.4_1.18	ba Simeʼi, ono Ela, ba mado Mbenijami; 
1KI.4_1.19	ba Geberi, ono Goeri, ba danõ Gileadi, ba danõ Zihona andrõ, razo Ndraono Gamori, ba ba danõ Ogi, razo Mbazana. 
1KI.4_1.20	Ba maʼoewoe Joeda ba Iraono Gizeraëli, ba no ato sibai, timba waʼoja ngawoea nene ba mbewe nasi, ba si mangamanga ira ba somoeso tõdõ.
1KI.4_1.21	II. 
1KI.4_1.22	Ba balazo Zelomo maʼṍchõ, ba 12 fikoe hamo si sõchi ba 24 fikoe hamo bõʼõ, 
1KI.4_1.23	ba 10 ngaʼeoe saw̃i niboela ba 20 ngaʼeoe saw̃i nikoebaloi, ba 100 ngaʼeoe biribiri, lõ lai mbõhõ ba nago ba laosi ba bebe ba manoe, satabõ. 
1KI.4_1.24	Noa sa mõi barõ mbawania fefoe, iroegi mbewe Oifarati, iʼotarai Difisa, noemalõ ba Gasa, fefoe razo, iroegi mboto Oifarati; ba lõʼõ manõ famadõni, fasoei. 
1KI.4_1.25	Tobali ahono manõ maʼoewoe Joeda ba Iraono Gizeraëli, barõ w̃ew̃e nagoe chõnia ba barõ marafalania so zamõsana, iʼotarai Dano, noemalõ ba Mbereseba, gõtõ waʼanaoe noso Zelomo. 
1KI.4_1.26	Ba 40,000 chõ Zelomo koedo goereta ba 12,000 nifake ba wakoedosa. 
1KI.4_1.27	Ba koemandroe andrõ ba samaigi balazo razo Selomo, fabaja balazo zi mangamanga chõnia, sarasara waw̃a zamõsa; lõ labeʼe ambõ hadia ia. 
1KI.4_1.28	Awõ gandroe ba tõla gandroe, sogoena ba koedo goereta ba ba koedo ba wakoedosa, ba laʼohe ba zi so razo, na inõtõ ba zamõsana.
1KI.4_1.29	III. 
1KI.4_1.30	tobali abõlõ waʼatoeatoea Zelomo, moroi ba waʼatoeatoea niha bõʼõ fefoe, tánõ ba gatoemboecha loeo ba moroi ba waʼatoeatoea Ndrawa Miseraji fefoe. 
1KI.4_1.31	Ba no atoeatoea ia, moroi ba niha bõʼõ fefoe, he Etano andrõ, maʼoewoe Zera, ba he Hemano ba Chalikoli ba Darada, ono Maholi, ba tetoeria ia ba niha baero, fasoei. 
1KI.4_1.32	Tõloe ngahõnõ ilaoe amaedola, ba sinoenõnia, ba no lima tõra hõnõ. 
1KI.4_1.33	Iwawachaʼõ he wisa ngawalõ geoe, iʼotarai geresi ba hili Libano, noemalõ ba zoefa, si toemboe ba gõli kara. Ba ifatoenõ he wisa zaliw̃aliw̃a ba danõ ba fofo ba koeõkoeõ ba īʼa. 
1KI.4_1.34	Ba dozi soi, ba mõi, ba wamondrondrongo faʼatoeatoea Zelomo, sinenge zalaw̃a ba goeli danõ fefoe, ba zi no teroeria waʼatoeatoeania andrõ.
1KI.5_1.1	I. 
1KI.5_1.2	Ba ifatenge chõ Hiramo Selomo, imane chõnia: 
1KI.5_1.3	No õrongo, wa no tebai ilaoe nomo dõi Lowalanginia Jehowa amagoe Dawido, bõrõ wanoewõnoewõ andrõ si tefasoei jaʼia, irege ibeʼe barõ gahenia ira Jehowa. 
1KI.5_1.4	Ba no ahono manṍ fasoei, ibeʼe chõgoe Lowalangigoe, Jehowa, tobali lõʼõ saʼae si faʼoedoe ba lõʼõ saʼae si fatimba. 
1KI.5_1.5	Ba no oew̃aʼõ tõdõgoe oelaoe nomo dõi Lowalangigoe, Jehowa, dali niw̃aʼõ Jehowa chõ namagoe Dawido, me imane: Onooe andrõ, nifedadaogoe dania ba dadaomamõ, fangalioe, daʼõ dania zolaoe omo dõigoe! 
1KI.5_1.6	Ba w̃aʼõ saʼae, enaʼõ lalaoe chõgoe geresi ba hili Libano, ba acha fao ba genonioe genonigoe; ba jaʼo zameʼe loeo genonioe, dali manõ nifatõmõ. Noa saʼae õʼila, wa samõsa lõ ba chõma sangila molaoe eoe, si mane banoea Zidona andrõ. 
1KI.5_1.7	Ba me irongo niw̃aʼõ Zelomo Hiramo, ba omoeso sibai dõdõnia, ba imane: Nisoeno Jehowa maʼõchṍ, si no mameʼe ono satoeatoea chõ Dawido, hõgõ soi seboea andrõ! 
1KI.5_1.8	Ba ifatenge chõ Zelomo Hiramo, imane: No oerongo niw̃aʼooe chõgoe. Ba jaʼodo, ba ahori oeʼasogõ hadia zomasiʼõ tõla geresi ba tõla zenobari. 
1KI.5_1.9	Acha laʼohe mitooe ba mbewe nasi enonigoe, moroi ba hili Libano, ba jaʼo zangoemaʼõ forake jaʼia, iroegi mbanoea niw̃aʼõoe chõgoe, ba ba daʼõ, ba oew̃aʼõ wanoedoegõ, enaʼõ jaʼoegõ zamahalõʼõ. Ba jaʼoegõ, ba õʼoʼõ niʼandrõgoe, õbalazoi ndraʼaga, jaʼaga si samba omo. 
1KI.5_1.10	Ba ifaʼema chõ Zelomo dõla geresi ba tõla zenobari Hiramo, ha waʼoja zomasi ia. 
1KI.5_1.11	Ba Selomo, ba ifaʼoheʼõ chõ Hiramo, ba 40,000 fikoe gandroe ba 4000 fikoe fanicha mboea zai nifoefoe, balazora, jaʼira si samba omo. Ero rõfi ifaʼoheʼõ daʼõ chõ Hiramo Selomo. 
1KI.5_1.12	Ba no ibeʼe waʼatoeatoea chõ Zelomo Jehowa, itõrõ nifaboeʼoenia chõnia mege. Ba ha sara dõdõra Hiramo Zelomo, ba fawoeʼoe li ira.
1KI.5_1.13	II. 
1KI.5_1.14	Ba ifalalilali wamatenge jaʼira ba hili Libano, sarasara waw̃a, ba foeloefoeloe ngahõnõ; tobali sarasara waw̃a ira ba hili Libano ba doeadoea waw̃a ba chõra. Ba Adonira mandroe ba rodi andrõ. 
1KI.5_1.15	Ba 70,000 chõ Zelomo sonoro ba 80,000 zanoto kara ba hili, lõ lai hõgõra ba mandroe, 
1KI.5_1.16	chõ Zelomo, satoea zangai halõw̃õ, 3300 daʼõ, samaigimaigi niha andrõ, sohalõw̃õ. 
1KI.5_1.17	Ba iw̃aʼõ razo wamoʼa kara seboea, si sõchi, kara nitoto, tojo gosali andrõ dania. 
1KI.5_1.18	Ba manotonoto doeka andrõ chõ Zelomo, laʼasiwai mbalo, awõ gara, ba wolaoe osali dania. 
1KI.6_1.1	I. 
1KI.6_1.2	Ba osali andrõ, nilaoe razo Selomo, ba 60 hela waʼanaoe ba 20 hela waʼebolo ba 30 hela waʼalaw̃a. 
1KI.6_1.3	Ba eweʼewe andrõ, fõna zi ndroehoe nomo, ba no 20 hela waʼanaoe, dali waʼebolo gosali, ba 10 hela waʼebolo, fõna gosali. 
1KI.6_1.4	Ba ifosandrela gosali, nifotarali. 
1KI.6_1.5	Ba baero mbagolõ, ba isahe na, fasoei, ifasoei gosali, awõ nifoʼotoʼoto andrõ, tánõ foeri, ibaliʼõ bateʼe baero, fasoei. 
1KI.6_1.6	Si sagõtõ zahesahe andrõ, tánõ tooe, ba 5 hela waʼebolo, ba si sagõtõ, fanete, ba 6 hela ba si sagõtõ tánõ jaw̃a, ba 7 hela; noa sa ibosi mbagolõ tánõ baero, fasoei, fa bõi tefaʼā ba mbagolõ. 
1KI.6_1.7	Ba me laʼotomosi gosali andrõ, ba kara si no moedõlõ moetoto mege, me laboʼai, lafaʼanõ, tobali lõ moerongo li wakake siʼõli ba wotomo andrõ, he farõcha ba he fahõ. 
1KI.6_1.8	Ba bawandroehõ ba zi sagõtõ tánõ tooe, ba ngai, ba tánõ raja so, ba ora mijaw̃a ba zi tataloe, ba ba zi sagõtõ tánõ jaw̃a. 
1KI.6_1.9	Ilaoe saʼae gosali andrõ ba iʼasiwai; ba sagõ gosali fafa, ba gasõ matoea, ba oi eresi. 
1KI.6_1.10	Ba ilaoe zahesahe andrõ, ba gosali maʼafefoe (fasoei), lima hela zagõtõ, waʼalaw̃a, ba ifabõbõ ba gosali boeatõ eresi.
1KI.6_1.11	II. 
1KI.6_1.12	imane: Ba gosali andrõ, nilaoemõ: Na õtõrõ nifachoigoe andrõ ba na õʼoʼõ hoekoe chõgoe ba na õtõngõni goroisagoe, ba wanõrõ jaʼia, ba oetõrõ chõoe niw̃aʼõgoe, fehedegoe chõ namaoe Dawido, 
1KI.6_1.13	ba ba hoenõ Ndraono Gizeraëli oeʼiagõ, ba lõ oeʼerogõ mbanoeagoe, Iraono Gizeraëli. 
1KI.6_1.14	III. 
1KI.6_1.15	Ba bagolõ tánõ bacha ba gosali, ba bagolõ eresi ibeʼe, iʼotarai zalo, iroegi narõ zagõ ibaloegõ bagolõ, tánõ bacha. Ba fafa zalo tooe, ba senobari. 
1KI.6_1.16	Ba ibaloegõ fafa eresi zi 20 hela andrõ, tánõ ba hambo gosali (tánõ bacha), iʼotarai zalo, noemalõ barõ zagõ; ba daʼõ ilaoe zi hoelõ mbateʼe ba hambo, fondrege niʼamoniʼõ andrõ. 
1KI.6_1.17	Ba 40 hela waʼanaoe zi hoelõ daloe zalo, fõna wondrege niʼamoniʼõ andrõ. 
1KI.6_1.18	Ba bagolõ eresi tánõ bacha, nisoea, laʼizoe ndroeʼoe ba boenga; oi eresi; lõ oroma kara. 
1KI.6_1.19	Ba tánõ bacha ilaoe wondrege niʼamoniʼõ andrõ, enaʼõ ba daʼõ labeʼe dawõla zoera goroisa Jehowa. 
1KI.6_1.20	Ba fõna wondrege niʼamoniʼõ andrõ, si 20 hela faʼanaoe ba 20 hela faʼebolo ba 20 hela faʼalaw̃a, nifoʼoeli balaki, ifazõchi naha wameʼe soemange, eresi. 
1KI.6_1.21	Ba tánõ bacha, ba ifoʼoeli balaki gosali Selomo, ba ifatõrõ rate balaki fõna wondrege niʼamoniʼõ andrõ, nifoʼoeli balaki gõi. 
1KI.6_1.22	Osali maʼasamboea ifoʼoeli balaki, fatoetoe; ba he naha wameʼe soemange andrõ fõna wondrege niʼamoniʼõ, ba ifoʼoeli balaki, maʼasamboea. 
1KI.6_1.23	Ba ba wondrege niʼamoniʼõ andrõ, ba domboea ifazõchi Keroebi, eoe, tõla zai, foeloe hela waʼalaw̃a. 
1KI.6_1.24	Lima hela waʼanaoe gafi Keroebi si samboea, ba lima hela gõi gafi zi samboea, tobali foeloe hela, iʼotarai mbalõ gafinia si sara, noemalõ ba mbalõ zi sara. 
1KI.6_1.25	Ba foeloe hela gõi Keroebi si samboea; faoma manõ Keroebi si domboea, he ngaʼeoe, ba he faʼeboea. 
1KI.6_1.26	Faoma foeloefoeloe hela waʼalaw̃a Keroebi andrõ, si domboea. 
1KI.6_1.27	Ba bacha ba wondrege niʼamoniʼõ andrõ ibeʼe Keroebi andrõ, ba no nibologõ gafira, tobali iroegi mbagolõ ba zi tambai afi zi samboea, ba ba mbagolõ ba zi tambai iroegi afi zi samboea, ba ba daloe ba faondra gafi. 
1KI.6_1.28	Ba ifoʼoeli balaki Keroebi andrõ. 
1KI.6_1.29	Ba ba mbagolõ gosali, fasoei, ba ifasoeaʼõ Keroebi ba ohi ba boenga, bacha ba wondrege niʼamoniʼõ ba baoeloe. 
1KI.6_1.30	Ba salo gosali gõi, ba ifoʼoeli balaki, bacha ba wondrege niʼamoniʼõ ba baoeloe. 
1KI.6_1.31	Ba bawandroehõ wondrege niʼamoniʼõ, ba ifolagõ [eoe] zai. Ba lesi mbawandroehõ ba ehomo fatambai, ba no niʼolima sagi. 
1KI.6_1.32	Ba ba lagõ mbawandroehõ zai andrõ, si doea gõrõ, ba ifasoeaʼõ Keroebi ba ohi ba boenga, ba ifoʼoeli balaki Keroebi andrõ ba ohi, balaki nibõbõzi, niʼanifiʼõ. 
1KI.6_1.33	Ba he ba mbawandroehõ baoeloe, ba ifalaoeʼõ gehomo zai, si õfa sagi, 
1KI.6_1.34	ba doea gõrõ lagõ, senobari, ba faoma no moetaba daloe, tobali doeadoea gõrõ nifoejoeʼõ. 
1KI.6_1.35	Ba ifasoeaʼõ Keroebi ba ohi ba boenga, ba ifoʼoeli balaki, si fatõfa ba nisoea andrõ. 
1KI.6_1.36	Ba ikõlini golajama fõnafõna gosali, tõloe winaeta kara si õfa sagi ba sawinaeta balo eresi. 
1KI.6_1.37	Ba ndrõfi si õfa, ba mbaw̃a Sifi tebeʼe tooe dojo gosali Jehowa andrõ, 
1KI.6_1.38	ba ba ndrõfi si felezara, ba mbaw̃a boeli, baw̃a si w̃aloe, ba teʼasiwai gosali, fefoe hadia ia zi fabõbõ chõnia, he wisa wolaoe jaʼia, tobali mewitoe fache iʼolaoeʼõ.
1KI.7_1.1	I. 
1KI.7_1.2	Eoe gatoea ba hili Libano nomo andrõ, 100 hela waʼanaoe ba 50 hela waʼebolo, ba 30 hela waʼalaw̃a; tõloe ngenoli gehomo eresi, moroi tooe ba boeatõ eresi ba mbalõ gehomo. 
1KI.7_1.3	Ba sagõ, ba eresi, jaw̃a mbateʼe ba hambo; si tohare ba gehomo andrõ, ehomo si 45, felefelelima zangenoli. 
1KI.7_1.4	Ba tõloe winaeta mboeatõ, ba sandrela, ba no fatahõ, tõloetõloe ngenoli. 
1KI.7_1.5	Ba bawandroehõ ba sandrela fefoe, ba no si õfa sagi, eoe balo, ba si fatahõ zandrela, tõloetõloe ngenoli. 
1KI.7_1.6	Ba ilaoe zerambi, niʼotaroenahe gehomonia, 50 hela waʼanaoe ba 30 hela waʼebolo, ba samboea tõ zerambi fõna daʼõ, nifoʼehomo si manõ gõi, ba nibosi mbalõ. 
1KI.7_1.7	Ba samboea zeri balai, naha dadaoma, ba nifatoenõ hoehoeo, seri balai wangoehoekoe, ilaoe, oi nibaloegõ bagolõ eresi, tánõ bacha; iʼotarai zalo, noemalõ barõ zagõ. 
1KI.7_1.8	Ba omonia, nahiania, ba golajama si samboea, misa, iʼotarai zerambi no mege, ba si manõ gõi wolaoe. Ba chõ nono Waraʼo andrõ nihalõnia, ba ilaoe gõi nomo Selomo, boeata zerambi andrõ? 
1KI.7_1.9	Ba [omo] andrõ fefoe, ba kara seboea bõli, nibana ba wanoto, nigaragazini, he tanõ bacha ba he tánõ baero, iʼotarai dojo tooe, noemalõ barõ zagõ, ba tánõ baero, iroegi golajama sebolo andrõ. 
1KI.7_1.10	Ba tojo tooe, ba no kara seboea bõli, kara seboea, so zi 10 hela ba so zi 8 hela. 
1KI.7_1.11	Ba mijaw̃a, ba kara seboea bõli, nifatõrõ sikoe ba wanoto, ba eoe, eresi. 
1KI.7_1.12	Ba õli golajama sebolo andrõ, fasoei, ba tõloe winaeta gara si õfa sagi ba sawinaeta geoe balo, eresi, si mane olajama gosali Jehowa, tánõ bacha, ba si mane olajama zerambi andrõ ba gõdo.
1KI.7_1.13	II. 
1KI.7_1.14	Ono lacha mbanoea, mado Nafetali Hiramo andrõ, ba amania, ba banoea Diro; siamboe ia, toeka dõla, si fahõna faʼoneche, awõ waʼatoeatoea, awõ waʼaboto ba dõdõ, ba wolaoe hadia ia, tõla. Ba mõi ia chõ razo, ilaoe nilaoe andrõ chõnia fefoe. 
1KI.7_1.15	Ifahele daroe nahe andrõ, si doea, tõla, ba geweʼewe andrõ ba gosali. Felew̃aloe hela waʼalaw̃a daroe nahe andrõ ba daõfa manalagoe waʼesolo, niʼokowoe, õfa toeroe waʼaweʼeweʼe; si fagõlõgõlõ manõ zi doea andrõ. 
1KI.7_1.16	Ba domboea ilaoe hõgõ, nifahele, tõla, hõgõ daroe nahe andrõ; faoma limalima hela waʼalaw̃a hõgõ andrõ. 
1KI.7_1.17	Ba ifazõchi zi hoelõ niʼotaraw̃a, raew̃eraew̃e, amaedola mbaloebaloe hõgõ daroe nahe andrõ, faoma maʼadomboea ibeʼe niʼotaraw̃a si manõ. 
1KI.7_1.18	Ba ifazõchi wamaedo mboea dalimo, tõla, doeadoea winali wamaedo mboea dalimo zamboea niʼotaraw̃a. 
1KI.7_1.19	Ba 200 wamaedo mboea dalima zamboea niʼotaraw̃a, fasoei, niʼofinaligõ, ifagõlõgõlõ manõ wolaoe ba hõgõ daroe nahe si domboea. 
1KI.7_1.20	Ba hõgõ daroe nahe andrõ, ba no famaedo mboenga zõmasõma safoesi, õfa hela. 
1KI.7_1.21	Ba ifasindro daroe nahe andrõ eweʼewe gosali; ifasindro zi sara ba gambõlõ, ba ibeʼe tõinia Jachino, ba si sara, ba gabera, ba Boasi ibeʼe tõi daʼõ. 
1KI.7_1.22	Ba hõgõ daroe nahe andrõ, ba no famaedo mboenga zõmasõma safoesi. Ba awai wolaoe taroe nahe andrõ.
1KI.7_1.23	III. 
1KI.7_1.24	Ba tooe mbewenia, ba famaedo laʼizoe ndroeʼoe, foeloe hela, fasoei, doea winali, nidõlõ famahele mege. 
1KI.7_1.25	Ba faʼaweʼeweʼe gala, ba laloeʼa, ba bewenia, ba si mane bewe mako, no famaedo mboenga zõmasõma safoesi; ba õsinia, ba 266 ngasoʼe idanõ. 
1KI.7_1.26	Felendroea wamaedo zaw̃i zoloeʼi, 3 tánõ mijooe, ba 3 tánõ ba gaechoela loeo ba 3 tánõ miraja ba 3 tánõ ba gatoemboecha. Ba si tohare ba hoeloera gala andrõ, ba oi mibacha dojora.
1KI.7_1.27	Ba ifazõchi gõi dajadaja andrõ, tõla, foeloe fefoe, õfa hela waʼanaoe ba õfa hela waʼebolo ba tõloe hela waʼalaw̃a. 
1KI.7_1.28	Ba si mané wamazõchi dajadaja andrõ: 
1KI.7_1.29	Nifolesi ngai, ba ba ngai andrõ, nifasoei lesi, ba famaedo zingo ba famaedo zaw̃i ba famaedo Keroebi; ba si manõ gõi ba lesi andrõ. Ba he jaw̃a zingo andrõ ba jaw̃a zaw̃i ba he tánõ tooe, ba boenga niʼoraew̃eraew̃e nifanaw̃anaw̃a. 
1KI.7_1.30	Ba õfa roda zamboea dajadaja, ba dõladõla roda, ba tõla. Ba nifoʼalisi watalinga si õfa. Amaedola galisi, nifahele, daomadaoma mbalanga andrõ. 
1KI.7_1.31	Ba sobawa daomadaoma andrõ, ba sowoelo mbawania, sahela a matonga waʼew̃aw̃a; ba nisoea gõi daʼõ; ba lesinia, ba si õfa sagi, tenga sowoelo. 
1KI.7_1.32	Ba tooe lesi roda andrõ, si õfa. Ba dõladõla roda, ba no nifabõbõ ba nõsi dajadaja andrõ. Ba faʼalaw̃a roda, ba sahela a matonga. 
1KI.7_1.33	Ba no nifolaoe roda goereta roda andrõ. Ba he dõladõlania ba he õsinia maʼafefoe, ba oi nifahele. 
1KI.7_1.34	Ba watalinga si õfa, ba si hoelõ galisi, nidõlõ famahele ba nõsi. 
1KI.7_1.35	Ba ba dete dajadaja andrõ, ba si hoelõ daomadaoma, 1/2 hela waʼalaw̃a, fasoei, niʼowoeloiʼõ: Ba dete dajadaja andrõ so daomadaoma andrõ, si so secheseche mbalanga, nidõlõ famahele mege ba ngainia andrõ ba ba lesinia. 
1KI.7_1.36	Ba ba wolowolo ngainia andrõ, ba isoea Keroebi ba singo ba ohi, ha waʼoja zonaha ba zi sagõsagõrõ; ba boenga niʼoraew̃eraew̃e, fasoei. 
1KI.7_1.37	Si manõ wamazõchi dajadaja andrõ, si foeloe si faoma famahele ba si faoma faʼeboea ba si faoma ngaʼeoe. 
1KI.7_1.38	Ba foeloe gõi ifazõchi balanga tõla; 5 zoʼe nõsi zi samboea balanga, õfa hela waʼew̃aw̃a mbawa. Samboesamboea mbalanga ba dajadaja si foeloe andrõ. 
1KI.7_1.39	Ba lima ibeʼe tánõ raja gosali ba lima tánõ jõoe, dajadaja andrõ; ba gala seboea andrõ, ba tánõ ba gambõlõ ibeʼe, tánõ fõna, tánõ miraja.
1KI.7_1.40	IV. 
1KI.7_1.41	Taroe nahe andrõ, si doea, ba hõgõ daroe nahe, niʼowoeloiʼõ, si domboea ba niʼotaraw̃a andrõ, baloebaloe hõgõ daroe nahe andrõ, 
1KI.7_1.42	— ba famaedo mboea dalimo andrõ, si 400, ba niʼotaraw̃a andrõ, si domboea, si doea winali zamboea niʼotaraw̃a, baloebaloe hõgõ daroe nahe andrõ, si domboea; 
1KI.7_1.43	awõ dajadaja andrõ, si foeloe, fabaja balanga andrõ si foeloe ba dajadaja andrõ; ba gala seboea andrõ, 
1KI.7_1.44	si ha samboea ba saw̃i andrõ, si felendroea, soloeʼi gala andrõ; 
1KI.7_1.45	ba bowoa andrõ ba soendroesoendroe ba figa. Ba gamagama andrõ fefoe, nifazõchi Hiramo andrõ chõ razo Selomo, ba gosali Jehowa andrõ, ba no tõla niʼalõsõigõ. 
1KI.7_1.46	Ba ndraso Joridano ifafaheleʼõ razo, ba golaboeta tanõ, ba gotaloeara Zoekota Zaretano. 
1KI.7_1.47	Ba lõ itoelo gamagama andrõ fefoe Selomo, bõrõ me no oja sibai; lo moehonogõi waʼaboea dõla andrõ.
1KI.7_1.48	Ba ifafazõchiʼõ Selomo gamagama andrõ fefoe, si so ba gosali Jehowa dania: naha wameʼe soemange andrõ, anaʼa, awõ meza andrõ, anaʼa, si so jaw̃a roti nifaigifaigi andrõ, 
1KI.7_1.49	awõ naha wandroe andrõ, lima ga gambõlõ ba lima ba gabera, naha wandroe anaʼa, fõna wondrege niʼamoniʼõ, ba famaedo mboenga andrõ ba fandroe ba goeti wandroe, anaʼa, 
1KI.7_1.50	ba figa seboea ba rosõ, ba figa sideʼide ba mako ba gali, balaki. Ba izi lagõ mbawandroehõ andrõ, si doea gõrõ mibacha — ba wondrege niʼamoniʼõ — ba izi mbawandroehõ andrõ ba gosali, si doea gõrõ, bawandroehõ ba zi hoelõ daloe zalo, ba anaʼa gõi. 
1KI.7_1.51	Ba me no awai nilaoe andrõ, fefoe, nifalaoeʼõ razo Selomo ba gosali Jehowa andrõ, ba iʼohe bacha Selomo niʼamoniʼõ namania Dawido, firõ andrõ ba anaʼa andrõ, ba gamagama, ibeʼe ba mbateʼe girõgirõ andrõ ba gosali Jehowa.
1KI.8_1.1	I. 
1KI.8_1.2	Ba owoelo chõ razo Selomo ndra matoea Ndraono Gizeraëli fefoe, ba mbaw̃a Etani, ba gowasa — jaʼia mbaw̃a si fitoe andrõ. 
1KI.8_1.3	Laʼondrasi satoea Ndraono Gizeraëli, 
1KI.8_1.4	ba lafazaw̃a dawõla ere, ba laʼohe mijaw̃a dawõla Jehowa andrõ, fabaja ose wamaʼeleʼõ, awõ gamagama niʼamoniʼõ andrõ fefoe, si so baose andrõ — daʼõ niʼohe gere ba ono Lewi mijaw̃a. 
1KI.8_1.5	Ba razo Selomo ba banoea Ndraono Gizeraëli fefoe, si no mangondrasi jaʼia, ba laʼiagõ fõna dawõla, wameʼe soemange biribiri ba saw̃i, irege lõ moetaha moeʼerai ha waʼoja. 
1KI.8_1.6	Ba ere andrõ, ba laʼohe ba nahania dawõla zoera goroisa Jehowa, ba zi hoelõ mbateʼe, tánõ ba hambo, ba wondrege niʼamoniʼõ andrõ, barõ gafi Keroebi andrõ. 
1KI.8_1.7	Noa sa moebologõ gafi Keroebi andrõ, jaw̃a naha dawõla, ba tobali amaedola lafondroendroe dawõla, fabaja heaheania, Keroebi, moroi jaw̃a. 
1KI.8_1.8	Ba faʼanaoe heahea andrõ, ba irege oroma chõ zi iagõ fõna wondrege niʼamoniʼõ; ba moroi baero, ba lõ oroma. Ba ba daʼõ sosó, iroegi maʼõchṍ andre. 
1KI.8_1.9	Ba bacha barõ dawõla andrõ, ba ha kara wanoera andrõ, si doea gõrõ, nibeʼe Moze bacha, ba gahe hili Horebi no, kara wanoera ba wawoeʼoesa li andrõ, me fawoeʼoe li Jehowa ba Ndraono Gizeraëli, me aheta ira ba danõ Miseraji. 
1KI.8_1.10	II. 
1KI.8_1.11	tobali tebai mõi mangai halõw̃õra ere, ba lawoeo andrõ, me no ifõnoei gosali Jehowa lachõmi Jehowa. 
1KI.8_1.12	Ba imane Selomo: ”Loeo andrõ, ba no ifataro ba mbanoea si jaw̃a. Ba no iw̃aʼõ Jehowa, ba zogõmigõmi iʼiagõ. 
1KI.8_1.13	Ba no oelaoe nomo, nahiaoe, nahia si sosoʼõ, iroegi zi lõ aetoe.” Ba zoera zinoenõ so daʼõ. 
1KI.8_1.14	Ba ibaliʼõ ia foeri razo ba ifahowoeʼõ zato Ndraono Gizeraëli fefoe, no moeziozio zato fefoe. 
1KI.8_1.15	Ba imane: Nisoeno Jehowa, Lowalangi Ndraono Gizeraëli, si no mamaboeʼoe li chõ namagoe Dawido bewenia, ba si no mamaloea jaʼia tangania, 
1KI.8_1.16	me imane: Iʼotarai loeo me oeheta ba danõ Miseraji mbanoeagoe Iraono Gizeraëli, ba lõ nitoejoegoe ba mado Ndraono Gizeraëli banoea, enaʼõ lalaoe gosali, enaʼõ ba daʼõ monahia dõigoe. Ba aefa daʼõ, ba oetoejoe Jeroezalema, nahia dõigoe, ba no oetoejoe Dawido, enaʼõ razo mbanoeagoe Iraono Gizeraëli ia. 
1KI.8_1.17	Ba no iw̃aʼõ tõdõnia amagoe Dawido, ilaoe gosali dõi Jehowa, Lowalangi Ndraono Gizeraëli; 
1KI.8_1.18	ba imane Jehowa chõ namagoe Dawido: Me no õw̃aʼõ tõdõoe õlaoe gosali dõigoe, ba si sõchi daʼõ, me no si manõ dõdõoe. 
1KI.8_1.19	Ba tenga sa jaʼoegõ zolaoe osali andrõ, onooe dania, ngaʼõtõoe, zolaoe osali dõigoe. 
1KI.8_1.20	Ba no itõrõ gamaboeʼoela li andrõ ibeʼe Jehowa. So ndraʼo, fangali namagoe Dawido, moedadao ndraʼo ba dadaoma razo Ndraono Gizeraëli, itõrõ nifaboeʼoe Jehowa, ba no oelaoe gosali dõi Jehowa, Lowalangi Ndraono Gizeraëli. 
1KI.8_1.21	Ba no oefonahia ba daʼõ dawõla andrõ, tawõla goroisa ba wawoeʼoesa li andrõ chõ Jehowa, fawoeʼoesa li me fawoeʼoe li ia chõ ndra toeada, me iheta ira ba danõ Miseraji.
1KI.8_1.22	III. 
1KI.8_1.23	ba imane: ”He Jehowa, Lowalangi Ndraono Gizeraëli! Samõsa lõ Lowalangi si mane jaʼoegõ, he si jaw̃a ba zoroego, ba he si tooe ba goeli danõ; jaʼoegõ, ba lõ õboelõʼõ wawoeʼoesa li andrõ ba faʼeboea dõdõoe ba genonioe andrõ, sanõrõ lala chõoe, soroi siʼaikõ ba dõdõ, 
1KI.8_1.24	ba no õtõrõ chõ genonioe andrõ, amagoe Dawido nifaboeʼoemõ chõnia. Jaʼia, nifaboeʼoemõ chõnia beweoe, ba no õfaloea tangaoe, si mane maʼõcho. 
1KI.8_1.25	Ba iadaʼe, jaʼoegõ Jehowa, Lowalangi Ndraono Gizeraëli, tõrõ chõ genonioe, amagoe Dawido, nifaboeʼoemõ chõnia, me õmane: Sagõtõ faʼara dania, ba lõ ambõ chõoe [ngaʼõtõoe], fõnagoe, sidadao ba dadaoma razo Ndraono Gizeraëli, asala lafaigifaigi lalara iraonooe, enaʼõ latõrõ fõnagoe, si mane fonõrõoe jaʼia fõnagoe. 
1KI.8_1.26	Ba iadaʼe, jaʼoegõ Lowalangi Ndraono Gizeraëli, enaʼõ na itorõ gamaboeʼoela limõ andrõ, nifaboeʼoemõ andrõ chõ genonioe, amagoe Dawido. 
1KI.8_1.27	Ba hadia, si ndroehoe, ba goeli danõ iʼiagõ Lowalangi? Hiza, lõ lataha ia soroego ba fondrege zoroego, ba he moroi itaha ia osali andre, nilaoegoe? 
1KI.8_1.28	Ba otahõgõ wangandrõ genonimõ andre ba fakaosania, jaʼoegõ Jehowa, Lowalangigoe, enaʼõ õfondrondrongo wangarõngarõ andrõ ba fangandrõ andrõ, fangandrõ genonioe andre chõoe, maʼõchṍ; 
1KI.8_1.29	enaʼõ bongi maʼṍchõ manõ õfaigifaigi gosali andre, nahia andrõ, nifaboeʼoemõ limõ, me õmane: Tõigoe zi sosó ba daʼõ dania; fa õfondrondrongo wangandrõ genonioe ba naha andre. 
1KI.8_1.30	Ba enaʼõ na õfondrondrongo wakaosa genonioe andre ba fakaosa mbanoeaoe, Iraono Gizeraëli, na mangandrõ ira ba naha andre; jaʼia, enaʼõ na õfondrondrongo ba naha andrõ, ba zidadao jaʼoegõ, ba zoroego; ba na õrongo, ba õbeʼe aefa zala! 
1KI.8_1.31	Na so zi sala chõ nawõnia ba na labeʼe ba hõloe ia, enaʼõ iʼaroʼõ [niw̃aʼõnia] ba hõloe andrõ, ba na so ia, na mõi ba hõloe ia, fõna naha wameʼe soemange ba nomo andre: 
1KI.8_1.32	ba fondrondrongo ba zoroego, ba tolo ba ohe ba lala hoehoeo genonimõ, enaʼõ õʼetoeʼõ hoekoe zi so sala, wangahareʼõ ba hoeloenia wolaoenia andrõ, ba enaʼõ aefa zi lõ horõ õw̃aʼõ, dali waʼatoelõ dõdõnia. 
1KI.8_1.33	Ba na teʼala mbanoeaoe Iraono Gizeraëli labeʼe emalira, na moloi ira labeʼe, me no molalõ ira chõoe, ba na lafoeli ira chõoe, na fadoehoe dõdõra ba dõimõ andrõ ba na mangandrõ ira chõoe, na laʼangarõfi li ndraʼoegõ ba nomo andre: 
1KI.8_1.34	ba õfondrondrongo ba zoroego ba õbeʼe aefa horõ mbanoeaoe, Iraono Gizeraëli, ba õʼohe mangawoeli ira ba danõ andrõ, nibeʼeoe chõ ndra toeara. 
1KI.8_1.35	Ba na no tedoehõ mbanoea si jaw̃a, na lõ teoe, me no molalõ ira chõoe, ba na mangandrõ ira ba naha andre ba na fadoehoe dõdõra ba dõimõ andrõ, na lafalalini geraʼerara, na labõhõi horõ, me no õhõndrõgõ ira: 
1KI.8_1.36	ba õfondrondrongo ba zoroego, ba õbeʼe aefa horõ genonioe, horõ mbanoeaoe, Iraono Gizeraëli, wanoetoeroe chõra lala si sõchi andrõ, nitõrõra; ba õfoteoe danõoe andrõ, nibeʼeoe ba mbanoeaoe andrõ, ondrõita dania ba ngaʼõtõra. 
1KI.8_1.37	Ba ma lofo mbanoea ba danõ ba ma fõchõ waba, ba na faʼachozi ngalai wache ba ma lojomõ ba ma so damo, ba ma fõla, ba ma lafakao ira emalira, ba mbanoeara heza, ba ma hadia wamakao, ba ma hadia ia wõchõ: 
1KI.8_1.38	ba na so zangandrõ, ha niha, ba ma si angarõfi li jaʼoegõ, banoeaoe Iraono Gizeraëli fefoe, ha niha, — na itegoe ira tõdõra, dozi ira — na iʼoroʼõ dangania ba nomo andre: 
1KI.8_1.39	ba õfondrondrongo ba zoroego, ba nahiaoe andrõ, ba zidadao ndraʼoegõ, ba õbeʼe aefa zala ba õfaigi, enaʼõ õsoelõni sibai ba zamõsana nitõrõnia, he wisa wamaigioe tõdõnia — ha sa jaʼoegõ zangila tõdõ nono niha fefoe! — 
1KI.8_1.40	Enaʼõ laʼataʼoefi ndraʼoegõ si lõ mamalõmalõ, gõtõ weʼasora ba danõ andrõ, nibeʼeoe chõ ndra toeama. 
1KI.8_1.41	Ba he ba niha bõʼõ si tenga banoeaoe Iraono Gizeraëli, na so ia moroi ba danõ sarõoe, bõrõ dõimõ andrõ, — 
1KI.8_1.42	larongo saʼae dania dõimõ seboea andrõ ba tangaoe sabõlõ ba taʼiomõ, si no õʼoroʼõ — na so ia, ba na mangandrõ ia ba golajama gosali andre, 
1KI.8_1.43	ba õfondrondrongo ba zoroego, ba nahiaoe andrõ, sidadao ndraʼoegõ, ba õʼoʼõ fefoe niʼandrõ niha bõʼõ andrõ, enaʼõ aboto ba dõdõ niha fefoe ba goeli danõ dõimõ andrõ, enaʼõ laʼataʼoefi ndraʼoegõ, si mane banoeaoe Iraono Gizeraëli, ba enaʼõ aboto ba dõdõra, wa no tõimõ mbõrõ dõi gosali andre, nilaoegoe. 
1KI.8_1.44	Ba na mõi fasoewõ ba nemalira mbanoeaoe, na latõrõ lala ba nifatengeoe jaʼira, ba na mangandrõ ira chõ Jehowa, na laʼotahõgõ mbanoea andre, nitoejoemõ ba osali andre, 
1KI.8_1.45	nilaoegoe nahia dõimõ: ba õfondrondrongo ba zoroego wangandrõra ba feʼangarõfira li jaʼoegõ, ba õtolo ira. 
1KI.8_1.46	Ba na molalõ ira chõoe — samõsa sa lõ niha si lõ olalõw̃a — ba na mofõnoeʼõ chõra, na õbeʼe ba danga nemalira ira, na tobali laʼoloiʼõ ira samakao jaʼira, ba danõ nemali, he ba zarõoe, ba he ba zahatõ. 
1KI.8_1.47	ba na laʼeraʼera tõdõra, ba danõ andrõ, ba niʼoloiʼõ jaʼira, na lafalalini geraʼerara ba na laʼangarõfi li ndraʼoegõ ba danõ zamakao jaʼira, na lamane: No mosala ndraʼaga, no malaoe zi lõ atoelõ, no seboea horõ ndraʼaga! 
1KI.8_1.48	ba na lafoeli ira chõoe, soroi siʼaikõ ba dõdõra ba ba geraʼerara fefoe, ba danõ nemalira andrõ, sangoloiʼõ jaʼira, ba na mangandrõ ira chõoe, na laʼotahõgõ danõra andrõ, nibeʼeoe chõ ndra toeara, mbanoea andrõ, nitoejoemõ, ba omo andre, nilaoegoe nahia dõimõ: 
1KI.8_1.49	ba õfondrondrongo wangandrõra ba feʼangarõfira li jaʼoegõ, ba zoroego, ba naha andrõ, ba zidadao ndraʼoegõ ba õtolo ira, 
1KI.8_1.50	ba õbeʼe aefa zala mbanoeaoe, hadia ia horõra chõoe, awõ lalõra fefoe, solalõ ira chõoe, ba enaʼõ lahachõsi tõdõ ira sangolõiʼõ jaʼira mege, õbeʼe, enaʼõ ogolõ dõdõra ira. 
1KI.8_1.51	Me no banoeaoe ira ba me no jaʼoegõ zochõ jaʼira, nihetamõ ba danõ Miseraji, amaedola ba daloe galitõ famahele ziʼõli. 
1KI.8_1.52	Enaʼõ lõ aefa hõrõoe ba wakaosa genonioe ba ba wakaosa mbanoeaoe Iraono Gizeraëli, enaʼõ õʼoʼõ chõra fefoe niʼandrõra chõoe. 
1KI.8_1.53	Noa sa õʼoniagõ ira chõoe, tána chõoe, ba niha bõʼõ fefoe ba goeli danõ, dali nifaboeʼoemõ, nifaʼema genonioe Moze, me õheta ba danõ Miseraji ndra toeama, jaʼoegõ Soʼaja, Jehowa”. 
1KI.8_1.54	IV. 
1KI.8_1.55	ba iʼotahõgõ Ndraono Gizeraëli sato, ba ifahowoeʼõ ira, iʼeboeaʼõ linia, imane: 
1KI.8_1.56	Nisoeno Jehowa, si no mameʼe ahono Ndraono Gizeraëli, si mane nifaboeʼoenia mege; sambalõ lõ saechoe ba danõ amaboeʼoela li si sõchi andrõ fefoe, nifaboeʼoenia, nifaʼema genoninia Moze! 
1KI.8_1.57	Jamoetolo ita Lowalangida, Jehowa, si mane fanolonia ira toeada mege. Bõi jamoeʼerogõ ita, ba bõi jamoetiboʼõ ita, 
1KI.8_1.58	enaʼõ chõnia gasoʼala dõdõda ibeʼe, ba enaʼo lala chõnia, tatõrõ, si lõ mamalõmalõ, ba enaʼõ oroisania ba amachoitania ba hoekoenia tatõngõni, niw̃aʼõnia chõ ndra toeada. 
1KI.8_1.59	Ba enaʼõ bongi maʼṍchõ lõ olifoe Lowalangida, Jehowa, ligoe andre, niw̃aʼõgoe chõ Jehowa, weʼangarõfi li jaʼia, enaʼõ ero maʼõchõ iʼohe ba lala hoehoeo genoninia, awõ hoehoeo mbanoeania, Iraono Gizeraëli, 
1KI.8_1.60	enaʼõ aboto ba dõdõ niha fefoe, ba goeli danõ, wa no Lowalangi Jehowa, ha jaʼia. 
1KI.8_1.61	Ba bõi doeadoea dõdõmi chõ Lowalangida Jehowa, enaʼõ mitõrõ nifachoinia, ba miʼoʼõ goroisania, si mane maʼõchṍ.
1KI.8_1.62	V. 
1KI.8_1.63	Soemange fangorifi ibeʼe Selomo, itaba chõ Jehowa, 22,000 zaw̃i, ba 120,000 mbiribiri. Ba laʼamoniʼõ gosali Jehowa razo ba Iraono Gizeraëli fefoe. 
1KI.8_1.64	Me loeo daʼõ iʼamoniʼõ razo golajama ba daloe andrõ, fõna gosali Jehowa, wameʼe soemange ba daʼõ, soemange nitoenoe ba soemange niʼā ba tawõ zoemange fangorifi. Me no ambõ faʼeboea naha wameʼe soemange tõla andrõ, fõna Jehowa, lõ itaha zoemange nitoenoe andrõ, ba soemange niʼā ba tawõ zoemange fangorifi. 
1KI.8_1.65	Ilaoe gowasa Selomo, me loeo daʼõ, ba Iraono Gizeraëli fefoe, awõnia, owoeloa seboea sibai, [dozi banoea] iʼotarai ba lala ba Hamata, noemalõ ba mbombo andrõ ba nola danõ Miseraji, fõna Lowalangida Jehowa, mendroea wa fitoe bongi, tobali feleõfa ngaloeo. 
1KI.8_1.66	Ba me loeo si w̃aloe, ba ifofanõ niha sato. Ba laʼangonasi razo ba lafoeli ira chõra, omoeso dõdõra ba abeʼe dõdõra, ba zi sõchi andrõ fefoe, nibeʼe Jehowa chõ genonia Dawido ba ba mbanoeania, Iraono Gizeraëli.
1KI.9_1.1	I. 
1KI.9_1.2	ba ifoeli iʼoromaʼõ ia chõ Zelomo Jehowa, si mane fangoromaʼõnia jaʼia ba Gibeona no. 
1KI.9_1.3	Ba imane chõnia Jehowa: No oerongo wangandrõoe ba fakaosamõ chõgoe. Osali andrõ nilaoemõ, ba no oebeʼe niʼamoniʼõ, wamonahia tõigoe ba daʼõ, si lõ mamalõmalõ, ba hõrõgoe ba tõdõgoe, ba si lõ aefaʼaefa ba daʼõ. 
1KI.9_1.4	Ba na õtõrõ saʼae lala nifachoigoe, si mane fanõrõ namaoe Dawido, ba waʼadõlõ dõdõ ba ba waʼatoelõ, fa õʼoʼõ sibai niw̃aʼõgoe chõoe ba õtõngõni nifachoigoe, awõ lala andrõ chõgoe, 
1KI.9_1.5	ba oeʼaroʼõ dadaoma waʼarazomõ ba Ndraono Gizeraëli, iroegi zi lõ aetoe, si mane nifaboeʼoegoe chõ namaoe Dawido, me oemane: Lõ aetoe dania chõoe [ngaʼõtõoe] sidadao ba dadaoma razo Ndraono Gizeraëli. 
1KI.9_1.6	Ba na miʼerogõ zoei ndraʼo, jaʼami ba iraonomi, na lõ miʼoʼõ goroisagoe, awõ nifachoigoe, niw̃aʼõgoe chõmi, na mõi ami mamosoemange Lowalangi bõʼõ, na chõra mangaloeloe ami, 
1KI.9_1.7	ba oehori Ndraono Gizeraëli ba danõ andre, nibeʼegoe chõra; ba osali andre, si no oeʼamoniʼõ nahia dõigoe, ba timba nitiboʼõ oebeʼe, lõʼõ saʼae oefaigi; ba Iraono Gizeraëli, ba oebeʼe niʼoʼaja niha bõʼõ fefoe ba niheraherai. 
1KI.9_1.8	Ba osali andre, si no alaw̃a jaw̃a, ba tobali adoedoela dania; dozi sanõrõ, ba tobali dodõ ba fasī, ba na lasofoe: Hana wa ilaoe daʼõ Jehowa ba danõ andre ba ba gosali andre? 
1KI.9_1.9	Ba lamane: Bõrõ me no laʼerogõ Lowalangira, Jehowa andrõ, si no mangeheta ira toeara ba danõ Miseraji ba me no laʼolembai Lowalangi bõʼõ ba me no ba daʼõ mangaloeloe ira, me no daʼõ lafosoemange, — andrõ wa no ifatõrõ chõra Jehowa wamakao andrõ fefoe!
1KI.9_1.10	II. 
1KI.9_1.11	ba nitolo Hiramo, razo Diro, Selomo balo eresi ba balo senobari ba anaʼa, ha waʼeboea zomasi ia — ba me loeo daʼõ, ba 20 iʼamoealagõ Selomo chõ Hiramo banoea ba danõ Galilaia. 
1KI.9_1.12	Ba so Hiramo, moroi ba Diro, ba wamaigi banoea andrõ, nitehe Zelomo chõnia, ba lõ omasi ia. 
1KI.9_1.13	Ba imane: Hadia mbanoea daʼõ, nibeʼeoe chõgoe, gaʼa? Andrõ wa labeʼe tõi danõ daʼõ Kaboeli (mane si lõ boto), iroegi maʼõchṍ andre. 
1KI.9_1.14	Ba 27, 772 balaki zi no ifaʼoheʼõ chõ Zelomo anaʼa Hiramo.
1KI.9_1.15	III. 
1KI.9_1.16	Noa sa mõi mijaw̃a Waraʼo, razo Miseraji, no atoeʼa ia ba Gezeri andrõ ba no itoenoe ba no laʼõʼõtõ tooe Ndrawa Ganaʼana andrõ, banoea daʼõ; ba no ibeʼe boeala [mbanoea daʼõ] chõ nononia, foʼomo Zelomo. 
1KI.9_1.17	Ba iʼaroʼõ Selomo Gezeri andrõ ba Beti Horona tooe, 
1KI.9_1.18	ba Baʼalati ba Tamara ba danõ si mate. 
1KI.9_1.19	Ba banoea, ba niʼirõʼõ balazo, fefoe, ba banoea goereta ba banoea zi fakoedo andrõ ba hadia ia na, somasi Zelomo ilaoe, he ba Jeroezalema, ba he ba hili Libano ba ba danõ si so barõ mbawania, maʼasagõrõ. 
1KI.9_1.20	Ba dozi si tosai Iraono Gamori ba Iraono Cheti ba Iraono Weresi ba Iraono Hewi ba Iraono Jeboesi, si tenga Iraono Gizeraëli, 
1KI.9_1.21	— ngaʼõtõra andrõ, si tosai na ba danõ, si tebai lahori Iraono Gizeraëli, — daʼõ niʼofaja Zelomo ba rodi andrõ, ba iroegi maʼõchṍ andre. 
1KI.9_1.22	Ba Iraono Gizeraëli, ba samõsa lõ ibaliʼõ sawoejoe Selomo; jaʼira, ba no saradodoe ba koemandroe chõnia ba koemandra ba si fasõndra moroi ba goereta chõnia ba solohe koereta, awõ zi fakoedo. 
1KI.9_1.23	Ba hõgõ mandroe andrõ, sanaro sohalõw̃õ chõ Zelomo, ba no 550.
1KI.9_1.24	IV. 
1KI.9_1.25	Ba medõloe zi dõfi mameʼe soemange Zelomo, soemange nitoenoe ba soemange fangorifi, ba naha wameʼe soemange andrõ, nifazõchinia chõ Jehowa, ba manoenoe koemõjõ. 
1KI.9_1.26	Ba owo gõi ilaoe Selomo ba Geseono Geberi, ba ngai Geloti, ba mbewe nasi zoechoe ba danõ Ndraono Gedomo. 
1KI.9_1.27	Ba ifatenge ba nowo andrõ mbanoeania Hiramo — doeroemoedi ba ono nowo, si no toʼõlõ ba nasi — ifaʼamõi awõ mbanoea Zelomo. 
1KI.9_1.28	Ba laroegi Gofiri ba lahalõ ganaʼa ba daʼõ, 97,000 balaki, ba laʼohe chõ Zelomo.
1KI.10_1.1	I. 
1KI.10_1.2	Iroegi Jeroezalema ba ato sibai nawõnia fao, awõ gondra, sonoro famasa gõ ba daloedaloe ba anaʼa seboea sibai ba feremata. Ba iʼondrasi Zelomo ba iʼombachaʼõ chõnia fefoe hadia ia zi so ba dõdõnia. 
1KI.10_1.3	Ba itema linia Selomo ba ngawalõ hadia ia fefoe, nisofoenia chõnia; lõ hadia ia zi lõ aboto ba dõdõ razo, ba si tebai itema linia. 
1KI.10_1.4	Ba me no irongo waʼatoeatoea Zelomo andrõ fefoe razo Zaba, ba me no iʼila gõdo andrõ nilaoenia, ba õra andrõ, 
1KI.10_1.5	ba omo genoni Zelomo, ba halõw̃õ ngoningoni andrõ chõnia, awõ noechara, ba sameʼe jomo gõ chõnia ba soemange nitoenoe andrõ, nibeʼebeʼenia ba gosali Jehowa, ba tobali dõdõnia, 
1KI.10_1.6	ba imane chõ razo: Si ndroehoe manõ nirongogoe ba danõgoe, he wisa ba chõmõ ba faʼatoeatoeamõ andrõ. 
1KI.10_1.7	Hoelõ zi tebai fadoehoe dõdõgoe, iroegi weʼamõigoe andre, ba irege iʼila hõrõgoe; ba ambõ matonga naʼi niʼombachaʼõ chõgoe; eboea sibai na moroi ba doeria andrõ, nirongogoe, waʼatoeatoeamõ andrõ ba anaʼamõ. 
1KI.10_1.8	a ahowoe ndra alawemõ andrõ ba ja ahowoe genonimõ andre, si lõ aefaʼaefa chõoe, wamondrongondrongo faʼatoeatoeamõ! 
1KI.10_1.9	Nisoeno Jehowa, Lowalangimõ andrõ, si no mangomasiʼõ jaʼoegõ, wamedadao jaʼoegõ ba dadaoma razo Ndraono Gizeraëli; me no si lõ mamalõmalõ waʼomasi Jehowa Ndraono Gizeraëli, andrõ wa ifataro razo ndraʼoegõ, enaʼõ hoekoe satoelõ õfatõrõ. 
1KI.10_1.10	Ba 27,772 balaki ibeʼe boealania chõ razo, anaʼa, ba oja sibai wamasa gõ ba daloedaloe ba feremata; lõʼõ saʼae dania si manõ waʼoja wamasa gõ ba daloedaloe, si mane nibeʼe razo Zaba andrõ boeala chõ razo Selomo. 
1KI.10_1.11	Ba solojo andrõ gõi chõ Hiramo, sangai anaʼa ba Gofiri, ba oja gõi lasaoʼõ eoe zendrana ba feremata. 
1KI.10_1.12	Ba eoe zendrana andrõ, ba ibaliʼõ daomadaoma Selomo, he ba gosali ba he ba gõdonia, ba biola nitika, sideʼide ba seboea, ba zanoenõ andrõ; zendrana andrõ, si manõ waʼoja, ba lõʼõ saʼae moehalõ, lõ moeʼila, iroegi maʼõchṍ andre. 
1KI.10_1.13	Ba Selomo, ba ibeʼe chõ razo Zaba fefoe hadia ia zomasi ia, fefoe hadia ia niʼandrõnia, lõ lai nibeʼenia chõnia faʼobõwõ razo. Ba mofanõ saʼae ia, ifoeli ia ba danõnia, awõ genoninia andrõ.
1KI.10_1.14	II. 
1KI.10_1.15	lõ lai nisõndrania ba zanõrõi tanõ ba waniaga ba ba zolafo ba ba razo Gerebi andrõ, ba ba goemandroe ba danõ. 
1KI.10_1.16	Ba 200 ibago dange Selomo, anaʼa nibõbõzi, 600 fondroejoe zamboea; 
1KI.10_1.17	ba 300 mbaloese, anaʼa nibõbõzi , 150 fondroejoe zamboea. Ba ibeʼe ba nomo eoe gatoea Libano andrõ razo. 
1KI.10_1.18	Ba baero daʼõ ba ifazõchi razo dadaoma seboea, ifõ goeaza, ba ifoʼoeli balaki. 
1KI.10_1.19	Õnõ mbosi dadaoma andrõ, ba hõgõnia, tánõ foeri, ba niʼowoeloiʼõ; ba daomadaoma, ba no moefatambai latalata daʼio, ba ba zinga latalata daʼio andrõ, ba doea geoe zingo. 
1KI.10_1.20	Ba felendroea nga eoe zingo ba mbosi andrõ, si õnõ, fatambai. Lõ moerai moefazõchi zi manõ ba razo bõʼõ, heza. 
1KI.10_1.21	Ba fefoe mako Zelomo, ba anaʼa; fefoe gamagama ba nomo eoe gatoea Libano andrõ, ba no balaki manõ; lõ hadia ia wirõ, me si lõ ba dõdõ wirõ, ba gõtõ Zelomo andrõ. 
1KI.10_1.22	Noa sa so ba nasi nowo Darisi chõ razo, si faofao ba nowo Hiramo andrõ; samoeza zi medõloe fache so nowo Darisi andrõ ba lasaoʼõ mbalaki ba firõ ba ifõ goeaza ba baʼe ba fofo mera. 
1KI.10_1.23	Ba italoeʼi razo ba goeli danõ fefoe razo Selomo, ba waʼeboea ganaʼa ba ba waʼatoeatoea. 
1KI.10_1.24	Ba dozi niha ba goeli danõ omasi mangila Selomo, ba wamondrondrongo faʼatoeatoeania, nibeʼe Lowalangi ba dõdõnia. 
1KI.10_1.25	Ba ero rofi, ba dozi mamoeala ira chõnia, gamagama firõ ba gamagama anaʼa ba noecha ba fangõna, ba famasa gõ ba daloedaloe ba koedo ba koedo kalide.
1KI.10_1.26	Ba oja iʼasogõ koereta ba si fakoedo Selomo; 1400 chõnia goereta ba 12,000 zi fakoedo; ba mbanoea goereta andrõ ifataro daʼõ ba ba ngai razo, ba Jeroezalema. 
1KI.10_1.27	Fagõlõgõlõ ira waʼoja wirõ waʼoja gara ba Jeroezalema, ibeʼe razo, ba faʼoja dõla waringi ba mbewe nasi dõla geresi. 
1KI.10_1.28	Ba danõ Miseraji lahalõ koedo andrõ chõ Zelomo, sambasambawá lahalõ saniaga andrõ chõ razo, laʼõli. 
1KI.10_1.29	Samboesamboea koereta nihalõ mijaw̃a moroi ba danõ Miseraji, ba õnõ ngaotoe roefia, ba sagesageoe koedo, ba otoe a lima woeloe. Ba si manõ wamaʼemara ba razo Ndraono Cheti fefoe, ba ba razo Ndrawa Garamo.
1KI.11_1.1	I. 
1KI.11_1.2	oi niha niw̃aʼõ Jehowa ba Ndraono Gizeraëli: Bõi miʼaeʼae chõra ba bõi mõi ira chõmi, fa bõi labeʼe ba Lowalangira aolo dõdõmi! Daʼõ zomasi Zelomo, 
1KI.11_1.3	Ba si ndroehoe ndrongania, ba 700; ba 300 ndronga ba dõi, ba ira alawenia zamowõhõ jaʼia. 
1KI.11_1.4	Ba me no atoea saʼae Zelomo, ba lafaeloengoe ia ira alawenia, ba tobali iʼolembai Lowalangi bõʼõ, ba tenga saʼae ha sambalõ chõ Lowalanginia Jehowa dõdõnia, si mane tõdõ namania Dawido mege. 
1KI.11_1.5	Itõrõ lala chõ Asitore andrõ, Lowalangi Zidona, Selomo, awõ lala chõ Milikomo andrõ, sogoro ita ba Ndraono Gamoni. 
1KI.11_1.6	Ilaoe zi fatoewoe chõ Jehowa, ba lõ aʼoi dõdõnia woloʼõ chõ Jehowa, si mane amania Dawido. 
1KI.11_1.7	Me loeo daʼõ ifaʼanõ naha wameʼe soemange chõ Kamosi andrõ, sogoro ita ba Ndraono Moabi, ba hili andrõ, tánõ ba gatoemboecha loeo, iʼotarai Jeroezalema, ba ba Molocho andrõ, sogoro ita ba Ndraono Gamoni. 
1KI.11_1.8	Ba si manõ wolaoenia ba chõ ndrongania niha baero andrõ fefoe, ba manoenoenoenoe koemõjõ ira ba mameʼemeʼe soemange.
1KI.11_1.9	II. 
1KI.11_1.10	ba si no mameʼe oroisa andrõ chõnia, bõi itõrõ lala Lowalangi bõʼõ; ba hadia niw̃aʼõ Jehowa chonia, ba lõ niʼoʼõnia. 
1KI.11_1.11	Andrõ wa imane Jehowa chõ Zelomo: Me no õfaʼamõi ba dõdõoe zi manõ ba me lõ nitõngõnioe fawoeʼoesa li andrõ chõgoe ba he nifachoigoe andrõ, niw̃aʼõgoe chõoe, ba oeheta chõoe waʼarazo, ba oebeʼe chõ genonioe. 
1KI.11_1.12	Ba tenga sa ba gõtõmõ oelaoe daʼõ, bõrõ namaoe Dawido; ba chõ nonooe dania, ba oeheta. 
1KI.11_1.13	Ba lõ ahori oeheta chõnia gamatõrõw̃a andrõ samboea mado oebeʼe chõ nonooe, bõrõ genonigoe Dawido ba bõrõ na Jeroezalema andrõ, nitoejoegoe.
1KI.11_1.14	III. 
1KI.11_1.15	Me fõna no, me ihori Ndraono Gedomo Dawido, me mõi goemandra Joabi, ba wogoʼo si mate andrõ, ba me iʼõʼõtõ tooe fefoe motõi matoea ba Ndraono Gedomo, 
1KI.11_1.16	— õnõ waw̃a Joabi ba daʼõ, awõ Ndraono Gizeraëli fefoe, irege no ihori fefoe motõi matoea ba Ndraono Gedomo, 
1KI.11_1.17	— ba moloi Hadada andrõ ba Iraono Gedomo õsa, sangai halõw̃õ chõ namania mege ba wanaw̃a tanõ Miseraji. Ba iraono sibai na Hadada. 
1KI.11_1.18	Ba latohoegõ wofanõ, laheta ira ba danõ Ndraono Midiano ba laroegi Warana; ba laʼohe awõra mbanoea Warana ba laroegi danõ Miseraji, Waraʼo andrõ, razo Miseraji. Ba ibeʼe chõnia nomo Faraʼo ba itoetoeroe mbalazo, ba tanõ ibeʼe chõ Hadada. 
1KI.11_1.19	Ba itoegoe eboea sibai dõdõ Waraʼo chõ Hadada, tobali ibeʼe dongania gaʼa woʼomonia Tachifene andrõ. 
1KI.11_1.20	Ba moʼono chõnia gaʼa Dachifene andrõ, ononia Genoebati andrõ; Ba Tachifene zangeʼeboea ba gõdo Waraʼo, ba tobali ba gõdo Waraʼo manõ sosó Genoebati, awõ ndraono Waraʼo. 
1KI.11_1.21	Ba me irongo Hadada ba danõ Miseraji, no mate Dawido ba no mate gõi Joabi, koemandra seboea ba imane Hadada chõ Waraʼo: Efaʼõ ndraʼo, enaʼõ oefoelido ba chõma. 
1KI.11_1.22	Ba imane chõnia Waraʼo: Hadia zambõ ndraʼoegõ chõgoe, wa omasiʼõ õfoeliʼõ ba chõmi? Ba imane: 
1KI.11_1.23	Lõʼõ sa, ba fofanõ ndraʼo. Ba samõsa tõ iʼasogõ chõ Zelomo oedoenia Lowalangi, Resono andrõ, ono Geliada, si no moloi chõ zochõ jaʼia, chõ Hadadezeri razo Zoba. 
1KI.11_1.24	Ichai awõnia niha bõʼõ ba tobali solohe si mõi manoewõnoewõ ia, me loeo ifaboenoeʼõ niha andrõ ba Ndrawa Garamo Dawido; ba atoeʼa ia ba Ndramaseko ba iʼiagõ daʼõ, ba tobali razo ia ba Ndramaseko. 
1KI.11_1.25	Ba oedoe Ndraono Gizeraëli ia gõtõ Zelomo andrõ, lõ lai wamakao andrõ chõ Hadada no mege; no si fatoewoe sibai chõnia Ndraono Gizeraëli, ba no razo Ndrawa Garamo ia. 
1KI.11_1.26	Ba ilaw̃a gõi razo Jerobeamo andrõ, ono Nebati, mado Geferaji, banoea Zereda, enoni Zelomo. (Seroea dõi ninania, lacha mbanoea). 
1KI.11_1.27	Ba daʼõ mbõrõ, wa ilaw̃a razo: Me ilaoe Milo andrõ Selomo, ba idoehõ zatõla õli na ba mbanoea Dawido andrõ, banoea namania. 
1KI.11_1.28	Ba Jerobeamo andrõ, ba no ono matoea sabõlõ. Ba me iʼila Selomo, sowõlõʼõlõ nono matoea andrõ, ba ibaliʼõ mandroe zi gõna rodi andrõ, mado Josefo.
1KI.11_1.29	IV. 
1KI.11_1.30	Ba itoejoe mbaroenia si bohooe andrõ Ahia, ireʼa, 
1KI.11_1.31	iʼofelendroea, ba imane chõ Jerobeamo: Halõ chõoe zi foeloe! Imane sa Jehowa, Lowalangi Ndraono Gizeraëli: Hiza, oeheta ba danga Zelomo gamatõrõw̃ania andrõ, 
1KI.11_1.32	ba foeloe mado oebeʼe chõoe — ba mado si samboea andrõ, ba bõi teboelõ chõnia, bõrõ genonigoe Dawido ba bõrõ na Jeroezalema, banoea andrõ nitoejoegoe ba mado Ndraono Gizeraëli fefoe, 
1KI.11_1.33	— me no laʼerogõ ndraʼodo ba me no mangaloeloe ira chõ Asitore andrõ, Lowalangi mbanoea Zidona, ba chõ Gamosi, Lowalangi Ndraono Moabi ba chõ Milikomo, Lowalangi Ndraono Gamoni, ba me lõ nitõrõra lala andrõ chõgoe, ba woloʼõ menaʼõ somasi ndraʼo, awõ nifachoigoe, awõ hoekoe andrõ chõgoe, si mane amania Dawido mege. 
1KI.11_1.34	Ba lõ ahori oeheta chõnia gamatõrõw̃a andrõ, ba lõʼõ sa oeboelõʼõ ia razo, gotõ waʼanaoe nosonia, bõrõ Dawido, enonigoe andrõ, notoejoegoe, si no moloʼõ oroisagoe, awõ nifachoigoe andrõ. 
1KI.11_1.35	Ba ba danga nononia dania, ba oeheta gamatõrõw̃a andrõ, ba oebeʼe chõoe, si foeloe toea andrõ. 
1KI.11_1.36	Ba chõ nononia, ba samboea mado oebeʼe, enaʼõ lõ matemate wandroe chõ genonigoe Dawido, fõnagoe, ba Jeroezalema, ba mbanoea andrõ, nitoejoegoe chõgoe, ba wamonahia tõigoe ba daʼõ. 
1KI.11_1.37	Ba jaʼoegõ, ba oehalõ, enaʼõ samatõrõ ndraʼoegõ, iroegi zomasiʼõ fefoe, ba enaʼõ razo Ndraono Gizeraëli ndraʼoegõ. 
1KI.11_1.38	Ba na ahori õʼoʼõ niw̃aʼõgoe chõoe ba na õtõrõ lala andrõ chõgoe ba na somasi ndraʼo õlaoe, wanõngõni nifachoigoe andrõ ba oroisagoe, nifolaoe genonigoe Dawido mege, ba oetolo ndraʼoegõ, ba oelaoe chõoe nomo si lõ teboelõ, si mane nilaoegoe chõ Dawido, ba oebeʼe ba dangaoe Ndraono Gizeraëli. 
1KI.11_1.39	Ba ngaʼõtõ Dawido andrõ, ba oehõndrõgõ, bõrõ daʼõ no mege, ba tenga sa si lõ mamalõmalõ. 
1KI.11_1.40	Ba iʼaloealoei Selomo wamoenoe Jerobeamo; ba maoso Jerobeamo, isaw̃a danõ Miseraji, chõ Zizaki andrõ, razo Miseraji, ba ba daʼõ iʼiagõ, iroegi waʼamate Zelomo.
1KI.11_1.41	V. 
1KI.11_1.42	Ba faʼara waʼarazo Zelomo ba Jeroezalema, ba Ndraono Gizeraëli fefoe, ba no 40 fache. 
1KI.11_1.43	Ba mate Zelomo, itõrõ lala ndra amania mege ba ba mbanoea Dawido, banoea namania, lakoʼo ia. Ba ononia Rehabeamo zi tobali razo, fangalinia.
1KI.12_1.1	I. 
1KI.12_1.2	Ba mõi ba Zichema Rehabeamo, noa sa lasaw̃a Zichema Iraono Gizeraëli fefoe, ba wamataro razo jaʼia. 
1KI.12_1.3	Ba lafatenge, lafakaoniʼõ ia. Ba so Jerobeamo, awõ Ndraono Gizeraëli sato, fefoe, ba fahoehoeo ira chõ Rehabeamo, lamane: 
1KI.12_1.4	Kalo mbagi safõchõ nihareʼõ namaoe chõma; ba jaʼoegõ, ba kaohasi chõma rodi sabeʼe andrõ, kalo mbagi safõchõ andrõ, nihareʼõ namaoe chõma, ba barõ mbawaoe so ndraʼaga. 
1KI.12_1.5	Ba mane chõra: Mihonogõ ami oea, tõloe bongi, ba mifoeli ami chõgoe. Ba mofanõ niha sato. 
1KI.12_1.6	Ba mamagõlõ razo Rehabeamo ba zatoea andrõ, enoni namania mege, me lõ si mate ia, imane: He wisa ba dõdõmi, hadia taw̃aʼõ ba niha andrõ? 
1KI.12_1.7	Ba lamane chõnia: Na õʼoʼõ chõra maʼõchṍ, na aloeloe dõdõoe chõra, na õfondrondrongo chõra ba na õhaogõ wehedeoe chõra, ba lõʼõ gõi teboelõ woloʼõra chõoe. 
1KI.12_1.8	Ba lõ ibeʼe ba dõdõnia niw̃aʼõ zatoea andrõ, itema mamagõlõ ba nono matoea, si faziaziaʼa chõnia, 
1KI.12_1.9	si no mõi enoninia, imane chõra: Ba jaʼami, ha miw̃aʼõ, he tawisa wanema li niha andrõ, si no mangoemaʼõ chõgoe: Kaohasi chõma galo mbagi andrõ nihareʼõ namaoe chõma? 
1KI.12_1.10	Ba latema linia ono matoea andrõ, si faziaziaʼa chõnia, lamane: Õmane wanema li niha andrõ, sangoemaʼõ chõoe: Amaoe, ba no kalo mbagi safõchõ ihareʼõ chõma, ba jaʼoegõ, ba kaohasi ia chõma — õmane chõra: Toeroegoe si achi, ba no esolo, moroi ba lafojo namagoe! 
1KI.12_1.11	Ba laoe, na no kalo mbagi safõchõ nihareʼõ namagoe chõmi, ba jaʼo, ba oedooeʼõ na galo mbagi andrõ; na no iʼotoeʼõ ami bõzibõzi amagoe, ba jaʼo, ba ”tongo” oehalõ ba wangotoeʼõ jaʼami! 
1KI.12_1.12	Ba laʼondrasi Rehabeamo ira Jerobeamo, awõ niha sato fefoe, me no aefa zi tõloe bongi andrõ, dali niw̃aʼõ razo, me imane: Tõloe bongi, ba mifoeli ami chõgoe! 
1KI.12_1.13	Ba sabeʼe wehede razo ba niha sato, lõ iʼoʼõ niw̃aʼõ zatoea andrõ chõnia, 
1KI.12_1.14	niw̃aʼõ nono matoea andrõ ibeʼe dali, me imane chõra: Na no kalo mbagi safõchõ nihareʼõ namagoe chõmi, ba jaʼo, ba oedooeʼõ na galo mbagi andrõ; na no iʼotoeʼõ ami bõzibõzi amagoe, ba jaʼo ba ”tongo” oehalõ, ba wangotoeʼõ jaʼami! 
1KI.12_1.15	Tobali lõ ifondrondrongo razo niw̃aʼõ zato; noa sa Jehowa zamatõrõ daʼõ, enaʼõ iʼaroʼõ linia andrõ, nifaw̃aʼõgõnia chõ Gahia andrõ, banoea Zilo, chõ Jerobeamo, ono Nebati. 
1KI.12_1.16	II. 
1KI.12_1.17	Ba ba Ndraono Gizeraëli ba mbanoea mado Joeda misa, ba no Rehabeamo razo. 
1KI.12_1.18	Ba me ifatenge razo Rehabeamo mandroe rodi andrõ Adonira, ba lateboe kara Iraono Gizeraëli fefoe, laboenoe. Ba maoso razo Rehabeamo, itiboʼõ tooe ia, moroi ba goeretania, moloi, isaw̃a Jeroezalema. 
1KI.12_1.19	Ba tobali fabali ba ngaʼõtõ Dawido Ndraono Gizeraëli, iroegi maʼõchṍ andre. 
1KI.12_1.20	Ba me larongo Iraono Gizeraëli fefoe, no mangawoeli Jerobeamo, ba lafatenge, lafakaoniʼõ ia ba waloechata, ba lafataro razo ia, razo Ndraono Gizeraëli fefoe. Lõ soloʼõ ngaʼõtõ Dawido, ha mado Joeda.
1KI.12_1.21	III. 
1KI.12_1.22	Ba hoemede Lowalangi chõ Zemaja, enoni Lowalangi andrõ, imane: 
1KI.12_1.23	Hede chõ Rehabeamo andrõ, ono Zelomo, razo mado Joeda, ba ba maʼoewoe Joeda ba ba maʼoewoe Mbenijami, fefoe, ba ba niha bõʼõ andrõ, õmane: 
1KI.12_1.24	Daʼõ niw̃aʼõ Jehowa: Bõi miʼaeʼe; bõi misoewõ dalifoesõmi Iraono Gizeraëli: jamoefoeli ia ba chõra zamõsana, me no jaʼodo zamatõrõ daʼõ! Ba me larongo li Jehowa, ba lafoeli ira, mofanõ ira, laʼoʼõ goroisa Jehowa.
1KI.12_1.25	IV. 
1KI.12_1.26	Ba imane dõdõnia Jerobeamo: Te sa mangawoeli dania ba ngaʼõtõ Dawido waʼarazo. 
1KI.12_1.27	Na mõi misi jaw̃a dania niha, ba wameʼe soemange nitaba, ba gosali Jehowa ba Jeroezalema, ba ifoeli adõni dõdõra chõ zochõ jaʼira andrõ, Rehabeamo, razo mado Joeda, ba laboenoe ndraʼo, ba lafoeli ira chõ Rehabeamo andrõ, razo mado Joeda. 
1KI.12_1.28	Andrõ iʼeraʼera tõdõnia razo, ba doea rozi ifalaoeʼõ ono zaw̃i, balaki, ba imane ba zato: Biha saʼae weʼamõimõimi ba Jeroezalema! Hiza Lowalangimi, jaʼami Iraono Gizeraëli, solohe mijaw̃a jaʼami mege, moroi ba danõ Miseraji. 
1KI.12_1.29	Ba ba Mbetiëli ibeʼe zi sara, ba si sara, ba ba Dano. 
1KI.12_1.30	Ba tobali horõ ba Lowalangi daʼõ. 
1KI.12_1.31	Ba ifalaoeʼõ gõi gosali ba hili misa, ba gofoe ha niha manõ ifataro ere, si tenga mado Lewi. 
1KI.12_1.32	Ba ilaoe gowasa Jerobeamo ba zi mewelelima ba mbaw̃a si w̃aloe, dali gowasa andrõ ba mado Joeda; ba mõi ia mijaw̃a ba naha wameʼe soemange. Si manõ wolaoenia ba Mbetiëli, ba wanaba soemange ba nono zaw̃i andrõ, nifalaoeʼõnia, ba ifataro ba halõw̃õra ba Mbetiëli gere hilihili andrõ, niw̃aʼõnia. 
1KI.12_1.33	Ba mõi ia mijaw̃a ba naha wameʼe soemange andrõ, nifaʼanõnia ba Mbetiëli, ba zi mewelelima ba mbaw̃a si w̃aloe, baw̃a nichoi dõdõnia, ba wolaoe owasa ba Ndraono Gizeraëli. Ba mõi ia mijaw̃a ba naha wameʼe soemange, ba wanoenoe komõjõ.
1KI.13_1.1	I. 
1KI.13_1.2	Ba ihedehedeʼõ naha wameʼe soemange, niw̃aʼõ Jehowa chõnia, imane: He naha wameʼe soemange! Daʼõ niw̃aʼõ Jehowa: So dania ngaʼõtõ Dawido, Josia dõinia, sanaba bagi gere hilihili andrõ ba detemõ, bagi gere sanoenoe koemõjõ ba detemõ iadaʼe, ba tõla niha itoenoe ba detemõ! 
1KI.13_1.3	Ba iʼombachaʼõ dandra me loeo daʼõ, imane: Daʼõ dania dandra, wa no Jehowa zangoemaʼõ: Si fabali dania naha wameʼe soemange andrõ ba moezaewe nawoe dawõ andrõ, si so ba detenia. 
1KI.13_1.4	Ba me irongo razo niw̃aʼo genoni Lowalangi andrõ, fanegoenia naha wameʼe soemange andrõ ba Mbetiëli, ba iʼoroʼõ dangania, moroi ba zinga naha wameʼe soemange, imane: Miraʼoe ia! Ba okõlikõli dangania, niʼoroʼõnia ba chõnia, ba tebai ifoeli ibõda. 
1KI.13_1.5	Ba fabali naha wameʼe soemange no mege, ba moezaewe nawoe dawõ andrõ moroi jaw̃a, itõrõ dandra andrõ niʼombachaʼõ genoni Lowalangi andrõ, niw̃aʼõ Jehowa chõnia. 
1KI.13_1.6	Ba hoemede razo, imane chõ genoni Lowalangi andrõ: Tema āndrõ waʼahachõ dõdõ Lowalangioe Jehowa, āndrõ chõnia, salahigoe, enaʼõ oeʼila oefoeli oebõda dangagoe! Ba iʼandrõ waʼahachõ dõdõ Jehowa enoni Lowalangi andrõ, ba iʼila ifoeli ibõda dangania razo, tobali si mane mege. 
1KI.13_1.7	Aefa daʼõ ba hoemede zoei razo chõ genoni Lowalangi andrõ, imane: Taboe ba nomogoe, laoe manga, ba mamoeala ndraʼo chõoe! 
1KI.13_1.8	Ba imane enoni Lowalangi andrõ chõ razo: Ba he õbeʼe chõgoe zi matonga zi so chõoe, fefoe, ba loʼõ zoei mõido awõoe; lõ mangado ba lõ oebadoe nidanõ ba chõmi andre. 
1KI.13_1.9	Noa sa moew̃aʼõ chõgoe, taroma li Jehowa, no imane: Lõ tola mangaʼõ, ba lõ tola õbadoe nidanõ ba lõ tola õtõrõ mangawoeli lalamõ mege, me soʼõ! 
1KI.13_1.10	Ba mofanõ ia, itõrõ lala bõʼõ, lõ ifoeli itõrõ lalania mege, me awena mõi ia ba Mbetiëli.
1KI.13_1.11	II. 
1KI.13_1.12	ba isofoe chõra amara, imane: Heza itõrõ ba wangawoeli? Ba latoetoeroe chõnia ira ononia lala nitõrõ genoni Lowalangi andrõ, si otarai ba mado Joeda. 
1KI.13_1.13	Ba imane ba ndraononia: Mifosela chõgoe galide. Ba me no lafosela galide, ba mõi ia jaw̃a, fakoedo ia, 
1KI.13_1.14	iʼoʼõ genoni Lowalangi andrõ ba ichamõ ia, me doemadao ia ba mbõrõ manawa andrõ. Ba imane chõnia: Hadia, jaʼoegõ genoni Lowalangi andrõ, si otarai mado Joeda? Ba imane: Jaʼia. 
1KI.13_1.15	Ba imane chõnia: Taboe awõgoe ba laoe manga. 
1KI.13_1.16	Ba imane: Tebai mangado ba lõ oebadoe nidanõ ba daʼe. 
1KI.13_1.17	Noa sa moefaʼema chõgoe li Jehowa, imane: Lõ tola mangaʼõ ba lõ tola õbadoe nidanõ, ba lõ tola õfoeli õtõrõ lalamõ mege, me awena soʼõ! 
1KI.13_1.18	Ba imane chõnia samaʼeleʼõ andrõ: Samaʼeleʼõ gõi ndraʼodo, si mane jaʼoegõ, ba no moehede chõgoe malaʼika, niw̃aʼõ Jehowa, no imane: Ohe mangawoeli ia, awõoe, enaʼõ manga ia ba enaʼõ ibadoe nidanõ. Ba fajania. 
1KI.13_1.19	Ba ifoeli ia, awõnia, manga ia chõ zamaʼeleʼõ andrõ ba mamadoe idanõ.
1KI.13_1.20	III. 
1KI.13_1.21	Ba amaedola ihangoi genoni Lowalangi andrõ, si otarai mado Joeda, imane: Daʼõ niw̃aʼõ Jehowa: Me no lõ nifondrondrongooe niw̃aʼõ Jehowa, ba me lõ nitõngõnioe oroisa andrõ, nibeʼe Lowalangioe Jehowa chõoe, me no õfoeli ndraʼoegõ, 
1KI.13_1.22	me no mangaʼõ ba me no õbadoe nidanõ ba mbanoea andrõ niw̃aʼõnia chõoe: Lõ tola mangaʼõ ba lõ tola õbadoe nidanõ! ba lõ mõi ba lewatõ ndra toeaoe dania mbotooe! 
1KI.13_1.23	Ba me no manga ia ba me no ibadoe nidanõ, ba lafosela chõnia galide zamaʼeleʼõ andrõ, solohe mangawoeli jaʼia mege. 
1KI.13_1.24	Ba me no mofanõ ia, ba faloecha chõnia zingo, ba lala, samoenoe jaʼia. Ba adõlõ manõ ba lala mbotonia, ba kalidenia ba singo andrõ, ba no so ba ngai mboto. 
1KI.13_1.25	Ba me so zanõrõ, ba laʼila mboto zi mate andrõ, si no adõlõ ba lala, ba hiza zingo andrõ ba ngainia. Ba mõi ira moeʼombachaʼõ jomo ba mbanoea andrõ, ba zi so samaʼeleʼõ satoea andrõ. 
1KI.13_1.26	Ba me irongo samaʼeleʼõ andrõ, solohe mangawoeli jaʼia mege, ba imane: Enoni Lowalangi andrõ, si lõ moloʼõ oroisa Jehowa mege, andrõ iloeloe ba mbawa zingo ia Jehowa: daʼõ zi bohagõ jaʼia ba samoenoe, itõrõ li Jehowa andrõ, niw̃aʼõnia chõnia. 
1KI.13_1.27	Ba imane ba ndraononia: Mifosela chõgoe galide! 
1KI.13_1.28	Ba lafosela. Ba fakoedo ia, isaw̃a, ba hiza mbotonia no mege, no adõlõ ba lala, ba kalide ba singo ba ngai mboto zi mate. Lõ niʼā zingo boto zi mate ba lõ nisasawinia kalide. 
1KI.13_1.29	Ba itoejoe mboto genoni Lowalangi andrõ samaʼeleʼõ andrõ, ihareʼõ ba hoeloe galide, ba iʼohe mangawoeli. Ba iroegi mbanoeara, ba wangeʼesi si mate andrõ ba ba wogoʼo jaʼia. 
1KI.13_1.30	Ba ba lewatõnia ibeʼe mboto zi mate andrõ, ba laʼeʼesi: Alai ndraʼo ndraʼoegõ gaʼa! 
1KI.13_1.31	Ba me no ikoʼo, ba imane ba ndraononia: Na no mate ndraʼo, ba ba lewatõ ba nikoʼo enoni Lowalangi andrõ mikoʼo ndraʼo; ba ngai dõlania mibeʼe dõlagoe, fa bõi lafoefoe dania dõlama, daroeaga. 
1KI.13_1.32	Lõʼõ sa zi lõ itõrõ dania nidaõʼõdaõʼõnia, niw̃aʼõ Jehowa chõnia, ba naha wameʼe soemange andrõ ba Mbetiëli ba ba gosali ba hilihili andrõ, ba mbanoea Zamaria misa, fefoe.
1KI.13_1.33	IV. 
1KI.13_1.34	Ba tobali horõ zi samba omo ndra Jerobeamo daʼõ, tobali famakikora ba fangohori jaʼira ba goeli danõ dania.
1KI.14_1.1	I. 
1KI.14_1.2	Ba imane Jerobeamo chõ woʼomonia: Laboe, onoecha noecha niha bõʼõ, fa bõi oroma ba niha, wa foʼomo Jerobeamo ndraʼoegõ, ba ae ba Zilo. Tenga ba daʼõ so Gahia andrõ, samaʼeleʼõ, sangoemaʼõ no, wa razo ndraʼo, razo soi andre? 
1KI.14_1.3	Ba foeloe ohe roti ba koee, ba w̃e w̃ani, samba migõ, ba ae jomo chõnia. Ba iʼombachaʼõ dania chõoe, he wisa chõ nono andrõ. 
1KI.14_1.4	Ba iʼoʼõ daʼõ foʼomo Jerobeamo, maoso ia, isaw̃a Zilo, mõi ia jomo chõ Gahia. Ba Ahia andrõ, ba lõʼõ saʼae iʼila niha, no abõsi hõrõnia, me no atoea sibai ia. 
1KI.14_1.5	Ba no imane Jehowa chõ Gahia: Hiza, so woʼomo Jerobeamo, ba wanofoe chõoe, he wisa chõ nononia, sofõchõ; ba ombachaʼõ chõnia niw̃aʼõgoe chõoe. Ba iroegi foʼomo razo, ba ibiniʼõ wa jaʼia. 
1KI.14_1.6	Ba irongo Ahia hozihozi gahenia, me mõi ia jomo, ba imane: Ae jomo, foʼomo Jerobeamo, hana wa õbiniʼõ na, wa jaʼoegõ, me no safõchõ niw̃aʼõ chõgoe, nifaʼema chõoe? 
1KI.14_1.7	Ae w̃aʼõ chõ Jerobeamo: Daʼõ niw̃aʼõ Jehowa, Lowalangi Ndraono Gizeraëli; bõrõ me no oetoejoe ndraʼoegõ bacha ba hoenõ niha sato, ba me no oefataro razo ndraʼoegõ, razo mbanoeagoe Iraono Gizeraëli, 
1KI.14_1.8	ba me no oeheta ba danga ngaʼõtõ Dawido waʼarazo ba me no oebeʼe chõoe — ba jaʼoegõ, ba no tenga si mane enonigoe Dawido, si no manõngõni oroisagoe ba si no aʼoi tõdõ woloʼõ chõgoe, ba ha sambalõ somasi ndraʼo ilaoe; 
1KI.14_1.9	tobali sa no eboea zi lõ sõchi nilaoemõ, moroi ba nilaoe zi so fõnaoe mege, fefoe: no mõiʼõ mamazõchi chõoe Lowalangi bõʼõ, adoe nifahele, ba wangandrõ fõnoegoe, ba jaʼo, ba no õʼerogõ: — 
1KI.14_1.10	Andrõ oefatõrõ saʼae wamakiko ba zi samba omo ndra Jerobeamo ba oehori chõ Jerobeamo zi kiõni bagolõ, iraono ba satoea ba Ndraono Gizeraëli, ba oebõzini zi samba omo ndra Jerobeamo, nifamõzini sasao, irege no ahori ira fefoe. 
1KI.14_1.11	Si mate jomo ba mbanoea, ba zi samba omo ndra Jerobeamo, ba õ nasoe; ba si mate baero ba mbenoea, ba õ wofo ba daloe mbanoea; noa sa Jehowa zangoemaʼõ! 
1KI.14_1.12	Ba jaʼoegõ, ba foeliʼõ manõ: na ihoendragõ aheoe newali ba mbanoea, ba mate nono matoea andrõ. 
1KI.14_1.13	Ba laʼeʼesi dania ia Iraono Gizeraëli fefoe, ba lakoʼo ia; ha sa jaʼia ba zi samba omo ndra Jerobeamo zi mõi ba lewatõ, me no ba chõnia faloecha na maʼifoe zomasi Lowalangi Ndraono Gizeraëli, Jehowa, ba zi samba omo ndra Jerobeamo. 
1KI.14_1.14	Ba iʼasogõ chõnia Jehowa razo Ndraono Gizeraëli sangohori si sawōē ndra Jerobeamo. Ba he wisa iadaʼe saʼae? 
1KI.14_1.15	Ba ibõzi Ndraono Gizeraëli Jehowa, si mane soechoe si heoeheoe ba nidanõ, ba ideha ira ba danõ si sõchi andre, nibeʼenia chõ ndra toeara mege, ba ifazawili ira mijefo mboto nidanõ andrõ [Oifarati], bõrõ Gasera andrõ chõra, nifazõchira, wangandrõ fõnoe Jehowa. 
1KI.14_1.16	Ba iloeloe Ndraono Gizeraëli, bõrõ horõ Jerobeamo andrõ, nifazõchinia ba ba nifaeloengoenia Iraono Gizeraëli!
1KI.14_1.17	II. 
1KI.14_1.18	Ba lakoʼo ia, ba laʼeʼesi ia Iraono Gizeraëli fefoe, itõrõ niw̃aʼõ Jehowa, nifaʼema genoninia Ahia andrõ samaʼeleʼõ. 
1KI.14_1.19	Ba hadia nidoenõdoenõ na enaʼõ, ba chõ Jerobeamo andrõ, he wisa wanoewõnia ba faʼarazonia, ba noa sa moetanõ ba zoera hikaja razo Ndraono Gizeraëli. 
1KI.14_1.20	Ba faʼara waʼarazo Jerobeamo, ba no 22 fache. Ba mate ia, itõrõ lala ndra amania, ba ononia Nadabi razo, fangalinia.
1KI.14_1.21	III. 
1KI.14_1.22	Ba mado Joeda andrõ, ba lalaoe zi fatoewoe chõ Jehowa, abõlõ afõchõ dõdõnia labeʼe, moroi ba waʼafõchõ dõdõnia ba nilaoe ndra toeara mege, fefoe, bõrõ horõra andrõ, nifazõchira. 
1KI.14_1.23	Jaʼira saʼae gõi, ba lafaʼanõ chõra naha wameʼe soemange ba hilihili ba harefa ba Asera, ladozigõ hilihili salaw̃a maʼifoe ba ba mbõrõ geoe saoeri fefoe. 
1KI.14_1.24	Ba so gõi zohorõ ba danõ, laʼoʼõ zogoro ita andrõ ba niha baero andrõ, nitimba Jehowa fõna Ndraono Gizeraëli. 
1KI.14_1.25	Ba me no aloea mendrõfa fache razo Rehabeamo, ba so moroi si tooe Zizaki, razo Miseraji, mõi moesoewõ Jeroezalema, 
1KI.14_1.26	ihalõ girõgirõ andrõ ba gosali Jehowa, awõ girõgirõ ba gõdo razo; ahori manõ ihalõ, fabaja dange andrõ ba baloese andrõ, anaʼa, fefoe, nibago Zelomo. 
1KI.14_1.27	Ba ifafazõchiʼõ fangali, tõla, razo Rehabeamo ba ibeʼe ba danga goemandra wazoeri andrõ, sanaronaro ba zinga mbawandroehõ gõdo razo. 
1KI.14_1.28	Ba ero na mõi ba gosali Jehowa razo, ba laʼohe fazoeri, ba lafoelifoeli ba naha wazoeri. 
1KI.14_1.29	Ba hadia na nidoenõdoenõ enaʼõ ba chõ Rehabeamo andrõ, hadia fefoe nilaoenia, ba noa sa moetanõ ba zoera hikaja razo mado Joeda. 
1KI.14_1.30	Ba fazoewõzoewõ manõ ira Rehabeamo Jerobeamo, sagõtõ jaʼira. 
1KI.14_1.31	Ba mate Rehabeamo, itõrõ lala ndra amania, ba ba lewatõ ndra amania, ba mbanoea Dawido lakoʼo ia. Ba tõi ninania ba Naʼama, Iraono Gamoni. Ba si tobali razo fangalinia, ba ononia Abia.
1KI.15_1.1	I. 
1KI.15_1.2	Medõloe fache razo ia ba Jeroezalema; ba tõi ninania, ba Maʼacha, ono Gabisalomi. 
1KI.15_1.3	Ba itõrõ lala si lõ sõchi andrõ chõ namania, horõ andrõ fefoe, nifazõchi daʼõ, fõnania, ba lõ adõlõ dõdõnia chõ Lowalanginia, Jehowa, tenga si mane tõdõ doeania Dawido. 
1KI.15_1.4	Bõrõ sa Dawido, wa ibeʼe chõnia wandroe ba Jeroezalema Lowalanginia, Jehowa, wa ibeʼe aoeri nononia foerinia, awõ wa lõ ibeʼe adoedoe Jeroezalema, 
1KI.15_1.5	me no ilaoe zomasi Jehowa Dawido, lõ hadia ia zi lõ itõrõ niʼoroiʼõnia chõnia, sagõtõ jaʼia, ha ba chõ Goeria andrõ, Iraono Cheti. 
1KI.15_1.6	Ba fazoewõzoewõ manõ ira Rehabeamo Jerobeamo, sagõtõ jaʼia. 
1KI.15_1.7	Ba hadia nidoenõdoenõ na enaʼõ ba chõ Gabia andrõ, fefoe hadia ia nilaoenia, ba noa sa moetanõ ba zoera hikaja razo mado Joeda. Ba fasoewõ ira Gabia Jerobeamo. 
1KI.15_1.8	Ba mate Gabia, itõrõ lala ndra amania, ba ba mbanoea Dawido lakoʼo ia. Ba razo fangalinia, ba ononia Asa. 
1KI.15_1.9	II. 
1KI.15_1.10	Ba 41 fache razo ia ba Jeroezalema. Ba tõi ninania, ba Maʼacha ono Gabisalomi.
1KI.15_1.11	Ba somasi Jehowa ilaoe Asa, si mane toeania Dawido. 
1KI.15_1.12	Itiboʼõ zohorõ andrõ ba ihori nadoe andrõ fefoe, nifazõchi ndra toeania. 
1KI.15_1.13	Ba iheta gõi ninania Maʼacha, fa bõi saʼae salaw̃a ia, me no ifazõchi nadoe chõ Gasera andrõ. Iʼew̃a nadoe andrõ chõnia Asa ba itoenoe ba ndraso Kendrona. 
1KI.15_1.14	Ba hilihili andrõ, ba lõʼõ sa iboelõʼõ. Ba tõdõ Asa andrõ, ba noa sa adõlõ manõ chõ Jehowa, sagõto jaʼia. 
1KI.15_1.15	Ba ifabeʼeʼõ ba gosali Jehowa niʼamoniʼõ namania, awõ niʼamoniʼõnia — firõ ba anaʼa ba gamagama.
1KI.15_1.16	Ba fazoewõzoewõ ira Asa Mbaësa, razo Ndraono Gizeraëli, sagõtõ jaʼira. 
1KI.15_1.17	Mõi moesoewõ mado Joeda Mbaësa, razo Ndraono Gizeraëli, iʼaroʼõ Rama, fa bõi mangõrõngõrõ niha chõ Asa, razo mado Joeda. 
1KI.15_1.18	Ba ihalõ Asa wirõ ba anaʼa fefoe, si tosai na ba naha girõgirõ ba gasali Jehowa, awõ girõgirõ ba gõdo razo, ba ibeʼe ba danga genoninia; ba ifatenge ira chõ Mbenihada andrõ, ono Dabirimo, maʼoewoe Heziono, razo Ndrawa Garamo, ba Ndramaseko, imane chõnia: 
1KI.15_1.19	No fawoeʼoe li ita, ba no fawoeʼoe li ira namagoe namamõ. Hiza, oefaʼoheʼõ chõoe mboeala, firõ ba anaʼa; ba ae doedoegõ wawoeʼoesa li andrõ chõnia Baësa, razo Ndraono Gizeraëli, enaʼõ ibõhõli wanoewõ jaʼodo. 
1KI.15_1.20	Ba iʼoʼõ chõ razo Asa Benihada ifatenge goemandra andrõ chõnia, ba wanoewõ banoea Ndraono Gizeraëli ba lafoefoe Ijono ba Dano ba Habeli Beti Maʼacha ba tanõ Kineroti, maʼasagõrõ, fabaja tanõ mado Nafetali maʼafefoe. 
1KI.15_1.21	Ba me irongo daʼõ Baësa ba ibõhõli wangaroʼõ Rama, ifoeli ia ba Dirisa. 
1KI.15_1.22	Ba iʼowoeloi mado Joeda fefoe razo Asa — samõsa lõ irõi foeri. Ba lahalo gara andrõ, awõ geoe balo, niʼogoenaʼõ Mbaësa ba wangaroʼõ Rama ba ibeʼe fangaro Geba ba mado Mbenijami razo Asa, ba fangaro Misefa. 
1KI.15_1.23	Ba hadia na enaʼõ nidoenõdoenõ ba chõ Asa andrõ, ba faʼabõlõnia andrõ fefoe, ba hadia ia nilaoenia, fefoe, ba banoea andrõ, niʼaroʼõnia, ba noa sa moetanõ ba zoera hikaja razo mado Joeda. Ba ba waʼatoeania, ba sofõchõ ahe ia. 
1KI.15_1.24	Ba mate Asa, itõrõ lala ndra amania, ba ba mbanoea doeania Dawido lakoʼo ia, ba ngai ndra toeania. Ba razo fangalinia, ba ononia Jozafati. 
1KI.15_1.25	III. 
1KI.15_1.26	Ba si fatoewoe chõ Jehowa ilaoe, itõrõ lala namania andrõ, horõnia andrõ, famaeloengoenia Iraono Gizeraëli. 
1KI.15_1.27	Ba maoso oedoenia Mbaësa andrõ, ono Gahia, mado Isasari, mamagõlõ ia ba niha bõʼõ, ba iboenoe Nadabi, ba Gibetono, banoea Ndrawa Wilisiti; sanoewõ Gibetono Nadabi ba Iraono Gizeraëli fefoe, me loeo daʼõ. 
1KI.15_1.28	Ba tobali iboenoe Nadabi Baësa, me no aracha medõloe fache razo mado Joeda Asa andrõ, ba tobali razo Mbaësa, fangali Nadabi. 
1KI.15_1.29	Ba me no razo ia, ba iboenoe ngaʼõtõ Jerobeamo, fefoe, samõsa lõ isaigõ motõi ngaʼõtõ Jerobeamo, si so noso, ihori manõ, dali niw̃aʼõ Jehowa, nifaʼema genoninia Ahia, banoea Zilo, 
1KI.15_1.30	bõrõ horõ Jerobeamo andrõ, nifazõchinia, famaeloengoenia Iraono Gizeraëli, wangandrõ fõnoe Lowalangi Ndraono Gizeraëli, Jehowa. 
1KI.15_1.31	Ba hadia na enaʼõ nidoenõdoenõ ba chõ Nadabi andrõ, hadia ia fefoe, nilaoenia, ba no moetanõ ba zoera hikaja razo Ndraono Gizeraëli. 
1KI.15_1.32	Ba fazoewõzoewõ ira Asa Mbaësa andrõ, razo Ndraono Gizeraëli, sagõtõ jaʼira. 
1KI.15_1.33	Ba me no aracha medõloe fache razo mado joeda Asa, ba tobali razo Ndraono Gizeraëli fefoe Mbaësa andrõ, ono Gahia, ba 24 fache razo ia ba Dirisa. 
1KI.15_1.34	Ba si fatoewoe chõ Jehowa ilaoe, itõrõ lala Jerobeamo andrõ ba horõ andrõ ba nifaeloengoenia Iraono Gizeraëli.
1KI.16_1.1	I. 
1KI.16_1.2	Me no tooe ba danõ oetoejoe ndraʼoegõ ba me no oefataroʼõ razo mbanoeagoe Iraono Gizeraëli, ba me noa zoei õtõrõ lala Jerobeamo andrõ ba me no õfowõhõ mbanoeagoe Iraono Gizeraëli, ba wamazõchi horõ, fa laʼandrõ wõnoegoe, ba horõra andrõ, 
1KI.16_1.3	ba hiza, ba oehori Mbaësa, fabaja ngaʼõtõnia, ba oefatõrõ ba zi sawōē jaʼami nifatõrõgoe ba zi sawōē ndra Jerobeamo andrõ, ono Nebati. 
1KI.16_1.4	Si mate jomo ba mbanoea, soroijomo Mbaësa, ba õ nasoe, ba si mate baero ba mbenoea, ba õ wofo ba daloe mbanoea. 
1KI.16_1.5	Ba hadia na enaʼõ nidoenõdoenõ ba chõ Mbaësa andrõ, hadia nilaoenia, ba faʼabõlõnia andrõ, ba noa sa moetanõ ba zoera hikaja razo Ndraono Gizeraëli. 
1KI.16_1.6	Ba mate Mbaësa, itõrõ lala ndra amania ba ba Dirisa lakoʼo ia. Ba ononia Ela zi tobali razo, fangalinia. 
1KI.16_1.7	Ba no ifaʼema samaʼeleʼõ andrõ, Jehoe, ono Hanani, niw̃aʼõ Jehowa fotoe Mbaësa, fabaja si samba omo jaʼira; sambalõ, ba zi lõ sõchi andrõ fefoe, nilaoenia, wamaigi Jehowa, me no iʼandrõ wõnoe Jehowa, ba nifazõchi dangania andrõ, fa ifatõrõ chõnia nifatõrõnia ba zi samba omo ndra Jerobeamo, ba sambalõ, ba me no ihori daʼõ. 
1KI.16_1.8	II. 
1KI.16_1.9	Ba ilaw̃a ia enoninia Simeri, koemandra zi matonga goereta andrõ, mamagõlõ ia ba niha bõʼõ. Ba me no maboe agoe Ela, ba Dirisa, ba nomo Garasa, mandroe ba gõdo ba Dirisa, 
1KI.16_1.10	ba so moroi tooe Zimeri, iboenoe Ela, me no aloea 26 fache razo mado Joeda Asa andrõ: ba tobali razo Zimeri, fangali Ela. 
1KI.16_1.11	Ba me no razo ia, me no doemadao ia ba dadaomania, ba iboenoe fefoe motõi si samba omo ndra Baësa, maʼifoe lõ isaigõ, irege zi kiõni bagolõ, fabaja talifoesõra ba si fahoewoe chõra. 
1KI.16_1.12	Tobali ihori zi samba omo ndra Baësa Simeri, dali niw̃aʼõ Jehowa andrõ, nifaʼema Jehoe, samaʼeleʼõ andrõ, 
1KI.16_1.13	fotoe ba horõ Mbaësa, bõrõ horõ Mbaësa andrõ fefoe, awõ horõ nononia Ela, nifazõchira, famaeloengoera Iraono Gizeraëli, fa laʼandrõ wõnoe Lowalangi Ndraono Gizeraëli, Jehowa, ba nadoe faja andrõ chõra. 
1KI.16_1.14	Ba hadia na enaʼõ nidoenõdoenõ ba chõ Ela andrõ, ba hadia ia fefoe, nilaoenia, ba noa sa moetanõ ba zoera hikaja razo Ndraono Gizeraëli.
1KI.16_1.15	III. 
1KI.16_1.16	Ba me larongo niha sato, ba golombasew̃a, no mamagõlõ ba niha bõʼõ Zimeri, ba no iboenoe razo, ba latema lafataro razo Omeri andrõ, koemandra seboea chõra, Iraono Gizeraëli fefoe, me loeo daʼõ, ba daʼõ, ba golombasew̃a. 
1KI.16_1.17	Ba irõi Gibetono Omeri, iʼohe Ndraono Gizeraëli fefoe, mõi ira moesoewõ Dirisa. 
1KI.16_1.18	Ba me iʼila Simeri atoeʼa ira ba mbanoea, ba mõi ia ba gõdo razo, ba itoenoe gõdo jaw̃ania, ba mate ia, achozi, 
1KI.16_1.19	bõrõ horõnia andrõ, nifazõchinia, wolaoe si fatoewoe chõ Jehowa, wanõrõ lala Jerobeamo andrõ, fabaja horõnia andrõ, nifazõchinia, wamaeloengoe ba horõ Iraono Gizeraëli gõi. 
1KI.16_1.20	Ba hadia na enaʼõ nidoenõdoenõ ba chõ Zimeri andrõ ba famagõlõnia andrõ, folaw̃ania, ba noa sa moetanõ ba zoera hikaja razo Ndraono Gizeraëli.
1KI.16_1.21	IV. 
1KI.16_1.22	Ba abõlõ zi fao chõ Omeri, moroi ba zi fao chõ Dibini, ono Ginata. Ba mate Dibini, ba tobali razo Omeri. 
1KI.16_1.23	Me no aloea 30 fache razo mado Joeda Asa tobali razo Ndraono Gizeraëli Omeri andrõ, mewelendroea fache; meõnõ fache ba Dirisa. 
1KI.16_1.24	Ba iʼõli hili Zamaria andrõ, chõ Zemeri, 8824 roefia, ba iʼaroʼõ hili andrõ, ba Samaria ibeʼe tõi mbanoea andrõ, nitaroeʼõnia, iʼohiaʼõ dõi Zemeri andrõ, sochõ hili andrõ mege. 
1KI.16_1.25	Ba si fatoewoe chõ Jehowa ilaoe Omeri, abõlõbõlõ walõsõchi, moroi ba razo fõnania mege fefoe; 
1KI.16_1.26	itõrõ sibai lala Jerobeamo andrõ, ono Nebati, awõ horõnia andrõ, famaeloengoenia Iraono Gizeraëli, fa laʼandrõ wõnoe Lowalangi Ndraono Gizeraëli, Jehowa, ba nadoe faja andrõ chõra. 
1KI.16_1.27	Ba hadia na enaʼõ nidoenõdoenõ ba chõ Omeri andrõ, ba hadia ia fefoe nilaoenia, ba faʼabõlõnia andrõ, niʼoromaʼõnia, ba noa sa moetanõ ba zoera hikaja razo Ndraono Gizeraëli. 
1KI.16_1.28	Ba mate Omeri, itõrõ lala ndra amania, ba ba Zamaria lakoʼo ia. Ba razo fangalinia, ba ononia Ahabi.
1KI.16_1.29	V. 
1KI.16_1.30	Ba si fatoewoe chõ Jehowa ilaoe Ahabi, ono Omeri; abõlõbõlõ walõsõchi, moroi ba razo fõnania fefoe. 
1KI.16_1.31	Ba sideʼidenia na, wa ifazõchi gõi horõ Jerobeamo, ono Nebati; ba ihalõ Izebela andrõ, ono Etibaʼali, razo Zidona, ba mõi ia mamosoemange Baʼali andrõ, awõ weʼangarõfi li jaʼia. 
1KI.16_1.32	Ba ifaʼanõ naha wameʼe soemange chõ Mbaʼali, ba gosali Mbaʼali andrõ, nilaoenia ba Zamaria. 
1KI.16_1.33	Ba ifazõchi gõi Gasera andrõ Ahabi, ba ilaoe na gõi wangala bõʼõ, ba wangandrõ fõnoe Lowalangi Ndraono Gizeraëli, Jehowa, abõlõbõlõ moroi ba razo Ndraono Gizeraëli fefoe, fõnania. 
1KI.16_1.34	Ba me loeo razo ia ifoeli itaroeʼõ Jericho Hiëli andrõ, banoea Mbetiëli, ba mate nononia si aʼa Abiramo, me ibeʼe tooe dojo, ba ononia si achi, Segoebi, me iʼasiwai mbawa gõli, itõrõ niw̃aʼõ Jehowa, nifaʼema Josoea, ono Noeni. 
1KI.17_1.1	I. 
1KI.17_1.2	Ba hoemede chõnia Jehowa, imane: 
1KI.17_1.3	Ofanõ, tánõ ba gatoemboecha loeo saw̃a ba biniʼõ ndraʼoegõ ba mbewe mbombo Keriti andrõ, si handro Joridano. 
1KI.17_1.4	Ba õoe idanõ mbombo andrõ, ba no oew̃aʼõ ba gaga, enaʼõ laʼoeri ndraʼoegõ ba daʼõ. 
1KI.17_1.5	Ba iʼoʼõ niw̃aʼõ Jehowa, mõi ia ba iʼiagõ mbewe mbombo Keriti andrõ, si handro Joridano. 
1KI.17_1.6	Ba laʼoheʼohe chõnia gaga koee ba diwo, ba zangoehoelõ wongi ba na tánõ owi, ba õnia idanõ mbombo andrõ.
1KI.17_1.7	II. 
1KI.17_1.8	Ba hoemede chõnia Jehowa, imane: 
1KI.17_1.9	Faoso, ae ba Zarefa, banoea Zidona andrõ, ba iagõ daʼõ; noa sa oew̃aʼõ ba ndra alawe ba daʼõ, lacha mbanoea, enaʼõ iʼoeri ndraʼoegõ. 
1KI.17_1.10	Ba maoso ia, isaw̃a Zarefa, ba me iroegi mbawa gõli mbanoea, ba hiza ndra alawe, lacha mbanoea, sangozaragõ toetoeroe geoe. Ba hoemede ia chõnia, imane: Taʼoe chõgoe nidanõ maʼifoe ba nahia, oebadoe! 
1KI.17_1.11	Ba me mõi manaʼoe, ba moeʼao na chõnia Gelija, imane: Ohe gõi chõgoe mato sambawa roti! 
1KI.17_1.12	Ba imane: Faja wa no saoeri Lowalangioe, Jehowa, na so chõgoe hadia ia zasoso, ha mato tambai tanga hamo ba roembi ba ha maʼifoe wanicha ba migõ; ba awena oeʼozaragõ geoe maʼifoe, ba oefoelido, ba wangasiwai chõma onogoe, ba na no maʼā, ba hatṍ faʼamate. 
1KI.17_1.13	Ba imane chõnia Elija: Bõi boesi dõdõoe! Aeʼe, ba laoe niw̃aʼõoe andrõ; ba õʼasiwai chõgoe oea zagõrõ koee sideʼide ba ohe chõgoe baero; ba õmi onooe, ba dania õʼasiwai. 
1KI.17_1.14	Imane sa Jehowa, Lowalangi Ndraono Gizeraëli: 
1KI.17_1.15	Ba mõi ia, iʼoʼõ niw̃aʼõ Gelija; ba ara lõ ambõ õra, datõloe ira. 
1KI.17_1.16	Lõ ahori hamo ba roembi ba lõ alõ wanicha ba migõ, itõrõ niw̃aʼõ Jehowa andrõ, nifaʼema Gelija.
1KI.17_1.17	III. 
1KI.17_1.18	Ba imane ira alawe andrõ chõ Gelija: Hadia niw̃aʼõoe chõgoe, jaʼoegõ enoni Lowalangi? Feʼamõimõ chõgoe, ba enaʼõ tefasoegi ba dõdõ [Lowalangi] lalõgoe, ba wamoenoe onogoe! 
1KI.17_1.19	Ba imane chõnia: Da nonooe! Ba ihalõ ba gaheta ninania, iʼohe jaw̃a ba mbateʼe ba zi sagõtõ, ba nahiania andrõ, ba ibeʼe ba gasonia. 
1KI.17_1.20	Ba iʼangarõfi li Jehowa, imane: He Jehowa, Lowalangigoe, hadia wa no õfakao lacha mbanoea andrõ, si no mõido tome, wamoenoe ononia? 
1KI.17_1.21	Ba medõloe ifadõlõ ia jaw̃a nono, iʼangarõfi li Jehowa, imane: He Jehowa, Lowalangigoe, beʼe mangawoeli noso nono matoea andre! 
1KI.17_1.22	Ba ifondrondrongo wangandrõ Gelija Jehowa, ba mangawoeli noso nono andrõ, tobali ifoeli aoeri. 
1KI.17_1.23	Ba ihalõ nono Elija, iʼohe tooe moroi ba mbateʼe ba zi sagõtõ; iʼohe jomo ba ibeʼe chõ ninania. Imane Elija: Hiza, no ifoeli aoeri nonooe! 
1KI.17_1.24	Ba imane ira alawe andrõ chõ Gelija: Awena aboto ba dõdõgoe, wa no enoni Lowalangi ndraʼoegõ, awõ wa si doehoe manõ daroma li Jehowa, nifaʼemamõ!
1KI.18_1.1	I. 
1KI.18_1.2	Ba moi Gelija, ba wangoromaʼõ jaʼia chõ Gahabi. Ba no abõlõbõlõ sibai lofo ba Zamaria. 
1KI.18_1.3	Ba ifakaoniʼõ Gobadia, mandroe jomo, Ahabi. Ba Obadia andrõ, ba no sangataʼoefi Jehowa, no si lõ farõi. 
1KI.18_1.4	Andrõ wa otoe iʼohe samaʼeleʼõ ba ibiniʼõ ba dõgi narõ hili, limalima woeloe, ba iʼoeri, ibeʼe roti ba idanõ, me loeo ifahoriʼo zamaʼeleʼõ andrõ chõ Jehowa Izebela. 
1KI.18_1.5	Ba imane Ahabi chõ Gobadia. Talaboe! taʼaloei misa ba danõ goemboe nidanõ fefoe, ba daso mbombo, ma atṍ tasõndra ndroeʼoe, fangorifi koedo, awõ koedo kalide, fa bõi taboenoe õsa! 
1KI.18_1.6	Ba fabali fofanõ ira ba wanõrõi tanõ. Sara lala Gahabi, ba sara lala Gobadia. 
1KI.18_1.7	Ba me no so ba lala Gobadia, ba faloecha ia Gelija. Ba me iʼila wa jaʼia, ba ifalõgoe tooe ia, imane: Hadia, si ndroehoe jaʼoegõ, Toeagoe Elija? 
1KI.18_1.8	Ba imane chõnia: Jaʼodo! Ae w̃aʼõ chõ zochõ jaʼoegõ: No so Gelija! 
1KI.18_1.9	Ba imane: Hadia horõgoe, wa õbeʼe ba danga Gahabi zawoejoemõ andre, ba wamoenoe jaʼodo? 
1KI.18_1.10	Faja wa no saoeri Jehowa, Lowalangioe, na so soi ba na so mbanoea, ba zi lõ ifatenge sochõ jaʼo, wangaloei jaʼoegõ. Ba na lamane: Lõ jaʼia, ba ibeʼe ba hõloe niha andrõ, õri andrõ, na no laʼila ndraʼoegõ. 
1KI.18_1.11	Ba õmane saʼae: Ae w̃aʼõ chõ zochõ jaʼoegõ: No so Gelija! 
1KI.18_1.12	Ba na oerõi ndraʼoegõ, ba iʼoloiʼõ ndraʼoegõ Eheha Jehowa, ba ha niha zangila, heza iʼoheʼõ! Ba na oeroegi, ba wangombacha chõ Gahabi, ba na lõ isõndra ndraʼoegõ, ba iboenoedo; ba noa sa atṍ iʼataʼoefi Jehowa sawoejoemõ andre, iʼotarai iraono ia. 
1KI.18_1.13	Hadia, lõ moeʼombachaʼõ chõoe, jaʼoegõ Toea, wolaoegoe, me ifaboenoeʼõ zamaʼeleʼõ andrõ Izebela, wa no otoe oebiniʼõ samaʼeleʼõ, limalima woeloe. Ba dõgi narõ hili, awõ wa no oeʼoeri ira roti ba idanõ. 
1KI.18_1.14	Ba õmane iadaʼe: Ae w̃aʼõ chõ zochõ jaʼoegõ! No so Gelija — enaʼõ iboenoedo! 
1KI.18_1.15	Ba imane Elija: Faja wa no saoeri Jehowa ngahõnõ, si no mõido enoni, na tenga maʼõchṍ andre oeʼoromaʼõ ndraʼo chõnia. 
1KI.18_1.16	Ba mõi Gobadia, ifaondragõ Gahabi ba iʼombachaʼõ chõnia; ba mõi Gahabi mamaondragõ Elija.
1KI.18_1.17	II. 
1KI.18_1.18	Ba imane Elija: Tenga jaʼodo zamakao Iraono Gizeraëli, jaʼoegõ ba si samba omo jaʼami, me no lõ ba dõdõmi goroisa Jehowa ba me no miʼoʼõ chõ Mbaʼali andrõ. 
1KI.18_1.19	Ba ijaʼe, ba fatenge, ba faloechaʼõ chõgoe Ndraono Gizeraëli fefoe, ba hili Garemeli, awõ zamaʼeleʼõ andrõ chõ Mbaʼali, si 450, ba samaʼeleʼõ andrõ chõ Gasera, si 400, niʼoeriʼoeri Gizebela. 
1KI.18_1.20	Ba ifatenge ba Ndraono Gizeraëli fefoe misa Ahabi ba ifaloechaʼõ zamaʼeleʼõ andrõ, ba hili Garemeli.
1KI.18_1.21	III. 
1KI.18_1.22	Ba imane Elija ba zato: Hatṍ jaʼo zamaʼeleʼõ chõ Jehowa, ba samaʼeleʼõ chõ Mbaʼali, ba no 450. 
1KI.18_1.23	Ba da chõma nono zaw̃i, doea rozi; ba ndra moetoejoe chõra zara ba ndramoetatawi ba ndramoebeʼe ba geoe nibahogõ, ba bõi labeʼe galitõ; ba jaʼo zangasiwai ono zaw̃i si sara ba oebeʼe ba geoe nibahogõ, lõ oebeʼe galitõ. 
1KI.18_1.24	Ba miʼangarõfi li Lowalangimi andrõ, ba jaʼo, ba oeʼangarõfi li Jehowa: ba heza dania Lowalangi sanema li alitõ, daʼõ tabeʼe Lowalangi! Ba latema linia sato fefoe, lamane: Jaʼia daʼõ! 
1KI.18_1.25	Ba imane Elija ba zamaʼeleʼõ andrõ, chõ Mbaʼali: Mitoejoe chõmi nono zaw̃i, sara, ba miʼasiwai; ofõna ami, me no ato ami, ba miʼangarõfi li Lowalangimi andrõ; ba lõ tola mibeʼe galitõ. 
1KI.18_1.26	Ba lahalõ nono zaw̃i andrõ, laʼasiwai, ba laʼangarõfi li Mbaʼali andrõ, iʼotarai zi hoelõ wongi, noemalõ ba zi laloeo, lamane: Fondrondrongo lima, Baʼali! Ba lõ lilī, lõ fanema lira. Ba lafanoka ira, lafazoeizoei naha wameʼe soemange andrõ, nifaʼanõra. 
1KI.18_1.27	Ba me laloeo saʼae, ba iʼoʼaja ira Elija, imane: Miʼeboeaʼõ limi, Lowalangi sa atṍ ia! Ma hadia nifatooetooenia tõdõnia, ba ma hadia rõrõnia, ba ma no mofanõ, ba ma no mõrõ, ba tokea ia dania. 
1KI.18_1.28	Ba laʼeboeaʼõ lira weʼao ba lachoi nõsira siʼõli ba ichoe doho, hoekoe ba chõra, irege mangele tooe ndro. 
1KI.18_1.29	Ba me no aefa laloeo, ba hoelõ zowõhõ ira, iroegi ginõtõ wameʼe soemange niʼā andrõ; ba lõ lilī, lõ fanema lira, ba he famondrongo. 
1KI.18_1.30	Ba imane Elija ba niha sato fefoe: Miʼae ba daʼe chõgoe! Ba laʼondrasi ia sato. Ba ifoeli ifaʼanõ naha wameʼe soemange andrõ chõ Jehowa, si no doemoedoegõ. 
1KI.18_1.31	Ba 12 ihalõ kara Elija, dali waʼoja mado Ndraono Jakobo andrõ — Jakobo ba zi hede Jehowa, me imane: Izeraëli saʼae dõimõ! 
1KI.18_1.32	Ba ifaʼanõ naha wameʼe soemange gara andrõ, ba dõi Jehowa, ba ifasoei bandra naha wameʼe soemange andrõ, mato doea laoeroe tanõmõ waʼebolo. 
1KI.18_1.33	Ba ibahogõ geoe andrõ, itatawi nono zaw̃i, ba ibeʼe ba dete geoe. 
1KI.18_1.34	Aefa daʼõ, ba imane: Õfa timba mitaʼoe idanõ, ba miwoewoei zoemange nitoenoe andrõ, awõ geoe! Ba laʼoʼõ daʼõ. Ba imane: Milaoe zamoeza tõ! Ba lalaoe. Ba imane: Samoeza tõ! Ba laʼoʼõ, no medõloe. 
1KI.18_1.35	Ba mangele mitooe nidanõ, ba gahe naha wameʼe soemange fasoei. Ba he bandra andrõ gõi ba ifoʼõsi idanõ. 
1KI.18_1.36	Ba me inõtõ wameʼe soemange niʼā andrõ, ba so Gelija, ba imane: He Jehowa, Lowalangi ndra Aberahamo, Izaʼaki, Izeraëli, oromaʼõ maʼõchṍ, wa no jaʼoegõ Lowalangi ba Ndraono Gizeraëli, awõ wa no enonioe ndraʼodo andre, awõ wa no dali chõgoe goroisamõ, ba wolaoe daʼe fefoe. 
1KI.18_1.37	Fondrondrongo ligoe, Jehowa, fondrondrongo, enaʼõ aboto ba dõdõ soi andre, wa no jaʼoegõ Lowalangi, jaʼoegõ Jehowa andrõ, awõ wa no jaʼoegõ zamalalini eraʼerara! 
1KI.18_1.38	Ba aechoe galitõ moroi jaw̃a chõ Jehowa, iʼā zoemange nitoenoe andrõ, awõ geoe, awõ gara, fabaja tanõ tooe, ba he idanõ andrõ ba mbandra, ba ifelai. 
1KI.18_1.39	Ba me laʼila daʼõ niha sato, ba lafalõgoe tooe ira, ba lamane: Jehowa Lowalangi! Jehowa Lowalangi!
1KI.18_1.40	IV. 
1KI.18_1.41	Ba imane Elija chõ Gahabi: Ae mijaw̃a ba laoe manga; oerongo saʼae gosogoso deoe. 
1KI.18_1.42	Ba mõi mijaw̃a Gahabi, ba wemanga. Ba mõi ba zoezoe hili Garemeli Gelija, ifaõndrõ ia tooe ba danõ, ilazi mbawania balõdoehinia. 
1KI.18_1.43	Ba imane chõ ngoningoninia andrõ: Ae mijaw̃a ba fachõlõʼõ tánõ ba nasi! Ba mõi mijaw̃a daʼõ, ifachõlõ ia ba imane: Lõ hadia ia! Ba imane Elija: Foeli aeʼe! Ba ifoeli mõi nono matoea andrõ, mewitoe. 
1KI.18_1.44	Ba ba zi mewitoe, ba imane: So moroi tooe lawoeo, ezai laloeʼa, moroi tooe ba nasi. Ba imane Elija: Ae mijaw̃a, ba õmane chõ Gahabi: Faʼanõ goereta ba ae jaw̃a ba saw̃a mitooe, fa bõi ichamõʼõ teoe! 
1KI.18_1.45	Ba iʼogomoezaõ alōē manõ mbanoea ba tesao nangi, ba tenga ono deoe. Ba mõi ba goereta Gahabi ba isaw̃a Jezereʼeli. 
1KI.18_1.46	Ba ichamõ Gelija tanga Jehowa ba mamõbõ taloe ia, ba ihoelõ Gahabi, iroegi Jezereʼeli.
1KI.19_1.1	I. 
1KI.19_1.2	Ba ifatenge zinenge chõ Gelija Izebela, imane chõnia: Ndramoelaoe chõgoe Lowalangi andrõ zomasi ira, na tenga mané waʼalaw̃a loeo mahemoloe oefatõrõ ba nosooe nifatõrõ ba noso zamaʼeleʼõ andrõ fefoe. 
1KI.19_1.3	Ba ataʼoe ia, maoso ia, ilaoe mofanõ, ba wangorifi jaʼia. Ba me no iroegi Mbereseba andrõ, ba mado Joeda, ba irõi ba daʼõ ngoningoninia andrõ. 
1KI.19_1.4	Ba jaʼia, ba isaw̃a danõ si mate, maʼṍchõ fofanõ, ba mõi moedadao ba mbõrõ daʼoeli. Ba omasi ia mate, ba imane: Noa saʼae, halõ saʼae nosogoe, Jehowa; tenga si sõchi moroi chõ ndra toeagoe ndraʼodo! 
1KI.19_1.5	Ba ifadõlõ tooe ia ba mbõrõ daʼoeli andrõ ba mõrõ. Ba iʼogomoezaõ itoeko ia malaʼika, imane: Faoso, laoe manga! 
1KI.19_1.6	Ba me ifachõlõ ia, ba hiza tánõ ba hõgõnia koee nibogõ, sagõrõ, ba samba migõ nidanõ. Ba manga ia ba ibadoe nidanõ, ba ifoeli ilaoe mõrõ. 
1KI.19_1.7	Ba ifoeli so malaʼika Jehowa, itoeko, ba imane: Faoso, ā gõoe, arõoe sibai na sa dõrõw̃aoe! 
1KI.19_1.8	Ba maoso ia, manga ia ba ibadoe nidanõ, ba mowaõwaõ ia ba waʼabõlõnia ba gõ andrõ, õfa woeloe ngaloeo ba õfa woeloe mbongi iroegi hili Lowalangi andrõ, Horebi. 
1KI.19_1.9	II. 
1KI.19_1.10	Ba imane: No oeforege wangombacha Jehowa, Lowalangi ngahõnõ; ba Iraono Gizeraëli, ba no laʼerogõ nifachoimõ andrõ, naha wameʼe soemange andrõ chõoe, ba no ladoedoegõ, ba samaʼeleʼõ chõoe, ba no laboenoe siʼõli, tobali hatṍ jaʼodo, ba laʼaloealoei wamoenoe jaʼo. 
1KI.19_1.11	Ba imane chõnia Jehowa: Ae baero ba agõ hili, fõna Jehowa! Ba itõrõ Jehowa, ba fõnania, ba angi sabõlõ sibai, fabali hili ibeʼe ba arasa gara; ba Jehowa, ba tenga ba nangi andrõ so. Ba me aefa nangi andrõ, ba so ziheoe; ba Jehowa, ba tenga ba ziheoe andrõ so. 
1KI.19_1.12	Ba me aefa ziheoe andrõ, ba itõrõ alitõ; ba Jehowa, ba tenga ba galitõ andrõ so. Ba me aefa galitõ andrõ, ba itõrõ angi si hohohoho manõ. 
1KI.19_1.13	Ba me irongo daʼõ Elija, ba ibaloegõ mbawania baroenia seboea, ba mõi ia baero, iʼagõ mbawa dõgi andrõ; ba so zihede chõnia, imane: Hadia nihalõoe ba daʼe, Elija? 
1KI.19_1.14	Ba imane: No oeforege wangombacha Jehowa, Lowalangi ngahõnõ, ba Iraono Gizeraëli, ba noa sa laʼerogõ nifachoimõ andrõ, naha wameʼe soemange andrõ chõoe, ba no ladoedoegõ, ba samaʼeleʼõ chõoe, ba no laboenoe siʼõli, tobali hatṍ jaʼodo: ba laʼaloealoei wamoenoe jaʼo. 
1KI.19_1.15	Ba imane chõnia Jehowa: Foeliʼõ, ae ba danõ si mate ba Ndramaseko, ba ae mijomo ba bajoini razo Ndrawa Garamo Hazaëli andrõ. 
1KI.19_1.16	Ba Jehoe andrõ, maʼoewoe Nimisi, ba bajoini razo Ndraono Gizeraëli, ba Elisa andrõ, ono Zafati, banoea Habeli Mehola, ba õbajoini samaʼeleʼõ, fangalioe dania. 
1KI.19_1.17	Ba tobali ha niha zaefa ba mbawa ziʼõli Hazaëli, ba boenoesõ Jehoe, ba ha niha zaefa ba mbawa ziʼõli Jehoe, ba boenoesõ Gelisa. 
1KI.19_1.19	III. 
1KI.19_1.20	Ba irõi zaw̃i no mege ba iʼoʼõ Gelija, imane: Tehe chõgoe mõido faʼago bawa chõ namagoe ba chõ ninagoe, awena dania oeʼoʼõ ndraʼoegõ! Ba imane chõnia: Aeʼe, ba foeliʼõ; bõi olifoegõʼõ nilaoegoe chõoe! 
1KI.19_1.21	Ba irõi Gelija, mõi ia, ihalõ zaw̃i andrõ si safasa ba itaba; ba fakake zaw̃i andrõ, ba ibeʼe eoe, ba wangasosoi õsi, ba ibeʼe õ niha andrõ. Ba maoso ia, iʼoʼõ Gelija ba tobali ngoningoninia.
1KI.20_1.1	I. 
1KI.20_1.2	Ba ifatenge zinenge, mijomo chõ Gahabi, razo Ndraono Gizeraëli, 
1KI.20_1.3	imane chõnia: Daʼõ niw̃aʼõ Mbenihada: Firõoe andrõ ba anaʼaoe, ba chõgoe; ba fondrege zi sõchi ndra alawe chõoe ba iraonooe, ba chõgoe. 
1KI.20_1.4	Ba ifafoeliʼõ li chõnia razo Ndraono Gizeraëli, imane: Dali niw̃aʼõoe, jaʼoegõ sochõ jaʼo, razo! chõoe ndraʼodo, awõ fefoe zi so chõgoe! 
1KI.20_1.5	Ba mangawoeli zamoeza tõ zinenge andrõ, ba lamane: Daʼõ niw̃aʼõ Mbenihada: Maʼifoe lõ niw̃aʼõgoe chõoe, õbeʼe chõgoe wirõmõ ba anaʼaoe ba ira alawemõ ba iraonooe! 
1KI.20_1.6	Mané waʼalaw̃a loeo mahemoloe, ba oefatenge chõoe nawõgoe, enaʼõ laboeʼai nomooe ba omo mbanoeaoe ba enaʼõ laʼochõgõ fefoe hadia ia zomasi ira, ba laʼohe! 
1KI.20_1.7	Ba ifaloechaʼõ fefoe zatoea mbanoea razo Ndraono Gizeraëli, ba imane: Aboto manõ saʼae ba dõdõmi zi lõ sõchi andrõ, si so ba dõdõnia! Me ifatenge chõgoe, me iʼandrõ chõgoe ndra alawegoe ba iraonogoe, awõ wirõgoe, awõ ganaʼagoe, ba lõ niw̃aʼõgoe chõnia lõ oebeʼe! 
1KI.20_1.8	Ba latema linia satoea andrõ, awõ niha sato fefoe, lamane: Bõi fondrondrongo ba bõi tehe! 
1KI.20_1.9	Ba imane ba zinenge Mbenihada: Mimane chõ zochõ jaʼami, razo: Fefoe hadia ia niw̃aʼõoe chõ genonimõ, mege ba mbõrõta, ba oeʼoʼõ, ba niw̃aʼõoe iadaʼe, ba tebai oeʼoʼõ! Ba mofanõ zinenge andrõ ba lafaʼema chõ Mbenihada. 
1KI.20_1.10	Ba ifatenge chõnia Benihada, imane chõnia: Ndramoelaoe chõgoe Lowalangi zomasi ira, na iroegi adoedoela Zamaria andrõ famoʼõsi danga zabõlõ andrõ fefoe, niʼohegoe! 
1KI.20_1.11	Ba itema li razo Ndraono Gizeraëli, imane: Sangaró, ba bõi jamoesoeno ia, si mane sameta saʼae fangaró! 
1KI.20_1.12	Ba me irongo daʼõ Benihada, me mamadoemadoe agoe ira nawõnia razo, baose, ba imane ba zato chõnia: Milaoe chõra! Ba molaoe ira.
1KI.20_1.13	II. 
1KI.20_1.14	Ba imane Gahabi: Ha niha zolaoe daʼõ? ba imane samaʼeleʼõ andrõ: Daʼõ niw̃aʼõ Jehowa: Sabõlõ chõ ndra koemandroe andrõ. Ba imane Ahabi: Ba ha niha zi bõrõtaigõ fasõndrata? Ba imane: Jaʼoegõ. 
1KI.20_1.15	Ba iʼofaja zabõlõ chõ ndra koemandroe andrõ, ba no 332. Ba aefa daʼõ, ba iʼofaja zato, Iraono Gizeraëli fefoe, 7000. 
1KI.20_1.16	Ba maoso ira, mõi ira, me laloeo, me mamadoemadoe agoe Mbenihada ba me maboe ia, baose, awõ razo andrõ, si 32, sanolo jaʼia enaʼõ. 
1KI.20_1.17	Ba sabõlõ chõ ndra koemandroe andrõ zi õfõna mõi baero. Ba ifatenge zamaigi Benihada ba lamane chõnia daʼõ: So niha moroi jomo ba Zamaria! 
1KI.20_1.18	Ba imane: He ba wangatoelõ ba he ba wasõndrata mõi ira, miraʼoe aoeri ira! 
1KI.20_1.19	Ba ha laroegi baero mbanoea sabõlõ chõ ndra koemandroe andrõ ba sato, soloʼõ jaʼira —, 
1KI.20_1.20	ba samõsamõsa iʼõʼõtõ tooe zamõsana. Ba moloi Ndrawa Garamo, ba lagohi ira Iraono Gizeraëli. Ba Benihada, razo Ndrawa Garamo, ba moloi, awõ koedo ba si fakoedo. 
1KI.20_1.21	Ba so moroi jomo razo Ndraono Gizeraëli ba ihalõ koedo fabaja koereta. Ba teʼala sibai Ndrawa Garamo ibeʼe. 
1KI.20_1.22	Ba ifoeli iʼondrasi razo samaʼeleʼõ andrõ, imane chõnia: Ae abeʼeʼõ dõdõoe ba faigi sibai, he õwisa; ifoeli sa so razo Ndrawa Garamo andrõ, ba ndrõfia dania, ba wanoewõ jaʼoegõ. 
1KI.20_1.23	Ba lamane enoni razo Ndrawa Garamo chõnia: Lowalangi hili Lowalangira andrõ, andrõ abõlõ ira moroi chõda! Na ba ndraso enaʼõ talaoe chõra, ba lõ zi lõ abõlõ ita! 
1KI.20_1.24	Ba õmane saʼae: Õheta razo andrõ fefoe, ba õʼali koemandroe. 
1KI.20_1.25	Ba jaʼoegõ, ba õʼowoeloi chõoe zabõlõ, faʼato zi tekiko mege, ba koedo ba koereta, si mane mege, ba ba ndraso talaoe chõra, ba lõ zi lõ abõlõ ita. Ba ifondrondrongo chõra, iʼoʼõ daʼõ. 
1KI.20_1.26	Ba me no iroegi dõfi, ba iʼofaja Ndrawa Garamo Benihada ba iʼohe ba Afeki, ba wanoewõ Iraono Gizeraëli. 
1KI.20_1.27	Ba teʼofaja gõi Ndraono Gizeraëli ba tebeʼe mbalazo, ba lafaondragõ. Ba Iraono Gizeraëli, ba ba gamaoedoe Ndrawa Garamo tebato, hoelõ zi doea mbawá nambi, si lõ ojaʼoja, ba Dawa Garamo, ba anõnõ danõ labeʼe. 
1KI.20_1.28	Ba so genoni Lowalangi no mege, ba imane chõ razo Ndraono Gizeraëli: Daʼõ niw̃aʼõ Jehowa: Me no law̃aʼõ Dawa Garamo, Lowalangi hili Jehowa, ba tenga Lowalangi ndraso, ba oebeʼe ba dangaoe zato sibai andrõ, enaʼõ aboto ba dõdõoe, wa no Jehowa ndraʼodo! 
1KI.20_1.29	Ba õnõ bongi waʼara fatahõ ira ba daʼõ, ba me loeo si fitoe, ba fasõndra ira, ba 100,000 laboenoe Dawa Garamo si lõ koedo Iraono Gizeraëli, ha maʼṍchõ. 
1KI.20_1.30	Ba si tosai, ba moloi, lasaw̃a mijomo Afeki; ba adoedoe gõli kara, ba 27,000 ilangõ niha si tosai mege. Ba noa gõi moloi Mbenihada, ichamõ jomo mbanoea, idõrõdõrõi mbateʼe [jomo].
1KI.20_1.31	III. 
1KI.20_1.32	Ba latema laʼolembe goni, ba labõbõ sinali hõgõra, ba mõi ira chõ razo Ndraono Gizeraëli, lamane: Daʼõ niw̃aʼõ zawoejoemõ Benihada chõoe: Orifi ndraʼodo! Ba imane: Hadia, lõ si mate ia? Gaʼagoe ia. 
1KI.20_1.33	Ba ba dõdõra andrõ, ba salõfõ niw̃aʼõnia andrõ, ba lagõsṍ lasofoe, na si ndroehoe linia daʼõ, lamane: Hadia, gaʼaoe Mbenihada? Ba imane: Miʼae mihalõ ia. Ba mõi baero chõnia Mbenihada, ba ifaʼamõi ia awõnia ba goereta Ahabi. 
1KI.20_1.34	Ba imane Benihada chõ Gahabi: Banoea andrõ, nifadõni namagoe chõ namaoe mege, ba oefoeli, ba hana na õlaoe kade chõoe ba Ndramaseko, nifolaoe namagoe mege ba Zamaria. Ba imane Ahabi: Ba jaʼo, ba oeʼefaʼõ ndraʼoegõ, me no tamanõ wamagõlõ. Ba fawoeʼoe li ira, ba ifofanõ ia Ahabi. 
1KI.20_1.35	Ba so nifahaõ zamaʼeleʼõ, samõsa, imane chõ nawõnia — niw̃aʼõ Jehowa chõnia —: Tema fesocho ndraʼo: Ba lõ edõna daʼõ ifesocho. 
1KI.20_1.36	Ba imane chõnia si samõsa: Me lõ õʼoʼõ goroisa Jehowa andrõ, ba ha siʼaikõ fabali ndraʼoegõ chõgoe, ba ifesocho ndraʼoegõ singo. Ba me no fabali ia chõnia, ba faloecha ia zingo samesocho jaʼia. 
1KI.20_1.37	Ba si samõsa, ba ifoeli imane, me faloecha ia nawõnia bõʼõ: Tema fesocho ndraʼo! Ba ifesocho ia daʼõ. 
1KI.20_1.38	Ba mõi zamaʼeleʼõ andrõ, iʼagõ zinga lala nitõrõ razo dania; no ibõbõ mbawania, fa bõi oroma ha niha ia. 
1KI.20_1.39	Ba me itõrõ razo, ba imane chõnia: No fao ba wasõndrata andrõ zawoejoemõ andre, ba so niha bõʼõ, iʼohe chõgoe niha, samõsa, ba imane: Tarogõ niha andre; ba ma lõ jaʼia dania, ba nosooe nibeʼe fangali nosonia, ba ma zoei 220 balaki õbeʼe hõli! 
1KI.20_1.40	Ba me sosó rõrõ zawoejoemõ andre, ba iʼogomoezaõ manõ taja niha andrõ. Ba imane chõnia razo Ndraono Gizeraëli: Ba daʼõ hoekoemõ, no jaʼoegõ zangetoeʼõ. 
1KI.20_1.41	Ba igõsṍ iheta mbõbõ mbawania, ba iʼila ha niha ia razo Ndraono Gizeraëli, wa awõ zamaʼeleʼõ ia. 
1KI.20_1.42	Ba imane chõ razo: Daʼõ niw̃aʼõ Jehowa: Me no õʼefaʼõ ba dangaoe niha andrõ, niw̃aʼõgoe niboenoe, ba nosooe nibeʼe fangali nosonia, ba banoeaoe nibeʼe fangali mbanoeania. 
1KI.20_1.43	Ba ifoeli ia chõra razo Ndraono Gizeraëli, lõ sõchisõchi dõdõnia ba sofõnoe ia; ba iroegi Zamaria.
1KI.21_1.1	I. 
1KI.21_1.2	Ba hoemede Gahabi chõ Naboti, imane: Beʼe chõgoe kaboe nagoe andrõ chõoe, daʼoebaliʼõ kaboe goele chõgoe, me no ahatõ ia ba ngai gõdogoe. Oebeʼe fangali chõoe kaboe nagoe bõʼõ, si sõchi moroi ba daʼõ, ba ma oeʼõli ia chõoe, na omasiʼõ daʼõ. 
1KI.21_1.3	Ba imane Naboti chõ Gahabi: Jamoetimba chõgoe Jehowa, oeloeloe chõoe gondrõita ndra toeagoe! 
1KI.21_1.4	Ba mangawoeli ba gõdonia Gahabi, lõ sõchisõchi dõdõnia ba sofõnoe ia ba wanema Naboti andrõ, banoea Jezereʼeli, linia, me imane: Tebai oeloeloe chõoe gondrõita ndra toeagoe. Ba mõi ia mõrõ, iʼotahõgõ mbagolõ, ba lõ manga. 
1KI.21_1.5	Ba mõi si bacha chõnia woʼomonia Izebela, imane chõnia: Hana wa lõ sõchisõchi dõdõoe ba hana wa lõ mangaʼõ? 
1KI.21_1.6	Ba imane chõnia: No fahoehoeodo chõ Naboti andrõ, banoea Jezereʼeli, no oemane chõnia: Beʼe chõgoe kaboe nagoe andrõ chõoe, oeʼõli, ba ma zoei oebeʼe fangali chõoe, na daʼõ zomasiʼõ — ba imane: Tebai oeloeloe chõoe kaboe nagoe andrõ chõgoe! 
1KI.21_1.7	Ba imane chõnia foʼomonia Izebela: Hadia, faʼarazo chõoe daʼõ iadaʼe ba Ndraono Gizeraëli? Faoso, ā gõoe ba rara dõdõoe. Jaʼo zamaʼamõi chõoe kaboe nagoe andrõ chõ Naboti, banoea Jezereʼeli! 
1KI.21_1.8	Ba ifazõchi zoera, itagõ dõi Gahabi, ba ifotandro tandro chõ Gahabi, ba ifaʼoheʼõ ba zalaw̃a ba ba zatoea mbanoea andrõ, banoea ndra Naboti. 
1KI.21_1.9	Imane ba zoera andrõ: Mifaw̃aʼõgõ wamoni, ba tánõ jaw̃a dania mifedao Naboti, ba waloechata, 
1KI.21_1.10	ba mifaoedoe wawa ira niha si si lõ jaw̃a, daroea, si mõi sasi, sangoemaʼõ: No õʼelifi Lowalangi ba no õʼelifi razo! Ba miʼohe baero ia, ba miteboe kara, miboenoe. 
1KI.21_1.11	Ba banoeara andrõ, satoea ba salaw̃a, ba laʼoʼõ goroisa Gizebela chõra, niw̃aʼõnia ba zoera andrõ, nifaʼoheʼõnia chõra. 
1KI.21_1.12	Lafaw̃aʼõgõ wamoni, ba tánõ jaw̃a lafedadao Naboti, ba waloechata. 
1KI.21_1.13	Ba so niha si si lõ jaw̃a andrõ, laʼotahõgõ ia wedadao, ba labõbõgõ manõ chõ Naboti niha si lõ ngaroro andrõ, ba zi so sato fefoe, lamane: No iʼelifi Lowalangi Naboti, ba he razo, ba no iʼelifi! Ba laʼohe ia baero mbanoea ba lateboe kara, laboenoe. 
1KI.21_1.14	Ba lafaw̃aʼõgõ chõ Gizebela, lamane: No moeteboe kara Naboti, no mate. 
1KI.21_1.15	Ba me irongo Izebela, no moeteboe kara Naboti, ba no mate, ba imane chõ Gahabi; Faoso! halõ chõoe kaboe nagoe andrõ chõ Naboti, banoea Jezereʼeli, si lõ ibeʼe niʼõli mege; lõ Naboti saʼae, no mate. 
1KI.21_1.16	Ba me irongo Ahabi, no mate Naboti, ba maoso ia, mõi ia ba kaboe nagoe andrõ chõ Naboti, banoea Jezereʼeli, ba wangochõgõ jaʼia.
1KI.21_1.17	II. 
1KI.21_1.18	imane: Faoso, ae misi tooe chõ Gahabi, razo Ndraono Gizeraëli, ba Zamaria — hiza ba kaboe Naboti so ia, ba zi mõi ia mitooe, ba wangochõgõ, 
1KI.21_1.19	— ba õmane chõnia: Daʼõ niw̃aʼõ Jehowa: Hadia, no mangeʼeʼõ, ba noa gõi õʼochõgõ gondrõita? Ba õmane na chõnia: Daʼõ niw̃aʼõ Jehowa: Ba nifelai nasoe do Naboti, ba daʼõ lafelai dania ndromõ asoe! 
1KI.21_1.20	Ba imane Ahabi chõ Gelija: Hadia, no õsõndra ndraʼo, jaʼoegõ si fatioe tõdõ chõgoe? Ba imane: Noa! Me no õloeloe ndraʼoegõ, ba wolaoe si fatoewoe chõ Jehowa, 
1KI.21_1.21	ba hiza, ba oefatõrõ chõoe wamakiko ba oebõzini ndraʼoegõ ba oehori ngaʼõtõ Gahabi, irege zi kiõni bagolõ, iraono ba satoea, ba Ndraono Gizeraëli. 
1KI.21_1.22	Ba oefatõrõ ba zi samba omo jaʼami, nifatõrõgoe ba zi samba omo ndra Jerobeamo, ono Nebati, ba ba zi samba omo ndra Baësa, ono Gahia, bõrõ mbachoebachoe dõdõgoe andrõ, niʼandrõmõ, me õfowõhõ Ndraono Gizeraëli ba horõ. 
1KI.21_1.23	Ba ba chõ Gizebela gõi, ba so gõi niw̃aʼõ Jehowa, imane: Asoe dania zi manga Gizebela ba danõ Jezereʼeli. 
1KI.21_1.24	Ha niha zi mate jomo ba mbanoea soroijomo Gahabi, ba asoe zi manga, ba ha niha zi mate baero ba ba mbenoea, ba fofo ba daloe mbanoea zi manga. 
1KI.21_1.25	No alõsoe lõ niha soloeloe jaʼia si manõ, ba wolaoe si fatoewoe chõ Jehowa andrõ, si mane Ahabi, nifowõhõ woʼomonia Izebela. 
1KI.21_1.26	No sabõlõ sibai ogoro ita wolaoenia, andrõ, me no itõrõ lala wameʼe adoe andrõ, lõ faehoe ba nilaoe Ndraono Gamori andrõ, mege, nitimba Jehowa fõna Ndraono Gizeraëli. 
1KI.21_1.27	Ba me irongo niw̃aʼõ andrõ Ahabi, ba isika noechania, ba iʼonoecha goni ba mamoni ba gõ; ba ifõrõni goni andrõ, ba mowaõwaõ lõ nininini. 
1KI.21_1.28	Ba hoemede Jehowa chõ Gelija, banoea Disebe, imane: 
1KI.21_1.29	Hadia, no õʼila, wa no iʼideʼideʼõ ia fõnagoe Ahabi? Me no iʼideʼideʼõ ia fõnagoe, ba tenga ba gõtõnia oefatõrõ wemakiko andrõ; ba gõtõ nononia dania oefatõrõ ba zi sawōē jaʼira. 
1KI.22_1.1	I. 
1KI.22_1.2	Ba me aracha medõloe fache, ba mõi misi tooe chõ razo Ndraono Gizeraëli Jozafati, razo mado Joeda. 
1KI.22_1.3	Ba imane razo Ndraono Gizeraëli chõ genoninia: Hadia, lõ miʼila, wa no chõda Ramoti ba danõ Gileadi; ba doemadao manõ ita, lõ liw̃aliw̃a, ba lõ tafadõni chõ razo Ndrawa Garamo! 
1KI.22_1.4	Ba imane chõ Jozafati: Hadia, mõiʼõ awõgoe ba wanoewõ, ba Ramoti ba danõ Gileadi. Ba imane Jozafati chõ razo Ndraono Gizeraëli: Si mane jaʼoegõ ndraʼodo, ba banoeagoe, ba si mane banoeaoe, ba koedogoe, ba si mane koedomõ. 
1KI.22_1.5	Ba imane na Jozafati chõ razo Ndraono Gizeraëli: Tema sofoe oea chõ Jehowa, ha iw̃aʼõ. 
1KI.22_1.6	Ba ifaloechaʼõ zamaʼeleʼõ andrõ razo Ndraono Gizeraëli, mato 400 ira, ba isofoe chõra, imane: Hadia, mõido manoewõ Ramoti ba danõ Gileadi, ma lõʼõ? Ba lamane: Aeʼe, enaʼõ ibeʼe ba danga razo Jehowa! 
1KI.22_1.7	Ba imane Jozafati: Lõ baero õ, samaʼeleʼõ chõ Jehowa, enaʼõ chõnia tasofoe? 
1KI.22_1.8	Ba imane razo Ndraono Gizeraëli chõ Jozafati: So na zamosa tõ, si tola taw̃aʼõ sanofoe chõ Jehowa, ba no abao dõdõgoe chõnia, me tenga si sõchi nifaʼeleʼeleʼõnia ba chõgoe andre, ha si lõ sõchi: Micha andrõ, ono Jimela. Ba imane Jozafati: 
1KI.22_1.9	Bõi w̃aʼõ daʼõ, jaʼoegõ razo! Ba hoemede razo Ndraono Gizeraëli chõ genoninia jomo, imane: Taʼitaʼi hede chõ Micha andrõ, ono Jimela! 
1KI.22_1.10	Ba razo Ndraono Gizeraëli ba Jozafati, razo mado Joeda, ba no doemadao ba mbawa gõli Zamaria, baroe loeo mbaroera, ba dadaomania doemadao zamõsana, ba mamaʼeleʼõ zamaʼeleʼõ andrõ, fefoe, fõnara. 
1KI.22_1.11	Ba ifotandroe siʼõli ia Sedekia, ono Genaʼana, ba imane: Daʼõ niw̃aʼõ Jehowa: Õtandroe dania tooe Ndrawa Garamo tandroe si mane daʼe, irege no ahori ira õbeʼe! 
1KI.22_1.12	Ba si manõ wamaʼeleʼõ zamaʼeleʼõ andrõ fefoe, ba lamane: Ae ba Ramoti andrõ, ba danõ Gileadi, ba ibeʼe ba danga razo ira Jehowa! 
1KI.22_1.13	Ba imane chõ Micha andrõ sinenge andrõ, si no mõi mogaoni jaʼia: Hiza, ha sara manõ li zamaʼeleʼõ andrõ, wangombacha si sõchi chõ razo, ba bõi faehoesi niw̃aʼõoe ba niw̃aʼõra mege, dozi ira: si sõchi w̃aʼõ. 
1KI.22_1.14	Ba imane Micha: Faja wa no saoeri Jehowa, na tenga ha sambalõ niw̃aʼõ Jehowa chõgoe oew̃aʼõ!
1KI.22_1.15	II. 
1KI.22_1.16	Ba imane chõnia razo: Ha me oega oebeʼe ba hõloe ndraʼoegõ, enaʼõ ha sambalõ si doehoe õʼombachaʼõ chõgoe, niw̃aʼõ Jehowa chõoe? 
1KI.22_1.17	Ba imane: No oeʼila, no moezaewe Ndraono Gizeraëli fefoe, ba hili, hoelõ mbiribiri, si lõ koebalo. Ba imane Jehowa: Si lõ sochõ daʼõ; hana na ifoeli ia chõra zamõsana, ja lõ hadia ia chõra! 
1KI.22_1.18	Ba imane razo Ndraono Gizeraëli chõ Jozafati: Tenga no oew̃aʼõ chõoe: Tenga si sõchi ifaʼeleʼõ, ha si lõ sõchi. 
1KI.22_1.19	Ba imane Micha: Bõi oea! Fondrondrongo niw̃aʼõ Jehowa! No oeʼila, no doemadao ba dadaomania Jehowa, ba no lafatambai ia banoea zoroego sato. 
1KI.22_1.20	Ba imane Jehowa: Ha niha zi mõi mamowõhõ Ahabi, enaʼõ mõi ia manoewõ, ba enaʼõ ba Ramoti andrõ, ba danõ Gileadi, mate ia? Ba oi fabõʼõ niw̃aʼõra. 
1KI.22_1.21	Ba so zamõsa, mbechoe, iʼondrasi Jehowa, ba imane: Jaʼo zi mõi mamowõhõ jaʼia. Ba imane chõnia Jehowa: Ha õbeʼe famowõhõ? 
1KI.22_1.22	Ba imane: Mõido bechoe sofaja ba mbewe zamaʼeleʼõ andrõ chõnia fefoe. Ba imane Jehowa: Jaʼia daʼõ õfaloea dania wamowõhõ andrõ; aeʼe, ba laoe daʼõ! 
1KI.22_1.23	Ba hiza, ba no ibeʼe ba mbewe zamaʼeleʼõ andrõ chõoe fefoe mbechoe wamakiko Jehowa. 
1KI.22_1.24	Ba maoso Zedekia andrõ, ono Genaʼana, itema ifalisi mbawa Micha, ba imane: Ba hadia lala waʼaheta Geheha Jehowa chõgoe, ba wehedegoe chõoe? 
1KI.22_1.25	Ba imane Micha: Hiza, õʼila dania, na loeo õtõrõi mbateʼe jomo, ba waminiʼõ jaʼoegõ! 
1KI.22_1.26	Ba imane razo Ndraono Gizeraëli: Mihalõ Micha, ba miʼohe mangawoeli ia chõ Gamoni, koemandroe ba mbanoea ba chõ Joasi ono razo. 
1KI.22_1.27	Ba mimane: Daʼõ niw̃aʼõ razo: Mikoeroe daʼe, ba ha maʼifoe mibeʼe gõ ba ha maʼifoe nidanõ, irege mangawoelido lõ hadia ia chõgoe. 
1KI.22_1.28	Ba imane Micha: Na mangawoeli ndraʼoegõ lõ hadia ia chõoe, ba tenga li Jehowa nifaʼemagoe! Ba imane na: Mifondrondrongo, jaʼami niha sato fefoe!
1KI.22_1.29	III. 
1KI.22_1.30	Ba imane razo Ndraono Gizeraëli chõ Jozafati: Daʼoeʼonoecha noecha niha boʼõ ba wanoewõ andrõ, ba jaʼoegõ, ba bõi boelõʼõ noechamõ. Ba ifohani ia razo Ndraono Gizeraëli, ba isaw̃a zi fasõndra ira. 
1KI.22_1.31	Ba no ibeʼe li ba goemandra andrõ chõnia, si 32, razo Ndrawa Garamo, ba goemandra goereta zanoewõ andrõ chõnia, no imane: Bõi milaoe ba niha bõʼõ, he ono mbanoea, ba he salaw̃a, ha sambalõ chõ razo Ndraono Gizeraëli andrõ milaoe! 
1KI.22_1.32	Ba me laʼila Jozafati koemandra goereta andrõ, ba labali razo Ndraono Gizeraëli ia, ba lasaw̃a ia, ba wolaoe chõnia. Ba moeʼiraʼira Jozafati. 
1KI.22_1.33	Ba me laʼila koemandra goereta andrõ, tenga razo Ndraono Gizeraëli ia, ba labõhõli, lafoeli ira foeri. 
1KI.22_1.34	Ba so zogai fanania, si lõ moedõnadõna, ba iʼefasi, ba gõna chõ razo Ndraono Gizeraëli, ba gotaloeara mbõbõ taloe gõrõba. Ba imane chõ zolohe koeretania: Baliʼõ, ohe misa ndraʼo, hetado ba wasõndrata; noa sa mesocho ndraʼodo! 
1KI.22_1.35	Ba itoegoe abõlõbõlõ wasõndrata, me loeo daʼõ; ba razo, ba no sizizio ba goereta, fetahõ Ndrawa Garamo, iroegi tánõ owi, ba do zocho andrõ, ba ahele ba goereta jaw̃a; ba me bongibongi, ba mate razo. 
1KI.22_1.36	Ba me aechoe loeo, ba moeʼao niha, lafaʼemaʼema ba zato, lamane: Jamoefoeli ia ba mbanoeara ba ba danõra zamõsana — noa sa mate razo! 
1KI.22_1.37	Ba laroegi Zamaria, ba ba daʼõ lakoʼo razo. 
1KI.22_1.38	Ba me lasasai goereta, ba mbaw̃a ba Zamaria, ba lafelai asoe ndro Gahabi, ba faroeka ba gamondria zohorõ, itõrõ niw̃aʼõ Jehowa. 
1KI.22_1.39	Ba hadia na nidoenõdoenõ enaʼõ ba chõ Gahabi andrõ ba hadia ia fefoe nilaoenia, ba omo ifõ goeaza andrõ, nilaʼoenia ba banoea andrõ fefoe, niʼaroʼõnia, ba noa sa moetanõ ba zoera hikaja razo Ndraono Gizeraëli. 
1KI.22_1.40	Ba mate Gahabi, itõrõ lala ndra amania, ba fangalinia razo, ba ononia Ahaseja.
1KI.22_1.41	IV. 
1KI.22_1.42	Tõloe ngafoeloe a lima fache Jozafati, me tobali razo ia, ba 25 fache razo ia ba Jeroezalema. Ba tõi ninania, ba Asoebi, ono Zilehi. 
1KI.22_1.43	Ba itõrõ sibai lala namania Asa, lõ irõi, wolaoe somasi Jehowa. 
1KI.22_1.44	Ha fa lõ moeboelõʼõ hilihili andrõ: lõ labato sato wameʼe soemange ba fanoenoe koemõjõ ba hilihili andrõ. 
1KI.22_1.45	Ba Jozafati andrõ, ba lõ faʼoedoe chõ razo Ndraono Gizeraëli. 
1KI.22_1.46	Ba hadia na nidoenõdoenõ enaʼõ ba chõ Jozafati andrõ, ba faʼabõlõnia, nifaʼeleʼõnia, ba fanoewõnoewõnia, ba noa sa moetanõ ba zoera hikaja razo mado Joeda. 
1KI.22_1.47	Noa gõi ihori ba danõ zi tosai sohorõ andrõ, si tosai na ba gõtõ namania Asa. 
1KI.22_1.48	Ba lõ razo ba Ndraono Gedomo; si no amaedola razo, ba koemandroe. 
1KI.22_1.49	Ba Jozafati, ba no ifalaoeʼõ nowo Darisi, solojo ba Gofiri enaʼõ, ba wangai anaʼa; ba lõ aloea wolojo, aboto nowo andrõ ba Geseono Geberi. 
1KI.22_1.50	Ba imane Ahaseja, ono Gahabi chõ Jozafati, me loeo daʼõ: Acha mõi awõ mbanoeaoe mbanoeagoe, ba wolojo andrõ! Ba lõ itehe Jozafati. 
1KI.22_1.51	Ba mate Jozafati, itõrõ lala ndra amania; ba ba ngai ndra amania lakoʼo ia ba mbanoea doeania Dawido. Ba fangalinia razo, ba ononia Joramo.
1KI.22_1.52	V. 
1KI.22_1.53	Ba si fatoewoe chõ Jehowa wolaoenia, itõrõ lala namania, ba he lala ninania andrõ, lala Jerobeamo, ono Nebati, si no mamowõhõ Iraono Gizeraëli ba horõ. 
1KI.22_1.54	Ifosoemange Mbaʼali andrõ, mangaloeloe ia chõnia; iʼandrõ wõnoe Lowalangi Ndraono Gizeraëli Jehowa, nifolaoe namania mege, lõ faehoe.
2KI.1_1.1	I. 
2KI.1_1.2	Ba no aechoe ba darali ba mbateʼenia ba zi sagõtõ ba Zamaria Gahaseja ba iʼofõchõi; ba ifatenge zinenge, imane chõra: Miʼae misofoe chõ Mbaʼali-Zeboebi andrõ, Lowalangi ba Nekerona, na dõhõ dania wõchõgoe andre. 
2KI.1_1.3	Ba no moehede malaʼika Jehowa chõ Gelija, banoea Disebe, no imane: Faoso, ae misi jaw̃a, faondragõ zinenge razo Zamaria andrõ, ba õmane chõra: Te lõ Lowalangi ba Ndraono Gizeraëli, wa mõi ami manotoe chõ Mbaʼali-Zeboebi andrõ, Lowalangi ba Nekerona! 
2KI.1_1.4	Andrõ imane saʼae Jehowa: Lõ dania ahetaʼõ ba gaso andrõ, ba zi no õleagõ ndraʼoegõ, si mate saʼae ndraʼoegõ. Ba mofanõ Gelija. 
2KI.1_1.5	Ba lafoeli ira chõ Gahabi sinenge andrõ. Ba imane chõra: 
2KI.1_1.6	Hana wa mifoeli ami? Ba lamane chõnia: So moroi si tooe niha, no faondraga, ba imane chõma: Mifoeli ami chõ razo samatenge jaʼami, ba mimane chõnia: Daʼõ niw̃aʼõ Jehowa: Te lõ Lowalangi ba Ndraono Gizeraëli, wa õfatenge ba wanofoe chõ Mbaʼali-Zeboebi andrõ, Lowalangi ba Nekerona? Andrõ lõ ahetaʼõ ba gaso andrõ, ba zi na õleagõ ndraʼoegõ, si mate saʼae ndraʼoegõ! 
2KI.1_1.7	Ba imane chõra: He wisa chalachala niha andrõ, si faondra chõmi mijaw̃a, sangoemaʼõ chõmi daʼõ? 
2KI.1_1.8	Ba lamane: Baroe boe mbaroenia ba oeli zaw̃i mbõbõ lõwilõwi. Ba imane: Elija, banoea Disebe. 
2KI.1_1.9	II. 
2KI.1_1.10	Ba itema li Elija, imane chõ goemandra zi lima woeloe andrõ: Na enoni Lowalangi ndraʼo, ba ja aechoe galitõ moroi jaw̃a ba mbanoea ba jamoeʼaʼõ, awõ zi lima woeloe andrõ chõoe! Ba aechoe galitõ moroi jaw̃a ba mbanoea, ba iʼā ia, fabaja si lima woeloe andrõ chõnia. 
2KI.1_1.11	Ba ifoeli ifatenge goemandra bõʼõ Ahaseja, koemandra zi lima woeloe, awõ zi lima woeloe andrõ chõnia. Ba iroegi si jaw̃a Elija, ba imane chõnia: He enoni Lowalangi, imane razo: 
2KI.1_1.12	Taʼitaʼi, ae mitooe! Ba itema li Elija, imane chõnia: Na enoni Lowalangi ndraʼodo, ba ja aechoe galitõ moroi jaw̃a ba mbanoea ba jamoeʼaʼõ, awõ zi lima woeloe andrõ chõoe! Ba aechoe galitõ Lowalangi, moroi jaw̃a ba mbanoea ba iʼā ia, fabaja si lima woeloe andrõ chõnia. 
2KI.1_1.13	Ba ifoeli ifatenge Ahaseja goemandra zi lima woeloe, datõloe ae, awõ zi lima woeloe andrõ chõnia. Ba mõi mijaw̃a daʼõ — koemandra zi lima woelo andrõ, fanete zi daroea no mege — ba me iroegi, ba ibalõdoehini danõ fõna Gelija, mangaloeloe ia, imane: He enoni Lowalangi! enaʼõ na ahachõ maʼifoe dõdõoe nosogoe, awõ noso zawoejoemõ andre, si lima woeloe! 
2KI.1_1.14	Hiza, no aechoe galitõ moroi jaw̃a ba mbanoea ba no iʼā fõnagoe koemandra zi lima woeloe andrõ, si daroea, awõ zi limalima woeloe andrõ chõra; ba ijaʼe, ba enaʼõ na ahachõ maʼifoe dõdõoe nosogoe andre!
2KI.1_1.15	III. 
2KI.1_1.16	Ba imane ba daʼõ: Daʼõ niw̃aʼõ Jehowa: Me no õfatenge zinenge, ba wanofoe chõ Mbaʼali-Zeboebi andrõ, Lowalangi ba Nekerona — te sa lõ Lowalangi ba Ndraono Gizeraëli, nisofoe li enaʼõ? — ba lõ ahetaʼõ ba gaso andrõ, ba zi no õleagõ tooe ndraʼoegõ, si mate saʼae ndraʼoegõ! 
2KI.1_1.17	Ba mate ia, itõrõ niw̃aʼõ Jehowa, nifaʼema Gelija; ba fangalinia razo, ba achinia Joramo, me no aracha mendroea fache razo mado Joeda Joramo, ono Jozafati; me no si lõ ono matoea Gahaseja andrõ. 
2KI.1_1.18	Ba hadia na enaʼõ nidoenõdoenõ ba chõ Gahaseja andrõ, hadia nilaoenia, ba no moetanõ ba zoera hikaja razo Ndraono Gizeraëli.
2KI.2_1.1	I. 
2KI.2_1.2	Ba imane Elija, awõ Gelisa: Iʼagõ daʼe, noa sa iw̃aʼõ chõgoe Jehowa weʼamõi ba Mbetiëli. Ba imane chõnia Elisa: Faja wa no saoeri Jehowa ba faja, wa no saoeri ndraʼoegõ, na fabalido chõoe: Ba lasaw̃a mitooe Mbetiëli. 
2KI.2_1.3	Ba mõi baero chõ Gelisa nono zekola zamaʼeleʼõ andrõ, si so ba Mbetiëli, ba lamane chõnia: Hadia no aboto ba dõdõoe, wa edõna Jehowa iʼohe jaw̃a zochõ jaʼoegõ, iheta chõoe maʼõchṍ! Ba imane: Oeʼila gõi, bõi manõ mihedehede! 
2KI.2_1.4	Ba imane chõnia Elija: He Elisa, iagõ daʼe, noa sa iw̃aʼõ chõgoe weʼamõi ba Jericho Jehowa! Ba imane chõnia: Faja wa no saoeri Jehowa ba faja wa no saoeri ndraʼoegõ, na fabalido chõoe! Ba laroegi Jericho. 
2KI.2_1.5	Ba laʼondrasi Gelisa ono zekola zamaʼeleʼõ ba Jericho, ba lamane chõnia: Hadia, no aboto ba dõdõoe, wa edõna Jehowa iʼohe jaw̃a zochõ jaʼoegõ, iheta chõoe, maʼõchṍ? Ba imane: Oeʼila gõi, bõi manõ mihedehede! 
2KI.2_1.6	Ba imane chõnia Elija: Iagõ daʼe, noa sa iw̃aʼõ chõgoe weʼamõi ba Joridano Jehowa. Ba imane: Faja wa no saoeri Jehowa ba faja wa no saoeri ndraʼoegõ, na fabalido chõoe! Ba fao ira. 
2KI.2_1.7	Ba lima woeloe ono zekola zamaʼeleʼõ zi mõi, laʼagõ ngai lala, arõoe maʼifoe; ba mõi ba mbewe Joridano zi daroea. 
2KI.2_1.8	Ba ihalõ mbaroenia seboea Elija, igõloegõ ba iʼamõziʼo idanõ. Ba fabali nidanõ ba latõrõ si daroea, no sabeʼe tanõ. 
2KI.2_1.9	Ba me no laroegi si jefo, ba imane Elija chõ Gelisa: Andrõ hadia nilaoegoe chõoe, gasagasa wangeheta jaʼo chõoe. Ba imane Elisa: Jatefodoea winaeta chõgoe Gehehamõ! 
2KI.2_1.10	Ba imane Elija: Safõchõ niʼandrõoe! Na õʼila ndraʼodo, na teheta ndraʼo chõoe, ba tebeʼe chõoe daʼõ; ba na lõ õʼila ndraʼodo, ba lõ itõrõ. 
2KI.2_1.11	Ba me laʼowaõwaõʼõ wamatoenõ daʼõ, ba hiza goereta alitõ ba koedo alitõ, ba fabali zi daroea ibeʼe, ba noemalõ mijaw̃a ba zoroego Gelija ba fao weʼoegoeʼoegoe mbanoea. 
2KI.2_1.12	Ba iʼila Elisa, ba moeʼao ia, imane: He amagoe! he amagoe! koereta ba si fakoedo [ndraʼoegõ], ba Ndraono Gizeraëli! Ba lõʼõ saʼae oroma ia chõnia. Ba itoejoe noechania, isika, ifabali. 
2KI.2_1.13	Ba ihalõ mbaroe Gelija, baroe seboea, si no aechoe tooe chõnia, ba mangawoeli ia, mõi ia ba mbewe Joridano. 
2KI.2_1.14	Ba itoejoe mbaroe Gelija andrõ, si no aechoe tooe chõnia, ba iʼamõziʼõ idanõ, imane: Ba heza so Jehowa, Lowalangi Gelija andrõ? Ba me ibõzi nidanõ, ba fabali, ba itõrõ Elisa.
2KI.2_1.15	II. 
2KI.2_1.16	Ba lamane chõnia: Hiza, so ba daʼe zabõlõ, lima woeloe, enonioe; hana na mõi daʼõ, ba wangaloei sochõ jaʼoegõ; ma dania no iʼoloiʼõ ia Eheha Jehowa; ma no ifazaoemba ba hili, heza, ba ma ba ndraso, heza ia. Ba imane: Bõi mifatenge! 
2KI.2_1.17	Ba me laforege sibai chõnia, ba imane: Ba mifatenge! Ba lima woeloe lafatenge niha, sangaloei jaʼia, tõloe ngaloeo, ba lõ lasõndra. 
2KI.2_1.18	Ba lafoeli ira chõnia — ba Jericho na sa so ia — ba imane chõra: Tenga no oew̃aʼõ chõmi: Bõi miʼaeʼe?
2KI.2_1.19	III. 
2KI.2_1.20	Ba imane: Mihalõ chõgoe wiga si bohooe ba milaoe jaw̃a nasio. 
2KI.2_1.21	Ba lahalõ chõnia. Ba mõi ia mitooe ba goemboe nidanõ, ilaoe bacha nasio andrõ, ba imane: Daʼõ niw̃aʼõ Jehowa: No oeheta wõchõ ba nidanõ andrõ, lõʼõ saʼae mõi famoenoe, ba lõʼõ saʼae ibeʼe adoedoe daloe. 
2KI.2_1.22	Ba tobali sõchi nidanõ andrõ, iroegi maʼõchṍ andre, itõrõ niw̃aʼõ Jehowa, nifaʼema Gelisa. 
2KI.2_1.23	Ba mofanõ ia, isaw̃a misi jaw̃a Mbetiëli. Ba me ba lala mijaw̃a; ba mbanoea so ia, ba so moroi jomo ndraono, laʼoʼaja ia, lamane: Ae mijaw̃a, si mate batoele! Ae mijaw̃a, si mate batoele! 
2KI.2_1.24	Ba ibaliʼõ ia foeri; ba me iʼila ira, ba iʼelifi ira ba dõi Jehowa. Ba so moroi ba gatoea mberoea si alawe, doea geoe, ba 42 lasasawi iraono andrõ. 
2KI.2_1.25	Ba iʼotarai daʼõ, ba isaw̃a hili Garemeli, ba moroi ba daʼõ ifoeli ia ba Zamaria.
2KI.3_1.1	I. 
2KI.3_1.2	Ba si fatoewoe chõ Jehowa ilaoe, ba tenga sa atṍ si mane ira amania inania; iheta sa harefa andrõ chõ Mbaʼali nitaroeʼõ namania mege. 
2KI.3_1.3	Ba lõʼõ sa ibõhõli horõ Jerobeamo, ono Nebati, famowõhõnia Iraono Gizeraëli; lõ iboelõʼõ. 
2KI.3_1.4	Ba chõ Mesa andrõ, razo Ndraono Moabi, ba no fahõna goerifõ ba no ifoʼõmõ ia beo razo Ndraono Gizeraëli 100,000 ono mbiribiri ba boe mbiribiri si matoea, boe zi 100,000 ngaʼeoe. 
2KI.3_1.5	Ba me no mate Gahabi, ba ifabali ia chõ razo Ndraono Gizeraëli razo Ndraono Moabi andrõ, molaw̃a. 
2KI.3_1.6	Ba mõi ba danõ razo Joramo, me loeo daʼõ, irõi Zamaria, ba iʼofaja Ndraono Gizeraëli fefoe. 
2KI.3_1.7	Ba ifatenge zinenge chõ Jozafati, razo mado Joeda, imane chõnia: No fabali chõgoe razo Ndraono Moabi; hadia moiʼõ awõgoe, ba wanoewõ Iraono Moabi? Ba imane: Mõido! Si mane jaʼoegõ ndraʼodo, ba banoeagoe, ba si mane banoeaoe, ba koedogoe, ba si mane koedomõ. 
2KI.3_1.8	Ba imane [Jozafati]: Heza tatõrõ? Ba imane: Lala ba danõ si mate ba Ndraono Gedomo tatõrõ. 
2KI.3_1.9	Ba mõi ira, datõloe ira, razo Ndraono Gizeraëli ba razo mado Joeda ba razo Ndraono Gedomo. Ba me no latõrõi danõ, fitoe ngaloeo fofanõ, ba lõ õ zato idanõ ba he õ goerifõ andrõ chõra. 
2KI.3_1.10	Ba imane razo Ndraono Gizeraëli: Alai ita! Ba wameʼe ba danga Ndraono Moabi jaʼira iʼohe ba daʼe razo andre, si datõloe Jehowa. 
2KI.3_1.11	Ba imane Jozafati: Hadia, ba lõ ba daʼe samaʼeleʼõ chõ Jehowa, enaʼõ tabeʼe sanofoe chõ Jehowa? Ba itema li razo Ndraono Gizeraëli enoni samõsa, imane: So ba daʼe Gelisa andrõ, ono Zafati, solaoe idanõ wombanõ chõ Gelija mege: 
2KI.3_1.12	Ba imane Jozafati: Chõnia so daroma li Jehowa! Ba mõi ira mitooe chõnia, datõloe ira, razo Ndraono Gizeraëli ba Jozafati ba razo Ndraono Gedomo.
2KI.3_1.13	II. 
2KI.3_1.14	Ba imane Elisa: Ba waʼadoehoe waʼaoeri Jehowa, si no mõido enoni: na lõ oefaigi enaʼõ Jozofati andrõ, razo mado Joeda, ba lõ oenehegõ ndraʼoegõ, lõ ba dõdõgoe jaʼoegõ! 
2KI.3_1.15	Ba ijaʼe, ba mikaoni chõgoe zolaoe biola! Ero na so zolaoe biola, ba tohare chõ Gelisa danga Jehowa. 
2KI.3_1.16	Ba imane: Daʼõ niw̃aʼõ Jehowa: Mifaʼoli gohokoho ba ndraso andre. 
2KI.3_1.17	Daʼõ sa niw̃aʼõ Jehowa: Lõʼõ sa oroma chõmi nangi ba he teoe, ba anõnõ zoei idanõ ndraso andre dania, õmi ba õ zato chõmi ba õ goerifõmi. 
2KI.3_1.18	Ba sideʼidenia na daʼõ, iw̃aʼõ Jehowa; ibeʼe na gõi ba dangami Ndraono Moabi, 
2KI.3_1.19	enaʼõ tobali milaw̃a mbanoea saro andrõ chõra, fefoe, ba banoea nitoetoejoe; ba enaʼõ miʼobõ fefoe geoe sowoea, ba mihawoei goemboe nidanõ fefoe ba mifoefoe zi sõchi nowi fefoe, milaoe gara. 
2KI.3_1.20	Ba mahemoloe õ, ba zangoehoelõ wongi, me inõtõ wameʼe soemange niʼā andrõ, ba hiza mbalõ molõ, si otarai danõ Ndraono Gedomo, ba anõnõ danõ ibeʼe.
2KI.3_1.21	III. 
2KI.3_1.22	Ba ba zangoehoelõ wongi, me takile nidanõ ba zino, ba no ojoʼojo nidanõ tánõ si jefo, wamaigi Ndraono Moabi, hoelõ ndro. 
2KI.3_1.23	Ba lamane: Do! Tabeʼe no faʼoedoe razo andrõ, ba no fasõndra ira. Ba milaboe, ba wangai sahoeloe ami dania, jaʼami Iraono Moabi! 
2KI.3_1.24	Ba me laroegi golombasew̃a Ndraono Gizeraëli, ba maoso Ndraono Gizeraëli ba lalaoe ba Ndraono Moabi, tobali moloi ira labeʼe. Ba ladooeʼõ ira fõna na Iraono Gizeraëli, ba latohoegõ na wangalani Iraono Moabi. 
2KI.3_1.25	Ba banoea, ba ladoedoegõ, ba lahawoei zi sõchi nowi fefoe, samboesamboea zamõsa lalaoe kara, ba oemboe nidanõ fefoe, ba lahawoei, ba eoe sowoea fefoe, ba laʼobõ, irege hatṍ õli kara ba Giri Hareseti zi tosai. Ba lafasoei si faribo, ba laribo. 
2KI.3_1.26	Ba iʼila razo Ndraono Moabi isaw̃a waʼateʼala ba zi manõ, ba 700 iʼohe awõnia, si so siʼõli, ba wangaloei lalania chõ razo Ndraono Gedomo, ba tebai. 
2KI.3_1.27	Ba itoejoe nononia si aʼa, fangalinia razo enaʼõ, dania, ba ibeʼe soemange nitoenoe, ba dete gõli kara. Ba mofõnoe sibai Ndraono Gizeraëli, ba tobali labõhõli ia, lafoeli ira ba chõra.
2KI.4_1.1	I. 
2KI.4_1.2	Ba imane chõnia Elisa: He oewisa wanolo jaʼoegõ? Ombachaʼõ chõgoe, hadia zi so chõoe, jomo. Ba imane: Lõ hadia ia chõ zawoejoemõ jomo, ha sara tawoe wanicha. 
2KI.4_1.3	Ba mane chõnia: Ae wawalõ nahia si lõ õsi, ba mbanoeami, ba bõi sambõ faʼoja; 
2KI.4_1.4	ba ae si bacha, ba koesi mbawandroehõ foerimi onooe andrõ, ba foʼõsi nahia andrõ fefoe, ba safõnoe, ba faʼese misa oea. 
2KI.4_1.5	Ba mõi ia, iʼoʼõ niw̃aʼõ Gelisa. Ikoesi mbawandroehõ foerira iraononia; ba laʼoroʼõ chõnia nahia ba ifadoro manõ wamohani. 
2KI.4_1.6	Ba me no ahori moʼõsi nahia andrõ, ba imane chõ nononia: Oroʼõ na! Ba imane: Awai nahia. Ba awena tebato wanicha. 
2KI.4_1.7	Ba mõi ia mangombacha chõ genoni Lowalangi andrõ. Ba imane chõnia daʼõ: Ae amawa wanicha andrõ ba boeʼa gõmõoe. Ba si tosai, ba balazomi iraonooe.
2KI.4_1.8	II. 
2KI.4_1.9	Ba imane ira alawe andrõ chõ woʼomonia: Hiza, aboto saʼae ba dõdõgoe, wa no enoni Lowalangi, niha niʼamoniʼõ, niha andrõ, sanõrõnõrõ jaʼita. 
2KI.4_1.10	He wisa na talaoe mbateʼe sideʼide, nibagolõi, jaw̃a ba zi sagõtõ, ba na tabeʼe bacha chõnia warate, awõ meza, awõ goeroesi, awõ naha wandroe, enaʼõ na ba daʼõ idõlõ ia, na mõi ia chõda. 
2KI.4_1.11	Ba samoeza maʼṍchõ, ba ifoeli so ia, ba mõi ia ba mbateʼe andrõ, ba zi sagõtõ, ba mõrõ ia. 
2KI.4_1.12	Ba aefa daʼõ, ba imane chõ ngoningoninia Gehasi: Hede ba ndra alawe andrõ! Ba hoemede ia chõnia, ba iʼondrasi Gelisa. 
2KI.4_1.13	Ba imane Elisa chõ Gehasi: Õmane chõnia: Hiza, no õʼaboesi tõdõ ndraʼaga, no õforege, ba heza matolo gõi ndraʼoegõ? Ma so chõoe hadia ia nitoloma jaʼoegõ, wangoemaʼõ chõ razo, ba ma chõ goemandra? Ba imane: Ba ba niwama sodo [lõ hadia ia]. 
2KI.4_1.14	Ba imane Elisa: Ba heza tatolo ia enaʼõ? Ba imane Gehasi: Daʼõ i! lõ chõnia ono matoea, ba no niha satoea woʼomonia! 
2KI.4_1.15	Ba imane Elisa: Hede chõnia! Ba hoemede ia chõnia, ba iagõ mbawandroehõ. 
2KI.4_1.16	Ba imane Elisa: Ba ndrõfia, mané foeri, ba õhagi nono matoea! Ba imane: Bõi Toea, enoni Lowalangi ndraʼoegõ, bõi õʼaja zawoejoemõ! 
2KI.4_1.17	Ba manabina ndra alawe andrõ, ba moʼono ia, me no aloea ndrõfi, me itoeo woenia, itõrõ nifaboeʼoe Gelisa.
2KI.4_1.18	III. 
2KI.4_1.19	Ba mangarõngarõ ia chõ namania, imane: Afõchõ sibai hõgõgoe! afõchõ sibai hõgõgoe! Ba imane amania chõ genoni: Loeʼi ia mijomo chõ ninania! 
2KI.4_1.20	Ba iloeʼi, iʼohe mijomo chõ ninania. Ba ihagi inania, irege laloeo, ba mate ia. 
2KI.4_1.21	Ba iʼohe jaw̃a, ibeʼe ba gaso genoni Lowalangi andrõ, ba ikoesi mbawandroehõ foerinia ba mofanõ. 
2KI.4_1.22	Ba hoemede ia chõ woʼomonia, imane: W̃aʼõ chõgoe galide chõ genoni, mõido chõ genoni Lowalangi andrõ ba oegõsṍ wangawoeli! 
2KI.4_1.23	Ba imane: Hadia, wa mõiʼõ chõnia? Ba tenga fasoelõna maʼõchṍ ba tenga loeo sabato. Ba imane: Lõ salania. 
2KI.4_1.24	Ba ifosela galide si alawe andrõ ba imane chõ zangai halõw̃õ andrõ: Fangaõsõngaõsõ manõ ia, bõi beʼe tetabi ndraʼo, ba wakoedosa andre, irege oew̃aʼõ chõoe! 
2KI.4_1.25	Ba mofanõ ia, ba iroegi genoni Lowalangi andrõ, ba hili Garemeli. Ba me iʼila ia moroi sa enoni Lowalangi andrõ, ba imane chõ genoninia Gehasi: Hiza ndra alawe andrõ, banoea Zoenema! 
2KI.4_1.26	Taʼitaʼi faondragõ ia, ba õmane chõnia: He wisa, lõ hadia ia chõoe? ba lõ hadia ia chõ woʼomooe, ba lõ hadia ia chõ nono? Ba imane ira alawe andrõ: Lõʼõ. 
2KI.4_1.27	Ba me iroegi genoni Lowalangi andrõ, ba hili, ba iraʼoe gahenia. Ba so Gehasi ba wanimba jaʼia. Ba imane enoni Lowalangi andrõ: Bõi! noa sa saboe sibai tõdõ ia, ba no ibiniʼõ chõgoe Jehowa, lõ nibokainia chõgoe. 
2KI.4_1.28	Ba imane ira alawe andrõ: Hadia, no jaʼodo zangandrõ ono matoea chõ zochõ jaʼo? Tenga no oew̃aʼõ chõoe: Bõi oʼaja ndraʼo? 
2KI.4_1.29	Ba imane Elisa chõ Gehasi: Amõbõ taloe ba aniʼo ziogoe ba aeʼe — na so zi faloechaʼõ, ba bõi owai ia, ba na so zangowai jaʼoegõ ba bõi tema linia — ba fadõlõ ba mbawa nono matoea andrõ ziʼogoe. 
2KI.4_1.30	Ba imane ina nono andrõ: Faja wa no saoeri Jehowa ba faja wa no saoeri ndraʼoegõ, na oerõiʼõ! Ba maoso Gelisa, iʼoʼõ. 
2KI.4_1.31	Ba no itaritari Gehasi, no ifadõlõ ba mbawa nono andrõ ziʼo no mege; ba lõ lili, lõ irongo. Ba ifoeli ia Gehasi, ifaondragõ Gelisa ba imane chõnia: Lõ si tokea nono andrõ. 
2KI.4_1.32	Ba me iroegi jomo Elisa, ba hiza ba gasonia nono andrõ, no mate. 
2KI.4_1.33	Ba mõi ia si bacha, ikoesi mbawandroehõ foerira, daroea ira, ba mangandrõ ia chõ Jehowa. 
2KI.4_1.34	Awena mõi ia jaw̃a [ba warate], ifalõgoe ia ba doto nono andrõ, ba ifaoedoegõ mbawania ba mbawa nono ba hõrõ ba hõrõ ba tanga ba danga, ifaõndrõ ia jaw̃a nono; ba ifoeli aoechoeʼaoechoe nõsi nono. 
2KI.4_1.35	Ba mõi baoeloe Gelisa, mowaõwaõ ia ba daloe zalo ba ifoeli ia mamaõndrõ jaʼia jaw̃a nono. Awena bahõ nono, mewitoe, ba aefa daʼõ, ba ifehaga ia. 
2KI.4_1.36	Ba hoemede Gelisa chõ Gehasi, imane chõnia: Hede ba ndra alawe andrõ! Ba moehede ia chõnia, ba so ia moroi tooe, ba imane Elisa: Jāʼe nonooe, halõ ia! 
2KI.4_1.37	Ba iʼondrasi Gelisa, mangaloeloe ia chõnia, ifaõndrõ ia, iroegi tooe zalo; awena ihalõ nononia ba mõi baoeloe.
2KI.4_1.38	IV. 
2KI.4_1.39	Ba so zi mõi ba mbenoea, ba wangaloei boeloe ndroeʼoe; ba isõndra zoeri deʼoe, ba iteoe mboea, mato samba bola. Ba ifoeli ia, ichõchõ ba ibeʼe bawoe; lõʼõ sa laʼila hadia. 
2KI.4_1.40	Ba ifaʼoli chõra, enaʼõ laʼā. Ba ha siʼaikõ latandra, ba moeʼiraʼira, lamane: Famoenoe ba mbowoa, jaʼoe gõ enoni Lowalangi! ba tebai laʼā. 
2KI.4_1.41	Ba imane: Da chõgoe hamo! Ba me no ilaoe ba mbowoa, ba imane: Mifaʼoli chõra, enaʼõ laʼā! Ba lõʼõ saʼae famoenoe ba mbowoa.
2KI.4_1.42	V. 
2KI.4_1.43	Ba imane enoninia: He oewisa, me no mato otoe ira? Ba imane: Beʼe chõra, enaʼõ laʼā! Imane sa Jehowa: Manga ira, ba lõ ahori. 
2KI.4_1.44	Ba ibeʼe chõra ba manga ira, ba lõ ahori, itõrõ nifaboeʼoe Jehowa. 
2KI.5_1.1	I. 
2KI.5_1.2	Ba no laraboe nono alawe Dawa Garamo, me mõi manoewõ, ba danõ Ndraono Gizeraëli, no laʼoloiʼõ, ba no tobali sawoejoe woʼomo Naʼema nono alawe andrõ. 
2KI.5_1.3	Ba imane chõ zochõ jaʼia ira alawe. Enaʼõ na mõi chõ zamaʼeleʼõ ba Zamaria zochõ jaʼo, ba ifodõhõ enaʼõ mbooe aoerinia! 
2KI.5_1.4	Ba mõi chõ razo Naʼema, iʼombachaʼõ chõnia, imane: Daʼõ niwaʼõ nono alawe andrõ, Iraono Gizeraëli. 
2KI.5_1.5	Ba imane razo Ndrawa Garamo: Ba aeʼe, daʼoefaʼoheʼõ zoera chõ razo Ndraono Gizeraëli. Ba mõi ia, 46, 200 roefia fanimba iʼohe firõ ba 4620 balaki anaʼa, ba foeloe ngaʼõrõ baroe loeo, 
2KI.5_1.6	ba ibeʼe ba danga razo Ndraono Gizeraëli zoera no mege. Ba no imane ba zoera andrõ razo: Na mõi ba dangaoe zoera andre, ba enaʼõ õʼila: oefatenge chõoe genonigoe Naʼema, enaʼõ õfadõhõ mbooe aoerinia. 
2KI.5_1.7	Ba me no ibaso zoera andrõ razo Ndraono Gizeraëli, ba isika noechania ba imane: Hadia, Lowalangi ndraʼodo, sangila mangetoeʼõ noso ba sangila mangorifi niha, wa ifaʼandrõʼõ chõgoe daʼõ, oefadõhõ mbooe aoeri ba niha? Aboto manõ saʼae ba dõdõmi, wa sangaloei tandraw̃a. 
2KI.5_1.8	II. 
2KI.5_1.9	Ba so Naʼema, awõ koedonia, awõ goereta, ba ba golajama chõ Gelisa tebato ia. 
2KI.5_1.10	Ba ifatenge chõnia Elisa, imane chõnia: Ae ondri ba Joridano, mewitoe, ba teʼalī nõsioe ba dõhõ wõchõoe! 
2KI.5_1.11	Ba mofõnoe Naʼema ba mofanõ, imane: Oewalinga mõi ia tooe, ba iagõ daʼe, ba iʼangarõfi li Lowalanginia, Jehowa ba iʼoroʼõ dangania, iʼotahõgõ niʼamoniʼõ andrõ, wamadõhõ booe aoeri andrõ. 
2KI.5_1.12	Tenga no si sõchi moroi ba nidanõ ba Ndraono Gizeraëli fefoe nidanõ ba Ndramaseko andrõ, Abana ba Farifari? Hadia, tebai ba daʼõ mondrido, enaʼõ dõhõ wõchõgoe? Ba ibaliʼõ ia, mofanõ, mofõnoe sibai. 
2KI.5_1.13	Ba so genoninia, hoemede ira chõnia, lamane: Hadia, na safõchõ menaʼõ iw̃aʼõ chõoe samaʼeleʼõ andrõ, ba hadia, lõ õʼoʼõ menaʼõ? Ba tenga mendroea manõ me no iw̃aʼõ chõoe: 
2KI.5_1.14	Ondri, ba dõhõ wõchõoe! Ba mõi ia mitooe, fatōē ia ba Joridano, mewitoe, iʼoʼõ niw̃aʼõ genoni Lowalangi andrõ; ba teʼalī nõsinia, timba nõsi nono matoea, ba no dõhõ wõchõ. 
2KI.5_1.15	III. 
2KI.5_1.16	Ba imane Elisa: Faja wa no saoeri Jehowa, si no mõido enoni, na oehalõ hadia ia! Ba he w̃aʼae iforege chõnia, enaʼõ ihalõ, ba lõ edõna ia. 
2KI.5_1.17	Ba imane Naʼema: Ba hadia na labeʼe atṍ chõ zawoejoemõ danõ daʼe tooe ndrohoendrohoe noro koedo kalide, si doea geoe. Lõʼõ saʼae edõna zawoejoemõ andre ifosoemange Lowalangi bõʼõ, soemange nitoenoe ba soemange nitaba, hatõ Jehowa ifosoemange. 
2KI.5_1.18	Ba ha sambalõ nibologõoe tõdõoe chõgoe: na mõi ba gosali Rimono zochõ jaʼo, ba wangaloeloe ba daʼõ, ba na itendroʼõ ia ba daʼiogoe, ba na tobali fao ndraʼo wangaloeloe ba gosali Rimono andrõ, na mangaloeloe razo ba daʼõ, ba jamoebologõ dõdõnia Jehowa, chõ zawoejoemõ andre, ba zi sambalõ andrõ. 
2KI.5_1.19	Ba imane chõnia Elisa: Foeliʼõ chõmi, bõi boesi dõdõoe!
2KI.5_1.20	IV. 
2KI.5_1.21	Ba fagohi Gehasi, iʼoʼõ Naʼema. Ba me iʼila Naʼema so zoloʼõ jaʼia, ba mõi ia tooe moroi ba goeretania, ifaondragõ Gehasi, ba imane chõnia: He wisa, lõ hadia ia? 
2KI.5_1.22	Ba imane Gehasi: Lõʼõ sa hadia ia, ba ifatengedo sochõ jaʼo, imane chõoe: So sibai zi mõi tomegoe, banoea ba hili mado Geferaji, ono matoea, daroea, ono zekola zamaʼeleʼõ, ba enaʼõ na õbeʼe chõgoe wirõ, 4412 ba roefia, ba na doea gõrõ mbaroe, nibeʼe chõra. 
2KI.5_1.23	Ba imane Naʼema: Na omasiʼõ, ba manõ tõ halõ! Ba iforege chõnia, ilaoe ba mbola zi 8824 ba roefia, domboea bola, awõ mbaroe, si doea gõrõ, ba ibeʼe ba genoninia si daroea, ba wolohe jaʼia chõ Gehasi. 
2KI.5_1.24	Ba me laroegi gahe hilihili andrõ, ba ihalõ chõra Gehasi [norora andrõ], ba iʼirõʼõ jomo, ba ifofanõ niha andrõ. 
2KI.5_1.25	Ba me no mofanõ ira, ba mõi ia mangondrasi sochõ jaʼia. Ba imane chõnia Elisa: Heza õʼotarai, Gehasi? Ba imane: Lõʼõ manõ sofanõ zawoejoemõ. 
2KI.5_1.26	Ba imane chõnia Elisa: Hadia, lõ si fao chõoe dõdõgoe, me so zamaliʼõ jaʼia chõoe, ba goereta? Ba laoe, ba no õtema wirõ andrõ, ba so saʼae dania chõoe noecha ba kaboe nohi ba kaboe nagoe ba biribiri ba saw̃i ba sawoejoe ira matoea ba sawoejoe ira alawe; 
2KI.5_1.27	ba booe aoeri Naʼema andrõ, ba chõoe molemba ba ba ngaʼõtõmõ dania, si lõ mamalõmalõ. Ba mõi ia baero, no afoesi booe aoeri, hoelõ nilaoe betoea.
2KI.6_1.1	I. 
2KI.6_1.2	damõiga ba mbewe Joridano ba sara zamõsa mahalõ eoe balo, enaʼõ malaoe nahama ba daʼõ, si soga dania. Ba imane: Miʼaeʼe! 
2KI.6_1.3	Ba so zangandrõ chõnia, samõsa, imane: Hadia, na mõiʼõ awõ genonimõ? 
2KI.6_1.4	Ba imane: Laoe, mõido. Ba mõi ia awõra. Ba me no laroegi mbewe Joridano, ba laʼobõ geoe. 
2KI.6_1.5	Ba tofana ba nidanõ wato zi samõsa, me iʼobõ zageoe. Ba mangarõngarõ ia imane: Alai ndraʼo, Toea, ba no niwawalõ naʼi! 
2KI.6_1.6	Ba imane enoni Lowalangi andrõ: Heza tofana ia? Ba me no iʼoromaʼõ chõnia heza, ba itaba geoe Elisa ba ihandrogõ ba daʼõ. Ba molangi wato andrõ. 
2KI.6_1.7	Ba imane: Halõ ia! Ba iʼoroʼõ dangania, ihalõ.
2KI.6_1.8	II. 
2KI.6_1.9	Ba ifatenge chõ razo Ndraono Gizeraëli enoni Lowalangi andrõ, imane chõnia: Angelama, bõi tõrõ daʼõ; noa sa labiniʼõ ira ba daʼõ Dawa Garamo. 
2KI.6_1.10	Ba ifatenge zinenge razo Ndraono Gizeraëli ba niw̃aʼõ genoni Lowalangi andrõ chõnia. Ba ero na si manõ, ba ifangelama razo Elisa, ba lõʼõ sa mamalõmalõ wangelamania ba niw̃aʼõ Gelisa, tenga ha samoeza ba tenga ba mendroea. 
2KI.6_1.11	Ba aboe dõdõ razo Ndrawa Garamo ba zi manõ; ba hoe mede ia ba genoninia, imane chõra: Hadia, tebai miʼombachaʼõ chõgoe, ha niha zi manga mbõlida chõ razo Ndraono Gizeraëli? 
2KI.6_1.12	Ba imane si samõsa, enoninia: Tenga si manõ, jaʼoegõ sochõ jaʼo, razo: Elisa andrõ, samaʼeleʼõ, si so ba Ndraono Gizeraëli, daʼõ zangombacha chõ razo Ndraono Gizeraëli hoehoeomõ si bacha chõoe! 
2KI.6_1.13	Ba imane: Ba miʼae mifaigi heza so ia, enaʼõ oefatenge, ba wondraʼoe jaʼia. Ba laʼombachaʼõ chõnia, lamane: Hiza, ba Ndrotana so ia! 
2KI.6_1.14	Ba ato ifatenge sabõlõ, awõ koedo, awõ goereta; ba zi bongi laroegi, ba lafaʼoeʼoe mbanoea. 
2KI.6_1.15	Ba me ihoelõ wongi Elisa weʼamõi tooe, ba hiza, ba no lafasoei mbanoea sanoewõ, awõ koedo, awõ goereta. Ba imane chõnia enoninia: Alai ita, Toea! He tawisa? 
2KI.6_1.16	Ba imane: Bõi ataʼoefi; me no ato nawõda, moroi ba nawõra andrõ. 
2KI.6_1.17	Ba mangandrõ Gelisa, imane: He Jehowa, bokai hõrõnia, enaʼõ iʼila niha! Ba ibokai hõrõ genoninia andrõ Jehowa, ba iʼila, wa no anõnõ hili andrõ, si tefasoei Elisa, koedo ba koereta alitõ. 
2KI.6_1.18	Ba me mõi mitooe Ndrawa Garamo andrõ, me lafaondragõ Gelisa, ba mangandrõ ia chõ Jehowa, imane: Tema hawoei bõsi niha andrõ! Ba ihawoei bõsi, iʼoʼõ niʼandrõ Gelisa. 
2KI.6_1.19	Ba imane chõra Elisa: Tenga lalami daʼe ba tenga jaʼia mbanoea andre. Mitaboe, ba oeʼohe ami ba niha andrõ, niʼaloeimi! Ba iʼohe ira ba Zamaria. 
2KI.6_1.20	Ba me no laroegi Zamaria, ba imane Elisa: He Jehowa, bokai hõrõra, enaʼõ laʼila niha! Ba ibokai hõrõra Jehowa, ba hiza, ba no ba daloe golajama Zamaria so ira. 
2KI.6_1.21	Ba me iʼila ira razo Ndraono Gizeraëli, ba imane chõ Gelisa: Hadia, oefaboenoeʼõ ira, ama? 
2KI.6_1.22	Ba imane: Lõ tola õboenoe ira! Hadia õboenoeboenoe niraʼoemõ, bõrõ ziʼõli ba fana chõoe? Beʼe gõra ba idanõ, enaʼõ manga ira ba enaʼõ labadoe nidanõ, ba hana na lafoeli ira chõ zochõ jaʼira. 
2KI.6_1.23	Ba ifodiwo ira, eboea ihalõ; ba me no manga ira, ba ifofanõ ira, ba lafoeli ira chõ zochõ jaʼira. Ba aefa daʼõ, ba lõʼõ saʼae lazoewõzoewõ Ndraono Gizeraëli Dawa Garamo.
2KI.6_1.24	III. 
2KI.6_1.25	Ba tobali lofo seboea ba Zamaria, tosasa sibai ira, tobali 80 roefia mbõli hõgõ galide, ba samba kata gõ marafadi, ba 5 roefia. 
2KI.6_1.26	Ba me itõrõ dete gõli kara razo Ndraono Gizeraëli, ba so ndra alawe sangarõngarõ chõnia: Tolodo, jaʼoegõ sochõ jaʼo razo! 
2KI.6_1.27	Ba imane razo: Na lõ itoloʼõ Jehowa ba heza oehalõ wanolo jaʼoegõ? Hadia ba golajama mbasitõ, ba ma ba wolazi mboea nagoe? 
2KI.6_1.28	Ba isofoe chõnia razo, imane: Hadia zaboe dõdõoe? Ba imane: No imane chõgoe ira alawe andre: Beʼe nonooe matoea andrõ, enaʼõ õda maʼõchṍ, ba mahemoloe, ba onogoe taʼā. 
2KI.6_1.29	Ba no marino õma nonogoe, ba no maʼā. Ba me oemane chõnia, me mahemoloe õ: Da nonooe, enaʼõ taʼā ia! Ba no ibiniʼõ nononia. 
2KI.6_1.30	Ba me irongo wehede ndra alawe andrõ razo, ba itika noechania, ba daʼõ ba dete gõli kara; Ba laʼila niha sato, wa no baroe boe zi no amaedola gamezania. 
2KI.6_1.31	Ba imane: Jamoelaoe chõgoe Lowalangi zomasi ia, na tenga maʼõchṍ aetoe mbagi Gelisa andrõ, ono Zafati! 
2KI.6_1.32	Ba Elisa, ba sidadao ba nomonia, ba no doemadao ba ngainia zatoea mbanoea. Ba ifowaõwaõ zinenge razo. Ba lõ niroegi zinenge andrõ Elisa na, ba imane Elisa ba zatoea andrõ: Hadia, lõ miʼila, wa no ifatenge ono zangeʼe andrõ, ba wolew̃a bagigoe? Mifaigi, na so zinenge andrõ ba mikoesi mbawandroehõ ba mitoewoe lagõ, mibaʼa ia. Terongo saʼae moroi foerinia hozihozi gahe zochõ jaʼia. 
2KI.6_1.33	Ba lõ saetoe na wehedenia chõra, ba so moroi jaw̃a razo, mõi chõnia, imane: Hiza wamakao andrõ, nifatõrõ Jehowa! Hadia wa oedõnadõna na wangorifi chõ Jehowa? 
2KI.7_1.1	I. 
2KI.7_1.2	Ba itema li genoni Lowalangi andrõ koemandra andrõ, ba nitendroʼõ razo jaʼia ba daʼio, imane: Ba he ifosandrela mbanoea si jaw̃a Jehowa, ba tebai itõrõ daʼõ! Ba imane Elisa: Hõrõoe zangila dania, ba lõʼõ sa õʼā. 
2KI.7_1.3	II. 
2KI.7_1.4	Na taw̃aʼõ enaʼõ tõdõda, mõi ita mijomo — lõ lai wa no lofo jomo ba mbanoea — ba si mate sa atṍ ita ba daʼõ; ba na ba daʼe taʼiagõ, ba si mate ita. Ba datasaw̃a saʼae golombasew̃a Ndrawa Garamo. Na laʼorifi ita, ba saoeri ita; ba na laboenoe ita, ba mate ita! 
2KI.7_1.5	Ba maoso ira, me bongibongi, ba wanaw̃a olombasew̃a Ndrawa Garamo. Ba me laroegi mbalõ golombasew̃a, ba samõsa lõ soroma niha. 
2KI.7_1.6	Noa sa ibeʼe Lowalangi, larongo ba golombasew̃a Ndrawa Garamo roeroe koedo ba roeroe goereta, roeroe zanoewõ, si no ato sibai, ba no tobali faoma lamane chõ nawõra: Hiza, no iʼoni oedoeda razo Ndraono Cheti ba razo Miseraji razo Ndraono Gizeraëli, ba wolaoe chõda! 
2KI.7_1.7	Ba maoso ira, ba moloi, me bongibongi; ba osera, awõ koedo chõra, awõ galide — olombasew̃a maʼafefoe ba hadia zi so, ba larõi foeri; ba moloi ira, ba wangorifi jaʼira. 
2KI.7_1.8	Ba me laroegi mbalõ golombasew̃a sobooe aoeri andrõ, ba mõi ira baose, ba laʼā ba labadoe nisõndrara, ba firõ ba anaʼa ba noecha, ba laʼohe baero, ba mõi ira, ba wogoʼo jaʼia barõ danõ. Ba lafoeli ira, mõi ba nose bõʼõ ba laʼohe baero zahoeloe ira ba lakoʼo ba danõ. 
2KI.7_1.9	Ba faoma lamane chõ nawõra: Bõi tamanõ: baw̃a zi sõchi toeria mbaw̃a daʼe. Na lõ taʼombachaʼõ, irege moloeo mahemoloe, ba si gõna sala ita. Mõi ita mijomo ba wangombacha jaʼia ba gõdo razo! 
2KI.7_1.10	Ba me laroegi, ba moeʼao ira ba zanaro ba mbawa gõli, ba laʼombachaʼõ, lamane: No mõiga ba golombasew̃a Ndrawa Garamo, ba hiza, samõsa lõ niha, lõ nirongoma li niha, ha koedo ba kalide, si no moefesoe, ba osera, awõ nõsi bacha, fefoe. 
2KI.7_1.11	Ba hoemede zanaro ba mbawa gõli ba zatoea mbanoea, ba daʼõ zangombacha ba gõdo razo.
2KI.7_1.12	III. 
2KI.7_1.13	Ba imane enoninia, samõsa: Ba ndramoeʼohe koedo õsa, koedo si lõ ahori na, si tosai ba daʼe — latõrõ sa atṍ lala zato andrõ, si no ahori — ba tafatenge ira, ba wamaigi. 
2KI.7_1.14	Ba domboea lahalõ koereta, fabaja koedo; ba daʼõ ifatenge razo, ba wolohi sanoewõ andrõ, Dawa Garamo, imane chõra: Miʼaeʼe, ba mifaigi! 
2KI.7_1.15	Ba me laʼoʼõ ira, irege Joridano, ba hiza tooe noecha ba fangõna, sara lala manõ, nitiboʼõ Ndrawa Garamo, me no si foelõi ira. Ba lafoeli ira sinenge andrõ, ba laʼombachaʼõ chõ razo. 
2KI.7_1.16	Ba awena mõi baero zato, ba lahalõ hadia zahoeloe ira ba golombasew̃a Ndrawa Garamo, ba tobali samba roefia zi samba sea (samba laoeroe a matonga) hamo si sõchi, ba samba roefia gõi zi tõloe laoeroe gandroe, itõrõ nifaboeʼoe Jehowa. 
2KI.7_1.17	IV. 
2KI.7_1.18	me imane enoni Lowalangi andrõ chõ razo: Mané waʼalaw̃a loeo mahemoloe, ba samba roefia zi tõloe laoeroe gandroe, ba mbawa gõli Zamaria, ba samba roefia gõi zi samba sea (samba laoeroe a matonga) hamo si sõchi. 
2KI.7_1.19	Ba imane ba daʼõ koemandra andrõ chõ genoni Lowalangi andrõ: Ba he ifosandrela mbanoea si jaw̃a Jehowa, ba tebai itõrõ daʼõ! Ba imane: Hõrõoe dania zangila, ba lõʼõ sa õʼā! 
2KI.7_1.20	Ba itõrõ; lahoendragõ saʼae ia sato, ba mbawa gõli, ba mate ia.
2KI.8_1.1	I. 
2KI.8_1.2	Ba maoso ndra alawe andrõ, iʼoʼõ niw̃aʼõ genoni Lowalangi andrõ: aheta ia, awõ zoroijomonia fefoe, ba mewitoe fache waʼara laʼiagõ danõ Ndrawa Wilisiti. 
2KI.8_1.3	Ba me no aloea zi mewitoe fache andrõ, ba mangawoeli ndra alawe andrõ, moroi ba danõ Ndrawa Wilisiti, ba mõi ia chõ razo, ba wangandrõ fanolo ba nomonia ba ba mbenoeania. 
2KI.8_1.4	Ba fahoehoeo siʼaikõ razo chõ ngoningoni genoni Lowalangi andrõ, Gehasi, imane: Toenõ chõgoe fefoe nilaoe Gelisa, si tetoeria andrõ. 
2KI.8_1.5	Ba me itoenõ chõ razo wangorifi Gelisa si mate andrõ, ba hiza, ba so siʼaikõ ndra alawe andrõ, niʼorifinia ono, ba wangandrõ fanolo chõ razo ba nomonia ba ba mbenoeania. Ba imane Gehasi: He sochõ jaʼo, razo! Daʼõ ndra alawe andrõ, ba daʼõ nononia, niʼorifi Gelisa! 
2KI.8_1.6	Ba isofoe ba ndra alawe andrõ razo, ba itoenõ chõnia. Ba ifatenge awõnia wazoeri, imane ba daʼõ: Tolo ia, enaʼõ mangawoeli chõnia fefoe motõi chõnia, fabaja boea nowi andrõ fefoe, iʼotarai aheta ia ba danõ, iroegi maʼõchṍ andre.
2KI.8_1.7	II. 
2KI.8_1.8	ba imane razo chõ Hazaëli andrõ: Ohe mboeala ba faondragõ genoni Lowalangi andrõ, ba jamoesofoe chõ Jehowa, na dõhõ dania wõchõgoe andre. 
2KI.8_1.9	Ba ifaondragõ Gelisa Hazaëli, iʼohe mboeala, ngawalõ hadia ia zeboea bõli ba Ndramaseko, 40 ngaʼeoe gondra monoro. Ba me iroegi, ba iʼondrasi Gelisa, imane: Onooe Benihada andrõ, razo Ndrawa Garamo, zamatenge jaʼo, imane: Hadia, dõhõ dania wõchõgoe andre? 
2KI.8_1.10	Ba imane chõnia Elisa: Ae w̃aʼõ chõnia: Lõ zi lõ dõhõ wõchõoe! he w̃aʼae no ibokai chõgoe Jehowa, wa si mate ia dania. 
2KI.8_1.11	Ba itõngõ ia enoni Lowalangi andrõ, irege aila ia; ba meʼe Gelisa. 
2KI.8_1.12	Ba imane Hazaëli: Hana wa meʼeʼõ, Toea? Ba imane Elisa: Me no oeʼila, wa samakao Iraono Gizeraëli dania ndraʼoegõ. Banoea saro chõra, ba õtoenoe dania, ba ono matoea chõra, ba õboenoe siʼõli, ba iraono sawoejoe, ba õrasa, ba ba zanabina, ba õsikoi daloe. 
2KI.8_1.13	Ba imane Hazaëli: Ha niha zawoejoemõ andre, asoe andre, wa ilaoe zi manõ, sabõlõbõlõ andrõ? Ba imane Elisa: No iʼoromaʼõ chõgoe Jehowa, wa razo Ndrawa Garamo ndraʼoegõ dania. 
2KI.8_1.14	Ba irõi Gelisa, ba me iroegi zochõ jaʼia ba imane chõnia daʼõ: Hadia niw̃aʼõ Gelisa chõoe? Ba imane chõnia: Imane chõgoe. Lõ zi lõ dõhõ wõchõnia! 
2KI.8_1.15	Ba mahemoloe õ, ba ihalõ gambala, iʼoengoegõ ba nidanõ ba ibeʼe fangahawoe mbawania; ba mate ia, ba Hazaëli zi tobali razo, fangalinia.
2KI.8_1.16	III. 
2KI.8_1.17	Tõloe ngafoeloe a roea fache ia, me tobali razo ia ba mew̃aloe fache razo ia ba Jeroezalema. 
2KI.8_1.18	Ba itõrõ lala razo Ndraono Gizeraëli, nifolaoe Gahabi, awõ ngaʼõtõnia; me no ono Gahabi nihalõnia dongania. Tobali si fatoewoe chõ Jehowa ilaoe. 
2KI.8_1.19	Ba lõ edõna Jehowa, ifakiko mado Joeda, bõrõ genoninia Dawido, dali nifaboeʼoenia ba daʼõ, wa lõ iboelõʼõ chõnia wandroe, sanehe ia. 
2KI.8_1.20	Ba me razo Jehoramo andrõ laʼefaʼõ ira barõ mbawa Ndraono Gizeraëli Iraono Gedomo, ba lafataro chõra razo. 
2KI.8_1.21	Ba mõi mijefo ba Zaʼira Jehoramo, iʼohe goereta fefoe. Ba maoso ia ba zi bongi, ilaoe ba Ndraono Gedomo, si no mamaʼoeʼoe jaʼia, ba ba goemandra goereta, ba moloi zato, lasaw̃a chõra. 
2KI.8_1.22	Ba tobali aefa barõ mbawa Ndraono Gizeraëli Ndraono Gedomo, iroegi maʼõchṍ andre. Ba me loeo daʼõ, ba laʼefaʼõ gõi ira banoea Libena. 
2KI.8_1.23	Ba hadia na enaʼõ nitoenõ ba chõ Jehoramo andrõ ba hadia ia fefoe nilaoenia, ba no moetanõ ba zoera hikaja razo mado Joeda. 
2KI.8_1.24	Ba mate Jehoramo, itõrõ lala ndra amania, ba ba ngai ndra amania, ba mbanoea Dawido, lakoʼo ia. Ba fangalinia razo, ba ononia Ahasejahoe.
2KI.8_1.25	IV. 
2KI.8_1.26	Doea woeloe a roea fache Gahasejahoe andrõ, me tobali razo ia. Ba ha dõfi razo ia ba Jeroezalema. Ba tõi ninania, ba Atalia, maʼoewoe Omeri andrõ, razo Ndraono Gizeraëli. 
2KI.8_1.27	Ba itõrõ lala zi samba omo ndra Ahabi, me no ono alawera ia. 
2KI.8_1.28	Ba fao ia chõ Joramo, ono Gahabi, ba wasoewõta chõ Hazaëli andrõ, razo Ndrawa Garamo, ba ngai Ramoti ba danõ Gileadi: ba mesocho Joramo labeʼe Dawa Garamo. 
2KI.8_1.29	Ba mangawoeli razo Joramo, ba wamadõhõ sochonia si tenga ha samboea, sesocho ia ba Ndrawa Garamo, ba Rama, me fasoewõ ia chõ Hazaëli, razo Ndrawa Garamo. Ba mõi misi tooe Gahasejahoe, ono Jehoramo, razo mado Joeda, ba wamaigi Joramo andrõ, ono Gahabi, ba Jezereʼeli, bõrõ wõchõnia andrõ. 
2KI.9_1.1	I. 
2KI.9_1.2	Ba na õroegi, ba aloei ba daʼõ Jehoe andrõ, ono Jozafati ono Nimisi. Ba na õroegi jomo chõra, ba w̃aʼõ chõnia, jamoezizio ba hoenõ nawõnia, ba ohe ia jomo. 
2KI.9_1.3	Ba halõ mboeliboeli wanicha ba fadoewa ba hõgõnia, ba õmane: Daʼõ niwaʼõ Jehowa: No oebajoini razo Ndraono Gizeraëli ndraʼoegõ! Aefa daʼõ, ba bokai mbawandroehõ, ba dõlõ oloi. 
2KI.9_1.4	Ba mõi ba Ramoti ba danõ Gileadi nono matoea andrõ, enoni zamaʼeleʼõ. 
2KI.9_1.5	Ba me iroegi jomo, ba mbanoea, ba no oroedoe wedadao goemandra zabõlõ; ba imane: So niw̃aʼõgoe chõoe, jaʼoegõ Toea koemandra! Ba imane Jehoe: Ha niha ndraʼaga niw̃aʼõoe? Ba imane: Jaʼoegõ, Toea koemandra! 
2KI.9_1.6	Ba maoso ia, mõi jomo. Ba ifadoewa ba hõgõnia wanicha andrõ ono matoea andrõ, ba imane chõnia: Daʼõ niw̃aʼõ Jehowa, Lowalangi Ndraono Gizeraëli: No oebajoini razo mbanoea Jehowa ndraʼoegõ, razo Ndraono Gizeraëli! 
2KI.9_1.7	Ba õhori ngaʼõtõ Gahabi andrõ, sochõ jaʼoegõ mege, enaʼõ oelaoe mbalõ ndro genonigoe samaʼeleʼõ andrõ, ba balõ ndro genoni Jehowa fefoe, chõ Gizebela andrõ. 
2KI.9_1.8	Si samba omo ndra Ahabi andrõ, fefoe, ba niboenoe, ba oehori ngaʼõtõ Gahabi andrõ, irege zi kiõni bagolõ, iraono ba satoea, ba Ndraono Gizeraëli. 
2KI.9_1.9	Ba oefagõlõgõlõ ba zi samba omo ndra Jerobeamo, ono Nebati, ba ba zi samba omo ndra Baësa, ono Gahia zi samba õmõ ndra Ahabi. 
2KI.9_1.10	Ba Izebela andrõ, ba niʼā nasoe dania ba danõ Jezereʼëli, ba lõ sogoʼo jaʼia. Ba ibokai mbawandroehõ, ba moloi ia. 
2KI.9_1.11	II. 
2KI.9_1.12	Ba lamane: Tahi! Ombachaʼõ chõma! Ba imane: Daʼõ niw̃aʼõnia chõgoe, no imane: Daʼõ niw̃aʼõ Jehowa: No oebajoini razo Ndraono Gizeraëli ndraʼoegõ! 
2KI.9_1.13	Ba lagõsṍ lahalõ lembera — itoejoe lembenia zamõsaná — ba labeʼe toefonia, ba mbosi nora andrõ, niʼagõnia, ba lalaoe dorofe, ba lamane: No tobali razo Jehoe! 
2KI.9_1.14	III. 
2KI.9_1.15	Ba no ifoeli ia, no isaw̃a Jezereʼeli, ba wamadõhõ sochonia andrõ, si tenga ha samboea, sesocho ia ba Ndrawa Garamo, me fasoewõ ia chõ Hazaëli, razo Ndrawa Garamo. Ba imane Jehoe: Na fadoehoe dõdõmi gõi, ba bõi mifaʼamõi baero mbanoea niha, si mõi enaʼõ, ba wangombacha ba Jezereʼeli. 
2KI.9_1.16	Ba mõi jaw̃a ba goeretania Jehoe, isaw̃a Jezereʼeli, me no ba daʼõ so Joramo; ba noa gõi so moroi si jaw̃a Gahasejahoe, razo mado Joeda, ba wamaigi Joramo. 
2KI.9_1.17	Ba no so ba malige ba Jezereʼeli zanaro. Ba me iʼila moroi sa ndra Jehoe, ba imane: Oroma moroi sa niha, sambawá! Ba imane Joramo: W̃aʼõ zi fakoedo, ba fatenge ia, ba wamaondragõ jaʼira, enaʼõ imane chõra: Hadia, ba zatoelõ mõi ami? 
2KI.9_1.18	Ba ifaondragõ ira si fakoedo andrõ, ba imane: Daʼõ niw̃aʼõ razo: Hadia, ba zatoelõ mõi ami? Ba imane Jehoe: Hana wa õhalõ chõoe? iagõ foerima, oʼõ ndraʼaga! Ba iʼombachaʼõ sanaro andrõ, imane: No iroegi ira sinenge andrõ, ba lõ mangawoeli. 
2KI.9_1.19	Ba ifatenge zamõsa tõ, si fakoedo. Ba me iroegi ira, ba imane: Daʼõ niw̃aʼõ razo: Hadia, ba zatoelõ mõi ami? Ba imane Jehoe: Hana wa õhalõ chõoe daʼõ? 
2KI.9_1.20	Iagõ foeri ba oʼõ ndraʼaga! Ba iʼombachaʼõ sanaro andrõ, imane: No iroegi ira, ba lõ mangawoeli ia. Ba famandroeo koedo andrõ, ba no hoelõ wamandroeo Jehoe andrõ, maʼoewoe Nimisi; noa sa nifamandroeo zowõhõ chõniá. 
2KI.9_1.21	Ba imane Joramo: Mifaʼanõ koedo! Ba me no lafaʼanõ ba goeretania, ba lasaw̃a, daroea ira Joramo, razo Ndraono Gizeraëli, Gahasejahoe, razo mado Joeda; lafaondragõ Jehoe, ba ba mbenoea Naboti andrõ no, banoea Jezereʼeli, fachamõ ira chõnia. 
2KI.9_1.22	IV. 
2KI.9_1.23	Ba ibaliʼõ ia Joramo, ba woloi, ba imane chõ Gahasejahoe: 
2KI.9_1.24	No laʼā mbõlida, Ahasejahoe! Ba itoejoe wana Jehoe, ifana Joramo, ba hoeloe gõna, tobali itõrõ dõdõ ono wana andrõ, ba alaoe tooe ia ba goeretania jaw̃a. 
2KI.9_1.25	Ba imane Jehoe chõ nawõnia Bidekari: Halõ ia ba tiboʼõ ba mbenoea Naboti andrõ, banoea Jezereʼeli; itõrõ sa tõdõgoe, me taʼoʼõ namania Ahabi, me fakoedo ita, daroedaroea ita, me imane Jehowa, ba chõnia andrõ: 
2KI.9_1.26	Si ndroehoe, do Naboti andrõ ba do ndraononia, ba no oeʼila menewi, iw̃aʼõ Jehowa, ba oesoelõni chõoe ba mbenoea andre, iw̃aʼõ Jehowa! Ba halõ saʼae ia ba tiboʼõ ba mbenoea andrõ, dali niw̃aʼõ Jehowa. 
2KI.9_1.27	Ba me iʼila daʼõ Ahasejahoe, razo mado Joeda, ba moloi ia, itõrõ lala ba nose ba kaboe. Ba iʼohi ia Jehoe, imane: Jaʼia gõi! Mifana ia! Ba lafana ia, ba goereta, ba lala mijaw̃a ba Goeri, ba ngai Jibelaʼa. Ba moloi ia, isaw̃a Megido ba mate ia ba daʼõ. 
2KI.9_1.28	Ba lahareʼõ ba goereta enoninia, laʼohe ba Jeroezalema ba ba daʼõ lakoʼo ia, ba lewatõnia, ba ngai ndra amania, ba mbanoea Dawido. 
2KI.9_1.29	Me no aloea mewoeloe fache razo Joramo, ono Gahabi, mege, tobali razo mado Joeda Gahasejahoe andrõ. 
2KI.9_1.30	Ba iroegi Jezereʼeli Jehoe. Ba me irongo daʼõ Izebela, ba ifosõnõ rõngõrõngõnia ba ihaogõ mboenia ba ifaigi ba zandrela. 
2KI.9_1.31	Ba me itõrõ mbawa gõli Jehoe, mijomo, ba imane Izebela: Hadia, sohahaoe tõdõ mege Zimeri andrõ, samoenoe sochõ jaʼia? 
2KI.9_1.32	Ba ifaigi mijaw̃a zandrela Jehoe, ba imane: Ha niha zi faʼawõ chõgoe? ha niha? Ba me lafaigi ia moroi jaw̃a enoni Gizebela, enoni jomo, daroea, datõloe, ba imane: 
2KI.9_1.33	Mitoeliʼõ tooe ia! Ba latoeliʼõ tooe Gizebela, tobali tokana ba mbagolõ ba ba koedo ndronia, ba lahoendragõ ia, koedo. 
2KI.9_1.34	Ba Jehoe, ba mõi jomo manga. Ba aefa daʼõ, ba imane: Miʼae mifaigi niʼelifi andrõ, ba mikoʼo ia; me no ono razo. 
2KI.9_1.35	Ba me mõi, ba wogoʼo jaʼia, ba lõʼõ saʼae hadia ia tooe, ha solesole hõgõ ba ahe ba laloeʼa danga. 
2KI.9_1.36	Ba lafoeli ira, laʼombachaʼõ chõ Jehoe; ba imane: No itõrõ niw̃aʼõ Jehowa andrõ, nifaʼema genoninia Elija, banoea Disebe, me imane: Ba danõ Jezereʼeli andrõ dania laʼā nõsi Gizebela andrõ asoe, 
2KI.9_1.37	ba boto Gizebela, ba si fadoro obooela ba mbõrõ zinanõ dania, ba danõ Jezereʼeli andrõ, fa tebai saʼae law̃aʼõ: Daʼe Gizebela andrõ!
2KI.10_1.1	I. 
2KI.10_1.2	Na mõi ba dangami zoera andre, jaʼami si so barõ mbawa iraono zochõ jaʼami andrõ ba koereta ba koedo ba banoea saro ba fangõna, 
2KI.10_1.3	ba mifaigi ha niha zi sõchi ndraono zochõ jaʼami, ha niha zabõlõ, ba mifedadao ba dadaoma namania, ba milaoe faʼawõ ba ngaʼõtõ zochõ jaʼami andrõ. 
2KI.10_1.4	Ba ataʼoe sibai ira, ba lamane: Me no tebai latimba ia razo andrõ, si daroea andrõ, ba he wisa itá? 
2KI.10_1.5	Ba lafatenge chõ Jehoe ira koemandra ba gõdo koemandra mbanoea ba salaw̃a ba si no moefataro satoea [ndraono Gahabi], lamane: Sawoejoemõ ndraʼaga, ba hadia ia fefoe niw̃aʼõoe, chõma, ba maʼoʼõ. Tebai mamataro razo ndraʼaga; laoe zomasiʼõ. 
2KI.10_1.6	Ba ifoeli ifaʼoheʼõ chõra zoera, imane: Ba na chõgoe faʼawõ ami, ba na edõna miʼoʼõ niw̃aʼõgoe, ba mihalõ hõgõ ndraono zochõ jaʼami mege, ba miʼohe chõgoe ba Jezereʼeli, mahemoloe, na mané waʼalaw̃a loeo. Ba ono razo andrõ, si fitoe ngafoeloe, ba ba zatoea mbanoea so, daʼõ zangeʼeboea. 
2KI.10_1.7	Ba me no latema zoera andrõ, ba lahalõ nono razo andrõ ba lataba mbagi, fitoe ngafoeloe, labeʼe ba ragaraga hõgõ ba lafaʼoheʼõ chõ Jehoe ba Jezereëli. 
2KI.10_1.8	Ba me iʼombachaʼõ chõnia sinenge, no laʼohe hõgõ nono razo andrõ, ba imane: Mibeʼe ba zinga mbawa gõli, iroegi mahemoloe mbanoea, mifodomboea nahia. 
2KI.10_1.9	Ba ba zangoehoelõ wongi, ba mõi ia baero, iʼagõ daʼõ, ba imane ba niha sato fefoe: Lõ horõmi! Hiza, jaʼodo zamagõlõ ba nawõgoe, oedoe zochõ jaʼo, ba no oeboenoe ia; ba ha niha atṍ zamoenoe daʼe fefoe? 
2KI.10_1.10	Ba jaʼaboto ba dõdõmi, wa sambalõ lõ saechoe ba danõ taroma li Jehowa, niw̃aʼõnia ba zi samba omo ndra Ahabi; noa sa ifaloea Jehowa niw̃aʼõnia, nifaʼema genoninia Elija. 
2KI.10_1.11	Aefa daʼõ, ba iboenoe Jehoe fefoe zi tosai zi samba omo ndra Ahabi, ba Jezereʼeli, ba salaw̃a andrõ chõnia ba si no faʼila li chonia ba ere andrõ chõnia, tobali samõsa lõ soloi. 
2KI.10_1.12	Ba maoso ia, mofanõ, isaw̃a Zamaria. Ba me no iroegi Mbeti Ekedi, 
2KI.10_1.13	ba faloecha ia ndra talifoesõ Gahasejahoe, razo mado Joeda. Ba imane chõra: Ha niha ami? Ba lamane: Talifoesõ Gahasejahoe ndraʼaga, mõiga misi tooe faloecha ba nono razo ba ba nono nina razo. 
2KI.10_1.14	Ba imane: Miraʼoe aoeri ira! Ba laraʼoe aoeri ba laboenoe ba latiboʼõ ba mbaʼa ba Mbeti Ekedi, 42 niha, tobali samõsa lõ si tosai.
2KI.10_1.15	II. 
2KI.10_1.16	ba imane chõnia: Ae awõgoe ba faigi waʼowõlõʼõlõgoe ba chõ Jehowa! Ba fao ia chõnia ba goeretania. 
2KI.10_1.17	Ba me no iroegi Zamaria Jehoe, ba iboenoe fefoe zi tosai motõi chõ Gahabi, irege no ihori fefoe, dali li Jehowa, niw̃aʼõnia chõ Gelija. 
2KI.10_1.18	Aefa daʼõ, ba ifaloechaʼõ niha sato fefoe Jehoe, ba imane chõra: Lõ arõoerõoe wamosoemange Gahabi Baʼali andrõ, ba Jehoe, ba iforege wamosoemange jaʼia. 
2KI.10_1.19	Ba mihede ba zamaʼeleʼõ andrõ chõ Mbaʼali fefoe, samosoemange jaʼia ba ere andrõ chõnia, fefoe, ba miʼasogõ chõgoe; lõ tola lõ ahori so ira! So dania chõgoe gowasa seboea, ba wamosoemange Baʼali; dozi si lõ mõi, ba niboenoe! Ba faʼoneche Jehoe daʼõ, ba wamoenoe samosoemange Baʼali. 
2KI.10_1.20	Ba imane Jehoe: Mifarongogõ, enaʼõ lõ olifoe ira gamonita ba gowoeloa andrõ chõ Mbaʼali. Ba latarongogõ ba niha. 
2KI.10_1.21	Ba ifatenge zinenge Jehoe ba Ndraono Gizeraëli fefoe; ba ahori so zamosoemange Baʼali, lõ si torõi foeri, si lõ mõi. Ba mõi ira ba gosali Mbaʼali andrõ, tobali afõnoe niha gosali Mbaʼali, iʼotarai gero mbawandroehõ iroegi mijaw̃a, fefoe. 
2KI.10_1.22	Ba imane Jehoe chõ mandroe ba mbateʼe noecha: Dozigõ noecha zamosoemange Baʼali andrõ! Ba ibeʼe baero chõra noecha. 
2KI.10_1.23	Ba mõi ba gosali Jehoe, awõ Jonadabi andrõ, ono Rechabi, ba imane ba zamosoemange Baʼali: Miʼaloei ba mifaigi, fa bõi fachõjõ ba chõmi ba daʼe zamosoemange Jehowa, enaʼõ ha sambalõ samosoemange Baʼali. 
2KI.10_1.24	Ba mõi bacha Jehoe, ba wameʼe soemange nitaba ba soemange nitoenoe; ba no 80 ifataro tooe niha, no imane: Na so zameʼe moloi zamõsa niha andrõ, nibeʼegoe ba dangami, ba nosonia labeʼe fangali noso zoloi andrõ. 
2KI.10_1.25	Ba me no iʼasiwai zoemange nitoenoe andrõ Jehoe, ba imane ba nawõnia sabõlõ andrõ: Miʼae bacha, ba miʼõʼõtõ tooe ira, samõsa bõi mifolala baero! Ba laʼõʼõtõ tooe ira siʼõli sabõlõ andrõ, ba lafazaoemba baero ba mõi ira ba hati gosali Mbaʼali, 
2KI.10_1.26	ba laʼohe baero Gasera andrõ, ba gosali Mbaʼali, ba latoenoe; 
2KI.10_1.27	ba larasa wamaedo Mbaʼali andrõ, ba ladoedoegõ gosalinia, ba labaliʼõ eʼera, iroegi maʼõchṍ andre. 
2KI.10_1.28	Ba tobali ihori Mbaʼali andrõ Jehoe, ba Ndraono Gizeraëli.
2KI.10_1.29	III. 
2KI.10_1.30	Ba imane Jehowa chõ Jehoe: Me no õhaogõ wolaoe somasi ndraʼo me no ahori õfatõrõ ba zi samba omo ndra Ahabi zi so ba dõdõgoe, ba irege tõloe ngaʼõtõ maʼoewoemõ dania zidadao ba dadaoma razo ba Ndraono Gizeraëli. 
2KI.10_1.31	Ba lõ itõngõni Jehoe wanõrõ lala goroisa Jehowa, Lowalangi Ndraono Gizeraëli, soroi siʼaikõ ba dõdõ; lõ ibõhõli horõ andrõ, horõ Jerobeamo, ono Nebati, famaeloengoenia Iraono Gizeraëli. 
2KI.10_1.32	Ba me loeo daʼõ, ba ibõrõtaigõ mofõnoe Jehowa ba Ndraono Gizeraëli, ba iʼalani ira Hazaëli andrõ, tánõ ba nola danõra, maʼasara, 
2KI.10_1.33	iʼotarai Joridano, noemalõ misa ba gatoemboecha loeo, tanõ Gileadi maʼasagõrõ, mado Gado ba mado Roebeno ba mado Manase, iʼotarai Garoëri ba mbewe Garono, he tanõ Gileadi ba he tanõ Mbazana [ba ibeʼe barõ mbawania]. 
2KI.10_1.34	Ba hadia na enaʼõ nidoenõdoenõ ba chõ Jehoe andrõ, ba hadia ia fefoe, nilaoenia, ba faʼabõlõnia fefoe, ba no moetanõ ba zoera hikaja razo Ndraono Gizeraëli. 
2KI.10_1.35	Ba itõrõ lala ndra amania Jehoe, mate ia, ba ba Zamaria lakoʼo ia; ba fangalinia razo, ba ononia Joahasi. 
2KI.10_1.36	Ba faʼara waʼarazonia ba Ndraono Gizeraëli, ba no 28 fache, ba Zamaria.
2KI.11_1.1	I. 
2KI.11_1.2	Ba maoso Joseba, ono razo Jehoramo alawe, talifoesõ Gahasejahoe, ihalõ Joasi andrõ, ono Gahasejahoe, iheta ba ngai nono razo boenoesõ andrõ, ibiniʼõ, iʼohe si bacha, awõ baboenia. Ibiniʼõ chõ Gatalia, fa bõi laboenoe ia. 
2KI.11_1.3	Ba si tobini Joasi, awõ Joseba, ba gosali Jehowa, meõnõ fache waʼara, gõtõ waʼarazo Gatalia ba danõ. 
2KI.11_1.4	Ba me no aloea zi meõno fache, ba ifatenge Jojada, ifahalõʼõ goemandra zi otoe andrõ, fazoeri ba awõ razo, chõnia ba gosali Jehowa. Ba ilaoe fawoeʼoe li chõra, ibeʼe ba hõloe ira, ba gosali Jehowa. Ba awena iʼoromaʼõ chõra nono razo andrõ. 
2KI.11_1.5	Ba ibeʼe li chõra, imane: Daʼõ halõwõmi: Si saraõ jaʼami, nifataro sanaro na loeo sabato, ba sanaro ba gõdo razo; 
2KI.11_1.6	ba si saraõ, ba ba mbawa gõli Soeri manaro, ba si saraõ zoei, ba ba mbawa gõli foeri nawõ razo andrõ, enaʼõ sanaro ba gõdo ami; 
2KI.11_1.7	ba doeata jaʼami, dozi ami nifataro sanaro na loeo sabato, ba sanaro ba gosali Jehowa, awõ razo. 
2KI.11_1.8	Mifasoei razo, fangõna ba danga zamõsaná, ba sanaw̃a jaʼami, ba niboenoe. Miʼiagõ awõ razo, na mõi ia tooe ba na mõi jomo. 
2KI.11_1.9	Ba laʼoʼõ daʼõ ira koemandra zi otoe, dali niw̃aʼõ Jojada ere chõra; laʼohe wazoeri andrõ chõra, he saheta sanaro na loeo sabato, ba he sawena mõi sanaro, mõi ira chõ Jojada ere. 
2KI.11_1.10	Ba ere andrõ, ba ibeʼe ba danga ndra koemandra zi otoe andrõ doho ba baloese andrõ, chõ razo Dawido mege, si so ba gosali Jehowa. 
2KI.11_1.11	Ba laʼagõ golajama gosali Jehowa awõ razo andrõ, iʼotarai tánõ raja, noemalõ mijõoe, iroegi naha wameʼe soemange ba mangawoeli ba gosali, lafasoei razo, oi dozi fangõna ba danga. 
2KI.11_1.12	Ba iʼohe baero nono razo andrõ Jojada, lafanaemboe ia, ba labeʼe chõnia wamadoehoeʼõ andrõ [soera goroisa], lafataro razo ia ba labajoini, ba lalaoe datawṍ ba moeʼao ira, lamane: Ja ahowoe razo! 
2KI.11_1.13	II. 
2KI.11_1.14	Ba ifaigi, ba hiza, ba no moeziozio ba ngai daroe nahe razo — si manõ hoekoe ba razo — ba koemandra andrõ ba solaoelaoe torofe, awõ razo, ba he niha sato ba danõ, ba no somoeso tõdõ ba lalaoe dorofe. Ba itika noechania Atalia ba imane: 
2KI.11_1.15	Folaw̃a! Folaw̃a! Ba ibeʼe li Jojada ba goemandra zi otoe, koemandra zabõlõ, imane chõra: Miʼohe baero ia, mifatõrõ ba gotaloea wazoeri ba ha niha zoloʼõ jaʼia, ba miboenoe siʼõli! Noa sa iw̃aʼõ ere, bõi ba gosali Jehowa laboenoe ia. 
2KI.11_1.16	Ba laraʼoe ia, ba ba lala koedo lafatõrõ, wolohe ba gõdo razo ba ba daʼõ laboenoe. 
2KI.11_1.17	Ba ifawoeʼoe li ira Jehowa razo, awõ niha sato, Jojada, enaʼõ banoea Jehowa ira, ba ifawoeʼoe li gõi ira razo niha sato. 
2KI.11_1.18	Aefa daʼõ, ba lasaw̃a gosali Mbaʼali niha sato ba danõ ba ladoedoegõ. Naha wameʼe soemange chõnia ba famaedonia, ba lafaoeloegõ worasa; ba Matana andrõ, ere chõ Mbaʼali, ba laboenoe fõna naha wameʼe soemange. Aefa daʼõ, ba ifataro zanaro ba gosali Jehowa ere andrõ. 
2KI.11_1.19	Ba ifaʼaso ndra koemandra zi otoe ba fazoeri ba awõ razo andrõ ba he niha sato ba danõ, ba laʼohe mitooe razo, laheta ba gosali Jehowa, ba mbawandroehõ nawõ razo andrõ lafatõrõ, wolohe jaʼia ba gõdo razo; ba moedadao ia ba dadaoma razo. 
2KI.11_1.20	Ba oi somoeso tõdõ niha ba danõ; ba lõ hadia zaechoe niha jomo ba mbanoea. Ba Atalia, ba laboenoe siʼõli, ba gõdo razo. 
2KI.11_1.21	Ha mewitoe fache waʼeboea Joasi, me tobali razo ia.
2KI.12_1.1	I. 
2KI.12_1.2	Ba somasi Jehowa ilaoe Joasi, gõtõ waʼanaoe nosonia, me no ifahaõ ia Jojada ere andrõ. 
2KI.12_1.3	Ha hilihili andrõ zi lõ moeboelõʼõ; mameʼemeʼe soemange na zato ba hilihili andrõ, ba manoenoe koemõjõ. 
2KI.12_1.4	Ba imane Joasi ba gere: Fefoe gefe andrõ, niʼohe ba gosali Jehowa, boeala niʼamoniʼõ, õmõ zamõsana, nihonogõi, ba hadia niʼohe zamõsana ba gosali Jehowa, 
2KI.12_1.5	saoha gõlõ, ba ndramoehalõ ere; ba zi no faʼila li chõnia ihalõ zamõsana. Ba labeʼe balazo ba wangazõchi si no adoedoe ba gosali, hadia niʼilara si no adoedoe. 
2KI.12_1.6	Ba no aloea 22 fache razo Joasi, ba lõʼõ na niʼaʼazõchi gere si no adoedoe ba gosali. 
2KI.12_1.7	Ba ifakaoniʼõ razo Joasi hõgõ gere andrõ, Jojada, awõ gere bõʼõ, ba imane chõra: Hana wa lõ miʼazõchi zadoedoe ba gosali? Bõi saʼae gõi manema anaʼa ami ba zi no faʼila li chõmi, miloeloe saʼae balazo ba zadoedoe ba gosali. 
2KI.12_1.8	Ba atoelõ dõdõ gere: lõʼõ saʼae latema ganaʼa ba zato, ba lõʼõ gõi laʼaʼazõchi zadoedoe ba gosali. 
2KI.12_1.9	Ba ihalõ kotakota Jojada ere, itõlaʼõ lagõlagõ, ba ibeʼe ba gambõlõ naha wameʼe soemange ba zinga lala niha, na mõi ba gosali Jehowa. Ba daʼõ bacha labeʼe ere sanaro ba mbawandroehõ, gefe andrõ, niʼohe ba gosali Jehowa. 
2KI.12_1.10	Ba na laʼila, no oja gefe ba kotakota andrõ, ba so doeroetoeli razo, awõ gere seboea, ba laboeʼoegõ gefe andrõ, nisõndra ba gosali, ba laʼerai. 
2KI.12_1.11	Ba na no moetoelo, ba labeʼe ba mandroe doeka andrõ, samaigimaigi ba gosali Jehowa, ba daʼõ sameʼe ba zohalõw̃õ, ba doeka andrõ, sohalõw̃õ ba gosali Jehowa, 
2KI.12_1.12	zanoto kara ba samaʼanõ kara, ba ba wowõli eoe, awõ gara nitoto, enaʼõ teʼazõchi zi no adoedoe ba gosali Jehowa, --- balazo hadia ia fefoe niʼaʼazõchi ba gosali Jehowa. 
2KI.12_1.13	Ba ameʼela andrõ, niʼohe ba gosali, ba lõ labeʼe ba wamazõchi mako ba siʼõli ba figa ba torofe, ba hadia ia wakake anaʼa, ba ma fakake firõ, sogoena ba gosali Jehowa, 
2KI.12_1.14	ba zohalõw̃õ andrõ labeʼe, balazo niʼaʼazõchi ba gosali Jehowa. 
2KI.12_1.15	Ba lõʼõ sa faʼera ira ba niha andrõ, nibeʼe ba danga kefe andrõ, ba wameʼe ba zohalõw̃õ, fadoehoe manõ dõdõra chõra. 
2KI.12_1.16	Ba ameʼela andrõ, na so zameʼe soemange ogaoeta, ba soemange fameta horõ, ba lõ laʼohe ba gosali, ba gere mõi daʼõ.
2KI.12_1.17	II. 
2KI.12_1.18	ba ihalõ ganaʼa andrõ ba gosali Joasi, razo mado Joeda, boeala niʼamoniʼõ andrõ fefoe, niʼamoniʼõ ndra toeania Jozafati, Jehoramo ba amania Ahasejahoe, razo mado Joeda, ba boealania, niʼamoniʼõ, awõ ganaʼa andrõ fefoe, si so ba mbateʼe girõgirõ andrõ, ba gosali Jehowa ba ba gõdo razo, ba ifaʼoheʼõ chõ Hazaëli, razo Ndrawa Garamo. Ba lõ aloea isoewõ Jeroezalema. 
2KI.12_1.19	Ba hadia na nidoenõdoenõ enaʼõ ba chõ Joasi andrõ ba hadia ia fefoe, nilaoenia, ba noa sa moetanõ ba zoera hikaja razo mado Joeda. 
2KI.12_1.20	Ba maoso genoninia, molaw̃a, mamagõlõ, ba laboenoe Joasi. 
2KI.12_1.21	Ira Jozachari, ono Zimeata, Jozabadi, ono Zomeri, enoninia, zamoenoe jaʼia; ba ba mbanoea Dawido lakoʼo ia, ba ngai ndra amania. Ba fangalinia razo, ba ononia Amasia. 
2KI.13_1.1	I. 
2KI.13_1.2	Ba si fatoewoe chõ Jehowa ilaoe; iʼohiaʼõ horõ Jerobeamo, ono Nebati, famaeloengoenia Iraono Gizeraëli mege; lõ ibõhõli daʼõ. 
2KI.13_1.3	Ba mofõnoe Jehowa ba Ndraono Gizeraëli, ba ibeʼe ira ba danga Hazaëli andrõ, razo Ndrawa Garamo, ba ba danga Mbenihada, ono Hazaëli, sagõtõ faʼara. 
2KI.13_1.4	Ba iʼandrõ waʼebolo dõdõ Jehowa Joahasi, ba ifondrondrongo chõnia Jehowa, bõrõ me iʼila waʼatosasa Ndraono Gizeraëli, me isasagõ ira razo Ndrawa Garamo. 
2KI.13_1.5	Ba iʼasogõ zangorifi Iraono Gizeraëli Jehowa, ba tobali aefa ira barõ mbawa Ndrawa Garamo, ba lõʼõ saʼae hadia ia ba Ndraono Gizeraëli, ba nosera; ifoeli si mane fõna. 
2KI.13_1.6	Ba lõʼõ sa labõhõli horõ zi samba omo ndra Jerobeamo andrõ, famaʼeloengoenia Iraono Gizeraëli; lala daʼõ latõrõ. Ba lõʼõ gõi teboelõ Gasera andrõ ba Zamaria. 
2KI.13_1.7	Lõʼõ sa isaigõ chõ Joahasi zabõlõ Jehowa, ha 50 zi fakoedo ba foeloe goereta ba 10,000 si lõ koedo. Noa sa ihori razo Ndrawa Geramo, no ifoefoe. 
2KI.13_1.8	Ba hadia na nidoenõdoenõ enaʼõ ba chõ Joahasi andrõ, ba hadia ia fefoe nilaoenia, ba faʼabõlõnia andrõ, ba noa sa moetanõ ba zoera hikaja razo Ndraono Gizeraëli. 
2KI.13_1.9	Ba mate Joahasi, itõrõ lala ndra amania, ba ba Zamaria lakoʼo ia. Ba fangalinia razo, ba ononia Joasi. 
2KI.13_1.10	Me no aloea 36 fache razo mado Joeda Joasi andrõ, tobali razo Ndraono Gizeraëli ba Zamaria Joasi, ono Joahasi, meweleõnõ fache. 
2KI.13_1.11	Ba si fatoewoe chõ Jehowa ilaoe; lõ ibõhõli horõ Jerobeamo, ono Nebati, famaeloengoenia Iraono Gizeraëli; lala daʼõ itõrõ. 
2KI.13_1.12	Ba hadia na nidoenõdoenõ enaʼõ, ba chõ Joasi andrõ, ba hadia ia fefoe nilaoenia ba faʼobõlõnia andrõ, ba fasoewõtania chõ Gamasia andrõ, razo mado Joeda, ba no moetanõ ba zoera hikaja razo Ndraono Gizeraëli. 
2KI.13_1.13	Ba mate Joasi, itõrõ lala ndra amania, ba Jerobeamo zidadao ba dadaoma razo. Ba ba Zamaria tekoʼo Joasi, ba ngai razo Ndraono Gizeraëli andrõ. 
2KI.13_1.14	II. 
2KI.13_1.15	Ba imane chõnia Elisa: Da wana, awõ nono! Ba ibeʼe chõnia wana, awõ nono. 
2KI.13_1.16	Ba imane chõ razo Ndraono Gizeraëli andrõ: Toefa tangaoe wana andre! Ba me no itoefa, ba ifalaete dangania ba danga razo Elisa. 
2KI.13_1.17	Ba imane: Bokai zandrela tánõ ba gatoemboecha loeo! Ba me no ibokai, ba imane Elisa: Efasi wana! Ba iʼefasi. Ba imane Elisa: Ono wana ba wemõna, chõ Jehowa! Ono wana ba wolaw̃a Dawa Garamo! Ba Gafeki dania õlaoe ba Ndrawa Garamo, irege ahori ira. 
2KI.13_1.18	Ba imane na: Halõ nono wana andrõ! Ba ihalõ. Ba imane chõ razo Ndraono Gizeraëli: Amõziʼõ tanõ! Ba medõloe ibõzi danõ, awena ibato. 
2KI.13_1.19	Ba mofõnoe chõnia genoni Lowalangi andrõ, imane: Melima enaʼõ õbõzi, ba ma meõnõ, ba õlaw̃a Ndrawa Garamo, irege ahori ira; ba me si manõ, ba ha medõloe õʼalani ira.
2KI.13_1.20	III. 
2KI.13_1.21	Ba so zi mate nikoʼo sibai enaʼõ, ba hiza moroi sa zanoewõ, si lõ moedõnadõna. Ba latiboʼõ manõ ba lewatõ Gelisa zi mate andrõ ba lalaoe moloi. Ba me fabaja ba mboto Gelisa mboto zi mate andrõ, ba ifoeli aoeri, moezizio. 
2KI.13_1.22	Ba no ifakao Ndraono Gizeraëli Hazaëli andrõ, razo Ndrawa Garamo, gõtõ waʼanaoe noso Joahasi. 
2KI.13_1.23	Ba ifoeli eboea dõdõ Jehowa chõra, ihachõsi tõdõ ira; ifoeli iʼotahõgõ ira, bõrõ wawoeʼoesa li andrõ chõnia chõ ndra Aberahamo, Izaʼaki, Jokobo, ba lõ omasi ia tekiko ira, ba iroegi daʼõ, ba lõ nitiboʼõnia jaʼira, fa lõʼõ saʼae ifaigi ira. 
2KI.13_1.24	Ba mate Hazaëli, razo Ndrawa Garamo, ba ononia Benihada zi tobali razo, fangalinia. 
2KI.13_1.25	Ba maoso Joasi, ono Joahasi, ifadõni mbanoea andrõ chõ Mbenihada, ono Hazaëli, banoea nifadõni Hazaëli chõ nama Joasi, Joahasi, me isoewõ ia no. Medõloe teʼala Mbenihada iboʼe Joasi, ba ihalõ mangawoeli mbanoea Ndraono Gizeraëli andrõ. 
2KI.14_1.1	I. 
2KI.14_1.2	Doea woeloe a lima fache ia, me tobali razo ia, ba 29 fache razo ia ba Jeroezalema. Ba tõi ninania, ba Joadina, banoea Jeroezalema. 
2KI.14_1.3	Ba somasi Jehowa ilaoe, ba tenga sa atṍ si mane toeania Dawido; fefoe hadia ia chõnia ba nifolaoe namania Joasi mege. 
2KI.14_1.4	Ha hilihili andrõ zi lõ laboelõʼõ; lõ mamalõmalõ wameʼe zato soemange, awõ wanoenoe koemõjõ ba hilihili andrõ. 
2KI.14_1.5	Ba me no aro ba dangania waʼarazo, ba ifaboenoeʼõ genoninia andrõ, samoenoe razo amania, mege. 
2KI.14_1.6	Ba iraono zangeʼe andrõ, ba lõʼõ sa ifaboenoeʼõ, dali goroisa Jehowa andrõ, si so ba zoera goroisa andrõ chõ Moze, no imane: Bõi laboenoe nama, bõrõ ndraono, ba bõi laboenoe ndraono, bõrõ nama; ha ba horõnia laboenoe zamõsana. 
2KI.14_1.7	Jaʼia zi alani Iraono Gedomo, ba ndraso ziloea asi andrõ, 10,000 niboenoe; ba atoeʼa ia ba mbanoea Zela; ba ibeʼe tõi mbanoea andrõ Joketeʼeli, iroegi maʼõchṍ andre.
2KI.14_1.8	II. 
2KI.14_1.9	Ba imane Joasi, razo Ndraono Gizeraëli chõ Gamasia, razo mado Joeda: Saʼasaʼa mao ba hili Libano, ba no ifatenge chõ geresi ba hili Libano, imane: Datalaoe fambambatõ! Ba latõrõ zaʼasaʼa mao andrõ oetoe ndroeʼoe ba hili Libano, lahoendrahoendra. 
2KI.14_1.10	Me no faloechaʼõ zalõfõ, wangalani Iraono Gedomo, ba no tesao wajaw̃asamõ. Hana na eboea doeriamõ, ba bõi boelõʼõgõ chõmi! Hadia wa õʼaloealoei wamoenoe, enaʼõ mate ndraʼoegõ, fabaja mado Joeda? 
2KI.14_1.11	Ba lõ ifondrondrongo Amasia. Ba mõi misi jaw̃a Joasi, razo Ndraono Gizeraëli, ba fatandra faʼabõlõ ira, daroea ira Gamasia, razo mado Joeda, ba ngai Mbetiseme, ba danõ mado Joeda. 
2KI.14_1.12	Ba teʼala mado Joeda labeʼe Iraono Gizeraëli, tobali isaw̃a chõra zamõsana, moloi. 
2KI.14_1.13	Ba iraʼoe Gamasia, razo mado Joeda, ono Joasi ono Gahasejahoe, Joasi, razo Ndraono Gizeraëli, ba Mbetiseme iraʼoe, ba iʼohe ba Jeroezalema. Ba itõlaʼõ gõli Jeroezalema, iʼotarai mbawa gõli Geferaji, iroegi mbawa gõli ba watalinga andrõ, 400 hela waʼanaoe. 
2KI.14_1.14	Ba ahori ihalõ ganaʼa, awõ wirõ, awõ gamagama, ba gosali Jehowa ba ba mbateʼe girõgirõ andrõ, ba gõdo razo, awõ niha õsa, weʼeweʼe dõdõ, ba ifoeli ia ba Zamaria.
2KI.14_1.15	III. 
2KI.14_1.16	Ba itõrõ lala ndra amania Joasi, mate ia, ba ba Zamaria lakoʼo ia, ba ngai razo Ndraono Gizeraëli andrõ. Ba fangalinia razo ba ononia Jerobeamo. 
2KI.14_1.17	Ba mewelelima fache tõ na waʼanaoe noso Gamasia andrõ, razo mado Joeda, me no mate Joasi, ono Joahasi, razo Ndraono Gizeraëli. 
2KI.14_1.18	Ba hadia na enaʼõ nidoenõdoenõ ba chõ Gamasia andrõ, ba noa sa moetanõ ba zoera hikaja razo mado Joeda. 
2KI.14_1.19	Ba so zamagõlõ ba chõnia, ba Jeroezalema, ba wamoenoe jaʼia. Ba moloi ia, isaw̃a Lachisi; ba lafatenge zoloʼõ jaʼia ba Lachisi, lafaboenoeʼõ ia ba daʼõ. 
2KI.14_1.20	Ba labeʼe jaw̃a ba goereta, ba ba Jeroezalema, ba mbanoea Dawido andrõ, lakoʼo ia, ba ngai ndra amania. 
2KI.14_1.21	Ba lahalõ Gasaria andrõ mado Joeda sato fefoe, he w̃aʼae ha meweleõnõ fache na waʼeboeania, ba lafataro razo, fangali namania Amasia andrõ. 
2KI.14_1.22	Daʼõ zangaró Elata, ifoeli ihalõ banoea mado Joeda, me no itõrõ lala ndra amania razo, me no mate. 
2KI.14_1.23	IV. 
2KI.14_1.24	Ba si fatoewoe chõ Jehowa ilaoe; lõ ibõhõli horõ Jerobeamo, ono Nebati, famaeloengoenia Iraono Gizeraëli. 
2KI.14_1.25	Jaʼia zangai mangawoeli tanõ Ndraono Gizeraëli andrõ, iʼotarai lala ba Hamata, noemalõ ba ziloea asi andrõ, ba zaloʼo, dali li Jehowa, Lowalangi Ndraono Gizeraëli, nifaw̃aʼõgõnia chõ genoninia Jona andrõ, ono Gamitaʼi, banoea Gata Heferi. 
2KI.14_1.26	Me no inehegõ Jehowa wamakao Iraono Gizeraëli andrõ, safõ chõ sibai; iraono ba satoea, ba no ahori, ba lõ sangorifi Iraono Gizeraëli. 
2KI.14_1.27	Ba lõʼõ sa niw̃aʼõ Jehowa ihori ba goeli danõ dõi Ndraono Gizeraëli, ba tobali ibeʼe sangorifi jaʼira Jerobeamo andrõ, ono Joasi. 
2KI.14_1.28	Ba hadia na enaʼõ nidoenõdoenõ ba chõ Jerobeamo andrõ ba hadia ia fefoe nilaoenia, ba faʼabõlõnia andrõ, he wisa wasoewõtania ba he iwisa wangai mangawoeli ba Ndraono Gizeraëli tána ba niha Jehoeda ba Ndramaseko ba ba Hamata, ba no moetanõ ba zoera hikaja razo Ndraono Gizeraëli. 
2KI.14_1.29	Ba itõrõ lala ndra amania Jerobeamo, mate ia, ba ba Zamaria lakoʼo ia, ba ngai razo Ndraono Gizeraëli andrõ. Ba fangalinia razo, ba ononia Sacharia. 
2KI.15_1.1	I. 
2KI.15_1.2	Meweleõnõ fache ia, me tobali razo, ba 52 fache razo ia ba Jeroezalema. Ba tõi ninania, ba Jecholia, banoea Jeroezalema. 
2KI.15_1.3	Ba somasi Jehowa ilaoe, iʼohiaʼõ sibai nilaoe namania Amasia. 
2KI.15_1.4	Hatṍ hilihili andrõ zi lõ laboelõʼõ; lõ teboelõ wameʼe zato soemange, awõ sanoenoe koemõjõ ba hilihili andrõ. 
2KI.15_1.5	Ba ifatõrõ wamakao chõ razo andrõ Jehowa, mobooe aoeri ia ibeʼe Jehowa, gõtõ waʼanaoe nosonia na, ba jomo sosó ia. Ba satoea baomo ba gõdo, ba ononia Jotamo, daʼõ zamatoenõ hoehoeo zato, 
2KI.15_1.6	Ba hadia na enaʼõ nidoenõdoenõ ba chõ Gasaria andrõ ba hadia ia fefoe, nilaoenia, ba noa sa moetanõ ba zoera hikaja razo mado Joeda. 
2KI.15_1.7	Ba mate Gasaria, itõrõ lala ndra amania, ba ba ngai ndra amania, ba mbanoea Dawido, lakoʼo ia. Ba fangalinia razo, ba ononia Jotamo. 
2KI.15_1.8	II. 
2KI.15_1.9	Ba si fatoewoe chõ Jehowa ilaoe, nifolaoe ndra amania ba ira toeania mege. Lõ ibõhõli horõ Jerobeamo, ono Nebati, famaeloengoenia Iraono Gizeraëli. 
2KI.15_1.10	Ba molaw̃a Zaloemi, ono Jabesi, mamagõlõ ia ba niha bõʼõ, ba mõi ia moeboenoe Zacharia, ba Jibelea, ba tobali razo ia, fangali niboenoenia. 
2KI.15_1.11	Ba hadia na enaʼõ nidoenõdoenõ ba chõ Zacharia, ba noa sa moetanõ ba zoera hikaja razo Ndraono Gizeraëli. 
2KI.15_1.12	Tobali itõrõ li Jehowa, niw̃aʼõnia chõ Jehoe, me imane: Irege tõloe ngaʼõtõ maʼoewoemõ dania zidadao ba dadaoma razo ba Ndraono Gizeraëli: Itõrõ niw̃aʼõ andrõ. 
2KI.15_1.13	III. 
2KI.15_1.14	Ba so moroi si tooe, ba Dirisa Menahe andrõ, ono Gadi, ba me no iroegi Zamaria, ba iboenoe Zaloemi, ono Jabesi, ba Zamaria, ba tobali razo ia fangali niboenoenia. 
2KI.15_1.15	Ba hadia na enaʼõ nidoenõdoenõ ba chõ Zaloemi andrõ, ba folaw̃ania andrõ, famagõlõnia ba niha bõʼõ, ba noa sa moetanõ ba zoera hikaja razo Ndraono Gizeraëli. 
2KI.15_1.16	Ba me loeo daʼõ, ba ifoefoe Dafoea Menahe, fabaja õsi fefoe ba tanõra fefoe, iʼotarai Dirisa, me lõ nibokaira bawa gõli chõnia, ba dozi sanabina ba mbanoea bacha, ba ifasikoiʼõ daloe. 
2KI.15_1.17	Me no aloea 38 fache razo mado Joeda Gasaria andrõ, tobali razo Ndraono Gizeraëli Menahe, ono Gadi, ba mewoeloe fache razo ia, ba Zamaria. 
2KI.15_1.18	Ba si fatoewoe chõ Jehowa ilaoe; lõ ibõhõli horõ Jerobeamo, ono Nebati, fefoe, famaeloengoenia Iraono Gizeraëli. 
2KI.15_1.19	Ba me loeo daʼõ, ba isoewõ ira Foelo andrõ, razo Ndrawa Asiria. Ba 220,550 balaki ibeʼe chõ Woelo Menahe, enaʼõ faʼawõ ia chõnia, ba enaʼõ iʼaroʼõ waʼarazonia, 
2KI.15_1.20	ba ihoekoe bobotolõ Ndraono Gizeraëli ganaʼa andrõ Menahe; dozi solohe baloese zameʼe, ba wameʼe chõ razo Ndrawa Asiria, lima woeloe ba roefia zamõsa. Ba mangawoeli razo Ndrawa Asiria, lõʼõ saʼae iʼiagõ danõra. 
2KI.15_1.21	Ba hadia na enaʼõ nidoenõdoenõ ba chõ Menahe, ba hadia ia fefoe nilaoenia, ba noa sa moetanõ ba zoera hikaja razo Ndraono Gizeraëli. 
2KI.15_1.22	Ba mate Menahe, itõrõ lala ndra amania, ba fangalinia razo, ba ononia Fekaja.
2KI.15_1.23	IV. 
2KI.15_1.24	Ba si fatoewoe chõ Jehowa ilaoe; lõ ibõhõli horõ Jerobeamo, ono Nebati, famaeloengoenia Iraono Gizeraëli. 
2KI.15_1.25	Ba molaw̃a Weka, ono Remalia, awõ razo, mamagõlõ ia ba niha bõʼõ, ba wamoenoe razo, ba iboenoe, ba Zamaria, ba gõdo razo, awõ ndra Aregobi Arië; ba lima woeloe nawõ Weka, banoea Gileadi. Ba iboenoe Wekaja, ba tobali razo ia, fangali niboenoenia. 
2KI.15_1.26	Ba hadia na enaʼõ nidoenõdoenõ ba chõ Wekaja andrõ ba hadia ia fefoe, nilaoenia, ba noa sa moetanõ ba zoera hikaja razo Ndraono Gizeraëli. 
2KI.15_1.27	Me no aloea 51 fache salaw̃a mado Joeda Gasaria, tobali salaw̃a Ndraono Gizeraëli ba Zamaria Weka andrõ, ono Remalia, ba doea woeloe fache salaw̃a ia. 
2KI.15_1.28	Ba si fatoewoe chõ Jehowa ilaoe; Lõ ibõhõli horõ Jerobeamo, ono Nebati, famaeloengoenia Iraono Gizeraëli. 
2KI.15_1.29	Ba me loeo razo Ndraono Gizeraëli Weka andrõ, ba so Digelata-Filezeri, razo Ndrawa Asiria, ba atoeʼa ia ba Ijono ba ba Habeli Beti Maʼacha ba ba Janoa ba ba Gedesi ba ba Hasora; ba tanõ Gileadi ba tanõ Galilaia ba tanõ mado Nafetali maʼasagõrõ, ba iʼochõgõ, ba õsi mbanoea, ba iʼohe ba danõ Asiria. 
2KI.15_1.30	Ba molaw̃a Hosea, ono Ela, mamagõlõ ia ba niha bõʼõ, ba chõ Weka, ono Remalia, ba iboenoe Weka, ba tobali razo ia, fangali niboenoenia, me no aloea 19 fache razo Jotamo, ono Oesia. 
2KI.15_1.31	Ba hadia na enaʼõ nidoenõdoenõ ba chõ Weka andrõ, ba hadia ia fefoe nilaoenia, ba noa sa moetanõ ba zoera hikaja razo Ndraono Gizeraëli.
2KI.15_1.32	V. 
2KI.15_1.33	Doea woeloe a lima fache ia, me tobali razo ia, ba 16 fache razo ia, ba Jeroezalema. Ba tõi ninania, ba Jeroesa, ono Zadoki. 
2KI.15_1.34	Ba somasi Jehowa ilaoe, nifolaoe namania Oesia mege, fefoe hadia ia. 
2KI.15_1.35	Ha hilihili andrõ zi lõ laboelõʼõ, lõ teboelõ wameʼe zato soemange ba hilihili andrõ, awõ wanoenoe koemõjõ. Jotamo zolaoe baw̃a gõli tánõ jaw̃a, ba gosali Jehowa. 
2KI.15_1.36	Ba hadia na enaʼõ nidoenõdoenõ ba chõ Jotamo andrõ ba hadia ia fefoe nilaoenia, ba noa sa moetanõ ba zoera hikaja razo mado Joeda. 
2KI.15_1.37	Ba me loeo daʼõ, ba ibõrõtaigõ Jehowa wamarooe Resino, razo Ndrawa Garamo ba Feka, ono Remalia, ba wanoewõ mado Joeda. 
2KI.15_1.38	Ba mate Jotamo, itõrõ lala ndra amania, ba ba mbanoea Dawido lakoʼo ia, ba ngai ndra amania. Ba fangalina razo, ba ononia Ahasi.
2KI.16_1.1	I. 
2KI.16_1.2	Doea woeloe fache Gahasi, me tobali razo ia, ba meweleõnõ fache waʼara razo ia ba Jeroezalema. Ba tenga somasi Lowalanginia Jehowa ilaoe, tenga si mane toeania Dawido; 
2KI.16_1.3	lala razo Ndraono Gizeraëli andrõ itõrõ. Ifatõrõ ba galitõ nononia wangohiaʼõ sogoro ita andrõ ba niha baero andrõ, nitimba Jehowa fõna Ndraono Gizeraëli. 
2KI.16_1.4	Ba mameʼe soemange ia ba manoenoe koemõjõ ba hilihili andrõ, idozigõ hilihili ba bõrõ geoe saoeri.
2KI.16_1.5	II. 
2KI.16_1.6	Ba me loeo daʼõ, ba itolo Ndraono Gedomo Resino, razo Ndrawa Garamo, ba wamadõni mangawoeli Elata, itimba mado Joeda, si so ba daʼõ. Ba mõi ba Gelata Ndraono Gedomo, laʼiagõ daʼõ, iroegi maʼõchṍ andre. 
2KI.16_1.7	Ba ifatenge zinenge Ahasi chõ Digelata-Filezeri, razo Asiria, imane chõnia: Sawoejoemõ ndraʼo, ba onooe gõi! Ae chõgoe, ba efaʼõ ndraʼo ba danga razo Ndrawa Garamo ba ba danga Ndraono Gizeraëli, sanoewõ jaʼodo! 
2KI.16_1.8	Ba ihalõ gõi wirõ andrõ ba anaʼa ba gosali Jehowa ba ba mbateʼe girõgirõ, ba gõdo razo, ba ifaʼoheʼõ boeala chõ razo Asiria. 
2KI.16_1.9	Ba ifondrondrongo chõnia razo Asiria, mõi ia ba Ndramaseko, ba atoeʼa ia ba mbanoea, ba iraʼoe nono mbanoea, iʼohe ba Kiri; ba Resino, ba ifaboenoeʼõ.
2KI.16_1.10	III. 
2KI.16_1.11	Ba ifaʼanõ naha wameʼe soemange andrõ ere andrõ, iʼohiaʼõ sibai doelada, nifaʼoheʼõ razo, Ahasi, moroi ba Ndramaseko; dali daʼõ chõ Goeria ere, me lõ sangawoeli na razo, Ahasi, moroi ba Ndramaseko. 
2KI.16_1.12	Ba me mangawoeli razo, me iʼila naha wameʼe soemange andrõ, ba mõi ia jaw̃a, 
2KI.16_1.13	ba itoenoe zoemange nitoenoe andrõ chõnia, awõ zoemange niʼā, ifadoewa zoemange nibadoe, ba itefe naha wameʼe soemange do zoemange fangorifi chõnia. 
2KI.16_1.14	Ba naha wameʼe soemange tõla andrõ, si so ba daʼõ fõna Jehowa, ba iheta fõna gosali, ba gotaloeara naha wameʼe soemange si bohooe andrõ gosali Jehowa ibeʼe, jõoe naha wameʼe soemange andrõ [chõnia]. 
2KI.16_1.15	Ba ibeʼe li razo, Ahasi, chõ Goeria ere, imane: Ba naha wameʼe soemange, naha seboea andrõ, õtoenoe zoemange nitoenoe na mahemoloe mbanoea, awõ zoemange niʼā na owī ba soemange nitoenoe nibeʼe razo, awõ zoemange niʼā andrõ chõnia, ba soemange nitoenoe nibeʼe zato, fabaja soemange niʼā ba soemange nibadoe chõra; ba tefe ia do zoemange nitoenoe ba do zoemange nitaba, fefoe. Ba ba naha wameʼe soemange tõla andrõ, ba daʼoeʼeraʼera tõdõgoe. 
2KI.16_1.16	Ba iʼoʼõ sibai Oeria ere niw̃aʼõ razo chõnia. 
2KI.16_1.17	Ba ifaboʼaʼõ gõi lesi andrõ ba dajadaja [mbalanga] no, ba ifahetaʼõ jaw̃a mbalanga; ba gala seboea andrõ, ba ifahetaʼõ ba dajadajania saw̃i tõla andrõ, ba mbale labeʼe. 
2KI.16_1.18	Ba he lala ba zabato andrõ, nisagõi, nifazõchira ba gosali, lala razo moroi baero, ba iwoeʼai ba gosali Jehowa, bõrõ razo Asiria. 
2KI.16_1.19	Ba hadia na enaʼõ nidoenõdoenõ ba chõ Gahasi andrõ, hadia nilaoenia, ba noa sa moetanõ ba zoera hikaja razo mado Joeda. 
2KI.16_1.20	Ba mate Gahasi, itõrõ lala ndra amania, ba ba ngai ndra amania lakoʼo ia. Ba fangalinia razo, ba ononia Hisikia. 
2KI.17_1.1	I. 
2KI.17_1.2	Ba si fatoewoe chõ Jehowa ilaoe; ba tenga sa atṍ si mane razo Ndraono Gizeraëli andrõ, fõnania mege. 
2KI.17_1.3	Ba so moroi si jaw̃a Zalamanasa, razo Asiria, manoewõ jaʼia, ba mõi barõ mbawa Zalamanasa Hosea, mameʼemeʼe beo ia chõnia. 
2KI.17_1.4	Ba me irongo razo Asiria falimo Hosea — noa sa ifatenge zinenge chõ Zewe, razo Miseraji, ba lõ nibeʼenia chõ razo Asiria beo andrõ, si dõfidõfi mege — ba itema ifaraʼoeʼõ ia razo Asiria, ifabõbõʼõ ba ifakoeroeʼõ. 
2KI.17_1.5	Ba so moroi si jaw̃a razo Asiria, isoewõ ira, ba danõ maʼasagõrõ, ba isaw̃a gõi Zamaria, ifaʼoeʼoe ira, bacha ba mbanoea, medõloe fache waʼara.
2KI.17_1.6	II. 
2KI.17_1.7	Noa sa molalõ Ndraono Gizeraëli chõ Lowalangira, Jehowa, si no mangefaʼõ jaʼira ba danga Waraʼo andrõ, razo Ndrawa Miseraji, ba si no mangeheta jaʼira ba danõ Miseraji; lafosoemange Lowalangi bõʼõ, 
2KI.17_1.8	ba latõrõ lala niha baero andrõ, nitimba Jehowa fõna ndra toeara mege, ba he lala razo mege, nichoi dõdõ daʼõ. 
2KI.17_1.9	Ba si lõ atoelõ lalaoe Iraono Gizeraëli, chõ Lowalangira, Jehowa, nibiniʼõ: lafazõchi chõra naha wameʼe soemange ba hilihili, ladozigõ banoea chõra, iʼotarai zi ha malige, naha zanaro, noemalõ ba mbanoea saró, 
2KI.17_1.10	lataroeʼõ harefa ba Asera, ladozigõ hilihili salaw̃a ba bõrõ geoe saoeri, 
2KI.17_1.11	ba manoenoe koemõjõ ira ba hilihili andrõ fefoe, si mane niha baero andrõ, niheta Jehowa fõnara. Si lõ sõchi lalaoe, wangandrõ fõnoe Jehowa, 
2KI.17_1.12	ba lafosoemange nadoe andrõ, niw̃aʼõ Jehowa chõra: Bõi milaoe zi manõ! 
2KI.17_1.13	Ba ifategoeʼõ Ndraono Gizeraëli, awõ mado Joeda, Jehowa, ba zamaʼeleʼõ andrõ chõnia, fefoe ba ba zangiʼila andrõ, fefoe, imane: Mirõi lala si lõ sõchi andrõ chõmi, ba miʼoʼõ goroisagoe, awõ nifachoigoe andrõ, dali manõ goroisa andrõ, nibeʼegoe chõ ndra toeami, ba dali na niw̃aʼõgoe, nifaʼema genonigoe andrõ, samaʼeleʼõ. 
2KI.17_1.14	Ba lõ laʼoʼõ, waʼabeʼe dandro, si mane ira toeara mege, si lõ fadoehoe tõdõ chõ Lowalangira Jehowa; 
2KI.17_1.15	lõʼõ manõ ba dõdõra nifachoinia andrõ, ba he fawoeʼoesa li andrõ chõnia, me fawoeʼoe li ia chõ ndra toeara, ba he fanegoenia jaʼira, laʼoʼõ wajafaja andrõ ba lalaoe zi lõ boto, laʼohiaʼõ nilaoe niha baero andrõ, si tefasoei jaʼira, he w̃aʼae no iw̃aʼõ chõra Jehowa, bõi lafolaoe niha daʼõ. 
2KI.17_1.16	Laʼerogõ goroisa Lowalangira Jehowa fefoe, lafahele chõra nadoe, ono zaw̃i, doea rozi, ba lafazõchi Gasera, ba mangaloeloe ira ba ngahõnõ ba mbanoea si jaw̃a, ba lafosoemange Mbaʼali. 
2KI.17_1.17	Lafatõrõ ba galitõ nonora matoea, awõ nonora alawe; faetasa ba fakelemoesa so ba chõra, laloeloe ira, ba wolaoe si fatoewoe chõ Jehowa, wangandrõ fõnoenia, 
2KI.17_1.18	Ba mofõnoe sibai Jehowa ba Ndraono Gizeraëli, ba iheta ira ba doedoema hõrõnia, tobali lõ si tosai, ha mado Joeda andrõ. 
2KI.17_1.19	Ba mado Joeda andrõ gõi, ba lõ laʼoʼõ goroisa Lowalangira, Jehowa, latõrõ nifachoi Ndraono Gizeraëli andrõ, nichoi dõdõ daʼõ. 
2KI.17_1.20	Andrõ wa itiboʼõ ngaʼõtõ Gizeraëli fefoe Jehowa, ihõndrõgõ ira, ibeʼe ba danga zi faraboeraboe ba chõra, irege ifaloea itiboʼõ ira, iheta ba doedoema hõrõnia. 
2KI.17_1.21	Me no ifabali Ndraono Gizeraëli ba ngaʼõtõ Dawido, ba me no lafataro razo Jerobeamo andrõ, ono Nebati, ba iʼohe ba wangerogõ Jehowa Ndraono Gizeraëli Jerobeamo, ifaeloengoe ira ba horõ seboea. 
2KI.17_1.22	Ba tobali latõrõ lala horõ andrõ fefoe, nifobõrõ Jerobeamo, Iraono Gizeraëli; lõʼõ saʼae labõhõli, 
2KI.17_1.23	irege iheta ba doedoema hõrõnia Ndraono Gizeraëli Jehowa, itõrõ niw̃aʼõnia, wametaʼoe jaʼira, nifaʼema genoninia andrõ, samaʼeleʼõ fefoe. Ba aheta ba danõra Ndraono Gizeraëli, niʼoloiʼõ, ba danõ Asiria, iroegi maʼõchõ andre. 
2KI.17_1.24	III. 
2KI.17_1.25	Ba me lõ lafosoemange Jehowa, me awena so ira, ba iʼasogõ chõra zingo Jehowa, samoenoe jaʼira. 
2KI.17_1.26	Ba laʼombachaʼõ chõ razo Asiria, lamane: Niha andrõ, nifawoeʼamõ, nifataromõ ba mbanoea. Zamaria misa, ba lõ laʼila he wisa wamosoemange Lowalangi ba danõ andrõ; andrõ wa iʼasogõ chõra zingo, samoenoe jaʼira, me lõ laʼila, hadia zi nangea ba Lowalangi ba danõ andrõ. 
2KI.17_1.27	Ba ibeʼe li razo Asiria, imane: Mifatenge gere andrõ samõsa, niʼoloiʼõgoe moroi ba daʼõ, hana na mõi ia ba na iʼiagõ daʼõ, ba wamahaõ jaʼira, hadia zi nangea famosoemange Lowalangi ba danõ andrõ. 
2KI.17_1.28	Ba so gere samõsa, banoea Zamaria, niʼoloiʼõ mege, ba iʼiagõ Mbetiëli, ifahaõ saʼae ira, he wisa wamosoemange Jehowa.
2KI.17_1.29	IV. 
2KI.17_1.30	Banoea Mbabeli, ba Soekota Benoti lafazõchi, ba banoea Goeta, ba Neregala, ba banoea Hamata, ba Azina, 
2KI.17_1.31	ba banoea Gawa, ba Nibicha ba Tarataka; ba banoea Zefarawaʼi, ba latoenoe ndraonora, soemange Gaderamelechi ba soemange Ganamelechi, Lowalangi Zefarawaʼi. 
2KI.17_1.32	Ba baero õ, ba lafosoemange gõi Jehowa, ba lafataro ere ba hilihili andrõ nawõra, gofoe ha niha manõ; daʼõ zameʼe soemange andrõ chõra, ba gosali andrõ, ba hilihili. 
2KI.17_1.33	Lafosoemange Jehowa, ba Lowalangira andrõ, ba lafosoemange gõi, dali hoekoe ba niha andrõ, ba nihalõ jaʼira, wamawoeʼa jaʼira mege. 
2KI.17_1.34	Ba irege maʼõchṍ andre, ba lõ aefa chõra hoekoe fõna andrõ, Lõ laʼataʼoefi Jehowa, ba lõʼõ gõi latõrõ gamachoita andrõ chõra, ba õmõra andrõ; ba lõ laʼoʼõ goroisa Jehowa, ba he nifachoinia, niw̃aʼõnia ba ngaʼõtõ Jakobo andrõ, nifotõinia Izeraëli. 
2KI.17_1.35	Ba no fawoeʼoe li chõra Jehowa, no ibeʼe li chõra, no imane: Bõi mifosoemange Lowalangi bõʼõ! bõi miʼangarõfi li ira, bõi miʼae enonira ba bõi mibeʼe zoemange chõra. 
2KI.17_1.36	Jehowa miʼataʼoefi, Jehowa si no mangeheta jaʼami ba danõ Miseraji faʼabõlõnia andrõ, si tenga sideʼide ba tangania andrõ, si no moeʼoroʼõ, daʼõ miʼangarõfi li, ba chõnia mibeʼe zoemange! 
2KI.17_1.37	Ba lala andrõ, awõ hoekoe, ba oroisa ba amachoita andrõ, nifachoinia chõmi, ba mitõngõni, enaʼõ lõ mamalõmalõ woloʼõmi, ba bõi mifosoemange Lowalangi bõʼõ. 
2KI.17_1.38	Ba bõi olifoe ami wawoeʼoesa li andrõ, me fawoeʼoe li ndraʼo chõmi, ba bõi mifoesoemange Lowalangi bõʼõ! 
2KI.17_1.39	Jehowa, Lowalangimi, mifosoemange, ba iʼefaʼõ dania ami, ba danga nemalimi, fefoe. 
2KI.17_1.40	Ba lõ lafondrondrongo, lõ labõhõli hoekoe fõna chõra. 
2KI.17_1.41	Ba tobali lafosoemange Jehowa soi niha andrõ, ba labeʼebeʼe gõi gõ nadoe. Ba onora andrõ ba maʼoewoera, ba laʼoʼõ nilaoe ndra namara mege, iroegi maʼõchṍ andre.
2KI.18_1.1	I. 
2KI.18_1.2	Doea woeloe a lima fache ia, me tobali razo ia, ba 29 fache dania razo ia ba Jeroezalema. Ba tõi ninania, ba Abija, ono Zacharia. 
2KI.18_1.3	Ba somasi Jehowa, ilaoe iʼoʼõ sibai wolaoe doeania Dawido. 
2KI.18_1.4	Jaʼia zangeheta naha wameʼe soemange ba hilihili andrõ, irasa harefa andrõ, iʼobõ Gasera ba ifoefoe wamaedo goelõ tõla andrõ, nifazõchi Moze; irege daʼõ sa, ba latoenoetoenoe chõnia goemõjõ Iraono Gizeraëli; Nehoesa dõinia chõra. 
2KI.18_1.5	Chõ Lowalangi Ndraono Gizeraëli idõnadõna wangorifi Hisikia, tobali lõ si falaw̃alaw̃a chõnia, foerinia, ba razo mado Joeda andrõ fefoe, ba he fõnania mege. 
2KI.18_1.6	Jehowa iʼolembai, lõ ibõhõli woloʼõ chõnia, iʼoʼõ goroisa Jehowa, niw̃aʼõnia chõ Moze mege. 
2KI.18_1.7	Ba lõ mamalõmalõ wanolo Jehowa jaʼia; fefoe hadia ia nilaoenia, ba mofozoe. Ba ifabali ia chõ razo Asiria, iheta ia barõ mbawania. 
2KI.18_1.8	Itimba Ndrawa Wilisiti, iroegi Gasa, ba ifoefoe danõra, iʼotarai malige zanaro andrõ, iroegi ba mbanoea saró.
2KI.18_1.9	II. 
2KI.18_1.10	Ba medõloe fache, ba atoeʼa ia ba mbanoea; me no aloea melima fache Hisikia — jaʼia me no aloea mew̃aloe fache Hosea, razo Ndraono Gizeraëli — atoeʼa ira ba Zamaria. 
2KI.18_1.11	Ba iʼoloiʼõ ba danõ Asiria Ndraono Gizeraëli razo Asiria, ba ba Hala ba ba mbewe Habora, idanõ ba Gozana, ifataro ira, ba ba mbanoea Ndrawa Media andrõ, 
2KI.18_1.12	me no lõ niʼoʼõra oroisa Lowalangira Jehowa, me no lasawõ wawoeʼoesa li andrõ chõnia — hadia ia fefoe niʼoroiʼõ genoni Jehowa andrõ, Moze. Jaʼira, ba lõ nifondrondrongora ba lõ niʼoʼõra.
2KI.18_1.13	III. 
2KI.18_1.14	Ba ifatenge zinenge Hisikia chõ razo Asiria, ba Lachisi, imane chõnia: No molalõ ndraʼo; foeliʼõ, bõhõlido; hadia, nibeʼeoe õmõgoe, ba oetõrõ. Ba ifoʼõmõ Hisikia, razo mado Joeda, razo Asiria, 66,000 balaki wirõ ba 119,115 balaki ganaʼa. 
2KI.18_1.15	Ba ahori ibeʼe Hisikia ganaʼa andrõ, si so ba gosali Jehowa, awõ zi so ba mbateʼe girõgirõ ba gõdo razo. 
2KI.18_1.16	Ba me loeo daʼõ, ba iboʼa Hisikia, razo mado Joeda, ganaʼa ba lagõ mbawandroehõ gosali ba ba daroe nahe nifoʼoelinia anaʼa, ba ibeʼe chõ razo Asiria. 
2KI.18_1.17	Ba ifatenge Daratano ba Rabisari ba Rabisake razo Asiria, chõ razo Hisikia ba Jeroezalema laʼotarai Lachisi, ato sibai laʼohe sabõlõ. So ira moroi si tooe ba laroegi Jeroezalema, ba laʼiagõ ba ngai hele, si oroi mbaw̃a tánõ jaw̃a andrõ, ba zinga lala ba naha wolochoi noecha. 
2KI.18_1.18	Ba lasofoe razo. Ba mõi baero chõra Geliaki, ono Hilikia, mandroe ba gõdo, ba Sebena, doeroetoeli, ba Joa, ono Gasafi, zaʼasa seboea. 
2KI.18_1.19	Ba imane chõra Rabisake: Mimane chõ razo, Hisikia: Daʼõ niw̃aʼõ razo seboea andrõ, razo Asiria: He moroi chõoe waʼabeʼe dõdõ andrõ? 
2KI.18_1.20	Hadia, õwai ha li zogoena, ba wamaigi lala dõdõ ba faʼabõlõ ba wanoewõ? Ha niha atṍ dõtõnafõoe, wa no fabali ndraʼoegõ chõgoe? 
2KI.18_1.21	Hiza, Dawa Miseraji weʼeweʼe dõdõoe, siʼo soechoe andrõ, si no tefatõ; dozi ha niha zi aniʼo jaʼia, ba mesocho danga, atõla tambai. Si manõ Waraʼo andrõ, razo Miseraji, ba zameʼe tõtõnafõra jaʼia, dozi. 
2KI.18_1.22	Ba na mimane wanema ligoe: Chõ Lowalangima, Jehowa, manõtõna ndraʼaga! ba no jaʼia niheta Hisikia naha wameʼe soemange ba hilihili andrõ, wangoemaʼõ ba mado Joeda ba ba mbanoea Jeroezalema: Fõna naha wameʼe soemange andre, ba Jeroezalema, mangaloeloe ami! 
2KI.18_1.23	Ba laoe, ba milaoe fataroe sochõ jaʼo, razo Asiria: doea ngahõnõ oebeʼe chõoe koedo, ba datafaigi, na õʼila õʼasogõ zi fakoedo ba hoeloera. 
2KI.18_1.24	He ha samõsa koemandra fondrege sideʼide, enoni zochõ jaʼo, zolaoe chõoe, ba he õwisa wanimba? Ba õdõnadõna ba Ndrawa Miseraji goereta, awõ koedo? 
2KI.18_1.25	Ba hadia, lõ nitehe Jehowa waʼasogoe moroi si jaw̃a, ba wanoedoegõ banoea daʼe? No Jehowa zangoemaʼõ chõgoe: Ae ba danõra andrõ, ba foefoe ia!
2KI.18_1.26	IV. 
2KI.18_1.27	Ba imane chõra Rabisake: Hadia, chõ zochõ jaʼoegõ, ba ma chõoe ifatenge ndraʼo sochõ jaʼo, ba wamarongogõ daʼõ, ba tenga ba zato, si so ba gõli, enaʼõ faoma miʼā daimi ba mibadoe giõmi? 
2KI.18_1.28	Ba iagõ daʼõ Rabisake, ba moeʼao, eboea linia, li Heberaio ilaoe, hoemede ia, imane: Mifondrondrongo li razo andrõ, li razo Asiria! 
2KI.18_1.29	Imane razo seboea andrõ: Bõi mibeʼe nifowõhõ Hisikia ami, tebai sa iʼefaʼõ ami ba dangagoe. 
2KI.18_1.30	Ba bõi mifondrondrongo chõ Hisikia, na itoetoeroe weʼeweʼe dõdõmi Jehowa, na imane: Lõ zi lõ iʼorifi ita Jehowa, ba lõ tebeʼe ba danga razo Asiria mbanoea daʼe. 
2KI.18_1.31	Bõi mifondrondrongo chõ Hisikia! Imane sa razo Asiria: Dataʼatoelõʼõ ita, miloeloe ami chõgoe, ba iʼā mboea nagoe chõnia zamõsana ba boea marafala, ba ibadoe nidanõ ba mbaʼa chõnia, 
2KI.18_1.32	irege sodo, ba wangai jaʼami, ba wolohe ba danõ si fagõlõgõlõ ba danõmi, tanõ si fahõna bõra ba õsi mboea nagoe, balazo, ba kaboe nagoe ba tõla mboea zai ba w̃e w̃ani, enaʼõ aoeri ami, bõi mate. Andrõ bõi mifondrondrongo chõ Hisikia! Me ifowõhõ ami, na imane: Jehowa zangorifi jaʼita! 
2KI.18_1.33	He wisa ba Lowalangi niha baero andrõ; hadia, no iʼefaʼõ ba danga razo Asiria danõnia zamõsana? 
2KI.18_1.34	Heza so Lowalangi mbanoea Hamata, ba he Lowalangi mbanoea Garafada? Ba heza so Lowalangi ba Zefarawaʼi ba ba Hena ba ba Giwa? Ba heza so Lowalangi ba danõ Zamaria, ba wangefaʼõ ba dangagoe Samaria menaʼõ? 
2KI.18_1.35	Heza so ba Lowalangi ba danõ misa, fefoe, zi no mangefaʼõ ba dangagoe tanõra, wa iʼefaʼõ enaʼõ ba dangagoe Jeroezalema Jehowa? 
2KI.18_1.36	Ba lõʼõ saʼae hedehedera, lõ latema linia; me no daʼõ goroisa razo: Bõi mitema linia! 
2KI.18_1.37	Ba so Geliaki, ono Hilikia, mandroe ba gõdo ba Sebena, doeroetoeli, ba Joa, ono Gasafi, saʼasa seboea, mõi ira chõ Hisikia, no lasika noechara, ba latoenõ chõnia niw̃aʼõ Rabisake andrõ.
2KI.19_1.1	I. 
2KI.19_1.2	Ba Eliaki, ono Hilikia, mandroe ba gõdo, ba Sebena, doeroetoeli ba satoea gere, ba ifatenge chõ Jesaja, ono Gamosi, baroe boe gõi mbaroera. 
2KI.19_1.3	Ba lamane chõ Jesaja: Daʼõ niw̃aʼõ Hisikia: Baw̃a waʼatosasa maʼõchṍ, baw̃a wotoe, ba baw̃a wanibo; hatṍ sa faʼabõla nono, ba no ambõ faʼabõlõ, ba wadono. 
2KI.19_1.4	Ma atṍ irongo Lowalangimõ, Jehowa, wehede Rabisake andrõ fefoe, fehede Rabisake nifatenge zochõ jaʼia, razo Asiria, ba wangoʼaja Lowalangi saoeri. Ba jamoeʼotoeʼõ saʼae ira Lowalangimõ, Jehowa, ba wehede andrõ, nirongonia. Ba jaʼoegõ, ba angandrõ, salahi zi tosai andrõ, si lõ ahori na. 
2KI.19_1.5	Ba me laroegi Jesaja sinenge razo Hisikia, 
2KI.19_1.6	ba imane chõra Jesaja: Mimane chõ zochõ jaʼami: Daʼõ niw̃aʼõ Jehowa: Bõi ataʼoefi wehede andrõ, nirongooe, fangoʼaja genoni razo Asiria jaʼodo. 
2KI.19_1.7	Hiza, oebeʼe chõnia geheha, enaʼõ irongo dania doeria, ba enaʼõ ifoeli ia ba danõnia, ba ba danõnia dania oebeʼe niboenoe siʼõli ia. 
2KI.19_1.8	II. 
2KI.19_1.9	Ba me irongo Saneribi doeria Dirihaka, razo Gaitiofia, me lamane chõnia: ”So ia moroi sa, mõi fasoewõ chõoe,” ba ifoeli ifatenge zinenge chõ Hisikia, imane: 
2KI.19_1.10	Mimane chõ Hisikia, razo mado Joeda: Bõi beʼe nifowõhõ ndraʼoegõ, nifowõhõ Lowalangimõ andrõ, nidõnadõnamõ fangorifi, wangoemaʼõ tõdõoe: Lõʼõ sa tebeʼe ba danga razo Asiria Jeroezalema! 
2KI.19_1.11	Hiza, no õrongo, he lawisa razo Asiria ba danõ zotanõ misa fefoe, me no lafakiko, ba hadia, ba saefa ndraʼoegõ? 
2KI.19_1.12	He wisa Lowalangi soi niha andrõ, nihori ndra amagoe toeagoe, hadia, no laʼorifi? — Gozana andrõ ba Harana ba Resefi ba he mado Gedena andrõ, ba Delasara. 
2KI.19_1.13	Heza so razo Hamata ba razo Garafada; ba heza so razo mbanoea Zefarawaʼi, ba razo Hena ba razo Giwa? 
2KI.19_1.14	Ba me no itema Hisikia zoera andrõ, ba danga zinenge, ba me no ibaso, ba mõi ia mijaw̃a ba gosali Jehowa ba ibologõ zoera andrõ fõna Jehowa. 
2KI.19_1.15	Ba mangandrõ Hisikia fõna Jehowa, imane: ”He Jehowa, Lowalangi Ndraono Gizeraëli, sidadao jaw̃a Keroebi; ha jaʼoegõ Lowalangi ba gamatõrõw̃a niha ba goeli danõ, fefoe; jaʼoegõ zamazõchi banoea si jaw̃a, awõ danõ. 
2KI.19_1.16	Beʼe mbõrõ dalingaoe, jaʼoegõ Jehowa, ba fondrondrongo; fehagaʼõ, jaʼoegõ Jehowa, ba faigi! Fondrondrongo niw̃aʼõ Zaneribi andrõ, nifaʼema zinengenia, ba wanandraw̃aisi Lowalangi saoeri. 
2KI.19_1.17	Si ndroehoe, jaʼoegõ Jehowa, noa sa lafoefoe niha baero, fabaja tanõra, razo Asiria andrõ, 
2KI.19_1.18	ba no latoenoe Lowalangira [adoe]. Me no tenga si ndroehoe Lowalangi daʼõ, ha nifazõchi danga niha, eoe ba kara, ba andrõ laʼila lafoefoe. 
2KI.19_1.19	Ba ijaʼe, jaʼoegõ Jehowa, Lowalangima, efaʼõ ndraʼaga ba dangania, enaʼõ dozi banoea niha ba goeli danõ aboto ba dõdõ, wa no ha jaʼoegõ Lowalangi, jaʼoegõ Jehowa!”
2KI.19_1.20	III. 
2KI.19_1.21	Daʼõ daroma li, niw̃aʼõ Jehowa, ba chõnia andrõ: ”Ono alawe andrõ, Siona, ba si lõ ba dõdõnia ndraʼoegõ, iʼoʼajaʼõ, ifalichõ ia moroi foerioe ono alawe andrõ, Jeroezalema. 
2KI.19_1.22	Ha niha niʼoʼajamõ, ha niha nitandraw̃aisioe, ba ha niha nihedehedeʼõmõ, ba ha chõ fajaw̃a hõrõoe? No chõ niʼamoniʼõ Ndraono Gizeraëli andrõ. 
2KI.19_1.23	No õtandraw̃aisi Zoʼaja, nifaʼema zinengemõ andrõ, no õmane: No mõido jaw̃a ba zoezoe hili, balazi waʼoja goereta chõgoe, ba wondrege hili Libano oeroegi; no oeʼobõ zeboea geresi ba chõnia, awõ zenobari nitoetoejoe, ose ba wondregenia no oeroegi, ba daloe kaboe chõnia. 
2KI.19_1.24	No oecharoe mbaʼa ba no oebadoe nidanõ bõʼõ, ba no oeʼogoʼõisi noengo nidanõ ba danõ Miseraji fefoe laloeʼa kahegoe! 
2KI.19_1.25	Hadia, lõ nirongooe? Iʼotarai fõna saʼae no oeʼasiwai, iʼotarai gõtõ fõna sibai no oefõfõgõ. Ba awena iadaʼe oeʼasogõ, enaʼõ õdoedoegõ mbanoea saro, enaʼõ õbaliʼõ adoedoela, kara! 
2KI.19_1.26	Ba õsi mbanoea, ba si tobali tõdõ, ba waʼatebaira, ba aila, tobali hoelõ mboeloe ndroeʼoe ba danõ, ba hoelõ mboeloe goelegoele, si mane doeʼoe ba gero zagõ, si mane saʼoesõ, na lõʼõ na molai. 
2KI.19_1.27	Femaosomõ ba fedadaomõ, ba oroma chõgoe, fofanõmõ ba faʼasomõ, ba oeʼila, ba he na fabõtoe ndraʼoegõ chõgoe! 
2KI.19_1.28	Ba me no si fabõtoe chõgoe ndraʼoegõ, ba me no iroegi dõgi dalingagoe fajaw̃asamõ, ba oefesoe nichoemõ ba oebeʼe ba mbawaoe ziʼõli, ba oeʼohe mangawoeli ndraʼoegõ, oefatõrõʼõ ba lalamõ mege, me awena soʼõ!” 
2KI.19_1.29	Ba daʼõ dania dandra chõoe: Ba ndrõfi daʼe, ba boea zaoeri manõ [lõ moetaroe] gõmi, ba ba ndrõfia dania, ba nalõw̃a, ba ba ndrõfi aefa daʼõ, ba manaroe ami ba mamasi, ba mifazõchi kaboe nagoe ba miʼā mboea. 
2KI.19_1.30	Ba ha niha zoloi mege, mado Joeda, si tosai, ba ifoeli mow̃aʼa ba danõ ba mowoea hogoe. 
2KI.19_1.31	Ba Jeroezalema sa laʼotarai si tosai ba ba hili Ziona laʼotarai soloi mege; faʼaoechoe dõdõ Jehowa ngahõnõ zolaoe daʼõ! 
2KI.19_1.32	Andrõ wa imane Jehowa, ba chõ razo Asiria andrõ: Lõ atoeʼa ia ba mbanoea, ba tebai ibeʼe gõna jomo nono wana chõnia, ba lõ tola iʼohe mbaloese, ba wanoewõ jaʼami, ba he fogoʼo fari chõmi. 
2KI.19_1.33	Lalania mege, me awena so ia, itõrõ ba wangawoeli, ba lõ tola atoeʼa ia ba mbanoea daʼe, iw̃aʼõ Jehowa. 
2KI.19_1.34	Oefobaʼabaʼa mbanoea andre, ba wangefaʼõ jaʼia, bõrõ ndraʼo ba bõrõ na ge nonigoe Dawido. 
2KI.19_1.35	IV. 
2KI.19_1.36	Ba maoso Zaneribi, mofanõ ia, ifoeli ia ba Niniwe ba ba daʼõ iʼiagõ saʼae. 
2KI.19_1.37	Ba samoeza maʼṍchõ, me mangandrõ ia ba gosali Lowalanginia Nisirocho, ba laboenoe ia iraononia Aderamelechi ba Sareseri. Ba moloi ira, lasaw̃a danõ Ararafa, ba fangalinia razo, ba ononia Asarahado. 
2KI.20_1.1	I. 
2KI.20_1.2	Ba ibaliʼõ ia, iʼotahõgõ mbagolõ, mangandrõ ia chõ Jehowa, 
2KI.20_1.3	imane: ”He Jehowa, tõrõ tõdõoe, wa no oetõrõ lala nifachoimõ, lõ si farõi ndraʼo, lõ si doeadoea dõdõgoe, ba no oelaoe zomasi ndraʼoegõ!” Ba megeʼege sibai Hisikia. 
2KI.20_1.4	Ba ha ba golajama ba daloe na iroegi Jesaja, ba hoemede chõnia Jehowa, 
2KI.20_1.5	imane: Foeliʼo, ba õmane chõ Hisikia, razo mbanoeagoe andrõ: Daʼõ niw̃aʼõ Jehowa, Lowalangi doeaoe Dawido: No oerongo wangandrõmõ andrõ, ba taw̃a hõrõoe, ba no oeʼila. Ba daʼoefadõhõ wõchõoe; doea wongi tõ, ba mõiʼõ mijaw̃a ba gosali Jehowa. 
2KI.20_1.6	Ba mewelelima fache oedooeʼõ waʼanaoe nosooe, ba baero õ na, ba oeʼefaʼõ ndraʼoegõ ba banoea andre ba danga razo Asiria, ba oetimba zi lõ sõchi ba mbanoea andre, bõrõ ndraʼo ba bõrõ na genonigoe Dawido. 
2KI.20_1.7	Ba imane Hisikia chõ Jesaja: Hadia dandra, wa abeʼe ndraʼo, ibeʼe Jehowa, fa hatṍ doea wongi, ba mõi ndraʼo mijaw̃a ba gosali Jehowa? 
2KI.20_1.8	Ba imane Jesaja: Daʼõ dandra chõoe, nibeʼe Jehowa, wa ifaloea nifaboeʼoenia: Hadia zomasiʼõ, na foeloe bosi idooeʼõ ia fõna loemõ andrõ, ba ma foeloe bosi iwoewoe ia? 
2KI.20_1.9	Ba imane Hisikia: Aoha na foeloe bosi idooeʼõ ia fõna loemõ andrõ, bõi daʼõ; omasido na foeloe bosi iwoewoe ia. 
2KI.20_1.10	Ba mangandrõ Jesaja chõ Jehowa, ba foeloe bosi ifoeli ia foeri loemõ andrõ, ba dandra loeo andrõ chõ Gahasi, si no noemalõ ia mitooe, ibeʼe Jehowa. 
2KI.20_1.11	Ba imane Jesaja: Da daloedaloe nifalemba, boea ara. Ba lahalõ ba labeʼe ba waosa andrõ, ba abeʼe Hisikia.
2KI.20_1.12	II. 
2KI.20_1.13	Ba omoeso dõdõ Hisikia ira andrõ, ba iʼoromaʼõ chõra nomo girõgirõ andrõ chõnia maʼasamboea, awõ wirõ, awõ ganaʼa, awõ wamasa gõ, awõ wanicha seboea bõli, ba omo wangõna andrõ chõnia, maʼasamboea, awõ zi so ba naha girõgirõ chõnia, fefoe. Lõ hadia ia zi lõ iʼoromaʼõ Hisikia chõra, ba gõdonia ba ba gamatõrõw̃ania fefoe. 
2KI.20_1.14	Ba mõi chõ razo Hisikia Jesaja samaʼeleʼõ, imane chõnia: Hadia niw̃aʼõ niha andrõ ba heza moroi ira, weʼamõi chõoe? Imane Hisikia: Laʼotarai danõ sarõoe, ba Mbabeli moroi ira. 
2KI.20_1.15	Ba imane: Hadia niʼilara ba gõdomõ? Ba imane Hisikia: No ahori laʼila zi so ba gõdo chõgoe; Lõ hadia ia ba naha girõgirõ chõgoe, zi lõ oeʼoromaʼõ chõra mege. 
2KI.20_1.16	Ba imane Jesaja chõ Hisikia: Fondrondrongo niw̃aʼõ Jehowa: 
2KI.20_1.17	Hiza, iroegi baw̃a dania, ba teʼohe ba Mbabeli fefoe hadia ia zi so ba gõdo chõoe, fefoe hadia ia nihõna ndra amaoe, awõ ndra toeaoe; maʼifoe lõ lasaigõ dania, iw̃aʼõ Jehowa. 
2KI.20_1.18	Ba onooe andrõ, ngaʼõtõoe, ba lahalõ õsa, ba wameʼe mandroe jaʼira ba gõdo razo Mbabeli. 
2KI.20_1.19	Ba imane Hisikia chõ Jesaja: Li Jehowa andrõ, nifaʼemamõ, ba no li si sõchi! Imane sa dõdõnia: Ba gõtõgoe andre, ba faʼohahaoe dõdõ sa atṍ, ba lõ hadia ia wamakao! 
2KI.20_1.20	III. 
2KI.20_1.21	Ba mate Hisikia, itõrõ lala ndra amania, ba fangalinia razo, ba ononia Manase.
2KI.21_1.1	I. 
2KI.21_1.2	Ba si fatoewoe chõ Jehowa ilaoe, iʼohiaʼõ zogoro ita andrõ ba niha baero andrõ, nitimba Jehowa mege, fõna Ndraono Gizeraëli. 
2KI.21_1.3	Ba ifoeli iʼaʼazõchi hilihili andrõ, nidoedoegõ namania Hisikia; ifaʼanõ naha wameʼe soemange chõ Mbaʼali ba ifazõchi Gasera, nifolaoe Gahabi, razo Ndraono Gizeraëli, ba mangaloeloe ia ba ngahõnõ ba mbanoea si jaw̃a [loeo ba dõfi] ba ifosoemange daʼõ. 
2KI.21_1.4	Ba ifaʼanõ naha wameʼe soemange ba gosali Jehowa, ba niw̃aʼõ Jehowa: Jeroezalema andrõ, ba oebaliʼõ nahia dõigoe. 
2KI.21_1.5	Ba he ba golajama gosali Jehowa si doea gõrõ, ba ifaʼanõ naha wameʼe soemange ba ngahõnõ ba mbanoea jaw̃a. 
2KI.21_1.6	Ifatõrõ ba galitõ nononia matoea, ilaoe wakelemoesa ba faetasa ba ifataro zogaoni hechoe ba sangombacha eloeaha dandratandra hadia ia; oja ngawalõ ilaoe si fatoewoe chõ Jehowa, wangandrõ fõnoenia. 
2KI.21_1.7	Ba famaedo Gasera andrõ, nifazõchinia, ba ba gosali ibeʼe, ba gosali niw̃aʼõ Jehowa chõ Dawido ba chõ nononia Selomo: Osali andre, awõ Jeroezalema andre, nitoejoegoe ba mado ndraono Gizeraëli fefoe, ba oebaliʼõ nahia dõigoe, iroegi zi lõ aetoe. 
2KI.21_1.8	Ba lõʼõ saʼae oebeʼe abeta ba danõra Ndraono Gizeraëli, ba danõ nibeʼegoe chõ ndra toeara; ba ha na ibeʼe dõdõra, laʼoʼõ sibai niw̃aʼõgoe chõra ba maʼifoe lõ lasawõ goroisa andrõ, nifaʼema genonigoe Moze chõra. 
2KI.21_1.9	Ba lõʼõ sa laʼoʼõ, ba ifowõhõ ira Manase, ba wolaoe si lõ sõchi, si tedooe moroi ba nilaoe niha baero andrõ, nihori Jehowa mege, fõna Ndraono Gizeraëli.
2KI.21_1.10	II. 
2KI.21_1.11	Me no ilaoe zogoro ita andrõ Manase, si tedooe na, moroi ba nilaoe Ndraono Gamori andrõ fõnania, fefoe, ba me no ifowõhõ gõi mado Joeda ba wamazõchi horõ, ba nadoe andrõ chõnia, 
2KI.21_1.12	andrõ wa imane Jehowa, Lowalangi Ndraono Gizeraëli: Famakiko oefatõrõ ba Jeroezalema ba ba mado Joeda, enaʼõ maʼadomboea tokea dõgi dalinga zamondrongo, fefoe. 
2KI.21_1.13	Oefatõrõ ba Jeroezalema zinali fanoea, si mane ba Zamaria mege, ba faliëra oefake, si mane ba zi sawōē ndra Ahabi, ba oeʼosi Jeroezalema, nifolosi mako, nifalõgoe, na no moeʼosi. 
2KI.21_1.14	Ba si tosai tána chõgoe, ba oetiboʼõ, oebeʼe ba danga nemalira, enaʼõ laʼoloiʼõ ira emalira fefoe, ba enaʼõ ahoeloea nemalira ira, 
2KI.21_1.15	bõrõ me no lalaoe zi fatoewoe chõgoe ba me no si lõ aetoe wangandrõra fõnoegoe, iʼotarai loeo me aheta ndra toeara ba danõ Miseraji, iroegi maʼõchṍ andre. 
2KI.21_1.16	Ba ato gõi ifaboenoeʼõ Manase si lõ horõ, irege anõnõ Jeroezalema do daʼõ ibeʼe, baero horõnia andrõ famowõhõ mado Joeda, ba wolaoe si fatoewoe chõ Jehowa. 
2KI.21_1.17	Ba hadia na enaʼõ nidoenõdoenõ ba chõ Manase andrõ, ba hadia ia fefoe nilaoenia, ba horõnia andrõ nifazõchinia, ba noa sa moetanõ ba zoera hikaja razo mado Joeda. 
2KI.21_1.18	Ba mate Manase, itõrõ lala ndra amania, ba ba lewatõnia ba kaboe Oesa lakoʼo ia. Ba fangalinia razo, ba ononia Amoni.
2KI.21_1.19	III. 
2KI.21_1.20	Ba si fatoewoe chõ Jehowa ilaoe, 
2KI.21_1.21	nifolaoe namania Manase, itõrõ sibai lala nitõrõ namania mege, ifosoemange nadoe andrõ nifosoemange namania, ba daʼõ mangaloeloe ia, ba iʼerogõ Jehowa, 
2KI.21_1.22	Lowalangi ndra toeania, ba lõ itõrõ lala andrõ chõ Jehowa. 
2KI.21_1.23	Ba mamagõlõ genoni Gamoni, ba wamoenoe jaʼia, ba laboenoe razora andrõ, ba gõdonia. 
2KI.21_1.24	Ba maoso niha ba danõ, ba lahori zi no mamagõlõ mege, ba wamoenoe razo, Amoni; ba ononia Josia labaliʼõ razo, fangalinia, niha ba danõ. 
2KI.21_1.25	Ba hadia na enaʼõ nidoenõdoenõ, ba chõ Gamoni andrõ, ba hadia ia fefoe nilaoenia, ba noa sa moetanõ ba zoera hikaja razo mado Joeda. 
2KI.21_1.26	Ba ba lewatõ namania, ba kaboe Oesa, lakoʼo ia; ba fangalinia razo, ba ononia Josia. 
2KI.22_1.1	I. 
2KI.22_1.2	Ba somasi Jehowa ilaoe, itõrõ sibai lala doeania Dawido, lõ iholeʼõ ia, he ba gambõlõ, ba he ba gabera. 
2KI.22_1.3	Ba me no aloea mewelewitoe fache razo Josia, me baw̃a si w̃aloe, ba ifatenge ba gosali Jehowa doeroetoelinia Safano, ono Gasalia ono Mesoela, imane chõnia: 
2KI.22_1.4	Ae mijaw̃a chõ gere seboea, Hilikia, ba irõʼõ gefe andrõ niʼohe ba gosali Jehowa, niʼozaragõ zanaro ba mbawandroehõ, ba niha sato, 
2KI.22_1.5	enaʼõ labeʼe ba mandroe doeka andrõ, nifataro ba gosali Jehowa, ba wameʼe ba zohalõw̃õ andrõ ba gosali Jehowa, ba wangaʼazõchi si no adoedoe ba gosali. 
2KI.22_1.6	Ba doeka geoe ba ba zamaʼanõ ba ba doeka gara, ba he ba wowõli eoe, awõ gara nitoto, ba wangehao osali; 
2KI.22_1.7	ba bõi faʼera chõra ba ganaʼa andrõ, nibeʼe ba dangara; noa sa si fadoehoe dõdõda ira. 
2KI.22_1.8	II. 
2KI.22_1.9	Aefa daʼõ, ba mõi chõ razo Zafano doeroetoeli, iʼombachaʼõ chõnia, imane: No lafohani ganaʼa andrõ, si so ba gosali, enonioe ba no labeʼe ba mandroe doeka andrõ, nifataro ba gosali. 
2KI.22_1.10	Ba imane na gõi Safano doeroetoeli chõ razo: No ibeʼe chõgoe zoera Hilikia ere. Ba ibaso chõ razo zoera andrõ. 
2KI.22_1.11	Ba me irongo razo niw̃aʼõ ba zoera goroisa andrõ, ba isika noechania. 
2KI.22_1.12	Ba hoemede razo chõ ndra Hilikia ere, Ahika, ono Zafano, Achiboro, ono Michaja, Safano doeroetoeli ba Asaja, fazoeri razo, 
2KI.22_1.13	imane: Miʼae misofoe chõ Jehowa, hadia niw̃aʼõnia chõgoe ba ba niha sato, ba mado Joeda fefoe, ba zoera andrõ nisõndra; noa sa eboea wõnoe Jehowa, si no tesao chõda, me no lõ niʼoʼõ ndra toeada taroma li ba zoera andrõ, ba woloʼõ sibai enaʼõ nitanõ bacha. 
2KI.22_1.14	Ba Hilikia ere ba Ahika ba Achiboro ba Safano ba Asaja, ba mõi chõ Hoeleda andrõ, samaʼeleʼõ ira alawe, foʼomo Zaloemi andrõ, sanaro noecha, ono Dikiwa ono Haraha: ba Jeroezalema so nomora, ba mbalõ mbanoea tánõ tooe; ba fahoehoeo ira chõnia.
2KI.22_1.15	III. 
2KI.22_1.16	Daʼõ niw̃aʼõ Jehowa: Si ndroehoe, famakiko oefatõrõ ba mbanoea andre ba ba nõsinia, fametaʼoe andrõ fefoe, si so ba zoera andrõ nibaso razo mado Joeda; 
2KI.22_1.17	bõrõ me no laʼerogõ ndraʼodo, ba me no latoenoe goemõjõ ba Lowalangi bõʼõ, wangandrõ fõnoegoe, ba nifazõchi dangara andrõ fefoe, ba tesaoe sa mbachoebachoe dõdõgoe ba mbanoea andre, ba lõ fangalõ. 
2KI.22_1.18	Ba chõ razo mado Joeda andrõ, samatenge jaʼami, ba wanofoe chõ Jehowa, ba mimane: Imane Jehowa, Lowalangi Ndraono Gizeraëli, ba niw̃aʼõnia no mege, nirongooe: 
2KI.22_1.19	Me no omboejoe dõdõoe ba me no õʼideʼideʼõ ndraʼoegõ fõna Jehowa, me õrongo hadia niw̃aʼõgoe, nifatõrõgoe ba mbanoea andre ba ba nõsinia, wa niʼelifi dania ira ba bõrõ wehocha mboe, ba me no õtika noechamõ ba me no meʼeʼõ fõnagoe, ba no oefondrondrongo gõi, iw̃aʼõ Jehowa. 
2KI.22_1.20	Ba oeʼoroedoegõ saʼae ndraʼoegõ chõ ndra amaoe ba chõ ndra toeaoe, enaʼõ laʼohe ba lewatõmõ ndraʼoegõ, lõ hadia ia, ba enaʼõ lõ iʼila hõrõoe wamakiko andrõ fefoe, nifatõrõgoe dania ba mbanoea andre. Ba lafaʼema chõ razo. 
2KI.23_1.1	I. 
2KI.23_1.2	Ba mõi mijaw̃a ba gosali Jehowa razo, awõ ndra matoea mado Joeda ba banoea Jeroezalema fefoe, awõ gere, awõ zamaʼeleʼõ, awõ niha sato fefoe, he iraono, ba he satoea, ba ibaso chõra daroma li ba zoera wawoeʼoesa li andrõ [oroisa andrõ], ifarongogõ chõra, ba zoera andrõ, nisõndra ba gosali Jehowa. 
2KI.23_1.3	Ba iʼiagõ mbõrõ daroe nahe andrõ razo, ba fawoeʼoe li ira fõna Jehowa, ba woloʼõ chõ Jehowa ba ba wanõngõni oroisania, awõ wamadoehoeʼõnia andrõ, awõ nifachoinia, foloʼõ soroi siʼaikõ ba dõdõ ba ba geraʼerara, fefoe, enaʼõ itõrõ daroma li ba wawoeʼoesa li andrõ, si so ba zoera andrõ. Ba dozi niha, ba latehe wawoeʼoesa li andrõ. 
2KI.23_1.4	II. 
2KI.23_1.5	Ba iʼefaʼõ gõi gere ba nadoe andrõ, nifataro razo mado Joeda mege, sanoenoenoenoe koemõjõ ba hilihili andrõ, ba mbanoea Ndraono Joeda misa ba ba zi tefasoei Jeroezalema, fabaja sanoenoenoenoe koemõjõ chõ Mbaʼali ba ba loeo ba ba mbaw̃a ba ba ndrõfi, ba ngahõnõ andrõ, ba mbanoea jaw̃a fefoe. 
2KI.23_1.6	Ba Asera andrõ, ba ifahetaʼõ ba gosali Jehowa, ifaʼoheʼõ baero Jeroezalema, ba ndraso Gendrona, ba itoenoe ba mbewe Gendrona, ba ihama, ba hamahamania andrõ, ba ifazawili ba dete lewatõ niha si noemana. 
2KI.23_1.7	Ba idoedoegõ gõi nahia zohorõhorõ andrõ, ba zinga gosali Jehowa, ba nisosososo ndra alawe oloso nose Gasera. 
2KI.23_1.8	Ba ifakaoniʼõ gere andrõ, fefoe, ba mbanoea Ndraono Joeda misa ba itaʼoenõi hilihili andrõ, ba nitoenoetoenoe gere koemõjõ mege, iʼotarai Geba, noemalõ ba Mbereseba. Ba idoedoegõ na naha wamaedo nambi si matoea andrõ, ba hilihili andrõ, ba zinga mbawa gõli chõ Josoea, koemandra mbanoea, kabera na tatõrõ mbawa gõli, weʼamõi mijomo. 
2KI.23_1.9	Ba ere ba hilihili andrõ, ba lõ tola mõi jaw̃a ba zinga naha wameʼe soemange chõ Jehowa, ba Jeroezalema; ba laʼagaʼaga sa roti si lõ moeʼaisõni, awõ dalifoesõra andrõ. 
2KI.23_1.10	Ba itaʼoenõi gõi naha zogoro ita andrõ, ba ndraso ba Ndraono Hinomo, fa bõi saʼae ifatõrõ ba galitõ nononia matoea, ba ma ononia alawe, soemange Molocho andrõ, niha, ha niha ia. 
2KI.23_1.11	Ba iheta koedo andrõ, nibeʼe razo mado Joeda soemange loeo, ba zinga mbawandroehõ gosali Jehowa, tánõ ba mbateʼe Netano-Melechi mandroe andrõ, ba zahesahe; ba koereta ba loeo andrõ, ba itoenoe. 
2KI.23_1.12	Ba he naha wameʼe soemange andrõ, ba mbateʼe Gahasi, ba zi sagõtõ, nilaoe razo mado Joeda, ba he naha wameʼe soemange, nifaʼanõ Manase, ba golajama gosali Jehowa, si doea gõrõ, ba idoedoegõ razo, iheta ba daʼõ, ba adoedoelania, ba itiboʼõ ba ndraso Gendrona. 
2KI.23_1.13	Ba he hilihili andrõ, tánõ ba gatoemboecha, na taʼotarai Jeroezalema, ba tánõ miraja, na taʼotarai hili wanicha, nifazõchi Zelomo, razo Ndraono Gizeraëli, naha Astarte andrõ, adoe mbanoea Zidona, sogoro ita, awõ naha zogoro ita andrõ ba Ndraono Moabi, Kamosi, ba awõ naha zi hocha mboeda andrõ, ba Ndraono Gamoni, Milikomo andrõ, ba ifataʼoenõiʼo razo. 
2KI.23_1.14	Ba irasa harefa andrõ ba iʼew̃a Gasera, ba ifoʼõsi tõla niha nahara andrõ. 
2KI.23_1.15	Ba he naha wameʼe soemange andrõ, ba Mbetiëli, hilihili andrõ, nifazõchi Jerobeamo, ono Nebati, samowõhõ Iraono Gizeraëli ba horõ, — naha wameʼe soemange andrõ, fabaja hilihili, idoedoegõ Josia; itoenoe hilihili andrõ, ifoefoe, ba he Asera andrõ, ba itoenoe. 
2KI.23_1.16	III. 
2KI.23_1.17	Ba imane: Hadia dandra lewatõ andrõ, niʼilagoe ba daʼõ? Ba lamane chõnia banoea daʼõ: Daʼõ lewatõ genoni Lowalangi no, si otarai mado Joeda, sangombacha daʼe, nilaoemõ andre, nitandrõsaigõ ba naha wameʼe soemange ba Mbetiëli. 
2KI.23_1.18	Ba imane: Bõi mibabaja! Bõi jamoefahisi dõlania niha, ha niha ia! Ba lõ lafoefoe dõlania, ba he tõla zamaʼeleʼõ andrõ no, banoea Zamaria. 
2KI.23_1.19	Ba iheta gõi Josia gosali ba hilihili andrõ, fefoe, ba mbanoea ba Zamaria misa, nilaoe razo Ndraono Gizeraëli, wangandrõ fõnoe chõ Jehowa; nilaoenia ba Mbetiëli no mege, ilaoe ba daʼõ gõi. 
2KI.23_1.20	Ba ere ba hilihili andrõ ba daʼõ, fefoe, ba itaba ba naha wameʼe soemange andrõ, ba itoenoe jaw̃a dõla niha. Aefa daʼõ, ba ifoeli ia ba Jeroezalema. 
2KI.23_1.21	Ba ibeʼe li razo ba niha sato fefoe, imane: Milaoe wasa chõ Lowalangimi, Jehowa, dali nifachoi ba zoera wawoeʼoesa li andre. 
2KI.23_1.22	Me no lõ moelaoe wasa si mane daʼõ, iʼotarai gõtõ zangoehoekoe andrõ, sangoehoekoe Iraono Gizeraëli, ba sagõtõ razo Ndraono Gizeraëli ba razo mado Joeda; 
2KI.23_1.23	ha me no aloea mewelewitoe fache razo Josia telaoe wasa andrõ chõ Jehowa, ba Jeroezalema.
2KI.23_1.24	IV. 
2KI.23_1.25	Ba no lõ fõnania razo si mane jaʼia, samoeli jaʼia chõ Jehowa, soroi siʼaikõ ba dõdõ ba ba geraʼera ba ba waʼabõlõ, fefoe, dali sibai goroisa andrõ chõ Moze; ba he foerinia, ba lõ moeʼila zi falaw̃alaw̃a chõnia. 
2KI.23_1.26	Ba lõʼõ sa atṍ dõhõ mbachoebachoe dõdõ Jehowa ba fõnoenia ba mado Joeda, bõrõ zi fatoewoe chõnia andrõ fefoe, fangandrõ Manase fõnoenia. 
2KI.23_1.27	Ba imane Jehowa: Mado Joeda andrõ gõi, ba oeheta gõi ba doedoema hõrõgoe, si mane fangehetagoe Iraono Gizeraëli mege, ba oetiboʼõ mbanoea andre, nitoejoegoe mege, Jeroezalema andre, fabaja osali, nifaboeʼoegoe mege, wa nahia dõigoe ia! 
2KI.23_1.28	Ba hadia na enaʼõ nidoenõdoenõ ba chõ Josia andrõ, ba hadia ia fefoe nilaoenia, ba noa sa moetanõ ba zoera hikaja razo mado Joeda. 
2KI.23_1.29	Ba gõtõnia so moroi si tooe Waraʼo Necho andrõ, razo Miseraji, ba wanoewõ razo Asiria ba Oifarati. Ba ifaondragõ ia razo Josia. Ba iboenoe Josia Faraʼo, ba Megido, ha siʼaikõ iʼila ia. 
2KI.23_1.30	Ba me no mate ia, ba laheta ia ba Megido enoninia, laʼohe ba Jeroezalema, ba lakoʼo ia ba lewatõnia. Ba lahalõ Joahasi andrõ, ono Josia, niha ba danõ, ba labajoini ia, labaliʼõ razo, fangali namania. 
2KI.23_1.31	V. 
2KI.23_1.32	Ba si fatoewoe chõ Jehowa ilaoe, nifolaoe ndra toeania mege, fefoe hadia ia. 
2KI.23_1.33	Ba ifakoeroeʼõ ia Faraʼo Necho, ba Ribila, ba danõ Hamata, fa bõi razo ia ba Jeroezalema, ba ichaoe niha ba danõ, 22, 050 balaki wirõ ba 39, 750 balaki ganaʼa. 
2KI.23_1.34	Ba ibaliʼõ razo Geliaki, ono Josia, Faraʼo Necho, fangali namania Josia, ba ifalalini dõinia, Jojaki ibeʼe tõinia. Ba Joahasi andrõ, ba iʼohe, ba iroegi danõ Miseraji Joahasi, ba mate ia ba daʼõ. 
2KI.23_1.35	Ba firõ andrõ, ba anaʼa, ba ibeʼe chõ Waraʼo Jojaki. Ifaigi ha waʼeboea ganaʼa zamõsana ba danõ, ba wameʼe anaʼa andrõ niw̃aʼõ Waraʼo: balazi waʼeboea ganaʼa zamõsana, ba waʼngoemaʼõ firõ andrõ ba anaʼa, ba niha ba danõ, ba wameʼe chõ Waraʼo Necho. 
2KI.23_1.36	Doea woeloe a lima fache Jojaki andrõ, me tobali razo ia, ba mewelezara fache razo ia ba Jeroezalema. Ba tõi ninania, ba Seboeda, ono Wedaja, banoea Roema. 
2KI.23_1.37	Ba si fatoewoe chõ Jehowa ilaoe, nifolaoe ndra toeania, fefoe hadia ia.
2KI.24_1.1	I. 
2KI.24_1.2	ba aefa daʼõ, ba ifoeli iheta ia. Ba ifaʼamõi chõnia zanoewõ Jehowa, Dawa Galedaia ba Dawa Garamo ba Iraono Moabi ba Iraono Gamoni; daʼõ nifatenge Jehowa sanoewõ mado Joeda, ba wamakiko jaʼira dali niw̃aʼõ Jehowa, nifaʼema genoninia, samaʼeleʼõ andrõ. 
2KI.24_1.3	Fõnoe Jehowa, wa ifatõrõ chõra daʼõ, wangeheta jaʼira ba doedoema hõrõnia, bõrõ horõ Manase andrõ, dali nilaoenia andrõ, fefoe; 
2KI.24_1.4	ba do zi lõ horõ andrõ, nibeʼenia adoewa, wa no anõnõ Jeroezalema do zi lõ horõ ibeʼe — daʼõ zi lõ edõna ibeʼe aefa chõnia Jehowa. 
2KI.24_1.5	Ba hadia na enaʼõ nidoenõdoenõ ba chõ Jojaki, ba hadia ia fefoe nilaoenia, ba noa sa moetanõ ba zoera hikaja razo mado Joeda. 
2KI.24_1.6	Ba mate Jojaki, itõrõ lala ndra amania, ba fangalinia razo, ba ononia Jojachi. 
2KI.24_1.7	Ba lõʼõ saʼae mõi mijaw̃a razo Miseraji, lõʼõ saʼae irõi danõnia, me no ibeʼe barõ mbawania razo Mbabeli danõ maʼafefoe, iʼotarai nidanõ Miseraji andrõ, hadia zi so barõ mbawa razo Miseraji mege, noemalõ ba mbewe Oifarati. 
2KI.24_1.8	Mewew̃aloe fache Jojachi, me tobali razo ia, ba ha tõloe waw̃a razo ia ba Jeroezalema. Ba tõi ninania, ba Nehoesa, ono Gelenata, banoea Jeroezalema. 
2KI.24_1.9	Ba si fatoewoe chõ Jehowa ilaoe, nifolaoe namania, fefoe hadia ia.
2KI.24_1.10	II. 
2KI.24_1.11	Ba me ilaoe ba Jeroezalema Neboekanesa, razo Mbabeli, me no lafaʼoeʼoe enoninia andrõ, ba mõi baero Jojachi, 
2KI.24_1.12	razo mado Joeda, iʼondrasi razo Mbabeli, jaʼia ba inania ba enoninia ba koemandra chõnia ba mandroe jomo chõnia. Ba itaha ia razo Mbabeli, me no aloea mewitoe fache razo Neboekanesa. 
2KI.24_1.13	Ba ihalõ fefoe girõgirõ ba gosali Jehowa razo Mbabeli, awõ girõgirõ ba gõdo razo, iʼohe, ba ahori ifoefoe gamagama anaʼa andrõ, nifazõchi Zelomo, razo Ndraono Gizeraëli, ba gosali Jehowa, itõrõ nidaõʼõdaõʼõ Jehowa mege. 
2KI.24_1.14	Ba banoea Jeroezalema maʼafefoe ba koemandra fefoe ba salaw̃a, fefoe, 10,000, ba iʼoloiʼõ, awõ dozi ziamboe, toeka ziʼõli fefoe; lõ nisaigõ, ha niha si noemana, ba danõ. 
2KI.24_1.15	Ba iʼohe ba Mbabeli Jojachi razo Mbabeli; ba ina razo ba foʼomonia ba mandroe jomo chõnia ba salaw̃a ba danõ, ba ifaraʼoeʼõ ba iʼoloiʼõ ba Mbabeli, iʼotarai Jeroezalema. 
2KI.24_1.16	Ba dozi solohe baloese, 7000, ba siamboe ba toeka ziʼõli, 1000, oi solohe baloese — iʼoloiʼõ ba Mbabeli razo Mbabeli.
2KI.24_1.17	III. 
2KI.24_1.18	Doea woeloe a sara fache Zedekia andrõ, me tobali razo ia, ba mewelezara fache razo ia ba Jeroezalema. Ba tõi ninania, ba Hamoetala, ono Jeremia, banoea Libena. 
2KI.24_1.19	Ba si fatoewoe chõ Jehowa ilaoe, nifolaoe Jojaki, fefoe hadia ia. 
2KI.24_1.20	Bõrõ sa wõnoe Jehowa andrõ, wa itõrõ Jeroezalema, awõ mado Joeda, daʼõ, irege itiboʼõ ira, irege iheta ira ba doedoema hõrõnia. Ba fabali chõ razo Mbabeli Zedekia, molaw̃a. 
2KI.25_1.1	I. 
2KI.25_1.2	Ba tobali lazoewõzoew̃õ mbanoea, irege no aloea mewoeloe fache razo Zedekia. 
2KI.25_1.3	Ba ba zi meziw̃a ba mbaw̃a si õfa, ba tobali abõlõbõlõ sibai lofo ba mbanoea, lõʼõ saʼae hadia ia, õ zato, 
2KI.25_1.4	ba awena atoeʼa ba mbanoea zanoewõ; ba razo ba sabõlõ fefoe, ba moloi, ba zi bongi, latõrõ mbawa gõli ba gotaloea gõli kara andrõ, ba zinga kaboe razo, me samasoei banoea na Ndrawa Galedaia, ba latõrõ lala ba Garaba. 
2KI.25_1.5	Ba lagohi razo sabõlõ Ndrawa Galedaia, ba lachamõ ia ba ndraso ba ngai Jericho, me no fabali chõnia nawõnia fefoe, me no moezaewe. 
2KI.25_1.6	Ba laraʼoe razo ba laʼohe chõ razo Mbabeli ba Ribila; ba daʼõ zangetoeʼõ hoekoenia. 
2KI.25_1.7	Iraono Zedekia, ba laboenoe ba zanehe ia, ba lakoë hõrõnia, ba larate ia, ba aefa daʼõ, ba laʼohe ba Mbabeli. 
2KI.25_1.8	Ba ba zi mewitoe ba mbaw̃a si lima — me no aloea mewelew̃aloe fache razo Neboekanesa andrõ, razo Mbabeli, — ba so Neboesa-Adana, koemandra wazoeri, enoni razo Mbabeli, 
2KI.25_1.9	mõi ba Jeroezalema, ba itoenoe gosali Jehowa, fabaja gõdo razo ba omo bõʼõ ba Jeroezalema, fefoe; omo zalaw̃a fefoe, ba itoenoe. 
2KI.25_1.10	Ba õli kara, si fasoei Jeroezalema, ba sabõlõ Ndrawa Galedaia fefoe zanoedoegõ, awõ koemandra wazoeri andrõ. 
2KI.25_1.11	Ba si tosai niha sato, si lõ ahori jomo ba mbanoea, ba soloi mege moroi jomo, sanaw̃a razo Mbabeli, si tosai sato, ba iʼohe ba Mbabeli Neboesa-Adana andrõ, koemandra wazoeri. 
2KI.25_1.12	Ba niha si noemana, ba danõ, ba irõi foeri õsa koemandra wazoeri andrõ, irõi sokaboe nagoe ba sangahalõ. 
2KI.25_1.13	Ba taroe nahe andrõ tõla, ba gosali Jehowa, ba he dajadaja mbalanga andrõ, ba he gala seboea andrõ tõla, ba gosali Jehowa, ba larasa Dawa Galedaia, ba lahalõ dõlania andrõ, laʼohe ba Mbabeli. 
2KI.25_1.14	Ba bowoa andrõ, ba soendroesoendroe ba figa, fabaja nahia tõla andrõ, fefoe, sogoena ba wameʼe soemange, ba lahalõ. 
2KI.25_1.15	Awõ gali andrõ ba figa ba wanefe, fefoe hadia ia gamagama anaʼa, awõ gamagama firõ, ba ihalõ koemandra wazoeri. 
2KI.25_1.16	Taroe nahe andrõ, doea rozi, ba gala seboea andrõ zamboea, ba dajadaja no mege, nifazõchi Zelomo ba gosali Jehowa; — si tebai latoelo dõla gamagama andrõ fefoe. 
2KI.25_1.17	Felew̃aloe hela waʼalaw̃a daroe nahe andrõ, ba mohõgõ jaw̃a, hõgõ tõla; ba faʼalaw̃a hõgõ andrõ, ba 5 hela, ba no moefasoei niʼotaraw̃a ba niʼoboea dalimo hõgõ andrõ, oi tõla manõ; ba si manõ gõi ba daroe nahe si sara, ba niʼotaraw̃a andrõ. 
2KI.25_1.18	Ba koemandra wazoeri andrõ, ba ihalõ Zeraja ere seboea, awõ gere fanete daʼõ, Sefania, ba sanaro ba mbawandroehõ andrõ, si datõloe. 
2KI.25_1.19	Ba ba mbanoea, ba samõsa ihalõ mandroe jomo chõ razo, koemandra zabõlõ, ba dalima zi lõ aefaʼaefa chõ razo mege, nisõndra jomo ba mbanoea, awõ doeroetoeli goemandra seboea, sangofaja niha ba danõ ba wasoewõta, ba 60 niha ba danõ, si faloecha ia jomo ba mbanoea. 
2KI.25_1.20	Daʼõ ihalõ Neboesa-Adana, koemandra wazoeri, ba iʼohe chõ razo Mbabeli ba Ribila. 
2KI.25_1.21	Ba ifaboenoeʼõ ira razo Mbabeli ba Ribila, ba danõ Hamata. Ba tobali aheta ba danõra mado Joeda, niʼoloiʼõ. 
2KI.25_1.22	II. 
2KI.25_1.23	Ba me larongo ira koemandra fefoe ba sabõlõ, no ifataro Gedalia andrõ razo Mbabeli, ba laʼondrasi Gedalia ba Misefa, ira Simaʼeli, ono Netania, Johanano, ono Garea ba Seraja, ono Danoemeti, banoea Netofa ba Jaʼasania, ono mbanoea Maʼacha andrõ, ba awõra fao. 
2KI.25_1.24	Ba mõi ba hõloe chõra ba ba nawõra andrõ Gedalia; imane chõra: Bõi miʼataʼoefi Ndrawa Galedaia; bõi miboelõʼõ ami ba danõ, miʼiagõ barõ mbawa razo Mbabeli, ba sohahaoe tõdõ ami! 
2KI.25_1.25	Ba me baw̃a si fitoe, ba ifoeli so zimaʼeli, ono Netania ono Gelisama, ngaʼõtõ razo, ba dafoeloe nawõnia fao; ba laboenoe Gedalia, fabaja mado Joeda ba Dawa Galedaia andro, awõnia ba Misefa. 
2KI.25_1.26	Ba maoso zato fefoe, he iraono, ba he satoea, awõ goemandra andrõ, ba lasaw̃a danõ Miseraji, bõrõ waʼataʼoera Ndrawa Galedaia.
2KI.25_1.27	III. 
2KI.25_1.28	ba ihaogõ wehede chõnia, ba jaw̃a dadaoma zalaw̃a bõʼõ, si so chõnia ba daʼõ ba Mbabeli, ibeʼe dadaomania. 
2KI.25_1.29	Ba iheta noechania ba goeroenga Jojachi, ba chõ razo mangamanga ia, gõtõ waʼanaoe nosonia na. 
2KI.25_1.30	Ba razo zanaha balazonia — fadoro manõ — ha waʼeboea zogoena chõnia maʼṍchõ, iroegi mate ia.
1CH.1_1.1	I. 
1CH.1_1.2	Kenana, Mahalaleli, Jaredi.
1CH.1_1.3	Chenoki, Metoesala, Lameki.
1CH.1_1.4	Noachi, Semi, Chamo ba Jafeti.
1CH.1_1.5	Ono Jafeti, ba Gomeri ba Magogi ba Madai ba Jawano ba Toebala ba Mesechi ba Tirasi. 
1CH.1_1.6	Ba ono Gomeri, ba Asekena ba Rifati ba Togarema. 
1CH.1_1.7	Ba ono Jawano, ba Elisa ba Tarisi ba Kitimi Ba Rodanimi. 
1CH.1_1.8	Ba ono Chamo, ba Choesi ba Miseraji ba Foeto ba Kanaʼana. 
1CH.1_1.9	Ba ono Choesi, ba Seba ba Hawila ba Sabeta ba Raëma ba Sabitecha, ba ono Raëma, ba Seba ba Dedano. 
1CH.1_1.10	Ba ngaʼõtõ Choesi gõi Nimerodi andrõ, ba ibõrõtaigõ tobali sabõlõ daʼõ, ba goeli danõ. 
1CH.1_1.11	Ba ngaʼõtõ Miseraji Ndrawa Loedi ba Dawa Anami ba Dawa Lehabi ba Dawa Nafetoehi, 
1CH.1_1.12	ba Dawa Wateroesi ba Dawa Gasaloehi (ba daʼõ dania fabali Ndrawa Wilisiti andrõ) ba Dawa Gafatori. 
1CH.1_1.13	Ba ngaʼõtõ Ganaʼana, ba Sidona, ononia si aʼa, ba Cheti, 
1CH.1_1.14	ba Iraono Jeboesi ba Iraono Gamori ba ba Iraono Girigasi, 
1CH.1_1.15	ba Iraono Hewi ba Iraono Gariki ba Iraono Zini, 
1CH.1_1.16	ba Iraono Gariwadi ba Iraono Zemari ba Iraono Hamata. 
1CH.1_1.17	Ba ono Zemi, ba Elama ba Asoeri ba Arafasa ba Loedi ba Aramo ba Hoelo ba Geteri ba Masi. 
1CH.1_1.18	Ba ono Garafasa, ba Sela, ba ono Zela, ba Heberi. 
1CH.1_1.19	Ba domboea nono Heberi, ono Matoea; tõi zi aʼa, ba Felegi (faʼafabali), bõrõ wa me loeo daʼõ fabali niha ba goeli danõ; ba Joketano dõi naehinia. 
1CH.1_1.20	Ba ono Joketano andrõ, ba Alimodada ba Salefi ba Hasamaweti ba Jara, 
1CH.1_1.21	ba Hadoramo ba Oesala ba Dikela, 
1CH.1_1.22	ba Ebala ba Abimaëli ba Seba, 
1CH.1_1.23	ba Ofiri ba Hawila ba Jobaba; 
1CH.1_1.24	aʼoi ono Joketano daʼõ. Semi, Arafasa, Sela, 
1CH.1_1.25	Heberi, Felegi, Reʼoe, 
1CH.1_1.26	Seroegi, Nachori, Tara.
1CH.1_1.27	Aberamo, jaʼia Gaberahamo andrõ.
1CH.1_1.28	II. 
1CH.1_1.29	Daʼe ngaʼõtõra: ono Zimaʼeli, si aʼa, ba Nebajoti, ba itete, ba Kedara ba Adibeʼelo ba Mibisama, 
1CH.1_1.30	ba Misima ba Doema ba Masa ba Hadada ba Tema, 
1CH.1_1.31	ba Jetoeroe ba Nafisi ba Kedema: Daʼõ nono Zimaʼeli andrõ. 
1CH.1_1.32	Ba ono Getoera andrõ, donga Gaberahamo ba dõi, ononia chõnia, ba simerana ba Jokesana ba Medana ba Midiano ha Jisibaki ba Soea; ba ono Jokesana andrõ, ba Seba ba Dedana. 
1CH.1_1.33	Ba ono Midiano, ba Efa ba Eferi ba Chanoki ba Abida ba Elidaʼa. Aʼoi maʼoewoe Getoera daʼõ. 
1CH.1_1.34	Ba ono Gaberahamo, ba Izaʼaki andrõ; ba ono Gizaʼaki ba Ezaoe ba Izeraëli. 
1CH.1_1.35	III. 
1CH.1_1.36	Ba ono Gelifasi andrõ, ba Temano ba Omari ba Sefi ba Gaëtamo ba Kena ba Timena ba Amaleki. 
1CH.1_1.37	Ba ono Regoeëli, ba Nahata ba Sera ba Sama ba Misa. 
1CH.1_1.38	Ba ono Zeʼira andrõ, ba Lofana ba Sobala ba Sibeona ba Ana ba Disono ba Eseri ba Disana. 
1CH.1_1.39	Ba ono Lotana andrõ, ba Hori ba Homama; ba talifoesõ Lotana alawe, ba Timena. 
1CH.1_1.40	Ba ono Zobaia, ba Aliani ba Manahata ba Ebala ba Sefi ba Onamo. Ba ono Zibeona, ba Aja ba Ana. 
1CH.1_1.41	Ba ono Ana, ba Disono; ba ono Disono ba Hamerana ba Esibana ba Jiterana ba Kerana. 
1CH.1_1.42	Ba ono Gezeri ba, Bilihana ba Sawana ba Jaʼakana. Ba ono Disana, ba Oesi ba Arana.
1CH.1_1.43	IV. 
1CH.1_1.44	Ba me no mate Mbela andrõ, ba fangalinia razo, ba Jobaba, ono Zera, banoea Mbosera. 
1CH.1_1.45	Ba me no Mate Jobaba, ba fangalinia razo, ba Hoesama, moroi ba danõ Ndraono Demano. 
1CH.1_1.46	Ba me no mate Hoesama, ba Hadada wangalinia razo, ono Mbedada; jaʼia zangalani Iraono Midiano, ba zaloʼo, ba danõ Ndraono Moabi; ba tõi mbanoea, si sosó ia, ba Awiti. 
1CH.1_1.47	Ba me no mate Hadada, ba Samila wangalinia razo, banoea Mazereka. 
1CH.1_1.48	Ba me no mate Zamila, ba Saoelo wangalinia razo, banoea Rehoboti, ba Oifarati. 
1CH.1_1.49	Ba me no mate Zaoelo ba Baʼali-hanana wangalinia razo, ono Nachibora. 
1CH.1_1.50	Ba me no mate Mbaʼali-hanana, ba Hadada wangalinia razo; tõi mbanoea si sosó ia, ba Fagi, ba tõi woʼomonia, ba Mehetabeli, ono Materedi, maʼoewoe Mezahaba. 
1CH.1_1.51	Ba mate Hadada andrõ; ba salaw̃a ba Ndraono Gedomo, ba salaw̃a Dimena ba salaw̃a Galiwa ba salaw̃a Jeteti 
1CH.1_1.52	ba salaw̃a Goholibama ba salaw̃a Ela ba salaw̃a Winoni, 
1CH.1_1.53	ba salaw̃a Gena ba salaw̃a Demano ba salaw̃a Mibesaro, 
1CH.1_1.54	ba salaw̃a Magidiëli ba salaw̃a Giramo. Daʼõ zalaw̃a ba Ndraono Gedomo andrõ.
1CH.2_1.1	I. 
1CH.2_1.2	ba Dano ba Josefo ba Benijami ba Nafetali ba Gado ba Aseri. 
1CH.2_1.3	Ba ono Joeda, ba Geri ba Onani ba Sela, tõloe; ononia chõ nono Zoea andrõ, Dawa Ganaʼana. Ba Geri andrõ si aʼa nono Joeda, ba ilaoe zi fatoewoe chõ Jehowa; andrõ ibeʼe mate ia Jehowa. 
1CH.2_1.4	Ba moʼono Joeda chõ noemõnõnia Tamara andrõ, Feresi ba Sera dõi nono daʼõ. Ono Joeda, ono matoea, ba lima fefoe. 
1CH.2_1.5	Ba ono Weresi, ba Heserono ba Hamoeli. 
1CH.2_1.6	Ba ono Zera, ba Simeri ba Etano ba Hemano ba Chalikoli ba Dara, lima fefoe. 
1CH.2_1.7	Ba ono Garimi, ba Achari (Achano), samobõrõ famakao ba Ndraono Gizeraëli, me falimo ia, me ihalõ niʼamoniʼõ andrõ. 
1CH.2_1.8	Ba ono Netano, ba Asaria. 
1CH.2_1.9	Ba ono Heserono, si toemboe chõnia, ba Jerameli ba Ramo ba Keloebai. 
1CH.2_1.10	Ba ono Ramo, ba Aminadabi, ba ono Gaminadabi, ba Nahaso, salaw̃a mado Joeda andrõ; 
1CH.2_1.11	ba ono Nahaso, ba Salema, ba ono Zalema ba Boasi, 
1CH.2_1.12	ba ono Mboasi ba Obedi, ba ono Gobedi, ba Izaʼi. 
1CH.2_1.13	Ba ono Gizaʼi, ba Eliabi, si saʼa, ba itete, ba Abinadabi, ba itete, ba Simea, 
1CH.2_1.14	ba itete, ba Netaneli, ba itete, ba Radaʼi, 
1CH.2_1.15	ba itete, ba Osema, ba itete, ba Dawido, fitoe. 
1CH.2_1.16	Ba talifoesõra alawe, ba Seroeja ba Abigaila; ba ono Zeroeja andrõ, ba Abizaʼi ba Joabi ba Azaheli, tõloe. 
1CH.2_1.17	Ba ono Abigaila, ba Amasa, ba ama Gamasa, ba Iraono Zimaʼeli, Jetero dõi. 
1CH.2_1.18	II. 
1CH.2_1.19	Ba me no mate Gasoeba, ba ihalõ Geferata andrõ Kalebi, ba moʼono ia chõnia, Hoeri. 
1CH.2_1.20	Ba ono Hoeri, ba Oeri, ba ono Goeri ba Besaleʼeli. 
1CH.2_1.21	Ba aefa õ, ba Ihorõni nono Machiro andrõ, ama Gileadi, Heserono, ba ihalõ, me no 60 fache ia, ba moʼono, Segoebi. 
1CH.2_1.22	Ba ono Zegoebi ba Jaʼiro; 23 mbanoea daʼõ ba danõ Gileadi. 
1CH.2_1.23	Ba lafadõni chõra halama soja andrõ chõ Jaʼiro, banoea Gesoeri ba Dawa Garamo, Kenata andrõ, awõ zi fabõbõ chõra, õnõ ngafoeloe banoea fefoe. Oi ngaʼõtõ Machiro, ama Gileadi, daʼõ. 
1CH.2_1.24	Ba me no mate Heserono, ba mõi ba Geferata Galebi. Ba foʼomo Heserono, ba Abia; ba moʼono daʼõ chõnia, Asihoeri, ama Dekoa andrõ. 
1CH.2_1.25	Ba ono Jerameli andrõ, si aʼa nono Heserono, ba Ramo, si aʼa, ba Boena ba Oreni ba Osema ba Ahia. 
1CH.2_1.26	Ba samboea tõ na ndronga Jerameli, Atara dõi; daʼõ nina Gonamo. 
1CH.2_1.27	Ba ono Ramo andrõ, si aʼa nono Jerameli, ba Maʼasi ba Jamini ba Ekeri. 
1CH.2_1.28	Ba ono Gonamo, ba Samai ba Jada, ba ono Zamai ba Nadabi ba Abisoeri. 
1CH.2_1.29	Ba tõi woʼomo Gabisoeri, ba Abihaila; moʼono daʼõ chõnia, Achibana ba Molidi. 
1CH.2_1.30	Ba ono Nadabi, ba Seledi ba Afaʼi; ba si lõ ngaʼõtõ Zeledi. 
1CH.2_1.31	Ba ono Gafaʼi, ba Jizai; ba ono Jizai, ba Sezana; ba ono Zezana, ba Ahelai. 
1CH.2_1.32	Ba ono Jada, achi Zamai, ba Jetero ba Jonata, ba si lõ ngaʼõtõ Jetero. 
1CH.2_1.33	Ba ono Jonata, ba Feleti ba Sasa. Daʼõ ngaʼõtõ Jerameli andrõ. 
1CH.2_1.34	Ba Sezana andrõ, ba si lõ ono matoea, ba sambalõ ono alawe. Ba so chõ Zezana zawoejoe, Dawa Miseraji, Jaraha dõi. 
1CH.2_1.35	Ba ibeʼe donga zawoejoenia Jaraha andrõ nononia alawe Sezana; ba moʼono daʼõ chõnia, Ataʼi. 
1CH.2_1.36	Ba ono Gataʼi, ba Natano, ba ono Natano, ba Sabada. 
1CH.2_1.37	Ba ono Zabada, ba Efilali, ba ono Gefilali, ba Obedi. 
1CH.2_1.38	Ba ono Gobedi, ba Jehoe, ba ono Jehoe, ba Asaria. 
1CH.2_1.39	Ba ono Gasaria, ba Helesi, ba ono Helesi, ba Eleasa. 
1CH.2_1.40	Ba ono Geleasa, ba Sisemai, ba ono Zisemai, ba Saloemi. 
1CH.2_1.41	Ba ono Zaloemi, ba Jekania, ba ono Jekania, ba Elisama. 
1CH.2_1.42	Ba ono Galebi andrõ, achi Jerameli, ba Mesa, si aʼa nononia, ama Zifi andrõ, ba ono Maresa, ama Heberona. 
1CH.2_1.43	Ba ono Heberona, ba Kora ba Tafoea ba Rekemi ba Sema. 
1CH.2_1.44	Ba ono Zema, ba Rahama, ama Jorekea andrõ, ba ono Rekemi ba Samai. 
1CH.2_1.45	Ba ono Zamai, ba Maʼono, ama Mbeti-Soeri. 
1CH.2_1.46	Ba moʼono Gefa, donga Galebi ba dõi, Harana ba Mosa ba Gazesi dõi nononia. Ba ono Harana, ba Gazesi. 
1CH.2_1.47	Ba ono Jedaʼi, ba Regemi ba Jotamo ba Gesana ba Feleti ba Efa ba Saʼafo. 
1CH.2_1.48	Ba moʼono gõi Maʼacha, donga Galebi ba dõi gõi. Seberi ba Tirena dõi nono daʼõ. 
1CH.2_1.49	Ba ononia na gõi Zaʼafo, ama Mademana, ba Sewa, ama Machebena, ba ama Gibea andrõ; ba ono Galebi alawe, ba Achasa. 
1CH.2_1.50	Daʼe ngaʼõtõ Galebi andrõ. Ono Hoeri andrõ, si aʼa nono Geferata, ba Sobala, ama Giriati Jeari, 
1CH.2_1.51	ba Salema, ama Mbetilechema, ba Harefa, ama Mbeti-Gaderi. 
1CH.2_1.52	Ba ono Zobala andrõ, ama Giriati Jeari, ba Haroe, si matonga mbanoea Manoehota, 
1CH.2_1.53	awõ ngaʼõtõ Giriati Jeari ba Iraono Jiteri ha Iraono Woeto ba Iraono Zoemati ba Iraono Misera; ba ba daʼõ fabali Ndraono Zoreati andrõ ba Iraono Esaʼoli. 
1CH.2_1.54	Ba Iraono Zalema andrõ, ba Betilechema ba Iraono Netofati, ba Ataroti ba Beti Joabi, ba si matonga mbanoea Manati, jaʼia mbanoea Zorea, 
1CH.2_1.55	awõ ngaʼõtõ zangila amachoita andrõ, banoea Jabesi, ba Tireati andrõ ba Simeati ba Soechati. Daʼõ, Ndraono Gini andrõ, ngaʼõtõ Hamata andrõ, foeroegõ maʼoewoe Rechabi. 
1CH.3_1.1	I. 
1CH.3_1.2	ba itete, ba Abisalomi, ononia chõ Maʼacha, ono Dalamai, razo Gesoeri; ba itete, ba Adonia, ono Hagita; 
1CH.3_1.3	ba itete, ba Sefatia, ono Gabitala; ba itete, ba Jiterea, ononia chõ woʼomonia Egela andrõ. 
1CH.3_1.4	Õnõ zi toemboe chõnia ba Heberona. Mewitoe fache a matonga razo ia ba daʼõ, ba 33 fache ba Jeroezalema. 
1CH.3_1.5	Ba ononia ba Jeroezalema, ba Simea ba Sobaba ba Natano ba Selomo, õfa, ononia chõ Mbasoea (Baseba) andrõ, ono Gamiëli: 
1CH.3_1.6	ba ononia baero õ, ba Jibihara ba Elisama ba Elifeleti, 
1CH.3_1.7	ba Noga ba Nefegi ba Jafia, 
1CH.3_1.8	ba Elisama (zoei) ba Eliada ba Elifeleti, siw̃a fefoe. 
1CH.3_1.9	Awai nono Dawido, lõ lai nononia chõ ndrongania ba dõi andrõ. Ba talifoesõra alawe, ba Tamara andrõ. 
1CH.3_1.10	II. 
1CH.3_1.11	ba Joramo nono daʼo, ba Ahaseja nono daʼõ, ba Joasi nono daʼo, 
1CH.3_1.12	ba Amasia nono daʼõ, ba Asaria nono daʼõ, ba Jotamo nono daʼõ, 
1CH.3_1.13	ba Ahasi nono daʼõ, ba Hisikia nono daʼõ, ba Manase nono daʼõ, 
1CH.3_1.14	ba Amoni nono daʼõ, ba Josia nono daʼõ. 
1CH.3_1.15	Ba ono Josia, ba Johanano, si aʼa, ba itete, ba Jojaki, ba itete, ba Sedekia, ba itete, ba Saloemi. 
1CH.3_1.16	Ba ono Jojaki, ba Jechonia; ba ono daʼõ, ba Sedekia.
1CH.3_1.17	III. 
1CH.3_1.18	ba Malichira ba Fedaja ba Seneasari ba Jekamia ba Hosama ba Nebadia. 
1CH.3_1.19	Ba ono Wedaja, ba Seroebabeli ba Simeʼi, ba ono Zeroebabeli, ba Mesoelami ba Hanania, ba talifoesõra alawe, ba Selomita. 
1CH.3_1.20	Ba ononia na gõi, ba Hasoeba ba Oheli ba Berechia ba Hazadia ba Joesaba-Hasedi, lima. 
1CH.3_1.21	Ba ono Hanania, ba Felatia ba Jesaja; awõ ngaʼõtõ Refaja, ba he ngaʼõtõ Garenano, ba he ngaʼõtõ Gobadia, ba he ngaʼõtõ Zechania. 
1CH.3_1.22	Ba ono Zechania, ba Semaja, ba ono Zemaja, ba Hatoesi ba Jigeala ba Baria, ba Nearia ba Safati, daõnõ ira. 
1CH.3_1.23	Ba ono Nearia, ba Elioenai ba Hisikia, ba Asirika, tõloe. 
1CH.3_1.24	Ba ono Gelioenai, ba Hodawia, ba Eliazibi ba Felaja ba Akoebi ba Johanano ba Delaja ba Anani, fitoe.
1CH.4_1.1	I. 
1CH.4_1.2	Ba ono Reaja ono Zobala, ba Jahata; ba ono Jahata, ba Ahoemai ba Lahadi. Daʼõ watalifoesõta mbanoea Zorea andrõ. 
1CH.4_1.3	Ba daʼe ndraono Getama: Jezereʼeli ba Jisima ba Jidibasi; ba talifoesõra alawe, ba Haselelifoni. 
1CH.4_1.4	Ba ononia na, ba Fenoeëli, ama Gedoro, ba Ezeri, ama Hoesa. Daʼõ ngaʼõto Hoeri andrõ, ono Geferata, si aʼa, ama Mbetilechema. 
1CH.4_1.5	Ba domboea ndronga Gasihoeri, ama Dekoa, Helea ba Naëra dõi. 
1CH.4_1.6	Ba ono Naëra, ba Ahoesa ba Heferi ba Timeni, ba Ahasari. Daʼõ nono Naëra andrõ. 
1CH.4_1.7	Ba ono Helea, ba Sareti ba Jisihara ba Etano. 
1CH.4_1.8	Ba ono Gosi, ba Anoebi ba Hasobeba, ba jaʼia na ngaʼõtõ Gagareheli ono Haroemi. 
1CH.4_1.9	Ba Jaëbesi, ba no niha soadoe, moroi ba dalifoesõnia; ba ibeʼe tõinia Jaëbesi inania, imane: No oetaha waʼafõchõ mege, me oeʼadonogõ ia. 
1CH.4_1.10	Ba iʼangarõfi li Lowalangi Ndraono Gizeraëli Jaëbesi, imane: Na õfahowoeʼõ ndraʼodo ba na ebolo danõgoe õbeʼe, na itolodo tangaoe ba na õtimba chõgoe wamakao; na lõ gõnado faʼafõchõ õbeʼe ..... Ba iʼoʼõ wangandrõnia Lowalangi. 
1CH.4_1.11	Ba ono Geloebi, talifoesõ Zoeha, ba Mehiri, jaʼia nama Gesihono. 
1CH.4_1.12	Ba ono Gesihono, ba Beti-Rafa, ba Fasea ba Tehina, toea mbanoea Nahazi. Daʼõ mbanoea Recha andrõ. 
1CH.4_1.13	Ba ono Gena, ba Oteniëli ba Seraja. Ba ono Goteniëli, ba Hatata. 
1CH.4_1.14	Ba ono Menotaʼi, ba Ofera, ba ono Zeraja, ba Joabi, toea zi so ba ndraso andrõ ”benoea doeka”; noasa toeka ira. 
1CH.4_1.15	Ba ono Galebi andrõ, ono Jefoene, ba Iroe ba Ela ba Naʼama; ba ono Ela, ba Kenasi. 
1CH.4_1.16	Ba ono Jehaleleli, ba Sifi ba Sifa ba Tiria ba Asereli. 
1CH.4_1.17	Ba ono Gesera, ba Jetero ba Meredi ba Eferi ba Jalono. Ba daʼe nono Mbitia andrõ, ono Waraʼo, nihalõ Meredi: moʼono ia chõnia, Mirija ba Samai ba Jisiba, ama Gesihemoa. 
1CH.4_1.18	Ba ononia chõ woʼomonia niha Jehoeda, ba Jeredi, ama Gedoro ba Heberi, ama Zocho, ba Jekoetiëli, ama Zanoa. 
1CH.4_1.19	Ba ono woʼomo Hodia andrõ, talifoesõ Nahamo, ba ama Kegila, banoea Garimi, ba Esihemoa, banoea Maʼachata. 
1CH.4_1.20	Ba ono Zimoni, ba Amoni ba Rina ba Beni-Hanana ba Tilono. Ba ono Jiseï, ba Soheti ba ono Zoheti andrõ. 
1CH.4_1.21	Ba ono Zela, ono Joeda, ba Geri, ama Lecha, ba Laëda, ama Maresa, awõ watalifoesõta zanoso moeko andrõ, banoea Mbeti Asebea; 
1CH.4_1.22	ba Jokimi, ba banoea Goseba andrõ ba Joasi ba Sarafa, samadõni tanõ ba Ndraono Moabi, ba samoeli jaʼira ba Mbetilechema. Ba ba gõtõ fõna saʼae daʼo. 
1CH.4_1.23	Samõbõzi bowoa ira, ba ba Netaʼi ba ba Gedara so ira chõ razo, enoninia, ira, wa ba daʼõ so ira.
1CH.4_1.24	II. 
1CH.4_1.25	ono daʼõ, ba Saloemi, ba ono daʼõ, ba Mibisama ba ono daʼõ, ba Misima. 
1CH.4_1.26	Ba ono Misima, ba Hamoeëli, ba ono daʼõ, ba Sakoeri, ba ono daʼõ ba Simeʼi. 
1CH.4_1.27	Ba 22 nono Zimeʼi, 16 nono matoea ba 6 nono alawe; ba talifoesõnia, ba sambõ ono, ba tobali õnaʼõna waʼatedooe ngaʼõtõra; samboea ba mado Joeda. 
1CH.4_1.28	Ba banoeara, ba Bereseba, ba Molada ba Hasara Zoeali, 
1CH.4_1.29	ba Biliha ba Eseme ba Tolada, 
1CH.4_1.30	ba Betoeëli ba Horema ba Sikelagi, 
1CH.4_1.31	ba Beti Makaboti ba Hasara Zoesi ba Beti Mbireʼi ba Saʼaraʼi. Daʼõ mbanoeara andrõ, iroegi gõtõ me razo Dawido. 
1CH.4_1.32	Ba banoea sideʼide chõra, ba Etama ba Aʼini ba Rimono ba Tochene ba Asana, — lima banoea; 
1CH.4_1.33	awõ halama soja, si tefasoei banoea andrõ, iroegi Mbaʼali. Daʼõ nahiara, ba daʼõ ngaʼõtõra. 
1CH.4_1.34	Ba baero õ, ba Mezobaba ba Jamilechi ba Josa, ono Gamasia, 
1CH.4_1.35	ba Joëli ba Jehoe, ono Jozibia, ono Zeraja ono Asiëli, 
1CH.4_1.36	ba Elioenai ba Jaʼakoba ba Jezohaja ba Asaja ba Adiëli, 
1CH.4_1.37	ba Jezimiëli ba Benaja, ba Sisa, ono Zifeï ono Alono ono Jedaja ono Zimeri ono Zemaja. 
1CH.4_1.38	Nitõtõi tõi ba daʼe ba no salaw̃a ba ngaʼõtõ chõra, ba no ato sibai watalifoesõta andrõ chõra.
1CH.4_1.39	III. 
1CH.4_1.40	Ba lasõndra zatabõ doeʼoe, si sõchi, ba tanõ, ba no ebolo, ba lõ hadia ia, lõ emali; niha si so ba daʼõ, fõnara mege, ba maʼoewoe Chamo. 
1CH.4_1.41	Ba so nitõtõi mege andrõ, me loeo razo mado Joeda Hisikia, ladoedoegõ nosera, lasoewõ mbanoea Maʼono andrõ, si no fatewoe ba daʼõ, ba lahori, irege maʼõchṍ andre, ba laʼiagõ fangalira; me faloecha ndroeʼoe ba daʼõ, õ goerifõra. 
1CH.4_1.42	Ba so õsa, mado Zimeoni, zi mõi misi jaw̃a ba hili Zeʼira — lima ngaotoe; solohe jaʼira, ba Felatia ba Nearia ba Refaja, ba Oesiëli, ono Jiseï andrõ. 
1CH.4_1.43	Ba laboenoe gangohorita Ndraono Gamaleki, ba lõ laboelõʼõ ira ba daʼõ, iroegi maʼõchṍ andre. 
1CH.5_1.1	I. 
1CH.5_1.2	Noa sa Joeda andrõ zi hoelõ zabõlõra, ba ba ngaʼõtõnia tetoejoe zalaw̃a, [samatõrõ]; ba faʼasiaʼa, ba chõ Josefo. — 
1CH.5_1.3	Ba ono Roebeno, si aʼa nono Gizeraëli, ba Hanochi ba Fáloe ba Heserono ba Karimi. 
1CH.5_1.4	Ba ono Joëli, ba Semaja, ba ono daʼõ, ba Gogi ba ono daʼõ, ba Simeʼi, 
1CH.5_1.5	ba ono daʼõ, ba Micha, ba ono daʼõ, ba Reaja, ba ono daʼõ, ba Baʼali, 
1CH.5_1.6	ba ono daʼõ, ba Beʼera, niʼoloiʼõ Digelata-Filezeri, razo Asiria; salaw̃a ia, ba mado Roebeno. 
1CH.5_1.7	Ba talifoesõnia, ba watalifoesõta chõra, nitanõ ba zoera ngaʼõtõ, ba no Jeïeli, si aʼa, 
1CH.5_1.8	ba Sacharia, ba Bela, ono Asa ono Zema ono Joëli; ba Garoëri so daʼõ, ba irege hili Nebo ba iregi Mbaʼali Meono. 
1CH.5_1.9	Ba tánõ ba gatoemboecha loeo ba iroegi ba zinga danõ si mate andrõ, si bõrõgõ ba mbewe Oifarati: noa sa oja sibai goerifõra, ba danõ Gileadi. 
1CH.5_1.10	Ba me loeo Zaoelo, ba fasoewõ ira ba mbanoea Hegara andrõ; ba me no teʼala daʼõ labeʼe, ba laʼochõgõ nosera, sagõrõ tanõ manõ tánõ ba gatoemboecha, iʼotarai danõ Gileadi.
1CH.5_1.11	II. 
1CH.5_1.12	Joëli, sanoehe, ba Safama, tambalina, ba Jaënai ba Safata, ba Mbazana. 
1CH.5_1.13	Ba talifoesõra, ba ngafoera andrõ, ba Michaëli ba Masoela ba Seba ba Jorai ba Jaëka ba Sia ba Eberi, fitoe. 
1CH.5_1.14	Daʼõ nono Abihaila andrõ ono Hoeri ono Jaroahi ono Gileadi ono Michaëli ono Jezizai ono Jado ono Mboesi. 
1CH.5_1.15	Ba Ahi andrõ, ono Abidiëli ono Goeni, ba no hõgõ ngafoera andrõ. 
1CH.5_1.16	Ba ba danõ Gileadi so ira, ba Mbazana ba ba mbanoea si fabõbõ ba daʼõ, ba ba zabõlõ doeʼoe, ba Zarona, fefoe, iroegi mbalõnia. 
1CH.5_1.17	Daʼõ fefoe nitanõ ba zoera, me loeo razo mado Joeda Jotamo ba me loeo razo Ndraono Gizeraëli Jerobeamo [II.] 
1CH.5_1.18	III. 
1CH.5_1.19	ba fasoewõ ba mboenoea Hegara andrõ, ba ba Ndraono Jetoeri ba ba Ndraono Nafisi ba ba Ndraono Nodaba. 
1CH.5_1.20	Ba tetolo ira, ba tebeʼe ba dangara mbanoea Hegara andrõ, fabaja si faʼawõ chõra fefoe. Noa sa laʼangarõfi li Lowalangi, barõ wasoewõta andrõ, ba ifondrondrongo chõra, me no chõnia manõtõna ira. 
1CH.5_1.21	Ba oerifõ noedoera andrõ, ba laʼohe ahoeloea: 50,000 gondra ba 250,000 mbiribiri ba 2000 galide ba baero õ, ba 100,000 niha. 
1CH.5_1.22	Noa sa ato zi mate niboenoe, me no moroi ba Lowalangi wasoewõta andrõ. Ba laʼiagõ nahiara, iroegi loeo laʼoloiʼõ ira [Dawa Asiria].
1CH.5_1.23	IV. 
1CH.5_1.24	Ba daʼe zatoea ngafoera: Eferi ba Jisei ba Eliëli ba Aseriëli ba Jeremia ba Hodawia ba Jadiëli, oi niha sabõlõ ba seboea toeria, hõgõ ngafoera andrõ.
1CH.5_1.25	V. 
1CH.5_1.26	ba ifarooe dõdõ Woelo andrõ, razo Asiria, Lowalangi Ndraono Gizeraëli ba he tõdõ Digelata-Filezeri, razo Asiria; ba lasoewõ mado Roebeno ba mado Gado ba si matonga mado Manase, ba laʼoloiʼõ ba Hala ba ba Habora ba ba Hara ba ba mbewe Gosana, iroegi maʼõchṍ andre. 
1CH.6_1.1	I. 
1CH.6_1.2	Ba ono Gahati, ba Ameramo ba Jisihara ba Heberona ba Oesiëli. 
1CH.6_1.3	Ba ono Gameramo, ba Aʼaroni ba Moze ba Mirija. Ba ono Gaʼaroni, ba Nadabi ba Abihoe ba Eleazari ba Itamari. 
1CH.6_1.4	Ba ono Geleazari, ba Fineha, ba ono Wineha, ba Abisoea. 
1CH.6_1.5	Ba ono Gabisoea, ba Boeki, ba ono Mboeki, ba Oesi. 
1CH.6_1.6	Ba ono Oesi, ba Seraja, ba ono Zeraja, ba Marajoto, 
1CH.6_1.7	ba ono Marajoto, ba Amaria, ba ono Gamaria, ba Ahitoebi. 
1CH.6_1.8	Ba ono Gahitoebi, ba Sadoki, ba ono Zadoki, ba Ahimasi. 
1CH.6_1.9	Ba ono Gahimasi, ba Asaria, ba ono Gasaria, ba Johanano. 
1CH.6_1.10	Ba ono Johanano, ba Asaria [zoei]; daʼõ zangai halõw̃õ gere andrõ, ba gosali, nilaoe Zelomo, ba Jeroezalema. 
1CH.6_1.11	Ba ono Gasaria, ba Amaria, ba ono Gamaria ba Ahitoebi. 
1CH.6_1.12	Ba ono Gahitoebi, ba Sadoki, ba ono Zadoki, ba Saloemi. 
1CH.6_1.13	Ba ono Zaloemi, ba Hilikia, ba ono Hilikia, ba Asaria. 
1CH.6_1.14	Ba ono Gasaria, ba Seraja, ba ono Zeraja, ba Josadaki. 
1CH.6_1.15	Ba Josadaki andrõ, ba saheta, me ibeʼe Jehowa iʼoloiʼõ mado Joeda ba banoea Jeroezalema Neboekanesa. 
1CH.6_1.16	Ba no daʼe nono Lewi: Gereso ba Kahati, ba Merari. 
1CH.6_1.17	Ba daʼe dõi nono Gereso: Libeni ba Simeʼi. 
1CH.6_1.18	Ba ono Gahati, ba Ameramo ba Jisihara ba Heberona ba Oesiëli. 
1CH.6_1.19	Ba ono Merari, ba Maheli ba Moesi. Ba daʼe ngaʼõtõ nono Lewi, ba ngafoera andrõ: 
1CH.6_1.20	Ono Gereso, ba Libeni, ba ono daʼõ, ba Jehata, ba ono daʼõ, ba Sima, 
1CH.6_1.21	ba ono daʼõ, ba Joa, ba ono daʼõ, ba Ido, ba ono daʼõ, ba Sera, ba ono daʼõ, ba Jeaterai. 
1CH.6_1.22	Ba ono Gahati, ba Aminadabi, ba ono daʼõ ba Kora, ba ono daʼõ, ba Asiri, 
1CH.6_1.23	ba ono daʼõ, ba Elikana, ba ono daʼõ, ba Ebiasafo, ba ono daʼõ, ba Asiri, 
1CH.6_1.24	ba ono daʼõ, ba Tahata, ba ono daʼõ, ba Oeriëli, ba ono daʼõ, ba Oesia, ba ono daʼõ ba Saoelo. 
1CH.6_1.25	Ba ono Elikana, ba Amizaʼi ba Ahimoti; 
1CH.6_1.26	ba ono daʼõ, ba Elikana, ba ono daʼõ, ba Sofaʼi, ba ono daʼõ, 
1CH.6_1.27	ba Nahata, ba ono daʼõ, ba Eliabi, ba ono daʼõ, ba Jerohama, ba ono daʼõ, ba Elikana. 
1CH.6_1.28	Ba ono Zamoeëli, ba Joëli, si aʼa, ba itete, ba Abia. 
1CH.6_1.29	Ba ono Merari, ba Maheli, ba ono daʼõ, ba Libeni, ba ono daʼõ, ba Simeʼi, ba ono daʼõ, 
1CH.6_1.30	ba Oesa, ba ono daʼõ, ba Simea, ba ono daʼõ, ba Hagia, ba ono daʼõ ba Asaja.
1CH.6_1.31	II. 
1CH.6_1.32	fanoenõ halõw̃õra, fõna nahia nose wamaʼeleʼõ andrõ, irege ilaoe gosali Jehowa Selomo, ba Jeroezalema, ba lafaloea nifataro jaʼira, dali nifachoi chõra. 
1CH.6_1.33	Ba daʼe nifataro ba daʼõ ba onora: Ngaʼõtõ Gahati: Hemano, sanoenõ andrõ, ono Joëli ono Zamoeëli 
1CH.6_1.34	ono Elikana ono Jerohamo 
1CH.6_1.35	ono Eliëli ono Doë ono Zoefi ono Elikana 
1CH.6_1.36	ono Mahata ono Amizaï ono Elikana ono Joëli ono Gasaria ono Zefania 
1CH.6_1.37	ono Dahata ono Asiri ono Gebiasafo ono Gora 
1CH.6_1.38	ono Jisihara ono Gahati ono Lewi ono Gizeraëli. 
1CH.6_1.39	Ba talifoesõnia Gasafo, si so ba gambõlõnia, Asafo 
1CH.6_1.40	ono Mberechia ono Zimea ono Michaëli ono Mbaʼaseja ono Malichia 
1CH.6_1.41	ono Getini ono Zera ono Gadaja 
1CH.6_1.42	ono Getano ono Zima ono Zimeʼi 
1CH.6_1.43	ono Jahata ono Gereso ono Lewi. 
1CH.6_1.44	Ba talifoesõra, iraono Merari, ba ba gabera laʼiagõ: Etano, ono Gisi ono Abidi 
1CH.6_1.45	ono Maloechoe ono Hazabia ono Gamasia, 
1CH.6_1.46	ono Hilikia ono Gamisi 
1CH.6_1.47	ono Mbani ono Zemeri ono Maheli ono Moesi ono Merari ono Lewi. 
1CH.6_1.48	Ba talifoesõra, ono Lewi andrõ, ba si no moefataro ba halõw̃õ andrõ, fefoe, ba nahia andrõ, ba gosali Lowalangi. 
1CH.6_1.49	Ba Aʼaroni ba ononia, ba sameʼe soemange ba naha wameʼe soemange nitoenoe ba ba naha wanoenoe koemõjõ, ba sangai halõw̃õ ba wondrege niʼamoniʼõ, fefoe, ba samaigi fameta horõ Ndraono Gizeraëli, dali sibai nifachoi Moze, enoni Lowalangi, chõra. 
1CH.6_1.50	Ba daʼe nono Gaʼaroni: Ononia Eleazari, ba Fineha nono daʼõ, ba Abisoea nono daʼõ, 
1CH.6_1.51	ba Boeki nono daʼõ, ba Oesi nono daʼõ, ba Seraja nono daʼõ, 
1CH.6_1.52	ba Merajoto nono daʼõ, ba Amaria nono daʼõ, ba Ahitoebi nono daʼõ, 
1CH.6_1.53	ba Sadoki nono daʼõ, ba Ahimasi nono daʼõ.
1CH.6_1.54	III. 
1CH.6_1.55	ba chõra labeʼe Heberona ba danõ mado Joeda, fabaja sabõlõ doeʼoe, õ goerifõ, si fasoei jaʼia. 
1CH.6_1.56	Ba benoea, tanõ nowi, si fabõbõ ba mbanoea andrõ, awõ halama soja chõra, ba chõ Galebi andrõ, ono Jefoene, labeʼe. 
1CH.6_1.57	Ba ba ngaʼõtõ Gaʼaroni labeʼe mbanoea saw̃atõ [zangeʼe] andrõ, Heberona ba Libena, awõ zabõlõ doeʼoe si fabõbõ ba daʼõ, ba Jatiri ba Esemoa, awõ zabõlõ doeʼoe ba ngai, 
1CH.6_1.58	ba Holono, awõ zabõlõ doeʼoe ba ngai, ba Debiri, awõ zabõlõ doeʼoe ba ngai, 
1CH.6_1.59	ba Asana, awõ zabõlõ doeʼoe ba ngai, ba Beti Zemesi, awõ zabõlõ doeʼoe ba ngai. 
1CH.6_1.60	Ba niloeloe mado Mbenijami, ba Geba, awõ zabõlõ doeʼoe chõra, ba Alemeti, awõ zabõlõ doeʼoe chõra ba Anatoti, awõ zabõlõ doeʼoe chõra. Banoeara fefoe, ba no feledõloe, fabaja sabõlõ doeʼoe chõra. 
1CH.6_1.61	Ba ba ngaʼõtõ Gahati, tánõ bõʼõ andrõ, ba foeloe laloeloe banoea fatalifoesõta mado Geferaji ba mado Dano ba si matonga mado Manase, nilaoe dahõdahõ. 
1CH.6_1.62	Ba ba ngaʼõtõ Gereso, ba watalifoesõta chõra, ba feledõloe laloeloe banoea mado Isasari ba mado Gaseri ba mado Manase ba Mbazana. 
1CH.6_1.63	Ba ba ngaʼõtõ Merari, ba felendroea laloeloe banoea mado Roebeno ba mado Gado ba mado Zeboeloni, nilaoe dahõdahõ. 
1CH.6_1.64	Si manõ wanehe Ndraono Gizeraëli banoea andrõ, awõ sabõlõ doeʼoe ba zi fasoei, ba nono Lewi. 
1CH.6_1.65	Mado Joeda ba mado Zimeoni ba mado Mbenijami zanehe banoea andrõ, nitõtõi mege, nilaoe dahõdahõ. 
1CH.6_1.66	Ba ba watalifoesõta ngaʼõtõ Gahati, ba ba mado Geferaji latema mbanoea andrõ, si gõna dahõdahõ, wa chõra. 
1CH.6_1.67	Banoea saw̃atõ [zangeʼe] andrõ, Siehema, labeʼe chõra, fabaja zabõlõ doeʼoe, si fabõbõ ba daʼõ, ba hili mado Geferaji, ba Gezeri, awõ zabõlõ doeʼoe chõra, 
1CH.6_1.68	ba Jokemea, awõ zabõlõ doeʼoe chõra, ba Beti Horona, awõ zabõlõ doeʼoe chõra, 
1CH.6_1.69	ba Ajalona, awõ zabõlõ doeʼoe chõra, ba Gata Rimono, awõ zabõlõ doeʼoe chõra. 
1CH.6_1.70	Ba nibeʼe zi matonga mado manase, ba Aneri, awõ zabõlõ doeʼoe chõra, ba Jibelea, awõ zabõlõ doeʼoe chõra — ba watalifoesõta ngaʼõtõ Gahati, tánõ bõʼõ. 
1CH.6_1.71	Ba nitema ngaʼõtõ Gereso ba zi matonga mado Manase, ba Golana, ba danõ Mbazana, awõ zabõlõ doeʼoe chõra, ba Asaroti, awõ zabõlõ doeʼoe chõra. 
1CH.6_1.72	Ba nibeʼe mado Isasari, ba Kedesi, awõ zabõlõ doeʼoe chõra, ba Daberata, awõ zabõlõ doeʼoe chõra, ba Ramoti, 
1CH.6_1.73	awõ zabõlõ doeʼoe chõra, ba Anemi, awõ zabõlõ doeʼoe chõra. 
1CH.6_1.74	Ba nibeʼe mado Gaseri, ba Masala, awõ zabõlõ doeʼoe chõra, ba Abedono, awõ zabõlõ doeʼoe chõra. 
1CH.6_1.75	Ba Hoekoko, awõ zabõlõ doeʼoe chõra, ba Rehobo, awõ zabõlõ doeʼoe chõra. 
1CH.6_1.76	Ba nibeʼe mado Nafetali, ba Kedesi, ba Galili, awõ zabõlõ doeʼoe chõra, ba Hamota, awõ zabõlõ doeʼoe chõra, ba Kiriataʼi, awõ zabõlõ doeʼoe chõra. 
1CH.6_1.77	Ba nitema ngaʼõtõ Merari, tánõ bõʼõ, ba mado Zeboeloni, ba Rimono, awõ zabõlõ doeʼoe chõra, ba Tabora, awõ zabõlõ doeʼoe chõra. 
1CH.6_1.78	Ba jefo Joridano, ba gamaoedoe Jericho, ba latehe chõra mado Roebeno, ba Beseri, ba danõ si mate, awõ zabõlõ doeʼoe chõra, ba Jasa, awõ zabõlõ doeʼoe chõra, mado Roebeno, ba Beseri, ba danõ si mate, awõ zabõlõ doeʼoe chõra, ba Jasa, awõ zabõlõ doeʼoe chõra, 
1CH.6_1.79	ba Kedemoti, awõ zabõlõ doeʼoe chõra, ba Mefaʼata, awõ zabõlõ doeʼoe chõra. 
1CH.6_1.80	Ba nibeʼe mado Gado, ba Ramoti ba danõ Gileadi, awõ zabõlõ doeʼoe chõra, ba Mahanaʼi, awõ zabõlõ doeʼoe chõra, 
1CH.6_1.81	ba Hesibona, awõ zabõlõ doeʼoe chõra, ba Jaseri, awõ sabõlõ doeʼoe chõra.
1CH.7_1.1	I. 
1CH.7_1.2	Ba ono Dola, ba Oesi ba Refaja ba ba Jeriëli ba Jahemaʼi ba Jibisama ba Samoeëli; hõgõ ba ngafōē ngaʼõtõ Dola, niha sabõlõ, ba watalifoesõta chõra. Faʼatóra, me loeo Dawido, ba no 22,600. 
1CH.7_1.3	Ba ono Oesi, ba Jisiraja, ba ono Jisiraja ba Michaëli ba Obadia ba Joëli ba Jisia, lima fefoe, hõgõ. 
1CH.7_1.4	Ba awõra zabõlõ, sato, ba watalifoesõta chõra ba ba ngafoera: 36,000. Noa sa oja chõra ndra alawe, awõ ndraono. 
1CH.7_1.5	Ba iwara, ngaʼõtõ Isasari fefoe, ba no niha sabõlõ: ba no 87,000, oroedoea. 
1CH.7_1.6	Ba ono Mbenijami, ba Bela ba Becheri ba Jediaëli, tõloe. 
1CH.7_1.7	Ba ono Mbela, ba Esibona ba Oesi ba Oesiëli ba Jerimoto ba Iri, lima, hogõ ngafōē, niha sabõlõ; 22, 034 fefoe, niʼofaja. 
1CH.7_1.8	Ba ono Mbecheri, ba Semira ba Joasi ba Eliëzeri ba Elioenai ba Omeri ba Jeremoto ba Abia ba Anatoti ba Alemeti; oi ono Mbecheri daʼõ. 
1CH.7_1.9	Ba faʼatora, fatalifoesõta chõra, ba hõgõ ngafōē, niha sabõlõ, ba no 20,200. 
1CH.7_1.10	Ba ono Jediaëli, ba Bilihana, ba ono Mbilihana, ba Jeoesi ba Benijami ba Ehoedi ba Kenaʼana ba Setano ba Tarisi ba Ahisahara. 
1CH.7_1.11	Oi ono Jediaëli daʼõ, hõgõ ngafōē, sabõlõ, 17,200, solohe baloese. 
1CH.7_1.12	Ba ono Iri Zoefimi ba Hoefimi: ba ono Gaheri Hoesimi. 
1CH.7_1.13	Ba ono Nafetali, ba Jasiëli ba Goeni ba Jeseri ba Saloemi, maʼoewoe Mbiliha andrõ. 
1CH.7_1.14	II. 
1CH.7_1.15	Ba Machiro andrõ, ba ihalõ dafifoesõ ndra Hoefimi Soefimi, Maʼacha. Ba ono Manase si samboea, ba Selofadi, ba ono alawe nono Zelofadi. 
1CH.7_1.16	Ba moʼono Maʼacha, foʼomo Machiro, ono Matoea, ba Feresi ibeʼe tõi nononia. Ba Seresi dõi nachinia, ba ono daʼõ, ba Olama ba Rekemi. 
1CH.7_1.17	Ba ono Olama, ba Bedana. Daʼõ ngaʼõtõ Gileadi, ono Machiro ono Manase. 
1CH.7_1.18	Ba moʼono nachi Machiro, ira alawe, Hamolecheti, Isihodi ba Abiëzeri ba Mahela dõi nononia. 
1CH.7_1.19	Ba ono Zemida, ba Ahiana ba Sechema ba Likehi ba Aniama. 
1CH.7_1.20	Ba ono Geferaji, ba Soetela; ba ono daʼõ, ba Beredi, ba ono daʼõ, ba Tahata, ba ono daʼõ, ba Eleada, ba ono daʼõ, ba Tahata [zoei], 
1CH.7_1.21	ba ono daʼõ, ba Sabada, ba ono daʼõ, ba Soetela ba Ezeri ba Eleadi; ba laboenoe ira banoea Gata andrõ, niha si tohõna ba danõ, me no mõi misi tooe ira, ba woraboe oerifõra. 
1CH.7_1.22	Ba ara manõ aboe dõdõ doeara Eferaji, ba so ndra talifoesõnia, ba wondrara tõdõnia. 
1CH.7_1.23	Ba oroedoe ia chõ ndrongania ba manabina ba moʼono, ono matoea. Ba ibeʼe tõi nononia andrõ Mberia (ba waʼaboe dõdõ), me no si toemboe barõ waʼaboe dõdõ adrõ chõra. 
1CH.7_1.24	Ba ononia alawe, ba Seʼera; daʼõ zanaroeʼõ banoea Mbeti Horona tooe ba Beti Horona jaw̃a ba Oeseni Zeʼera. 
1CH.7_1.25	Ba ono Mberia, ba Refa ba Resefi. Ba ono Refa, ba Tela, ba ono daʼõ, ba Tahana, 
1CH.7_1.26	ba ono daʼõ, ba Laëdana, ba ono daʼõ, ba Amihoedi, ba ono daʼõ, ba Elisama, 
1CH.7_1.27	ba ono daʼõ, ba Noeni, ba ono daʼõ, ba Josoea. 
1CH.7_1.28	Ba tána chõra tanõ, nahiara, ba Betiëli, fabaja halama soja chõra, ba tánõ ba gatoemboecha loeo, ba Naʼarana, ba tánõ ba gaechoela, ba Geseri, fabaja halama soja chõra, ba baero, õ, ba Sichema, fabaja halama soja chõra, iroegi Aija, fabaja halama soja chõra. 
1CH.7_1.29	Ba ba nola mado Manase, ba Beti Zeʼana, fabaja halama soja chõra, ba Taʼanacha, fabaja halama soja chõra, ba Megido, fabaja halama soja chõra, ba Dora, fabaja halama soja chõra. Daʼõ nahia ndraono Josefo, ono Gizeraëli. 
1CH.7_1.30	III. 
1CH.7_1.31	Ba ono Mberia, ba Heberi ba Malichiëli, daʼõ nama Mbirisajiti. 
1CH.7_1.32	Ba ono Heberi, ba Jafeleti ba Semeri ba Hotama ba talifoesõra alawe Soea. 
1CH.7_1.33	Ba ono Jafeleti, ba Fasacha ba Bimehala ba Asiwata; daʼõ nono Jafeleti andrõ. 
1CH.7_1.34	Ba ono Zemeri, ba Ahi ba Roga ba Hoeba ba Aramo. 
1CH.7_1.35	Ba ono dalifoesõnia Helemi, ba Sofa ba Jimina ba Selesi ba Amala. 
1CH.7_1.36	Ba ono Zofa, ba Soea ba Haneferi ba Soeala ba Beri ba Jimera. 
1CH.7_1.37	Ba Beseri ba Hodo ba Sama ba Silisa ba Jiterana ba Beʼera. 
1CH.7_1.38	Ba ono Jeteri, ba Jefoene ba Fisifa ba Ara. 
1CH.7_1.39	Ba ono Ola, ba Arahi ba Haniëli ba Risia. 
1CH.7_1.40	Oi ono Gaseri daʼõ, hõgõ ngafōē, nitoetoejoe, sabõlõ, hõgõ zalaw̃a. Ba faʼato niʼofaja chõra, solohe baloese, ba no 26,000.
1CH.8_1.1	I. 
1CH.8_1.2	ba Noha ganete zi tõloe, ba Rafa ganete zi õfa. 
1CH.8_1.3	Ba ono Mbela, ba Adara ba Gera ba Abihoedi, 
1CH.8_1.4	ba Abisoea ba Naʼama ba Ahoa, 
1CH.8_1.5	ba Gera ba Sefoefana ba Hoeramo. 
1CH.8_1.6	Ba daʼe nono Gehoedi (hõgõ ngafōē ba mbanoea Geba, nifawoeʼa, niʼohe ba Manahata, 
1CH.8_1.7	Naʼama ba Ahia ba Gera; daʼõ zamawoeʼa): Oesa ba Ahihoedi. 
1CH.8_1.8	Ba moʼono Zaharaï ba danõ Ndraono Moabi, me no itiboʼõ ndrongania Hoesi ba Baʼara. 
1CH.8_1.9	Moʼono ia chõ woʼomonia Hodesi: Jobababa Sibia ba Mesa ba Malakama, 
1CH.8_1.10	ba Jeoesi ba Sochia ba Mirima. Daʼõ nononia, hõgõ ngafōē. 
1CH.8_1.11	Ba ononia chõ Hoesi, ba Abitoeboe ba Elifaʼali. 
1CH.8_1.12	Ba ono Gelifaʼali, ba Eberi ba Miseama ba Semeri. Daʼõ zanaroeʼõ Gono ba Lodi, awõ halama soja chõra. 
1CH.8_1.13	Ba Beria ba Sema (hõgõ ngafōē ba mbanoea Najalona daʼõ; jaʼira zanimba banoea Gata andrõ), ba talifõsõnia Elifaʼali, 
1CH.8_1.14	ba Sasaki ba Jeremoto. 
1CH.8_1.15	Ba Sebadia ba Aradi ba Ederi, 
1CH.8_1.16	ba Michaëli ba Jisifa ba Joha, nono Mberia. 
1CH.8_1.17	Ba Sebadia ba Mesoela ba Hisiki ba Heberi, 
1CH.8_1.18	ba Jisimerai ba Jisilia ba Jobaba, nono Gelifaʼali. 
1CH.8_1.19	Ba Jakimi ba Sichiri ba Sabidi, 
1CH.8_1.20	ba Eliënai ba Siletaʼi ba Eliëli 
1CH.8_1.21	ba Adaja ba Beraja ba Simerata nono Zimeʼi. 
1CH.8_1.22	Ba Jisifana ba Eberi ba Eliëli, 
1CH.8_1.23	ba Abedono ba Sichiri ba Hanamo, 
1CH.8_1.24	ba Hanania ba Elama ba Androtia, 
1CH.8_1.25	ba Jifideja ba Fenoeëli, nono Zasaki. 
1CH.8_1.26	Ba Samaserai ba Seharia ba Atalia, 
1CH.8_1.27	Ba Jaresia ba Elia ba Sichiri, nono Jerohamo. 
1CH.8_1.28	Hõgõ ngafōē daʼõ, ba watalifoesõta chõra, no salaw̃a; ba Jeroezalema so ira. 
1CH.8_1.29	Ba si so ba Gibeona ba toea Gibeona andrõ, Jegoeëli, ba tõi woʼomonia, ba Maʼacha. 
1CH.8_1.30	Ba si aʼa nononia, ba Abedono, ba itete, ba Soeri ba Kisi ba Baʼali ba Neri ba Nadabi, 
1CH.8_1.31	ba Gedoro ba Ahio ba Secheri. 
1CH.8_1.32	Ba ono Mikeloto, ba Simea. Ba ba gamaoedoe dalifoesõra so ira, ba Jeroezalema, awõ dalifoesõra andrõ.
1CH.8_1.33	II. 
1CH.8_1.34	Ba ono Jonata, ba Meribaʼali ba ono Meribaʼali, ba Micha. 
1CH.8_1.35	Ba ono Micha andrõ, ba Fitono ba Melechi ba Tarea ba Ahasi. 
1CH.8_1.36	Ba ono Gahasi, ba Joada, ba ono Joada, ba Alemeti ba Asimaweti ba Simeri. Ba ono Zimeri, ba Mosa. 
1CH.8_1.37	Ba ono Mosa, ba Binea; ba Rafa nono daʼõ, ba Eleasa nono daʼõ, ba Aseli nono daʼõ. 
1CH.8_1.38	Ba õnõ nono Gaseli, ono matoea; Aserika ba Bochoroe ba Simaʼeli ba Searia ba Obadia ba Hanano dõira. Oi ono Gaseli daʼõ. 
1CH.8_1.39	Ba ono dalifoesõnia Eseki, ba Olama, si aʼa, ba itete, ba Jeʼoesi, ba itete, ba Elifeleti. 
1CH.8_1.40	Ba ono Olama, ba no niha sabõlõ, si no toʼõlõ ba wafanata, ba ato sibai ngaʼõtõra, 150. Oi mado Mbenijami daʼõ fefoe. 
1CH.9_1.1	I. 
1CH.9_1.2	Ba si so ba daʼõ fõna, ba dána chõra tanõ, ba mbanoeara andrõ, ba no Iraono Gizeraëli, ono mbanoea, ere ba Ono Lewi ba sangai halõw̃õ ba gosali. 
1CH.9_1.3	Banoea Jeroezalema andrõ, ba mado Joeda ba mado Mbenijami ba mado Geferaji ba mado Manase: 
1CH.9_1.4	Oetaʼi, ono Gamihoedi ono Omeri ono Imeri ono Mbani, fõfõ ngaʼõtõ Weresi andrõ, ono Joeda. 
1CH.9_1.5	Ba fõfõ ngaʼõtõ Zela, ba Asaja, si aʼa, ba ononia. 
1CH.9_1.6	Ba fõfõ ngaʼõtõ Zera, ba Jegoeëli, ba talifoesõra, 690. 
1CH.9_1.7	Ba mado Mbenijami, ba Sáloe, ono Mesoela ono Hodawaja ono Hasenoea. 
1CH.9_1.8	Ba baero õ, ba Jibeneja, ono Jerohamo, ba Ela, ono Oesi ono Michiri, ba Mesoela, ono Zefatia ono Regoeëli ono Jibenija, 
1CH.9_1.9	ba iwara, ba watalifoesõta chõra, 956 fefoe. Hõgõ ngafōē daʼõ fefoe, ba ngafoera andrõ.
1CH.9_1.10	II. 
1CH.9_1.11	ba Asaria, ono Hilikia ono Mesoela ono Zadoki ono Merajoto ono Gahitoebi, salaw̃a ba gosali Lowalangi. 
1CH.9_1.12	Ba baero õ, ba Adaja, ono Jerohamo ono Wasoeri ono Malachia ono Maësai ono Gadiëli ono Jasera ono Mesoela ono Mesilemiti ono Imeri, 
1CH.9_1.13	ba talifoesõra, hõgõ ngafoera, 1760 fefoe, niha si fadoehoe dõdõda, ba wangaira halõw̃õra, ba gosali Lowalangi. 
1CH.9_1.14	Ba Ono Lewi, ba Semaja, ono Hasoeboe ono Asirika ono Hasabia, fõfõ ngaʼõtõ Merari. 
1CH.9_1.15	Ba baero õ, ba Bakabakara ba Heresi ba Galala ba Matania, ono Micha ono Zichiri ono Gasafo. 
1CH.9_1.16	Ba Obadia, ono Zemaja ono Galala ono Jedoetoeno, ba Berechia, ono Asa ono Elikana, si so ba mbanoea Netofa andrõ. 
1CH.9_1.17	III. 
1CH.9_1.18	sanaro ia ba mbawandroehõ zalaw̃a andrõ, tánõ ba gatoemboecha loeo. Daʼõ zanaro ba mbawandroehõ, ba nahia Nono Lewi andrõ. 
1CH.9_1.19	Ba Saloemi andrõ, ono Goresi ono Gebiasafo ono Gora, ba talifoesõnia, si sawōē jaʼira, ngaʼõtõ Gora, ba no sangaingai halõw̃õ andrõ, wanaro tojo mbawandroehõ nose, si mane ira toeara fõna, si no sanaro gõi ba mbawandroehõ ba nahia Jehowa, 
1CH.9_1.20	ba Fineha andrõ, ono Geleazari, ba no salaw̃ara, ba gõtõ fõna (Jamoetolo ia Jehowa!) 
1CH.9_1.21	Ba Sacharia andrõ, ono Mezelemia, ba no sanaro ba mbawandroehõ ba nose wamaʼeleʼõ. 
1CH.9_1.22	Ba jaʼira fefoe, si no moetoetoejoe, ba wanaro tojo mbawandroehõ, ba no 212; ba ba mbanoeara latanõ ba zoera ngaʼõtõ dõira. No Dawido ba Samoeëli sangiʼila andrõ zamataro jaʼira, ba halõw̃õra andrõ. 
1CH.9_1.23	Jaʼira ba onora, ba ba zinga mbawandroehõ nahia Jehowa so, ba zinga mbawandroehõ nahia ose andrõ, ba wanaro. 
1CH.9_1.24	Õfa nahia, zi so sanaro andrõ: tánõ ba gatoemboecha loeo ba tánõ ba gaechoela ba tánõ jõoe ba tánõ raja. 
1CH.9_1.25	Ba talifoesõra ba mbanoea sideʼide chõra, ba fitoefitoe bongi waʼara mõimõi ira mijomo, ba wanolo jaʼira. 
1CH.9_1.26	Ba satoea zanaro ba mba wandroehõ andrõ, si daõfa, ba lõʼõ sa aefaʼaefa ba halõw̃õra, fadoro. Daʼõ Nono Lewi andrõ. Ba nifaigifaigira gõi mbateʼe andrõ, fabaja nihõna andrõ, ba gosali Lowalangi; 
1CH.9_1.27	ba ba zi bongi, ba lõ laboelõʼõ ira ba zi fasoei gosali Lowalangi. Me no jaʼira zanaro ba zi bongi, ba ero na moloeo, ba lakoë mbawandroehõ. 
1CH.9_1.28	Ba samaigimaigi fakake ba wameʼe soemange õsa, irá; laʼofaja, na laʼohe bacha ba na lafoeli baero. 
1CH.9_1.29	Ba so gõi õsa nifataro samaigimaigi gamagama andrõ, gamagama niʼamoniʼõ fefoe, ba hamo si sõchi andrõ ba agoe ba fanicha ba rembaremba. 
1CH.9_1.30	Ba ere õsa, ba no nifataro ba wamaliʼõ fanicha samohoea rembaremba andrõ. 
1CH.9_1.31	Ba Matitia andrõ, Ono Lewi, ono maʼoewoe Gora andrõ, Saloemi, ono si aʼa, ba no nifataro ba wogore koee. 
1CH.9_1.32	Ba maʼoewoe Gahati õsa, iwara, ba no nifataro ba wangali roti nifaigifaigi andrõ, ero na loeo sabato. 
1CH.9_1.33	Daʼõ mege zanoenõ andrõ, hõgõ ngafōē ba Nono Lewi; nahiara mbateʼe andrõ, lõ halõw̃õra bõʼõ, me no bongi maʼṍchõ lõ aefaʼaefa ira ba halõw̃õra andrõ. 
1CH.9_1.34	Daʼõ hõgõ ngafōē andrõ ba Nono Lewi, ba watalifoesõta andrõ chõra, amaedola woeroegõ. Ba Jeroezalema so ira.
1CH.9_1.35	IV. 
1CH.9_1.36	Ba ononia si aʼa, ba Abedono, ba [itete ba] Soeri ba Kisi ba Baʼali ba Neri ba Nadabi, 
1CH.9_1.37	ba Gedoro ba Ahio ba Sacharia ba Mikeloto. 
1CH.9_1.38	Ba ono Mikeloto, ba Simea. Ba jaʼira gõi, ba ba gamaoedoe dalifoesõra so, ba Jeroezalema, awõ dalifoesõra andrõ. 
1CH.9_1.39	Ba ono Neri, ba Kisi, ba ono Gisi, ba Saoelo, ba ono Zaoelo, ba Jonata, ba Malichisoea ba Abinadabi ba Esebaʼali. 
1CH.9_1.40	Ba ono Jonata, ba Meribaʼali, ba ono Meribaʼali, ba Micha. 
1CH.9_1.41	Ba ono Micha, ba Fitono ba Melechi ba Tarea ba Ahasi. 
1CH.9_1.42	Ba ono Gahasi, ba Jaëra, ba ono Jaëra, ba Alemeti ba Asimaweti ba Simeri; ba ono Zimeri, ba Mosa. 
1CH.9_1.43	Ba ono Mosa, ba Binea. Ba ono daʼõ, ba Refaja, ba ono daʼõ, ba Eleasa, ba ono daʼõ, ba Aseli. 
1CH.9_1.44	Ba õnõ nono Gaseli, ono matoea, Aserika ba Bochoroe ba Simaʼeli ba Searia ba Obadia ba Hanano dõira. Daʼõ nono Gaseli andrõ.
1CH.10_1.1	I. 
1CH.10_1.2	Ba lõ labõhõli ndra Saoelo ononia Dawa Wilisiti, laboenoe saʼae nono Zaoelo, Jonata ba Abinadabi ba Malichisoea. 
1CH.10_1.3	Ba me laforege chõ Zaoelo, me na laʼila ia si fafana, ba ataʼoe sibai ia zi fafana andrõ. 
1CH.10_1.4	Ba imane chõ zolohe fangõnania: Sobi ziʼõlioe ba fahõ ndraʼodo, fa bõi mõi dania zi lõ moeboto andrõ, ba wangoʼaja jaʼo! Ba lõ edõna zolohe fangõnania, me ataʼoe ia. Ba itoejoe wõda Saoelo, ba ilangõgõ. 
1CH.10_1.5	Ba me iʼila solohe fangõnania, no mate Zaoelo ba ilangõgõ gõi wõdania, ba mate ia gõi. 
1CH.10_1.6	Si manõ waʼamate Zaoelo ba ononia si datõloe, si samba omo jaʼira; endronga mate ira. 
1CH.10_1.7	Ba me larongo Iraono Gizeraëli fefoe ba ndraso, no moloi Ndraono Gizeraëli ba no mate Zaoelo, fabaja ononia, ba larõi mbanoeara, moloi. Ba so Ndrawa Wilisiti, ba laʼochõgõ nahiara.
1CH.10_1.8	II. 
1CH.10_1.9	Ba lahalõ gamagamania, ba laʼohe hõgõnia ba fangõnania ba lafatenge zanõrõi tanõ Ndrawa Wilisiti, ba wangombacha ba nadoera ba ba niha sato toeria wemõnara andrõ. 
1CH.10_1.10	Ba fangõnania, ba labeʼe ba gosali Lowalangira andrõ, ba hõgõnia, ba laʼosõ ba nomo Dagono. 
1CH.10_1.11	Ba me larongo fefoe nilaoe Ndrawa Wilisiti chõ Zaoelo banoea Jabesi ba danõ Gileadi, dozi, 
1CH.10_1.12	ba maoso zabõlõra fefoe, lahalõ mboto Zaoelo ba boto ndraononia, laʼohe ba Jabesi. Ba lakoʼo mbotora ba mbõrõ manawa andrõ ba Jabesi, ba mamoni ba gõ ira, fitoe bongi. 
1CH.10_1.13	Tobali mate Zaoelo ba horõnia chõ Jehowa, me lõ niʼoʼõnia oroisa Jehowa ba me no isofoe ba mbechoe, ba wamaʼeleʼõ chõnia lala, 
1CH.10_1.14	me lõ nisofoenia chõ Jehowa famaʼeleʼõ. Andrõ wa ibeʼe mate ia [Jehowa], ba faʼarazo, ba ibeʼe chõ Dawido, ono Gizaʼi.
1CH.11_1.1	I. 
1CH.11_1.2	Me fõna saʼae, me razo na Zaoelo, ba no jaʼoegõ zolohe Iraono Gizeraëli, ba wasoewõta, ba jaʼoegõ gõi zolohe mangawoeli; ba noa gõi imane chõoe Lowalangioe, Johowa: Jaʼoegõ dania zokoebaloi banoeagoe Iraono Gizeraëli, ba razora ndraʼoegõ! 
1CH.11_1.3	Ba mõi chõ razo ba Heberona, zatoea Ndraono Gizeraëli fefoe, ba fawoeʼoe li chõra Dawido, ba Heberona, ba zanehe Jehowa; ba labajo ni razo Ndraono Gizeraëli Dawido, dali goroisa Jehowa andrõ, nifaʼema Zamoeëli. 
1CH.11_1.4	Ba isaw̃a Jeroezalema Dawido, awõ Ndraono Gizeraëli fefoe — Jeroezalema Jeboesi andrõ; Iraono Jeboesi, niha si tohõna ba danõ, zi so ba daʼõ —. 
1CH.11_1.5	Ba lamane chõ Dawido banoea Jeboesi andrõ: Lõʼõ sa atoeʼaʼõ ba daʼe! Ba iforege Dawido, ba atoeʼa ia ba hati Siona, jaʼia mbanoea Dawido andrõ. 
1CH.11_1.6	Ba daʼõ imane Dawido: Ha niha zi ofõna mangalani Iraono Jeboesi, ba labeʼe koemandra ba solohe! Ba si ofõna mõi jaw̃a, ba Joabi, ono Zeroeja, ba tobali koemandra ia. 
1CH.11_1.7	Ba ba hati andrõ iʼiagõ saʼae Dawido, andrõ wa labeʼe tõinia mbanoea Dawido. 
1CH.11_1.8	Ba iʼaroʼõ mbanoea andrõ, fasoei, iʼotarai Milo andrõ, fasoei manõ; ba Joabi zangaro bõʼõnia, jomo ba mbanoea. 
1CH.11_1.9	Ba itoegoe tedooe waʼabõlõ Dawido, itolo ia Jehowa ngahõnõ.
1CH.11_1.10	II. 
1CH.11_1.11	Ba daʼe waʼato zabõlõ andrõ chõ Dawido: Jasobea, ono Hachamoni, hõgõ zi datõloe andrõ. Ilaoe dohonia, ba 300 zi mate, endronga. 
1CH.11_1.12	Ba fanetenia, ba Eleazari, ono Dodo, maʼoewoe Gahohi; samõsa ia ba zi datõloe, sabõlõ. 
1CH.11_1.13	Awõ Dawido ia ba Wasedámi, me no owoelo Ndrawa Wilisiti ba wasõndrata. Ba so ba daʼõ mbolo nowi, gandroe. Ba me moloi zato, labeʼe Dawa Wilisiti, 
1CH.11_1.14	ba laʼagõ daloe nowi, lafadõni [ba nemali] ba lalaoe ba Ndrawa Wilisiti, ba tobali femõna seboea, itolo Jehowa. 
1CH.11_1.15	Ba samoeza maṍchõ, ba datõloe zi mõi mitooe chõ Dawido, ba hati kara andrõ, ba hati Adoela, datõloe salaw̃a andrõ, ba zi 30, me no ba zaloʼo, ba Refaʼi, labeʼe golombasew̃ara Dawa Wilisiti. 
1CH.11_1.16	Ba hati andrõ so Dawido, me loeo daʼõ, ba ba Mbetilechema so Ndrawa Wilisiti sato. 
1CH.11_1.17	Ba omasi Dawido [nidanõ], ba imane: Ha niha zanaʼoe gõgoe idanõ, ba mbaʼa andrõ, ba zinga mbawa gõli Mbetilechema? 
1CH.11_1.18	Ba latõrõ golombasew̃a Ndrawa Wilisiti si datõloe latimba ira, ba lataʼoe nidanõ ba mbaʼa andrõ, ba zinga mbawa gõli Mbetilechema, ba laʼohe chõ Dawido. Ba lõ edõna ibadoe Dawido, idoewagõ [soemange] chõ Jehowa, imane: 
1CH.11_1.19	Jamoetenaw̃a ndraʼo Lowalangigoe, fa bõi oelaoe zi manõ! Hadia, oebadoe ndro zabõlõ andre, si no mangositengagõ nosora, me mõi ira? Lõʼõ sa ba dõdõra nosora, wolohe jaʼia ba daʼe! — ba lõʼõ manõ ibadoe. Daʼõ nilaoe zabõlõ andrõ, si datõloe. 
1CH.11_1.20	Ba Abizaʼi, achi Joabi, ba no hõgõ ba zi tõloe ngafoeloe andrõ. Ilaoe dohonia, ba 300 zi mate, ba no seboea toeria ia, ba zi 30 andrõ. 
1CH.11_1.21	Ba zi 30, ba no seboea tõi ia, ba jaʼia zolohe jaʼira, ba ba zi da tõloe andrõ, ba lõ falaw̃alaw̃a ia. 
1CH.11_1.22	Ba Benaja, ono Jehojada, niha sabõlõ, seboea ilaoe, banoea Gabaseʼeli. Jaʼia zamoenoe ono Gariëli, Iraono Moabi, si daroea. Ba samoeza maʼṍchõ, me so deoe si bakoe, ba iboenoe zingo, si tooe ba mbaʼa. 
1CH.11_1.23	Ba iboenoe gõi Ndrawa Miseraji, niha seboea sibai, lima hela. Sara doho ba danga Ndrawa Miseraji andrõ, sezai mawõ; ba ha siʼo iʼohe chõnia Benaja; ba iraʼoe doho andrõ, ba danga Ndrawa Miseraji andrõ, ba tohonia andrõ ibeʼe famoenoenia. 
1CH.11_1.24	Daʼõ nilaoe Mbenaja, ono Jehojada, ba seboea toeria ia ba zi 30 sabõlõ andrõ. 
1CH.11_1.25	Ba zi tõloe ngafoeloe, ba no seboea tõi ia, ba ba zi datõloe, ba lõ falaw̃alaw̃a ia. Ba ibeʼe hõgõ wazoeri ia Dawido, hõgõ wazoeri si lõ aefaʼaefa chõnia. 
1CH.11_1.26	Ba sabõlõ andrõ, ba Azaheli, achi Joabi, ba Elihana, ono Dodo, banoea Mbetilechema, 
1CH.11_1.27	ba Samoti, banoea Haroro, ba Helesi, banoea Walono, 
1CH.11_1.28	ba Ira, ono Ike, banoea Dekoa, ba Abiëzeri, banoea Ganatoti, ba Sibechai, 
1CH.11_1.29	banoea Hoesa, ba Ilai, 
1CH.11_1.30	banoea Gahoho, ba Maharai, banoea Netofa, ba Heledi, ono Mbaʼana, 
1CH.11_1.31	banoea Netofa, ba Itaʼi, ono Ribai, banoea Gibea, ba mado Mbenijami, ba Benaja, banoea Wireato, ba Hoerai, 
1CH.11_1.32	banoea Nahale-Gasi ba Abiëli, banoea Garaba, ba Asimaweti, 
1CH.11_1.33	banoea Mbakoeri, ba Eliaba, banoea Zaʼalabo, ba Hasemi, 
1CH.11_1.34	banoea Gizono, ba Jonata, ono Zage, 
1CH.11_1.35	banoea Harara, ba Ahiamo, ono Zachara, banoea Harara, ba Elifali, ono Goeri, 
1CH.11_1.36	ba Heferi, banoea Mechera, ba Ahia, 
1CH.11_1.37	banoea Walono, ba Hesero, banoea Garemeli, ba Naʼarai, ono Esibai. 
1CH.11_1.38	Ba Joëli, talifoesõ Natano, ba Mibihara, ono Hegeri, 
1CH.11_1.39	ba Seleki, Iraono Gamoni, ba Naharai, banoea Mbeʼeroti, solohe fangõna chõ Joabi ono Zeroeja, 
1CH.11_1.40	ba Ira, banoea Jatiri, ba Garebi, banoea Jatiri. 
1CH.11_1.41	Ba Oeria, Iraono Cheti, ba Sabada, ono Gahelai, 
1CH.11_1.42	ba Adina, ono Zisa, mado Roebeno, salaw̃a ba mado Roebeno, ba tõloe ngafoeloe nawõnia, 
1CH.11_1.43	ba Hanano, ono Maʼacha, ba Jozafati, 
1CH.11_1.44	banoea Metene, ba Oesia, banoea Gasehera, ba Sama ba Jeïeli, ono Hotama, banoea Garoëri, 
1CH.11_1.45	ba Jediaëli, ono Zimeri, ba talifoesõnia Joha, 
1CH.11_1.46	banoea Disi, ba Eliëli, banoea Mahanaʼi, ba Jeribai ba Josawia, ono Gelinaʼama, ba Jitema, Iraono Moabi, 
1CH.11_1.47	ba Eliëli ba Obedi ba Jaʼasiëli, banoea Mesobaja.
1CH.12_1.1	I. 
1CH.12_1.2	solohe fana, ba si no toʼõlõ ba waribosa, he kambõlõ ba he kabera, ba he zoei ba wafanata. Iwa Zaoelo andrõ, mado Mbenijami, ba 
1CH.12_1.3	Ahiëseri, hõgõ, ba Joasi, iraono Hasemaʼa, banoea Gibea, ba Jesiëli ba Feleti, iraono Gasimaweti, ba Beracha ba Jehoe, banoea Ganatoti. 
1CH.12_1.4	Ba Jisimaja, banoea Gibeona, sabõlõ ba zi tõloe ngafoeloe andrõ ba solohe jaʼira; ba Jeremia ba Jahasiëli ba Johanano ba Josabada, banoea Gedera. 
1CH.12_1.5	Ba Eloezai ba Jerimoto ba Bealia ba Semaria ba Sefatia, banoea Harifi; 
1CH.12_1.6	ba Elikana, ba Jisija ba Asareʼeli ba Joëzeri ba Jasobeamo, maʼoewoe Gora. 
1CH.12_1.7	Ba Joëla ba Sebadia, iraono Jerohamo, banoea Gedoro. 
1CH.12_1.8	Ba mado Gado, sanaw̃a Dawido — ba hatinia andrõ, ba danõ si mate — niha sabõlõ, si no mangaró, ba wasõndrata, solohe baloese ba toho, hoelõ zingo wamaigida, ba no saoha ahe, si mane nago ba hili: 
1CH.12_1.9	Jaʼia Geseri, hõgõ, ba fanetenia, ba Obadia, ba fanete, ba Eliabi, 
1CH.12_1.10	ba fanete, ba Misimana, ba fanete, 
1CH.12_1.11	ba Jeremia, ba fanete, ba Ataʼi, 
1CH.12_1.12	ba fanete, ba Eliëli, ba fanete, ba Johanano, ba fanete, ba Elisabada, 
1CH.12_1.13	ba fanete, ba Jeremia, ba fanete, ba Machabanai. 
1CH.12_1.14	Daʼõ mado Gado; sideʼidera, ba ilaw̃a zi otoe, ba sabõlõra, ba hõnõ ilaw̃a. 
1CH.12_1.15	Daʼõ zangõtõ Joridano, ba mbaw̃a si fõfõna, me no afõnoe ngõfi, ba sameʼe moloi banoea ba ndraso fefoe, tánõ ba gatoemboecha loeo ba tánõ ba gaechoela. 
1CH.12_1.16	Ba so gõi õsa mado Mbenijami, awõ mado Joeda, sanaw̃a Dawido, ba hati andrõ. 
1CH.12_1.17	Ba mõi tooe Dawido, iʼondrasi ira, hoemede ia chõra, imane: Na ba waʼatoelõ mõi ami chõgoe, ba wanolo jaʼodo, ba dataʼosaraʼõ dõdõda; ba na ba wemanga mbõligoe, ba zi faʼoedoe chõgoe, mõi ami, he w̃aʼae lõ lalõgoe, si togoele ba dangagoe, ba jamoefaigi Lowalangi ndra toeada, ba jamoefatõrõ hoekoe! 
1CH.12_1.18	Ba ifarooe Gamasai, hõgõ zi 30, Eheha, ba imane: ”Chõoe ndraʼaga, jaʼoegõ Dawido, awõoe, jaʼoegõ, ono Gizaʼi! Ja ahowoe, ja ahowoe ndraʼoegõ, ba ja ahowoe zanolo jaʼoegõ; noa sa itoloʼõ Lowalangioe!” Ba itema ira Dawido, ba ifataro solohe sabõlõ andrõ chõnia. 
1CH.12_1.19	Ba mado Manase õsa, sanaw̃a Dawido, me mõi ia awõ Ndrawa Wilisiti, me lasoewõ Zaoelo ba lõʼõ sa latolo Ndrawa Wilisiti, lafofanõ saʼae Dawido Dawa Wilisiti, me no mamagõlõ ira, lamane: Ma isaw̃a zochõ jaʼia, Saoelo, ba mõi faʼaetoe mbagida. 
1CH.12_1.20	Ba me isaw̃a Zikelagi, ba si mõi chõnia mado Manase, ba Adana ba Josabada ba Jediaëli ba Michaëli ba Josabada [na] ba Elihoe ba Siletaʼi, hõgõ ngahõnõ mado Manase. 
1CH.12_1.21	Ba latolo Dawido ba nemali andrõ; noa sa sabõlõ ira fefoe, ba tebeʼe solohe sato ira. 
1CH.12_1.22	Ero maʼṍchõ sa so zanaw̃a Dawido, ba wanolo jaʼia, irege ato sibai chõnia zabõlõ, hoelõ si mane sabõlõ chõ Lowalangi.
1CH.12_1.23	II. 
1CH.12_1.24	Mado Joeda, solohe baloese ba toho, si no mangaró ba wasoewõta, ba no 6800. 
1CH.12_1.25	Ba mado Zimeoni, ba 7100 zabõlõ. 
1CH.12_1.26	Ba mado Lewi, ba 4600. 
1CH.12_1.27	Ba baero õ, ba Jojada, salaw̃a ngaʼõtõ Gaʼaroni, 3700 ira, 
1CH.12_1.28	ba Sadoki, ono matoea sabõlõ; 22 zalaw̃a ba watalifoesõta andrõ chõra. 
1CH.12_1.29	Ba mado Mbenijami, iwa Zaoelo, ba 3000; sato chõra, ba lõʼõ sa labõhõli ngaʼõtõ Zaoelo, iroegi loeo daʼõ. 
1CH.12_1.30	Ba mado Geferaji, ba 20,800, sabõlõ ba seboea toeria, ba watalifoesõta andrõ chõra. 
1CH.12_1.31	Ba si matonga mado Manase, ba 18,000, nitõtõi, enaʼõ mõi ira, ba wamataro razo Dawido. 
1CH.12_1.32	Ba mado Isasari, si no aboto ba dõdõ inõtõ, sangila watahõgõ nilaoe Ndraono Gizeraëli, ba 200 hõgõ, awõ niwara fefoe, barõ mbawara. 
1CH.12_1.33	Ba mado Zeboeloni, ba 50,000, sabõlõ ba wasoewõta, si so ngawalõ wangõna, ba si no mangaró, sangendrõna manolo, si ha sara dõdõ. 
1CH.12_1.34	Ba mado Nafetali, ba 1000 hõgõ, ba 37,000 nawõra, solohe baloese ba toho. 
1CH.12_1.35	Ba mado Dano, ba 28,600, si no mangaró, ba wasõndrata. 
1CH.12_1.36	Ba mado Gaseri, ba 40,000, sabõlõ, sangendrõna fao, ba wasoewõta. 
1CH.12_1.37	Ba moroi ba zi tambai Joridano: Mado Roebeno ba mado Gado ba si matonga mado Manase, ba 120,000, si so fangõna, hadia ia ngawalõ, sogoena ba wasoewõta. 
1CH.12_1.38	Sabõlõ andrõ fefoe, si no mamaʼanõ ba wasoewõta, zi mõi ba Heberona, ha sara dõdõ, ba wamataro razo Ndraono Gizeraëli fefoe Dawido. Ba he Iraono Gizeraëli fefoe, si tosai baero õ, ba ha sara dõdõ, ba wamataro razo Dawido. 
1CH.12_1.39	Ba tõloe bongi ira ba daʼõ chõ Dawido, ba lafodiwo ira talifoesõra andrõ. 
1CH.12_1.40	Ba sahatõ ba daʼõ, irege mado Isasari ba mado Zeboeloni ba mado Nafetali, ba laʼohe mbalazo ba hoeloe galide ba ba hoeloe gondra ba ba hoeloe koedo kalide ba ba hoeloe zaw̃i: õra hamo ba koee nilaoe boea ara ba koee nilaoe boea nagoe ba agoe ba fanicha ba saw̃i ba biribiri, oja sibai, me no somoeso tõdõ Ndraono Gizeraëli.
1CH.13_1.1	I. 
1CH.13_1.2	Ba imane Dawido, ba Ndraono Gizeraëli sato, fefoe: Na omasi ami [gõi], ba na moroi chõ Lowalangida, Jehowa, ba datafatenge ba niwada misa, si no torõi foeri heza, ba danõ Ndraono Gizeraëli ba ba gere ba ba Nono Lewi, ba mbanoea misa, nitehe chõra, fabaja benoea ba ngai, enaʼõ laʼondrasi ita, 
1CH.13_1.3	ba enaʼõ tafoeli tahalõ chõda dawõla Lowalangida andrõ; me loeo razo Zaoelo, ba lõʼõ sa ba dõdõda jaʼia. 
1CH.13_1.4	Ba latema linia sato fefoe, hana na lamanõ, me omasi zato niw̃aʼõnia andrõ. 
1CH.13_1.5	Ba ifakaoniʼõ Ndraono Gizeraëli fefoe Dawido, iʼotarai mbewe Zihora, ba danõ Miseraji, noemalõ ba lala ba Hamata andrõ, enaʼõ lahalõ dawõla Lowalangi, ba Giriati Jeari. 
1CH.13_1.6	Ba mõi ba Mbaʼala [jaʼia Giriati Jeari ba mado Joeda] Dawido, awõ Ndraono Gizeraëli fefoe, ba wolohe mijaw̃a, moroi ba daʼõ, tawõla Lowalangi andrõ, nifotõi tawõla Jehowa sidadao jaw̃a keroebi. 
1CH.13_1.7	Ba lahalõ dawõla Lowalangi, ba nomo Gabinadabi, ba labeʼe ba goereta si bohooe, ba Oesa ba Ahio zolohe koereta andrõ. 
1CH.13_1.8	Ba Dawido ba Iraono Gizeraëli fefoe, ba molaja, wowaõwaõ fõna Lowalangi, laforege, manoenõ ira ba lalaoe mbiola nitika, sideʼide ba seboea, ba labõzi rafaʼi ba faritia ba lalaoe dorofe.
1CH.13_1.9	II. 
1CH.13_1.10	Ba tesao wõnoe Jehowa chõ Oesa, ba ibõzi ia, ba tobali mate ia ba daʼõ, fõna Lowalangi. 
1CH.13_1.11	Ba lõ sõchisõchi dõdõ Dawido, me no iraʼoe manõ Oesa andrõ Jehowa, ba labeʼe saʼae tõi naha andrõ Weresi Oesa (Fondraʼoe Oesa), iroegi maʼõchṍ andre. 
1CH.13_1.12	Ba ataʼoe Dawido Lowalangi, me loeo daʼõ, ba imane: Ba he oewisa wolohe chõgoe tawõla Lowalangi andrõ? 
1CH.13_1.13	Ba lõ ifaʼoheʼõ chõnia ba mbanoea Dawido dawõla, ba ngai lala ifaʼoheʼõ, ba nomo Gobedi-Edomo, banoea Gata. 
1CH.13_1.14	Ba torõi ba daʼõ dawõla Lowalangi, chõ Gobedi-Edomo, ba nomonia, tõloe waw̃a; ba ifahowoeʼo Jehowa zi samba omo ndra Obedi-Edomo, awõ fefoe hadia ia zi so chõnia.
1CH.14_1.1	I. 
1CH.14_1.2	Ba aboto ba dõdõ Dawido, wa no ifataro ia razo Ndraono Gizeraëli Jehowa, wa itoegoe eboea waʼarazonia [ibeʼe Jehowa], bõrõ mbanoeania Iraono Gizeraëli. 
1CH.14_1.3	Ba ba Jeroezalema, ba ihalõ na ndra alawe Dawido, ba toemboetoemboe na chõnia ndraono, ono matoea ba ono alawe. 
1CH.14_1.4	Daʼe dõi ndraono andrõ, si toemboe chõnia ba Jeroezalema: Samoea ba Sobaba ba Natano ba Selomo, 
1CH.14_1.5	ba Jibihara ba Elisoea ba Elefeleto, 
1CH.14_1.6	ba Noga ba Nefegi ba Jafia, 
1CH.14_1.7	ba Elisama ba Beʼeliada ba Elifeleti.
1CH.14_1.8	II. 
1CH.14_1.9	Ba me no laroegi danõ Dawa Wilisiti, me no lafazaewe ira ba zaloʼo, ba Refaʼi, 
1CH.14_1.10	ba isofoe chõ Lowalangi Dawido, imane: Hadia, oefaondragõ Ndrawa Wilisiti andrõ, hadia, õbeʼe ba dangagoe ira? Ba imane chõnia Jehowa: Aeʼe — oebeʼe ba dangaoe ira! 
1CH.14_1.11	Ba me lafaʼese ira mijaw̃a, ba Mbaʼali Werasi, ba ilaoe chõra Dawido, ba teʼala ira ibeʼe. Ba imane Dawido: No moezaewe nemaligoe fõnagoe ibeʼe Lowalangi tangagoe andre, si mane na atõla mbaʼabaʼa nidanõ! Andrõ wa labeʼe tõi naha andrõ Mbaʼali Werasi (Sochõ faʼatõla). 
1CH.14_1.12	Ba larõi foeri ba daʼõ nadoera, ba ifatoenoeʼõ Dawido. 
1CH.14_1.13	Ba ifoeli so Ndrawa Wilisiti, labologõ ira ba zaloʼo. 
1CH.14_1.14	Ba me ifoeli isofoe chõ Lowalangi Dawido, ba imane chõnia Lowalangi: Bõi faondragõ ira, fasoei ira, moroi foeri, ba otarai mbõrõ keretaoe andrõ, wolaoe chõra! 
1CH.14_1.15	Ba na õrongo roeroe zanõrõ ba hogoe keretaoe andrõ, ba laboe; noa sa mowaõwaõ fõnaoe Lowalangi, ba wolaoe ba Ndrawa Wilisiti, ba zanoewõ andrõ. 
1CH.14_1.16	Ba iʼoʼõ Dawido niw̃aʼõ Lowalangi chõnia, ba teʼala Ndrawa Wilisiti labeʼe, iʼotarai Gibeona, iroegi misa Geseri. 
1CH.14_1.17	Ba hoemõngõ doeria Dawido ba danõ niha bõʼõ, fefoe, ba dozi soi, ba ihawoei faʼataʼoera Dawido Jehowa.
1CH.15_1.1	I. 
1CH.15_1.2	Imane Dawido me loeo daʼõ: Tawõla Lowalangi andrõ, ba lõ tola laʼosaʼõ niha bõʼo, ha Ono Lewi andrõ; me no jaʼira nitoetoejoe Jehowa, ba wangosaʼõ tawõla Lowalangi, ba wangaingai halõw̃õ chõnia, si lõ mamalõmalõ. 
1CH.15_1.3	Ba ifakaoniʼõ ba Jeroezalema Ndraono Gizeraëli fefoe Dawido, ba wolohe mijaw̃a tawõla Jehowa ba nahiania andrõ, nilaoenia. 
1CH.15_1.4	Ba iʼowoeloi ngaʼõtõ Gaʼaroni Dawido, awõ Nono Lewi andrõ: 
1CH.15_1.5	Ngaʼõtõ Gahati andrõ: Oeriëli, satoea, ba talifoesõnia, 120. 
1CH.15_1.6	Ba he ngaʼõtõ Merari: Asaja, satoea, ba talifoesõnia, 220. 
1CH.15_1.7	Ba he ngaʼõtõ Gereso: Joëli, satoea, ba talifoesõnia, 130. 
1CH.15_1.8	Ba he ngaʼõtõ Elisafa: Semaja, satoea, ba talifoesõnia, 200. 
1CH.15_1.9	Ba he ngaʼõtõ Heberona: Eliëli, satoea, ba talifoesõnia, 80. 
1CH.15_1.10	Ba he ngaʼõtõ Oesiëli: Aminadabi satoea, ba talifoesõnia, 112. 
1CH.15_1.11	Ba ifaʼaso gere andrõ Dawido, Sadoki ba Abiataro, ba ono Lewi andrõ, Oeriëli ba Asaja ba Joëli ba Semaja ba Eliëli ba Aminadabi, 
1CH.15_1.12	ba imane chõra: No satoea ngafōē ami ba Nono Lewi, miʼamoni, jaʼami ba talifoesõmi, enaʼõ miʼohe mijaw̃a dawõla Jehowa, Lowalangi Ndraono Gizeraëli ba naha andrõ nilaoegoe nahania. 
1CH.15_1.13	Me no lõ jaʼami, ba zi fõfõna andrõ, ba no ibõzi ndraʼaga Lowalangida, Jehowa, me lõ maʼoʼõ nifachoinia. 
1CH.15_1.14	Ba mamoni gere andrõ, awõ Nono Lewi andrõ, ba wolohe mijaw̃a tawõla Jehowa, Lowalangi Ndraono Gizeraëli. 
1CH.15_1.15	Ba lafazaw̃a dawõla Lowalangi Ono Lewi andrõ, lahareʼõ ba galisira heahea andrõ, laʼoʼõ niwaʼõ Moze dali goroisa Jehowa, 
1CH.15_1.16	II. 
1CH.15_1.17	Ba nifataro Nono Lewi andrõ, ba Hemano, ono Joëli, ba talifoesõra Asafo, ono Mberechia, ba iwara, ngaʼõtõ Merari, Etano, ono Goesaja. 
1CH.15_1.18	Ba awõra iwara na, amaedola dambalina: Sacharia, ono Jaʼasiëli, ba Semiramoto ba Jehiëli ba Oeni ba Eliabi ba Benaja ba Maʼaseja ba Matitia ba Elifelehoe ba Mikeneja ba Obedi-Edomo ba Jeïeli, sanaro ba mbawandroehõ. 
1CH.15_1.19	Ba Hemano ba Asafo ba Etano, sanoenõ, si so faritia, ba wangeboea li. 
1CH.15_1.20	Ba Sacharia ba Aziëli ba Semiramoto ba Jehiëli ba Oeni ba Eliabi ba Maʼaseja ba Benaja, ba si so biola nitika seboea, si ohiaʼõ li nono alawe. 
1CH.15_1.21	Ba Matitia ba Elifelehoe ba Mikeneja ba Obedi-Edomo ba Jeïeli ba Azasia, ba si so biola nitika sideʼide, soli sesolo, fondrõniaʼõ. 
1CH.15_1.22	Ba Kenania, satoea Nono Lewi, ba wangosaʼõ [tawõla] ba samaigi fangosaʼõ andrõ, me no toʼõlõ ia ba daʼõ. 
1CH.15_1.23	Ba Berechia ba Elikana, ba no sanaro ba mbawandroehõ, ba naha dawõla. 
1CH.15_1.24	Ba Sebania ba Jozafati ba Netaneʼeli ba Amisai ba Sacharia ba Benaja ba Eliëzeri, ere andrõ, ba solaoe torofe, sowaõwaõ fõna dawõla Lowalangi, ba Obedi-Edomo ba Jehia, ba no sanaro ba mbawandroehõ [gõi], ba naha dawõla.
1CH.15_1.25	III. 
1CH.15_1.26	Ba me itolo Lowalangi Nono Lewi andrõ, sangosaʼõ tawõla goroisa Jehowa, ba fitoe rozi labeʼe soemange ono zaw̃i ba fitoe ngaʼeoe gõi mbiribiri si matoea. 
1CH.15_1.27	Ba baroe seboea, tarafali, mbaroe Dawido ba baroe Nono Lewi fefoe, sangosaʼõ tawõla ba baroe Genania, satoea zangosaʼõ, [hõgõ] zanoenõ. Ba baroe ba doto na, tarafali, mbaroe Dawido. 
1CH.15_1.28	Ba laʼohe mijaw̃a dawõla goroisa Jehowa Iraono Gizeraëli fefoe, no owoeawoea dõdõ ba no eboea li dorofe sanaoe, ba so dorofe bõʼõ ba faritia, ba biola nitika, seboea ba sideʼide, lalaoe. 
1CH.15_1.29	Ba me iroegi mbanoea Dawido tawõla goroisa Jehowa, ba ifaigi Michala andrõ, ono Zaoelo, moroi jaw̃a ba zandrela. Ba me iʼila, wa ifarõga ia Dawido ba molaja, ba fatoewoe ia chõnia.
1CH.16_1.1	I. 
1CH.16_1.2	Ba me no iʼasiwai Dawido wameʼe soemange nitoenoe andrõ, awõ zoemange fangorifi ba ifahowoeʼõ niha sato ba dõi Jehowa, 
1CH.16_1.3	ba idozigõ Ndraono Gizeraëli, he ira matoea, ba he ira alawe, samboea roti ba samba soeʼasoeʼa [agoe] ba sagõrõ koee nilaoe boea nagoe zamõsa. 
1CH.16_1.4	Ba ifataro sangai halõw̃õ Nono Lewi õsa fõna dawõla Jehowa, ba enaʼõ lasoeno Jehowa, Lowalangi Ndraono Gizeraëli, enaʼõ laʼandrõ saoha gõlõnia [waʼeboea dõdõnia] ba enaʼõ laʼeboeaʼõ dõinia: 
1CH.16_1.5	Asafo andrõ, hõgõ, ba Sacharia, tambalinania, ba Jeïeli ba Semiramoto ba Jehiëli ba Matitia ba Eliabi ba Benaja ba Obedi-Edomo ba Jeïeli [na], si so nifolī, biola nitika, seboea ba sideʼide; ba Asafo, ba samõzimõzi faritia, 
1CH.16_1.6	ba Benaja ba Jeheziëli, ere andrõ, ba si lõ mamoelõʼõ folaoe torofe, fõna dawõla, si so soera goroisa Lowalangi andrõ.
1CH.16_1.7	II. 
1CH.16_1.8	Miʼandrõ saoha gõlõ chõ Jehowa, miʼangarõfi li dõinia! Midoenõdoenõ ba niha baero wolaoenia andrõ! 
1CH.16_1.9	Miʼanoenõ chõnia! Misoeno ia! Enaʼõ itõrõ limi zahõlihõli dõdõda andrõ chõnia, fefoe. 
1CH.16_1.10	Misoeno ami ba dõinia andrõ, niʼamoniʼõ. Jaʼomoeso dõdõ zangaloei Jehowa. 
1CH.16_1.11	Mizofoezofoe Jehowa ba faʼabõlõnia andrõ. Bõi mifamalõmalõ wangaloei bawania andro. 
1CH.16_1.12	Mitõrõtõrõ tõdõmi zahõlihõli dõdõda andrõ chõnia, nilaoenia, tandra andrõ chõnia ba fangoehoekoenia, taroma linia. 
1CH.16_1.13	Jaʼami, ngaʼõtõ Gizeraëli, jaʼami enoninia, maʼoewoe Jakobo, nitoetoejoenia! 
1CH.16_1.14	Jaʼia, Jehowa, ba no Lowalangida; itõrõi goeli danõ fangoehoekoenia andrõ. 
1CH.16_1.15	Iroegi zi lõ aetoe bõi olifoe ami wawoeʼoesa li andrõ, chõnia, taroma li andrõ, niw̃aʼonia, ba ngahõnõ ngaʼõtõ, 
1CH.16_1.16	me fawoeʼoe li ia chõ Gaberahamo, ba fahõloesania chõ Gizaʼaki. 
1CH.16_1.17	Ba no ibeʼe amachoita chõ Jakobo, fawoeʼoesa li si lõ teboelõ ba Ndraono Gizeraëli, 
1CH.16_1.18	me imane: Chõoe oebeʼe danõ Ganaʼana andrõ, tána chõmi, ondrõita. 
1CH.16_1.19	Me lõ ato ami na, me ha fasamõsa na, ba me si fatewoe ami ba daʼõ. 
1CH.16_1.20	Ba latõrõi soi niha andrõ, lafaʼema danõ. 
1CH.16_1.21	Lõ ibeʼe nifakao niha bõʼõ ira, ba razo iʼotoeʼõ, bõrõ ira. 
1CH.16_1.22	”Bõi mibabaja nibajoinigoe andrõ, ba bõi mifakao zameʼeleʼõ andrõ chõgoe!”
1CH.16_1.23	Miʼanoenõ chõ Jehowa, dozi tanõ! Miʼombachaʼõ wangorifi andrõ chõnia, miʼerogõ maʼṍchõ! 
1CH.16_1.24	Midoenõdoenõ ba niha baero doeriania, ba ba niha fefoe zahõlihõli dõdõ andrõ chõnia. 
1CH.16_1.25	Me no seboea Jehowa, ba me no si nangea nisoeno sibai, niʼataʼoefi, jaw̃a Lowalangi bõʼõ, fefoe. 
1CH.16_1.26	Lowalangi niha baero andrõ sa, fefoe, ba adoe, ba Jehowa, ba no samazõchi banoea si jaw̃a. 
1CH.16_1.27	Lachõmi ba faʼasalaw̃a fõnania, faʼabõlõ ba faʼowoeawoea dõdõ ba nahiania. 
1CH.16_1.28	Mibeʼe chõ Jehowa, jaʼami ngawalõ soi niha, mibeʼe chõ Jehowa lachõmi ba faʼabõlõ. 
1CH.16_1.29	Mibeʼe chõ Jehowa zoemange dõinia andrõ; miʼohe gameʼela ba miʼondrasi ia. Miʼangaloeloe chõ Jehowa, miʼangehao, fangehao niʼamoniʼõ. 
1CH.16_1.30	Miʼanizinizi fõnania, dozi tanõ! Noa gõi iʼaroʼõ gõlia oeli danõ, ba lõ mangiwa. 
1CH.16_1.31	Jaʼomoeso dõdõ mbanoea si jaw̃a ba jaʼowoeawoea dõdõ goeli danõ, ba jalamane niha baero: No razo Jehowa! 
1CH.16_1.32	Jamoeʼoegoeʼoegoe nasi ba õsinia, jamaʼiki mbenoea ba hadia ia fefoe ba chõnia. 
1CH.16_1.33	Ba fefoe dõla geoe saʼae ba gatoea, ba owoeawoea dõdõ fõna Jehowa; so ia sa moroi sa, ba wangoehoekoe õsi goeli danõ.
1CH.16_1.34	Miʼandrõ saoha gõlõ chõ Jehowa, me no si sõchi tõdõ ia; me si lõ aetoe waʼeboea dõdõnia andrõ. 
1CH.16_1.35	Ba mimane: Tolo ndraʼaga, Lowalangi, jaʼoegõ, sangorifi jaʼaga, ba ozaragõ ndraʼaga ba efaʼõga ba danga niha baero, enaʼõ maʼandrõ saoha gõlõ ba dõimõ andrõ, niʼamoniʼõ, ba enaʼõ masoeno ndraʼaga ba wanoeno jaʼoegõ andrõ. 
1CH.16_1.36	Nisoeno Jehowa, Lowalangi Ndraono Gizeraëli, gõtõgõtõ waʼara! Ba lamane sato fefoe: Jadoehoe! ba lasoeno Jehowa. 
1CH.16_1.37	III. 
1CH.16_1.38	Ba Obedi-Edomo, ono Jedoetoeno, ba Hosa ba talifoesõra, 68 ira. Obedi-Edomo, ono Jedoetoeno, ba Hosa, ba ibeʼe sanaro ba mbawandroehõ. 
1CH.16_1.39	Ba Sadoki ere ba talifoesõnia ere andrõ, ba fõna nose ba hilihili andrõ ba Gibeona ifataro, 
1CH.16_1.40	enaʼõ bõi lafamalõmalõ, na mahemoloe mbanoea ba na tánõ owi, wameʼe soemange nitoenoe chõ Jehowa, enaʼõ latõrõ fefoe gamachoita andrõ ba goroisa Jehowa, niw̃aʼõnia ba Ndraono Gizeraëli. 
1CH.16_1.41	Ba awõra ndra Hemano Jedoetoeno ba ha niha na ira, nitoetoejoe, nitõtõi tõi, ba wangandrõ saoha gõlõ chõ Jehowa, me si lõ aetoe waʼeboea dõdõnia. 
1CH.16_1.42	Ba awõra ndra Hemano Jedoetoeno no mege, ba so dorofe ba faritia ba zanoenõ andrõ, ba hadia ia nifolī ba zinoenõ andrõ chõ Lowalangi; ba iraono Jedoetoeno andrõ, ba ba mbawandroehõ. 
1CH.16_1.43	Ba mofanõ zato, ifoeli ia chõra zamõsana. Ba ifoeli gõi ia Dawido, ba wangowai soroijomonia.
1CH.17_1.1	I. 
1CH.17_1.2	Ba imane Natano chõ razo: Faloea hadia ia zi so ba dõdõoe, itoloʼõ sa Lowalangi.
1CH.17_1.3	II. 
1CH.17_1.4	Ae chõ genonigoe Dawido, ba õmane chõnia: Daʼõ niw̃aʼõ Jehowa: Tenga jaʼoegõ zolaoe nahiagoe omo. 
1CH.17_1.5	Lõʼõ sa atṍ niʼonahiagoe omo, iʼotarai me oeʼohe mijaw̃a Ndraono Gizeraëli, iroegi maʼõchṍ andre; barõ nahia ose mege oetõrõi danõ. 
1CH.17_1.6	Gõtõ zi no faofao ndraʼo ba Ndraono Gizeraëli fefoe, ba hadia, ba no oerai oebeʼe li ba zangoehoekoe Iraono Gizeraëli, ha niha ia, ba niw̃aʼõgoe fokoebaloi banoeagoe Iraono Gizeraëli, hadia, samoeza no oemane: Hana wa lõ milaoe chõgoe gõdo eresi? 
1CH.17_1.7	Ba õmane saʼae chõ genonigoe Dawido: Daʼõ niw̃aʼõ Jehowa ngahõnõ: No ba mbenoea oehalõ ndraʼoegõ, me koebalo mbiribiri ndraʼoegõ, enaʼõ razo mbanoeagoe Iraono Gizeraëli ndraʼoegõ, 
1CH.17_1.8	ba no oetoloʼõ ba nilaoemõ fefoe, ba no oehori fõnaoe nemalioe; ba eboea dõimõ oebeʼe, timba dõi wondrege zeboea ba goeli danõ. 
1CH.17_1.9	Ba ba mbanoeagoe Iraono Gizeraëli, ba oetoetoeroe nahara tanõ, ba oetanõ ira, ba daʼõ, enaʼõ ba nahara andrõ sosó ira ba enaʼõ tebai saʼae lahori ira niha samakao awõra, si mane fõna. 
1CH.17_1.10	Iʼotarai gõtõ zangoehoekoe andrõ, nifatarogoe hõgõ mbanoeagoe Iraono Gizeraëli, ba oehõndrõgõ fefoe zi faʼoedoe chõoe. Ba oeʼombachaʼõ chõoe: Jehowa zolaoe omo chõoe. 
1CH.17_1.13	Amania ndraʼo, ba onogoe ia. Ba faʼahachõ dõdõgoe andrõ, ba lõ oebõda chõnia, si mane famõdagoe jaʼia chõ razo andrõ fõnaoe. 
1CH.17_1.14	Si lõ teboelõ ia satoea baomo chõgoe ba razo mbanoeagoe, oebeʼe, ba dadaomania, ba si lõ awoeʼa, gõtõgõtõ waʼara.
1CH.17_1.15	III. 
1CH.17_1.16	Ba mõi baose Dawido, moedadao ia fõna Jehowa ba imane: ”He Jehowa, Lowalangigoe! Ha niha ndraʼodo, ba ha niha zoroijomogoe fefoe, wa no õtolodo iroegi daʼe? 
1CH.17_1.17	Ba lõʼõ na sa ahono dõdõoe ba daʼõ, jaʼoegõ Lowalangi, noa na gõi õfaboeʼoe limõ ba ngaʼõtõ zawoejoemõ, gõtõgõtõ waʼara, jaʼoegõ Jehowa, Lowalangi. 
1CH.17_1.18	Ba hadia na niw̃aʼõ Dawido chõoe? Noa sa aboto ba dõdõoe zawoejoemõ andre! 
1CH.17_1.19	He Jehowa, bõrõ zawoejoemõ andre ba dali dõdõoe, ba wolaoemõ daʼõ, wa no õʼombachaʼõ chõ zawoejoemõ andre zi sõchi andrõ fefoe. 
1CH.17_1.20	He Jehowa, lõ si falaw̃alaw̃a chõoe ba lõ Lowalangi baerooe, dali fefoe nirongoma tõgi dalingama. 
1CH.17_1.21	Ba heza ba goeli danõ so niha bõʼõ si falaw̃alaw̃a ba mbanoeaoe Iraono Gizeraëli, heza so soi, si no mõi Lowalangi, ba wangõhõli jaʼia banoeania, ba ba wangeboea tõinia, ba ba wamatõrõ chõnia seboea ba sataʼoe ita, wanimba fõna mbanoeania andrõ soi bõʼõ, fabaja Lowalangira? 
1CH.17_1.22	Ba jaʼoegõ, ba no õhonogõi banoeamõ mbanoeaoe Iraono Gizeraëli, iroegi zi lõ aetoe, ba no tobali Lowalangira ndraʼoegõ, jaʼoegõ Jehowa. 
1CH.17_1.23	Ba iadaʼe, jaʼoegõ Jehowa, ba enaʼõ na lõ teboelõ nifaboeʼoemõ andrõ ba chõ zawoejoemõ andre ba ba ngaʼõtõnia, iroegi zi lõ aetoe; ba tõrõ nifaboeʼoemõ andrõ. 
1CH.17_1.24	Ba oroma dania, wa no si ndroehoe dõimõ andrõ ba tetoeria ia gõtõgõtõ waʼara; ba daʼõ dõimõ: Jehowa ngahõnõ, Lowalangi Ndraono Gizeraëli, ba si lõ teboelõ fõnaoe ngaʼõtõ zawoejoemõ Dawido. 
1CH.17_1.25	Noa sa õbokai chõ zawoejoemõ, wa jaʼoegõ zolaoe omo chõnia, jaʼoegõ Lowalangi, andrõ wa no abeʼe dõdõ zawoejoemõ, ba wamarongogõ chõoe fangandrõ andre. 
1CH.17_1.26	Ba hiza, jaʼoegõ Jehowa, no jaʼoegõ Lowalangi, me no õfaboeʼoe chõ zawoejoemõ zi sõchi sibai andrõ, 
1CH.17_1.27	--- ba ijaʼe, ba aohasi gõlõoe, ba wamahowoeʼõ ngaʼõtõ zawoejoemõ andre, enaʼõ bõi teboelõ fõnaoe. Hadia sa nifahowoeʼõmõ, jaʼoegõ Jehowa, ba lõ teboelõ nifahowoeʼõ!”
1CH.18_1.1	I. 
1CH.18_1.2	Ba ilaoe gõi ba Ndraono Maobi, ba tobali mõi barõ mbawa Dawido Ndraono Moabi, sameʼe beo chõnia. 
1CH.18_1.3	Ba iʼalani na gõi Hadarezeri, razo Zoba, Dawido, tánõ ba Hamata, me no ba lala ba Oifarati so ia, ba wangaroʼõ faʼarazonia ba daʼõ. 
1CH.18_1.4	Hõnõ zahoeloe Dawido chõnia koereta ba 17,000 zi fakoedo ba 20,000 zi lõ koedo iʼoloiʼõ niha; ba ba koedo andrõ, ba ahori ifaʼew̃aʼõ gõloeʼõloe Dawido, ha 100 ngaʼeoe isaigõ. 
1CH.18_1.5	Ba me latolo Hadarezeri, razo Zoba, Dawa Garamo ba Ndramaseko, ba 22,000 zi mate Dawa Garamo ibeʼe Dawido. 
1CH.18_1.6	Ba ifataro goemandroe ba danõ Ndrawa Garamo Dawido, ba danõ Ndramaseko, ba tobali mõi barõ mbawa Dawido Ndrawa Garamo, sameʼe beo chõnia; tolali sabõlõ manõ Dawido, heza mõi ia, ibeʼe Jehowa. 
1CH.18_1.7	Ba ahoeloe gõi Dawido baloese anaʼa andrõ, baloese genoni Hadarezeri, ba ifaʼoheʼõ ba Jeroezalema. 
1CH.18_1.8	Ba eboea sibai gõi zahoeloe ia tõla, ba mbanoea Hadarezeri andrõ, ba Deba ba ba Goenoe. 
1CH.18_1.9	Ba me irongo Toʼoe, razo Hamata, no teʼala zabolõ andrõ chõ Hadarezeri, razo Zoba, fefoe, ibeʼe Dawido, 
1CH.18_1.10	ba ifatenge chõ razo, Dawido, nononia Hadoramo, ba wangowai jaʼia, ba ba wamahoewoeʼõ jaʼia ba wanoewõnia Hadarezeri andrõ, si no abõlõ ia — noa sa fasoewõ ira gõi fõna Doʼoe Hadarezeri, — ifaʼoheʼõ chõnia gamagama anaʼa ba firõ ba tõla. 
1CH.18_1.11	Ba daʼõ gõi, ba iʼamoniʼõ chõ Jehowa Dawido, awõ wirõ andrõ ba awõ ganaʼa, nihalõnia ba niha andrõ, fefoe, ba Ndraono Gedomo ba ba Ndraono Moabi ba ba Ndraono Gamoni ba ba Ndrawa Wilisiti ba ba Ndraono Gamaleki. 
1CH.18_1.12	Ba Abizaʼi, ono Zeroeja, ba solaoe ba Ndraono Gedomo, ba ndraso nasio, 18,000 zi mate. 
1CH.18_1.13	Ba ifataro goemandroe ba danõ Ndraono Gedomo ba tobali barõ mbawa Dawido Ndraono Gedomo fefoe. Ba sabõlõ Dawido, ibeʼe Jehowa, gofoe he iroegi.
1CH.18_1.14	II. 
1CH.18_1.15	Ba Joabi, ono Zeroeja, ba no koemandra zabõlõ, ba Jozafati, ono Gahiloedi, ba no saʼasa seboea. 
1CH.18_1.16	Ba Sadoki, ono Gahitoebi, ba Abimelechi, ono Gabiataro, ba ere; ba Sawesa, ba doeroetoeli. 
1CH.18_1.17	Ba Benaja, ono Jehojada, ba koemandra wazoeri, ba iraono Dawido, ba no amaedola zi aʼa genoni razo.
1CH.19_1.1	I. 
1CH.19_1.2	Ba imane Dawido: Daʼoeʼoromaʼõ waʼeboea dõdõgoe chõ Hanoeno, ono Nahasi, me no eboea gõi dõdõ namania chõgoe mege. Ba ifatenge zinenge Dawido, ba wondrara tõdõ Hanoeno ba chõ namania. Ba me laroegi danõ Ndraono Gamoni, chõ Hanoeno, enoni Dawido andrõ, 
1CH.19_1.3	ba wondrara tõdõnia, ba lamane salaw̃a Ndraono Gamoni, chõ Hanoeno: Hadia, fadoehoe dõdõoe, wa soemange namaoe chõ Dawido wamatenge chõoe sondrara tõdõoe? Faja na tenga ba wamaoeze banoea ba ba wanoedoegõ dania ifatenge chõoe genoninia Dawido, ba ba wamaoeze tanõ. 
1CH.19_1.4	Ba ifaraʼoeʼõ genoni Dawido Hanoeno, ifatõwõʼõ ira, ba baroera, ba lafaloʼo, irege daroʼo, ba ifatenge mangawoeli ira. 
1CH.19_1.5	Ba me so zangombacha chõ Dawido, hadia nilaoe ba zinengenia andrõ, ba ifatenge zamaondragõ jaʼira --- noa sa aila sibai ira --- imane chõra razo: Miʼiagõ Jericho, irege ifoeli anaoe gambimi, awena dania mifoeli ami.
1CH.19_1.6	II. 
1CH.19_1.7	Ba 32,000 laʼõli koereta, ba fao razo Maʼacha ba sabõlõ andrõ chõnia. Ba so daʼõ, ba wanoewõ Medeba. Ba laʼowoloi ira Iraono Gamoni, moroi ba mbanoea chõra misa, ba mõi manoewõ. 
1CH.19_1.8	Ba me irongo daʼõ Dawido, ba ifatenge Joabi, awõ zaradadoe andrõ fefoe. 
1CH.19_1.9	Ba so moroi jomo Ndraono Gamoni, laʼangenoligõ ira, fõnafõna mbawa gõli mbanoea, ba razo andrõ, si no mõi awõra, ba no tonia, baero ba mbenoea. 
1CH.19_1.10	Ba me iʼila Joabi, faoma so zolaoe chõnia, he moroi fõna, ba he moroi foeri, ba itoetoejoe zabõlõ Ndraono Gizeraëli ba ifaondragõ Ndrawa Garamo. 
1CH.19_1.11	Ba si tosai niha, ba ibeʼe niʼohe nachinia Abizaʼi, ba wolaoe ba Ndraono Gamoni. 
1CH.19_1.12	Ba imane wameʼe li ba daʼõ: Na tebai oelaw̃a Ndrawa Garamo, ba mõiʼõ manolo jaʼodo; ba na tebai õlaw̃a Ndraono Gamoni, ba so ndraʼo, ba wanolo jaʼoegõ. 
1CH.19_1.13	Abeʼeʼõ dõdõoe, ba enaʼõ faoma abeʼe ita, ba wangorifi banoeada ba banoea Lowalangida andrõ --- ba jamoelaoe zomasi ia Jehowa! 
1CH.19_1.14	Ba ifaondragõ Ndrawa Garamo Joabi, ba wolaoe chõra, iʼohe zabolõ andrõ, si fao chõnia, ba moloi Ndrawa Garamo ibeʼe. 
1CH.19_1.15	Ba me laʼila Iraono Gamoni moloi Ndrawa Garamo ibeʼe Joabi, ba moloi gõi ira fõna nachinia, lawoewoe ira mijomo ba mbanoea. Ba ifoeli ia ba Jeroezalema Joabi. 
1CH.19_1.16	Ba me laʼila Dawa Garamo teʼala ira labeʼe Iraono Gizeraëli, ba lafatenge zinenge, lafakaoniʼõ Ndrawa Garamo jefo Oifarati; ba solohe jaʼira, ba Sofachi, koemandra andrõ chõ Hadarezeri. 
1CH.19_1.17	Ba me laʼombachaʼõ daʼõ chõ Dawido, ba iʼowoeloi Ndraono Gizeraëli fefoe, iʼõtõ Joridano, iroegi Helami ba ibaseʼõ ira ba daʼõ. Ba so Ndrawa Garamo, laʼangenoligõ ira, ba wolaoe chõ Dawido, ba fasõndra ira chõnia. 
1CH.19_1.18	Ba moloi Ndrawa Garamo labeʼe Iraono Gizeraëli, ba 7000 koedo sondrõni koereta ba 40,000 niha si lõ koedo zi mate ba Ndrawa Garamo labeʼe ira Dawido, ba he Sofachi andrõ, koemandra, ba laboenoe. 
1CH.19_1.19	Ba me laʼila banoea Hadarezeri no teʼala ira labeʼe Iraono Gizeraëli, ba laʼatoelõʼõ ira chõ Dawido, mõi ira barõ mbawania, ba aboea gõlõ Ndrawa Garamo latohoegõ wanolo Iraono Gamoni.
1CH.20_1.1	I. 
1CH.20_1.2	Ba ihalõ zaemboe ba hõgõ [nadoe] Milikomo Dawido, ba itoelo, ba 49 kilo [anaʼa] waʼaboea, si so manimani, samboea, seboea sibai bõli. Ba iʼanaemboe Dawido; ba eboea sibai lahalõ sahoeloe ira ba mbanoea andrõ. 
1CH.20_1.3	Ba he niha, õsi mbanoea, ba laʼoloiʼõ, ba ibaliʼõ dawa rate Dawido, sogaragazini eoe ba samakoe tanõ ba solaoe eoe. Ba si manõ gõi wolaoenia ba mbanoea Ndraono Gamoni bõʼõ, fefoe. Ba mangawoeli ba Jeroezalema Dawido, awõ zato fefoe.
1CH.20_1.4	II. 
1CH.20_1.5	Ba me fasoewõ zamoeza tõ ba Ndrawa Wilisiti, ba iboenoe Elihana, ono Jaʼiro, Lami andrõ, talifoesõ Goliato no, banoea Gata, si so toho, sezai hao totoa. 
1CH.20_1.6	Ba me fasoewõ zoei ba ngai Gata, ba so ba daʼõ niha seboea sibai, si õnõʼõnõ toetoeroe danga ba õnõʼõnõ doetoeroe kahe, 24 fefoe, ngaʼõtõ zeboea niha gõi. 
1CH.20_1.7	Me iʼoʼaja Ndraono Gizeraëli daʼõ, ba iboenoe ia Jonata, tána nono Dawido, ono gaʼania Simea. 
1CH.20_1.8	Ngaʼõtõ zeboea niha daʼõ no mege, ba Dawido ba enoninia zamoenoe jaʼira.
1CH.21_1.1	I. 
1CH.21_1.2	Ba imane Dawido chõ Joabi ba ba zalaw̃a mbanoea: Miʼae miʼofaja Ndraono Gizeraëli, miʼotarai Mbereseba, noemalõ ba Dano, ba miʼombachaʼõ chõgoe, enaʼõ oerongo ha waʼato ira! 
1CH.21_1.3	Ba imane Joabi: Jamoenõnõ mbanoeania Jehowa, ha waʼato ira, jamoebeʼe meotoe tõ zi manõ, ba oi sa atṍ barõ mbawa zochõ jaʼo ira, jaʼoegõ sochõ jaʼo, razo — ba hana sa wa iʼoroiʼõ daʼõ sochõ jaʼo? Hana wa tobali horõ Ndraono Gizeraëli? 
1CH.21_1.4	Ba lõ teboelõ li razo chõ Joabi, ba mofanõ saʼae Joabi, itõrõi mbanoea Ndraono Gizeraëli fefoe; ba noa daʼõ, ba ifoeli ia ba Jeroezalema. 
1CH.21_1.5	Ba iʼombachaʼõ chõ Dawido Joabi waʼato nisõndrania ba wangofaja sato: Iraono Gizeraëli fefoe, ba no 1,100,000 zolohe baloese, ba mado Joeda, ba no 470,000 zolohe baloese. 
1CH.21_1.6	(Ba mado Lewi, ba mado Mbenijami, ba lõ niʼofajania, me no anoezoe dõdõ Joabi goroisa razo andrõ.) 
1CH.21_1.7	Ba si fatoewoe chõ Lowalangi daʼõ, ba ifakao Ndraono Gizeraëli. 
1CH.21_1.8	Ba imane Dawido chõ Lowalangi: No eboea horõgoe, me no oelaoe daʼõ. Ba ijaʼe, ba bologõ dõdõoe ba lalõ genonioe andre, noa sa eloengoe sibai ndraʼo!
1CH.21_1.9	II. 
1CH.21_1.10	Ae hede chõ Dawido, õmane: Daʼõ niw̃aʼõ Jehowa: Tõloe balõ oew̃aʼõ chõoe, toejoe zambalõ nilaoegoe chõoe! 
1CH.21_1.11	Ba mõi jomo chõ Dawido Gado, imane chõnia: Daʼõ niw̃aʼõ Jehowa; Toejoe chõoe! 
1CH.21_1.12	Ma medõloe fache lofo mbanoea, ba ma tõloe waw̃a woloiloi labeʼe oedoemõ, ba ichamõ ami siʼõli nemalioe, ba ma tõloe ngaloeo ziʼõli Jehowa, fõchõ waba, ba danõ, malaʼika Jehowa, samakiko Iraono Gizeraëli ba mbanoeara fefoe. Ba faigi, hadia nifoeligoe chõ zamatenge jaʼo. 
1CH.21_1.13	Ba imane Dawido chõ Gado: Sataʼoe sibai ndraʼodo — hana na gõnado tanga Jehowa, me no sahachõ sibai tõdõ ia; lõʼõ sa omasido gõnado tanga niha! 
1CH.21_1.14	Ba ifatõrõ wõchõ waba ba Ndraono Gizeraëli Jehowa, ba 70,000 zi mate Iraono Gizeraëli.
1CH.21_1.15	III. 
1CH.21_1.16	Ba me ifaõga hõrõnia Dawido, ba iʼila malaʼika andrõ, ba daloe mbanoea, sara wõda ba dangania, si no isõbi, niʼoroʼõ jaw̃a Jeroezalema. Ba lafalõgoe tooe ira Dawido ba satoea mbanoea, baroe boe mbaroera. 
1CH.21_1.17	Ba mangandrõ Dawido chõ Lowalangi, imane: Jaʼodo zameʼe oroisa ba wangofaja niha, ba tobali jaʼodo zamazõchi horõ, ba si no mosala sibai; ba jaʼira andrõ, biribiri andrõ, ba hadia horõra? He Jehowa, Lowalangigoe, chõgoe laoe ba ba zi sawōē jaʼaga, ba bõi laoe ba mbanoeaoe, fa bõi ahori ira ba wõchõ. 
1CH.21_1.18	Ba no ibeʼe li chõ Gado malaʼika Jehowa, ba wangoemaʼõ chõ Dawido, jamõi mijaw̃a, ba wamaʼanõ naha wameʼe soemange chõ Jehowa, ba golajama mbasitõ andrõ chõ Gorana, Iraono Jeboesi. 
1CH.21_1.19	Ba mõi mijaw̃a Dawido, me no iw̃aʼõ chõnia Gado, me no ifaʼema chõnia niw̃aʼõ Jehowa. 
1CH.21_1.20	Ba ifoeli ia Orana, ba iʼila malaʼika andrõ, ba labiniʼõ ira iraononia andrõ si õfa, si so chõnia ba daʼõ; samõbõrõ gandroe Gorana. 
1CH.21_1.21	Ba me mõi chõ Gorana Dawido, ba ifachõlõ ia Orana, ba iʼila Dawido moroi sa. Ba irõi golajama mbasitõ, ba ifaõndrõ ia fõna Dawido, aracha iroegi tooe danõ bawania. 
1CH.21_1.22	Ba imane Dawido chõ Gorana: Beʼe chõgoe golajama mbasitõ andrõ, enaʼõ ba daʼõ oefaʼanõ naha wameʼe soemange chõ Jehowa, oebeʼe chõoe ndrohoendrohoe mbõlinia, lõ oeʼambõsi, enaʼõ dõhõ wõchṍ andrõ ba mbanoeada. 
1CH.21_1.23	Ba imane Orana chõ Dawido: Halõ ia chõoe, jamoelaoe zomasi ia sochõ jaʼo, razo. Hiza, oebeʼe chõoe zaw̃i andrõ soemange nitoenoe, ba famõbõrõ andrõ, ba oebeʼe eoe, ba gandroe andrõ, ba oebeʼe soemange niʼā — ahori oebeʼe chõoe. 
1CH.21_1.24	Ba imane sa razo, Dawido, chõ Gorana: Bõi, oeʼõli, lõ oeʼambõsi mbõli; si so chõoe, ba lõ oehalõ chõ Jehowa, ba wameʼe soemange nitoenoe, si lõ bõli. 
1CH.21_1.25	Ba 600 zekeli balaki ibeʼe Dawido chõ Gorana, bõli naha andrõ. 
1CH.21_1.26	Ba ifaʼanõ ba daʼõ naha wameʼe soemange Dawido, ba ibeʼe zoemange nitoenoe ba soemange fangorifi; ba me iʼangarõfi li Jehowa, ba itema linia alitõ moroi jaw̃a ba mbanoea, saechoe ba naha wameʼe soemange nitoenoe. 
1CH.21_1.27	Ba iw̃aʼõ ba malaʼika andrõ, ifoeli isaemboegõ wõdania. 
1CH.21_1.28	Ba me loeo daʼõ, me no iʼila Dawido, itema linia Jehowa ba golajama mbasitõ andrõ chõ Gorana, Iraono Jeboesi, ba mameʼemeʼe soemange ia ba daʼõ. 
1CH.21_1.29	Ba ose Jehowa andrõ, nilaoe Moze ba danõ si mate, fabaja naha wameʼe soemange, ba ba hilihili andrõ, ba Gibeona so, me loeo daʼo. 
1CH.21_1.30	Ba tebai iʼoromaʼõ ia ba daʼõ Dawido, ba wangaloei Lowalangi, me no tokea ia ba wõda malaʼika Jehowa andrõ. 
1CH.22_1.1	I. 
1CH.22_1.2	Ba iw̃aʼõ Dawido, laʼowoeloi zi fatewoe ba danõ Ndraono Gizeraëli ba ifataro zanoto kara, ba wanoto kara si õfa sagi andrõ sogoena ba wolaoe osali Jehowa. 
1CH.22_1.3	Ba ihõna ziʼõli Dawido, nibaliʼõ osõʼosõ lagõ mbawandroehõ ba famachai; ba tõla ihõna, irege lõ moetaha moetoelo, ba eoe balo, eresi, 
1CH.22_1.4	si tebai saʼae laʼerai; oja sibai sa laʼohe chõ Dawido balo eresi banoea Zidona ba banoea Diro. 
1CH.22_1.5	Imane sa dõdõnia Dawido: Iraono na nonogoe Selomo, sambõ faʼabeʼe na; ba osali andrõ, nilaoe chõ Jehowa, ba lõ tola lõ eboea sibai, enaʼõ fangeboea dõi ba faʼamoadoe ia ba daʼõ dania, wamaigi niha bõʼõ fefoe. Ba daʼoehõna chõnia zogoena. Ba ihõna sibai Dawido, gasagasa waʼamatenia. 
1CH.22_1.6	II. 
1CH.22_1.7	Imane Dawido chõ Zelomo: He onogoe! No oew̃aʼõ tõdõgoe, jaʼo zolaoe osali, nahia dõi Lowalangigoe Jehowa. 
1CH.22_1.8	Ba hoemede chõgoe Jehowa, imane: No oja adoewa do niha õbeʼe, ba no abõlõ wanoewõoe: lõ tola jaʼoegõ zolaoe nahia dõigoe, me no oja adoewa ba danõ do niha, õbeʼe, ba zanehe ndraʼodo. 
1CH.22_1.9	Ba toemboe chõoe nono matoea dania, ba niha sahonohono dania daʼõ, ba oetimba chõnia nemalinia fefoe, fasoei. Selomo sa dõinia; ba faʼatoelõ ba faʼahono oebeʼe ba Ndraono Gizeraëli, ba gõtõnia. 
1CH.22_1.10	Daʼõ dania zolaoe osali, nahia dõigoe; onogoe ia, ba amania ndraʼo, ba oeʼaʼaroʼõ dadaoma zalaw̃a chõnia, ba Ndraono Gizeraëli, iroegi zi lõ aetoe. 
1CH.22_1.11	Ba ijaʼe saʼae, jaʼoegõ onogoe, ba jamoetoloʼõ Jehowa, enaʼõ mofozoe wolaoemõ, ba enaʼõ õlaoe gosali andrõ cho Lowalangioe, Jehowa, si mane nifaboeʼoenia, nitandrõsaigõ chõoe. 
1CH.22_1.12	Jamoebeʼe chõoe waʼatoeatoea ba faʼaboto ba dõdõ Jehowa, ba jamoefataro razo Ndraono Gizeraëli ndraʼoegõ, ba enaʼõ õʼoʼõ goroisa Lowalangioe Jehowa. 
1CH.22_1.13	Awena dania mofozoe wolaoemõ, na õtõrõ sibai gamachoita andrõ, awõ nihoekoe andrõ, niw̃aʼõ Jehowa chõ Moze, nifaʼema ba Ndraono Gizeraëli. Abeʼeʼõ dõdõoe, ja sabõlõ ndraʼoegõ! Bõi boesi dõdõoe ba bõi beʼe nikeani ndraʼoegõ! 
1CH.22_1.14	Hiza, lõ lai wamakaogoe andrõ, ba no oehõna zogoena ba wolaoe osali Jehowa andrõ: 397,050,000 balaki ganaʼa ba 220,500,000 balaki wirõ, ba tõla ba siʼõli, si lõ moetaha moeʼerai, me no fahõna manõ. Ba he eoe balo, ba he kara, ba no oehõna, ba õnõnõ na dania. 
1CH.22_1.15	Ba he toeka — sanoto kara ba samaʼanõ, ba sotomo, — ba no fahõna chõoe, ba sonecheneche ba ngawalõ hadia ia, 
1CH.22_1.16	ba ngawalõ halõw̃õ, ba ganaʼa ba ba wirõ ba ba dõla ba ba ziʼõli, ato sibai ira. Ba laboe, ba jamoetoloʼõ Jehowa!
1CH.22_1.17	III. 
1CH.22_1.18	Hadia, tenga no itolo ami Lowalangimi, Jehowa, ba tenga no ibeʼe, lõ hadia ia chõmi fasoei manõ? Noa sa ibeʼe ba dangagoe niha [si tohõna] ba danõ, ba lõ tola lõ mangaloeloe ira chõ Jehowa ba ba mbanoeania. 
1CH.22_1.19	Ba mibeʼe dõdõmi, ba eraʼera, ba wangaloei Lowalangimi, Jehowa. Milaboe, milaoe nahia niʼamoniʼõ andrõ chõ Lowalangimi, Jehowa, enaʼõ ba daʼõ bacha mibeʼe dawõla goroisa Jehowa andrõ, fabaja fakake niʼamoniʼõ andrõ chõ Lowalangi, ba gosali andrõ, nilaoe ba dõi Jehowa.
1CH.23_1.1	I. 
1CH.23_1.2	Ba ifaloechaʼõ zatoea Ndraono Gizeraëli fefoe, awõ gere, awõ Nono Lewi. 
1CH.23_1.3	Ba laʼofaja Nono Lewi, si no 30 fache ba si aʼa moroi andrõ; ba faʼatora, niʼofaja, ba no 38,000, ira matoea. 
1CH.23_1.4	”Ba 24,000 nifataro ba halõw̃õ ba gosali Jehowa; ba 6000, ba amaedola goemandroe ba sangoehoekoe, 
1CH.23_1.5	ba 4000, ba sanaro ba mbawandroehõ ba 4000, ba sanoeno Jehowa, wolaoe biola, nifazõchigoe ba wanoenõ andrõ.” [Imanõ Dawido]. 
1CH.23_1.6	Ba ifõfõʼõ ira Dawido, ngaʼõtõ ndraono Lewi andrõ, Gereso ba Kahati ba Merari. 
1CH.23_1.7	Ngaʼõtõ Gereso, ba Laëdana ba Simeʼi. 
1CH.23_1.8	Ba ono Laëdana, ba Jehiëli, si aʼa, ba Setama ba Joëli, tõloe. 
1CH.23_1.9	Ba ono Zimeʼi, ba Selomiti ba Haziëli ba Harana, tõloe [gõi]. Daʼõ hõgõ ngafōē ba ngaʼõtõ Laëdana. 
1CH.23_1.10	Ba ono Zimeʼi, ba Jahata ba Sina ba Jeoesi ba Beria; daʼõ nono Zimeʼi, õfa. 
1CH.23_1.11	Ba si aʼa Jahata, ba fanetenia Zina. Ba Jeoesi ba Beria, ba no sambõ ono, tobali ha sawōē ira labeʼe, wamataro ba halõw̃õ jaʼira. 
1CH.23_1.12	Ba ono Gahati ba Ameramo ba Jisihara ba Heberona ba Oesiëli, õfa. 
1CH.23_1.13	Ba ono Gameramo, ba Aʼaroni ba Moze. Ba Aʼaroni, ba niʼoniagõ, enaʼõ niʼamoniʼõ sibai ia, jaʼia ba iraononia, si lõ mamalõmalõ, enaʼõ sanoenoe koemõjõ chõ Jehowa ira, gõtõgõtõ waʼara, ba enaʼõ enoninia ira ba samahowoeʼõ niha ba dõi Jehowa. 
1CH.23_1.14	Ba ba chõ Moze andrõ, enoni Lowalangi, ba ba mado Lewi teʼofaja ndraononia. 
1CH.23_1.15	Ono Moze andrõ, ba Gereso ba Eliëzeri. 
1CH.23_1.16	Ba ono Gereso, ba Seboeëli, si aʼa. 
1CH.23_1.17	Ba ono Geliëzeri, ba Rehabia, hõgõ andrõ. Awai nono Geliëzeri, ono matoea; ba oja sibai sa ndraono Rehabia. 
1CH.23_1.18	Ba ono Jisihara, ba Selomiti, hõgõ andrõ. 
1CH.23_1.19	Ba ono Heberona, ba Jerija, hõgõ andrõ, ba Amaria, fanetenia, ba Jahaziëli, fanete daʼõ, ba Jekameama, fanete daʼõ. 
1CH.23_1.20	Ba ono Oesiëli, ba Micha, hõgõ andrõ, ba Jisia, fanetenia. 
1CH.23_1.21	Ba ono Merari, ba Mali ba Moesi; ba ono Mali, ba Eleazari ba Kisi. 
1CH.23_1.22	Ba Eleazari, ba si mate lõ ono matoea, ha ono alawe chõnia. Ba sangai daʼõ, ba achira, ono Gisi. 
1CH.23_1.23	Ba ono Moesi, ba Mali ba Ederi ba Jeremoto, tõloe.
1CH.23_1.24	II. 
1CH.23_1.25	Imane sa Dawido: ”No faloecha waʼahono mbanoeania ibeʼe Jehowa, Lowalangi Ndraono Gizeraëli, ba iʼiagõ saʼae Jeroezalema, si lõ mamalõmalõ. 
1CH.23_1.26	Ba lõʼõ saʼae laʼosaʼosaʼõ Ono Lewi nahia ose andrõ, fabaja fakake andrõ, sogoena ba halõhalõw̃õ andrõ ba chõnia.” 
1CH.23_1.27	Ba nirongoda chõ Dawido, safoeria, ba teʼofaja Nono Lewi, iʼotarai zi no 20 fache faʼeboea. 
1CH.23_1.28	Halõhalõw̃õra wanolo iraono Gaʼaroni, ba halõw̃õra ba gosali Jehowa famaigimaigi olajama ba bateʼe andrõ, ba fangehao, niʼamoniʼõ andrõ fefoe, awõ ba halõhalõw̃õra andrõ ba gosali Lowalangi, 
1CH.23_1.29	ba ba wamaigi roti nifaigifaigi andrõ, awõ hamo si sõchi andrõ ba zoemange niʼā, awõ koee andrõ, si lõ moeʼaisõni, ba he gali, awõ nifakoë andrõ, awõ zoeʼazoeʼa hadia ia, 
1CH.23_1.30	ba he ba weʼamõi awõra ero mahemoloe, na so ira ba wangandrõ saoha gõlõ chõ Jehowa ba ba wanoeno jaʼia, ba si manõ gõi, na tanõ owï, 
1CH.23_1.31	ba ba wameʼe soemange nitoenoe fefoe, chõ Jehowa, na loeo sabato ba na fasoelõna mbaw̃a ba ba gowasa, ha waʼoja nibeʼebeʼe chõ Jehowa, si lõ mamalõmalõ, dali zi no moefachoi andrõ; 
1CH.23_1.32	enaʼõ lahalõhalõ halõw̃õ ba nose wamaʼeleʼõ andrõ, awõ halõw̃õ ba niʼamoniʼõ, ba he halõw̃õ ba wanolo iraono Gaʼaroni andrõ, iwara; enoni ira ba nahia Jehowa andrõ.
1CH.24_1.1	I. 
1CH.24_1.2	Ba Nadabi ba Abihoe, ba si mate fõna namara, lõ ngaʼõtõ, ba tobali Eleazari ba Itamari nifataro ere. 
1CH.24_1.3	Ba lafõfõʼõ ira ba nihalõhalõra Dawido ba Sadoki, ngaʼotõ Geleazari, ba Ahimelechi, ngaʼõtõ Gitamari, balazi halõw̃õ ba nifataro jaʼira. 
1CH.24_1.4	Ba hiza, ba no ato hõgõ ngafōē ba ngaʼõtõ Geleazari, moroi ba ngaʼõtõ Gitamari; ba feleõnõ labeʼe hõgõ ngafōē, ngaʼõtõ Geleazari, ba ha daw̃aloe ngaʼõtõ Gitamari. 
1CH.24_1.5	Ba faoma lalaoe dahõdahõ, ba wamaigi nahara, faoma mõi salaw̃a ba niʼamoniʼõ ba salaw̃a chõ Lowalangi, he ngaʼõtõ Geleazari ba he ngaʼõtõ Gitamari. 
1CH.24_1.6	Ba itanõ ba zoera dõira Semaja, ono Netaneʼeli, doeroetoeli, ono Lewi, ba zi so razo [Dawido] ba satoea ba Sadoki ere ba Ahimelechi, ono Gabiataro, ba he hõgõ ngafōē andrõ ba gere ba ba Nono Lewi. Ba lafasoli, sawoesawōē ngaʼõtõ Geleazari ba sawoesawōē ngaʼõtõ Gitamari, wolaoe dahõdahõ. 
1CH.24_1.7	Ba ba dahõdahõ si fõfõna, ba Jojaribi zi gõna; ba ba wanete daʼõ, 
1CH.24_1.8	ba Jedaja, ba ba wanete zi domboea, ba Harimi, ba ba wanete zi tõloe, 
1CH.24_1.9	ba Seorimi, ba ba wanete zi õfa, ba Malichia, ba ba wanete zi lima, 
1CH.24_1.10	ba Mijami, ba ba wanete zi õnõ, ba Hakosi, ba ba wanete zi fitoe, ba Ahia, 
1CH.24_1.11	ba ba wanete zi w̃aloe, ba Jesoea, ba ba wanete zi siw̃a, ba Sechania, 
1CH.24_1.12	ba ba wanete zi foeloe, ba Eliasibi, ba ba wanete zi felezara, ba Jakimi, 
1CH.24_1.13	ba ba wanete zi felendroea, ba Hoefa, ba ba wanete zi feledõloe, ba Jesebeabi, 
1CH.24_1.14	ba ba wanete zi feleõfa, ba Biliga, ba ba wanete zi felelima, ba Imeri, 
1CH.24_1.15	ba ba wanete zi feleõnõ, ba Hesiri, ba ba wanete zi felewitoe, ba Hafisi, 
1CH.24_1.16	ba ba wanete zi felew̃aloe, ba Fetaja, ba ba wanete zi feleziw̃a, ba Jehesikeli, 
1CH.24_1.17	ba ba wanete zi doea woeloe, ba Jachino, ba ba wanete zi doea woeloe a zara, ba Gamoeli, 
1CH.24_1.18	ba ba wanete zi doea woeloe a roea, ba Delaja, ba ba wanete zi doea woeloe a tõloe, ba Maʼasia. 
1CH.24_1.19	Daʼõ wamataro jaʼira ba halõw̃õra, ba weʼamõi ba gosali Jehowa, dali gamachoita andrõ, nifachoi woeroegõra Aʼaroni, oroisa Jehowa, Lowalangi Ndraono Gizeraëli chõnia.
1CH.24_1.20	II. 
1CH.24_1.21	ba ngaʼõtõ Rehabia Jisia, hõgõ andrõ, 
1CH.24_1.22	ba ngaʼõtõ Jisihara Zelemoto, ba ngaʼõtõ Zelemoto Jahata; 
1CH.24_1.23	ba ngaʼõtõ Heberona, ba Jeria, hõgõ, ba Amaria, fanetenia, ba Jahasiëli, fanete daʼõ, ba Jekameama, fanete daʼõ. 
1CH.24_1.24	Ba ngaʼõtõ Oesiëli, ba Micha, ba ngaʼõtõ Micha Zamiri. 
1CH.24_1.25	Ba talifoesõ Micha Jisia; ba ngaʼõtõ Jisia Zacharia. 
1CH.24_1.26	Ba ngaʼõtõ Merari, ba Mali ba Moesi, awõ ngaʼõtõ nononia Jaʼasia. 
1CH.24_1.27	Ngaʼõtõ Merari andrõ, ngaʼõtõ nononia Jasia, ba Sohama ba Sakoeri ba Iberi. 
1CH.24_1.28	Ba ngaʼõtõ Mali, ba Eleazari; si lõ ngaʼõtõ Mali daʼõ. 
1CH.24_1.29	Ba ngaʼõtõ Gisi, ba Jerameʼeli. 
1CH.24_1.30	Ba ngaʼõtõ Moesi, ba Mali ba Ederi ba Jerimoto. Daʼõ ngaʼõtõ Nono Lewi andrõ ba ngafoera andrõ. 
1CH.24_1.31	Ba jaʼira gõi, ba fadahõdahõ gõi, si mane iwara andrõ, ngaʼõtõ Gaʼaroni, ba zi so razo, Dawido, ba Sadoki, ba Ahimelechi, awõ hõgõ ngafōē andrõ ba gere ba ba nono Lewi, he hõgõ ngafōē andrõ, ba he ira achira. 
1CH.25_1.1	I. 
1CH.25_1.2	ngaʼõtõ Gasafo, ba Sakoeroe ba Josefo ba Netania ba Asarela, iraono Gasafo, niʼohe Gasafo, samaʼeleʼõ chõ razo. 
1CH.25_1.3	Ba ngaʼõtõ Jedoetoeno, ba Gedalia ba Seri ba Jesaja ba Hazabia ba Matitia ba Simeʼi, daõnõ, tohoetohoe danga namara Jedoetoeno, samaʼeleʼõ, ba wangandrõ saoha gõlõ ba ba wanoeno Jehowa, wolaoe biola nitika, seboea. 
1CH.25_1.4	Ba ngaʼõtõ Hemano: Boekia ba Matania ba Oesiëli ba Seboeëli ba Jerimoto ba Hanania ba Hanani ba Eliata ba Gidalati ba Romamiti-Ezeri ba Josibekasa ba Maloti ba Hotiri ba Mahazioto. 
1CH.25_1.5	Aʼoi ono Hemano daʼõ, Hemano sangiʼila andrõ chõ razo, ba wangeboea toeria, dali niw̃aʼõ Lowalangi. Feleõfa ibeʼe Lowalangi ono matoea chõ Hemano, ba tõloe nono alawe. 
1CH.25_1.6	Oi nifataro ba wanoenõ ba gosali daʼõ, awõ namara, samõzimõzi faritia ba solaoelaoe biola nitika, seboea ba sideʼide, halõw̃õra ba gosali Lowalangi, barõ mbawa razo ba barõ mbawa ndra Asafo Jedoetoeno Hemano. 
1CH.25_1.7	Ba faʼatora, awõ dalifoesõra, nifataro ba wanoenõ andrõ chõ Jehowa, faʼato doeka andrõ fefoe, ba no 288.
1CH.25_1.8	II. 
1CH.25_1.9	Ba ba dahõdahõ si fõfõna andrõ, chõ Gasafo, ba Josefo zi gõna, awõ ndraononia, awõ dalifoesõnia, 12 fefoe. Ba ba wanete daʼõ, ba Gedalia, awõ dalifoesõnia, awõ ndraononia, 12 fefoe. 
1CH.25_1.10	Ba ba wanete zi domboea, ba Sakoeroe, awõ ndraononia, awõ dalifoesõnia, 12 fefoe. 
1CH.25_1.11	Ba ba wanete zi tõloe, ba Jisiri, awõ ndraononia, awõ dalifoesõnia, 12 fefoe. 
1CH.25_1.12	Ba ba wanete zi õfa, ba Netania, awõ ndraononia, awõ dalifoesõnia, 12 fefoe. 
1CH.25_1.13	Ba ba wanete zi lima, ba Boekia, awõ ndraononia, awõ dalifoesõnia, 12 fefoe. 
1CH.25_1.14	Ba ba wanete zi õnõ, ba Jesarela, awõ ndraononia, awõ dalifoesõnia, 12 fefoe. 
1CH.25_1.15	Ba ba wanete zi fitoe, ba Jesaja, awõ ndraononia, awõ dalifoesõnia, 12 fefoe. 
1CH.25_1.16	Ba ba wanete zi w̃aloe, ba Matania, awõ ndraononia, awõ dalifoesõnia, 12 fefoe. 
1CH.25_1.17	Ba ba wanete zi siw̃a, ba Simeʼi, awõ ndraononia, awõ dalifoesõnia, 12 fefoe. 
1CH.25_1.18	Ba ba wanete zi foeloe, ba Asareʼeli, awõ ndraononia, awõ dalifoesõnia, 12 fefoe. 
1CH.25_1.19	Ba ba wanete zi felezara, ba Hasabia, awõ ndraononia, awõ dalifõesõnia, 12 fefoe. 
1CH.25_1.20	Ba ba wanete zi felendroea, ba Soebaëli, awõ ndraononia, awõ dalifoesõnia, 12 fefoe. 
1CH.25_1.21	Ba ba wanete zi feledõloe, ba Matitia, awõ ndraononia, awõ dalifoesõnia, 12 fefoe. 
1CH.25_1.22	Ba ba wanete zi feleõfa, ba Jeremoto, awõ ndraononia, awõ dalifoesõnia, 12 fefoe. 
1CH.25_1.23	Ba ba wanete zi felelima, ba Hanania, awõ ndraononia, awõ dalifoesõnia, 12 fefoe. 
1CH.25_1.24	Ba ba wanete zi feleõnõ, ba Josibekasa, awõ ndraononia, awõ dalifoesõnia, 12 fefoe. 
1CH.25_1.25	Ba ba wanete zi felewitoe, ba Hanani, awõ ndraononia, awõ dalifoesõnia, 12 fefoe. 
1CH.25_1.26	Ba ba wanete zi felew̃aloe, ba Maloti, awõ ndraononia, awõ dalifoesõnia, 12 fefoe. 
1CH.25_1.27	Ba ba wanete zi feleziw̃a, ba Eliata, awõ ndraononia, awõ dalifoesõnia, 12 fefoe. 
1CH.25_1.28	Ba ba wanete zi doea woeloe, ba Hotiri, awõ ndraononia, awõ dalifoesõnia, 12 fefoe. 
1CH.25_1.29	Ba ba wanete zi doea woeloe a sara, ba Gidaliti, awõ ndraononia, awõ dalifoesõnia, 12 fefoe. 
1CH.25_1.30	Ba ba wanete zi doea woeloe a roea, ba Mahazioto, awõ ndraononia, awõ dalifoesõnia, 12 fefoe. 
1CH.25_1.31	Ba ba wanete zi doea woeloe a tõloe; ba Romamiti-Ezeri, awõ ndraononia, awõ dalifoesõnia, 12 fefoe.
1CH.26_1.1	I. 
1CH.26_1.2	Ba ono Meselemia, ba Sacharia, si aʼa, ba Jediaëli, fanetenia, ba Sebadia, fanete zi daroea, ba Jateniëli, fanete zi datõloe, 
1CH.26_1.3	ba Elama, fanete zi daõfa, ba Johanano, fanete zi dalima, ba Elioenai, fanete zi daõnõ. 
1CH.26_1.4	Ba ono Gobedi-Edomo, ba Semaja, si aʼa, ba Josabada, fanetenia, ba Joa, fanete zi daroea, ba Sachara, fanete zi datõloe, ba Netaneʼeli, fanete zi daõfa, ba Amiëli, 
1CH.26_1.5	fanete zi dalima, ba Isasari, fanete zi daõnõ, ba Fegoeletaʼi, fanete zi dafitoe — noa sa ifahowoeʼõ ia Lowalangi. 
1CH.26_1.6	Ba moʼono gõi nononia Semaja, ono matoea, salaw̃a ba ngafoera, dania, me no niha sabõlõ ira. 
1CH.26_1.7	Ono Zemaja andrõ, ba Otini ba Refaëli ba Obedi ba Elisabada, talifoesõnia, niha sabõlõ, ba Elihoe ba Semachia. 
1CH.26_1.8	Oi ngaʼõtõ Gobedi-Edomo daʼõ, jaʼira ba onora ba talifoesõra, niha sabõlõ, si fadoehoe dõdõda ba halõw̃õra, 62 ngaʼõtõ Gobedi-Edomo. 
1CH.26_1.9	Ba so gõi nono Mezelemia, ono matoea, ba talifoesõnia, niha sabõlõ, 18 fefoe. 
1CH.26_1.10	Ba ono Hoza, ngaʼõtõ Merari, ba Simeri, hõgõ (me lõʼõ saʼae si aʼa, andrõ ibaliʼõ hõgõ ia amania), 
1CH.26_1.11	ba Hilikia, fanetenia, ba Tebalia, fanete zi daroea, ba Sacharia, fanete zi datõloe. Ono Hoza andrõ ba talifoesõnia, ba 13 fefoe. 
1CH.26_1.12	Daʼõ ngenoli zanaro ba mbawandroehõ, hõgõ watalifoesõta andrõ, ba awõ niwara ira ba halõw̃õ andrõ, ba nifataro jaʼira ba gosali Jehowa. 
1CH.26_1.13	Ba samboesamboea bawandroehõ, ba lalaoe dahõdahõ, lafõfõʼõ ngafōē [zanaro], he ba zi achi, ba he ba zi aʼa. 
1CH.26_1.14	Ba [ba mbawandroehõ] tánõ ba gatoemboecha loeo, ba Selemia zi gõna. Ba he chõ nononia Sacharia, niha satoeatoea, anofoela, ba lalaoe gõi dahõdahõ, ba tánõ jõoe chõnia. 
1CH.26_1.15	Ba tánõ raja, ba chõ Gobedi-Edomo, ba ba ndraononia, ba ba naha girõgirõ. 
1CH.26_1.16	Ba chõ Zoefimi ba chõ Hoza, ba [ba mbawandroehõ] tánõ ba gaechoela loeo, awõ ba mbawandroehõ Salecheti, ba newali mijaw̃a; nifaʼoli zanaro. 
1CH.26_1.17	Tánõ ba gatoemboecha loeo, ba daõnõ Nono Lewi, ba tánõ jõoe, ba daõfa maʼṍchõ, ba tanõ raja, badaõfa maʼṍchõ, ba ba naha girõgirõ, ba daroedaroea; 
1CH.26_1.18	ba ba Warabara, tánõ ba gaechoela loeo, ba daõfa ba newali ba daroea ba Warabara. 
1CH.26_1.19	Daʼõ ngenoli zanaro, andrõ, ngaʼõtõ Gora, awõ ngaʼõtõ Merari.
1CH.26_1.20	II. 
1CH.26_1.21	Ngaʼõtõ Laëdana, Laëdana maʼoewoe Gereso, hõgõ ngafōē ngaʼõtõ Laëdana, maʼoewoe Gereso, 
1CH.26_1.22	maʼoewoe Jehiëli andrõ, Setama ba achinia Joëli zamaigimaigi girõgirõ andrõ ba gosali Jehowa. 
1CH.26_1.23	Ba ba maʼoewoe ndra Ameramo, Jisihara, Heberona, Oesiëli, 
1CH.26_1.24	ba Seboeëli andrõ, ono Gereso, maʼoewoe Moze, hõgõ zamaigimaigi girõgirõ. 
1CH.26_1.25	Ba ba niwara andrõ, maʼoewoe Geliëzeri, ba Rehabia nono daʼõ, ba ono daʼõ, ba Jesaja, ba ono daʼõ, ba Joramo, ba ono daʼõ, ba Sichiri, ba ono daʼõ, ba Selomiti. 
1CH.26_1.26	Ba Selomiti andrõ, ba talifoesõnia zamaigimaigi girõgirõ fefoe, ameʼela niʼamoniʼõ andrõ, niʼamoniʼõ razo, Dawido, ba hõgõ ngafōē andrõ ba solohe ngahõnõ ba solohe ngaotoe, ba ira koemandra andrõ, 
1CH.26_1.27	(nihalõra ba wanoewõ, sahoeloe ira, ba no laʼamoniʼõ tolotolo ba gosali Jehowa), 
1CH.26_1.28	fefoe hadia ia niʼamoniʼõ Zamoeëli, sangiʼila andrõ, ba Saoelo, ono Gisi, ba Abineri, ono Neri, ba Joabi, ono Zeroeja, — niʼamoniʼõ andrõ fefoe, ba barõ mbawa Zelomiti andrõ so, ba barõ mbawa ndra talifoesõnia.
1CH.26_1.29	III. 
1CH.26_1.30	Ba maʼoewoe Heberona andrõ Hazabia ba talifoesõnia, niha sabõlõ, 1700, ba no moebeʼe samatõrõ Iraono Gizeraëli ba zi tambai Joridano, tánõ ba gaechoela loeo, ba ngawalõ halõw̃õ chõ Jehowa, fefoe, ba ba ngawalõ halõw̃õ chõ razo. 
1CH.26_1.31	Maʼoewoe Heberona Jeria andrõ, hõgõ maʼoewoe Heberona, ba watalifoesõta chõra ba ba ngafoera (me aracha 40 fache salaw̃a Dawido, teʼaloei ira, ba tesõndra ba chõra niha sabõlõ, ba Jaëzeri, ba danõ Gileadi), 
1CH.26_1.32	ba iwara, sabõlõ, 2700 hõgõ ngafōē; daʼõ nifataro razo, Dawido, samatõrõ mado Roebeno ba mado Gado ba si matonga mado Manase, ba ngawalõ hadia ia chõ Lowalangi, fefoe, ba ba ngawalõ chõ razo.
1CH.27_1.1	I. 
1CH.27_1.2	Ngenoli si fõfõna andrõ, ba mbaw̃a si fõfõna, ba Jasobeamo zolohe, ono Zabadiëli, ba 24,000 niha ba ngenoli chõnia. 
1CH.27_1.3	Ngaʼõtõ Weresi ia, hõgõ zolohe andrõ fefoe, ba mbaw̃a si fõfõna. 
1CH.27_1.4	Ba ba ngenoli ba mbaw̃a si doea, ba Eleazari zolohe, ono Dodaʼi andrõ, maʼoewoe Gahohi; ba Mikeloti mandroe ba ngenoli chõnia, 24,000 niha. 
1CH.27_1.5	Ba solohe ngenoli si tõloe, ba mbaw̃a si tõloe, ba Benaja, ono Jojada ere, hõgõ ia; ba 24,000 niha ba ngenoli chõnia. 
1CH.27_1.6	Daʼõ Mbenaja andrõ, sabõlõ ba zi tõloe ngafoeloe; ba mandroe ba ngenolinia nononia Amisabada. 
1CH.27_1.7	Ba fanete zi tõloe, ba mbaw̃a si õfa, ba Azaheli, achi Joabi, ba fangalinia nononia Sebadia, ba 24,000 niha ba ngenoli chõnia. 
1CH.27_1.8	Ba fanete zi õfa, ba mbaw̃a si lima, ba salaw̃a andrõ, Samihoeti, banoea Jiserahi; ba 24,000 niha ba ngenoli chõnia. 
1CH.27_1.9	Ba fanete zi lima, ba mbaw̃a si õnõ, ba Ira, ono Ike, banoea Dekoa; ba 24,000 niha ba ngenoli chõnia. 
1CH.27_1.10	Ba fanete zi õnõ, ba mbaw̃a si fitoe, ba Helesi, banoea Welono, mado Geferaji; ba 24,000 niha ba ngenoli chõnia. 
1CH.27_1.11	Ba fanete zi fitoe, ba mbaw̃a si w̃aloe, ba Sibechai, banoea Hoesa, maʼoewoe Zera; ba 24,000 niha ba ngenoli chõnia 
1CH.27_1.12	Ba fanete zi w̃aloe, ba mbaw̃a si siw̃a, ba Abiëzeri, banoea Ganatoti, mado Mbenijami; ba 24,000 niha ba ngenoli chõnia. 
1CH.27_1.13	Ba fanete zi siw̃a, ba mbaw̃a si foeloe, ba Maharai, banoea Netofa, maʼoewoe Zera: ba 24,000 niha ba ngenõli chõnia. 
1CH.27_1.14	Ba fanete zi foeloe, ba mbaw̃a si felezara, ba Benaja, banoea Wiratono, mado Geferaji; ba 24,000 niha ba ngenoli chõnia. 
1CH.27_1.15	Ba fanete zi felezara, ba mbaw̃a si felendroea, ba Helidaʼi, banoea Netofa, maʼoewoe Goteniëli; ba 24,000 niha ba ngenoli chõnia.
1CH.27_1.16	II. 
1CH.27_1.17	ba ba mado Lewi, ba Hasabia, ono Gemoeëli, ba ba ngaʼõtõ Gaʼaroni, 
1CH.27_1.18	ba Sadoki, ba ba mado Joeda, ba Elihoe, gaʼa Dawido, ba ba mado Isasari, ba Omeri, ono Michaëli, 
1CH.27_1.19	ba ba mado Zeboeloni, ba Jisimaja, ono Gobadia, ba ba mado Nafetali, ba Jerimoto, ono Gaseriëli, ba ba mado Geferaji, ba Hosea, 
1CH.27_1.20	ono Gasasia, ba ba zi matonga mado Manase, ba Joëli, ono Wedaja, 
1CH.27_1.21	ba ba zi matonga mado Manase, ba danõ Gileadi, ba Ido, ono Zacharia, ba ba mado Mbenijami ba Jaʼasiëli, ono Gabineri, 
1CH.27_1.22	ba ba mado Dano, ba Asereʼeli, ono Jerohamo. Daʼõ zalaw̃a mado Ndraono Gizeraëli andrõ. 
1CH.27_1.23	Ba ha waʼato zi lõ 20 fache na, ba lõ iʼofaja Dawido, me no ifaboeʼoe Jehowa, iʼojaʼõ Ndraono Gizeraëli, timba ndrõfi ba mbanoea jaw̃a waʼoja. 
1CH.27_1.24	No ibõrõtaigõ wangofaja Joabi, ono Zeroeja, ba lõ niʼoʼozoeinia, me no tesao wõnoe [Lowalangi] ba Ndraono Gizeraëli; ba faʼato andrõ, ba lõ moetanõ ba zoera hikaja razo Dawido. 
1CH.27_1.25	III. 
1CH.27_1.26	Ba sohalõw̃õ ba danõ, sangahalõ, ba Eseri, ono Geloebi, 
1CH.27_1.27	zamaigimaigi, ba kaboe nagoe, ba Simeʼi, banoea Rama; ba hadia zi so õsi nagoe, ba kaboe nagoe andrõ, ba Sabidi, banoea Zifimi. 
1CH.27_1.28	Ba kaboe zai ba kaboe ara, ba ndraso, ba Baʼali-Hanano, banoea Gaderi, ba fanicha zai, nihõna, ba Joasi zamaigimaigi. 
1CH.27_1.29	Ba saw̃i andrõ, nikoeloi ba Zarona ba Siterai, banoea Zarona, ba saw̃i ba ndraso misa, ba Safati, ono Adelai, 
1CH.27_1.30	ba ondra, ba Obili, Iraono Zimaʼeli, ba kalide si alawe, ba Jedeja, 
1CH.27_1.31	banoea Meronoto, ba biribiri ba nambi, ba Jasisi, Dawa Hagara, zamaigimaigi. Oi si no amaedola hõgõ mandroe ba gochõta razo Dawido. 
1CH.27_1.32	Ba Jonata, tána nama Dawido, ba no anofoela; no niha satoeatoea ba sangila amachoita; ba Jehiëli, ono Hachimono, ba no samahaõ iraono razo. 
1CH.27_1.33	Ba Ahitofeli, ba anofoela razo gõi, ba Hoezaʼi, maʼoewoe Garachi, ba no si fahoewoe chõ razo. 
1CH.27_1.34	Ba fanete Gahitofeli, ba Jojada, ono Mbenaja, ba Abiataro. Ba Joabi, ba no koemandra seboea chõ razo. 
1CH.28_1.1	I. 
1CH.28_1.2	Ba maoso Dawido, ba imane: Mifondrondrongo, jaʼami ira talifoesõgoe ba jaʼami banoeagoe! No oew̃aʼõ tõdõgoe, oelaoe nahia sahono dawõla goroisa Jehowa andrõ ba bakoebakoe gahe andrõ chõ Lowalangida, ba no oehõnagõ oefaigi hadia ia, ba wolaoe jaʼia. 
1CH.28_1.3	Ba no imane chõgoe Lowalangi: Tenga jaʼoegõ zolaoe osali ba dõigoe andrõ, me no niha sanoewõnoewõ ndraʼoegõ, ba me no adoewa ndro niha õbeʼe. 
1CH.28_1.4	Ba no itoejoe ndraʼo Jehowa, Lowalangi Ndraono Gizeraëli, ba zi sawōē jaʼaga, enaʼõ si lõ mamamamalõmalõ razo ndraʼo ba Ndraono Gizeraëli. Me no mado Joeda itoejoe salaw̃a, ba ba mado Joeda andrõ, ba si sawōē jaʼaga, ba ba ndraono namagoe, ba jaʼodo zomasi ia ibeʼe razo Ndraono Gizeraëli fefoe. 
1CH.28_1.5	Ba ba ndraonogoe andrõ fefoe — no oja nibeʼe Jehowa chõgoe ono matoea — ba onogoe Selomo itoejoe, enaʼõ jaʼia zidadao ba dadaoma zalaw̃a andrõ chõ Jehowa, razo Ndraono Gizeraëli. 
1CH.28_1.6	No imane chõgoe: Onooe Selomo andrõ zolaoe osali, awõ golajama andrõ chõgoe; noa sa jaʼia nitoejoegoe onogoe, ba amania saʼae ndraʼõ. 
1CH.28_1.7	Ba oeʼaroʼõ waʼarazonia, si lõ mamalõmalõ, na lõ iboelõʼõ woloʼõ oroisagoe, awõ nifachoigoe andrõ, si mane maʼõchṍ. 
1CH.28_1.8	Ba hiza, ba zanehe Ndraono Gizeraëli fefoe, banoea Jehowa andre, ba ba zamondrongo Lowalangida; Miʼoʼõ sibai goroisa Jehowa, Lowalangimi, fefoe, enaʼõ si lõ teboelõ ba danõ si sõchi andre ami, ba enaʼõ ondrõitami ba ngaʼõtõmi ia, gõtõgõtõ waʼara. 
1CH.28_1.9	Ba jaʼoegõ, onogoe Selomo, ba jaʼaboto ba dõdõoe Lowalangi namaoe, ba iagõ enoninia, moroi siʼaikõ ba dõdõoe, moroi ba dõdõ sedõna! Isechegõ sa dõdõ fefoe Jehowa, ba ahori iʼila nichoi dõdõ, awõ geraʼera. Na õʼaloei ia, ba ibeʼe nisõndraoe ia; ba na õʼerogõ ia, ba itiboʼõ ndraʼoegõ, si lõ foelitõ. 
1CH.28_1.10	Ba faigi, he õwisa! Noa sa itoejoe ndraʼoegõ Jehowa, ba wolaoe omo, niʼamoniʼõ; ba laboe, abeʼeʼõ dõdõoe!
1CH.28_1.11	II. 
1CH.28_1.12	ba doemadoema hadia ia fefoe zi so ba dõdõnia: olajama gosali Jehowa, ba bateʼe andrõ fefoe, fasoei, ba bateʼe girõgirõ ba gosali Lowalangi ba bateʼe nihõna andrõ, ameʼela niʼamoniʼõ; 
1CH.28_1.13	awõ wamaʼoli gere ba Ono Lewi, ba he wisa halõw̃õ ba gosali Jehowa fefoe ba doemadoema wakake fefoe, sogoena ba halõw̃õ ba gosali Jehowa. 
1CH.28_1.14	Ba anaʼa, ha waʼeboea mogoena ba wamazõchi fakake andrõ, ba ngawalõ halõw̃õ andrõ, ba sogoena ba wakake firõ andrõ fefoe, ha waʼeboea zogoena ba wakake andrõ, ba ngawalõ halõw̃õ andrõ. 
1CH.28_1.15	Ba sogoena ba naha wandroe anaʼa andrõ, fabaja fandroe anaʼa, ha waʼaboea naha wandroe andrõ, samboesamboea, fabaja fandroenia, ba ba naha wandroe firõ, ha waʼaboea naha wandroe andrõ, samboesamboea, fabaja fandroe, dali wogoena naha wandroe andrõ fefoe. 
1CH.28_1.16	Ba anaʼa sogoena ba wamazõchi meza andrõ, ha oega, meza roti nifaigifaigi andrõ, ba firõ ba meza firõ, 
1CH.28_1.17	ba sogoena ba garafoe andrõ ba ba wiga ba ba gendri, balaki, ba ba mako balaki andrõ, ha oega nifazõchi, awõ zogoena ba mako firõ andrõ. 
1CH.28_1.18	Ba balaki, ha waʼeboea mogoena ba naha wanoenoe koemõjõ, ba doemadoema goereta andrõ, keroebi balaki, samologõ afira, ba samaloegõ tawõla goroisa Jehowa andrõ. 
1CH.28_1.19	”Ba zoera nisoera danga Jehowa so daʼõ fefoe; no ifahaõ ndraʼo ba doemadoema andro fefoe, he wisa wolaoe”. [Imano Dawido]. 
1CH.28_1.20	Ba imane na Dawido chõ nononia Selomo: Abeʼeʼõ dõdõoe, ja sabõlõ ndraʼoegõ, ba laboe ba halõw̃õ! Bõi boesi dõdõoe, ba bõi beʼe nikeani ndraoegõ; itoloʼõ sa Lowalangi, Jehowa, Lowalangigoe. Lõ ibõda dangania ba lõ ibõhõli ndraʼoegõ, irege no awai fefoe nilaoe andrõ ba halõw̃õ andrõ ba gosali Jehowa. 
1CH.28_1.21	Ba hiza ngenoli gere andrõ, awõ ngenoli Nono Lewi, ba halõw̃õ andrõ fefoe ba gosali Lowalangi; hadia ia halõw̃õ, ba no so chõoe niha, ha niha, si no aoha õlõ, ba wolaoe hadia ia fefoe, ba waʼatoekara adrõ, ba si manõ gõi zatoea andrõ, awõ niha sato fefoe, ba lõ mamalõmalõ, wa samondrongo lioe ira.
1CH.29_1.1	I. 
1CH.29_1.2	Ba no oeʼositõlagõ wangõhõna balazo gosali Lowalangigoe andrõ anaʼa, ba gamagama anaʼa andrõ, ba firõ ba gamagama firõ, ba tõla ba gamagama tõla, ba siʼõli ba gamagama siʼõli, ba eoe ba gamagama eoe, ba he batoe oena, ba kara lesi, kara saitõ, ba kara solaʼalaʼa ba feremata, hadia ia, ba kara maremara, oja sibai. 
1CH.29_1.3	Ba baero õ, ba oebeʼe na balazo gosali Lowalangigoe si so chõgoe, anaʼa ba firõ, bõrõ waʼomoeso dõdõgoe andrõ ba gosali Lowalangigoe andrõ, lõ lai fefoe zi no oehõna balazo niʼomoniʼõ andrõ: 
1CH.29_1.4	2376 fikoe ganaʼa ba 4927 fikoe wirõ, si no moetoenoe, ba wamoʼoeli bagolõ tánõ bacha, 
1CH.29_1.5	ba anaʼa ba gamagama anaʼa andrõ ba firõ ba gamagama firõ, ba ba nilaoe doeka andrõ dania, fefoe. Ba ha niha zaona õlõ, maʼõchṍ, ba wameʼe chõ Jehowa? 
1CH.29_1.6	Ba aoha gõlõ hõgõ ngafōē, ba hõgõ mado Ndraono Gizeraëli ba hõgõ ngahõnõ andrõ ba hõgõ ngaotoe ba satoea genoni razo, 
1CH.29_1.7	ba labeʼe, balazo ba wolaoe osali Lowalangi andrõ, ba 3960 fikoe ganaʼa ba 10,000 roefia balaki ba 7040 fikoe wirõ ba 18,000 fikoe dõla ba 100,000 fikoe ziʼõli. 
1CH.29_1.8	Ba si so feremata, ba ibeʼe girõgirõ ba gosali, niʼirõʼõ Jehiëli, maʼoewoe Gereso. 
1CH.29_1.9	Ba somoeso tõdõ niha sato, ba waʼobõwõra andrõ, me no moroi siʼaikõ ba dõdõra labeʼe chõ Jehowa, saoha gõlõ, ba omoeso sibai gõi dõdõ razo Dawido.
1CH.29_1.10	II. 
1CH.29_1.11	Chõoe waʼeboea, jaʼoegõ Jehowa, ba chõoe waʼabõlõ, awõ lachõmi, awõ waʼeboea doi, awõ waʼasalaw̃a, me no chõoe fefoe hadia ia ba zoroego ba ba goeli danõ. Chõoe waʼasalaw̃a, jaʼoegõ Jehowa, ba dangaoe so zamaliʼõ hõgõ niha fefoe jaʼia. 
1CH.29_1.12	Ba foʼanaʼa ba faʼatetoeria, ba ba chõoe moroi; jaʼoegõ zamatõrõ fefoe hadia ia. Ba ba dangaoe so waʼabeʼe ba faʼabõlõ, ba he fangabeʼe ba he fangabõlõ niha. 
1CH.29_1.13	Ba iadaʼe jaʼoegõ Lowalangima, ba maʼandrõ saoha gõlõ chõoe ba masoeno dõimõ, si sõchi sibai andrõ. 
1CH.29_1.14	Ha niha sa ndraʼodo andre, ba hadia mbanoeagoe andre, wa tola enaʼõ mabeʼe daʼõ fefoe, saoha gõlõ? Moroi ba chõoe fefoe hadia ia, ba moroi ba dangaoe wa no mabeʼe ia chõoe. 
1CH.29_1.15	Tome sa ndraʼaga fõnaoe ba si fatewoe, si mane ira toeama fefoe. Hoelõ loemõ nosoma ba goeli danõ, lõ tõtõnafõ. 
1CH.29_1.16	He Jehowa, Lowalangima, anaʼa andrõ fefoe, si no mahõna ba wolaoe osali chõoe — osali dõimõ andrõ niʼamoniʼõ — ba ba dangaoe moroi, no chõoe ia fefoe! 
1CH.29_1.17	 Jaʼodo andre, ba no sadõlõ tõdõ wameʼe daʼõ fefoe, saoha gõlo, ba ijaʼe, ba somoeso tõdõ ndraʼo, me no oeʼila, noa gõi aoha gõlõ mbanoeamõ andre, si so ba daʼe, wameʼe. 
1CH.29_1.18	He Jehowa, Lowalangi ndra toeama, Aberahamo, Izaʼaki, Jakobo, bõi beʼe teboelõ dõdõ si manõ ba eraʼera si manõ ba dõdõ mbanoeaoe andre, ba ba chõoe dõnisi dõdõra. 
1CH.29_1.19	Ba chõ nonogoe Selomo, ba tõdõ sangendrõna beʼe chõnia, enaʼõ itõngõni goroisamõ ba famadoehoeʼõmõ ba amachoitamõ, ba enaʼõ ifaloea daʼõ no mege, fefoe, wolaoe gõdo andrõ, niʼoladaegoe saʼae.”
1CH.29_1.20	III. 
1CH.29_1.21	Ba mahemoloe õ, ba lahoelõ wongi wanaba soemange, chõ Jehowa, labeʼe chõnia zoemange nitoenoe: 1000 nono zaw̃i si matoea, ba 1000 mbiribiri si matoea ba 1000 nono mbiribiri, awõ zoemange nibadoe, nifao ba daʼõ, ba soemange nitaba, oja sibai, nibeʼe Ndraono Gizeraëli fefoe. 
1CH.29_1.22	Ba mangamanga ira ba labadoebadoe hadia ia, me loeo daʼõ, fõna Jehowa, omoeso sibai dõdõra; ba samoeza tõ lafataro razo Zelomo, ono Dawido, ba labajoini ia chõ Jehowa, labaliʼõ samatõrõ, ba labajoini gõi Zadoki andrõ, labaliʼõ ere. 
1CH.29_1.23	Ba doemadao saʼae ba dadaoma zalaw̃a andrõ chõ Jehowa Zelomo, razo ia, fangali namania Dawido, ba mofozoe nilaoenia, ba laʼoʼõ chõnia Iraono Gizeraëli fefoe. 
1CH.29_1.24	He koemandra andrõ fefoe, awõ zaradadoe andrõ, ba he ono razo Dawido, fefoe, ba mõi barõ mbawa razo Selomo. 
1CH.29_1.25	Ba eboea sibai lachõmi Zelomo, ibeʼe Jehowa, ba zanehe Ndraono Gizeraëli fefoe; faʼasalaw̃a seboea toeria ibeʼe chõnia, si lõ irai ba razo Ndraono Gizeraëli, fõnania 
1CH.29_1.26	IV. 
1CH.29_1.27	Õfa woeloe fache waʼara razo ia ba Ndraono Gizeraëli. Mewitoe fache ba Heberona, ba ba Jeroezalema, ba 33 fache 
1CH.29_1.28	Ba mate ia, me no biha waʼatoea, me no afõli ia waʼaoeri ba foʼanaʼa ba soemange; ba ononia Selomo zi tobali razo, fangalinia. 
1CH.29_1.29	Ba hikaja razo Dawido andrõ, he hikajania me ono matoea ia, ba he safoeria andrõ, ba no moetanõ ba zoera hikaja andrõ, nisoera Zamoeëli, sangiʼila andrõ, ba ba zoera hikaja chõ Natano, samaʼeleʼõ, ba ba zoera Gado sangiʼila, 
1CH.29_1.30	awõ waʼabõlõnia, faʼabõlõ razo, ba folaoenia, nifolaoe zabõlõ, ba hadia ia ba gõtõnia andrõ, ba ba gõtõ Ndraono Gizeraëli ba ba gõtõ gamatõrõw̃a niha baero, me loeo daʼõ.
2CH.1_1.1	I. 
2CH.1_1.2	Ba ibeʼe goroisa Selomo ba Ndraono Gizeraëli fefoe, ba ba zolohe ngahõnõ ba ba zolohe ngaotoe ba ba zangoehoekoe ba ba zalaw̃a fefoe, ba Ndraono Gizeraëli fefoe, ba ba hõgõ ngafōē andrõ, 
2CH.1_1.3	iʼohe zato fefoe Selomo, awõnia ba hilihili andrõ ba Gibeona. Ba daʼõ sa so nose wamaʼeleʼõ andrõ chõ Lowalangi, nilaoe Moze, enoni Jehowa, ba danõ si mate. 
2CH.1_1.4	(Ba tawõla andrõ chõ Lowalangi, ba no iʼohe mijaw̃a Dawido, moroi ba Giriati Jeari, no ibeʼe ba nahia andrõ, nilaoenia nahania; noa sa ifazõchi nosenia ba Jeroezalema). 
2CH.1_1.5	Ba he naha wameʼe soemange tõla andrõ, nifazõchi Mbesaleëli, ono Goeri, maʼoewoe Hoeri, ba ba daʼõ so, fõna nose Jehowa, ba laʼaloei [Jehowa, ba daʼõ] Selomo, awõ niha sato. 
2CH.1_1.6	Ba ibeʼe zoemange ba daʼõ Selomo, ba naha wameʼe soemange tõla andrõ, fõna Jehowa, fõna nose wamaʼeleʼõ andrõ, 1000 ibeʼe soemange, nitoenoe, ba detenia.
2CH.1_1.7	II. 
2CH.1_1.8	Ba imane Selomo chõ Lowalangi: No eboea sibai dõdõoe chõ namagoe Dawido ba no õbaliʼõ fangalinia razo ndraʼodo. 
2CH.1_1.9	Ba enaʼõ na itõrõ nifaboeʼoemõ chõ namagoe Dawido, jaʼoegõ Jehowa, Lowalangi! Noa sa õfataro razo ndraʼodo, razo niha si no ato sibai, timba waʼoja ngawoea gawoe nasi ba danõ. 
2CH.1_1.10	Ba beʼe saʼae chõgoe waʼatoeatoea ba faʼaboto ba dõdõ, enaʼõ oesõndra lala, he oewisa ba niha andre; ha niha sa enaʼõ zangila mamatõrõ banoeaoe andre, si no ato sibai? 
2CH.1_1.11	Ba imane Lowalangi chõ Zelomo: Me no daʼõ zi so ba dõdõoe, ba me tenga faʼeboea ganaʼa ba tenga girõgirõ ba tenga soemange ba tenga famoenoe si faʼoedoe chõoe niʼandrõoe, ba me tenga gõi faʼanaoe nosooe; me no faʼatoeatoea ba faʼaboto ba dõdõ õʼandrõ, enaʼõ õʼila õfatõrõ mbanoeagoe andrõ, ba nifatarogoe razo jaʼoegõ, 
2CH.1_1.12	ba nibeʼe chõoe waʼatoeatoea ba faʼaboto ba dõdõ. Ba he faʼeboea ganaʼa gõi ba girõgirõ ba soemange, ba oetehe chõoe, irege zi lõ irai ba razo bõʼõ fõnaoe, ba si lõʼõ saʼae gõi dania foerioe.
2CH.1_1.13	III. 
2CH.1_1.14	Ba oja sibai iʼasogõ chõnia koereta Selomo, awõ zi fakoedo, 1400 chõnia goereta ba 12,000 zi fakoedo. Ba mbanoea goereta andrõ ifataro ba ba zi tefasoei razo, ba Jeroezalema. 
2CH.1_1.15	Ba falaw̃alaw̃a ira gara ganaʼa, waʼoja, ibeʼe razo, ba falaw̃alaw̃a ira dõla geresi dõla ara gatoea, ba ndraso. 
2CH.1_1.16	Ba koedo andrõ, ba ba danõ Miseraji ihalõ Selomo; mõimõi zaniaga andrõ chõ razo, ba sambasambawá lahalõ, niʼõli; 
2CH.1_1.17	õnõ ngaotoe roefia zamboea koereta, wolohe mijaw̃a, moroi ba danõ Miseraji, ba 150 zageoe koedo. Ba si manõ gõi wamaʼemara ba razo Ndraono Cheti ba ba razo Ndrawa Garamo.
2CH.2_1.1	I. 
2CH.2_1.2	Ba iʼofaja Selomo, zonoro, 70,000, ba 80,000 zanoto kara, ba hili, ba 3600 mandroera. 
2CH.2_1.3	Ba ifatenge zinenge Selomo chõ Hoeramo, razo Diro, imane chõnia: Folaoemõ chõ namagoe Dawido no, me õfaʼoheʼõ chõnia mbalo, eresi, enaʼõ ilaoe gõdo chõnia, omonia. ..... 
2CH.2_1.4	Ba hiza, oelaoe gosali dõi Lowalangigoe Jehowa, niʼamoniʼõ chõnia, ba wanoenoe samohoea chõnia ba ba wamaʼoli roti nifaigifaigi andrõ, ba ba zoemange nitoenoe andrõ, nifafõfõ loeo, ero maʼṍchõ, ba ba loeo sabato ba ba wasoelõna mbaw̃a ba ba gowasa andrõ chõ Lowalangima Jehowa, — õmõ Ndraono Gizeraëli daʼõ, si lõ mamalõmalõ. 
2CH.2_1.5	Ba osali andrõ nilaoegoe, ba seboea; me no seboea moroi ba Lowalangi bõʼõ fefoe Lowalangima andrõ. 
2CH.2_1.6	Ba ha niha sa zangila molaoe omo chõnia? Me no ambõ nahiania zoroego, awõ zoroego fondrege zalaw̃a jaw̃a; ba ha niha ndraʼodo, wa solaoe omonia ndraʼo? — na tenga ha ba wanoenoe koemõjõ chõnia? 
2CH.2_1.7	Ba fatenge saʼae chõgoe niha, samõsa, si no toʼõlõ ba walaoe hadia ia, he ba ganaʼa ba he ba wirõ ba he ba dõla ba he ba ziʼõli ba ba oengoe sojo ba ba girimisi ba ba oengoe sowōē waroewaroe, ba sangila manoea gambara, awõ doeka andrõ si so chõgoe ba mado Joeda ba ba Jeroezalema, niʼasogõ namagoe Dawido. 
2CH.2_1.8	Ba faʼoheʼõ gõi chõgoe geoe balo, eresi ba senobari ba sendrana, moroi ba hili Libano; aboto sa ba dõdõgoe, wa no toʼõlõ mbanoeaoe andrõ, ba wolaoe eoe ba hili Libano, ba banoeagoe, ba no teʼanõ, tohoetohoe danga mbanoeaoe andrõ. 
2CH.2_1.9	Ba oja sibai niʼaʼasogõ chõgoe eoe balo, me seboea dania ba sanaloeʼi inõtõ nomo andrõ, nilaoegoe. 
2CH.2_1.10	Ba oefaʼoheʼõ balazo zolaoe eoe andrõ, solobõ, banoeaoe andrõ, ba 40,000 ngasoʼe gandroe ba 40,000 ngasoʼe zeʼiri ba 4000 ngasoʼe nagoe ba 4000 ngasoʼe wanicha. 
2CH.2_1.11	Ba itema li Zelomo Hoeramo, razo Diro, ifaʼoheʼõ zoera chõ Zelomo, imane: Me no iʼomasiʼõ mbanoeania Jehowa, andrõ wa ifataro razora ndraʼoegõ. 
2CH.2_1.12	Ba imane na Hoeramo: Nisoeno Jehowa, Lowalangi Ndraono Gizeraëli, samazõchi banoea si jaw̃a, awõ danõ, me no ibeʼe chõ razo Dawido nono satoeatoea, si so faʼoneche ba faʼaboto ba dõdõ, ba wolaoe osali chõ Jehowa ba ba wolaoe gõdo razo chõnia. 
2CH.2_1.13	Ba oefatenge chõoe doeka, sangila watahõgõ, Hoeramo Abi andrõ, 
2CH.2_1.14	mado Dano ninania ba banoea Diro nama. Si no toʼõlõ ia ba wolaoe hadia ia, ba ganaʼa ba ba wirõ ba ba dõla ba ba ziʼõli ba ba gara, ba he ba geoe ba ba oengoe sojo, ba he ba zowōē waroewaroe, ba ba darafali ba ba girimisi, ba ba wanoea hadia ia ngawalõ gambara, ba ba wolaoe hadia halõw̃õ doeka, niw̃aʼõ chõnia, awõ doeka chõoe ba awõ doeka chõ doeagoe amaoe Dawido. 
2CH.2_1.15	Ba faʼoheʼõ saʼae, õ genonioe, gandroe andrõ, ba seʼiri ba fanicha ba agoe andrõ, niw̃aʼõoe, jaʼoegõ sochõ jaʼo. 
2CH.2_1.16	Ba jaʼaga andre, ba solaoe eoe ba hili Libano, ha waʼojaʼoja zogoena chõoe, ba maʼohe chõoe ba Jafo, marakeni, ba nasi, ba jaʼoegõ zamaʼoheʼõ misi jaw̃a ba Jeroezalema.
2CH.2_1.17	II. 
2CH.2_1.18	Ba 70,000 ifataro sanaʼoenaʼoe hadia ia, ba 80,000 ibeʼe sanotonoto kara, ba hili, ba 3,600 ifataro mandroe, sangoʼooe niha andrõ ba rodi andrõ. 
2CH.3_1.1	I. 
2CH.3_1.2	Ba zi mendroea ba mbaw̃a si doea, ibõrotaigõ wotomo andrõ, me no aloea medõloe fache razo ia. 
2CH.3_1.3	Ba daʼe nifachoi Zelomo, ba wolaoe osali Lowalangi andrõ: Faʼanaoe, ba 60 hela — ba hela fõna —, ba faʼebolo, ba 40 hela. 
2CH.3_1.4	Ba eweʼewe fõna nõsi nomo, nifoʼotoʼoto, seboea ba 10 hela waʼebolo, ba faʼanaoenia, ba mbawa doeasa nomo, ba 20 hela, ba faʼalaw̃a, ba 20 hela [gõi]. Ba tánõ bacha, ba ifoʼoeli si ndroehoe mbalaki. 
2CH.3_1.5	Ba si hoelõ daloe zalo, ba ibagolõi bagalõ senobari, ba awena ifoʼoeli balaki ba ifasoeaʼõ wamaedo nohi ba si hoelõ rate. 
2CH.3_1.6	Ba ifoadoe feremata; ba anaʼa andrõ, ba anaʼa Warawaʼi. 
2CH.3_1.7	Ba ifoʼoeli saʼae baoeloe, anaʼa, he boeatõ, ba he hõgõ ba tojo mbawandroehõ, ba he bagolõ ba he lagõ mbawandroehõ, ba ifasoeaʼõ wamaedo keroebi, ba mbagolõ.
2CH.3_1.8	II. 
2CH.3_1.9	Ba faʼaboea gosõʼosõ, ba 50 fondroejoe anaʼa. Ba he bateʼe ba zi sagõtõ, ba ifoʼoeli anaʼa. 
2CH.3_1.10	Ba si bacha ba wondrege niʼamoniʼõ andrõ, ba ifalaoeʼõ keroebi, domboea, nilaoe doeka wamaedo niha, ba ifoʼoeli anaʼa. 
2CH.3_1.11	Afi keroebi andrõ, ba 20 hela waʼanaoe, ba waʼoroedoe; si sara, si 5 hela, ba iroegi mbagolõ nomo, ba si sara, si 5 hela gõi, ba iroegi mboete gafi keroebi si samboea. 
2CH.3_1.12	Ba si manõ gafi si sara, ba keroebi si samboea, 5 hela gõi, ba iroegi mbagolõ; ba afinia si sara, si 5 hela gõi, ba iroegi mboete gafi keroebi si samboea. 
2CH.3_1.13	Faʼanaoe gafi keroebi andrõ, nibologõ, ba 20 hela. Ba no sizizio ira ba laʼotahõgõ nõsi nomo. 
2CH.3_1.14	Ba ifalaoeʼõ mbaʼabaʼa andrõ, oengoe sowōē waroewaroe ba sojo, ba kirimisi ba tarafali, ba ifofamaedo keroebi. 
2CH.3_1.15	Ba fõna nomo, ba doea ifalaoeʼõ taroe nahe, 35 hela waʼalaw̃a, ba limalima hela hõgõ si jaw̃a. 
2CH.3_1.16	Ba ifalaoeʼõ zi hoelõ rate nibeʼe ba hõgõ daroe nahe andrõ; ba 100 ifalaoeʼõ famaedo mboea dalimo, nibeʼe ba rate andrõ. 
2CH.3_1.17	Ba taroe nahe andrõ, ba ba mbawa doeasa gosali ifasindro, sara ba gambõlõ, ba sara ba gabera; si so ba gambõlõ, ba Jachino ibeʼe tõi, ba ba gabera, ba Boasi.
2CH.4_1.1	I. 
2CH.4_1.2	Ba ifalaoeʼõ gala nidanõ andrõ, nifahele, 10 hela waʼew̃aw̃a mbewe, sowoelo, 5 hela waʼabacha; ba na lafasoei mbewe sinali, ba 30 hela. 
2CH.4_1.3	Ba tooe mbewenia ba famaedo zoeri deʼoe, fasoei manõ, — foeloefoeloe ba zi sahesahela — no tefasoei gala andrõ, doea ngenoli zoeri, nifao ba wamahele mege. 
2CH.4_1.4	Ba dajadajania, ba 12 wamaedo zaw̃i, tõloe mijõoe, ba tõloe zi otahõgõ gaechoela loeo ba tõloe miraja ba tõloe tánõ ba gatoemboecha loeo. Ba si tohare ba hoeloera gala andrõ, ba tojora fefoe, ba no faondrá. 
2CH.4_1.5	Ba faʼaweʼeweʼe gala, ba laloeʼa, ba bewenia, ba si mane bewe mako, si mane boenga zõmasõma safoesi; ba 600 ngasoʼe itaha idanõ. 
2CH.4_1.6	Ba baero õ, ba 10 ifazõchi balanga; lima ibeʼe ba gambõlo ba lima ba gabera naha wanasa, (ba daʼõ lasasai hadia ia ba zoemange nitoenoe andrõ); ba gala seboea andrõ, ba enaʼõ naha wanasa ba gere. 
2CH.4_1.7	Ba ifazõchi gõi naha wandroe andrõ, si foeloe, dali nifachoi ba daʼõ, ba ibeʼe ba gosali bacha, lima ba gambõlõ ba lima ba gabera. 
2CH.4_1.8	Ba foeloe gõi ifazõchi meza, ba ibeʼe ba gosali, lima ba gambõlõ ba lima ba gabera, ba otoe ifazõchi figa, sogoena ba wanefe hadia ia. 
2CH.4_1.9	Ba iʼoniagõ golajama gere, ba he olajama sebolo andrõ; ba bawandroehõ golajama ifazõchi; ba lagõ mbawandroehõ andrõ, ba ifoʼoeli tõla. 
2CH.4_1.10	Ba gala seboea andrõ, ba raja gosali ibeʼe tánõ ba gatoemboecha loeo, si otahõgõ miraja.
2CH.4_1.11	II. 
2CH.4_1.12	Doea daroe nahe, awõ hõgõ andrõ jaw̃a, si domboea sotalosoe, awõ niʼotaraw̃a andrõ, baloebaloe dalosoe hõgõ daroe nahe andrõ, 
2CH.4_1.13	ba 400 wamaedo mboea dalimo, ba niʼotaraw̃a andrõ si doea gõrõ, doea ngenoli wamaedo mboea dalimo zagõrõ niʼotaraw̃a, baloebaloe dalosoe hõgõ daroe nahe andrõ; 
2CH.4_1.14	ba ifazõchi dajadaja andrõ, si foeloe, awõ mbalanga andrõ, si foeloe, 
2CH.4_1.15	ba dajadaja andrõ jaw̃a, ba gala seboea andrõ, si ha samboea ba famaedo zaw̃i andrõ, si feledroea, dajadajania. 
2CH.4_1.16	Ba bowoa andrõ ba soendroesoendroe ba garafoe ba fakake fefoe, sogoena ba daʼõ, ifazõchi Hoeramo-Abiwi, chõ Zelomo, ba gosali Jehowa, oi tõla niʼalõsõigõ. 
2CH.4_1.17	Ba ndraso Joridano ifafaheleʼõ razo, ba golaboeta laʼoeri, ba gotaloeara Zoekota Zereda. 
2CH.4_1.18	Ba oja sibai ifafazõchiʼõ Selomo fakake andrõ fefoe; lõʼõ sa moehonogõi waʼaboea dõla andrõ. 
2CH.4_1.19	Ahori ifazõchi Selomo gamagama andrõ, ba gosali Lowalangi: Naha wameʼe soemange andrõ, anaʼa, awõ meza andrõ, naha roti nifaigifaigi, 
2CH.4_1.20	awõ naha wandroe andrõ, fabaja fandroe, si ndroehoe mbalaki, enaʼõ latoenoetoenoe fõna wondrege niʼamoniʼõ, 
2CH.4_1.21	dali goroisa ba daʼo, ba boengaboenga andrõ, awõ naha wandroe, awõ goeti wandroe, anaʼa, si ndroehoe mbalaki 
2CH.4_1.22	— awõ ziʼõli andrõ, awõ wiga, ba wanefe, awõ mako, awõ gali, si ndroehoe mbalaki. Ba ba lagõ mbawandroehõ, ba no anaʼa lagõ mbawandroehõ tánõ bacha ba wondrege niʼamoniʼõ andrõ, ba he lagõ mbawandroehõ ba nomo, ba zi hoelõ daloe zalo.
2CH.5_1.1	I. 
2CH.5_1.2	Ba ifaloechaʼõ Selomo zatoea Ndraono Gizeraëli, awõ hõgõ mado fefoe, salaw̃a soi Ndraono Gizeraëli ba Jeroezalema, ba wolohe mijaw̃a tawõla andrõ, nahia goroisa Jehowa, moroi ba mbanoea Dawido Siona andrõ. 
2CH.5_1.3	Ba owoelo ira chõ razo, dozi ndra matoea Iraono Gizeraëli, ba mbaw̃a Etani, ba gowasa, baw̃a si fitoe. 
2CH.5_1.4	Ahori so zatoea Ndraono Gizeraëli, ba lafazaw̃a dawõla Ono Lewi, 
2CH.5_1.5	ba laʼohe mijaw̃a, fabaja ose wamaʼeleʼõ ba fakake niʼamoniʼõ andrõ fefoe, baose — daʼõ niʼohe gere Ono Lewi mijaw̃a. 
2CH.5_1.6	Ba laʼiagõ fõna dawõla razo Selomo ba Iraono Gizeraëli sato, fefoe, si no faloecha chõnia, wameʼe soemange biribiri ba saw̃i, irege tebai saʼae laʼerai, mbalazi waʼoja, tebai laʼofaja. 
2CH.5_1.7	Ba ere andrõ, ba laʼohe ba nahania dawõla goroisa Jehowa, ba mbateʼe tánõ ba hambo gosali, ba wondrege niʼamoniʼõ andrõ, barõ gafi keroebi andrõ. 
2CH.5_1.8	Noa sa moebologõ gafi keroebi andrõ, jaw̃a naha dawõla, ba tobali samonõoe tawõla, fabaja heaheania, keroebi andrõ, moroi jaw̃a. 
2CH.5_1.9	Ba faʼanaoe heahea andrõ, ba faoro mbalõ moroi ba niʼamoniʼõ, fõnafõna mbateʼe ba hambo andrõ; ba baoeloe, ba lõ oroma. Ba daʼõ nahania, iroegi maʼõchṍ andre. 
2CH.5_1.10	Ba õsi dawõla, ba ha kara wanoera andrõ si doea gõrõ, nibeʼe Moze bacha, ba gahe hili Horebi, kara wanoeroe ba wawoeʼoesa li andrõ, me fawoeʼoe li Jehowa ba Ndraono Gizeraëli, me aheta ira ba danõ Miseraji.
2CH.5_1.11	II. 
2CH.5_1.12	ba sanoenõ andrõ fefoe, Ono Lewi, ira Asafo, Hemano Jedoetoeno, fabaja onora ba talifoesõra, ba ahori so ba daʼõ, tánõ ba gatoemboecha loeo, iʼotarai naha wameʼe soemange, baroe tarafali mbaroera, ba so chõra waritia ba biola nitika, seboea ba sideʼide, ba 120 gere ba ngaira, solaoe torofe; 
2CH.5_1.13	ba hoelõ zi ha sara lira zolaoe torofe zanoenõ, wanoeno Jehowa, awõ wangandrõ saoha gõlõ chõnia. Ba me labõrõgõ wolaoe torofe ba famõzi faritia, ba folaoe hadia ia [mbõʼõnia] nifolī, ba fanoeno Jehowa andrõ: ”me no si sõchi tõdõ ia ba me si lõ aetoe waʼeboea dõdõnia andrõ!” ba anõnõ gosali bacha lawoeo, osali Jehowa andrõ, 
2CH.5_1.14	ba lõ lala gere, ba wangai halõwõra, me no anõnõ gosali Lowalangi lachõmi Jehowa andrõ.
2CH.6_1.1	I. 
2CH.6_1.2	Ba no oelaoe nomo nahiaoe, nahia si sosó ndraʼoegõ, gõtõgõtõ waʼara. 
2CH.6_1.3	Ba ibaliʼõ ia razo, iʼowai Ndraono Gizeraëli sato fefoe, wamahowoeʼõ jaʼira, no moeziozio Ndraono Gizeraëli sato fefoe. 
2CH.6_1.4	Ba imane [razo]: ”Nisoeno Jehowa, Lowalangi Ndraono Gizeraëli, si no moehede, bawania chõ namagoe Dawido ba si no mamaloea jaʼia tangania, me imane: 
2CH.6_1.5	Iʼotarai loeo, me oeheta ba danõ Miseraji mbanoeagoe ba samboea lõ mado Ndraono Gizeraëli nitoejoegoe banoea, ba wolaoe osali, nahia dõigoe ba lõ nitoejoegoe niha, enaʼõ salaw̃a mbanoeagoe Iraono Gizeraëli ia. 
2CH.6_1.6	Ba Jeroezalema andrõ, ba no oetoejoe nahia dõigoe, ba Dawido andrõ, ba no oetoejoe, enaʼõ salaw̃a mbanoeagoe Iraono Gizeraëli ia. 
2CH.6_1.7	Ba no so ba dõdõ namagoe Dawido wolaoe osali dõi Jehowa, Lowalangi Ndraono Gizeraëli; 
2CH.6_1.8	Ba no imane Jehowa chõ namagoe Dawido: Wa no õw̃aʼõ tõdõoe wolaoe osali dõigoe, ba no si sõchi, me no õw̃aʼõ daʼõ. 
2CH.6_1.9	Ba tenga sa jaʼoegõ zolaoe osali andrõ, onooe zolaoe, ngaʼõtõoe, daʼõ dania zolaoe osali dõigoe. 
2CH.6_1.10	Ba no itõrõ gamaboeʼoela li andrõ, nibeʼenia, ibeʼe Jehowa. Noa sa so ndraʼo fangali namagoe Dawido, ba no doemadaodo ba dadaoma zalaw̃a ba Ndraono Gizeraëli, itõrõ nifaboeʼoe Jehowa, ba no oelaoe gosali dõi Jehowa, Lowalangi Ndraono Gizeraëli. 
2CH.6_1.11	Ba no oebeʼe ba daʼõ dawõla andrõ, naha goroisa ba wawoeʼoesa li andrõ chõ Jehowa, me fawoeʼoe li ia ba Ndraono Gizeraëli.”
2CH.6_1.12	II. 
2CH.6_1.13	(noa sa ifafazõchiʼõ harehare, tõla, Selomo, ba no ibeʼe ba daloe golajama, 5 hela waʼanaoe ba 5 hela gõi waʼebolo ba 3 hela waʼalaw̃a; ba daʼõ jaw̃a mõi ia ba ibalõdoehini, ba zanehe Ndraono Gizeraëli sato fefoe, ba iʼoroʼõ dangania mijaw̃a ba zoroego), 
2CH.6_1.14	ba imane: ”He Jehowa, Lowalangi Ndraono Gizeraëli, lõ Lowalangi si falaw̃alaw̃a chõoe, he ba zoroego, ba he ba goeli danõ; jaʼoegõ, ba lõ õwoeʼai wawoeʼoesa li andrõ, ba faʼahachõ dõdõoe ba genonimõ andrõ, soloʼõ niw̃aʼõoe, soroi siʼaikõ ba dõdõra, 
2CH.6_1.15	no lõ niwoeʼaimõ chõ genonioe, amagoe Dawido, nifaboeʼoemõ chõnia. No bawaoe zamaboeʼoe ba no tangaoe zamaloea, si mane maʼõchṍ andre. 
2CH.6_1.16	Ba ijaʼe, jaʼoegõ Jehowa, Lowalangi Ndraono Gizeraëli, ba bõi woeʼai chõ genonioe, amagoe Dawido nifaboeʼoemõ chõnia, me õmane: Lõ faloecha dania lõ chõoe [ngaʼõtõ] fõnagoe, sidadao ba dadaoma zalaw̃a ba Ndraono Gizeraëli, asala lõ labõhõli lala andrõ chõra ngaʼõtõoe, ba woloʼõ oroisagoe andrõ, si mane jaʼoegõ, me no õtõrõ, fõnagoe. 
2CH.6_1.17	Ba ijaʼe, jaʼoegõ Lowalangi Ndraono Gizeraëli, ba enaʼõ na itõrõ gamaboeʼoela limõ andrõ, nifaboeʼoemõ chõ genonioe Dawido! 
2CH.6_1.18	Ba hadia, si ndroehoe iʼiagõ awõ niha ba goeli danõ Lowalangi? Hiza, soroego andrõ ba fondrege zoroego, ba no ambõ nahamõ, ba mendroea manõ gosali andre nilaoegoe. 
2CH.6_1.19	Ba beʼe mbõrõ dalingaoe ba wangandrõ genonimõ ba ba wakaosania, jaʼoegõ Jehowa, Lowalangigoe, enaʼõ õfondrondrongo weʼaoʼao andrõ ba fangandrõ, na mangandrõ genonioe. 
2CH.6_1.20	Enaʼõ si teboka manõ hõrõoe, jaw̃a gosali andre, bongi maʼṍchõ, jaw̃a naha andre, niw̃aʼõoe, ba daʼõ õfonahia dõimõ andrõ; enaʼõ õfondrondrongo wangandrõ andrõ, na mangandrõ genonioe ba naha andre. 
2CH.6_1.21	Ba enaʼõ na õfondrondrongo li wakaosa andrõ chõ genonioe ba ba mbanoeaoe Iraono Gizeraëli, na mangandrõ ira ba naha andre. Fondrondrongo ae ba naha andrõ, sidadao ndraʼoegõ, ba zoroego, ba na õrongo, ba bologõ dõdõoe! 
2CH.6_1.22	Na so zosala chõ nawõnia ba na labeʼe ba hõloe ia, enaʼõ ba hõloe iʼaroʼõ niw̃aʼõnia, ba na so ia, na ibaja hõloe, fõna naha wameʼe soemange chõoe, ba nomo andre: 
2CH.6_1.23	ba fondrondrongo ba zoroego ba tolo, ba ohe ba lala hoehoeo genonimõ, enaʼõ õsoeloni ba zi so horõ, wangahareʼõ ba hoeloenia nilaoenia andrõ, ba enaʼõ õheta ba hoeloe zi lõ horõ, wanoelõni chõnia faʼatoelõ dõdõnia. 
2CH.6_1.24	Ba na teʼala mbanoeaoe Iraono Gizeraëli labeʼe emalira, me no molalõ ira chõoe, ba na lafalalini geraʼerara ba na lafarongogõ dõimõ, na mangandrõ ira ba na fakao ira chõoe, ba nomo andre: 
2CH.6_1.25	ba enaʼõ na õfondrondrongo ba zoroego, ba õbeʼe aefa horõ mbanoeaoe Iraono Gizeraëli, ba õʼohe mangawoeli ira ba danõ andrõ, nibeʼeoe chõra ba chõ ndra toeara mege. 
2CH.6_1.26	Ba na no tedoehõ mbanoea si jaw̃a, na lõ teoe, bõrõ me no molalõ ira chõoe, ba na mangandrõ ira ba naha andre, na lafarongogõ dõimõ, na lafalalini geraʼerara, na labõhõli horõra andrõ, me no õhõndrõgõ ira: 
2CH.6_1.27	ba enaʼõ na õfondrondrongo ba zoroego ba õbeʼe aefa horõ genonioe andrõ, horõ mbanoeaoe Iraono Gizeraëli, wanoetoeroe chõra lala si sõchi andrõ, nitõrõ, ba enaʼõ na õfatõrõ deoe ba danõ andrõ, nibeʼeoe ba mbanoeaoe andrõ, tána chõra, ondrõita. 
2CH.6_1.28	Ba ma lofo mbanoea ba danõ, ba ma fõchõ waba, ba ma faʼachozi ngalai wache, ba ma faʼahohomõ, ba ma tamo, ba ma fõla; ba ma lafakao ira emalira, ba mbanoea chõra heza, ba ma hadia ia wamakao ba hadia ia wõchõ: 
2CH.6_1.29	na dania õrongo wangandrõ ba ma fakaosa, na ha niha zangandrõ, ba na banoeaoe Iraono Gizeraëli fefoe, na dozi afõchõ chõra wamõzi andrõ ba safõchõ andrõ, si no gõna ira, ba na laʼoroʼõ dangara ba nomo andre: 
2CH.6_1.30	ba enaʼõ na õfondrondrongo ba zoroego, ba naha andrõ, ba zi dadao ndraʼoegõ, ba õbeʼe aefa horõ ba õsoelõni ba zamõsana nitõrõnia fefoe, balazi wangilamõ tõdõnia — me no ha jaʼoegõ zangila tõdõ nono niha! — 
2CH.6_1.31	enaʼõ laʼataʼoefi ndraʼoegõ, ba wanõrõ lala andrõ chõoe, si lõ mamalõmalõ, gõtõ weʼasora ba danõ andrõ, nibeʼeoe chõ ndra toeama. 
2CH.6_1.32	Ba he ba niha bõʼõ, si tenga banoeaoe Iraono Gizeraëli, na mõi ia, moroi ba danõ sarõoe, bõrõ dõimõ andrõ, seboea, ba tangaoe andrõ, sabõlõ, ba taʼiomõ si no õʼoroʼõ — na mõi ia mangandrõ ba golajama nomo andre: 
2CH.6_1.33	ba enaʼõ no õfondrondrongo ba zoroego, ba naha andrõ, ba zi dadao ndraʼoegõ, ba õʼoʼõ fefoe hadia ia, niʼandrõ niha bõʼõ andrõ chõoe, enaʼõ dozi soi ba goeli danõ aboto ba dõdõ dõimõ andrõ, enaʼõ laʼataʼoefi ndraʼoegõ, si mane banoeaoe Iraono Gizeraëli, ba enaʼõ lasõndra wa no tõimõ mbõrõ dõi gosali andre, nilaoegoe. 
2CH.6_1.34	Ba na mõi fasoewõ ba nemalira mbanoeamõ, na latõrõ lala niw̃aʼõoe chõra, ba na mangandrõ ira chõoe, na laʼotahõgõ mbanoea andre, nitoejoemõ, ba osali andre, nilaoegoe nahia dõimõ: 
2CH.6_1.35	ba enaʼõ na õfondrondrongo wangandrõra ba fangarõngarõra, ba õtolo ira. 
2CH.6_1.36	Ba na molalõ ira chõoe — samõsa sa lõ niha, si lõ horõ! — ba na mofõnoe ndraʼoegõ chõra ba na õbeʼe ba danga nemalira ira, na tobali laʼoloiʼõ ira ba danõ sarõoe, ba ma ba danõ sahatõ, sabõlõ moroi chõra, 
2CH.6_1.37	ba na mangerangera ira, ba danõ andrõ, ba nitaha jaʼira, ba na lamane: No mosala ndraʼaga, no matõrõ lala si lõ sõchi, no seboea horõ ndraʼaga! 
2CH.6_1.38	ba na lafoeli ira chõoe, soroi siʼaikõ ba dõdõra ba ba geraʼerara fefoe, ba danõ zamakao jaʼira, si no mangoloiʼõ jaʼira, ba na mangandrõ ira, na laʼotahõgõ danõra andre, nibeʼeoe chõ ndra toeara ba banoea andre, nitoejoemõ, ba omo andre, nilaoegoe nahia dõimõ: 
2CH.6_1.39	ba enaʼõ na õfondrondrongo wangandrõra ba fangarõngarõra, soroi siʼaikõ ba dõdõ, ba zoroego chõoe, ba naha andrõ, ba zi so dadaomamõ, ba õtolo ira, ba õbeʼe aefa horõ mbanoeaoe, lalõra andrõ chõoe. 
2CH.6_1.40	Ba enaʼõ na si teboka manõ hõrõoe, jaʼoegõ Lowalangigoe, ba na õbeʼe manõ mbõrõ dalingaoe ba wangandrõ ba naha andre! 
2CH.6_1.41	Ba ijaʼe, ba fazaw̃aʼõ, jaʼoegõ Lowalangi, Jehowa, saw̃a zolombase ndraʼoegõ, jaʼoegõ ba tawõla waʼabõlõoe andrõ! Ndramoeʼobaroe wangorifi ere andrõ chõoe, jaʼoegõ Lowalangi, Jehowa, ba ja sowoeawoea tõdõ ba zi sõchi andrõ zatoelõ tõdõ andrõ chõoe! 
2CH.6_1.42	He Lowalangi, Jehowa, bõi timba nibajoini andrõ chõoe; tõrõtõrõ tõdõoe waʼahachõ dõdõoe andrõ chõ genonioe Dawido!” 
2CH.7_1.1	I. 
2CH.7_1.2	tobali tebai mõi bacha ba gosali gere, me no anõnõ bacha gosali Jehowa lachõmi Jehowa andrõ. 
2CH.7_1.3	Ba me laʼila Iraono Gizeraëli fefoe, aechoe moroi jaw̃a galitõ andrõ ba ihawoei gosali lachõmi Jehowa, ba latoehi danõ ba lafaõndrõ tooe mbawara, ba mbale, mangaloeloe ira ba lasoeno Jehowa, ba waʼeboea dõdõnia ba ba wa lõ aetoe waʼahachõ dõdõnia. 
2CH.7_1.4	II. 
2CH.7_1.5	Ibeʼe zoemange fangorifi Selomo, 22,000 zaw̃i ba 120,000 mbiribiri. 
2CH.7_1.6	Ba laʼiagõ nahara ere ba si manõ gõi Nono Lewi, so ba dangara nifolī andrõ, chõ Jehowa, nifafazõchiʼõ razo, Dawido, ba wangandrõ saoha gõlõ chõ Jehowa, me no si lõ aetoe waʼeboea dõdõnia andrõ, wolaoe sinoenõ andrõ chõ Dawido; ba lalaoe dorofe ere, ba gametahõra, ba zi so Ndraono Gizeraëli fefoe. 
2CH.7_1.7	Ba iʼamoniʼõ Selomo golajama ba daloe, fõna gosali Jehowa, wameʼe soemange nitoenoe andrõ, awõ dawõ zoemange fangorifi. Lõʼõ sa itaha zoemange nitoenoe andrõ, awõ zoemange niʼā, awõ dawõ andrõ, naha wameʼe soemange tõla andrõ, nifafazõchiʼõ Zelomo. 
2CH.7_1.8	Ba ilaoe gowasa andrõ Selomo, me loeo daʼõ, fitoe bongi waʼara, ba awõnia Ndraono Gizeraëli fefoe — owoeloa seboea sibai [sagõrõ tanõ], iʼotarai lala ba Hamata andrõ, iroegi mbombo andrõ ba [nola] danõ Miseraji. 
2CH.7_1.9	Ba me loeo si w̃aloe, ba oi owoelo ira, owoeloa ba gowasa; me no fitoe bongi chõra weʼamoniʼõ naha wameʼe soemange andrõ; no fitoe bongi gowasa. 
2CH.7_1.10	Ba ba zi doea woeloe a tõloe ba mbaw̃a si fitoe, ba ifofanõ ba chõra niha sato [Selomo], somoeso tõdõ ira ba si sõchi tõdõ, ba zi sõchi andrõ fefoe, nilaoe Jehowa chõ ndra Dawido Selomo ba ba mbanoeania Iraono Gizeraëli.
2CH.7_1.11	Ba no iʼasiwai Selomo gosali Jehowa andrõ, awõ gõdo razo, no ahori iʼoʼozoei, hadia ia, fefoe niw̃aʼõnia tõdõnia mege, nilaoe ba gosali Jehowa ba ba gõdo razo.
2CH.7_1.12	III. 
2CH.7_1.13	Na oekoesi mbanoea si jaw̃a, na lõ aechoe ba danõ deoe, ba na oefatõrõ damo, enaʼõ laʼā zinanõ ba danõ, ba na oefatõrõ wõchõ waba ba mbanoeagoe, 
2CH.7_1.14	ba na laʼideʼideʼõ ira banoeagoe, nifao tõigoe ba dõira, na mangandrõ ira, na laʼaloei wamaigigoe jaʼira ba na lafalalini gegeraʼera, na labõhõli mboeaboeara si lõ sõchi andrõ, ba oefondrondrongo ba zoroego, oebeʼe aefa horõra ba oefaigi wangorifi ba danõra andrõ. 
2CH.7_1.15	Oefaigifaigi saʼae ba oebeʼe mbõrõ dalingagoe ba wangandrõ ba naha andre. 
2CH.7_1.16	Ba noa saʼae oetoejoe gosali andre, ba no oebaliʼõ niʼamoniʼõ, enaʼõ ba daʼõ monahia dõigoe, si lõ mamalõmalõ, ba enaʼõ bõi aefaʼaefa ba daʼõ hõrõgoe ba tõdõgoe, gõtõgõtõ waʼara. 
2CH.7_1.17	Ba na õtõrõ lala andrõ, chõgoe, somasido, si mane fanõrõ namaoe Dawido mege, na õʼoʼõ sibai niw̃aʼõgoe chõoe ba na õtõngõni nifachoigoe, awõ hoekoe andrõ chõgoe, 
2CH.7_1.18	ba oeʼaroʼõ dadaoma zalaw̃a andrõ chõoe, si mane nifaboeʼoegoe chõ namaoe Dawido, me oemane: Lõʼõ manõ dania ambõ chõoe [ngaʼõtõoe], samatõrõ Iraono Gizeraëli. 
2CH.7_1.19	Ba na miʼerogõ ndraʼo, ba na mibõhõli nifachoigoe ba oroisagoe, niw̃aʼõgoe chõmi, ba na mõi ami mamosoemange Lowalangi bõʼõ, 
2CH.7_1.20	na ba daʼõ mangaloeloe ami, ba oedeha ira ba danõ andre chõgoe nibeʼegoe chõra, ba osali andre, niʼamoniʼõgoe nahia dõigoe, ba nitiboʼõ oebeʼe, fõnagoe, ba oebeʼe amaedola ba famaʼiki niha, ba niha baero fefoe. 
2CH.7_1.21	Ba gosali andre, si no alaw̃a mege — ba dozi sanõrõ, ba si hocha mboe. Ba na lasofoe dania: Hadia mbõrõ, wa ifatõrõ zi mane daʼõ ba danõ andre, ba ba gosali andre Jehowa? 
2CH.7_1.22	ba lamane: Bõrõ me no laʼerogõ Jehowa andrõ, Lowalangi ndra toeara, si no mangeheta toeara ba danõ Miseraji, ba me no laʼolembai Lowalangi bõʼõ, me no ba daʼõ mangaloeloe ira, ba me no lafosoemange daʼõ, — daʼõ mbõrõ wa no ifatõrõ chõra wamakao andrõ fefoe Jehowa!
2CH.8_1.1	I. 
2CH.8_1.2	Ba banoea andrõ, nibeʼe Hoeramo chõ Zelomo, ba iʼaroʼõ Selomo, ba Iraono Gizeraëli ifataro ba daʼõ. 
2CH.8_1.3	Ba mõi moesoewõ Hamata Zoba Selomo, ba atoeʼa ia ba daʼõ. 
2CH.8_1.4	Ba iʼaroʼõ Dadimoro ba danõ si mate, awõ mbanoea andrõ nitaroeʼõnia ba Hamata. 
2CH.8_1.5	Ba niʼaroʼõnia na baero õ, ba Beti Horona jaw̃a ba Beti Horona tooe, ibaliʼõ banoea saro, si so õli kara ba bawa gõli nilazi. 
2CH.8_1.6	Ba he Baʼalata ba banoea andrõ nihõna balazo, fefoe, chõ Zelomo, ba banoea goereta andrõ, fefoe, ba banoea zi fakoedo, ba hadia ia fefoe, somasi Zelomo ilaoe, ba Jeroezalema ba ba hili Libano ba ba danõ si so barõ mbawania, maʼasagõrõ. 
2CH.8_1.7	Ba ha niha fefoe, si tosai na, Iraono Cheti ba Iraono Gamori ba Iraono Weresi ba Iraono Hewi ba Iraono Jeboesi, si tenga Iraono Gizeraëli, 
2CH.8_1.8	— ngaʼõtõ niha andrõ, si tosai na ba danõ, nisaigõ Ndraono Gizeraëli, si lõ moehori, — ba iʼofaja Selomo ba rodi, siroegi maʼõchṍ andre. 
2CH.8_1.9	Ba Iraono Gizeraëli, ba lõ ibaliʼõ sawoejoe Selomo ba wohalõw̃õ chõnia; jaʼira ba si mõimõi fasoewõ ba solohe si fasõndra si iagõ koereta, ba solohe koereta andrõ chõnia, fabaja si fakoedo. 
2CH.8_1.10	Ba faʼato hõgõ goemandroe chõ razo Selomo, ba no 250, samaigimaigi niha sato. 
2CH.8_1.11	Ba ono Waraʼo andrõ, ba iʼohe ba nomo andrõ, nilaoenia chõnia, Selomo, iheta ba mbanoea Dawido. Imane sa: Bõi ja sosó chõgoe ndra alawe ba gõdo Dawido, razo Ndraono Gizeraëli, me no niʼamoniʼõ, me no labeʼe ba daʼõ dawõla andrõ. 
2CH.8_1.12	II. 
2CH.8_1.13	itõrõ nibeʼe maʼṍchõ, dali goroisa Moze andrõ ba loeo sabato ba ba sawoelõna mbaw̃a ba ba gowasa andrõ, medõloe zi dõfi — ba gowasa roti si lõ moeʼaisõni ba ba gowasa wendrakose ba ba gowasa nose daha geoe — ibeʼe zoemange. 
2CH.8_1.14	Ba iʼoʼõ gõi nihonogõi namania Dawido, wamataro ngenoli gere andrõ ba halõw̃õra, ba he Ono Lewi, ba niw̃aʼõ chõra, ba wanoenõ ba ba weʼamõi tohoetohoe danga gere sogoena maʼṍchõ; ba sanaro ba mbawandroehõ andrõ, ba ngenolira, ha oega mbawandroehõ; si manõ sa goroisa Dawido andrõ, enoni Lowalangi. 
2CH.8_1.15	Ahori laʼoʼõ goroisa razo, he lawisa ba gere andrõ ba ba Nono Lewi ba ba girõgirõ andrõ. 
2CH.8_1.16	Ba tobali tofõfõ halõw̃õ Zelomo andrõ, me iroegi loeo daʼõ; fameʼe tooe tojo gosali ba irege wangasiwai; no awai gosali Jehowa. 
2CH.8_1.17	Ba mõi ba Geseono Geberi Zelomo ba ba Geloto, ba mbewe nasi, ba danõ Ndraono Gedomo. 
2CH.8_1.18	Ba Hoeramo andrõ, ba ifaʼoheʼõ chõ Zelomo nowo, fabaja ono nowo, si no toʼõlõ ba nasi; banoeania zolohe. Ba fao ira ba mbanoea Zelomo, ba laroegi Gofiri, lahalõ ganaʼa ba daʼõ, 892,625 balaki ba laʼohe chõ razo Selomo.
2CH.9_1.1	I. 
2CH.9_1.2	Ba itema linia Selomo, ba nisofoenia chõnia fefoe; lõ hadia ia zi lõ aboto ba dõdõ Zelomo, lõ hadia ia zi tebai itema linia. 
2CH.9_1.3	Ba me irongo waʼatoeatoea Zelomo razo Zaba, ba me iʼila gõdo andrõ nilaoe Zelomo, 
2CH.9_1.4	ba õra andrõ ba meza chõnia, ba omo genoninia, awõ halõhalõw̃õ zangai halõwõ jomo chõnia, awõ noechara, ba samaʼoli gõ chõnia, awõ noechara, ba soemange andrõ chõnia, nibeʼebeʼenia ba gosali Jehowa, ba tobali sibai dõdõnia, 
2CH.9_1.5	ba imane chõ razo: Si ndroehoe manõ nirongogoe ba danõgoe, ba ngawalõ hadia ia chõmõ, ba ba waʼatoeatoeamõ andrõ! 
2CH.9_1.6	Lõ si fadoehoe dõdõgoe nidoenõdoenõ niha, irege no oeroegi, ba irege no iʼila hõrõgoe. Ba ambõ na i matonga niʼombachaʼõ chõgoe, faafahõna waʼatoeatoeamõ andrõ; õtaloeʼi na doeria andrõ, nirongogoe. 
2CH.9_1.7	Ja ahowoe ndra alawe chõoe, ba ja ahowoe genonioe andre, si lõ aefaʼaefa chõoe, wamondrongondrongo faʼatoeatoeamõ andrõ! 
2CH.9_1.8	Nisoeno Jehowa, Lowalangioe andrõ, si no mangomasiʼõ jaʼoegõ, wamedadao jaʼoegõ ba dadaoma andrõ chõnia, razo chõ Lowalangioe, Jehowa, bõrõ waʼomasi Lowalangioe Ndraono Gizeraëli, fa lõ iboeloʼõ ira, gõtõgõtõ waʼara; andrõ wa no ibaliʼõ razora ndraʼoegõ, enaʼõ hoekoe si sõchi õfatõrõ ba satoelõ! 
2CH.9_1.9	Ba ibeʼe boealania chõ razo, ba 476,460 balaki ganaʼa, ba famasa ba daloedaloe ba feremata, oja sibai; lõʼõ manõ ifoeli dania si manõ [waʼoja] wamasa ba daloedaloe, si mane nibeʼe razo Zaba andrõ chõ razo Selomo. 
2CH.9_1.10	Ba banoea Hoeramo no mege gõi ba banoea Zelomo, si no mõi mangai anaʼa ba Gofiri, ba lasaoʼõ gõi geoe sendrana ba feremata. 
2CH.9_1.11	Ba eoe sendrana andrõ, ba ibaliʼõ ora Selomo, he ba gosali, ba he ba gõdo razo, ba biola nitika, sideʼide ba seboea, fakake zanoenõ andrõ; lõ moerai moeʼila zi manõ fõna, ba danõ mado Joeda. 
2CH.9_1.12	Ba razo Selomo, ba ibeʼe chõ razo Zaba fefoe hadia ia zomasi ia, awõ niʼandrõnia, lõ lai niʼohenia chõ razo. Ba maoso ia, mofanõ, ifoeli ia chõra, awõ genoninia.
2CH.9_1.13	II. 
2CH.9_1.14	lõ lai nisõndrania ba zi mõimõi maniaga ba ba zolafo; ba dozi razo Ndrawa Ara ba he koemandroe ba danõ, ba labeʼe chõ Zelomo ganaʼa ba firõ. 
2CH.9_1.15	Ba 200 ifafazõchi Selomo dange, anaʼa nibõbõzi: 600 fondroejoe zamboea; 
2CH.9_1.16	ba 300 mbaloese, anaʼa nibõbõzi: 300 fondroejoe zamboea. Ba ibeʼe ba nomo eoe hili Libano Selomo. 
2CH.9_1.17	Ba ifalaoeʼõ gõi dadaoma razo Selomo, dadaoma seboea, ifõ goeaza, ba ifoʼoeli balaki. 
2CH.9_1.18	Õnõ mbosi dadaoma andrõ ba bakoebakoe gahe nifadoro chõnia. Ba ba dadaoma, ba no faoma fatambai latalata daʼio; ba zinga latalata daʼio andrõ, ba doea geoe wamaedo zingo. 
2CH.9_1.19	Ba felendroea wamaedo zingo ba mbosi no mege, si õnõ, fatambai. Lõ moerai moelaoe zi manõ ba razo bõʼõ, heza. 
2CH.9_1.20	Ba mako razo Selomo, mako ba wamadoe, ba anaʼa; ba he gamagama [bõʼõ] fefoe, ba nomo eoe hili Libano, ba balaki manõ, lõ hadia ia wirõ, me no lõʼõ manõ ba dõdõra wirõ, ba gõtõ Zelomo andrõ. 
2CH.9_1.21	Noa sa so nowo chõ razo, solojo ba Darisi, awõ mbanoea Hoeramo andrõ; ero medõloe fache, ba so nowo andrõ, solojo ba Darisi, ba õsi, ba anaʼa ba firõ ba ifõ goeaza ba baʼe ba fofo meraki. 
2CH.9_1.22	Ba italoeʼi razo bõʼõ ba goeli danõ fefoe razo Selomo, ba waʼeboea ganaʼa ba ba waʼatoeatoea. 
2CH.9_1.23	Ba dozi omasi razo ba goeli danõ laʼila Zelomo ba lafondrondrongo waʼatoeatoeania andrõ, nibeʼe Lowalangi ba dõdõnia. 
2CH.9_1.24	Ba oi dozi laʼohe mboeala, gamagama firõ ba gamagama anaʼa ba noecha ba fangõna ba famasa gõ ba daloedaloe ba koedo ba kalide koedo, ero rõfi. 
2CH.9_1.25	Ba 4000 fasa chõ Zelomo koedo ba koereta, ba 12,000 zi fakoedo; ba ba mbanoea goereta andrõ ifataro daʼõ ba ba zi tefasoei jaʼia ba Jeroezalema. 
2CH.9_1.26	Ba barõ mbawania razo fefoe, iʼotarai Oifarati ba iroegi danõ Ndrawa Wilisiti ba ola danõ Miseraji. 
2CH.9_1.27	Ba falaw̃alaw̃a ira gara wirõ, waʼoja, ba Jeroezalema ibeʼe razo, ba timba dõla geresi dõla ara gatoea ba ndraso. 
2CH.9_1.28	Ba moroi ba danõ Miseraji lafaʼema chõ Zelomo koedo ba moroi ba danõ bõʼõ fefoe.
2CH.9_1.29	III. 
2CH.9_1.30	Ba 40 fache razo Zelomo ba Jeroezalema, razo Ndraono Gizeraëli fefoe. 
2CH.9_1.31	Ba mate Zelomo, itõrõ lala ndra amania, ba lakoʼo ia ba mbanoea namania Dawido andrõ. Ba fangalinia razo ba ononia Rehabeamo.
2CH.10_1.1	I. 
2CH.10_1.2	Ba me irongo Jerobeamo, ono Nebati — ba danõ Miseraji so ia; ba daʼõ isaw̃a, me moloi ia no chõ Zelomo —, me irongo, wa no mate Zelomo, ba mangawoeli ia moroi ba danõ Miseraji. 
2CH.10_1.3	Ba lafatenge, lafakaoniʼõ ia. Ba so Jerobeamo ba Iraono Gizeraëli fefoe, ba lamane chõ Rehabeamo: 
2CH.10_1.4	No rodi sabeʼe ihareʼõ chõma amaoe, ba jaʼoegõ, ba õkaohasi chõma maʼifoe halõw̃õ sabeʼe, awõ rodi safõchõ andrõ, nihareʼõ namaoe chõma, ba soga barõ mbawaoe. 
2CH.10_1.5	Ba imane chõra: Mihonogõ na ami, irege doea wongi, ba mifoeli ami chõgoe. 
2CH.10_1.6	Ba mofanõ zato. Ba mamagõlõ razo Rehabeamo ba zatoea, enoni namania Selomo, me lõ si mate ia na, imane: Ha taw̃aʼõ ba niha andrõ, hadia ba dõdõmi? 
2CH.10_1.7	Ba latema linia, lamane chõnia: Na eboea dõdõoe chõra andrõ, maʼõchṍ, na õhachõsi tõdõ ira, ba na õhaogõ wanema lira, ba lõ laboelõʼõ ira barõ mbawaoe. 
2CH.10_1.8	Ba lõ ifondrondrongo niw̃aʼõ zatoea andrõ chõnia, ba mamagõlõ ia ba nono matoea, si faziaziaʼa chõnia, si no mõi enoninia, imane chõra: 
2CH.10_1.9	Hadia ba dõdõmi, ha tawaʼõ chõra andrõ, sangoemaʼõ chõgoe: Kaohasi chõma rodi andrõ, nihareʼõ namaoe chõma? 
2CH.10_1.10	Ba lamane chõnia ono matoea andrõ, si faziaziaʼa chõnia: Õmane chõra, sangoemaʼõ chõoe: ”Amaoe, ba no ihareʼõ chõma rodi sabeʼe, ba jaʼoegõ, ba kaohasi chõma, — õmane chõra; Toeroegoe si achi, ba no esolo moroi ba lõwilõwi namagoe! 
2CH.10_1.11	Ba laoe, ba na no rodi sabeʼe ihareʼõ chõmi amagoe, ba jaʼo, ba oedooeʼõ na waʼabeʼe rodi andrõ chõmi: Na no iʼotoeʼõ ami bõzibõzi koedo amagoe, ba jaʼo, ba ”tongo” oelaoe chõmi!” 
2CH.10_1.12	Ba me lafoeli laʼondrasi Rehabeamo ira Jerobeamo, awõ niha sato fefoe, me no aefa zi doea wongi andrõ, dali niw̃aʼõ razo, me imane: Ba zi doea wongi mifoeli ami chõgoe! 
2CH.10_1.13	ba iʼabeʼeʼõ linia chõra razo. Tobali lõ ifondrondrongo razo Rehabeamo niw̃aʼõ zatoea, 
2CH.10_1.14	niw̃aʼõ nono matoea andrõ iʼoʼõ wangoemaʼõ chõra: Na no rodi sabeʼe ihareʼõ chõmi amagoe, ba jaʼo, ba oedooeʼõ na waʼabeʼenia; na no iʼotoeʼõ ami bõzibõzi koedo amagoe, ba jaʼo, ba ”tongo” oelaoe chõmi! 
2CH.10_1.15	Tobali lõ iʼoʼõ niʼandrõ zato razo; me no moroi ba Lowalangi daʼõ, enaʼõ itõrõ niw̃aʼõnia andrõ, nifaʼema Gahia andrõ, banoea Zilo, chõ Jerobeamo, ono Nebati. 
2CH.10_1.16	II. 
2CH.10_1.17	Ba ba Ndraono Gizeraëli ba mbanoea mado Joeda, ba Rehabeamo razora. 
2CH.10_1.18	Ba me ifatenge goemandra Hadoramo andrõ Rehabeamo, ba laboenoe daʼõ Iraono Gizeraëli, lateboe kara. Ba fachamõ sibai na itiboʼõ ia ba goeretania jaw̃a razo Rehabeamo, moloi, isaw̃a Jeroezalema. 
2CH.10_1.19	Ba tobali fabali ba ngaʼõtõ Dawido Ndraono Gizeraëli, iroegi maʼõchṍ andre.
2CH.11_1.1	I. 
2CH.11_1.2	Ba hoemede Jehowa chõ Zemaja, enoni Lowalangi, 
2CH.11_1.3	imane: Hede chõ Rehabeamo, ono Zelomo, razo mado Joeda, ba ba Ndraono Gizeraëli, maʼoewoe Joeda ba maʼoewoe Mbenijami, 
2CH.11_1.4	õmane: Daʼõ niw̃aʼõ Jehowa: Bõi miʼaeʼe, ba wanoewõ talifoesõmi; jamoefoeli ia chõra zamõsana, me no jaʼo zangoemaʼõ, wa si manõ. Ba me larongo niw̃aʼõ Jehowa, ba lafoeli ira, lõ aloea mõi ira manoewõ Jerobeamo. 
2CH.11_1.5	Ba iʼiagõ Jeroezalema Rehabeamo. Ba iʼaroʼõ õsa mbanoea ba danõ mado Joeda; 
2CH.11_1.6	jaʼia Mbetilechema ba Etama ba Tekoa, 
2CH.11_1.7	ba Beti Zoeri ba Socho ba Adoela, 
2CH.11_1.8	ba Gata ba Maresa ba Sifi, 
2CH.11_1.9	ba Adoraʼi ba Lachisi ba Aseka, 
2CH.11_1.10	ba Sorea ba Ajalona ba Heberona, banoea ba mado Joeda ba ba mado Mbenijami, ibaliʼõ banoea saro. 
2CH.11_1.11	Aro sibai mbanoea saro andrõ ibeʼe, ba ifataro goemandra, ba ihõna gõ, ba fanicha ba agoe, 
2CH.11_1.12	ba idozigõ banoea andrõ baloese ba toho, ba iʼaroʼõ sibai. Ba no chõnia mado Joeda, awõ mado Mbenijami.
2CH.11_1.13	II. 
2CH.11_1.14	Larõi mbenoeara ba hadia ia zi so chõra ere andrõ, ba lasaw̃a danõ mado Joeda ba Jeroezalema. Noa sa latiboʼõ ira Jerobeamo ba ononia, fa bõi saʼae moʼere ira fõna Jehowa. 
2CH.11_1.15	Ba no ifataro chõnia gere Jerobeamo, ere ba hilihili andrõ, ba ba wamaedo nambi si matoea ba ba wamaedo nono zaw̃i andrõ, nifafazõchiʼõnia. 
2CH.11_1.16	Ba moroi ba mado Ndraono Gizeraëli fefoe, ba fao chõ ndra Rehabeamo zi so ba dõdõ wangaloei Jehowa, Lowalangi Ndraono Gizeraëli. Lasaw̃a Jeroezalema, ba wameʼe soemange chõ Jehowa, Lowalangi ndra toeara. 
2CH.11_1.17	Ba abõlõ nõri mado Joeda labeʼe, ba aro Rehabeamo, ono Zelomo, medõloe fache, me no sanõrõ lala ndra Dawido Selomo ira, medõloe fache waʼara.
2CH.11_1.18	III. 
2CH.11_1.19	ba moʼono daʼõ chõnia, ono matoea, Jeʼoesi ba Semaria ba Sahama. 
2CH.11_1.20	Ba ihalõ na gõi Maʼacha, ono Gabisalomi; ba moʼono daʼõ chõnia, Abia ba Ataʼi ba Sisa ba Selomiti. 
2CH.11_1.21	Ba abõlõ iʼomasiʼõ Maʼacha, ono Gabisalomi, Rehabeamo, moroi ba waʼomasinia ndrongania bõʼõ, awõ ndrongania ba dõi; 18 sa nihalõnia ira alawe, ba 60 ndrongania ba dõi, ba 28 nononia matoea ba 60 nono alawe. 
2CH.11_1.22	Ba Abia andrõ, ono Maʼacha, ba ibeʼe amaedola zatoea baomo amania Rehabeamo, ibeʼe hõgõ dalifoesõnia, ibaliʼõ razo dania ia, dõdõnia. 
2CH.11_1.23	Oneche Rehabeamo, ifosasi nononia õsa, ifataro ba danõ mado Joeda ba ba danõ mado Mbenijami misa, ba mbanoea saro andrõ fefoe; itaha mbalazora, si lõ ambõ, ba oja ihalõ chõra ira alawe. 
2CH.12_1.1	I. 
2CH.12_1.2	Ba me no aloea mendrõfa fache razo Rehabeamo, ba so moroi si tooe Zizaki, razo Miseraji, mõi moesoewõ Jeroezalema, bõrõ me no farõi ira chõ Jehowa. 
2CH.12_1.3	1200 goereta chõ Zizaki ba 60,000 niha si fakoedo, ba sato, si fao chõnia moroi ba danõ Miseraji, ba lõ moetaha moeʼerai: Dawa Libia ba Dawa Zoechi ba Dawa Gaitiofia. 
2CH.12_1.4	Atoeʼa ia ba mbanoea saro andrõ, ba danõ mado Joeda, ba iroegi Jeroezalema. 
2CH.12_1.5	II. 
2CH.12_1.6	Ba mangaloeloe zatoea mado Joeda, awõ razo, ba lamane: 
2CH.12_1.7	Satoelõ nilaoe Jehowa! Ba me iʼila Jehowa, no mangaloeloe ira, ba hoemede ia chõ Zemaja, imane: No mangaloeloe ira, ba lõ oefakiko ira, oefaigi sa chõra wangorifi maʼifoe, fa lõ oebeʼe ifatõrõ ba Jeroezalema wõnoegoe Sizaki. 
2CH.12_1.8	Ba si mõi barõ mbawania sa ira, enaʼõ laʼila, wa no faehoe ira weʼamõi enonigoe weʼamõi enoni razo niha baero.
2CH.12_1.9	III. 
2CH.12_1.10	Ba iʼangaliʼõ baloese tõla Rehabeamo ba ibeʼe ba danga goemandra wazoeri, sanaro ba mbawandroehõ gõdo razo. 
2CH.12_1.11	Ba ero na mõi ba gosali Jehowa razo, ba so wazoeri andrõ ba laʼamaloese mbaloese no mege, ba lafoeli dania ba naha wazoeri. 
2CH.12_1.12	Ba me mangaloeloe razo, ba alõ wõnoe Jehowa chõnia, lõ ifaloea ifakiko; so sa atṍ na maʼifoe zi sõchi ba mado Joeda. 
2CH.12_1.13	Ba tobali iʼaroʼõ ia ba Jeroezalema razo Rehabeamo; ba Jeroezalema razo ia; 41 fache ia, me tobali razo ia, ba mewelewitoe fache razo ia ba Jeroezalema, ba mbanoea andrõ nitoejoe Jehowa ba mado Ndraono Gizeraëli fefoe, ba wamonahia tõinia ba daʼõ. Tõi ninania, ba Naʼama, Iraono Moabi. 
2CH.12_1.14	Ba si lõ sõchi ilaoe; lõʼõ sa ibeʼe dõdõnia wangaloei Jehowa. 
2CH.12_1.15	Ba hikaja Rehabeamo andrõ, he famobõrõ, ba he safoeria, ba no moetanõ ba zoera hikaja andrõ chõ Zemaja samaʼeleʼõ ba chõ Ido sangiʼila andrõ. Ba fasoewõta ndra Rehabeamo Jerobeamo, ba no sagõtõ faʼara. 
2CH.12_1.16	Ba mate Rehabeamo, itõrõ lala ndra amania, ba ba mbanoea Dawido andrõ lakoʼo ia. Ba fangalinia razo, ba ononia Abia.
2CH.13_1.1	I. 
2CH.13_1.2	Medõloe fache razo ia ba Jeroezalema; ba tõi ninania, ba Maʼacha, ono Goeriëli, banoea Gibea. Ba fasoewõ ira Gabia Jerobeamo. 
2CH.13_1.3	Abia zi bõrõtaigõ fasoewõta andrõ, ato sibai chõnia zabõlõ, 400,000 nitoetoejoe. Ba ifaondragõ ia Jerobeamo, no teʼanõ gõi ira, 800,000, sabõlõ. 
2CH.13_1.4	Ba iʼagõ zoezoe hili Zemaraʼi Abia, ba hili mado Geferaji, ba moeʼao ia, imane: Mifondrondrongo, jaʼoegõ Jerobeamo ba jaʼami Iraono Gizeraëli! 
2CH.13_1.5	Hadia, lõ miʼila enaʼõ wa no chõ Dawido ba ba ngaʼõtõnia ibeʼe waʼarazo ba Ndraono Gizeraëli Jehowa, Lowalangi Ndraono Gizeraëli, si lõ mamalõmalõ, ba wawoeʼoesa li andrõ nilaoe asio? 
2CH.13_1.6	Ba no maoso Jerobeamo andrõ, ono Nebati, enoni Zelomo ono Dawido, ilaw̃a zochõ jaʼia. 
2CH.13_1.7	Ba no mangondra chõnia niha sambõ eraʼera, niha si lõ ngaroro, ba no lahõndrõgõ Rehabeamo, ono Zelomo; me no ono matoea na Rehabeamo, sambõ faʼabeʼe dõdõ, ba tebai itimba ira. 
2CH.13_1.8	Ba iadaʼe, ba miwai miʼila milaw̃a waʼarazo andrõ chõ Jehowa, si so ba danga ngaʼõtõ Dawido, me no ato sibai ami, ba me no awõmi nono zaw̃i balaki andrõ, nifazõchi Jerobeamo Lowalangimi. 
2CH.13_1.9	Hadia, tenga no mitiboʼõ gere andrõ chõ Jehowa, ngaʼõtõ Gaʼaroni andrõ, fabaja Ono Lewi, ba tenga no miwõwõi chõmi gere, si mane ere ba niha baero? Ha niha zolohe ono zaw̃i, sageoe, ba biribiri si matoea, fitoe ngaʼeoe, ba wamamataroʼõ jaʼia ere, ba tefataro ere ba zi tenga Lowalangi. 
2CH.13_1.10	Ba Lowalangimā, ba Jehowa, ba lõ niʼerogõma jaʼia, ba ere chõ Jehowa ngaʼõtõ Gaʼaroni, ba lahalõhalõ halõw̃õra Ono Lewi, 
2CH.13_1.11	ero mahemoloe ba ero owī latoenoetoenoe chõ Jehowa zoemange nitoenoe ba koemõjõ ba hadia ia zamohoea, ba lafaʼoli roti andrõ ba meza balaki, ba ero owi, ba latoenoe wandroe, ba naha wandroe anaʼa andrõ. Me matõngõni nifachoi Lowalangima, Jehowa, ba jaʼami, ba no miʼerogõ ia! 
2CH.13_1.12	Si ndroehoe, itolo ndraʼaga Lowalangi, solohe jaʼaga, ba no fao chõma gere andrõ chõnia ba torofe andrõ fangechoegõ niha, ba wangechoegõ niha, chõmi. He jaʼami, Iraono Gizeraëli! Bõi milaw̃a Jehowa, Lowalangi ndra toeami, ba wa lõ boto sa atṍ aechoe chõmi! 
2CH.13_1.13	II. 
2CH.13_1.14	Ba me labaliʼõ ira foeri mado Joeda, ba laʼila, faoma lalaoe chõra, he moroi fõna ba he moroi foeri. Ba laʼangarõfi li Jehowa, ba lalaoe dorofe ere, 
2CH.13_1.15	ba lahahagõ mado Joeda; ba me lahahagõ, ba teʼala Jerobeamo ba Iraono Gizeraëli fefoe, ibeʼe Lowalangi, chõ Gabia ba ba ba mado Joeda. 
2CH.13_1.16	Ba moloi Ndraono Gizeraëli labeʼe mado Joeda, ba ibeʼe ba danga mado Joeda ira Lowalangi. 
2CH.13_1.17	Ba ato sibai ira niboenoe ndra Abia sabõlõ andrõ chõnia, tobali 500,000 zi mate niboenoe, Iraono Gizeraëli. 
2CH.13_1.18	Ba tobali nihõndrõgõ Ndraono Gizeraëli, ba sabõlõ mado Joeda, me no labeʼe weʼeweʼe dõdõra Jehowa, Lowalangi ndra toeara. 
2CH.13_1.19	Ba igohi Jerobeamo Abia, ba ifadõni chõnia mbanoea õsa: Betiëli, fabaja halama soja chõra, ba Eferona, fabaja halama soja chõra. 
2CH.13_1.20	Ba no amomó Jerobeamo, ba gõtõ Gabia andrõ. Ba ibõzi ia Jehowa ba mate ia. 
2CH.13_1.21	Ba itoegoe abõlõ Gabia; 14 ihalõ ira alawe, ba 22 nononia, ono matoea, ba 16 nono alawe. 
2CH.13_1.22	Ba hadia na niw̃aʼõ enaʼõ, ba chõ Gabia andrõ, ba boeaboeania ba hoehoeonia, ba no moetanõ ba zoera hikaja andrõ chõ Ido samaʼeleʼõ. 
2CH.14_1.1	I. 
2CH.14_1.2	Ba satoelõ ilaoe Asa ba si sõchi wamaigi Lowalanginia, Jehowa. 
2CH.14_1.3	Iheta naha wameʼe soemange bõʼõ andrõ, fabaja hilihili andrõ, irasa harefa, ba iʼobõ geoe niʼamoniʼõ. 
2CH.14_1.4	Ba iw̃aʼõ ba mado Joeda, Jehowa, Lowalangi ndra toeara laʼolembai ba laʼoʼõ goroisa, awõ gamachoita. 
2CH.14_1.5	Iheta hilihili andrõ, awõ nadoe loeo, ba mbanoea mado Joeda fefoe, ba sahono gamatõrõw̃ania, ba gõtõnia. 
2CH.14_1.6	Ba iʼaroʼõ mbanoea mado Joeda õsa; me no sahono ira ba danõ, ba me lõʼõ manõ sanoewõ jaʼira, ba gõtõ daʼõ, me no ifaigi chõra waʼahono Jehowa. 
2CH.14_1.7	Andrõ wa imane Asa ba mado Joeda: Datataroeʼõ mbanoea andrõ ba taʼõlini õli kara ba tafomalige ba tafobawa gõli nilazi, me no fõnada manõ na danõ, bõrõ me lõ nibõhõlida Jehowa, Lowalangi ndra toeada. No jaʼia taʼolembai, ba lõ hadia ia chõda, fasoei manõ, ibeʼe. Ba lalaoe, ba mofozoe. 
2CH.14_1.8	Ba no ato zabõlõ chõ Asa, solohe baloese ba toho: mado Joeda, ba 300,000, ba mado Mbenijami, ba 280,000, solohe baloese ba sogai fana, — oi sabõlõ.
2CH.14_1.9	II. 
2CH.14_1.10	Ba ifaondragõ ia Asa, ba ndraso Zefata lafaʼanõ ira, ba ngai Maresa. 
2CH.14_1.11	Ba iʼangarõfi li Lowalanginia Jehowa Asa, mangandrõ ia, imane: ”He Jehowa, ha jaʼoegõ zangila manolo si tebai ba zabõlõ. Tologa, jaʼoegõ Jehowa, Lowalangima! Jaʼoegõ sa weʼeweʼe dõdõ, ba no moroi ba dõimõ, wa no mafaondragõ zato sibai andrõ. He Jehowa, Lowalangima ndraʼoegõ; lõ sangila molaw̃a jaʼoegõ niha si mate andrõ!” 
2CH.14_1.12	Ba ibõzi Ndrawa Gaitiofia Jehowa, fõna Asa ba fõna mado Joeda, ba moloi ira. 
2CH.14_1.13	Ba lagohi ira Asa ba awõnia sabõlõ andrõ, iroegi ba Gerara. Ba ato sibai zi mate Dawa Gaitiofia, lõ fangorifi saʼae; nirasa saʼae ira chõ Jehowa ba ba zabõlõ andrõ chõnia. Ba eboea sibai zahoeloe mado Joeda, 
2CH.14_1.14	ba atoeʼa ira ba mbanoea andrõ fefoe, si tefasoei Gerara; noa sa ihawoei faʼataʼoe chõ Jehowa mbanoea andrõ. Ba laʼoloiʼõ ganaʼa ba hadia ia na ba mbanoea andrõ fefoe [mado Joeda], eboea sibai nisõndrara chõra. 
2CH.14_1.15	Ba ose goerifõ, ba lahawoei ba oja sibai laʼoloiʼõ biribiri ba ondra, ahoeloeara, ba lafoeli ira ba Jeroezalema.
2CH.15_1.1	I. 
2CH.15_1.2	ba mõi ia tooe, ifaondragõ Asa, ba imane chõnia: Mifondrondrongo chõgoe, jaʼoegõ Asa ba jaʼami mado Joeda ba mado Mbenijami, fefoe! Itolo ami Jehowa, na lõ aefa ami chõnia! Na miʼaloei ia, ba iʼoroʼõ ia chõmi; ba na miʼerogõ ia, ba iʼerogõ gõi ami. 
2CH.15_1.3	Ara manõ, wa lõ Lowalangi si ndroehoe ba Ndraono Gizeraëli ba lõ ere. Samahaõ jaʼira, ba lõ oroisa. 
2CH.15_1.4	Ba aefa daʼõ, ba lafoeli ira chõ Jehowa, Lowalangi Ndraono Gizeraëli, me no tosasa ira; ba me laʼaloei ia, ba iʼoroʼõ ia chõra. 
2CH.15_1.5	Ba me loeo daʼõ, ba sataʼoe manõ zofanõ ba sataʼoe gõi zangawoeli; dozi niha ba danõ, ba oi hoemoefa manõ. 
2CH.15_1.6	Si faʼobi manõ soi, ba he banoea, me no Lowalangi zamahoefa jaʼira wamatõrõ famakao, hadia ia ngawalõ. 
2CH.15_1.7	Ba jaʼami, ba miʼabeʼeʼõ dõdõmi, bṍi adada dangami, tefoloeo sa dania wolaoemi! 
2CH.15_1.8	Ba me irongo Asa niw̃aʼõ andrõ ba famaʼeleʼõ Gasaria, ono Godedi, ba iʼabeʼeʼõ dõdõnia ba ifahetaʼõ zogoro ita andrõ, ba danõ mado Joeda, ba ba danõ mado Mbenijami, maʼasagõrõ, ba ba mbanoea andrõ, nifadõninia, ba hili mado Geferaji; ba iʼazõchi naha wameʼe soemange chõ Jehowa, fõna geweʼewe andrõ, chõ Jehowa. 
2CH.15_1.9	Ba ifaloechaʼõ mado Joeda, awõ mado Mbenijami, fefoe, awõ mado Geferaji andrõ ba mado Manase ba mado Zimeoni, si no fatewoe chõra; noa sa ato zi mõi chõnia Iraono Gizeraëli, me no laʼila itolo ia Lowalanginia Jehowa. 
2CH.15_1.10	Ba owoelo ira ba Jeroezalema, me baw̃a si tõloe, me no aloea meweleõfa fache razo Asa, 
2CH.15_1.11	ba lataba chõ Jehowa gahoeloea andrõ õsa, nihalõra, 700 ngaʼeoe zaw̃i ba 7000 ngaʼeoe mbiribiri.
2CH.15_1.12	II. 
2CH.15_1.13	ba na so ha niha, zangerogõ Jehowa, Lowalangi Ndraono Gizeraëli, ba niboenoe, he iraono, ba he satoea, he ira matoea, ba he ira alawe. 
2CH.15_1.14	Ba fahõloe ira chõ Jehowa, laʼeboeaʼõ lira ba fao waʼowoeawoea dõdõ ba folaoe torofe, he torofe nidõdõni. 
2CH.15_1.15	Ba omoeso dõdõ mado Joeda fefoe, ba wahõloesa andrõ, me no moroi siʼaikõ ba dõdõra fahõloe ira, ba no moroi siʼaikõ ba dõdõ gõi wangaloei Jehowa, ba iʼoroʼõ gõi ia chõra, ba lõ hadia ia chõra ibeʼe, fasoei manõ. 
2CH.15_1.16	Iheta gõi salaw̃a ninania Maʼacha Asa, me no ifazõchi nadoe chõ Gasera. Ba adoe andrõ chõnia, ba iʼew̃a Asa, irasa ba itoenoe ba ndraso Gendrona. 
2CH.15_1.17	Ba hilihili andrõ, ba lõʼõ sa moeboelõʼõ ba Ndraono Gizeraëli, ba Asa, ba no sadõlõ tõdõ, gõtõ waʼanaoe nosonia. 
2CH.15_1.18	Ba ifabeʼeʼõ gõi ba gosali Lowalangi niʼamoniʼõ namania, awõ mboealania niʼamoniʼõ — anaʼa ba firõ ba gamagama. 
2CH.15_1.19	Ba lõ sanoewõ jaʼira, iroegi no aloea 35 fache razo Asa.
2CH.16_1.1	I. 
2CH.16_1.2	Ba ihalõ wirõ ba anaʼa Asa ba nahia girõgirõ ba gosali Jehowa ba ba gõdo razo, ifaʼoheʼõ chõ Mbenihada, razo Ndrawa Garamo, ba Ndramaseko, imane chõnia: 
2CH.16_1.3	Si no fawoeʼoe li ita ba ira amada mege. Ba hiza, ba oefaʼoheʼõ chõoe wirõ ba anaʼa: ba laboe, doedoegõ wawoeʼoesa li andrõ chõmi Baʼesa, razo Ndraono Gizeraëli, enaʼõ ibato wanoewõ jaʼo. 
2CH.16_1.4	Ba ifondrondrongo li razo Asa, Benihada, ba ifatenge ba mbanoea Ndraono Gizeraëli goemandra chõnia, ba ladoedoegõ Nijono ba Dano, ba Habeli Maʼi ba omo mbalazo nihõna fefoe, ba mbanoea mado Nafetali. 
2CH.16_1.5	Ba me irongo daʼõ Baʼesa, ba ibõhõli wangaroʼõ Rama, iʼetoeʼõ halõw̃õnia. 
2CH.16_1.6	Ba iʼohe mado Joeda fefoe razo Asa, ba lahalõ gara andrõ ba eoe balo, niʼogoenaʼõ Mbaʼesa fangaro Rama, ba ibeʼe fangaro Geba ba fangaro Misefa Asa.
2CH.16_1.7	II. 
2CH.16_1.8	Hadia, tenga no ato sibai Ndrawa Gaitiofia no ba Dawa Libia, ba tenga no oja sibai chõra goereta, awõ zi fakoedo? Ba me no õbeʼe weʼeweʼe dõdõoe Jehowa, ba no ibeʼe ba dangaoe ira. 
2CH.16_1.9	 Nifolaoe zi lõ tõdõ chõoe daʼõ; iʼotarai daʼe sa, ba lõ aefaʼaefa chõoe wasoewõta! 
2CH.16_1.10	Ba mofõnoe Asa chõ zangiʼila andrõ ba ifakoeroeʼõ, bõrõ wõnoenia chõnia ba daʼõ. Ba ifakao mbanoeania õsa Asa, me loeo daʼõ. 
2CH.16_1.11	III. 
2CH.16_1.12	Ba me no aloea 38 fache razo ia, ba mofõchõ ia, fõchõ gahe; abõlõbõlõ sibai wõchõnia andrõ. Ba he ba wõchõnia andrõ, ba lõ iʼaloei Jehowa, ha sameʼe daloedaloe. 
2CH.16_1.13	Ba mate Asa, itõrõ lala ndra amania, me no aloea 40 fache razo ia. 
2CH.16_1.14	Ba lakoʼo ia ba lewatõnia andrõ, nifacharoeʼõnia chõnia ba mbanoea Dawido. Labeʼe ba gaso, si no moelaoe daloedaloe ba hadia ia ngawalõ zamohoea, nifaroeka, si mane na lafaroeka daloedaloe nigoeleʼõ; ba eboea latoenoe samohoea chõnia. 
2CH.17_1.1	I. 
2CH.17_1.2	Ba idozigõ banoea saro wamataro sabõlõ, ba ba danõ mado Joeda ba ba mbanoea mado Geferaji andrõ, nifadõni namania Asa chõra, ba ifataro zanaro. 
2CH.17_1.3	Ba itolo Jozafati Jehowa, me no sanõrõ lala doeania Dawido ia, lala ba mbõrõta, ba tenga si olembai Baʼali andrõ ia, 
2CH.17_1.4	lõʼõ sa ibõhõli Lowalangi doeania andrõ, iʼoʼõ goroisania, tenga si mane Iraono Gizeraëli. 
2CH.17_1.5	Andrõ tedooe waʼasalaw̃a, me jaʼia zolohe, ibeʼe Jehowa; ba mado Joeda fefoe, ba momamoeala chõ Jozafati, ba tobali fahõna chõnia ganaʼa, ba he soemange. 
2CH.17_1.6	II. 
2CH.17_1.7	Ba me no aloea mendroea fache razo ia, ba ifatenge nawõnia salaw̃a andrõ: Benihaili ba Obadia ba Sacharia ba Netanaʼeli ba Michaja, ba wamahaõ banoea mado Joeda, 
2CH.17_1.8	ba ibeʼe awõra Nono Lewi: Semaja ba Netania ba Sebadia ba Azaheli ba Semiramoto ba Jonata ba Adonia ba Tobia ba Tobi-Adonia, Ono Lewi andrõ, ba fao na gõi gere, Elisama ba Joramo. 
2CH.17_1.9	Daʼõ zamahaõ mado Joeda; laʼohe zoera goroisa Jehowa ba latõrõi mbanoea mado Joeda fefoe, mamahaõ niha sato.
2CH.17_1.10	III. 
2CH.17_1.11	Ba Dawa Wilisiti õsa, ba laʼohe mboeala chõ Jozafati, ba firõ, beo; ba he Dawa Ara, ba laʼohe chõnia goerifõ sideʼide: 7700 mbiribiri si matoea, ba 7700 nambi si matoea. 
2CH.17_1.12	Ba tobali itoegoe tedooe manõ waʼabõlõ Jozafati, irege no fahõna, ba itaroeʼõ hati ba danõ mado Joeda ba banoea ba nihõna balazo. 
2CH.17_1.13	Ba no fahõna chõra mbalazo ba mbanoea mado Joeda andrõ ba ato zabõlõ ba Jeroezalema. 
2CH.17_1.14	Ba daʼõ wamaʼoli jaʼira, ba ngafoera andrõ: hõgõ ngahõnõ ba mado Joeda, ba Adéna, hõgõ, ba 800,000 nawõnia sabõlõ; 
2CH.17_1.15	aefa daʼõ, ba Johanano, hõgõ gõi, 
2CH.17_1.16	ba 280,000 nawõnia sabõlõ, ba aefa daʼõ, ba Amasia, ono Zichiri, si no mangoroʼõ jaʼia chõ Jehowa, saoha gõlõ, ba 200,000 nawõnia sabõlõ. 
2CH.17_1.17	Ba mado Mbenijami, ba Eliada sabõlõ andrõ, ba 200,000 nawõnia si no mangaró, fana ba baloese, 
2CH.17_1.18	ba aefa daʼõ, ba Josabada ba 180,000 nawõnia, si no mangaró, ba wasoewõta. 
2CH.17_1.19	Daʼõ genoni razo andrõ, lõ lai nifataronia ba mbanoea saro andrõ, ba danõ mado Joeda maʼasagõrõ.
2CH.18_1.1	I. 
2CH.18_1.2	Ba so medõloe fache, ba mõi ia misi tooe chõ Gahabi ba Zamaria. Ba oja ngaʼeoe ihalõ Ahabi biribiri ba saw̃i, diwonia ba diwo nawõnia fao, ba ifowõhõ ia ba wefao ba wanoewõ Ramoti ba danõ Gileadi. 
2CH.18_1.3	Imane Ahabi, razo Ndraono Gizeraëli, chõ Jozafati, razo mado Joeda: Hadia, mõiʼõ awõgoe ba Ramoti ba danõ Gileadi? Ba imane chõnia: Si mane jaʼoegõ ndraʼodo; ba banoeagoe, ba si mane banoeaoe, ba mõido awõoe ba wanoewõ! 
2CH.18_1.4	Ba imane na Jozafati chõ razo Ndraono Gizeraëli: Tema sofoe oea, ha iw̃aʼõ Jehowa! 
2CH.18_1.5	Ba ifaloechaʼõ zamaʼeleʼõ andrõ razo Ndraono Gizeraëli, 400, ba isofoe chõra, imane: Hadia, mõido manoewõ Ramoti ba danõ Gileadi, ba ma alacha lõʼõ? Ba lamane chõnia: Aeʼe, enaʼõ ibeʼe ba danga razo ira Lowalangi! 
2CH.18_1.6	Ba imane Jozafati: Hadia, lõ baero õ samaʼeleʼõ chõ Jehowa, enaʼõ chõnia tasofoe? 
2CH.18_1.7	Ba imane razo Ndraono Gizeraëli chõ Jozafati: So na zamõsa tõ, si tola tabeʼe sanofoe chõ Jehowa; ba no abao dõdõgoe chõnia, me tenga si sõchi nifaʼeleʼeleʼõnia ba chõgoe andre, ha si lõ sõchi: Micha andrõ, ono Jiméla. Ba imane Jozafati: Bõi w̃aʼõ daʼõ, jaʼoegõ razo. 
2CH.18_1.8	Ba hoemede razo Ndraono Gizeraëli chõ genoninia, imane: Taʼitaʼi hede chõ Micha andrõ, ono Jiméla! 
2CH.18_1.9	Ba razo Ndraono Gizeraëli ba Jozafati, razo mado Joeda, ba no doemadao ba mbawa gõli Zamaria, baroe loeo mbaroera, ba dadaomania doemadao zamõsana, ba mamaʼeleʼõ zamaʼeleʼõ andrõ fefoe fõnara. 
2CH.18_1.10	Ba ifotandroe siʼõli ia Sedekia, ono Genaʼana, ba imane: Daʼõ niw̃aʼõ Jehowa: Õtandroe dania tooe Ndrawa Garamo tandroe si mane daʼe, irege no ahori ira õbeʼe! 
2CH.18_1.11	Ba si manõ wamaʼeleʼõ andrõ fefoe, ba lamane: Ae ba Ramoti andrõ, ba danõ Gileadi, ba si sõchi dania wozoe chõoe, ba ibeʼe ba danga razo ira Jehowa! 
2CH.18_1.12	Ba imane chõ Micha andrõ sinenge andrõ, si no mõi mogaoni jaʼia: Hiza, ha sara manõ li zamaʼeleʼõ andrõ, wangombacha si sõchi chõ razo, ba bõi faehoesi niw̃aʼõoe ba niw̃aʼõra fefoe; si sõchi w̃aʼõ. 
2CH.18_1.13	Ba imane Micha: Faja wa no saoeri Jehowa, na tenga ha sambalõ niw̃aʼõ Lowalalangigoe chõgoe oew̃aʼõ!
2CH.18_1.14	II. 
2CH.18_1.15	Ba imane chõnia razo: Ha me oega oebeʼe ba hõloe ndraʼoegõ, enaʼõ ha sambalõ si doehoe õʼombachaʼõ chõgoe ba dõi Jehowa? 
2CH.18_1.16	Ba imane: No oeʼila, no moezaewe Ndraono Gizeraëli fefoe, ba hili, hoelõ mbiribiri si lõ koebalo. Ba imane Jehowa: Si lõ sõchi daʼõ; hana na ifoeli ia chõra zamõsana, ja lõ hadia ia chõra! 
2CH.18_1.17	Ba imane razo Ndraono Gizeraëli chõ Jozafati: Tenga no oew̃aʼõ chõoe: Lõ hadia ia zi sõchi ifaʼeleʼõ ba chõgoe andre, ha si lõ sõchi? 
2CH.18_1.18	Ba imane Micha: Bõi oea! Mifondrondrongo niw̃aʼõ Jehowa! No oeʼila, no doemadao Jehowa ba dadaomania, ba no lafatambai ia banoea zoroego sato. 
2CH.18_1.19	Ba imane Jehowa: Ha niha zi mõi mamowõhõ Ahabi andrõ, razo Ndraono Gizeraëli, enaʼõ mõi ia manoewõ, ba enaʼõ ba Ramoti ba danõ Gileadi mate ia? Ba oi fabõʼõ niw̃aʼõra. 
2CH.18_1.20	Ba so zamõsa mbechoe, iʼondrasi Jehowa, ba imane: Jaʼo zi mõi mamowõhõ jaʼia! Ba imane chõnia Jehowa: Ha õbeʼe famowõhõ? 
2CH.18_1.21	Ba imane: Mõido bechoe sofaja ba mbewe zamaʼeleʼõ andrõ chõnia fefoe. Ba imane Jehowa: Jaʼia daʼõ, õfaloea dania wamowõhõ andrõ; aeʼe ba laoe daʼõ! 
2CH.18_1.22	Ba hiza, ba no ibeʼe ba mbewe zamaʼeleʼõ andrõ chõoe fefoe mbechoe sofaja Jehowa, ba noa sa ihonogõi chõoe wamakiko Jehowa. 
2CH.18_1.23	Ba maoso Zedekia andrõ, ono Genaʼana, itema ifalisi mbawa Micha, ba imane: Ba hadia lala waʼaheta Geheha Jehowa chõgoe, ba wehedegoe chõoe? 
2CH.18_1.24	Ba imane Micha: Hiza, õʼila dania, na loeo õtõrõi mbateʼe jomo, ba waminiʼõ jaʼoegõ! 
2CH.18_1.25	Ba imane razo Ndraono Gizeraëli: Mihalõ Micha, ba miʼohe mangawoeli ia chõ Gamoni koemandra ba mbanoea ba chõ Joasi, ono razo, 
2CH.18_1.26	ba mimane: Daʼõ niw̃aʼõ razo: Mikoeroe daʼe, ba ha maʼifoe mibeʼe gõ ba ha maʼifoe nidanõ, irege mangawoelido lõ hadia ia chõgoe. 
2CH.18_1.27	Ba imane Micha: Na mangawoeli ndraʼoegõ lõ hadia ia chõoe, ba tenga taroma li Jehowa nifaʼemagoe! Ba imane na: Mifondrondrongo, jaʼami niha fefoe!
2CH.18_1.28	III. 
2CH.18_1.29	Ba imane razo Ndraono Gizeraëli chõ Jozafati: Daʼoeʼonoecha noecha niha bõʼõ, ba wanoewõ andrõ, ba jaʼoegõ, ba bõi boelõʼõ noechamõ. Ba ifohani ia razo Ndraono Gizeraëli, ba lasaw̃a zi fasõndra ira. 
2CH.18_1.30	Ba no ibeʼe li razo Ndrawa Garamo ba goemandra goereta ba wanoewõ andrõ chõnia, no imane: Bõi milaoe ba niha bõʼõ, he ono mbanoea ba he salaw̃a, ha sambalõ chõ razo Ndraono Gizeraëli andrõ! 
2CH.18_1.31	Ba me laʼila Jozafati koemandra goereta andrõ, ba lamane: Daʼõ razo Ndraono Gizeraëli andrõ! Ba lafaʼoeʼoe ia, ba wolaoe chõnia. Ba moeʼiraʼira Jozafati, ba itolo ia Jehowa, idõnisi misa ira Lowalangi, enaʼõ labõhõli ia. 
2CH.18_1.32	Ba me laʼila koemandra goereta andrõ, wa tenga razo Ndraono Gizeraëli ia, ba labõhõli ia, lafoeli ira. 
2CH.18_1.33	Ba so zogai fanania, si lõ moedõnadõna, ba iʼefasi, ba gõna chõ razo Ndraono Gizeraëli, ba gotaloeara mbõbõ taloe gõrõba. Ba imane chõ zolohe koeretania: Baliʼõ, ohe misa ndraʼo, hetado ba wasõndrata; noa sa mesocho ndraʼo! 
2CH.18_1.34	Ba itoegoe abõlõbõlõ wasõndrata, me loeo daʼõ, ba razo Ndraono Gizeraëli, ba sizizio ba goereta, fetahõ Ndrawa Garamo, iroegi tánõ owi; ba me aechoeʼaechoe loeo, ba mate ia.
2CH.19_1.1	I. 
2CH.19_1.2	Ba iʼondrasi ia Jehoe sangiʼila andrõ, ono Hanani, imane chõ razo Jozafati: Hadia, sanolo seboea horõ ndraʼoegõ ba somasi si faʼoedoe chõ Jehowa? Andrõ wa tohare saʼae chõoe wõnoe Jehowa! 
2CH.19_1.3	Ba maʼifoe zoei moesõndra chõoe si sõchi: noa sa õhori ba danõ Gasera andrõ ba no asoʼala dõdõoe wangaloei Lowalangi! 
2CH.19_1.4	II. 
2CH.19_1.5	Ba ifataro zangoehoekoe ba danõ, ba mbanoea saro andrõ ba mado Joeda, fefoe, idozigõ banoea. 
2CH.19_1.6	Ba imane ba zangoehoekoe andrõ: Mifaigi, he miwisa wolaoe! Tenga sa niha zangoemaʼõ chõmi wangoehoekoe andrõ, no Jehowa zangoemaʼõ, ba itolo ami ba wangoehoekoe. 
2CH.19_1.7	Ba enaʼõ ahono chõmi wangataʼoefi Jehowa! Mifaigi sibai, he wisa wolaoemi andrõ — chõ Lowalangida Jehowa sa, ba lõ faʼamoejoeʼõ hoekoe, ba lõ faʼeboea dõdõ zamboeana ba lõ femanga ganaʼa! 
2CH.19_1.8	Ba ba Jeroezalema gõi ifataro Jozafati Nono Lewi õsa ba ere ba hõgõ ngafōē Ndraono Gizeraëli õsa, ba hoehoeo Jehowa, ba na so nifadõni mbanoea Jeroezalema. 
2CH.19_1.9	Ba imane wameʼe li chõra: Mimanõ saʼae wolaoe, miʼataʼoefi Jehowa, bõi falimo ami ba sadõlõ tõdõ ami. 
2CH.19_1.10	Ba ba ngawalõ hoehoeo fefoe, niʼohe dalifoesõmi andrõ, ba mbanoeara misa, chõmi, he na fangeʼe mbõrõ, ba he na oroisa ba ma amachoita, ba he na hadia ia lala, ba ma hadia ia hoekoe mbõrõ, ba mibotochi ba dõdõra, enaʼõ bõi mosala ira chõ Jehowa ba fa lõ gõna ami fõnoe, jaʼami ba ira talifoesõmi. Mimanõ wolaoe, enaʼõ bõi mosala ami! 
2CH.19_1.11	Ba satoeami, na so hadia ia hoehoeo Jehowa, ba Amaria ere seboea; ba na hadia ia hoehoeo razo, ba Sebadia, ono Zimaʼeli, salaw̃a ba maʼoewoe Joeda, zatoeami. Ba si no amaedola goemandroe chõmi, ba Ono Lewi. Miʼabeʼeʼõ dõdõmi ba mimanõ wolaoe; itolo zadõlõ tõdõ Jehowa!
2CH.20_1.1	I. 
2CH.20_1.2	Ba me so zangombacha chõ Jozafati: So moroi sa zanoewõ jaʼoegõ, ato sibai, moroi jefo ziloea asi moroi ba danõ Ndraono Gedomo, no laroegi Haseso Damara (jaʼia Engedi andrõ)! 
2CH.20_1.3	— ba ataʼoe Jozafati, ba itema iʼaloei Jehowa, ba ifaw̃aʼõgõ wamoni ba mado Joeda fefoe. 
2CH.20_1.4	Ba owoelo mado Joeda, ba weʼangarõfi li Jehowa; moroi ba mbanoea fefoe misa so ira, ba wangaloei Jehowa. 
2CH.20_1.5	II. 
2CH.20_1.6	ba imane: ”He Jehowa Lowalangi ndra toeama, hadia, tenga jaʼoegõ Lowalangi ba zoroego, ba hadia, tenga jaʼoegõ zamatõrõ fefoe gamatõrõw̃a niha baero! Ba dangaoe so waʼabõlõ ba faʼabeʼe, ba lõ solaw̃a jaʼoegõ. 
2CH.20_1.7	Jaʼoegõ mege zanimba niha ba danõ andre, fõna mbanoeaoe Iraono Gizeraëli, jaʼoegõ Lowalangima, ba no õbeʼe ba maʼoewoe Gaberahamo andrõ, si no fahoewoe chõoe, danõ andre, si lõ teboelõ. 
2CH.20_1.8	Ba no mowanoea ira ba danõ, ba no lalaoe chõoe niʼamoniʼõ, nahia dõimo, lamane: 
2CH.20_1.9	Na gõnaga famakao, ma fanoewõ ba ma fotoe, hadia ia, ba ma fõchõ waba ba ma lofo mbanoea, ba mõiga, ba golajama gosali andre, maʼondrasi ndraʼoegõ — noa sa nahia dõimõ gosali andre — ba maʼangarõfi li ndraʼoegõ ba waʼatosasama andrõ, enaʼõ õfondrondrongo lima ba enaʼõ õʼorifiga! 
2CH.20_1.10	Ba hiza iadaʼe Ndraono Gamoni, awõ Ndraono Moabi ba si oroi hili Zeʼira, ba zi lõ õfaʼamõi ba danõ Iraono Gizeraëli, me laʼotarai danõ Miseraji; no laholeʼõ ira chõra ba lõ lahori. 
2CH.20_1.11	Ba iadaʼe, ba lasoelõni chõma, so ira, ba wanimba jaʼaga ba danõoe andre, nibeʼeoe chõma! 
2CH.20_1.12	He Lowalangima! Hadia, lõ õʼotoeʼõ ira? Me no si tebai ndraʼaga, ba niha sato sibai andrõ, si so moroi sa, ba wanoewõ jaʼaga; jaʼaga, ba lõ maʼila he mawisa, chõoe mafaõga hõrõma!”
2CH.20_1.13	III. 
2CH.20_1.14	Ba so Geheha Jehowa chõ Jahaziëli, ono Zacharia ono Mbenaja ono Jeïeli ono Matania, ono Lewi, ngaʼotõ Gasafo, ba hoenõ niha sato bacha, ba moeʼao ia, 
2CH.20_1.15	imane: Mifondrondrongo, jaʼami mado Joeda ba jaʼami, banoea Jeroezalema ba jaʼoegõ razo Jozafati! Imane chõmi Jehowa: Bõi miʼataʼoefi, ba bõi tokea ami ba niha sato sibai andrõ; tenga sa jaʼami zi fasõndra, no Lowalangi zi fasõndra! 
2CH.20_1.16	Mifaondragõ ira mitooe mahemoloe; so ira moroi sa, ba lala mijaw̃a ba Zisi, ba ba loeloe ndraso mbombo andrõ fachamõ ami, tánõ ba gatoemboecha loeo, na taʼotarai danõ si mate andrõ ba Jeroeeli. 
2CH.20_1.17	Tenga jaʼami zi fasõndra zi samoeza andre; miʼagõ daʼõ, ba miʼila wangorifi andrõ, fangorifi Jehowa jaʼami, jaʼami mado Joeda ba banoea Jeroezalema. Bõi miʼataʼoefi ba bõi tokea ami! Mifaondragõ ira mahemoloe, ba itolo ami Jehowa! 
2CH.20_1.18	Ba mangaloeloe Jozafati, iroegi tooe danõ bawania; ba lafalõgoe tooe ira mado Joeda fefoe ba banoea Jeroezalema, fõna Jehowa, ba wangaloeloe chõnia. 
2CH.20_1.19	Ba maoso Nono Lewi andrõ, ngaʼõtõ ndra Kahati Kora, ba wanoeno Jehowa, Lowalangi Ndraono Gizeraëli, laʼeboeaʼõ lira. 
2CH.20_1.20	Ba mahemoloe õ, ba lahoelõ wongi wanaw̃a tanõ si mate andrõ, ba Dekoa. Ba me mofanõ saʼae ira, ba so Jozafati, ba imane: Mifondrondrongo, jaʼami mado Joeda ba jaʼami banoea Jeroezalema! 
2CH.20_1.21	Ba mamagõlõ ia ba zato, ba ifataro zanoenõ chõ Jehowa, sangehao, fangehao niʼamoniʼõ, enaʼõ manoenõ ira; wowaõwaõ fõna zi no mangaró andrõ, enaʼõ lamane: ”Miʼandrõ saoha gõlõ chõ Jehowa, me no si lõ aetoe waʼeboea dõdõnia andrõ!” 
2CH.20_1.22	IV. 
2CH.20_1.23	Ba tobali oedoe mbanoea ba hili Zeʼira andrõ Ndraono Gamoni, awõ Ndraono Moabi, ba wangõʼõtõ tooe jaʼira ba ba wangohori, ba me no lahori mbanoea Zeʼira andrõ, ba faoma lafakiko nawõra. 
2CH.20_1.24	Ba me laroegi mboto hili mado Joeda, ba zi faoro tanõ si mate andrõ, ba me lafaigi niha sato andrõ, ba hiza, ba no boto zi mate manõ, tooe ba danõ; samõsa lõ soloi. 
2CH.20_1.25	Ba lasaw̃a ira Jozafati ba sabõlõ andrõ chõnia, ba wangai hadia zi so chõra mege, ahoeloea, ba hiza goerifõ, waʼoja, ba hadia ia niʼohera mege ba noecha ba gamagama bõʼõ seboea bõli, ba lahalõ, ha waʼoja, irege tebai saʼae laʼohe. Tõloe ngaloeo waʼara lahalõhalõ, balazi waʼeboea gahoeloea andrõ. 
2CH.20_1.26	Ba aefa daʼõ, ba mahemoloe õ, ba owoelo ira ba ndraso wanoenõ andrõ. Ba daʼõ saʼae lasoeno Jehowa; andrõ wa labeʼe tõi ndraso andrõ ”Ndraso wanoenõ”, iroegi maʼõchṍ andre. 
2CH.20_1.27	Ba lafoeli ira mado Joeda fefoe ba banoea Jeroezalema ba Jozafati, solohe jaʼira, ba wangawoeli ba Jeroezalema, omoeso sibai dõdõra, noa sa iʼomoesoiʼõ dõdõra Jehowa, ba nemalira andrõ. 
2CH.20_1.28	Ba laroegi Jeroezalema, osali Jehowa, wolaoe biola nitika, seboea ba sideʼide, ba torofe. 
2CH.20_1.29	Ba dozi amatõrõw̃a niha baero, ba ihawoei faʼataʼoe, chõ Lowalangi, me larongo, wa no Jehowa zi fasõndra ba nemali Ndraono Gizeraëli. 
2CH.20_1.30	Ba samatõrõ nifatõrõnia Jozafati, lõ hadia ia; no ahono manõ zi tefasoei jaʼia ibeʼe Lowalanginia. 
2CH.20_1.31	V. 
2CH.20_1.32	Ba itõrõ lala namania Asa, lõ iholeʼõ ia; somasi Jehowa ilaoe. 
2CH.20_1.33	Ha hilihili andrõ zi lõ moeheta ba tenga na chõ Lowalangi ndra toeara dõdõ niha sato. 
2CH.20_1.34	Ba bõʼõnia hikaja Jozafati, he famobõrõ, ba he safoeria andrõ, ba no moetanõ ba zoera hikaja chõ Jehoe andrõ, ono Hanani, si no moefadoro ba zoera hikaja Ndraono Gizeraëli. 
2CH.20_1.35	Ba ifabõbõ ia chõ Gahaseja, razo Ndraono Gizeraëli Jozafati, razo mado Joeda, ba no niha seboea horõ daʼõ. 
2CH.20_1.36	Ba ihalõ awõnia, ba wolaoe owo, solojo ba Darisi; ba lalaoe nowo ba Geseono Geberi. 
2CH.20_1.37	Ba mamaʼeleʼõ Geliëzeri, ono Dodawahoe, banoea Maresa, ba chõ Jozafati, imane: Me no õfabõbõ ndraʼoegõ chõ Gahaseja, ba irasa nilaoemõ andrõ Jehowa! Ba aboto nowo andrõ, tebai laroegi Darisi.
2CH.21_1.1	I. 
2CH.21_1.2	Ba so nachi daʼõ, ono Jozafati: Asaria ba Jehiëli ba Sechariahoe ba Asariahoe ba Michaëli, ba Sefatiahoe; oi ono Jozafati razo Ndraono Gizeraëli daʼõ, ono matoea. 
2CH.21_1.3	Ba no eboea mboeala nibeʼe namara chõra, firõ ba anaʼa ba gamagama ba banoea saro, ba mado Joeda. Ba faʼarazo, ba chõ Jehoramo itehe, me no si aʼa daʼõ. 
2CH.21_1.4	Ba me no tobali razo Jehoramo ba gamatõrõw̃a namania, ba me no iʼaroʼõ ia, ba ifaboenoeʼõ nachinia andrõ fefoe, fabaja satoea Ndraono Gizeraëli õsa. 
2CH.21_1.5	Tõloe ngafoeloe a roea fache Jehoramo, me tobali razo ia, ba mew̃aloe fache razo ia ba Jeroezalema. 
2CH.21_1.6	Ba itõrõ lala razo Ndraono Gizeraëli, lala zi sawōē ndra Ahabi, noa sa ono Gahabi woʼomonia. Ba si fatoewoe chõ Jehowa ilaoe. 
2CH.21_1.7	Ba lõ edõna Jehowa, ifakiko ngaʼõtõ Dawido, bõrõ wawoeʼoesa li andrõ, me no fawoeʼoe li ia chõ Dawido; dali nifaboeʼoenia, wa lõ edõna iboelõʼõ wandroe chõ Dawido ba ba ngaʼõtõnia. 
2CH.21_1.8	II. 
2CH.21_1.9	Ba isaw̃a ira mijefo Jehoramo, awõ goemandra chõnia, awõ goeretania fefoe. Ba maoso ia ba zi bongi, ba ilaoe ba Ndraono Gedomo andrõ, si no mamaʼoeʼoe jaʼia, ba ba zolohe koereta chõra. 
2CH.21_1.10	Ba aheta barõ mbawa Ndraono Gizeraëli Ndraono Gedomo, iroegi maʼõchṍ andre. Ba me loeo daʼõ, ba aheta gõi Libéna, barõ mbawa Jehoramo, me no iʼerogõ Jehowa, Lowalangi ndra toeania. 
2CH.21_1.11	Ba ifazõchi gõi hilihili ba mbanoea mado Joeda misa, ifowõhõ mbanoea Jeroezalema, ba wameʼe adoe, ba fabali [chõ Jehowa] mado Joeda ibeʼe.
2CH.21_1.12	III. 
2CH.21_1.13	me no õʼoʼõ mboeaboea razo Ndraono Gizeraëli ba me no õfowõhõ ba wameʼe adoe mado Joeda, fabaja banoea Jeroezalema, si mane si sawōē ndra Ahabi, si no samowõhõ ba nadoe gõi, ba me no õfaboenoeʼõ gõi ndra achioe, ngaʼõtõ namaoe, si sõchi moroi chõoe, ba hiza, 
2CH.21_1.14	ba ihareʼõ chõmi dania wamakao seboea, ba mbanoeaoe ba ba ndraonooe ba ba ngambatõoe ba ba zi so chõoe, fefoe. 
2CH.21_1.15	Ba jaʼoegõ, ba si gõna fõchõ sabeʼe dania, fõchõ taloe, ba mato mendroea fache dania, ba adoedoe mbetoeʼamõ! 
2CH.21_1.16	Ba ifarooe oedoe Jehoramo Ndrawa Wilisiti Jehowa, awõ Ndrawa Ara andrõ, ba ngai Ndrawa Gaitiofia, 
2CH.21_1.17	ba tobali mõi ira moesoewõ mado Joeda, ba atoeʼa ira ba mbanoea, ba lahalõ fefoe hadia ia zi so ba gõdo razo, fabaja iraononia, awõ ngambatõnia; laʼoloiʼõ ahoeloea; lõ si tosai ononia, ha Joachasi, ononia si achi. 
2CH.21_1.18	Ba noa daʼõ fefoe, ba ibõzi ia Jehowa fõchõ mbetoeʼa si lõ daloedaloe. 
2CH.21_1.19	Ba morõfi, ba me aracha aloea mendroea fache, ba adoedoe mbetoeʼania, ba wõchõnia andrõ, ba mate ia, faʼamate safõchõ sibai. Ba lõ latoenoe zamohoea chõnia banoeania, si mane chõ ndra amania mege. 
2CH.21_1.20	Tõloe ngafoeloe a roea fache ia, me tobali razo ia, ba mew̃aloe fache razo ia ba Jeroezalema. Ba alele ia lõ somasi na mangawoeli ia enaʼõ. Ba ba mbanoea Dawido lakoʼo ia, ba tenga sa ba lewatõ razo. 
2CH.22_1.1	I. 
2CH.22_1.2	Doea woeloe a roea fache Gahasejahoe, me tobali razo ia, ba ha dõfi razo ia ba Jeroezalema. Ba tõi ninania, ba Atalia, maʼoewoe Omeri andrõ, razo Ndraono Gizeraëli. 
2CH.22_1.3	Ba itõrõ lala zi sawōē ndra Ahabi, me no inania andrõ zamobawa lala chõnia, ba wanao horõ. 
2CH.22_1.4	Ba tobali si fatoewoe chõ Jehowa ilaoe, si mane si sawōē ndra Ahabi; daʼõ sa zamobawa lala chõnia, me no mate namania, ba tobali famakikonia. 
2CH.22_1.5	Lira gõi ifondrondrongo, ba wefao chõ Joramo, ono Gahabi, razo Ndraono Gizeraëli, ba wanoewõ Hazaëli andrõ, razo Ndrawa Garamo, ba Ramoti, ba danõ Gileadi; ba mesocho Joramo labeʼe Dawa Garamo. 
2CH.22_1.6	Ba mangawoeli ia, isaw̃a Jezereʼeli, ba wamadõhõ sochonia andrõ, si tenga ha samboea, sesocho ia ba Rama, me fasoewõ ia chõ Hazaëli andrõ, razo Ndrawa Garamo. Ba Ahasejahoe, ono Jehoramo razo mado Joeda, ba no mõi mitooe mamaigi Joramo, ono Gahabi, ba Jezereʼeli, me no mofõchõ. 
2CH.22_1.7	Ba tobali famoenoe Gahasejahoe, nifatõrõ Lowalangi, weʼamõinia chõ Joramo. Me no iroegi, ba fao ia chõ Joramo weʼamõi chõ Jehoe andrõ, nifabajoiniʼõ Jehowa, enaʼõ ihori zi sawōē ndra Ahabi. 
2CH.22_1.8	Ba me ifatõrõ hoekoe andrõ Jehoe, ba zi sawōē ndra Ahabi, ba faloecha ia zatoea mado Joeda ba iraono dalifoesõ Gahasejahoe, enoni Gahasejahoe, ba ifaboenoeʼõ ira. 
2CH.22_1.9	Ba ifaʼaloeiʼõ gõi Gahasejahoe, ba laraʼoe ia, me no ibiniʼõ ia ba Zamaria. Ba laʼohe chõ Jehoe, ba laboenoe. Ba lakoʼo ia, lamane sa: no ono Jozafati andrõ, si lõ aefaʼaefa mege chõ Jehowa, soroi siʼaikõ ba dõdõ! Ba samõsa lõʼõ saʼae si sawōē ndra Ahasejahoe, si tola tefataro razo. 
2CH.22_1.10	II. 
2CH.22_1.11	Ba maoso Jozabata, ono razo, alawe, ihalõ Joasi, ono Gahasejahoe, ba hoenõ nono razo boenoesõ andrõ, ibiniʼõ, iʼohe si bacha ba wõrõma, awõ baboenia. Tobali ibiniʼõ [Joasi] Jozabata, ono razo Jehoramo, foʼomo Jojada ere — me talifoesõ Gahasejahoe ia — ibiniʼõ chõ Gatalia, fa bõi iboenoe. 
2CH.22_1.12	Ba chõra tobini ia, ba gosali Lowalangi, meõnõ fache waʼara, gõtõ waʼasalaw̃a Gatalia ba danõ.
2CH.23_1.1	I. 
2CH.23_1.2	Daʼõ zanõrõi banoea mado Joeda, ba laʼowoeloi Nono Lewi, moroi ba mbanoea mado Joeda fefoe, awõhõgõ ngafōē Ndraono Gizeraëli, ba weʼamõi ba Jeroezalema. 
2CH.23_1.3	Ba fawoeʼoe li chõ razo zato andrõ fefoe, ba gosali Lowalangi. Ba imane chõra [Jojada]: Ono razo andrõ nibeʼe razo, dali nifaboeʼoe Jehowa ba chõ ngaʼõtõ Dawido andrõ. 
2CH.23_1.4	Ba mimane wolaoe: Si saraõ jaʼami — ere ba ono Lewi — nifataro na loeo sabato, ba nibeʼe sanaro ba mbawandroehõ tooe, 
2CH.23_1.5	ba si saraõ, ba ba gõdo razo toemaro, ba si saraõ zoei, ba ba mbawandroehõ Jezodi, ba niha sato, ba ba golajama gosali Jehowa. 
2CH.23_1.6	Ba ba gosali Jehowa, ba lõ tola mõi niha, ha niha ia, ha ere andrõ ba Ono Lewi, sangaingai halõw̃õ. Jaʼira zi tola mõi, me no niʼamoniʼõ ira. Ba niha sato fefoe, ba laʼoʼõ nifachoi Jehowa. 
2CH.23_1.7	Ba labeʼe ba hoenõra bacha razo Ono Lewi andrõ; dozi ira, ba fangõna ba dangara, ba sanõndragõ jaʼia ba gosali, ba niboenoe. Ba miʼiagõ awõ razo, na mõi ia tooe ba na ifoeli ia jomo. 
2CH.23_1.8	Ba laʼoʼõ Ono Lewi niw̃aʼõ Jojada chõra, iʼohe nawõnia zamõsana, he saheta sanaro na loeo sabato, ba he sawena mõi sanaro; lõʼõ sa niʼefaʼõ Jojada ere ngenolira andrõ. 
2CH.23_1.9	Ba Jojada ere, ba ibeʼe ba goemandra zi otoe andrõ doho andrõ ba baloese, chõ razo Dawido mege, si so ba gosali Lowalangi. 
2CH.23_1.10	Ba ifataro samasoei razo niha sato fefoe, — oi dozi fangõna ba danga, iʼotarai ngai gosali tánõ raja, noemalõ ba ngainia tánõ jõoe, iroegi naha wameʼe soemange, ba mangawoeli ba gosali. 
2CH.23_1.11	Ba laʼohe baero nono razo andrõ, lafanaemboe ia, ba labeʼe chõnia zoera goroisa, ba lafataro razo ia; ba labajoini ia Jojada ba ononia, ba moeʼao ira, lamane: Ja ahowoe razo!
2CH.23_1.12	II. 
2CH.23_1.13	Ba iʼila saʼae razo, ba zinga mbawandroehõ, ba nahania, awõ goemandra andrõ ba solaoe torofe ba ngai razo, awõ niha ba danõ fefoe, si no omoeso tõdõ ba solaoelaoe torofe, ba sanoenõ andrõ, solaoe hadia ia nifolī, wameʼe tandra ba wanoenõ. Ba itika noechania Atalia ba imane: Folaw̃a! Folaw̃a! 
2CH.23_1.14	Ba hoemede Jojada ere ba goemandra zi otoe andrõ, solohe sabõlõ, ba imane chõra: Miʼohe baero ia ba gotaloea ngenoli, ba soloʼõ jaʼia, ba niboenoe si õli! Noa sa imane ere: Bõi miboenoe ia ba gosali Jehowa bacha. 
2CH.23_1.15	Ba laraʼoe ia, ba me no laroegi mbawandroehõ koedo ba gõdo razo, ba laboenoe ia ba daʼõ. 
2CH.23_1.16	Ba fawoeʼoe li ira Jojada niha sato, awõ razo, wa edõna ira banoea Jehowa ira saʼae. 
2CH.23_1.17	Ba lasaw̃a gosali Mbaʼali sato fefoe ba ladoedoegõ; naha wameʼe soemange chõnia ba famaedonia andrõ, ba lafoefoe; ba laboenoe Matana andrõ, ere chõ Mbaʼali, fõna naha wameʼe soemange. 
2CH.23_1.18	Aefa daʼõ, ba ifataro zanaro ba gosali Jehowa Jojada, ere ono Lewi andrõ, niʼangenoligõ Dawido no [ba halõw̃õ] ba gosali Jehowa, enaʼõ labeʼebeʼe zoemange nitoenoe andrõ chõ Jehowa, dali goroisa Moze, si fao faʼowoeawoea dõdõ ba fanoenõ, si mane nifachoi Dawido. 
2CH.23_1.19	Ba ifataro ba zinga mbawandroehõ gosali Jehowa zanaro ba mbawandroehõ, fa bõi mõi bacha zi so faʼaraʼiõ hadia ia. 
2CH.23_1.20	Ba iʼohe goemandra zi otoe ba satoea ba samatõrõ niha sato, awõ niha ba danõ fefoe, ba ifasao mitooe razo, laʼotarai gosali Jehowa. Ba me no latõrõ mbawandroehõ tánõ jaw̃a andrõ, me no tohare ira ba gõdo, ba lafedadao ba dadaoma zalaw̃a razo. 
2CH.23_1.21	Ba oi omoeso dõdõ niha sato, ba sahono manõ mbanoea. Ba Atalia, ba laboenoe siʼõli.
2CH.24_1.1	I. 
2CH.24_1.2	Ba somasi Jehowa ilaoe Jehoasi, fatoea lõ si mate Jojada ere andrõ. 
2CH.24_1.3	Jojada zamangowaloe jaʼia, domboea ihalõ chõnia ira alawe, ba moʼono ia, ono matoea ba ono alawe. 
2CH.24_1.4	Ba iw̃aʼõ tõdõnia Jehoasi, ihaogõ gosali Jehowa. 
2CH.24_1.5	Ba ifaloechaʼõ gere ba Ono Lewi, ba ibeʼe li chõra, imane: Mitõrõi mbanoea mado Joeda, ba miw̃aʼõ mbalazo ba Ndraono Gizeraëli fefoe, enaʼõ ero rõfi taʼazõchi gosali Lowalangimi; ba mitaʼitaʼi wolaoe daʼõ! Ba lõ laʼaliogõ Ono Lewi andrõ. 
2CH.24_1.6	Ba ifakaoniʼõ Jojada hõgõ [gere] razo, ba imane chõnia: Hana wa lõ ibeʼe dõdõoe wangoemaʼõ ba Nono Lewi, enaʼõ laʼozaragõ ba mado Joeda ba ba mbanoea Jeroezalema mbobotolõ andrõ, niw̃aʼõ Moze, enoni Jehowa, õmõ Ndraono Gizeraëli sato, balazo nose goroisa. 
2CH.24_1.7	Me no adoedoe õsa ba gosali Lowalangi labeʼe Atalia, ira alawe seboea horõ andrõ, ba iraononia, ba no ahori manõ lafake ba Mbaʼali andrõ gameʼela andrõ, nibeʼe ba gosali Jehowa, niʼamoniʼõ. 
2CH.24_1.8	Ba lafazõchi kotakota, niw̃aʼõ razo, ba labeʼe ba zinga mbawandroehõ gosali Jehowa. 
2CH.24_1.9	Ba lafarongogõ ba mado Joeda, ba ba mbanoea Jeroezalema, ndramoebeʼe chõ Jehowa mbobotolõ andrõ niw̃aʼõ Moze, enoni Lowalangi, ba Ndraono Gizeraëli, ba danõ si mate. 
2CH.24_1.10	Ba omoeso dõdõ zatoea, awõ niha sato fefoe, ba laʼohe ba labeʼe ba kotakota andrõ, dozi ira. 
2CH.24_1.11	Ba ero na ifaʼoheʼõ ba zamaigi nifataro razo kotakota andrõ, ba Nono Lewi, ba na laʼila, oja bacha anaʼa, ba so doeroetoeli razo, awõ nifatenge gere seboea, ba lahalõ nõsi kotakota ba lafoeli ia ba nahania. Ba laʼerogõ maṍchõ zi manõ ba eboea laʼozaragõ anaʼa. 
2CH.24_1.12	Ba labeʼe ba mandroe doeka andrõ, ba halõw̃õ ba gosali Jehowa, razo ba Jojada, ba daʼõ dania zangoni sanoto kara ba sotomo, ba wangaʼazõchi osali Jehowa, ba he siamboe siʼõli ba tõla, ba wangehao osali Jehowa. 
2CH.24_1.13	Ba mohalõhalõw̃õ doeka andrõ, ba tedooe wangaʼazõchi andrõ labeʼe, ba tobali lafoeli lafazõchi gosali Lowalangi, dali nifachoi andrõ, lafoeli lahaogõ. 
2CH.24_1.14	Ba me no awai chõra daʼõ, ba laʼohe chõ razo ba chõ Jojada ganaʼa andrõ, si tosai, ba labaliʼõ fakake ba gosali Jehowa — fakake ba halõw̃õ andrõ ba ba wameʼe soemange, figa ba gamagama bõʼõ, anaʼa ba firõ. Ba lõ lafamalõmalõ wameʼemeʼe soemange nitoenoe ba gosali Jehowa, gõtõ waʼanaoe noso Jojada.
2CH.24_1.15	II. 
2CH.24_1.16	Ba ba mbanoea Dawido, ba ngai razo lakoʼo ia, me no si sõchi nilaoenia ba Ndraono Gizeraëli, ba he chõ Lowalangi ba ba gosalinia. 
2CH.24_1.17	Ba me no mate Jojada, ba laʼondrasi razo satoea mado Joeda, mangaloeloe ira chõnia; ba ifondrondrongo chõra razo. 
2CH.24_1.18	Ba laʼerogõ gosali Jehowa, osali Lowalangi ndra toeara, ba lafosoemange Gasera andrõ ba adoe nifofoë. Ba gõna fõnoe sabõlõbõlõ [fõnoe Lowalangi] mado Joeda ba banoea Jeroezalema, bõrõ lalõra andrõ. 
2CH.24_1.19	Ba ifatenge chõra zamaʼeleʼõ, solohe mangawoeli jaʼira chõ Jehowa enaʼõ. Ba moroi siʼaikõ ba dõdõra lafarooe ira ba lõ lafondrondrongo. 
2CH.24_1.20	Ba iraʼoe Zacharia, ono Jojada ere, Eheha Lowalangi, ba mõi ia ba niha sato, ba imane chõra: Daʼõ niw̃aʼõ Lowalangi: Hana wa misawõ goroisa Jehowa? andrõ wa si lõ fozoe wolaoemi. Me no miʼerogõ Jehowa, andrõ wa no iʼerogõ gõi ami. 
2CH.24_1.21	Ba mamagõlõ ira ba chõnia andrõ, ba laboenoe ia, lateboe kara, ba golajama gosali Jehowa, niw̃aʼõ razo chõra. 
2CH.24_1.22	Lõʼõ saʼae itõrõ tõdõ razo Jehoasi waʼahachõ dõdõ nama Zacharia Jojada chõnia, ifaboenoeʼõ nononia. Ba imane daʼõ, me mate ia: Jehowa zangila ba ilaoe mbalõ dania!
2CH.24_1.23	III. 
2CH.24_1.24	Ba he w̃aʼae lõ ato sibai zabõlõ Ndrawa Garamo, ba ibeʼe zoei ba dangara Jehowa zato sibai [Iraono Gizeraëli], me no laʼerogõ Jehowa, Lowalangi ndra toeara, ba tobali lafatõrõ chõ Jehoasi hoekoe andrõ chõ Lowalangi. 
2CH.24_1.25	Ba me labõhõli ia — mofõchõ sibai ia, me mofanõ ira —, ba mamagõlõ genoninia, ba chõnia, bõrõ wamoenoenia ono Jojada ere andrõ, ba laboenoe ia ba gasonia tooe. Ba mate ia, ba ba mbanoea Dawido lakoʼo ia, ba tenga sa ba lewatõ razo. 
2CH.24_1.26	Ba daʼe zamagõlõ mege, ba wamoenoe jaʼia: Sabada, ono Ndraono Gamoni andrõ, ira alawe, Simeata ba Josabada, ono Zimeriti, Iraono Moabi ira alawe. 
2CH.24_1.27	Ba ononia andrõ, ba ha waʼeboea gõmõnia labeʼe [Dawa Garamo] ba fangaʼazõchi osali andrõ, ba hiza, ba no moetanõ ba zoera hikaja razo. Ba fangalinia razo, ba ononia Amasia.
2CH.25_1.1	I. 
2CH.25_1.2	Ba somasi Jehowa ilaoe, ba lõ aʼoi dõdõnia. 
2CH.25_1.3	Ba me no aro waʼarazonia ba ifaboenoeʼõ genoninia andrõ, samoenoe amania razo mege. 
2CH.25_1.4	Ba iraonora, ba lõ ifaboenoeʼõ, iʼoʼõ nifachoi Jehowa, si so ba zoera goroisa andrõ chõ Moze, me imane: Bõi mate nama, fabaja iraono, ba bõi mate Ndraono, fabaja ira ama, ha ba horõnia laboenoe zamõsana. 
2CH.25_1.5	Ba iʼowoeloi mado Joeda Amasia, ifõfõʼõ ira, sawoesawōē, dali goemandra ngahõnõ andrõ ba koemandra ngaotoe, ba mado Joeda fefoe ba ba mado Mbenijami. Ba iʼofaja ira, iʼotarai zi 20 fache faʼeboea ba si aʼa moroi andrõ, ba hiza, ba no 300,000 nitoetoejoe, sabõlõ, solohe toho ba baloese. 
2CH.25_1.6	Ba 100,000 na iʼoni Iraono Gizeraëli sabõlõ, 22, 050 balaki ba roefia ibeʼe anaʼa. 
2CH.25_1.7	Ba so zi mõi chõnia enoni Lowalangi, imane chõnia: He razo! Bõi ohe awõoe zabõlõ Ndraono Gizeraëli, lõʼõ sa itolo Ndraono Gizeraëli Jehowa, mado Geferaji andrõ fefoe. 
2CH.25_1.8	Aeʼe manõ, ha jaʼoegõ, ba abeʼeʼõ dõdõoe ba wasoewõta andrõ; ma teʼala ndraʼoegõ ba noedoemõ andrõ ibeʼe Lowalangi. So sa waʼabõlõ chõ Lowalangi, he ba wanolo, ba he ba wangalani. 
2CH.25_1.9	Ba imane Amasia chõ genoni Lowalangi andrõ: Ba he lawisa zi 22,050 balaki andrõ, nibeʼegoe ba zabõlõ Ndraono Gizeraëli andrõ? Ba imane chõnia enoni Lowalangi andrõ: Seboea moroi ba daʼõ iʼila ibeʼe chõoe Jehowa! 
2CH.25_1.10	Awena iʼoniagõ Amasia zabõlõ andrõ, si no mangondrasi jaʼia, mado Geferaji, enaʼõ lafoeli ira. Ba mofõnoe sibai ira ba mado Joeda, ba lafoeli ira, abao sibai dõdõra. 
2CH.25_1.11	Ba iʼabeʼeʼõ dõdõnia Amasia, iʼohe mbanoeania, lasaw̃a ndraso nasio andrõ, ba lalaoe ba mbanoea Zeʼira andrõ, 1000 zi mate. 
2CH.25_1.12	Ba 10,000 laraʼoe mado Joeda, ba laʼohe ba zoezoe gara, ba hili, ba latoeliʼõ si tooe moroi ba daʼõ, ba ahori arasa. 
2CH.25_1.13	Ba sabõlõ no mege, nifofanõ Gamasia, fa bõi fao ira ba wasoewõta andrõ, ba lahawoei mbanoea mado Joeda, iʼotarai Zamaria, iroegi Mbeti Horona; 3000 laboenoe niha, ba eboea sibai gahoeloea laʼoloiʼõ.
2CH.25_1.14	II. 
2CH.25_1.15	Ba mofõnoe Jehowa chõ Gamasia, ba ifatenge chõnia zamaʼeleʼõ. Ba imane chõnia daʼõ: Hana wa õʼolembai Lowalangi niha andrõ, si tebai mangefaʼõ ba dangaoe mege banoeara andrõ? 
2CH.25_1.16	Ba me imanõ wehede chõ razo, ba imane chõnia razo: Hadia no mafataro ndraʼoegõ samobawa lala chõ razo? Bato, fa bõi labõziʼõ! Ba ibato samaʼeleʼõ andrõ, imane: Aboto saʼae ba dõdõgoe, wa no ihonogõi Lowalangi wamakiko jaʼoegõ, me no õmanõ wolaoe ba me lõ õfondrondrongo niw̃aʼõgoe chõoe! 
2CH.25_1.17	Ba me no mamagõlõ [ba nawõnia] Gamasia, razo mado Joeda, ba ifatenge chõ Joasi, ono Joahasi ono Jehoe, razo Ndraono Gizeraëli, imane chõnia: Talaboe talaoe fatandra faʼabõlõ! 
2CH.25_1.18	Ba ifafoeliʼõ li chõ Gamasia, razo mado Joeda, Joasi, razo Ndraono Gizeraëli, imane: No ifatenge ba dõla geresi, ba hili Libano, saʼasaʼa mao ba hili Libano, imane chõnia: Datalaoe fambambatõ! Ba latõrõ zaʼasaʼa mao andrõ oetoe ndroeʼoe ba hili Libano, lahoendrahoendra. 
2CH.25_1.19	Õmane dõdõoe: Noa sa oeʼalani Ndraono Gedomo andrõ! Ba ifowõhõʼõ tõdõoe ba wajaw̃asa. Iagõ manõ chõmi! Hana wa õʼarõ wamoenoe, enaʼõ teʼala ndraʼoegõ, fabaja mado Joeda? 
2CH.25_1.20	Ba lõ ifondrondrongo Amasia; noa sa nifatõrõ Lowalangi daʼõ, ba wameʼe ba danga noedoera jaʼira, me no laʼolembai Lowalangi Ndraono Gedomo. 
2CH.25_1.21	Ba so Joasi, razo Ndraono Gizeraëli, ba fatandra faʼabõlõ ira Gamasia, razo mado Joeda, ba zinga Mbetiseme, banoea mado Joeda. 
2CH.25_1.22	Ba teʼala mado Joeda labeʼe Iraono Gizeraëli, moloi ira, isaw̃a chõra zamõsana. 
2CH.25_1.23	Ba iraʼoe Gamasia, ono Joasi ono Jehoahasi razo mado Joeda, Joasi, razo Ndraono Gizeraëli, ba Mbetiseme, ba iʼohe ba Jeroezalema. Ba idoedoegõ gõli Jeroezalema, õli kara, iʼotarai mbawa gõli Geferaji, iroegi mbawa gõli ba watalinga, 400 hela waʼanaoe. 
2CH.25_1.24	Ba ahori ihalõ ganaʼa ba firõ ba fakake ba gosali Lowalangi, chõ Gobedi-Edomo, fabaja girõgirõ ba gõdo razo, awõ niha, weʼeweʼe dõdõ, ba ifoeli ia ba Zamaria.
2CH.25_1.25	III. 
2CH.25_1.26	Ba bõʼõnia hikaja Gamasia, he famobõrõ mege, ba he safoeria andrõ, ba noa sa moetanõ ba zoera razo mado Joeda ba ba zoera razo Ndraono Gizeraëli. 
2CH.25_1.27	Ba iʼotarai loeo me iʼerogõ Jehowa Amasia, ba so zamagõlõ, banoea Jeroezalema, ba wamoenoe jaʼia. Ba moloi ia, isaw̃a Lachisi; ba lafatenge zoloʼõ jaʼia ba Lachisi, samoenoe jaʼia ba daʼõ. 
2CH.25_1.28	Ba labeʼe ba goereta, ba ba Jeroezalema, ba mbanoea Dawido, lakoʼo ia ba ngai ndra amania.
2CH.26_1.1	I. 
2CH.26_1.2	Daʼõ zangaroʼõ Eloto, ifoeli ihalõ banoea mado Joeda, me no mate razo [amania]. 
2CH.26_1.3	Meweleõnõ fache waʼeboea Oesia andrõ, me tobali razo ia, ba 52 fache razo ia ba Jeroezalema. Ba tõi ninania, ba Jecholia, banoea Jeroezalema. 
2CH.26_1.4	Ba somasi Jehowa ilaoe, iʼohiaʼõ sibai nilaoe namania Amasia mege. 
2CH.26_1.5	Iʼaloealoei zi lõ aefa ia chõ Lowalangi, gõtõ waʼanaoe noso Zacharia andrõ, samahaõ ba wangataʼoefi Lowalangi; ba fatoea lõ ibõhõli Jehowa, ba mofozoe nilaoenia ibeʼe Lowalangi. 
2CH.26_1.6	Mõi ia moesoewõ Ndrawa Wilisiti, idoedoegõ gõli Gata ba õli Jabene ba õli Gasoto ba itaroeʼõ mbanoea ba ngai Gasoto ba heza na ba danõ Ndrawa Wilisiti. 
2CH.26_1.7	Ba itolo ia Lowalangi ba Ndrawa Wilisiti ba ba Ndrawa Ara andrõ, ba Goeri-Mbaʼali ba ba mbanoea Moini andrõ. 
2CH.26_1.8	Ba Iraono Gamoni gõi, ba mameʼe beo chõ Oesia, ba iroegi danõ Miseraji, ba terongo doeriania, me no sabõlõ sibai ia. 
2CH.26_1.9	Ba ilaoe malige Oesia, ba Jeroezalema, ba mbawa gõli ba watalinga ba ba mbawa gõli ba ndraso ba ba zanalinga siʼoe, ba iʼaʼaroʼõ. 
2CH.26_1.10	Ba ilaoe gõi malige ba danõ si mate, ba oja ifachaoʼõ baʼa. Me no oja sibai goerifõ chõnia he ba ndraso, ba he ba zaloʼo, ba sonowi chõnia ba toeka kaboe nagoe, he ba hili, ba he ba danõ nowi ba zaloʼo; me no somasi fangahalõ ia. 
2CH.26_1.11	Ba ato chõ Oesia sabõlõ, ato sibai na mõi fasoewõ; ha waʼato niʼofaja doeroetoeli andrõ, Jeïeli, ba koemandroe andrõ, Maʼaseja, barõ mbawa Hanania, koemandroe seboea chõ razo. 
2CH.26_1.12	Faʼato hõgõ ngafōē andrõ, niha sabõlõ, ba no 2600. 
2CH.26_1.13	Daʼõ zolohe sato, 307,500, sabõlõ sibai ba wasoewõta, ba wanolo razo ba nemali. 
2CH.26_1.14	Chõra fefoe ifaigi wangõna Oesia: baloese ba toho ba tetenaoeloe ba õrõba ba kara riboribo. 
2CH.26_1.15	Ba ifafazõchiʼõ na necheneche fana ba Jeroezalema, nibeʼe ba malige andrõ, ba ba watalinga gõli; ba wamazaoemba ono wana ba kara seboea. Ba arõoe misa hoemõngõ doeriania, me no sahõlihõli dõdõda wanolo [Jehowa] jaʼia, irege sabõlõ sibai ia.
2CH.26_1.16	II. 
2CH.26_1.17	Ba laʼoʼõ ia Asaria ere andrõ, awõ gere bõʼõ, 80, ere Jehowa, sadõlõ tõdõ. 
2CH.26_1.18	Latenaw̃a razo Oesia, lamane chõnia: Tenga halõw̃õoe wanoenoe koemõjõ chõ Jehowa, jaʼoegõ Oesia, halõw̃õ gere ngaʼõtõ Gaʼaroni daʼõ, ere si no moeʼamoniʼõ ba wanoenoe koemõjõ. Hetaʼõ ba niʼamoniʼõ andre, no mosala ndraʼoegõ; tenga fangeboea dõimõ chõ Jehowa, Lowalangi! 
2CH.26_1.19	Ba mofõnoe Oesia, naha goemõjõ ba dangania, ba wanoenoe. Ba barõ wofõnoenia ba gere andrõ, ba toemboe ba gangangonia mbooe aoeri, ba zanehe gere andrõ, ba gosali Jehowa, ba ngai naha wanoenoe koemõjõ. 
2CH.26_1.20	Ba me lanehegõ ia Asaria, ere seboea ba ere andrõ fefoe, ba hiza, ba no mobooe aoeri ia ba gangango. Ba lafangaõsõ ia, lafofanõ, ba jaʼia gõi, ba aõsõ weʼamõi baero, me no ibõzi ia Jehowa. 
2CH.26_1.21	Ba sobooe aoeri razo Oesia, iroegi mate ia; ba jomo so ia si no tonia, sobooe aoeri; lõʼõ sa tola mõi ia ba gosali Jehowa. Ba satoea baomo ba gõdo, razo, ba ononia Jotamo, jaʼia gõi zamatoenõ hoehoeo niha ba danõ. 
2CH.26_1.22	Ba bõʼõnia hikaja Oesia, he famobõrõ, ba he safoeria andrõ, ba no Jesaja samaʼeleʼõ, ono Gamosi, zanoera. 
2CH.26_1.23	Ba mate Oesia, itõrõ lala ndra amania, ba ba ngai ndra amania lakoʼo ia, ba mbenoea, ba ngai lewatõ razo; lamane sa: Sobooe aoeri! Ba fangalinia razo, ba ononia Jotamo.
2CH.27_1.2	Ba somasi Jehowa ilaoe, iʼohiʼaʼõ sibai nilaoe namania Oesia mege, ha fa lõ mõi ba gosali. Ba sato, ba lalaoelaoe na zi lõ sõchi. 
2CH.27_1.3	Jaʼia zolaoe bawandroehõ andrõ ba gosali Jehowa, tanõ si jaw̃a; ba lõʼõ gõi aetoe wohalõw̃õ ba gõli Gofeli andrõ. 
2CH.27_1.4	Ba itaroeʼõ na gõi mbanoea ba hili mado Joeda misa, ba ba gatoea misa, ba ilaoe hati ba malige. 
2CH.27_1.5	Ba fasoewõ gõi ia chõ razo Ndraono Gamoni, ba teʼala daʼõ ibeʼe. Ba ifoʼõmõ Ndraono Gamoni, ba ndrõfi andrõ: 22,050 balaki ba roefia (firõ) ba 20,000 ngasoʼe gandroe ba 20,000 ngasoʼe zeʼiri; ba si manõ gõi labeʼe Iraono Gamoni ba ndrõfi dania ba ba ndrõfi fanete daʼõ. 
2CH.27_1.6	Ba tedooe manõ waʼabõlõ Jotamo, me no lala sadõlõ manõ itõrõ fõna Lowalanginia Jehowa. 
2CH.27_1.7	Ba hadia na niw̃aʼõ baero õ, ba chõ Jotamo andrõ, fasoewõtania ba hadia ia nilaoenia na, ba no moetanõ ba zoera razo Ndraono Gizeraëli ba ba zoera razo mado Joeda. 
2CH.27_1.8	Doea woeloe a lima fache ia, me tobali razo ia, ba 16 fache razo ia ba Jeroezalema. 
2CH.27_1.9	Ba mate Jotamo, itõrõ lala ndra amania, ba ba mbanoea Dawido lakoʼo ia. Ba fangalinia razo, ba ononia Ahasi.
2CH.28_1.1	I. 
2CH.28_1.2	Itõrõ lala razo Ndraono Gizeraëli; ba ifalaoeʼõ nadoe Baʼali, nifahele. 
2CH.28_1.3	Manoenoe koemõjõ ia ba ndraso Mbeni-Hinomo, ba ifatõrõ ba galitõ nononia matoea, ba iʼohiaʼõ zogoro ita andrõ ba niha baero, nitimba Jehowa mege, fõna Ndraono Gizeraëli. 
2CH.28_1.4	Mameʼe soemange ia ba manoenoe koemõjõ ba hilihili andrõ misa, ba idozigõ bõrõ geoe saoeri. 
2CH.28_1.5	Andrõ wa ibeʼe ba danga razo Ndrawa Garamo ia Lowalanginia Jehowa: teʼala ia labeʼe ba ato sibai laraʼoe banoeania, ba laʼoloiʼõ ba Ndramaseko. Ba ba danga razo Ndraono Gizeraëli gõi tebeʼe ia; abõlõ sibai teʼala ia ibeʼe daʼõ [gõi]. 
2CH.28_1.6	120,000 iboenoe Feka, ono Remalia, mado Joeda, ha maʼõmaʼõchõ, oi niha sabõlõ, bõrõ me no laʼerogõ Jehowa, Lowalangi ndra toeara. 
2CH.28_1.7	Ba Sichiri, sabõlõ mado Geferaji, ba iboenoe Maʼaseja, ono razo, ba Asirika, mandroe ba gõdo, ba Elikana, tambalina razo. 
2CH.28_1.8	Ba 200,000 laʼoloiʼõ talifoesõra [mado Joeda], ira alawe ba ono matoea ba ono alawe, ba eboea sibai zahoeloe ira ba mado Joeda, ba laʼohe ba Zamaria gahoeloea andrõ.
2CH.28_1.9	II. 
2CH.28_1.10	Ba ijaʼe, ba edõna ami mibaliʼõ sawoejoemi mado Joeda andrõ ba banoea Jeroezalema, ira matoea ba ira alawe. Ba hadia, si lõ horõ ami chõ Lowalangimi Jehowa? 
2CH.28_1.11	Ba mifondrondrongo ligoe, ba mifofanõ niraʼoe andrõ, niʼoloiʼõmi, talifoesõmi, alacha mangawoeli ira; noa sa tohare chõmi wõnoe Jehowa, fõnoe sabõlõbõlõ! 
2CH.28_1.12	Ba maoso zatoea mado Geferaji õsa, Asaria, ono Johanano, ba Berechia, ono Mesilemoto, ba Hisikia, ono Zaloemi, ba Amasa, ono Hadilai, latenaw̃a zangawoeli andrõ, si oroi manoewõ, lamane chõra: 
2CH.28_1.13	Lõ tola miʼohe ba daʼe niraʼoe andrõ! Edõna minõnõ horõda, awõ lalõda andrõ, nõnõnõnõ lalõda andrõ chõ Jehowa, ba hoeloeda. Noa sa eboea sibai horõda, ba no tohare ba Ndraono Gizeraëli wõnoe [Jehowa], fõnoe sabõlõbõlõ. 
2CH.28_1.14	Ba labeʼe aefa niraʼoe andrõ ba lafoeli gahoeloea andrõ, ba zi so satoea, awõ niha sato fefoe. 
2CH.28_1.15	Ba maoso niha andrõ nitõtõi tõi mege, latolo niraʼoe andrõ, lafonoecha fefoe zi lõ noecha, ahoeloea no mege laʼogoenaʼõ, labeʼe chõra noecha ba badagahe ba labeʼe gõ, ba ha waʼato zi tebai mofanõ, ba lafokalide, ba laʼohe ba Jericho, banoea chorema andrõ, ba zahatõ ba niwara, ba lafoeli ira ba Zamaria.
2CH.28_1.16	III. 
2CH.28_1.17	Ba so na gõi Ndraono Gedomo, ba teʼala mado Joeda, ba laʼoloiʼõ õsa niraʼoe. 
2CH.28_1.18	Ba lasoewõ mbanoea ba zaloʼo ba ba danõ mado Joeda tánõ raja Dawa Wilisiti, atoeʼa ira ba Mbetiseme ba ba Najalona ba ba Gederoti ba ba Zocho ba ba halama soja chõra, ba ba Dimena ba ba halama soja chõra, ba ba Giméso ba ba halama soja chõra, ba laʼiagõ manõ daʼõ. 
2CH.28_1.19	Jehowa saʼae zi hõndrõgõ mado Joeda, bõrõ Gahasi andrõ, razo Ndraono Gizeraëli, me ifobõrõ wa lõ ngaroro ba mado Joeda, ba me no farõi ia chõ Jehowa. 
2CH.28_1.20	Ba so moroi sa Digilata-Filineze, razo Asiria, ba wanoewõ jaʼia, isasagõ, faja wanolonia jaʼia. 
2CH.28_1.21	Ihalõ saʼae ganaʼa ba gosali Jehowa ba ba gõdo razo ba anaʼa zatoea mbanoea Ahasi, ba ibeʼe chõ razo Asiria, ba si lõ boto.
2CH.28_1.22	IV. 
2CH.28_1.23	Ifosoemange Lowalangi Ndramaseko, si no mangalani jaʼia, imane: Lowalangi razo Ndrawa Garamo zanolo jaʼira mege; daʼo oefosoemange, enaʼõ latolo ndraʼo gõi. Ba tobali famakikonia ba famakiko Ndraono Gizeraëli fefoe. 
2CH.28_1.24	Ba iʼozaragõ gamagama ba gosali Lowalangi Ahasi ba ifoefoe; ikoesi mbawandroehõ gosali Jehowa, ba idozigõ fatalinga Jeroezalema wamaʼanõ naha wameʼe soemange chõnia. 
2CH.28_1.25	Ba banoea mado Joeda fefoe, ba idozigõ wamazõchi hilihili, ba wanoenoe koemõjõ ba Lowalangi bõʼõ, ba tobali iʼandrõ wõnoe Jehowa, Lowalangi ndra toeania. 
2CH.28_1.26	Ba bõʼõnia hikajania, ba hadia nilaoenia fefoe, he famobõrõ mege, ba he safoeria andrõ, ba no moetanõ ba zoera razo Ndraono Gizeraëli. 
2CH.28_1.27	Ba mate Gahasi, itõrõ lala ndra amania, ba ba Jeroezalema lakoʼo ia, bacha ba mbanoea; lõʼõ sa labeʼe ba lewatõ razo Ndraono Gizeraëli. Ba fangalinia razo, ba ononia Hisikia.
2CH.29_1.1	I. 
2CH.29_1.2	Ba somasi Jehowa ilaoe, iʼoʼõ sibai nilaoe doeania Dawido mege. 
2CH.29_1.3	Ba mbawa si fõfõna ba ndrõfi waʼarazonia si fõfõna ibokai mbawandroehõ gosali Jehowa ba ifoeli iʼazõchi. 
2CH.29_1.4	Ba iʼoroiʼõ gere, awõ Nono Lewi ba iʼowoeloi ira ba golajama tánõ ba gatoemboecha loeo. 
2CH.29_1.5	Ba imane chõra: Mifondrondrongo, jaʼami Ono Lewi! Miʼamoni saʼae ba miʼamoniʼõ gosali Jehowa, Lowalangi ndra toeami, ba miheta zi taʼoenõ ba niʼamoniʼõ andrõ! 
2CH.29_1.6	Noa sa mosala ndra amada ba no lalaoe zi fatoewoe chõ Lowalangida Jehowa, ba no laʼerogõ ia. No labõhõli wangotahõgõ nahia Jehowa, no laʼerogõ. 
2CH.29_1.7	Ba no lakoesi mbawandroehõ ba geweʼewe andrõ, ba fandroe, ba no laboenoe, ba lõ nitoenoera koemõjõ, ba lõ nibeʼera saʼae soemange chõ Lowalangi Ndraono Gizeraëli, ba niʼamoniʼõ andrõ. 
2CH.29_1.8	Andrõ wa no gõna fõnoe Jehowa mado Joeda ba banoea Jeroezalema, fõnoe sabõlõbõlõ, awõ wa no ibeʼe fametaʼoe niha ira ba bõrõ wehocha mboe, awõ wa fasī niha bõʼõ, no hõrõmi zangila. 
2CH.29_1.9	Ba hiza, ba no mate ba mbawa ziʼõli ndra amada, ba onoda matoea ba onoda alawe ba ira alaweda, ba no moeʼoloiʼõ, bõrõ daʼõ. 
2CH.29_1.10	Ba no oew̃aʼõ tõdõgoe, fawoeʼoe li ndraʼo chõ Jehowa, Lowalangi Ndraono Gizeraëli, enaʼõ alõ wõnoenia sabõlõbõlõ andrõ chõda. 
2CH.29_1.11	Ba bõi areoe ami, jaʼami iraonogoe! Me no jaʼami nitoetoejoe Jehowa, enaʼõ fõnania so ami, ngoningoninia, ba enaʼõ enoninia ami, ba wanoenoe koemõjõ chõnia.
2CH.29_1.12	II. 
2CH.29_1.13	Ba maʼoewoe Gelisafa, ba Simeri ba Jeīeli. Ba maʼoewoe Gasafo, ba Sacharia ba Matania. 
2CH.29_1.14	Ba maʼoewoe Hemano, ba Jehiëli ba Simeʼi. Ba maʼoewoe Jedoetoeno, ba Semaja ba Oesiëli. 
2CH.29_1.15	Daʼõ zamaloechaʼõ iwara, mamoni ira, ba mõi ira, ba wangehao osali, laʼoʼõ goroisa razo, dali nifachoi Jehowa. 
2CH.29_1.16	Ba mõi bacha ba gosali gere andrõ, ba wangehao; fefoe zi taʼoenõ ba gosali Jehowa, ba labeʼe baero ba golajama, ba latema Ono Lewi, ba wanibo ba nidanõ ba Gendrona. 
2CH.29_1.17	Me samboea desaʼa ba mbaw̃a si fõfõna labõrõtaigõ wamoni ba ba zi mew̃aloe, ba laroegi geweʼewe andrõ chõ Jehowa: ba lahaogõ gosali Jehowa, 8 ngaloeo, ba ba zi sese, ba mbaw̃a si fõfõna andrõ, ba awai chõra. 
2CH.29_1.18	Ba mõi ira jomo chõ razo Hisikia, ba lamane: No mahaogõ gosali Jehowa, maʼasamboea, awõ naha wameʼe soemange nitoenoe, awõ wakake andrõ chõnia, fefoe, he meza andrõ, naha roti nifaigifaigi, fabaja fakake chõnia, fefoe. 
2CH.29_1.19	Ba fakake andrõ fefoe, nitiboʼõ razo Ahasi, si lõ ba dõdõnia, ba gõtõ waʼarazonia, bõrõ wangerogõnia Jehowa, ba no mafoeli ba nahania ba no mafoeli maʼamoniʼõ; no so ba daʼõ, fõna naha wameʼe soemange, chõ Jehowa.
2CH.29_1.20	III. 
2CH.29_1.21	Ba mameʼe soemange ba daʼõ, fitoe ngaʼeoe nono zaw̃i ba fitoe ngaʼeoe mbiribiri si matoea ba fitoe rozi nono mbiribiri; ba baero õ, ba fitoe ngaʼeoe nambi si matoea, soemange fameta horõ, tána ba waʼarazo ba ba niʼamoniʼõ ba ba mado Joeda. Ba ibeʼe li [razo] ba maʼoewoe Gaʼaroni, ere andrõ, ba naha wameʼe soemange andrõ chõ Jehowa labeʼe. 
2CH.29_1.22	Ba lataba zaw̃i andrõ, ba laʼedogõ ndro ere, ba labeʼe fanefe naha wameʼe soemange. Ba lataba mbiribiri si matoea andrõ, ba labeʼe fanefe naha wameʼe soemange ndro. Ba lataba gõi nono mbiribiri; ba labeʼe fanefe naha wameʼe soemange ndro. 
2CH.29_1.23	Ba aefa daʼõ, ba laʼohe fõna razo ba fõna zato nambi si matoea andrõ, soemange fameta horõ, ba latoefa tangara. 
2CH.29_1.24	Ba lataba ere ba labeʼe ba naha wameʼe soemange ndro, fameta horõ, ba wameta sala Ndraono Gizeraëli fefoe; me no iw̃aʼõ razo: ba Ndraono Gizeraëli fefoe zoemange nitoenoe andrõ, awõ zoemange fameta horõ. 
2CH.29_1.25	Ba fõna gosali Jehowa ifataro Nono Lewi, si so faritia ba biola nitika, seboea ba sideʼide, dali nifachoi Dawido fõna ba Gado andrõ, sangiʼila chõ razo, ba Natano samaʼeleʼõ. Me no nifachoi Jehowa daʼõ, ba samaʼema zamaʼeleʼõ andrõ chõnia. 
2CH.29_1.26	Ba so ba daʼõ Nono Lewi andrõ, si so nilaoelaoe andrõ, chõ Dawido, ba torofe ba gere. 
2CH.29_1.27	Ba iw̃aʼõ Hisikia laʼohe ba naha wameʼe soemange zoemange nitoenoe andrõ; ba ha siʼaikõ lafobõrõ wameʼe soemange nitoenoe andrõ, ba labõrõtaigõ gõi zinoenõ andrõ chõ Jehowa ba lalaoe dorofe, dali nilaoelaoe andrõ chõ Dawido, razo Ndraono Gizeraëli. 
2CH.29_1.28	Ba lafalõgoe tooe ira sato fefoe; ba manoenõ zanoenõ andrõ ba telaoe dorofe — oi irege awai wameʼe soemange nitoenoe andrõ. 
2CH.29_1.29	Ba me no awai wameʼe, ba labalõdoehini tooe danõ razo ba awõnia andrõ fefoe, ba lafalõgoe tooe ira. 
2CH.29_1.30	Ba law̃aʼõ ba Nono Lewi razo Hisikia ba satoea andrõ, lasoeno Jehowa fanoenõ ndra Dawido Asafo sangiʼila andrõ. Ba lalaoe wanoenõ andrõ, somoeso tõdõ ira, ba lafaõndrõ ira ba lafalõgoe tooe ira. 
2CH.29_1.31	Ba hoemede Hisikia, imane: No [mifoeli] miʼamoniʼõ ami chõ Jehowa; ba miʼae miʼohe ba gosali Jehowa zoemange nitaba ba soemange fanoeno! Ba laʼohe zoemange nitaba ba soemange fanoeno sato, ba dozi si terooe tõdõ, ba labeʼe zoemange nitoenoe. 
2CH.29_1.32	Ba soemange fefoe nibeʼe zato, ba 70 ngaʼeoe zaw̃i ba 100 ngaʼeoe mbiribiri si matoea ba 200 rozi nono mbiribiri; oi soemange nitoenoe, soemange Jehowa. 
2CH.29_1.33	Ba niʼamoniʼõra, ba 600 ngaʼeoe zaw̃i ba 3000 ngaʼeoe mbiribiri. 
2CH.29_1.34	Ba ambõ ere; tebai ahori laboʼai goeli zoemange; ba latolo ira iwara, Ono Lewi andrõ, irege awai halõw̃õra ba irege laʼamoniʼõ ira ere; me no moroi ba dõdõ ba Nono Lewi andrõ wamoni; ambõ ba gere. 
2CH.29_1.35	Ba oja sibai gõi zoemange nitoenoe, awõ dawõ zoemamange fangorifi, awõ zoemange nibadoe, nifao ba zoemange nitoenoe andrõ. Ba tobali no moefoeli moeʼohe ba lala wameʼe soemange andrõ ba gosali Jehowa. 
2CH.29_1.36	Ba somoeso tõdõ Hisikia, awõ niha sato fefoe, bõrõ niʼasogõ Lowalangi chõra; noa sa iʼogomoezaõ manõ daʼõ fefoe. 
2CH.30_1.1	I. 
2CH.30_1.2	Ba lahonogõi saʼae salaw̃a ba satoea mbanoea andrõ chõnia, ba banoea Jeroezalema fefoe, ba mbaw̃a si doea lalaoe wasa. 
2CH.30_1.3	No tebai mege lalaoelaoe ba ginõtõnia, me no ambõ ere si amoniʼõ jaʼira, ba me lõʼõ na sowoelo niha sato ba Jeroezalema. 
2CH.30_1.4	Ba somasi razo ba somasi zato fefoe wamagõlõ andrõ. 
2CH.30_1.5	Ba lahonogõi na, ba Ndraono Gizeraëli fefoe, iʼotarai Mbereseba, noemalõ ba Dano, ba lafarongogõ, enaʼõ mõi ira, ba wolaoe fasa andrõ chõ Jehowa, Lowalangi Ndraono Gizeraëli, ba Jeroezalema. Noa saʼae ara lõ nilaoera jaʼia, lõ moeʼoʼõ nifachoi. 
2CH.30_1.6	Ba latõrõi mbanoea Ndraono Gizeraëli ba banoea mado Joeda fefoe si fagohi andrõ, laʼohe zoera andrõ nibeʼe razo ba satoea mbanoea andrõ chõnia, ba laʼombachaʼõ niʼoroiʼõ razo, no imane: Jaʼami Iraono Gizeraëli, mifoeli ami chõ Jehowa, Lowalangi [ndra toeami] Aberahamo Izaʼaki, Izeraëli, enaʼõ ifoeli iʼotahõgõ zoloi andrõ, si no aefa ba danga razo Asiria, si tosai na, jaʼami. 
2CH.30_1.7	Bõi mifaomagõ ami chõ ndra amami ba ba niwami andrõ, si no farõi chõ Jehowa, Lowalangi ndra toeara, ba no tobali ibeʼe nifakiko ira, sanehe ami. 
2CH.30_1.8	Ba bõi sabeʼe tandro ami, si mane ira amami; miraʼoe danga Jehowa ba miʼae ba niʼamoniʼõ andrõ chõnia, niʼamoniʼõnia, si lõ teboelõ, ba miʼoʼõ niw̃aʼõ Lowalangimi Jehowa, enaʼõ dõhõ wõnoenia chõmi, fõnoe sabõlõbõlõ andrõ. 
2CH.30_1.9	Na mifalalini geraʼerami, wamoeli jaʼami chõ Jehowa, ba faloecha waʼahachõ dõdõ dalifoesõmi ba iraonomi, faʼahachõ dõdõ zangoloiʼõ jaʼira mege, fa tola mangawoeli ira ba danõ andre. Me no seboea tõdõ ba sahachõ tõdõ Lowalangimi Jehowa, ba lõ iʼerogõ ami, na mifoeli ami chõnia. 
2CH.30_1.10	Ba latõrõi mbanoea si fagohi andrõ, ba danõ mado Geferaji ba ba danõ mado Manase, ba iroegi danõ mado Zeboeloni, ba laʼigiʼigiʼõ ira ba laʼoʼaja. 
2CH.30_1.11	Ba so õsa — lõ atotó — mado Gaseri ba mado Manase ba mado Zeboeloni, sangideʼideʼõ jaʼira, ba mõi ba Jeroezalema. 
2CH.30_1.12	Ba ifahisi gõi mado Joeda tanga Lowalangi, iʼosaraʼõ dõdõra, ba woloʼõ oroisa andrõ, nibeʼe razo ba satoea andrõ chõnia, dali niʼoroiʼõ Jehowa. 
2CH.30_1.13	Ba owoelo niha ba Jeroezalema ato sibai, ba wolaoe owasa roti si lõ moeʼaisõni, ba mbaw̃a si doea, owoeloa sato sibai niha.
2CH.30_1.14	II. 
2CH.30_1.15	Ba aefa daʼõ, ba lataba wasa, ba zi meweleõfa, ba mbaw̃a si doea. Ba saila gere ba Ono Lewi, ba laʼomoniʼõ ira, ba laʼohe ba gosali Jehowa zoemange nitoenoe. 
2CH.30_1.16	Ba laʼiagõ nahiara, dali nifachoi chõra ba goroisa Moze, enoni Lowalangi andrõ; ere zogoeleʼõ do andrõ, nifaʼema Nono Lewi chõra. 
2CH.30_1.17	Ato sa ba gowoeloa andrõ, si lõ moeʼamoniʼõ, ba Ono Lewi saʼae zanaba ono mbiribiri fasa andrõ, salahi zi raʼiõ fefoe, ba weʼamoniʼõ jaʼira chõ Jehowa. 
2CH.30_1.18	Niha sato andrõ sa, mado Geferaji ba mado Manase ba mado Isasari ba mado Zeboeloni — ato ira — ba lõ nihaogõra jaʼira, laʼā wasa, ba tenga soloʼõ nifachoi. Ba no mangandrõ Hisikia, salahira, no imane: Jehowa si no eboea tõdõ, 
2CH.30_1.19	ba jamoebologõ dõdõnia chõra fefoe, si no mameʼe ba dõdõra wangaloei Lowalangi, Jehowa, Lowalangi ndra toeara, lõ lai wa lõ moetõrõ wangehao andrõ, sogoena ba niʼamoniʼõ andrõ. 
2CH.30_1.20	Ba ifondrondrongo li Hisikia Jehowa ba iʼorifi niha sato. 
2CH.30_1.21	Ba lalaoe gowasa roti si lõ moeʼaisõni Iraono Gizeraëli andrõ, si so ba Jeroezalema, fitoe ngaloeo, omoeso sibai dõdõra, ba ero maʼṍchõ lasoeno Jehowa Ono Lewi ba ere, aʼoi dõlara. 
2CH.30_1.22	Ba ihaogõ wehedenia Hisikia ba Nono Lewi fefoe, saboto ba dõdõ Jehowa. Ba laʼagaʼagā zoemange andrõ, fitoe bongi waʼara, ladabadaba zoemange fangorifi ba lasoeno Jehowa, Lowalangi ndra toeara. 
2CH.30_1.23	Ba mamagõlõ zato fefoe, fitoe bongi tõ na lõ laʼetoeʼõ gowasa, ba fitoe ngaloeo tõ lalaoe zowoeawoea dõdõra. 
2CH.30_1.24	No 1000 nono zaw̃i ba 7000 mbiribiri nibeʼe Hisikia, razo mado Joeda, saoha gõlõnia ba zato; ba satoea mbanoea gõi, ba 1000 gõi labeʼe ono zaw̃i ba 10,000 mbiribiri, saoha gõlõra. Ba ato zi amoniʼõ jaʼira ere. 
2CH.30_1.25	Ba somoeso tõdõ zato, mado Joeda, awõ gere, awõ Nono Lewi, awõ zato andrõ fefoe, Iraono Gizeraëli si no mangondra, awõ niha bõʼõ andrõ, si oroi danõ Ndraono Gizeraëli, ba he si fatewoe ba mado Joeda. 
2CH.30_1.26	Ba no faʼomoeso dõdõ seboea ba Jeroezalema; me no lõ niʼilara saʼae si mane daʼõ, ba Jeroezalema, iʼotarai loeo Zelomo, ono Dawido, razo Ndraono Gizeraëli. 
2CH.30_1.27	Ba maoso gere andrõ, ono Lewi, ba lafahowoeʼõ zato, ba terongo lira, ba fangandrõra, ba iroegi nahia Jehowa andrõ, niʼamoniʼõ, ba zoroego. 
2CH.31_1.1	I. 
2CH.31_1.2	Ba ifataro ngenoli gere andrõ Hisikia, ba Ono Lewi, dali ngenolira andrõ, balazi hadia halõw̃õ zamõsana, halõw̃õ gere ba halõw̃õ Nono Lewi, ba wameʼe soemange nitoenoe ba soemange fangorifi, enaʼõ enoni ira ba golajama nahia Jehowa, ba enaʼõ lalaoe wangandrõ zaoha gõlõ ba fanoeno. 
2CH.31_1.3	Ba boeala razo, anaʼania, ba bõli zoemange nitoenoe andrõ, soemange nitoenoe na mahemoloe mbanoea, ba na tánõ owi ba ba loeo sabato ba ba wasoelõna ba ba gowasa andrõ, dali nifachoi ba goroisa Jehowa andrõ. 
2CH.31_1.4	Ba ibeʼe li razo ba zato, banoea Jeroezalema, ba wameʼe ba gere ba ba Nono Lewi tána chõra, fa bõi labõhõli goroisa Jehowa. 
2CH.31_1.5	Ba me no larongo niw̃aʼõnia andrõ Iraono Gizeraëli, ba labeʼe zi aʼa mboea nowi ba agoe ba fanicha ba w̃e w̃ani, si aʼa mboea nowi fefoe, oja sibai, samboea niʼofoeloe hadia ia fefoe laʼohe, ba no fahõna. 
2CH.31_1.6	Ba Iraono Gizeraëli, awõ mado Joeda, ba mbanoea mado Joeda misa, ba samboea niʼofoeloe gõi laʼohe saw̃i ba biribiri, ba samboea niʼofoeloe gõi mboeala andrõ niʼamoniʼõ chõ Lowalangira Jehowa; oi lafõfõʼõ wameʼe tooe. 
2CH.31_1.7	Ba mbaw̃a si tõloe labõrõtaigõ wangõhõna andrõ, ba ba mbaw̃a si fitoe moʼahonoa chõra.
2CH.31_1.8	II. 
2CH.31_1.9	Ba me isofoe ba gere ba ba Nono Lewi lala nihõna andrõ Hisikia, 
2CH.31_1.10	ba imane chõnia Asaria, ere seboea, maʼoewoe Zadoki: Iʼotarai me labõrõtaigõ molohe ba gosali Jehowa saoha gõlõ andrõ, ba mangamanga ndraʼaga, aboesoga ba eboea na zi tosai; noa sa ifahowoeʼõ mbanoeania Jehowa, ba tobali tosai na chõma zi fahõna andre. 
2CH.31_1.11	Ba iw̃aʼõ Hisikia, lafoʼotoʼoto mbateʼe ba gosali Jehowa; ba me no awai daʼõ, 
2CH.31_1.12	ba lahaogõ wolohe ba daʼõ mboeala andrõ nibeʼe saoha gõlõ ba si samboea niʼofoeloe andrõ, awõ mboeala niʼamoniʼõ. Ba samaigimaigi, ba Ono Lewi andrõ, Chanania, ba tambalinania nachinia Simeʼi. Ba nibeʼe tohoetohoe danga ndra Chanania achinia Simeʼi, 
2CH.31_1.13	ba Jehiëli ba Azasia ba Mahata ba Azaheli ba Jerimoto ba Josabada ba Eliëli ba Jesimachia ba Mahata ba Benaja, dali nifachoi razo Hisikia awõ Gasaria, satoea ba gosali Jehowa. 
2CH.31_1.14	Ba samaigimaigi boeala andrõ, nibeʼe saoha gõlõ chõ Lowalangi, ba Ono Lewi andrõ, Kore, ono Jimina, sanaro ba mbawandroehõ, enaʼõ tebeʼe mboeala andrõ, saoha gõlõ, tána chõ Jehowa, awõ gameʼela andrõ, niʼamoniʼõ sibai. 
2CH.31_1.15	Ba barõ mbawania ndra Edena Minijami ba Jesoea ba Semaja ba Amaria ba Sechania, enaʼõ laʼatoelõʼõ wameʼe ba niwara ba mbanoea gere andrõ, niʼangenoligõ, he ba zatoea, ba he ba ndraono, lõ lai ndra matoea andrõ, 
2CH.31_1.16	si no moetanõ ba zoera ngaʼõtõ, iʼotarai zi medõloe fache faʼeboea ba si aʼa moroi andrõ, dozi si mõimõi ba gosali Jehowa, na inõtõ zamõsana, ba wangai halõw̃õra, sangesangenoli, dali nifachoi chõra. 
2CH.31_1.17	Ba ba wananõ ba zoera ngaʼõtõ andrõ ere andrõ, ba sawoesawōē latanõ, ba ba Nono Lewi, ba iʼotarai zi 20 fache, ba si aʼa moroi andrõ, dali halõhalõw̃õra, ba ngenolira. 
2CH.31_1.18	Ba fabaja onora sawoejoe ba foʼomora ba onora matoea ba onora alawe — chõra fefoe — latanõ; noa sa aʼoi dõdõra weʼamoniʼõ jaʼira, ba niʼamoniʼõ andrõ. 
2CH.31_1.19	Ba so ba ngaʼõtõ Gaʼaroni, ere andrõ, ba nowi ba mbenoea andrõ, si fabõbõ ba mbanoeara andrõ, niha — no moetõtõi dõira — sameʼe ba ndra matoea, ere, fefoe, ba ba Nono Lewi fefoe, si no moetanõ ba zoera, tána chõra. 
2CH.31_1.20	Si manõ wolaoe Hisikia ba mado Joeda fefoe; si sõchi ba satoelõ ba si doehoe wamaigi Lowalanginia Jehowa ilaoe. 
2CH.31_1.21	Fefoe hadia ia nilaoenia ba halõw̃õ andrõ, ba gosali Jehowa ba ba goroisa andrõ ba ba gamachoita, ba wangaloei Lowalanginia, ba no soroi ba dõdõ, ba mofozoe gõi.
2CH.32_1.1	I. 
2CH.32_1.2	Ba me iʼila Hisikia, so moroi sa Zaneribi, ba wanoewõ Jeroezalema, 
2CH.32_1.3	ba mamagõlõ ia ba zatoea mbanoea andrõ chõnia, enaʼõ na laboenoe hele baero mbanoea; ba latolo ia [ba daʼõ]. 
2CH.32_1.4	Ba ato zowoelo niha, ba wamoenoe hele, awõ mbombo andrõ, sanõrõ tanõ andrõ, lamane: Hana wa tabeʼe lõ ambõ idanõ chõ ndra razo Asiria, na so ira? 
2CH.32_1.5	Ba iʼabeʼeʼõ dõdõnia [Hisikia], ba iʼaʼazõchi zaoecha gõli kara, fefoe; mõi ia ba malige andrõ ba ba gõli tánõ baero, ba iʼaroʼõ Milo andrõ ba mbanoea Dawido, ba oja ifafazõchiʼõ ono wana ba baloese. 
2CH.32_1.6	Ba ifataro goemandra, solohe sato; ba ifaloechaʼõ chõnia daʼõ, ba newali, fõnafõna mbawa gõli, ba ihaogõ wehedenia chõra, imane: 
2CH.32_1.7	Miʼabeʼeʼõ dõdõmi, bõi mangiwa! Bõi miʼaboesi tõdõ ba bõi mibeʼe nikeani razo Asiria ami; ba he ba zato sibai andrõ niʼohenia, ba bõi tokea ami! Me no eboea nawõda, moroi ba nawõnia. 
2CH.32_1.8	Awõnia, ba faʼabõlõ niha, ba awõda, ba Lowalangida Jehowa, ba wanolo jaʼita, ba enaʼõ jaʼia zi fasoewõ salahida! 
2CH.32_1.9	II. 
2CH.32_1.10	Daʼõ niw̃aʼõ Zaneribi, razo Asiria: Hadia dõtõnafõmi, wa miʼiagõ manõ Jeroezalema, na lasasagõ ami? 
2CH.32_1.11	Si ndroehoe, Hisikia andrõ zamowõhõ jaʼami, enaʼõ ibeʼe mate olofo ba mate owõchi dõdõ ami, wangoemaʼõ: Iʼefaʼõ dania ita ba danga razo Asiria Lowalangida Jehowa! 
2CH.32_1.12	Hadia, tenga Hisikia daʼõ gõi zanoedoegõ mege hilihili andrõ chõnia, fabaja naha wameʼe soemange, ba sangoemaʼõ ba mado Joeda ba ba mbanoea Jeroezalema: Ha samboea naha wameʼe soemange, sangaloeloe ami, ba ha ba daʼõ mitoenoe zoemange? 
2CH.32_1.13	Hadia, lõ nirongomi he mawisa ba niha baero fefoe misa, ira amagoe ndraʼaga? He wisa Lowalangi niha baero andrõ, ba danõra misa, hadia no laʼila laʼefaʼõ ba dangagoe danõra andrõ? 
2CH.32_1.14	Ha niha ba Lowalangi niha andrõ fefoe, nihori ndra amagoe, zangila mege iʼefaʼõ enaʼõ ba dangagoe mbanoeania, wa iefaʼõ enaʼõ ami gõi ba dangagoe Lowalangimi andrõ? 
2CH.32_1.15	Ba bõi saʼae mibeʼe nifowõhõ Hisikia ami, bõi jamoefaeloengoe ami ba zi manõ! Bõi mifati linia! Lõʼõ sa Lowalangi ba niha fefoe ba ba zalaw̃a, heza, sangila mangefaʼõ ba dangagoe banoeania, ba he ba danga ndra amagoe mege; ba lõʼõ gõi iʼefaʼõ ami ba dangagoe Lowalangimi andrõ. 
2CH.32_1.16	Ba latohoegõ na wanandraw̃ai si Lowalangi, Jehowa, ba enoninia Hisikia sinenge Zaneribi andrõ. 
2CH.32_1.17	Ba soera gõi ifaʼoheʼõ, ba wanandraw̃aisi Jehowa, Lowalangi Ndraono Gizeraëli, ba ba wamõbõgõ chõnia hadia ia, imane: Si mane Lowalangi niha baero andrõ, si tebai mangefaʼõ ba dangagoe banoeara, si manõ gõi Lowalangi Hisikia andrõ, wa tebai iʼefaʼõ ba dangagoe mbanoeania. 
2CH.32_1.18	Ba moeʼao ira [sinenge no mege] bá mbanoea Jeroezalema andrõ, si so ba dete gõli kara, laʼeboeaʼõ lira, li Ndraono Gizeraëli, ba wametaʼoe jaʼira, enaʼõ tokea ira, ba enaʼõ mõi ba dangara [ba danga zanoewõ] mbanoea. 
2CH.32_1.19	Itõrõ lira Lowalangi Jeroezalema andrõ, lafaomagõ ba Lowalangi niha baero andrõ, nifazõchi danga niha. 
2CH.32_1.20	III. 
2CH.32_1.21	ba ifatenge malaʼika Jehowa, sangohori sanoewõ fefoe, awõ zolohe jaʼira, awõ goemandra, ba nahia razo Asiria; ba tobali ifoeli ia ba danõnia, no tehawoe ia faʼaila. Ba me mõi ia ba gosali Lowalanginia, ba so ndraononia, ba laboenoe ia siʼõli 
2CH.32_1.22	Si manõ wangefaʼõ Jehowa Hisikia ba banoea Jeroezalema ba danga Zaneribi, razo Asiria, ba ba danga dánõ bõʼõ fefoe, ba lõʼõ saʼae hadia ia chõra, fasoei manõ, ibeʼe. 
2CH.32_1.23	Ba ato zolohe ba Jeroezalema boeala chõ Jehowa, ba chõ Hisikia, razo ba Jeroezalema, ba gamagama seboea bõli labeʼe. Ba razo seboea ia, me aefa daʼõ, wamaigi niha baero fefoe.
2CH.32_1.24	IV. 
2CH.32_1.25	Ba lõ isoelõni Hisikia nilaoe chõnia, faʼahachõ dõdõ andrõ, fajaw̃a ia; andrõ wa tohare chõnia wõnoe, fõnoe sabõlõbõlõ, chõnia ba ba mado Joeda, ba ba mbanoea Jeroezalema. 
2CH.32_1.26	Ba mangaloeloe Hisikia, me no fajaw̃a dõdõnia; andrõ wa lõ itõrõ ira na fõnoe Jehowa, fõnoe sabõlõbõlõ andrõ, ba gõtõ Hisikia. 
2CH.32_1.27	Ba no eboea sibai ganaʼa Hisikia, ba no sabõlõ sibai ia. No ilaoe chõnia mbateʼe girõgirõ, firõ ba anaʼa ba manimani ba rembaremba ba baloese ba hadia ngawalõ gamagama na, seboea bõli, 
2CH.32_1.28	ba omo ba nihõna hadia ia ilaoe, nahia mboea nowi ba agoe ba fanicha; ba he kandra ngawalõ goerifõ, ba ilaoe gõi, ba kandra mbiribiri, ba mbenoea. 
2CH.32_1.29	Ba banoea itaroeʼõ ba no oja sibai chõnia goerifõ, biribiri ba saw̃i; noa sa iʼeboeaʼõ ganaʼania Lowalangi. 
2CH.32_1.30	Daʼõ Hisikia andrõ sombaʼa oengo nidanõ Gihona si jaw̃a, samatõrõ mitooe ba ba mbanoea Dawido, tánõ ba gaechoela loeo; ba hadia ia fefoe, nilaoe Hisikia, ba mofozoe. 
2CH.32_1.31	Ba me so zinenge andrõ, nifatenge razo Mbabeli chõnia, ba wanofoe tandra andrõ sahõlihõli dõdõ, ba danõ mege, ba iloeloe Hisikia Lowalangi, ba wanandraigõ jaʼia, enaʼõ oroma fefoe hadia ia zi so ba dõdõnia bacha. 
2CH.32_1.32	Ba bõʼõnia hikaja Hisikia andrõ, ba hadia ia nilaoenia si sõchi, ba no moetanõ ba zoera wamaʼeleʼõ andrõ chõ Jesaja samaʼeleʼõ, ono Gamosi, ba ba zoera razo mado Joeda ba ba zoera razo Ndraono Gizeraëli. 
2CH.32_1.33	Ba mate Hisikia, itõrõ lala ndra amania, ba ba lewatõ maʼoewoe Dawido lakoʼo ia, tánõ mijaw̃a; ba lafosoemange ia ba waʼamatenia mado Joeda fefoe ba banoea Jeroezalema. Ba fangalinia razo, ba ononia Manase.
2CH.33_1.1	I. 
2CH.33_1.2	Ba si fatoewoe chõ Jehowa ilaoe, iʼohiaʼõ zogoro ita ba niha baero andrõ, nitimba Jehowa mege fõna Ndraono Gizeraëli. 
2CH.33_1.3	Ifoeli iʼaʼazõchi hilihili andrõ, nidoedoegõ namania Hisikia mege, ba ifaʼanõ naha wameʼe soemange ba Mbaʼali andrõ, ba ifazõchi Gasera, ba mangaloeloe ia ba ngahõnõ ba mbanoea si jaw̃a ba ifosoemange daʼõ. 
2CH.33_1.4	Ba ifaʼanõ gõi naha wameʼe soemange [ba nadoe] bacha ba gosali Jehowa, ba niw̃aʼõ Jehowa: Ba Jeroezalema nahia dõigoe, si lõ mamalõmalõ. 
2CH.33_1.5	Ba ba golajama gosali Jehowa, si doea gõrõ, ba ifaʼanõ naha wameʼe soemange ba ngahõnõ andrõ fefoe, ba mbanoea si jaw̃a. 
2CH.33_1.6	Ononia matoea ifatõrõ ba galitõ, ba ndraso Mbeni-Hinomo, fakelemoe ia ba faeta ba hadia ia necheneche bõʼõ ba zi tobini; ba ifataro zogaoni bechoe ba sangombacha eloeaha gilaʼila; oja ngawalõ ilaoe si fatoewoe chõ Jehowa, ba wangandrõ fõnoenia. 
2CH.33_1.7	Ba adoe nifoë andrõ, nifalaoeʼõnia, ba ibeʼe ba gosali Lowalangi, ba niw̃aʼõ Lowalangi chõ Dawido ba chõ nononia Selomo: Osali andre, awõ Jeroezalema, nitoejoegoe, ba mado Ndraono Gizeraëli fefoe, ba oebaliʼõ nahia dõigoe, gõtõgõtõ waʼara. 
2CH.33_1.8	Ba lõʼõ saʼae oewoeʼai gahe Ndraono Gizeraëli ba danõ andrõ, nibeʼegoe chõ ndra toeami, balazi na so ba dõdõra woloʼõ fefoe hadia ia niw̃aʼõgoe chõra, na latõrõ sibai goroisa andrõ, awõ gamachoita, awõ lala andrõ, nifaʼema Moze. 
2CH.33_1.9	Ba tobali ifowõhõ mado Joeda ba banoea Jeroezalema Manase, ba wolaoe si lõ sõchi, sabõlõbõlõ moroi ba nilaoe niha baero andrõ, nihori Jehowa fõna Ndraono Gizeraëli. 
2CH.33_1.10	Ba hoemede Jehowa chõ Manase ba ba mbanoeania, ba lõ lafondrondrongo. 
2CH.33_1.11	Ba ifaʼamõi chõra Jehowa zolohe sanoewõ chõ razo Asiria; ba laraʼoe Manase chaichai, ba labõbõ ba laʼohe ba ba Mbabeli.
2CH.33_1.12	II. 
2CH.33_1.13	Ba me mangandrõngandrõ ia chõnia, be ifondrondrongo linia. Iʼoʼõ chõnia wakaosania andrõ, ba iʼohe mangawoeli ia ba Jeroezalema, ifoeli ifataro razo. Ba awena aboto ba dõdõ Manase, wa Jehowa Lowalangi. 
2CH.33_1.14	Ba aefa daʼõ, ba ifalaoeʼõ gõli kara andrõ, tánõ baero, ba mbanoea Dawido, tánõ ba gaechoela loeo, mitooe ba Gihona, ba ndraso, iroegi ba lala mijomo ba mbawa gõli giʼa, ifasoei Gofeli andrõ, õli salaw̃a sibai. Ba ifataro gõi goemandra ba mbanoea saro, ba mado Joeda, fefoe. 
2CH.33_1.15	Ba iheta ba gosali Jehowa nadoe andrõ, adoe niha baero, ba adoe famaedo andrõ, fabaja naha wameʼe soemange fefoe, nifaʼanõnia ba hili gosali Jehowa ba ba Jeroezalema, itiboʼõ baero mbanoea. 
2CH.33_1.16	Ba ifoeli iʼazõchi naha wameʼe soemange chõ Jehowa ba ibeʼe zoemange fangorifi ba soemange fangandrõ saoha gõlõ, ba daʼõ; ba ibeʼe li ba mado Joeda, enaʼõ Jehowa, Lowalangi Ndraono Gizeraëli lafosoemange. 
2CH.33_1.17	Ba niha sato, ba si dõrõdõrṍ mameʼe soemange ba hilihili andrõ, he w̃aʼae chõ Lowalangira Jehowa labeʼe.
2CH.33_1.18	III. 
2CH.33_1.19	Ba fangandrõnia andrõ, ba he wisa wamondrongo Jehowa linia, awõ horõnia andrõ fefoe, ba falimosania, awõ naha andrõ misa, ba nifazõchinia hilihili, awõ nibeʼenia Asera ba adoe nifoë, me lõ niʼideʼideʼõnia jaʼia na, ba no moetanõ ba zoera hikaja nisoera zangiʼila andrõ. 
2CH.33_1.20	Ba mate Manase, itõrõ lala ndra amania, ba ba ngai nomonia lakoʼo ia. Ba fangalinia razo, ba ononia Amoni.
2CH.33_1.21	IV. 
2CH.33_1.22	Ba si fatoewoe chõ Jehowa ilaoe, si mane amania Manase mege. Ba nadoe nifoë andrõ fefoe, nifazõchi Manase mege, ba iʼojaʼõ zoemange Amoni, enoni daʼõ ia. 
2CH.33_1.23	Ba lõʼõ sa iʼideʼideʼõ ia fõna Jehowa, si mane amania mege; jaʼia, Amoni, ba ihõna manõ horõ ba hoeloenia. 
2CH.33_1.24	Ba mamagõlõ genoninia, ba wamoenoe jaʼia, ba laboenoe ia ba gõdonia. 
2CH.33_1.25	Ba laboenoe gõi fefoe zamagõlõ mege ba wamoenoe razo Amoni niha ba danõ; ba lafataro fangalinia razo nononia Josia niha ba danõ.
2CH.34_1.1	I. 
2CH.34_1.2	Ba somasi Jehowa ilaoe, itõrõ lala doeania Dawido, lõ iholeʼõ ia, he ba gambõlõ, ba he ba gabera. 
2CH.34_1.3	Ba me no aloea mewitoe fache razo ia, me iraono na ia, ba ibõrõtaigõ mangaloei Lowalangi doeania Dawido, ba me no aloea mewelezara fache, ba ibõrõtaigõ mangehao tanõ mado Joeda, awõ Jeroezalema, wangeheta hilihili andrõ ba Asera andrõ ba adoe nifoë ba adoe nifahele. 
2CH.34_1.4	Ba zi so jaʼia ladoedoegõ naha wameʼe soemange chõ Mbaʼali, ba laʼew̃a nadoe loeo andrõ, ba dete jaw̃a: ba Asera andrõ ba adoe nifoë ba adoe nifahele, ba irasa, ifoefoe ba ifazawili ba dete lewatõ zamosoemange me mege. 
2CH.34_1.5	Ba tõla gere andrõ, ba itoenoe ba dete naha wameʼe soemange andrõ chõra, wangehao tanõ mado Joeda, awõ Jeroezalema. 
2CH.34_1.6	Ba ba mbanoea mado Manase ba ba mbanoea mado Geferaji ba ba mbanoea mado Zimeoni ba iroegi ba mado Nafetali — ba gadoedoela chõra misa — 
2CH.34_1.7	ba idoedoegõ naha wameʼe soemange, irasa ba ifoefoe Gasera andrõ ba adoe nifoë; ba adoe loeo andrõ, ba iʼew̃a, ba danõ Ndraono Gizeraëli maʼasagõrõ. Ba ifoeli ia ba Jeroezalema.
2CH.34_1.8	II. 
2CH.34_1.9	Ba mõi ira chõ gere seboea, Hilikia, ba labeʼe ba dangania ganaʼa andrõ, si no moebeʼe ameʼela ba gosali Lowalangi, niʼozaragõ Nono Lewi andrõ, sanaro ba mbawandroehõ, niʼozaragõ ba mado Manase ba ba mado Geferaji ba ba mado Gizeraëli bõʼõ, fefoe, ba he ba mado Joeda fefoe ba ba mado Mbenijami ba ba mbanoea Jeroezalema. 
2CH.34_1.10	Ba labeʼe ba danga hõgõ doeka, nifataro ba gosali Jehowa; ba jaʼira zameʼe ba zohalõw̃õ ba gosali Jehowa, ba wangaʼazõchi osali, ba ba wangehao. 
2CH.34_1.11	Ba zotomo ba ba doeka gara labeʼe, enaʼõ laʼõli gara nitoto ba eoe famabõbõ andrõ ba boeatõ ba nomo andrõ, nidoedoegõ razo mado Joeda mege. 
2CH.34_1.12	Ba mohalõhalõw̃õ niha, tenga si falimo, lahalõhalõ halõw̃õ andrõ, niw̃aʼõ chõra: Ono Lewi andrõ, Jahata ba Obadia, maʼoewoe Merari ba Sacharia ba Mesoela, maʼoewoe Gahati, ba wamaigimaigi. Ba Ono Lewi andrõ — dozi si no toʼõlõ molaoe hadia nifolī ba wanoenõ — ba labeʼe mandroe zonoro. 
2CH.34_1.13	Ba dozi si so halõw̃õ hadia ia, ba nifomandroe. Ba ba Nono Lewi andrõ, ba no doeroetoeli õsa, ba amaedola goemandroe õsa ba sanaro ba mbawandroehõ õsa. 
2CH.34_1.14	Ba me lasaoʼõ baero gefe andrõ, si no moebeʼe ba gosali Jehowa, ba isõndra zoera goroisa Jehowa Hilikia ere, soera chõ Moze no andrõ. 
2CH.34_1.15	Ba hoemede Hilikia, imane chõ doeroetoeli Safana: No oesõndra zoera goroisa, ba gosali Jehowa. Ba ibeʼe ba danga Zafana zoera andrõ Hilikia. 
2CH.34_1.16	Ba iʼohe chõ razo Safana ba iʼombachaʼõ chõ razo mbõʼõnia gõi, imane: Fefoe hadia ia halõw̃õ niw̃aʼõoe ba genonioe, ba no lahalõ. 
2CH.34_1.17	No lafadoewa gefe andrõ, ba gosali Jehowa, ba no labeʼe ba danga nifataro samaigimaigi ba ba danga hõgõ doeka. 
2CH.34_1.18	Ba imane na gõi chõ razo Safana doeroetoeli: No ibeʼe chõgoe zoera Hilikia ere. Ba ibaso õsa Safana, chõ razo.
2CH.34_1.19	III. 
2CH.34_1.20	Ba ibeʼe li razo chõ ndra Hilikia Ahikamo, ono Zafana, Abedono, ono Micha, Safana, doeroetoeli, Asaja, ngoningoni razo, imane: 
2CH.34_1.21	Miʼae misofoe chõ Jehowa, ba chõgoe andre ba ba zi tosai na Iraono Gizeraëli ba mado Joeda, ba zoera andrõ nisõndra; eboea sibai sa wõnoe Jehowa, si no tesao chõda, me no lõ ba dõdõ ndra toeada oroisa Jehowa, ba woloʼõ sibai menaʼõ si so ba zoera andrõ. 
2CH.34_1.22	Ba Hilikia andrõ, awõ nitõfõi razo tõi andrõ, ba mõi chõ Hoeleda andrõ, samaʼeleʼõ ira alawe, foʼomo Zaloemi, samaigimaigi noecha, ono Dokahata ono Hasera; ba Jeroezalema so nomonia, tánõ si tooe, ba hoemede ira chõnia, lasofoe chõnia. 
2CH.34_1.23	Ba imane chõra: Daʼõ niw̃aʼõ Jehowa, Lowalangi Ndraono Gizeraëli: Mimane ba niha andrõ, samatenge jaʼami chõgoe: 
2CH.34_1.24	Daʼõ niw̃aʼõ Jehowa: Si ndroehoe, famakao oefatõrõ ba mbanoea andre, ba ba nõsinia, fangelifi andrõ fefoe, si so ba zoera andrõ, nibasora chõ razo mado Joeda; 
2CH.34_1.25	bõrõ me no laʼerogõ ndraʼo, ba me no lafosoemange Lowalangi bõʼõ, ba wangandrõ fõnoegoe nilaoe dangara andrõ fefoe; andrõ wa tesao wõnoegoe seboea ba mbanoea andre, si tebai tebato. 
2CH.34_1.26	Ba chõ razo mado Joeda, samatenge jaʼami, ba wanofoe chõ Jehowa, ba mimane: Daʼõ niw̃aʼõ Jehowa, Lowalangi Ndraono Gizeraëli, ba daroma li andrõ, nirongooe: 
2CH.34_1.27	Me no omboejoe dõdõoe, ba me no õʼideʼideʼõ ndraʼoegõ fõna Lowalangi, me õrongo niw̃aʼõnia nitandrõsaigõ ba mbanoea daʼe ba ba nõsinia, me no õʼideʼideʼõ ndraʼoegõ fõnagoe, ba me no õtika noechaoe, ba me no megeʼegeʼõ fõnagoe, ba noa gõi oefondrondrongo chõoe, iw̃aʼõ Jehowa. 
2CH.34_1.28	Hiza, oeʼoroedoegõ ndraʼoegõ chõ ndra amaoe, enaʼõ teʼohe ba lewatõmõ ndraʼoegõ lõ hadia ia ba enaʼõ lõ iʼila hõrõoe wamakao andrõ fefoe, nifatõrõgoe ba mbanoea andre dania! Ba laombachaʼõ chõ razo.
2CH.34_1.29	IV. 
2CH.34_1.30	Ba mõi mijaw̃a ba gosali Jehowa razo, awõ ndra matoea mado Joeda ba banoea Jeroezalema, fefoe, fabaja ere ba Ono Lewi, awõ niha sato fefoe, he satoea, ba he iraono, ba ibaso chõra niw̃aʼõ ba zoera wawoeʼoesa li andrõ fefoe, soera nisõndra ba gosali Jehowa. 
2CH.34_1.31	Ba iʼagõ nahania razo ba fawoeʼoe li fõna Jehowa, wa edõna laʼoʼõ chõ Jehowa, wa edõna latõngõni goroisania ba famadoehoeʼõnia ba amachoitania, soroi siʼaikõ ba dõdõ ba ba geraʼera fefoe, ba woloʼõ taroma li ba wawoeʼoesa li andrõ, si so ba zoera andrõ. 
2CH.34_1.32	Ba iw̃aʼõ razo latehe wawoeʼoesa li andrõ banoea Jeroezalema fefoe, awõ mado Mbenijami, fefoe. Ba banoea Jeroezalema andrõ, ba labeʼe dali chõra wawoeʼoesa li andrõ chõ Lowalangi, Lowalangi ndra toeara. 
2CH.34_1.33	Ba ihori fefoe zogoro ita Josia, ba danõ Ndraono Gizeraëli fefoe, ba dozi niha ba danõ Ndraono Gizeraëli, ba ifarooe ba wamosoemange Lowalangira Jehowa. Ba fatoea lõ si mate ia, ba lõ labõhõli woloʼõ chõ Jehowa, Lowalangi ndra toeara.
2CH.35_1.1	I. 
2CH.35_1.2	Ba ifataro gere andrõ, ba halõw̃õra, ba ifarooe dõdõ ba halõw̃õra ba gosali Jehowa. 
2CH.35_1.3	Ba imane ba Nono Lewi andrõ, samahaõ Iraono Gizeraëli fefoe, ba si no moeʼamoniʼõ chõ Jehowa: Mibeʼe ba gosali dawõla niʼamoniʼõ, ba gosali nilaoe Zelomo, ono Dawido, razo Ndraono Gizeraëli. Bõi saʼae miʼosaʼosaʼõ. Miʼae saʼae enoni Lowalangimi Jehowa ba enoni mbanoeania Iraono Gizeraëli. 
2CH.35_1.4	Ba mifaʼanõ ami, ba ngafoemi, ba ngenolimi, dali nifachoi Dawido, razo Ndraono Gizeraëli, awõ goroisa nononia Selomo. 
2CH.35_1.5	Miʼagõ niʼamoniʼõ, dali ngenoli ngafōē niwami andrõ, sato, sangesangenoli zawoesawōē Nono Lewi. 
2CH.35_1.6	Ba mitaba wasa, ba miʼamoni, ba miʼasiwai õ ndra talifoesõmi, dali wolaoemi goroisa Jehowa andrõ, nifaʼema Moze. 
2CH.35_1.7	Ba Josia, ba ibeʼe saoha gõlõnia ba zato nono mbiribiri ba ono Nambi — oi soemange fasa ba zi so andrõ, 30,000 fefoe — ba 3000 ngaʼeoe zaw̃i, oi ochõta razo mege. 
2CH.35_1.8	Ba satoea mbanoea andrõ chõnia, ba labeʼe gõi, saoha gõlõra, ba zato ba ba gere ba ba Nono Lewi. Hilikia andrõ ba Sacharia ba Jehiëli, satoea ba gosali Lowalangi, ba labeʼe ba gere, soemange fasa, ba 2600 [nono mbiribiri] ba 300 ngaʼeoe zaw̃i. 
2CH.35_1.9	Ba Chanania ba Semaja ba Netaneʼeli, talifoesõnia, ba Hasabia ba Jeïeli ba Jozabada, satoea Nono Lewi, ba labeʼe saoha gõlõra ba Nono Lewi, soemange fasa, ba 5000 [nono mbiribiri] ba 500 ngaʼeoe zaw̃i. 
2CH.35_1.10	Ba no moebeʼe ba lala wameʼe soemange andrõ, ba laʼagõ nahara ere ba Ono Lewi, ba ngenolira, dali niw̃aʼõ razo. 
2CH.35_1.11	Ba lataba wasa, ba latema ba dangara ndro ere ba latefe nitefe, ba Ono Lewi zamoʼa oeli [zoemange]. 
2CH.35_1.12	Ba laʼoniagõ nibeʼe soemange nitoenoe, ba wameʼe ba danga ngafōē zato, enaʼõ laʼoʼõ nifachoi ba zoera Moze, ba lamanõ gõi ba zaw̃i andrõ. 
2CH.35_1.13	Ba latoenoe ba galitõ wasa andrõ, dali nifachoi, ba ameʼela niʼamoniʼõ andrõ, ba larino ba mbalanga ba ba mbowoa ba ba mako ba lataʼitaʼi labeʼe ba niha sato fefoe. 
2CH.35_1.14	Ba aefa daʼõ, ba laʼasiwai chõra, fabaja õ gere. Iroegi bongi sa, ba lõ aefa gere, maʼoewoe Gaʼaroni, ba wameʼe soemange nitoenoe andrõ, fabaja tawõ andrõ, andrõ wa Ono Lewi zangasiwai gõra ba õ gere, maʼoewoe Gaʼaroni. 
2CH.35_1.15	Ba laʼiagõ nahara sanoenõ andrõ, maʼoewoe Gasafo, dali nifachoi ndra Dawido, Asafo, Hemano ba Jedoetoeno sangiʼila andrõ chõ razo, ba si manõ gõi zanaro ba mbawandroehõ fefoe. Alacha lõ labõhõi halõw̃õ, me no iwara andrõ, Ono Lewi zangasiwai gõra. 
2CH.35_1.16	Ba tobali no moebeʼe ba lala wamosoemange Jehowa andrõ fefoe, me loeo daʼõ lalaoe wasa andrõ ba labeʼe zoemange nitoenoe ba naha wameʼe soemange andrõ chõ Jehowa, dali nifachoi razo Josia. 
2CH.35_1.17	Tobali lalaoe wasa Iraono Gizeraëli, si so andrõ, me loeo daʼõ, fabaja owasa roti si lõ moeʼaisõni, fitoe ngaloeo waʼara. 
2CH.35_1.18	Ba lõ moerai moelaoe wasa si manõ, iʼotarai loeo Zamoeëli samaʼeleʼõ, samõsa lõ razo Ndraono Gizeraëli mege, solaoe fasa, si mane nilaoe Josia ba ere andrõ ba Ono Lewi, awõ mado Joeda, awõ Ndraono Gizeraëli fefoe, si so andrõ, ba banoea Jeroezalema. 
2CH.35_1.19	Me no aloea mewelewitoe fache razo Josia telaoe wasa andrõ.
2CH.35_1.20	II. 
2CH.35_1.21	Ba ifatenge zinenge chõnia Necho, imane: Hadia horõgoe chõoe, jaʼoegõ razo mado Joeda? Tenga jaʼoegõ oesoewõ iadaʼe, oedoegoe oesoewõ, ba no ifangaõsõ ndraʼo Lowalangi. Bõi law̃a Lowalangi andrõ, si oawõgõ jaʼo, fa bõi ifakiko ndraʼoegõ! 
2CH.35_1.22	Ba lõ ibõhõli ia Josia, noa sa ihonogõi sibai, ilaoe chõnia. Andrõ wa lõ ifondrondrongo li Necho andrõ, niw̃aʼõ Lowalangi, ifaondragõ, ba wolaoe ba ndraso andrõ ba Megido. 
2CH.35_1.23	Ba lafana razo Josia si fafana. Ba imane razo chõ genoninia: Miʼohe misa ndraʼo, noa sa mesocho ndraʼo, socho seboea! 
2CH.35_1.24	Ba laheta ia ba goereta [zanoewõ] enoninia, labeʼe ba goeretania si samboea, ba me no laroegi Jeroezalema, ba mate ia, ba ba lewatõ ndra amania lakoʼo ia. Ba laʼeʼesi Josia mado Joeda ba banoea Jeroezalema fefoe.
2CH.35_1.25	III. 
2CH.35_1.26	Ba bõʼõnia hikaja Josia ba hadia nilaoenia si sõchi, woloʼõ nifachoi ba goroisa, 
2CH.35_1.27	he hikajania famobõrõ mege, ba he safoeria andrõ, ba no moetanõ ba zoera razo Ndraono Gizeraëli ba ba zoera razo mado Joeda.
2CH.36_1.1	I. 
2CH.36_1.2	Doea woeloe a tõloe fache Joahasi, me tobali razo ia, ba ha tõloe waw̃a razo ia ba Jeroezalema. 
2CH.36_1.3	Ba iheta ia razo razo Miseraji, ba tenga saʼae razo ia ba Jeroezalema. Ba ifoʼõmõ ira ba danõ [razo Miseraji], 22,050 balaki wirõ ba 3970 1/2 balaki ganaʼa. 
2CH.36_1.4	Ba razo Miseraji andrõ, ba ibaliʼõ razo ba mado Joeda ba ba Jeroezalema Geliaki, gaʼa Joahasi, ba ifalalini dõinia, Jojaki ibeʼe tõinia. Ba achininia Joahasi andrõ, ba iʼohe ba danõ Miseraji [Faraʼo] Necho.
2CH.36_1.5	II. 
2CH.36_1.6	Ba so moroi si tooe Neboekanesa, razo Mbabeli, ba wanoewõ jaʼia, ba irate ia, ba wolohe ba Mbabeli. 
2CH.36_1.7	Ba he gamagama ba gosali Jehowa õsa, ba iʼohe ba Mbabeli Neboekanesa, ba ibeʼe ba gõdonia ba Mbabeli. 
2CH.36_1.8	Ba bõʼõnia hikaja Jojaki ba adoe andrõ chõnia, sogoro ita, nifafazõchiʼõnia, ba hadia ia na [zi lõ sõchi] chõnia, ba no moetanõ ba zoera razo Ndraono Gizeraëli ba ba zoera razo mado Joeda. Ba fangalinia razo, ba ononia Jojachi.
2CH.36_1.9	III. 
2CH.36_1.10	Ba me no aloea ndrõfi, ba ifahalõʼõ ia Neboekanesa, ifaʼoheʼõ ba Mbabeli, fabaja gamagama andrõ, seboea bõli, ba gosali Jehowa, ba Sedekia, ama Jojachi si achi ibaliʼõ razo mado Joeda ba razo Jeroezalema. 
2CH.36_1.11	IV. 
2CH.36_1.12	Ba si fatoewoe chõ Lowalanginia Jehowa ilaoe; lõ iʼdeʼideʼõ ia chõ Jeremia andrõ, samaʼema chõnia niw̃aʼõ Jehowa. 
2CH.36_1.13	Ba lõʼõ gõi iʼoʼõ chõ razo Neboekanesa, si no mameʼe ba hõloe jaʼia chõ Lowalangi; iʼabeʼeʼõ dandronia ba tõdõnia, ba tobali lõ ifoeli ia chõ Jehowa, Lowalangi Ndraono Gizeraëli. 
2CH.36_1.14	Ba he satoea gere ba he niha sato, ba no eboea sibai walimosa, wangohiaʼõ sogoro ita andrõ, ba niha baero, ba laʼohe ba gosali Jehowa zalacha, ba gosali niʼamoniʼõ Jehowa, ba Jeroezalema. 
2CH.36_1.15	Ba lõ adagedage Jehowa, Lowalangi ndra toeara, lõ ibato wamatenge chõra sinengenia; me no ahachõ dõdõnia mboenoeania ba he nahiania andrõ. 
2CH.36_1.16	Ba laʼoʼaja zinenge Lowalangi andrõ, lõ ba dõdõra linia, ba laʼigiʼigiʼõ zamaʼeleʼõ andrõ, irege eboea sibai wõnoe Jehowa, irege lõ fangorifi saʼae. 
2CH.36_1.17	Ba iʼohe chõra razo Ndrawa Galedaia, ifaboenoeʼõ siʼõli nono matoea chõra, bacha ba niʼamoniʼõ andrõ chõra; lõ ihachõsi tõdõ, he ono matoea, ba he ono alawe, ba he satoea, he si no tohare hoewa, — ahori manõ ibeʼe ba dangania. 
2CH.36_1.18	Ba he gamagama andrõ ba gosali Lowalangi, he sideʼide, ba he seboea, fabaja girõgirõ andrõ ba gosali Jehowa ba girõgirõ chõ razo ba girõgirõ zatoea mbanoea chõnia — ba ahori iʼohe ba Mbabeli. 
2CH.36_1.19	Latoenoe gosali Jehowa, ba ladoedoegõ gõli Jeroezalema, awõ gõdo chõra fefoe, ba latoenoe, tobali ahori achozi gamagamara seboea bõli. 
2CH.36_1.20	Ba si lõ ichamõ bawa ziʼõli, ba iʼohe ba Mbabeli [razo Mbabeli] iʼoloiʼõ, ba tobali enoninia ira ba enoni ndraononia, irege labeʼe barõ mbawara ira Dawa Weresia, enaʼõ itõrõ niw̃aʼõ Jehowa, 
2CH.36_1.21	nifaʼema Jeremia, ”irege teʼali ba danõ ndrõfi wolombase andrõ; solombase manõ ia, gõtõ wa no amaedola danõ si mate ia,” irege aloea zi 70 fache. 
2CH.36_1.22	V. 
2CH.36_1.23	Daʼe niw̃aʼõ Giro, razo Weresia: ”Fefoe gamatõrõw̃a ba goeli danõ, ba no ibeʼe chõgoe Jehowa, Lowalangi zoroego, ba jaʼia zangoemaʼõ chõgoe wolaoe osali chõnia ba Jeroezalema ba danõ mado Joeda. Ba ha niha ami mbanoeania, ba jamoetolo ia Lowalanginia, ba jamõi misi jaw̃a!”
EZR.1_1.1	I. 
EZR.1_1.2	Daʼe niw̃aʼõ Giro, razo Weresia: Fefoe gamatõrõw̃a ba goeli danõ, ba no ibeʼe chõgoe Jehowa, Lowalangi zoroego, ba jaʼia zangoemaʼõ chõgoe wolaoe osali chõnia ba Jeroezalema ba danõ mado Joeda. 
EZR.1_1.3	Ba ha niha ba chõmi mbanoeania, ba jamoetolo ia Lowalanginia, ba jamõi misi jaw̃a ba Jeroezalema ba jamoelaoe gosali andrõ chõ Jehowa, Lowalangi Ndraono Gizeraëli; daʼõ Lowalangi andrõ, ba Jeroezalema. 
EZR.1_1.4	Ba ha niha zi tosai na, ba mbanoea heza, fefoe, si fatewoe ia, ba ndramoetolo ia banoeara, firõ ba anaʼa ba balazo ba oerifõ, lõ lai nibeʼe saoha gõlõ, balazo gosali Lowalangi andrõ, ba Jeroezalema.
EZR.1_1.5	II. 
EZR.1_1.6	Ba dozi niha si so ba ngaira, ba latolo ira gamagama firõ ba anaʼa ba balazo ba oerifõ ba aja, lõ lai fefoe hadia ia nibeʼe saoha gõlõ. 
EZR.1_1.7	Ba razo Kiro, ba ibeʼe baero gamagama andrõ ba gosali Jehowa, niʼoloiʼõ Neboekanesa mege, nihalõ ba Jeroezalema, nibeʼenia ba gosali Lowalanginia. 
EZR.1_1.8	Daʼõ nibeʼe Giro, razo Weresia, ba danga Miteredata sangirõ anaʼa, ba daʼõ zangofaja chõ zalaw̃a mado Joeda Sesibasa [Seroebabeli]. 
EZR.1_1.9	Ba daʼe waʼoja: 30 wiga anaʼa ba 1000 wiga firõ ba 29 gali 
EZR.1_1.10	ba 30 mako anaʼa, ba 410 mako firõ, ba 1000 ngawoea gamagama bõʼõ, 
EZR.1_1.11	— oroedoeania ba no 5400 ngawoea gamagama anaʼa ba gamagama firõ. Daʼõ fefoe niʼohe Zesibasa misi jaw̃a, me teʼohe mangawoeli ba Jeroezalema niʼoloiʼõ andrõ, moroi ba Mbabali.
EZR.2_1.1	I. 
EZR.2_1.2	si fao chõ ndra Seroebabeli, Jesoea, Nehemia, Seraja, Reʼelia, Morodochai, Bilisana, Misifari, Bigewai, Rehoemi, Baʼana. Ba faʼato ndra matoea Ndraono Gizeraëli, andrõ, ba 
EZR.2_1.3	Maʼoewoe Wareo, ba 2172, ba
EZR.2_1.4	Maʼoewoe Zefatia, ba 372, ba
EZR.2_1.5	Maʼoewoe Ara, ba 775, ba
EZR.2_1.6	Maʼoewoe Wahata-Moabi, maʼoewoe Jesoea andrõ ba maʼoewoe Joabi, ba 2812, ba
EZR.2_1.7	Maʼoewoe Gelama, ba 1254, ba
EZR.2_1.8	Maʼoewoe Zatoe, ba 945, ba
EZR.2_1.9	Maʼoewoe Zakai, ba 760, ba
EZR.2_1.10	Maʼoewoe Mbani, ba 642, ba
EZR.2_1.11	Maʼoewoe Mbebai, ba 623, ba
EZR.2_1.12	Maʼoewoe Asigada, ba 1222, ba
EZR.2_1.13	Maʼoewoe Gadonika, ba 666, ba
EZR.2_1.14	Maʼoewoe Mbigewai, ba 2056, ba
EZR.2_1.15	Maʼoewoe Adini, ba 454, ba
EZR.2_1.16	Maʼoewoe Gateri-Hisikia ba 98, ba
EZR.2_1.17	Maʼoewoe Mbesai, ba 323, ba
EZR.2_1.18	Maʼoewoe Jora, ba 112, ba
EZR.2_1.19	Maʼoewoe Hasoemi, ba 223, ba
EZR.2_1.20	Banoea Gibeona ba 95, ba
EZR.2_1.21	Banoea Mbetilechema, ba 123, ba
EZR.2_1.22	Banoea Netofa, ba 56, ba
EZR.2_1.23	Banoea Ganatoti, ba 128, ba
EZR.2_1.24	Banoea Gasimaweti, ba 42, ba
EZR.2_1.25	Banoea Giriati Jeari ba banoea Gafira ba banoea Mbeʼeroti, ba 743, ba
EZR.2_1.26	Banoea Rama ba banoea Geba, ba 621, ba
EZR.2_1.27	Banoea Michimasi, ba 122, ba
EZR.2_1.28	Banoea Mbetiëli ba banoea Gaʼi, ba 223, ba
EZR.2_1.29	Banoea Nebo, ba 52, ba
EZR.2_1.30	Maʼoewoe Magibi, ba 156, ba
EZR.2_1.31	Maʼoewoe Gelama si samõsa, ba 1254 ba
EZR.2_1.32	Maʼoewoe Harimi, ba 320, ba
EZR.2_1.33	Banoea Lodo ba banoea Hadidi ba banoea Gono, ba 725, ba
EZR.2_1.34	Banoea Jericho, ba 345, ba
EZR.2_1.35	Banoea Zenaʼa, ba 3630, ba
EZR.2_1.36	Ere andrõ: Maʼoewoe Jedaja, si sawōē ndra Jesoea, ba 973, ba
EZR.2_1.37	Maʼoewoe Gimeri, ba 1052, ba
EZR.2_1.38	Maʼoewoe Wasoeri, 1247, ba
EZR.2_1.39	Maʼoewoe Harimi, ba 1017, ba
EZR.2_1.40	Ono Lewi andrõ: moeʼoewoe Jesoea ba maʼoewoe Gadimiëli, ngaʼõtõ Hodawia, ba 74, 
EZR.2_1.41	ba Sanoenõ andrõ: 
EZR.2_1.42	Maʼoewoe Gasafo, ba 128, ba maʼoewoe zanaro ba mbawandroehõ: maʼoewoe Zaloemi ba maʼoewoe Gateri ba maʼoewoe Dalamono ba maʼoewoe Akoebi, ba maʼoewoe Hatita ba maʼoewoe Zobai, 139 fefoe. 
EZR.2_1.43	Ba sangai halõw̃õ ba gosali, enoni andrõ: maʼoewoe Ziha ba maʼoewoe Hasoefa ba maʼoewoe Dabaʼoti, 
EZR.2_1.44	ba maʼoewoe Gero, ba maʼoewoe Ziëha ba maʼoewoe Wadona, 
EZR.2_1.45	ba maʼoewoe Lebana ba maʼoewoe Hagaba ba maʼoewoe Akoebi 
EZR.2_1.46	ba maʼoewoe Hagabi ba maʼoewoe Zalamai ba maʼoewoe Hanani 
EZR.2_1.47	ba maʼoewoe Gideli ba maʼoewoe Gaharo ba maʼoewoe Reaja 
EZR.2_1.48	ba maʼoewoe Resino ba maʼoewoe Nekoda ba maʼoewoe Gasama 
EZR.2_1.49	ba maʼoewoe Oesa ba maʼoewoe Wasea ba maʼoewoe Mbezai 
EZR.2_1.50	ba maʼoewoe Gasena ba maʼoewoe Moini ba maʼoewoe Nefisi 
EZR.2_1.51	ba maʼoewoe Mbakiboekoe ba maʼoewoe Hakoefa ba maʼoewoe Harihoeroe 
EZR.2_1.52	ba maʼoewoe Mbaseloeti ba maʼoewoe Mehida ba maʼoewoe Haresa 
EZR.2_1.53	ba maʼoewoe Mbarako ba maʼoewoe Zisera ba maʼoewoe Dema 
EZR.2_1.54	ba maʼoewoe Nesia ba maʼoewoe Hatifa. 
EZR.2_1.55	Ba maʼoewoe zawoejoe Zelomo andrõ: maʼoewoe Zotaʼi ba maʼoewoe Zofereti ba maʼoewoe Weroeda 
EZR.2_1.56	ba maʼoewoe Jaʼela ba maʼoewoe Darikono ba maʼoewoe Gideli, 
EZR.2_1.57	ba maʼoewoe Zefatia ba maʼoewoe Hatili ba maʼoewoe Wochereti-Hasebaima ba maʼoewoe Gami, 
EZR.2_1.58	sangai halõw̃õ ba gosali ba maʼoewoe zawoejoe Zelomo, fefoe, ba no 392. 
EZR.2_1.59	Ba daʼe zi fao misi jaw̃a, banoea Deli-Mela ba Teli-Haresa ba Cheroebi ba Adana ba Imeri, si lõ mangila manoetoenõ ha ngaʼõtõ ira, ha niha doeara, na Iraono Gizeraëli ira, ba na tenga: 
EZR.2_1.60	maʼoewoe Delaja ba maʼoewoe Dobia ba maʼoewoe Nekoda, 652 fefoe. 
EZR.2_1.61	Ba maʼoewoe Gera andrõ, õsa: maʼoewoe Habaja ba maʼoewoe Hakosi ba maʼoewoe Mbarasilai andrõ, si no mangai ono Mbarasilai, banoea Gileadi ba nibeʼe tõi tõi matoeania andrõ. 
EZR.2_1.62	Laʼaloealoei zoera ngaʼõtõ chõra, ba lõ lasõndra, andrõ wa lõ lafaʼamõi ere ira. 
EZR.2_1.63	Ba itenaw̃a ira koemandroe ba wemanga niʼamoniʼõ sibai andrõ, irege so gere solaoe ”Oerimi” ba ”Toemimi” andrõ. 
EZR.2_1.64	Ba jaʼira fefoe, ba no 42,360 niha, 
EZR.2_1.65	lõ lai zawoejoe, ira matoea ba ira alawe, 7337 daʼõ; ba baero õ na, ba 200 zanoenõ, ira matoea ba ira alawe. 
EZR.2_1.66	Ba koedo chõra, ba 736, ba koedo kalide, ba 245, 
EZR.2_1.67	ba ondra, ba 435, ba kalide, ba 6720.
EZR.2_1.68	II. 
EZR.2_1.69	Dali waʼeboea ganaʼara ba wameʼe balazo gosali andrõ: anaʼa, ba 61,000 hoea balaki, ba firõ, ba 18.382 balaki, ba 100 ngaʼõrõ mbaroe gere. 
EZR.2_1.70	Ba ere ba Ono Lewi ba niha sato õsa ba sanaro ba mbawandroehõ ba sangai halõw̃õ ba gosali, enoni andrõ, ba laʼiagõ mbanoeara; ba Iraono Gizeraëli fefoe, ba ba mbanoeará so.
EZR.3_1.1	I. 
EZR.3_1.2	Ba maoso Jesoea, ono Josadaki ba talifoesõnia, ere andrõ, ba Seroebabeli, ono Zelatiëli, ba talifoesõnia, lafoeli lafaʼanõ naha wameʼe soemange andrõ chõ Lowalangi Ndraono Gizeraëli, ba wameʼe soemange nitoenoe ba detenia, dali nifachoi ba goroisa Moze, enoni Lowalangi. 
EZR.3_1.3	Ba nahania fõna lafaʼanõ naha wameʼe soemange andrõ, me no ihawoei ira faʼataʼoera niha ba danõ, ba labeʼe zoemange nitoenoe chõ Jehowa ba dete naha andrõ, soemange nitoenoe na mahemoloe mbanoea ba na tánõ owi. 
EZR.3_1.4	Ba lalaoe gowasa nose daha geoe andrõ, dali nifachoi andrõ, ba labeʼe zoemange, ero maʼṍchõ, ha waʼoja, dali niw̃aʼõ andrõ, ha waʼoja maʼṍchõ; 
EZR.3_1.5	ba he soemange nitoenoe si lõ aefaʼaefa, ba he nibeʼe ba wasoelõna, ba he ba mbaw̃a gowasa andrõ, niʼamoniʼõ chõ Jehowa, ba he hadia ia zoemange nibeʼera saoha gõlõ chõ Jehowa. 
EZR.3_1.6	Ba zi samboea desaʼa, ba mbaw̃a si fitoe labõrõtaigõ wameʼe soemange chõ Jehowa, me lõʼõ na moebeʼe tooe dojo gosali Jehowa. 
EZR.3_1.7	Ba labeʼe ganaʼa ba zanoto kara ba ba zolaoe eoe, ba ba mbanoea Zidona ba ba mbanoea Diro, ba labeʼe mbalazo ba fanicha, enaʼõ laʼohe mbalo geresi, moroi ba hili Libano, nifatõrõ ba nasi, ba Jafo, dali niw̃aʼõ Giro, razo Weresia.
EZR.3_1.8	II. 
EZR.3_1.9	Ba tobali tetaro Jesoea ba iraononia ba talifoesõnia ba Kadimiëli ba iraononia ba iraono Hodawia andrõ ba iraono Henadadi, ba iraonora ba talifoesõra, Ono Lewi andrõ, ha sara dõdõ, ba wamaigimaigi sohalõw̃õ ba gosali Jehowa. 
EZR.3_1.10	Ba me labeʼe tooe dojo gosali Jehowa, ba laʼagõ daʼõ ere, noecha gere noechara, ba torofe ba dangara ba faritia ba danga Nono Lewi, maʼoewoe Gasafo, ba wanoenõ Jehowa, dali nifachoi Dawido, razo Ndraono Gizeraëli. 
EZR.3_1.11	Ba lalaoe wanoenõ ba fangandrõ saoha gõlõ chõ Jehowa, me no seboea tõdõ ia, ba me si lõ aetoe waʼahachõ dõdõnia Ndraono Gizeraëli. Ba oi lakaraini waʼiki niha sato fefoe, wanoeno Jehowa, me no moebeʼe tooe dojo gosali Jehowa. 
EZR.3_1.12	Ba ato gere ba Ono Lewi ba hõgõ ngafōē andrõ — satoea, si lõ olifoe osali fõna, — zegeʼege sibai, me laʼila labeʼe tooe dojo gosali si bohooe andrõ, ba me owoeawoea dõdõ zato ba me manoenõ. 
EZR.3_1.13	Ba lõ larongo sato loealoea waʼomoeso dõdõ andrõ, ba wegeʼegera andrõ.
EZR.4_1.1	I. 
EZR.4_1.2	ba mõi ira chõ Zeroebabeli ba ba hõgõ ngafōē andrõ, ba lamane chõra: Damaloeloei wolaoe; sangaloei Lowalangimi sa ndraʼaga gõi, si mane jaʼami, ba chõnia mabeʼebeʼe zoemange, iʼotarai loeo Gasarabado andrõ, razo Asiria, solohe jaʼaga ba daʼe. 
EZR.4_1.3	Ba lamane chõra ira Seroebabeli Jesoea, awõ hõgõ ngafōē Ndraono Gizeraëli bõʼõ andrõ: Tenga awõma ami, fa taʼoroedoegõ ita ba wolaoe osali chõ Lowalangida, jaʼaga manõ zolaoe chõ Jehowa, Lowalangi Ndraono Gizeraëli, ha jaʼaga, dali goroisa Giro, razo Weresia. 
EZR.4_1.4	Ba adada zoei danga mado Joeda labeʼe niha ba danõ andrõ, latenaw̃a ira ba wotomo andrõ, lasõlõ niha, 
EZR.4_1.5	samoʼesoeanõ jaʼira, fa bõi lafaloea zi so ba dõdõra, gõtõ waʼara Giro andrõ, razo Weresia, ba irege razo Dario, razo Weresia.
EZR.4_1.6	II. 
EZR.4_1.7	Ba me razo Aretazasa, ba lafaʼoheʼõ zoera ira Biselama, Miteredata, Tabeʼeli, ba awõra, chõ Aretazasa andrõ, razo Weresia, Nisoera ba li Ndrawa Garamo zoera andrõ ba niʼali. Ba li Ndrawa Garamo: 
EZR.4_1.8	Rehoemi koemandroe ba Simisai doeroetoeli zamaʼoheʼõ soera chõ razo Aretazasa, fangombacha banoea Jeroezalema andrõ, lamane: 
EZR.4_1.9	”Rehoemi no, koemandroe ba Simisai, doeroetoeli, ba awõra bõʼõ andrõ, banoea Dina ba banoea Jafarasatecha ba banoea Darafela ba banoea Gafarasa ba banoea Garachi ba banoea Mbabilona ba banoea Zoesa ba banoea Deha ba banoea Gelama, ba soi bõʼõ andrõ, 
EZR.4_1.10	nifawoeʼa Gasanafari andrõ seboea ba sihõngõ toeria, niʼohenia ba mbanoea Zamaria ba ba danõ bõʼõ misa, jefo Oifarati tánõ andre, ba tohoetohoenia. 
EZR.4_1.11	Daʼe nõsi zoera andrõ, nifaʼoheʼõra chõ razo Aretazasa: ”Enonioe andre, banoea si jefo Oifarati tánõ andre, ba tohoetohoenia. 
EZR.4_1.12	Bõi zi lõ irongo razo, wa no laroegi ndraʼaga, ba Jeroezalema, niha Jehoeda andrõ, si no so moroi si tooe chõoe. Labõrõbõrõtaigõ lafoeli lataroeʼõ mbanoea si lõ sõchi andrõ, banoea zolaw̃alaw̃a; laʼasiwai gõli ba lafoeli lahaogõ dajadaja. 
EZR.4_1.13	Ba bõi zi lõ aboto ba dõdõ razo: na no moefoeli moetaroeʼõ mbanoea andrõ dania ba na no awai gõli, ba lõʼõ saʼae labeʼe mbeo ba hoea zago; ba rodi lala, ba lõʼõ saʼae la oʼõ, ba tobali teʼambõsi zinema razo labeʼe. 
EZR.4_1.14	Ba me no si mangamanga nasio ba gõdo razo ndraʼaga ba me tebai mafaigifaigi na teʼala razo, andrõ wa mafatenge, ba wangombacha daʼõ chõ razo, 
EZR.4_1.15	enaʼõ laʼaloealoei ba zoera hikaja ndra toeaoe andrõ; ba õsõndra dania ba zoera hikaja andrõ ba aboto ba dõdõoe, wa no banoea solaw̃alaw̃a mbanoea andrõ, banoea samakao razo ba he niha ba danõ, baero, misa, awõ wa no gõtõgõtõ waʼara lafobõrõ wolaw̃a; ba daʼõ gõi mbõrõ, wa no moedoedoegõ mbanoea andrõ. 
EZR.4_1.16	Andrõ bõi zi lõ aboto ba dõdõoe: na lafoeli lataroeʼõ mbanoea andrõ, ba na no awai gõli dania, ba tobali bõrõ daʼõ, wa latimba manõ ndraʼoegõ dania jefo Oifarati, tánõ andre.”
EZR.4_1.17	III. 
EZR.4_1.18	Soera andrõ, nifaʼoheʼõmi ehõma, ba no lahaogõ wombaso chõgoe. 
EZR.4_1.19	Ba no oebeʼe goroisa, ba no laʼaloei, ba no lasõndra, wa no samadaõ li razo mbanoea andrõ, iʼotarai gõtõ fõna sibai saʼae, wa no tesaosao manõ ba daʼõ wolaw̃a ba faʼerosa. 
EZR.4_1.20	Ba no razo sabõlõ mege razo Jeroezalema andrõ, ba no labeʼe barõ mbawara danõ andrõ fefoe, jefo Oifarati, ba no laʼoʼõ chõra ba mbeo ba ba hoea zago ba ba rodi lala. 
EZR.4_1.21	Ba niw̃aʼõ saʼae, labato halõw̃õra niha andrõ, fa bõi lafoeli lataroeʼõ mbanoea andrõ, irege jaʼodo zangoemaʼõ. 
EZR.4_1.22	Ba mifaigifaigi, fa bõi arõrõ ami, fa bõi toemboe ba daʼõ deʼala seboea, faʼateʼala razo!” 
EZR.4_1.23	Ba me no moebaso zoera andrõ, nifaʼoheʼõ razo Aretazasa, chõ Rehoemi ba chõ Zimisai doeroetoeli ba ba nawõra bõʼõ andrõ, ba lataʼitaʼi weʼamõi ba niha Jehoeda, ba Jeroezalema, ba latenaw̃a ira, laʼanõsõʼõ. 
EZR.4_1.24	Ba tebato halõw̃õ ba gosali Lowalangi, ba Jeroezalema, me loeo daʼõ, lõ latohoegõ, irege no aloea dõfi razo Dario andrõ, razo Weresia.
EZR.5_1.1	I. 
EZR.5_1.2	Ba maoso ndra Seroebabeli, ono Zelatiëli, Jesoea, ono Josadaki, labõrõtaigõ wolaoe osali Lowalangi ba Jeroezalema, ba awõra zamaʼeleʼõ andrõ chõ Lowalangi, latolo ira. 
EZR.5_1.3	Ba me loeo daʼõ, ba mõi chõra Datenai, koemandroe ba danõ jefo Oifarati, tánõ andre, ba Sitara-Bosinai ba awõra, ba lamane chõra: Ha niha zanehe chõmi folaoe osali andre, awõ wangasiwai õli kara andrõ? 
EZR.5_1.4	Ba lamane na gõi: Ha niha dõi niha andrõ, sotomo? 
EZR.5_1.5	Ba ihõrõhõrõgõ wolaoe niha Jehoeda andrõ Lowalangira, ba tobali tebai latenaw̃a ira, irege no irongo hoehoeo andrõ Dario, ba irege ifaʼoheʼõ chõra zoera, hadia niw̃aʼõnia.
EZR.5_1.6	II. 
EZR.5_1.7	lamane ba zoera andrõ ---: ”Chõ razo Dario, ja ahowoe! 
EZR.5_1.8	Bõi zi lõ irongo, razo, wa no mõiga ba danõ mado Joeda, ba gosali Lowalangi seboea andrõ; laʼotomosi gosali andrõ, kara seboea, kara nitoto, ba lahareʼõ jaw̃a mboeatõ: owõlõʼõlõ sibai ira ba halõw̃õ andrõ ba alio tedooe ba dangara. 
EZR.5_1.9	Ba no masofoe ba zatoeara, no mamane chõra: Ha niha zanehe chõmi folaoe osali andre, awõ wangasiwai õli kara andrõ? 
EZR.5_1.10	Ba he tõira gõi, ba no masofoe chõra, ba wangombacha chõoe, ba no mabeʼe ba zoera chõoe dõi hõgõra andrõ. 
EZR.5_1.11	Ba no lamane wangombacha chõma: Enoni Lowalangi andrõ ndraʼaga, si no Lowalangi zoroego ba Lowalangi danõ, ba mafoeli malaoe gosali andrõ, si no moelaoe fõna, ha oega gõtõ niha fõnama, me ilaoe razo Ndraono Gizeraëli, seboea, ba me iʼasiwai. 
EZR.5_1.12	Ba me no laʼandrõ wõnoe Lowalangi zoroego andrõ ira toeama, ba ibeʼe ira ba danga Neboekanesa, razo Mbabeli, Dawa Galedaia; daʼõ zanoedoegõ osali andrõ ba sangoloiʼõ niha ba Mbabeli. 
EZR.5_1.13	Ba me awena razo Giro andrõ, razo Mbabeli, me lõ dõfi na, ba itehe razo Kiro andrõ lafoeli lalaoe gosali Lowalangi andre. 
EZR.5_1.14	Ba he gamagama andrõ, ba gosali Lowalangi, anaʼa ba firõ, niʼoloiʼõ Neboekanesa moroi ba gosali ba Jeroezalema, nibeʼenia ba gosali ba Mbabeli, ibeʼe baero razo Kiro, ihalõ ba gosali ba Mbabeli, ba tebeʼe ba danga nifataronia koemandroe andrõ, Sesibasa dõinia. 
EZR.5_1.15	Ba ibeʼe li chõnia, imane: ’Halõ gamagama andre, ba aeʼe, ba beʼe ba gosali ba Jeroezalema; ba lafoeli lalaoe gosali Lowalangi ba nahania fõna.’ 
EZR.5_1.16	Ba mõi Zesibasa andrõ, ibeʼe tooe dojo gosali Lowalangi, ba Jeroezalema, ba iʼotarai loeo daʼõ, ba laʼotomotomosi ia, ba lõ sawai na. 
EZR.5_1.17	Ba ijaʼe, ba na omasi razo, ba ndra moeʼaloealoei ba nomo girõgirõ andrõ, chõ razo, ba daʼõ, ba Mbabeli, na si ndroehoe si manõ, na no itehe razo Kiro, lalaoe gosali Lowalangi andrõ, ba Jeroezalema; ba jamoefarongogõ chõma dõdõnia ba hoehoeo andrõ.”
EZR.6_1.1	I. 
EZR.6_1.2	Ba lasõndra zoera ba gõdo ba Gameta, ba danõ Media, mané nõsinia: 
EZR.6_1.3	”Nitanõ ba dõdõ: Me awena razo Giro, me lõ dõfi na, ba ibeʼe goroisa, imane: ’Osali andrõ ba Jeroezalema, — lafoeli lalaoe gosali andrõ, naha ba nibeʼebeʼe soemange, Tojonia ba bõi mangiwa. Faʼalaw̃ania, ba 60 hela, ba faʼebolonia, ba 60 hela gõi: 
EZR.6_1.4	Tõloe winaeta gara seboea, kara nitoto, ba sawinaeta geoe balo, ba balazonia, ba ba gõdo razo lahalõ. 
EZR.6_1.5	Ba nifoeli gõi gamagama andrõ ba gosali Lowalangi, anaʼa ba firõ, niʼoloiʼõ Neboekanesa moroi ba gosali ba Jeroezalema, niʼohenia ba Mbabeli, enaʼõ ba nahania ba gosali ba Jeroezalema labeʼe fefoe; ba gosali Lowalangi õbeʼe’. 
EZR.6_1.6	Ba bõi mihatõʼõ ami chõra — jaʼoegõ Tatenai, koemandroe ba danõ jefo Oifarati, ba jaʼoegõ Sitara-Bosinai ba awõmi andrõ, banoea Gafarasechi, ba danõ jefo Oifarati. 
EZR.6_1.7	Bõi mitenaw̃a halõw̃õ ba gosali Lowalangi andrõ; alacha lafoeli lalaoe gosali Lowalangi andrõ, ba nahania fõna, koemandroe niha Jehoeda andrõ ba satoea niha Jehoeda. 
EZR.6_1.8	Ba no oebeʼe li ba nibeʼe ba zatoea niha Jehoeda andrõ, ba wolaoe osali Lowalangi andrõ. Ahori laʼalī chõra mbalazo andrõ; sinema razo, beo andrõ ba danõ jefo Oifarati labeʼe, ba bõi sarõrõ! 
EZR.6_1.9	Ba hadia zogoena, he ono saw̃i si matoea, ba he biribiri si matoea ba ono mbiribiri, soemange nitoenoe chõ Lowalangi zoroego, ba gandroe ba asio ba agoe ba fanicha, ba tenga niʼambõsi wameʼe chõra, ero maʼṍchõ, dali niw̃aʼõ gere andrõ, ba Jeroezalema, 
EZR.6_1.10	enaʼõ labeʼe chõ Lowalangi zoroego zoemange samohoea, ba enaʼõ laʼandrõ waʼanaoe noso razo ba faʼanaoe noso ngaʼõtõnia. 
EZR.6_1.11	Ba no oebeʼe li: na so zowoeʼai oroisa andrõ, ba ladeha zara mboeatõ ba nomonia ba laforõfa ia ba mboeatõ andrõ, ba omonia, ba labaliʼõ obooela fangatabõ zinanõ, bõrõ daʼõ. 
EZR.6_1.12	Ba Lowalangi andrõ, samonahia tõinia ba daʼõ, ba jamoetimba zalaw̃a fefoe, awõ soi fefoe, sangoroʼõ tangara, ba wowoeʼai, ba ma ba wanoedoegõ osali Lowalangi andrõ, ba Jeroezalema; Jaʼodo andre, Dario, zameʼe oroisa andre, ba nihaogõ famaloea.”
EZR.6_1.13	II. 
EZR.6_1.14	Ba motomo zatoea niha Jehoeda ba tedooe domosa; fangabeʼera wamaʼeleʼõ ndra Hagaʼi samaʼeleʼõ, Sacharia ono Ido. Ba laʼasiwai gosali, dali goroisa Lowalangi Ndraono Gizeraëli ba oroisa ndra Kiro, Dario, Aretazasa, razo Weresia. 
EZR.6_1.15	Ba ba zi medõloe, ba mbaw̃a Adara, me no aloea melima fache razo Dario, razo [Weresia], awai gosali andrõ. 
EZR.6_1.16	Ba lalaoe weʼamoniʼõ osali Lowalangi andrõ Iraono Gizeraëli — ere ba Ono Lewi, awõ niha bõʼõ andrõ, si no mangawoeli moroi ba niʼoloiʼõ jaʼira mege, omoeso dõdõra. 
EZR.6_1.17	Ba labeʼe soemange ba weʼamoniʼõ osali Lowalangi andrõ: 100 ngaʼeoe zaw̃i si matoea ba 200 ngaʼeoe mbiribiri si matoea ba 400 rozi nono mbiribiri; ba soemange fameta horõ, ba Ndraono Gizeraëli fefoe, ba 12 ngaʼeoe nambi si matoea, iʼohiaʼõ waʼoja mado Ndraono Gizeraëli. 
EZR.6_1.18	Ba lafataro gere andrõ, dali mbosira, ba Ono Lewi, dali ngenolira, ba halõw̃õ andrõ chõ Lowalangi, ba Jeroezalema, dali nifachoi andrõ ba zoera Moze. 
EZR.6_1.19	III. 
EZR.6_1.20	Noa sa lahaogõ ira ere ba Ono Lewi, dozi; oi si no moehaogõ ira. Ba lataba wasa tána ba zi no mangawoeli andrõ moroi ba niʼoloiʼõ jaʼira mege fefoe, ba tana ba dalifoesõra ere andrõ, ba tána chõra. 
EZR.6_1.21	Ba laʼā Iraono Gizeraëli, si no mangawoeli moroi ba niʼoloiʼõ jaʼira mege, awõ dozi si no mangondrasi jaʼira, si no mangoniagõ jaʼira ba waʼaraʼiraʼiõ niha baero andrõ ba danõ, ba wangaloei Jehowa, Lowalangi Ndraono Gizeraëli. 
EZR.6_1.22	Ba lalaoe gowasa roti si lõ moeʼaisõni andrõ, fitoe ngaloeo, ba somoeso tõdõ ira. Noa sa omoeso sibai dõdõra ibeʼe Jehowa, me no idõnisi chõra dõdõ razo Asiria, ba wanolo jaʼira ba halõw̃õra andrõ, ba gosali Lowalangi Ndraono Gizeraëli.
EZR.7_1.1	I. 
EZR.7_1.2	ono Zaloemi ono Zadoki ono Gahitobi 
EZR.7_1.3	ono Gamaria ono Gasaria ono Merajoto 
EZR.7_1.4	ono Zeraja ono Oesi ono Mboeki 
EZR.7_1.5	ono Gabisoea ono Wineha ono Geleazari ono Gaʼaroni ere seboea andrõ. --- 
EZR.7_1.6	Esera andrõ zi mõi misi jaw̃a, moroi ba Mbabeli. Ba sangila amachoita ia, si no mangila sibai oroisa andrõ, chõ Moze, nibeʼe Jehowa, Lowalangi Ndraono Gizeraëli; ba itehe chõnia niʼandrõnia fefoe razo, me itolo ia tanga Lowalanginia Jehowa. 
EZR.7_1.7	Ba so zi fao chõnia ba Jeroezalema Iraono Gizeraëli õsa ba ere ba Ono Lewi ba sanoenõ ba sanaro ba mbawandroehõ ba sangai halõw̃õ ba gosali, enoni andrõ, me no aloea meõnõ fache razo Aretazasa. 
EZR.7_1.8	Ba iroegi Jeroezalema, me baw̃a si lima, dõfi si fitoe chõ razo. 
EZR.7_1.9	Ba zi samboea desaʼa ba mbaw̃a si fõfõna iw̃aʼõ wangefa ba Mbabeli, ba ba zi samboea desaʼa ba mbaw̃a si lima laroegi Jeroezalema, me no itolo ia tanga Lowalanginia, seboea tõdõ chõnia. 
EZR.7_1.10	Me no ibeʼe dõdõnia Esera iʼaloealoei goroisa Jehowa ba iʼoʼõ, ba ifahaõ Ndraono Gizeraëli ba gamachõita andrõ ba ba hoekoe.
EZR.7_1.11	II. 
EZR.7_1.12	”[Nibeʼe] Aretazasa fondrege razo chõ Gesera andrõ ere ba sanoera oroisa Lowalangi zoroego andrõ --- ba tohoetohoenia. 
EZR.7_1.13	No oebeʼe goroisa: dozi Iraono Gizeraëli ba mbanoeagoe ba ere chõra ba Ono Lewi, sedõna mõi ba Jeroezalema, ba ndra mõi awõoe, 
EZR.7_1.14	me no nifatenge razo ndraʼoegõ ba nifatenge ganofoelania andrõ si dafitoe, dali goroisa Lowalangioe andrõ, si so ba dangaoe, ba wamaigi he wisa ba mado Joeda ba ba Jeroezalema, 
EZR.7_1.15	ba ba wolohe chõra firõ andrõ ba anaʼa, nibeʼe razo ba anofoelania saoha gõlõra chõ Lowalangi Ndraono Gizeraëli si so nahia ba Jeroezalema, 
EZR.7_1.16	ba he firõ andrõ ba anaʼa, fefoe, nifalaoe chõoe ba danõ Mbabeli maʼasagõrõ, awõ nibeʼe zato [Iraono Gizeraëli] ba ere, saoha gõlõra, wameʼe balazo gosali Lowalangira ba Jeroezalema, saoha gõlõ. 
EZR.7_1.17	Andrõ wa õfaigi sibai wameʼe anaʼa andrõ, ba wowõli saw̃i si matoea ba biribiri si matoea ba ono mbiribiri, awõ zoemange niʼā ba soemange nibadoe, nifao ba daʼõ, ba õbeʼe ba naha wameʼe soemange andrõ, ba gosali Lowalangimi ba Jeroezalema. 
EZR.7_1.18	Ba ba zi tosai firõ andrõ ba anaʼa ba balazi dõdõoe ba tõdõ niwami andrõ, heza miʼogoenaʼõ, dali zomasi Lowalangimi. 
EZR.7_1.19	Ba gamagama andrõ, ba halõw̃õ, ba gosali Lowalangimõ, nibeʼe ba dangaoe, ba ahori õtooeʼõ tooe fõna Lowalangi andrõ, ba Jeroezalema. 
EZR.7_1.20	Ba hadia na zogoena chõoe, ba gosali Lowalangioe andrõ, balazo, ba hana na ba nomo girõgirõ chõ razo õhalõ. 
EZR.7_1.21	Ba jaʼodo, razo Aretazasa, ba no oebeʼe li ba zangirõ anaʼa andrõ, fefoe, ba danõ, ba zi tambai Oifarati tánõ andrõ, no oemane: Fefoe hadia ia niʼandrõ Gesera andrõ, sanoera oroisa andrõ, oroisa Lowalangi zoroego, niʼandrõnia chõmi, ba miʼoʼõ sibai chõnia, 
EZR.7_1.22	irege 22,050 balaki wirõ ba 200 ngasoʼe gandroe ba 20 ngasoʼe nagoe ba 20 ngasoʼe wanicha, ba asio, ba si lõ moew̃aʼõ ha waʼoja. 
EZR.7_1.23	Fefoe hadia ia zogoena, dali goroisa Lowalangi zoroego andrõ, ba tenga niʼambõsi fameʼe ba gosali Lowalangi zoroego andrõ, fa bõi gõna fõnoe mbanoea razo ba banoea ndraononia. 
EZR.7_1.24	Ba jaʼami, ba bõi zi lõ mirongo: dozi ami, ba ba gere andrõ ba ba Nono Lewi ba ba zanoenõ andrõ ba ba zanaro ba mbawandroehõ ba ba zangai halõwõ ba gosali Lowalangi andrõ, ba lõ tola miwaʼõ mbeo ba ma hoea zago ba ma rodi lala. 
EZR.7_1.25	Ba jaʼoegõ Esera, ba õfataro zangoehoekoe ba samatõrõ ba waʼatoeatoea andrõ chõ Lowalangioe, si no so chõoe, enaʼõ lafatoenõ hoehoeo niha sato fefoe, ba danõ ba zi tambai Oifarati tánõ andrõ, --- hoehoeo zi no aboto ba dõdõ oroisa Lowalangioe andrõ; ba ha niha zi lõ mangila jaʼia [na], ba mifahaõ. 
EZR.7_1.26	Ba dozi ha niha zi lõ moloʼõ oroisa Lowalangioe ba oroisa razo, ba nihaogõ fangoehoekoe, he ba wamoenoe jaʼia, ba he ba waniboʼõ jaʼia, ba he ba wogaoe, ba he ba wokoeroe.”
EZR.7_1.27	III. 
EZR.7_1.28	ba si no mameʼe faloecha waʼeboea dõdõ razo ndraʼodo, chõ razo ba ba ganofoelania andrõ ba ba goemandroe seboea andrõ chõ razo fefoe! Ba oeʼabeʼeʼõ dõdõgoe, me no itolodo tanga Lowalangigoe Jehowa, ba oeʼowoeloi zatoea Ndraono Gizeraëli, enaʼõ mõi ira awõgoe misi jaw̃a.
EZR.8_1.1	I. 
EZR.8_1.2	Maʼoewoe Wineha, ba Gereso. Ba maʼoewoe Gitamari, ba Daniëli. Ba maʼoewoe Dawido, ba Hatoesi, ono Zechania. 
EZR.8_1.3	Ba maʼoewoe Wareo, ba Sacharia, ba nitanõ ba zoera awõnia, ba 150 ndra matoea. 
EZR.8_1.4	Ba maʼoewoe Wahata-Moabi, ba Elijehoënai, ono Zerahia, ba 200 naw̃onia, ira matoea. 
EZR.8_1.5	Ba maʼoewoe Zatoe, ba Sechania, ono Jehaziëli, ba 300 nawõnia, ira matoea. 
EZR.8_1.6	Ba maʼoewoe Gadini, ba Ebedi, ono Jonata, ba 50 nawõnia, ira matoea. 
EZR.8_1.7	Ba maʼoewoe Gelama, ba Jesaja, ono Gatalia, ba 70 nawõnia, ira matoea. 
EZR.8_1.8	Ba maʼoewoe Zefatia, ba Sebadia, ono Michaëli, ba 80 nawõnia, ira matoea. 
EZR.8_1.9	Ba maʼoewoe Joabi, ba Obadia ono Jehiëli, ba 218 nawõnia, ira matoea. 
EZR.8_1.10	Ba maʼoewoe Mbani, ba Selomiti, ono Josifia, ba 160 nawõnia, ira matoea. 
EZR.8_1.11	Ba maʼoewoe Mbebai, ba Sacharia, ono Mbebai, ba 28 nawõnia, ira matoea. 
EZR.8_1.12	Ba maʼoewoe Asigada, ba Johanano, ono Hakatana, ba 110 nawõnia, ira matoea. 
EZR.8_1.13	Ba maʼoewoe Gadonika, si achi ba waʼatoemboe, Elifeleti ba Jeïeli ba Semaja dõira, ba 60 nawõra, ira matoea. 
EZR.8_1.14	Ba maʼoewoe Mbigewai, ba Oetaʼi ba Saboedi, ba 70 nawõra, ira matoea.
EZR.8_1.15	II. 
EZR.8_1.16	Ba oefatenge ndra Eliëzeri, Ariëli, Semaja, Elinata, Jaribi, Elinata, Natano, Sacharia, Mesoela, oi satoea, ba Jojaribi ba Elinata, goeroe, oefatenge chõ Ido, 
EZR.8_1.17	satoea ba mba noea Gasifia, ba oebeʼe li chõra, hadia niw̃aʼõ chõ Ido ba ba dalifoesõnia ba ba zangai halõw̃õ ba gosali, banoea Gasifia, ba wamaigi chõma sangai halõw̃õ ba gosali Lowalangima. 
EZR.8_1.18	Ba me no itologa tanga Lowalangida, si hachõsi tõdõ jaʼaga, ba laʼohe chõma niha satoeatoea, maʼoewoe Maheli ono Lewi ono Gizeraëli, Serebia andrõ, awõ ndraononia ba awõ dalifoesõnia, 18 fefoe, ba Hasabia, 
EZR.8_1.19	awõ Jesaja maʼoewoe Merari ba talifoesõnia ba iraonora, 20 fefoe. 
EZR.8_1.20	Ba sangai halõw̃õ ba gosali, nihonogõi Dawido ba awõnia salaw̃a, tohoetohoe danga Nono Lewi: 220 zangai halõw̃õ ba gosali, oi nitõtõi tõi. 
EZR.8_1.21	Ba oefaw̃aʼõgõ wamoni ba gõ, ba daʼõ, ba mbewe Gahawa, enaʼõ maʼideʼideʼõ ndraʼaga fõna Lowalangida, ba ba wangandrõ chõnia, enaʼõ lõ gõnaga hadia ia, ba lala, jaʼaga ba iraonoma ba si so chõma. 
EZR.8_1.22	Aila sa ndraʼo, oeʼandrõ chõ razo zabõlõ ba si fakoedo, ba wanimba chõma emali, ba lala. Noa sa mamane chõ razo: Lõ aefa danga Lowalangima ba zangaloei jaʼia fefoe, ba wangorifi jaʼira; ba ba zangerogõ jaʼia, fefoe, ba tohare waʼabõlõnia ba fõnoenia. 
EZR.8_1.23	Ba mamoni ndraʼaga ba maʼandrõ daʼõ chõ Lowalangida, enaʼõ ifondrondrongo chõma, ba ifondrondrongo lima.
EZR.8_1.24	III. 
EZR.8_1.25	ba oetoelo chõra wirõ andrõ ba anaʼa, awõ gamagama andrõ — boeala andrõ ba gosali Lowalangida, nibeʼe razo ba anofoelania ba keomandroenia ba Iraono Gizeraëli fefoe, si so ba daʼõ, saoha gõlõra. 
EZR.8_1.26	Oetoelo ba dangara: 460 fikoe wirõ; ba gamagama firõ, 70 fikoe; ba anaʼa 80 fikoe. 
EZR.8_1.27	Ba 20 mako anaʼa, 1000 hoea balaki [fowõli], ba domboea na nahia hadia ia, tõla si sõchi, nifosõnõ ganaʼa, timba ganaʼa ba mbõli. 
EZR.8_1.28	Ba oemane chõra: No niʼamoniʼõ ami, chõ Jehowa; ba gamagama andrõ, ba no niʼamoniʼõ, ba firõ andrõ ba anaʼa, ba no nibeʼe saoha gõlõ chõ Jehowa, Lowalangi ndra toeami. 
EZR.8_1.29	Ba mihaogõ wangirõʼõ jaʼia, irege mitoelo ia ba zi so satoea gere ba satoea Nono Lewi, awõ hõgõ ngafōē Ndraono Gizeraëli, ba Jeroezalema, ba mbateʼe andrõ ba gosali Jehowa. 
EZR.8_1.30	Ba lahalõ wirõ andrõ ere ba Ono Lewi, awõ ganaʼa, awõ gamagama andrõ, nitoelo, ba wolohe ba Jeroezalema, ba gosali Lowalangima.
EZR.8_1.31	IV. 
EZR.8_1.32	Ba maroegi Jeroezalema, ba tõloe bongi ndraʼaga ba daʼõ. 
EZR.8_1.33	Ba mahemoloe õ, ba latoelo wirõ andrõ, awõ ganaʼa, awõ gamagama andrõ, ba gosali Lowalangida, labeʼe ba danga Merimoto ere, ono Goeria — ba awõnia Geleazari, ono Wineha, ba awõra na Nono Lewi andrõ, Josabada, ono Jesoea ba Noadia, ono Mbinoei — 
EZR.8_1.34	ahori laʼerai ba latoelo chõra; ba faʼaboea fefoe, ba latanõ ba zoera, me loeo daʼõ. 
EZR.8_1.35	Ba si no so andrõ, si no mangawoeli moroi ba niʼoloiʼõ jaʼira mege, ba mameʼe soemange nitoenoe chõ Lowalangi Ndraono Gizeraëli: 12 ngaʼeoe zaw̃i, si matoea, tána ba Ndraono Gizeraëli fefoe, ba 96 ngaʼeoe mbiribiri si matoea, ba 77 rozi nono mbiribiri, ba 12 ngaʼeoe nambi si matoea soemange fameta horõ — oi soemange nitoenoe chõ Jehowa. 
EZR.8_1.36	Ba labeʼe ba danga nifataro zalaw̃a andrõ ba ba danga ndra koemandroe ba zi tambai Oifarati tánõ andre, nifachoi zalaw̃a, ba latolo niha [Jehoeda], ba he ba wolaoe osali Lowalangi andrõ.
EZR.9_1.1	I. 
EZR.9_1.2	Noa sa lahalõ nonora alawe õsa foʼomora ba foʼomo ndraonora, ba tobali faroeka danõmõ niha niʼamoniʼõ andrõ ba danõmõ niha ba danõ, ba no salaw̃a ba satoea zamobõrõ lalõ andrõ. 
EZR.9_1.3	Ba ha siʼaikõ oerongo wangadoe andrõ, ba oetika mbaroegoe, awõ lembegoe ba oedõdõni mboe hõgõgoe, awõ gambigoe, ba moedadaodo tooe, lõ hedehede, bõrõ lalõ zangawoeli andrõ moroi ba niʼoloiʼõ jaʼira mege. 
EZR.9_1.4	Ba laʼondrasi ndraʼo dozi sangataʼoefi oroisa Lowalangi Ndraono Gizeraëli. Ba doemaodao manõ ndraʼo lõ hedehede, iroegi ginõtõ wameʼe soemange tánõ owī. 
EZR.9_1.5	Ba me inõtõ wameʼe soemange tánõ owī, ba maoso ndraʼo, oebato wamakao jaʼo andrõ ba oefoeli oetika mbaroegoe, awõ lembegoe; ba oetoehi danõ tooe ba oeʼoroʼõ dangagoe chõ Lowalangigoe Jehowa.
EZR.9_1.6	II. 
EZR.9_1.7	Iʼotarai gõtõ ndra toeama, ba no eboea horõma, ba iroegi maʼõchṍ andre. Ba bõrõ lalõma andrõ, wa no niloeloe manõ ndraʼaga, jaʼaga ba salaw̃a ba ere chõma, wa no moebeʼe ba danga razo niha baero ndraʼaga ba ba mbawa ziʼõli ba ba wangoloiʼõ jaʼaga ba ba woraboe niha bõʼõ ba ba waʼaila, si mane maʼõchṍ. 
EZR.9_1.8	Ba ijaʼe, ba no faloechaga waʼahachõ dõdõ Lowalangima Jehowa, si lõ ararā na, me no isaigõ na chõma zaoeri, õsa, si lõ atotó, ba me no [ifoeli] ifonahia ndraʼaga ba naha niʼamoniʼõ andre chõnia, enaʼõ ifehaga hõrõma Lowalangima, ba enaʼõ [ifoeli] ibeʼe chõma waʼaoeri maʼifoe, ba waʼasawoejoema andre. 
EZR.9_1.9	Noa sa sawoejoe ndraʼaga, ba no lõʼõ zoei niʼerogõ Lowalangima jaʼaga, ba waʼasawoejoema andre, noa sa ibeʼe faloecha waʼahachõ dõdõ razo Weresia ndraʼaga, ba no tobali laʼorifi ndraʼaga, ba wolaoe osali Lowalangima andrõ, ba ba wangaʼazõchi adoedoelania, ba ba wolaoe nahiama ba danõ mado Joeda ba ba Jeroezalema, nahia nikõlini õli kara. 
EZR.9_1.10	Ba ijaʼe, jaʼoegõ Lowalangima, hadia niw̃aʼõma ba daʼõ? 
EZR.9_1.11	Me no maʼerogõ goroisamõ, nifabeʼeʼõmõ chõma ba genonimõ andrõ, samaʼeleʼõ andrõ, me õmane: Tanõ andrõ, niroegimi dania, ba wangochõgõ jaʼia, ba no tanõ si raʼiraʼiõ, bõrõ waʼaraʼiraʼiõ niha ba danõ andrõ, sogoro ita andrõ chõra, nihõnara ba danõ maʼasagõrõ, ba waʼaraʼiraʼiõra andrõ. 
EZR.9_1.12	Ba bõi mibeʼe ba nonora matoea nonomi alawe, ba bõi mihalõ oemõnõmi nonora alawe, ba bõi mitolo ira ba wangaloei faʼohahaoe dõdõra ba sohare ira, gõtõgõtõ waʼara dania, enaʼõ jaʼami zabõlõ ba enaʼõ miʼagaʼaga zi sõchi ba danõ, ba enaʼõ lõ mamalõmalõ, ondrõitami ba ngaʼõtõmi mitooe. 
EZR.9_1.13	Ba ba zi no gõna ndraʼaga, fefoe, ba mboeaboeama andrõ si lõ sõchi ba ba horõma andrõ, si no eboea --- ba noa na õʼosilõmilagõ õsa, lalõma andrõ, jaʼoegõ, Lowalangima, ba noa na õtehe chõma, tosai zi manõ ---, 
EZR.9_1.14	ba hadia, mafoeli masawõ goroisamõ, ba wambambatõsa ba niha andrõ, si no toʼõlõ ba zogoro ita andrõ? Ba hadia, lõ õhori enaʼõ ndraʼaga, ba wõnoemõ, irege lõʼõ saʼae si tosai, ba irege lõ fangorifi saʼae? 
EZR.9_1.15	He Jehowa Lowalangi Ndraono Gizeraëli, no satoelõ ndraʼoegõ; ba no si tosai ndraʼaga, saoeri, maʼõchṍ: Jaʼe ndraʼaga, fõnaoe, ba horõma andrõ; bõrõ daʼõ, wa tabai mataha wõnoemõ!” 
EZR.10_1.1	I. 
EZR.10_1.2	Ba hoemede Zechania, ono Jehiëli, maʼoewoe Gelama, imane chõ Gesera: No molalõ ndraʼaga chõ Lowalangida, me no mahalõ ndra alawe bõʼõ, ba niha ba danõ; ba so zoei na dõtõnafõ ba Ndraono Gizeraëli, ba daʼõ. 
EZR.10_1.3	Ba datafaboeʼoe chõ Lowalangida, tatiboʼõ ndra alawe andrõ fefoe, fabaja onora, dali niw̃aʼõ zochõ jaʼo, awõ niw̃aʼõ zangataʼoefi oroisa Lowalangida andrõ; oroisá niʼoʼõ. 
EZR.10_1.4	Faoso, chõoe mangawoeli hoehoeo andrõ, ba matoloʼõ; abeʼeʼõ dõdõoe ba laboe! 
EZR.10_1.5	Ba maoso Gesera, ba ibeʼe ba hõloe zatoea gere ba satoea Nono Lewi ba satoea Ndraono Gizeraëli fefoe, ba woloʼõ daʼõ; ba mõi ira ba hõloe. 
EZR.10_1.6	Ba mofanõ Gesera, irõi nahania andrõ, fõna gosali Lowalangi, mõi ia ba mbateʼe Johanano andrõ, ono Geliasibi. Ba daʼõ mõrõ ia, lõ manga ia ba lõ ibadoe nidanõ; me no aboe dõdõnia ba horõ zangawoeli andrõ.
EZR.10_1.7	II. 
EZR.10_1.8	Ba si lõ so, na no aefa doea wongi. Si lõ moloʼõ niw̃aʼõ zatoea ba salaw̃a, ba labeʼe balazo gosali zi so chõnia, fefoe, ba jaʼia, ba niʼefaʼõ banoea zangawoeli andrõ. 
EZR.10_1.9	Ba owoelo ndra matoea mado Joeda ba mado Mbenijami fefoe, ba Jeroezalema, me no aefa doea wongi; ba zi doea woeloe ba mbaw̃a si siw̃a. Ba no doemadao niha sato fefoe ba golajama, fõna gosali Lowalangi, manizinizi ira, bõrõ hoehoeo andrõ ba he teoe. 
EZR.10_1.10	Ba maoso Gesera ere, ba imane chõra: No molalõ ami, no mihalõ ndra alawe bõʼõ, ba wonõnõ na horõ Ndraono Gizeraëli. 
EZR.10_1.11	Ba mitehe iadaʼe [horõmi], chõ Jehowa Lowalangi ndra toeami, ba miʼoʼõ zomasi ia, wamabali jaʼami ba niha ba danõ ba ba ndra alawe bõʼõ andrõ. 
EZR.10_1.12	Ba latema linia niha sato fefoe, eboea lira, lamane: Jaʼitõrõ niw̃aʼõoe! 
EZR.10_1.13	Ba nihá, ba no ato, ba no baw̃a deoe, tobali tebai baero manõ so ita; ba tenga gõi ha maʼõmaʼõchõ ba tenga ha doea ngaloeo wangasiwai hoehoeo andre, me no oja ngawalõ lalõda nifatoenõ. 
EZR.10_1.14	Ba alacha lahoehoeoʼõ satoeada, salahi zato, ba banoeada fefoe, si no mangai ira alawe bõʼõ, ba acha lafaʼasoʼaso ira ba ginõtõ niw̃aʼõ chõra, awõ zatoea ba awõ zangoehoekoe ba mbanoeara, irege alõ wõnoe Lowalangida chõda, ba golalõw̃a andrõ. 
EZR.10_1.15	Ba ha Jonata, ono Gazaheli ba Jehasia, ono Dikiwa, zamadaõ daʼõ; ba si faʼawõ chõra, ba Mesoela ba Sabataʼi, Ono Lewi.
EZR.10_1.16	III. 
EZR.10_1.17	Ba iroegi zi samboea desaʼa ba mbaw̃a si fõfõna, ba awai hoehoeo ba niha andrõ fefoe, si no mangai ira alawe bõʼõ. 
EZR.10_1.18	Ba daʼe ngaʼõtõ gere, si no mangai ira alawe bõʼõ: Maʼoewoe Jesoea, ono Josadaki, ba maʼoewoe dalifoesõnia: Maʼaseja ba Eliëzeri ba Jaribi ba Gedalia. 
EZR.10_1.19	Daʼõ zondraʼoe tanga ndra Esera, lafaboeʼoe latiboʼõ ndra alawera andrõ ba sageoe labeʼe biribiri si matoea õmõra ba lalõra andrõ. 
EZR.10_1.20	Ba maʼoewoe Imeri, ba Hanani ba Sebadia. 
EZR.10_1.21	Ba maʼoewoe Harimi, ba Maʼaseja ba Elia ba Semaja ba Jehiëli ba Oesia. 
EZR.10_1.22	Ba maʼoewoe Wasoeri, ba Elijoënai ba Maʼaseja ba Simaʼeli ba Netaneʼeli ba Josabada ba Eleasa. 
EZR.10_1.23	Ba Ono Lewi, ba Josabada ba Simeʼi ba Kelaja — jaʼia Kelita andrõ — ba Fetaja ba Joeda ba Eliëzeri. 
EZR.10_1.24	Ba sanoenõ andrõ, ba Eliasibi. Ba sanaro ba mbawandroehõ, ba Saloemi ba Telemi ba Oeri. 
EZR.10_1.25	Ba Iraono Gizeraëli sato: Maʼoewoe Wareo, ba Ramia ba Jisia ba Malachia ba Mijamini ba Eleazari ba Malachia ba Benaja. 
EZR.10_1.26	Ba maʼoewoe Gelama, ba Matania ba Sacharia ba Jehiëli ba Abidi ba Jeremoto ba Elia. 
EZR.10_1.27	Ba maʼoewoe Zatoe, ba Elijoënai ba Eliasibi ba Matania ba Jeremoto ba Sabada ba Asisa. 
EZR.10_1.28	Ba maʼoewoe Mbebai, ba Johanano ba Hanania ba Sabai ba Atalai. 
EZR.10_1.29	Ba maʼoewoe Mbani, ba Mesoela ba Maloecha ba Adaja ba Jasoebi ba Seala ba Jeramoto. 
EZR.10_1.30	Ba maʼoewoe Wahata-Moabi, ba Adena ba Kelala ba Benaja ba Maʼaseja ba Matania ba Besaleʼeli ba Binoei ba Manase. 
EZR.10_1.31	Ba maʼoewoe Harimi ba Eliëzeri ba Jisia ba Malachia ba Semaja ba Simeoni, 
EZR.10_1.32	ba Benijami ba Maloecha ba Semaria. 
EZR.10_1.33	Ba maʼoewoe Hasoemi, ba Matanai ba Matata ba Sabada ba Elifeleti ba Jeremai ba Manase ba Simeʼi. 
EZR.10_1.34	Ba maʼoewoe Mbani, ba Maʼadai ba Ameramo ba Oeeli, 
EZR.10_1.35	ba Benaja ba Bedia ba Keloehi 
EZR.10_1.36	ba Wania ba Meremoto ba Eliasibi 
EZR.10_1.37	ba Matania ba Matanai ba Jaʼasai 
EZR.10_1.38	ba Bani ba Binoei ba Simeʼi 
EZR.10_1.39	ba Selenia ba Natano ba Adaja 
EZR.10_1.40	ba Machanadabai ba Sasai ba Sarai 
EZR.10_1.41	ba Asareʼeli ba Selemia ba Semaria 
EZR.10_1.42	ba Saloemi ba Amaria ba Josefo. 
EZR.10_1.43	Ba maʼoewoe Nebo, ba Jeïeli ba Matitia ba Sabada ba Sebina ba Jadaʼi ba Joëli ba Benaja. 
EZR.10_1.44	Oi si no mangai ira alawe bõʼõ daʼõ, ba so zi no moʼono õsa, ira alawe andrõ.
NEH.1_1.1	I. 
NEH.1_1.2	ba mõi chõgoe nachigoe Hanani, awõ mado Joeda õsa. Ba me oesofoe chõra, he wisa ba niha Jehoeda saoeri andrõ, si tosai niʼoloiʼõ no, ba he wisa ba Jeroezalema, 
NEH.1_1.3	ba lamane chõgoe: Si tosai andrõ, si lõ ahori niʼoloiʼõ no, ba danõ andrõ, ba no noemana sibai ba no si tehawoe faʼaila, me no moedoedoegõ gõli Jeroezalema õli kara, ba me no moetoenoe mbawa gõli. 
NEH.1_1.4	II. 
NEH.1_1.5	”He Jehowa, Lowalangi ba zoroego, Lowalangi seboea ba sataʼoe ita, si lõ mowoeʼai fawoeʼoesa li faʼahachõ dõdõ andrõ ba zangomasiʼõ jaʼoegõ ba ba zoloʼõ oroisamõ. 
NEH.1_1.6	Beʼe mbõrõ dalingamõ ba bokai hõrõoe, enaʼõ õrongo wangandrõ genonioe andre, si lõ oebato chõoe iadaʼe, bongi maʼṍchõ, salahi Ndraono Gizeraëli, enonioe andrõ, wangombacha chõoe horõ Ndraono Gizeraëli, horõma chõoe; he jaʼodo andre, ba jaʼaga si samba omo, ba oi si no molalõ chõoe. 
NEH.1_1.7	No tenga sideʼide horõma chõoe, ba lõ niʼoʼõma oroisamõ, awõ nifachoimõ, awõ hoekoemõ andrõ, niw̃aʼõoe chõ genonioe Moze. 
NEH.1_1.8	Tõrõ tõdõoe daroma limõ andrõ, niw̃aʼõoe, chõ genonioe Moze, me õmane: Na molalõ ami, ba oefazaewe ami ba niha baero! 
NEH.1_1.9	Ba na mifalalini geraʼerami, na mifoeli ami chõgoe, ba na mibeʼe ba dõdõmi goroisagoe ba na miʼoʼõ, ba he ba wondrege, ba gahe mbanoea so nifazawili andrõ chõmi, ba oeʼozaragõ zoei ira ba oeʼohe mangawoeli ba danõ andrõ, nitoejoegoe, ba wamonahia tõigoe ba daʼõ. 
NEH.1_1.10	Noa sa atṍ enonioe ira ba banoeaoe, niʼorifimõ mege, ba waʼabõlõoe andrõ, tangaoe sabeʼe andrõ. 
NEH.1_1.11	He Soʼaja, beʼe mbõrõ dalingaoe ba wangandrõ genonioe andre ba ba wangandrõ genonioe sato, somasi mangataʼoefi tõimõ andrõ: tolo, enaʼõ mofozoe nilaoe genonimõ andre maʼõchṍ, ba enaʼõ faloecha ia waʼahachõ dõdõ razo andrõ!” Ba jaʼodo, ba sameʼe jomo gõ chõ razo.
NEH.2_1.1	I. 
NEH.2_1.2	Ba imane chõgoe razo: Hana wa no afoesi mbawaoe, ba tenga sa atṍ sofõchõ ndraʼoegõ. 
NEH.2_1.3	Ba ataʼoe sibai ndraʼo. Ba oemane chõ razo: Ja anaoe manõ noso razo! Hana wa lõ afoesi mbawagoe, na no adoedoe mbanoea andrõ, si so lewatõ ndra toeagoe, ba na no achozi mbawa gõlinia? 
NEH.2_1.4	Ba imane chõgoe razo: Ba hadia atṍ niʼandrõoe? Ba mangandrõ ndraʼo chõ Lowalangi ba zoroego; 
NEH.2_1.5	ba awena oemane chõ razo: Na atoelõ chõ razo, ba na si tola genonioe andre õw̃aʼõ —: fa õfatenge ndraʼo ba danõ mado Joeda, ba mbanoea andrõ, si so lewatõ ndra toeagoe, enaʼõ oefoeli oetaroeʼõ. 
NEH.2_1.6	Ba imane chõgoe razo — no doemadao ba ngainia ngambatõnia — imane: Ha waʼara ndraʼoegõ, na mõiʼõ, ha waʼara õfoeliʼõ? Tobali atoelõ chõ razo ifatenge ndraʼodo; ba oeʼõtõ chõnia mbongi. 
NEH.2_1.7	Ba oemane na chõ razo: Na atoelõ chõ razo, ba ndramoebeʼe chõgoe zoera ba goemandroe ba danõ andrõ, jefo Oifarati, enaʼõ bõi lataha ndraʼo, balazi oeroegi danõ mado Joeda, 
NEH.2_1.8	ba soera chõ Gasafo andrõ, samaigimaigi eoe ba gatoea chõ razo, enaʼõ ibeʼe chõgoe geoe balo, boha mbawa gõli chõgoe ba mbawa gõli hati andrõ, ba ngai gosali, ba sogoena ba gõli mbanoea ba ba nomo andrõ nahiagoe. Ba itehe chõgoe razo, me no itolodo tanga Lowalangigoe, seboea tõdõ chõgoe.
NEH.2_1.9	II. 
NEH.2_1.10	Ba me larongo ira Sanabala, banoea Horono, Tobia enoni andrõ, Iraono Gamoni, ba afõchõ chõra, me no so zanolo Iraono Gizeraëli, enaʼõ ohahaoe dõdõra. 
NEH.2_1.11	Ba oeroegi Jeroezalema, ba me no tõloe bongi ndraʼo ba daʼõ, ba maoso ndraʼo, oetõrõ bongi, 
NEH.2_1.12	lõ atotó nawõgoe, lõ niʼombachaʼõgoe ba niha bõʼõ hadia nibeʼe Lowalangigoe ba dõdõgoe fanologoe Jeroezalema, ba lõ oeʼohe koedo, ha si sageoe andrõ, ba zi fakoedo ndraʼo. 
NEH.2_1.13	Ba oetõrõ mbawa gõli ba ndraso, ba zi bongi, mitooe ba goemboe naga ba ba mbawa gõli golawoea; ba oeʼamaigiʼõ õli Jeroezalema si no abõcha, ba bawa gõli, si no achozi. 
NEH.2_1.14	Ba oesaw̃a mbaw̃a gõli ba mbaʼa ba baw̃a razo; ba lõʼõ saʼae naha gahe koedogoe, tebai itõrõ, barõgoe. 
NEH.2_1.15	Ba oeʼosisi mijaw̃a ndraso, ba zi bongi, ba oeʼamaigiʼõ õli. Ba ba mbawa gõli ba ndraso zoei oetõrõ, wangawoeli mijomo. 
NEH.2_1.16	Ba satoea, ba lõ laʼila, heza mõido, ba hadia danigoe, irege daʼõ, ba lõ niʼombachaʼõgoe, he ba niha Jehoeda [sato], ba he ba gere ba he ba zalaw̃a ba he ba zatoea ba he ba dánõ bõʼõ fefoe, sohalõhalõw̃õ. 
NEH.2_1.17	Ba oemane chõra: Miʼila wangaboe dõdõ andrõ chõda, me no adoedoe Jeroezalema ba me no achozi mbawa gõli. Talaboe, taʼazõchi gõli Jeroezalema, fa bõi saʼae laʼigiʼigiʼõ ita! 
NEH.2_1.18	Ba awena oeʼombachaʼõ chõra, wa no itolodo tanga Lowalangigoe, si no eboea tõdõ chõgoe, awõ niw̃aʼõ razo chõgoe. Ba lamane: Talaboe, talaoe! Ba laʼabeʼeʼõ ira ba halõw̃õ si sõchi andrõ.
NEH.2_1.19	III. 
NEH.2_1.20	Hadia, milaw̃a razo? Ba oetema lira, oemane chõra: Lowalangi andrõ ba zoroego zameʼe mofozoe chõma dania; ba jaʼaga, enoninia andre, ba malaoe, maʼazõchi. Ba jaʼami, ba tenga awõ ami, lõ tána chõmi, ba tenga si lõ olifoe mbanoea Jeroezalema dania ami.
NEH.3_1.2	Ba sohalõw̃õ ba ngaira, ba banoea Jericho. Ba ba ngai daʼõ, ba Soekoeri, ono Imeri. 
NEH.3_1.3	Ba bawa gõli giʼa, ba banoea Zanaʼa zolaoe; labeʼe mboha ba lafaʼanõ lagõ, awõ lazi, ba si no amaedola mboeatõ. 
NEH.3_1.4	Ba sangazõchi ba ngai daʼõ, ba no Meremoto, ono Goeria ono Hakosi, ba ba ngai daʼõ, ba Mesoela, ono Mberechia ono Mesesabeʼeli. Ba ba ngai daʼõ, ba Sadoki, ono Mbaʼana. 
NEH.3_1.5	Ba ba ngai daʼõ, ba banoea Dekoa; ba salaw̃ara, ba lõ laʼoʼõ niw̃aʼõ zamatõrõ jaʼira. 
NEH.3_1.6	Ba sangazõchi bawa gõli ba mbanoea satoea, ba Jojada, ono Wasea, ba Mesoela, ono Mbesodia, labeʼe mboha ba lafaʼanõ lagõ, awõ lazi ba si no amaedola mboeatõ. 
NEH.3_1.7	Ba ba ngai daʼõ, ba Melatia, banoea Gibeona, ba Jadono, banoea Meronoti, awõ mbanoea Gibeona andrõ, awõ mbanoea Misefa, amatõrõw̃a goemandroe ba danõ ba zi tambai Oifarati tánõ andre. 
NEH.3_1.8	Ba ba zi tambai daʼõ, ba Oesiëli zangazõchi, ono Haraja, awõ doeka ganaʼa andrõ. Ba ba ngai daʼõ, ba Hanania toeka daloedaloe nifalemba; laʼazõchi [gõli] Jeroezalema, iroegi gõli saweʼeweʼe andrõ. 
NEH.3_1.9	Ba ba ngai daʼõ, ba Refaja zangazõchi, ono Hoeri, satoea zi matonga mbanoea Jeroezalema. 
NEH.3_1.10	Ba ba ngai daʼõ, ba Jedaja, ono Haroemafa, ba gamaoedoe nomonia. Ba ba ngai daʼõ, ba Hatoesi, ono Hasabeneja. 
NEH.3_1.11	Ba sandroro lahaogõ Malachia, ono Harimi ba Hasoebi, ono Wahata-Moabi, fabaja malige danoeri andrõ. 
NEH.3_1.12	Ba ba ngai daʼõ, ba Saloemi, ono Halohe, satoea zi matonga mbanoea Jeroezalema — jaʼia ba ononia alawe. 
NEH.3_1.13	Ba bawa gõli ba ndraso, ba Hanoeni zolaoe, awõ mbanoea Zanoa, lafasindro ba faʼanõ lagõ, awõ lazi ba si no amaedola mboeatõ, ba latohoegõ wangazõchi õli, 1000 hela, iroegi mbawa gõli golawoea. 
NEH.3_1.14	Ba bawa gõli golawoea andrõ, ba Malachia zangazõchi, ano Rechabi, satoea mbanoea Mbeti Cheremi; ifasindro ba ifaʼanõ lagõ, awõ lazi ba si no amaedola mboeatõ. 
NEH.3_1.15	Ba bawa gõli ba mbaʼa, ba Saloeni zangazõchi, ono Choli-Hose, satoea mbanoea Misefa — ifasindro ba ifosagõ ba ifaʼanõ lagõ, awõ lazi ba si no amaedola mboeatõ —, ba itohoegõ wangazõchi õli ba zinga mbaw̃a ba noeloe hele, ba kaboe razo, ba iroegi nibosi andrõ, moroi jaw̃a ba mbanoea Dawido. 
NEH.3_1.16	Ba tohoetohoe daʼõ, ba Nehemia zangazõchi, ono Gasiboeki, satoea zi matonga mbanoea Mbetisoeri, iroegi ba gamaoedoe lewatõ Dawido ba iroegi mbaw̃a andrõ, nifazõchi, ba iroegi nomo zaradadoe andrõ. 
NEH.3_1.17	Ba ba zi tambai daʼõ, ba Ono Lewi Rehoemi, ono Mbani [zolohe jaʼira]. Ba ba ngai daʼõ, ba Hasabia, satoea zi matonga mbanoea Gegila, nifachoi ba mbanoeara lalaoe. 
NEH.3_1.18	Ba ba zi tambai daʼõ, ba iwara. Bawai, ono Henedada, satoea zi matonga mbanoea Gegila [zolohe]. 
NEH.3_1.19	Ba ba ngairā, ba Ezeri, ono Jesoea, satoea mbanoea Misefa, sandroro gõi lalaoe, ba gamaoedoe lala mijaw̃a ba nomo wangõna ba watalinga. 
NEH.3_1.20	Ba ba zi tambai daʼõ, mijaw̃a ba hili, ba Baroechi, ono Zabai, sandroro gõi, iʼotarai watalinga, iroegi gamaoedoe mbawandreehõ nomo Geliasibi ere seboea. 
NEH.3_1.21	Ba ba ngai daʼõ, ba Meremoto, ono Goeria ono Hakosi, sandroro gõi, iʼotarai ba gamaoedoe mbawandroehõ nomo Geliasibi, iroegi ba hambo nomonia. 
NEH.3_1.22	Ba ba ngai daʼõ, ba ere, banoea ba zaloʼo. 
NEH.3_1.23	Ba ba ngai daʼõ, ba Benijami ba Hasoebi, ba gamaoedoe nomora. Ba ba ngai daʼõ, ba Asaria, ono Maʼaseja ono Ganania, ba ngai nomonia. 
NEH.3_1.24	Ba ba zi tambai daʼõ, ba Binoei, ono Henadada, sandroro gõi, iʼotarai nomo Gasaria, iroegi watalinga andrõ ba sanalinga siʼoe. 
NEH.3_1.25	Ba Falala, ono Oesai, ba ba gamaoedoe watalinga andrõ ba ba gamaoedoe malige tánõ jaw̃a, si no tedooe moroi ba gõdo razo, si fadoro ba goeroenga. Ba ba ngai daʼõ, ba Fedaja, ono Wareo. 
NEH.3_1.26	Ba sangai halõw̃õ ba gosali, enoni andrõ, ba ba Gofeli andrõ so nomora, iroegi ba gamaoedoe mbawa gõli ba nidanõ, tánõ ba gatoemboecha loeo ba iroegi malige si no tedooe andrõ. 
NEH.3_1.27	Ba ba zi tambai daʼõ, ba banoea Dekoa zoei, sandroro tõ, ba gamaoedoe malige si no tedooe, ba iroegi gõli Gofeli andrõ. 
NEH.3_1.28	Ba jaw̃a mbawa gõli koedo, ba ere zangazõchi; ba gamaoedoe nomonia ilaoe zamõsana. 
NEH.3_1.29	Ba ba ngai daʼõ ba Sadoki, ono Imeri, ba gamaoedoe nomonia. Ba ba zi tambai daʼõ, ba Semaja, ono Zechania, sanaro ba mbawa gõli tánõ ba gatoemboecha loeo. 
NEH.3_1.30	Ba ba ngai daʼõ, ba Hanania, ono Zelemia ba Hanoeni, ono Zalafi, lima moroi ba zi aʼa, sandroro zoei. Ba ba ngai daʼõ, ba Mesoela, ono Mberechia, ba gamaoedoe mbateʼenia. 
NEH.3_1.31	Ba ba zi tambai daʼõ, ba Malachia andrõ, toeka ganaʼa, iroegi nomo zangai halõw̃õ ba gosali, ba ba ngai daʼõ, ba solafo, ba gamaoedoe mbawa gõli Mifikada, ba iroegi ba gamaoedoe mbateʼe andrõ ba zi sagõtõ, ba watalinga. 
NEH.3_1.32	Ba ba gotaloea daʼõ mbawa gõli mbiribiri, ba toeka ganaʼa gõi ba solafo zangazõchi.
NEH.4_1.1	I. 
NEH.4_1.2	Imane, ba zi so talifoesõnia, awõ zabõlõ Ndrawa Zamaria: ”Hadia nilaoe niha Jehoeda samomó andrõ? Hadia, lafoeli labõhõli dania? Hadia, mameʼe soemange ira dania? Hadia, laʼasiwai maʼõchṍ? Hadia, lafoeli lafahalõ gara adoedoela andrõ, si no fabali ba galitõ?” 
NEH.4_1.3	Ba no so ba ngainia Dobia andrõ, Iraono Gamoni, ba imane daʼõ: ”Alacha lalaoe, ba na mõi jaw̃a nasoe, ba adoedoe gõli kara andrõ chõra ibeʼe!” 
NEH.4_1.4	Fondrondrongo, jaʼoegõ Lowalangima, he wisa wa lõ ba dõdõ niha bõʼõ ndraʼaga! Beʼe mangawoeli ba hoeloera wangoʼajara andrõ, ba beʼe niʼoloiʼõ ba danõ bõʼõ ira, ba beʼe niraboe zi so chõra. 
NEH.4_1.5	Bõi baloegõ lalõra, ba bõi boenoe [ba zoera] horõra, fõnamõ; me no laʼandrõ wõnoemõ, ba zanehe zangazõchi õli andrõ! 
NEH.4_1.6	Ba sangazõchi õli ndraʼaga, ba tedoehõ gõli, maʼasara, iroegi zi matonga waʼalaw̃ania, ba no owõlõʼõlõ sibai niha sato ba halõw̃õ andrõ. 
NEH.4_1.7	Ba me larongo ira Sanabala Tobia ba Dawa Ara ba Iraono Gamoni ba banoea Gasoto andrõ, teʼazõchi gõli Jeroezalema ba ibõrõtaigõ tedoehõ zabõcha andrõ, ba mofõnoe sibai ira, 
NEH.4_1.8	ba mõi ira ba hõloe, dozi ira, lafaʼaso ira, lawaʼõ, ba wanoewõ Jeroezalema ba ba wangalani jaʼira.
NEH.4_1.9	II. 
NEH.4_1.10	Ba lamane mado Joeda: Erege dõdõ zanaʼoe andrõ, me no abõlõ fahõna gadoedoela, ba tobali tebai maʼazõchi gõli andrõ. 
NEH.4_1.11	Ba lamane oedoema andrõ: Alacha lõ larongo ba alacha lõ laʼila, irege no taroegi bacha hoenõra, ba taʼõʼõtõ ira ba tebato halõw̃õ tabeʼe! 
NEH.4_1.12	Ba me so niha Jehoeda, banoea sahatõ chõra, me no mato mewoeloe law̃aʼõ chõma, dozi banoea: Lõ tola lõ mifoeli ami chõma! 
NEH.4_1.13	Ba oefataro niha, sawoesawōē, ba zahõndrõ tanõ, ba gero gõli, ba mbandra, sangaró, siʼõli ba toho ba fana. 
NEH.4_1.14	Ba oefaigi; ba maoso ndraʼo ba oemane ba zalaw̃a ba ba zatoea ba ba niha sato: Bõi miʼataʼoefi ira. Mitõrõ tõdõmi zochõ jaʼita, si no eboea ba sataʼoe niha, ba milaoe fasõndra, ba wangorifi talifoesõmi ba iraonomi, matoea ba alawe, ba foʼomomi; ba omomi mifatooetooe tõdõmi. 
NEH.4_1.15	Ba me larongo oedoema andrõ, no terongo chõma ba no aechoe ba wa lõ boto dõdõra andrõ ibeʼe Lowalangi, ba tola mangawoeli ba gõli ndraʼaga fefoe ba tola ifaigi halõw̃õnia zamõsana. 
NEH.4_1.16	Ba iʼotarai loeo daʼõ, ba ha si matonga nono matoea andrõ chõgoe zohalõw̃õ ba gõli; ba si matonga, ba solohe siʼõli ba toho ba baloese ba fana ba õrõba, ba satoea, ba laʼiagõ foeri mado Joeda sato, sohalõw̃õ ba gõli. 
NEH.4_1.17	Ba sonoro andrõ, ba no mangaró; lahalõhalõ halõw̃õra tangara si sara, ba si sara, ba solohe toho. 
NEH.4_1.18	Ba samaʼanõ kara, ba dozi no labeʼe ba lõwilõwira ziʼõlira, ba lafaʼanõʼanõ gara; ba ba ngaigoe so zolaoe torofe. 
NEH.4_1.19	Ba oemane ba zalaw̃a ba ba zatoea, ba ba zato: Halõw̃õda, ba no eboea ba no ebolo zi so ita, ba tobali si no moezaewe ita, ba gõli, no arõoe gotaloeada. 
NEH.4_1.20	Ba heza mirongo li dorofe, ba daʼõ miʼowoeloi ami chõma; Lowalangida dania zi fasõndra, salahida. 
NEH.4_1.21	Ba mahalõhalõ halõw̃õma ba gõli, ba si matonga, ba solohe toho, iʼotarai waʼamoloeo ba iroegi oroma ndrõfi. 
NEH.4_1.22	Ba oemane gõi ba niha sato, me loeo daʼõ: Dozi ami, ba ba Jeroezalema mõrõ ami, awõ ngoningonimi, enaʼõ sanaro ba zi bongi chõda daʼõ, ba ba zi maʼṍchõ, ba ba wangazõchi õli. 
NEH.4_1.23	Ba lõʼõ manõ maheta noechama, he jaʼo, ba he talifoesõgoe, ba he ono matoea andrõ chõgoe, ba he sanaro andrõ, si so barõ mbawagoe; ba dozi ndraʼaga, ba si so fangõna ba gambõlõ.
NEH.5_1.1	I. 
NEH.5_1.2	So zangoemaʼõ: Iraonoma matoea ba iraonoma alawe, ba mabeʼe gade; ndramoefaigi chõma wache, enaʼõ manga ndraʼaga ba enaʼõ aoeriga! 
NEH.5_1.3	Ba so gõi zangoemaʼõ: Nowima ba kaboe nagoe chõma, ba omoma, ba mabeʼe gade; ba ndramoefaigi chõma wache, ba lofo andre! 
NEH.5_1.4	Ba so gõi zangoemaʼõ: No mabeʼe gade mbenoeama, awõ kaboe nagoe chõma, ba wamalali kefe, õmõma beo ba zalaw̃a. 
NEH.5_1.5	Ba ijaʼe, ba he w̃aʼae no faoma ira mbotoma mboto dalifoesõma andrõ, awõ wa no faoma ira ndraonoma ndraonora, ba maloeloe zoei sawoejoe ndraonoma matoea, fabaja iraonoma alawe; noa sa tobali sawoejoe nonoma alawe õsa. Ba no tebai matimba daʼõ, me noa sa atṍ niha bõʼõ zochõ benoeama, awõ kaboe nagoe chõma. 
NEH.5_1.6	Ba mofõnoe sibai ndraʼo, me oerongo wangarõngarõra, awõ niw̃aʼõra andrõ. 
NEH.5_1.7	Ba oeʼeraʼera tõdõgoe; ba oetegoe zalaw̃a ba satoea, oemane chõra: Hadia, sangeboea hare ami, na mibeʼe nifalali ba nawõmi? Ba oelaoe waloechata seboea ba chõra andrõ, 
NEH.5_1.8	ba oemane chõra: Jaʼaga, ba no mahõli dalifoesõda niha Jehoeda andrõ, si no moeʼamawa ba niha baero, ndrege nisõndrama lala. Ba jaʼami, ba samawa talifoesõmi naʼi ami, enaʼõ teʼamawa ira chõda? Ba lõ hedehedera, tebai latema ligoe. 
NEH.5_1.9	Ba oemane: Si lõ sõchi wolaoemi andrõ! Hadia, tenga sangataʼoefi Lowalangida ami enaʼõ, ba nilaoemi andrõ, bõrõ wangoʼaja niha baero andrõ, oedoeda? 
NEH.5_1.10	Ba jaʼo ba ira talifoesõgoe ba ono matoea andrõ chõgoe, ba no mabeʼe nifalali chõra ganaʼa ba fache; ba alacha lõ tasoegi zoegilõda andrõ. 
NEH.5_1.11	Maʼõchṍ andre mifoeli chõra mbenoeara ba kaboe nagoe chõra ba kaboe zai ba omora, ba bõi saʼae misoegi mibeʼemi nifalali chõra, anaʼa ba fache ba agoe ba fanicha. 
NEH.5_1.12	Ba lamane: Mafoeli, ba lõʼõ saʼae masoegi ira; maʼoʼõ zomasi ndraʼoegõ. Ba oefakaoniʼõ gere, ba oebeʼe ba hõloe ira, wa laʼoʼõ niw̃aʼõgoe. 
NEH.5_1.13	Ba oeʼanotogõ mbaroegoe ba dotogoe ba oemane: Jaʼimane Lowalangi wanimba dozi si falimo ba nifaboeʼoera andrõ, jamoetimba ira baomora ba ba zi so chõra, ba niʼanotogõ ira si manõ gõi, balazi lõ õsi saʼae! Ba lamane niha sato fefoe: Ja doehoe! ba lasoeno Jehowa. Ba laʼoʼõ daʼõ no mege sato.
NEH.5_1.14	II. 
NEH.5_1.15	he w̃aʼae no lafoʼõmõ niha sato koemandroe fõna, fõnagoe, 40 roefia maʼṍchõ, bõli gõra roti ba bõli gõra agoe; ba no lafakao niha sato ono matoea andrõ chõra. Ba tenga si manõ wolaoegoe, faʼataʼoegoe Lowalangi. 
NEH.5_1.16	Ba he ba wangazõchi õli andre, ba no mohalõhalõw̃õ gõi ndraʼodo, ba lõʼõ sa niʼõlima benoea; ba ono matoea andrõ chõgoe, ba no ahori so, ba halõw̃õ andrõ. 
NEH.5_1.17	Ba chõgoe mangamanga niha Jehoeda andrõ, he satoea andrõ, otoe a lima woeloe, ba he si mõi chõma, banoea niha baero, si tefasoei jaʼaga. 
NEH.5_1.18	Ba hadia nihalõhalõ, õra siroegi maʼṍchõ — sagesageoe zaw̃i si matoea ba õnõʼõnõ ngaʼeoe mbiribiri nitoetoejoe ba hadia ia wofo —, ba jaʼo zanaha, ba foeloefoeloe bongi, ba hadia ia ngawalõ nagoe, niʼojaʼõ. Ba ba daʼõ fefoe, ba lõ oew̃aʼõ õgoe gõ goemandroe, me no abeʼe rodi ba niha sato. 
NEH.5_1.19	Bõi olifoegõʼõ ndraʼo, jaʼoegõ Lowalangigoe, ba nitologoe niha andre, fefoe, ba wolohe ba zi sõchi hadia ia chõgoe!
NEH.6_1.1	I. 
NEH.6_1.2	ba lafatenge chõgoe ira Sanabala Gesemi, lamane chõgoe: Taboe, enaʼõ faloecha ita ba mbanoea heza, ba ndraso Gono! Ba tõdõra, ba si lõ sõchi lalaoe chõgoe. 
NEH.6_1.3	Ba oefatenge zinenge chõra, oemane: Eboea sibai halõw̃õgoe, ba tebai mõido mitooe chõmi. Tebai terõi halõw̃õ, fa oebõhõi enaʼõ, ba weʼamõi mitooe chõmi. 
NEH.6_1.4	Ba mendrõfa lafatenge chõgoe, si manõmanõ, ba oemanõmanõ gõi chõra. 
NEH.6_1.5	Ba samoeza tõ ifatenge chõgoe Sanabala, melima mõi daʼõ, enoninia ifatenge, sagõrõ zoera ba dangania, soera si lõ lõwõlõwõ. 
NEH.6_1.6	Imane ba zoera andrõ: No tetoeria ba niha baero, ba iw̃aʼõ gõi Gasimoe: Tõdõoe ba tõdõ niha Jehoeda, ba edõna molaw̃a ami, andrõ halõhalõw̃õoe wangazõchi õli, ba enaʼõ tobali razora ndraʼoegõ; soroma ba daʼõ fefoe. 
NEH.6_1.7	Ba noa gõi õfataro zamaʼeleʼõ law̃aʼõ, enaʼõ latoloʼõ weʼao ba Jeroezalema: Razo mado Joeda ia! Ba irongo dania doeria daʼõ razo. Andrõ taboe, enaʼõ faloecha ita! 
NEH.6_1.8	Ba oefoeli oefatenge chõnia, oemane: Faja manõ niw̃aʼõoe andrõ, nifachaimõ daʼõ tõdõoe. 
NEH.6_1.9	Dozi ira sa, ba no sametaʼoe jaʼaga enaʼõ, lamane dõdõra: Atata dania dangara ba labõhõli wangazõchi õli, ba tobali lõ awai. Andrõ abeʼeʼõ dangagoe! [oemanõ wangandrõ]. 
NEH.6_1.10	Ba mõido jomo chõ Zemaja, ono Delaja ono Mehetabeʼeli, me no jomo manõ sosó ia. Ba imane: Tafao ba gosali Lowalangi, ba niʼamoniʼõ, ba takoesi mbawandroehõnia, so sa dania zi mõi mamoenoe jaʼoegõ, ba zi bongi so ira, ba wamoenoe jaʼoegõ! 
NEH.6_1.11	Ba oemane: Hadia, soloi niha si mane jaʼodo? Ba hadia, tola mõi ita bacha ba gosali, jaʼitā andre, si lõ mate ita? lõ mõido bacha ba daʼõ. 
NEH.6_1.12	Aboto saʼae ba dõdõgoe, tenga Lowalangi zamatenge jaʼia; me no Tobia ba Sanabala zangoni jaʼia, andrõ wa mamaʼeleʼõ ia ba chõgoe. 
NEH.6_1.13	Ba daʼõ danira wangoni jaʼia: enaʼõ ataʼoe ndraʼo, ba enaʼõ oehalõ horõgoe wolaoe daʼõ, ba wamatooe jaʼo dania, enaʼõ laʼila latandraw̃aisi ndraʼodo. 
NEH.6_1.14	Bõi olifoegõʼõ, jaʼoegõ Lowalangigoe, ndra Tobia Sanabala, ba nilaoera andrõ; ba samaʼeleʼõ ira alawe andrõ, Noadia, awõ zamaʼeleʼõ bõʼõ andrõ, sametaʼoe jaʼo menaʼõ!
NEH.6_1.15	II. 
NEH.6_1.16	Ba me larongo daʼõ oedoema andrõ fefoe, ba ihawoei faʼataʼoe niha baero fefoe, si tefasoei jaʼaga, ariri sibai ira wamaigira, ba aboto saʼae ba dõdõra, wa no moroi ba wanolo Lowalangima, wa no awai gõli andrõ. 
NEH.6_1.17	Ba oja gõi lafaʼoheʼõ soera chõ Dobia salaw̃a mado Joeda me loeo daʼõ, ba oja gõi ifaʼoheʼõ chõra Tobia. 
NEH.6_1.18	Me no ato mado Joeda, si no mõi ba hõloe chõnia, me no oemõnõ Zechania, ono Āra, ia, ba me oemõnõ Mesoela, ono Mberechia, nononia Johanano. 
NEH.6_1.19	Ba ladoenõdoenõ gõi chõgoe dõdõnia si sõchi, ba lafoelifoeli chõnia niw̃aʼõgoe; ba soera ifaʼoheʼõ Tobia, ba wametaʼoe jaʼo.
NEH.7_1.1	I. 
NEH.7_1.2	Ba banoea Jeroezalema, ba oebeʼe barõ mbawa ndra achigoe Hanani Hanania koemandra ba hati, me no niha si fadoehoe dõdõda ba sangataʼoefi Lowalangi [Hanania]; lõ ato wamaedonia. 
NEH.7_1.3	Ba oebeʼe li chõra, oemane: Lõ aõsõ labokai mbawa gõli Jeroezalema; balazi aoechoe zino. Ba ba zi so zanaro na, ladoehõ mbawa gõli, ba lalazi. Ba aefa daʼõ, ba banoea Jeroezalema lafataro sanaro, ifaigi nahania zamõsana ba gamaoedoe nomora. 
NEH.7_1.4	Ba banoea, ba no eboea, no ebolo, ba niha, ba lõ ato sibai, ba so na nomo si lõ moefoeli moetaroeʼõ na. 
NEH.7_1.5	Ba ibeʼe ba dõdõgoe Lowalangi oefaloechaʼõ zalaw̃a ba satoea, awõ niha sato, ba wamazõchi soera ngaʼõtõ. Ba oesõndra zoera ngaʼõtõ zi fõfõna so moroi si tooe, si mané ba zoera andrõ:
NEH.7_1.6	II. 
NEH.7_1.7	si fao chõ ndra Seroebabeli, Jesoea, Nehemia, Asaria, Raʼamia, Nahemani, Marodochai. Bilisana, Misifereti, Bigewai, Nehoemi, Baʼana. Faʼato ndra matoea Ndraono Gizeraëli, ba
NEH.7_1.8	Maʼoewoe Wareo, ba 2172.
NEH.7_1.9	Maʼoewoe Zefatia, ba 372.
NEH.7_1.10	Maʼoewoe Ara, ba 652.
NEH.7_1.11	Maʼoewoe Wahata-Moabi, ngaʼõtõ ndra Jesoea Joabi, ba 2818.
NEH.7_1.12	Maʼoewoe Gelama, ba 1254.
NEH.7_1.13	Maʼoewoe Zatoe, ba 845.
NEH.7_1.14	Maʼoewoe Zakai, ba 760.
NEH.7_1.15	Maʼoewoe Mbinoei, ba 648.
NEH.7_1.16	Maʼoewoe Mbebai, ba 628.
NEH.7_1.17	Maʼoewoe Asigada, ba 2322.
NEH.7_1.18	Maʼoewoe Gadonika, ba 667.
NEH.7_1.19	Maʼoewoe Mbigewai, ba 2067.
NEH.7_1.20	Maʼoewoe Gadino, ba 655.
NEH.7_1.21	Maʼoewoe Gateri, banoea Hisikia, ba 98.
NEH.7_1.22	Maʼoewoe Hasoemi, ba 328.
NEH.7_1.23	Maʼoewoe Mbesai, ba 324.
NEH.7_1.24	Maʼoewoe Harifo, ba 112.
NEH.7_1.25	Maʼoewoe Gibeona, ba 95.
NEH.7_1.26	Ba banoea Mbetilechema ba banoea Netofa, ba 188.
NEH.7_1.27	Ba banoea Ganatoti, ba 128.
NEH.7_1.28	Ba banoea Mbeti-Asimaweti, ba 42.
NEH.7_1.29	Ba banoea Giriati-Jeari ba banoea Gafira ba banoea Mbeʼeroti, ba 743.
NEH.7_1.30	Ba banoea Rama ba banoea Geba, ba 631.
NEH.7_1.31	Ba banoea Michimasi, ba 122.
NEH.7_1.32	Ba banoea Mbetiëli ba banoea Gaʼi, ba 123.
NEH.7_1.33	Ba banoea Nebo, ba 52.
NEH.7_1.34	Ba maʼoewoe Gelama si samõsa, ba 1254.
NEH.7_1.35	Ba maʼoewoe Harimi, ba 320.
NEH.7_1.36	Ba banoea Jericho, ba 345.
NEH.7_1.37	Ba banoea Lodo ba banoea Hadidi ba banoea Gono, ba 721.
NEH.7_1.38	Ba banoea Zenaʼa, ba 3930.
NEH.7_1.39	Ba ere: Maʼoewoe Jedaja si sawōē ndra Jesoea, ba 973.
NEH.7_1.40	Ba maʼoewoe Imeri, ba 1052.
NEH.7_1.41	Ba maʼoewoe Wasoeri, ba 1247.
NEH.7_1.42	Ba maʼoewoe Harimi, ba 1017.
NEH.7_1.43	Ba Ono Lewi: Maʼoewoe ndra Jesoea Kadimiëli, ngaʼõtõ Hodeja, ba 74. 
NEH.7_1.44	Ba sanoenõ: Maʼoewoe Gasafo, ba 148. 
NEH.7_1.45	Ba sanaro ba mbawandroehõ: Maʼoewoe ndra Saloemi, Ateri, Talamono, Akoeboe, Hatita, Sobai, ba 138. 
NEH.7_1.46	Ba sangai halõw̃õ ba gosali: Maʼoewoe ndra Siha, Hasoefa, Tabaʼoto, 
NEH.7_1.47	Kero, Sia, Fadona, 
NEH.7_1.48	Lebana, Hagaba, Salamai,
NEH.7_1.49	Hanano, Gideli, Gahara,
NEH.7_1.50	Reaja, Resino, Nekoda,
NEH.7_1.51	Gasama, Oesa, Fasea,
NEH.7_1.52	Besaʼi. Ba maʼoewoe mbanoea Moini andrõ ba maʼoewoe mbanoea Nefisi.
NEH.7_1.53	Ba maʼoewoe ndra Bakiboekoe, Hakoefa, Harihoeri, 
NEH.7_1.54	Baseliti, Mehida, Haresa, 
NEH.7_1.55	Barako, Sisera, Tema, 
NEH.7_1.56	Nesia, Hatifa.
NEH.7_1.57	Ba maʼoewoe zawoejoe Zelomo andrõ: Maʼoewoe ndra Sotaʼi Sofereti, Ferida, 
NEH.7_1.58	Jaʼala, Darako, Gideli,
NEH.7_1.59	Sefatia, Hatili, Fochereti-Hasibai, Amoni; 
NEH.7_1.60	sangai halõw̃õ ba gosali, fefoe, awõ maʼoewoe zawoejoe Zelomo andrõ, ba no 392. 
NEH.7_1.61	Ba daʼe na zi mõi mijaw̃a gõi, si oroi Deli-Mela ba Teli-Haresa ba Cheroebi ba Adono ba Imeri, si lõ mangila ha niha doeara ba ha ngaʼõtõ ira, na Iraono Gizeraëli ira, ba na tenga: 
NEH.7_1.62	Maʼoewoe ndra Delaja, Tobia, Nekoda, 642 fefoe. 
NEH.7_1.63	Ba ere: Maʼoewoe ndra Habaja, Hakosi, Barasilai andrõ, si no mangai ono Mbarasilai, banoea Gileadi, ba si no moebeʼe tõi tõi daʼõ. 
NEH.7_1.64	Laʼaloealoei zoera ngaʼõtõ chõra daʼõ, ba lõ lasõndra, andrõ wa lõ tetehe ere ira. 
NEH.7_1.65	Ba lõ itehe chõra koemandroe soemange niʼamoniʼõ sibai andrõ, irege ifoeli so gere solaoe ”Oerimi” ba ”Toemimi” andrõ. 
NEH.7_1.66	Ba jaʼira fefoe, ba no 42,360 niha, lõ lai zawoejoe, 
NEH.7_1.67	ira matoea ba ira alawe, no 7337 daʼõ; ba baero õ na, ba 245 zanoenõ, ira matoea ba ira alawe. 
NEH.7_1.68	Ba koedo chõra, ba 736, ba koedo kalide, ba 245, 
NEH.7_1.69	ba ondra, ba 435, ba kalide, ba 6720.
NEH.7_1.70	III. 
NEH.7_1.71	Ba nibeʼe hõgõ ngafōē andrõ õsa, balazo daʼõ, ba anaʼa, ba 20,000 hoea balaki, ba firõ, ba 161,700 ba roefia. 
NEH.7_1.72	Ba nibeʼe zato, ba anaʼa, ba 20,000 hoea balaki ba firõ, ba 147,000 ba roefia, ba 67 ngaʼõrõ mbaroe gere. 
NEH.7_1.73	Ba oi ba mbanoeara so ira, he ere ba he Ono Lewi ba he sanaro ba mbawandroehõ ba he sanoenõ, awõ niha sato õsa, ba he sangai halõw̃õ ba gosali ba Iraono Gizeraëli fefoe.
NEH.8_1.1	I. 
NEH.8_1.2	Ba iʼohe zoera goroisa Esera ere, ba zi faloecha andrõ, ira matoea ba ira alawe, awõ dozi si biha tõdõ, ba wamondrondrongo, ba zi samboea desaʼa, ba mbaw̃a si fitoe. 
NEH.8_1.3	Ba ibaso, ba golajama andrõ, fõnafõna mbawa gõli ba nidanõ, iʼotarai zi hoelõ wongi, iroegi laloeo, ba zi so ira matoea ba ira alawe, awõ zaboto ba dõdõ saʼae, ba lafondrongondrongo Iraono Gizeraëli fefoe niw̃aʼõ ba zoera goroisa andrõ. 
NEH.8_1.4	Ba ba harehare eoe jaw̃a so Gesera sangila amachoita, harehare nifaʼanõra nahania, ba ba ngainia so ndra Matitia. Sema, Anaja, Oeria, Hilikia, Maʼaseja, ba gambõlõ; ba ba gaberania ba ira Fedaja, Mizaëli, Malachia, Hasoemi, Hasibadana, Sacharia, Mesoela. 
NEH.8_1.5	Ba ibokai zoera Esera, ba zanehe niha sato fefoe — no alaw̃a nahania, moroi ba zi so niha sato fefoe —, ba me ibokai zoera, ba moezizio niha sato fefoe. 
NEH.8_1.6	Ba isoeno Jehowa, Lowalangi seboea, Esera, ba ladedema niha sato, lamane: Ja doehoe, ja doehoe! ba lafazaw̃a dangara ba daʼõ ba lafaõndrõ ira, ba lafalõgoe tooe ira ba danõ, fõna Jehowa. 
NEH.8_1.7	Ba labotochi ba dõdõ zato goroisa ira Jesoea, Bani, Serebia, Jamini, Akoeboe, Sabataʼi, Hodia, Maʼaseja, Kelita, Asaria, Josabada, Hanano, Felaja, Ono Lewi andrõ, ba si lõ teboelõ ba nahara niha sato. 
NEH.8_1.8	Ba lahaogõ wombaso soera goroisa Lowalangi, ba labotochi geloeaha, ba tobali aboto ba dõdõra.
NEH.8_1.9	II. 
NEH.8_1.10	Ba imane chõra: Miʼaeʼe, miʼā zatabõ ba mibadoe zami, ba mifoʼoeracha zi lõʼõ, me no baw̃a niʼamoniʼõ chõ zochõ jaʼita maʼõchṍ. Andrõ bõi aboe dõdomi, me no fangabeʼeda waʼomoeso dõdõda andrõ ba chõ Jehowa! 
NEH.8_1.11	Ba larara gõi dõdõ niha sato fefoe Ono Lewi, lamane: Mihonogõ ami, me no baw̃a niʼamoniʼõ maʼõchṍ, andrõ bõi aboe dõdõmi! 
NEH.8_1.12	Ba mõi manga ira fefoe, ba ba wamaʼoheʼõ oeracha ba nawõra; amaedola gowasa seboea lalaoe, somoeso dõdõra, noa sa latõngõni nibotochi ba dõdõra.
NEH.8_1.13	III. 
NEH.8_1.14	Ba lasõndra ba zoera goroisa andrõ, nifaw̃aʼõgõ Jehowa chõ Moze, wa ose daha geoe laʼiagõ Iraono Gizeraëli ba mbongi gowasa andrõ, ba mbaw̃a si fitoe, 
NEH.8_1.15	awõ wa labeʼe li ba mbanoea misa chõra fefoe ba ba Jeroezalema, wa lamane: Miʼae ba hili ba mihalõ ndraha falo ba daha falo ndroeʼoe ba daha malimbi ba boeloe nandroelo ba daha geoe si fadege boeloe na, ba wolaoe ose daha geoe, dali nifachoi andrõ. 
NEH.8_1.16	Ba mõi baero ira, lahalõ ndraha geoe, ba labaliʼõ ose chõra; ba dete nomonia ilaoe zamõsana, ba ba golajama chõra, ba ba golajama gosali Lowalangi, ba ba golajama sebolo andrõ, fõnafõna mbawa gõli ba nidanõ ba fõnafõna mbawa gõli ba mado Geferaji. 
NEH.8_1.17	Ba dozi niha, ha waʼato ira, si no mangawoeli moroi ba niʼoloiʼõ jaʼira mege, ba solaoe ose daha geoe ba ba daʼõ la iagõ. Lõʼõ sa nilaoe Ndraono Gizeraëli si manõ, iʼotarai loeo Josoea, ono Noeni, iroegi loeo daʼõ; ba tobali omoeso sibai dõdõra. 
NEH.8_1.18	Ba laʼerogõ maʼṍchõ wombasombaso soera goroisa Lowalangi, ha oega mbongi gowasa andrõ. Ba fitoe bongi waʼara lalaoe gowasa andrõ, ba me loeo si w̃aloe, ba owoeloa seboea, dali nifachoi.
NEH.9_1.1	I. 
NEH.9_1.2	Ba laʼoniagõ ira ba niha bõʼõ fefoe ngaʼõtõ Ndraono Gizeraëli, ba so ira ba laʼombachaʼõ horõ, fabaja lalõ ndra toeara mege. 
NEH.9_1.3	Ba moezizio ira ba nahara andrõ, ba so zombaso soera goroisa Lowalangira Jehowa, matonga zi matonga loeo waʼara, ba matonga zi matonga loeo gõi waʼara wangombachaʼõra horõra, ba lafalõgoe tooe ira fõna Lowalangira Jehowa.
NEH.9_1.4	II. 
NEH.9_1.5	Ba hoemede Nono Lewi andrõ, ira Jesoea, Bani, Kadimiëli, Hasabineja, Serebia, Hodia, Sebania, Fetaja, lamane: ”Mifaoso, misoeno Jehowa, Lowalangimi, gõtõgõtõ waʼara? Ba nisoeno dõimõ andrõ, seboea toeria, si no manaloeʼi fangandrõ saoha gõlõ fefoe, awõ wanoeno! 
NEH.9_1.6	Ha jaʼoegõ, Jehowa; no jaʼoegõ zamazõchi banoea si jaw̃a, banoea si jaw̃a iroegi ba wondrege, awõ ngahõnõ andrõ chõnia, ba tanõ, awõ nõsi goeli danõ fefoe, ba asi, awõ nosinia fefoe, ba oi jaʼoegõ zangorifi, ba no sangaloeloe chõoe ngahõnõ andrõ ba mbanoea si jaw̃a. 
NEH.9_1.7	No jaʼoegõ, Jehowa, Lowalangi, sanoejoe mege Aberamo, sangeheta jaʼia ba Goeri ba danõ Galedaia, sameʼe tõinia Aberahamo andrõ. 
NEH.9_1.8	Ba me no õʼila dõdõnia, wa no si tebai farõi chõoe, ba no õfaboeʼoe sibai chõnia, õbeʼe ba maʼoewoenia danõ Ndrawa Ganaʼana andrõ ba tanõ Ndraono Cheti ba tanõ Ndraono Gamori ba tanõ Ndraono Weresi ba tanõ Ndraono Jeboesi ba tanõ Ndraono Girigasi, ba no õtõrõ nifaboeʼoemõ, me no satoelõ ndraʼoegõ. 
NEH.9_1.9	Ba me õʼila wamakao ndra toeama ba danõ Miseraji, ba fangarõngarõra ba mbewe nasi zoechoe, 
NEH.9_1.10	ba õlaoe zahõlihõli dõdõ ba ilaʼila chõ Waraʼo ba ba genoninia fefoe ba ba mbanoea ba danõnia fefoe, me no õʼila, wa no lafakao ira [ndra toeama]; ba no õʼeboeaʼõ dõimõ, iroegi maʼõchṍ andre. 
NEH.9_1.11	Ba asi, ba õfabali fõnara, tobali latõrõ daloe, abeʼe lalara; ba solohi jaʼira, ba õtiboʼõ ba namõ, hoelõ gara, ba zabõlõ hooe. 
NEH.9_1.12	Ba õfasao ira boto lawoeo na maʼṍchõ ba boto galitõ ba zi bongi, ba wohagaini lalara nitõrõra. 
NEH.9_1.13	Ba mõiʼõ tooe, ba hili Zinaʼi, hoemede ndraʼoegõ chõra, moroi ba zoroego, õbeʼe chõra hoekoe satoelõ ba oroisa si ndroehoe; amachoita ba oroisa si sõchi õbeʼe chõra. 
NEH.9_1.14	No õʼombachaʼõ chõra loeo sabato andrõ chõoe, niʼamoniʼõ, ba oroisa ba amachoita ba hoekoe õfaw̃aʼõgõ chõra chõ genonioe Moze. 
NEH.9_1.15	Ba no õbeʼe chõra koee moroi ba mbanoea si jaw̃a, ba waʼolofora, ba idanõ õfangoemboe ba gara, me owõchi dõdõra. Ba no õw̃aʼõ chõra weʼamõi ba danõ andre, ba wangochõgõ jaʼia, nifaboeʼoemõ chõra, õbeʼe chõra, me õʼoroʼõ dangaoe [ba wahõloesa]. 
NEH.9_1.16	Ba ira toeama, ba fajaw̃a ba no abeʼe mbõrõ doeʼi, ba lõ laʼoʼõ goroisamõ andrõ. 
NEH.9_1.17	No techõra wamondrongo, ba lõ itõrõ tõdõra zahõlihõli dõdõ andrõ, nilaoemõ chõra mege, manandro ira ba latoejoe zolohe jaʼira, ba wangawoeli ba waʼasawoejoe ba danõ Miseraji. Ba no Lowalangi somasi mameʼe aefa horõ ndraʼoegõ, ba seboea tõdõ, ba sahachõ tõdõ ba sebolo tõdõ, ba si fahõna faʼasõchi dõdõ [ba niha] ba lõ niʼerogõoe jaʼira. 
NEH.9_1.18	Ba he me lafazõchi nono zaw̃i nifahele ba me lamane: Daʼõ Lowalangimi, sangeheta jaʼami ba danõ Miseraji mege, me laʼabõlõgõ wangoʼaja [jaʼoegõ], 
NEH.9_1.19	ba no lõ niʼerogõoe jaʼira ba danõ si mate, ba waʼahachõ dõdõoe andrõ, si no eboea: lõ saheta chõra mboto lawoeo andrõ ba zi maʼṍchõ, ba wamasao jaʼira ba lalara, ba he boto galitõ andrõ, ba zi bongi, ba wohagaini lalara, nitõrõra. 
NEH.9_1.20	Ba no õbeʼe chõra Gehehamõ andrõ, si sõchi ba wamahaõ jaʼira, ba lõ nibõdaoe ba mbawara ”mana” andrõ, ba no õbeʼe gõra idanõ, na owõchi dõdõra. 
NEH.9_1.21	Ba no õrorogõ ira ba danõ si mate, õfa woeloe fache waʼara, tobali lõ ambõ chõra hadia ia; lõ sadoedoe noechara ba lõ sabao gahera. 
NEH.9_1.22	Ba no õbeʼe chõra gamatõrõw̃a [niha bõʼõ] ba soi [bõʼõ]; ba no õfaosa daʼõ, õhonogõi nola, ba laʼochõgõ danõ Zihona andrõ, tanõ razo Hesibona, ba tanõ Ogi andrõ, razo Mbazana. 
NEH.9_1.23	Ba no õʼojaʼõ ngaʼõtõra, no timba ndrõfi ba mbanoea si jaw̃a waʼoja õbeʼe, ba no õʼohe ba danõ andrõ nitoetoeroe tanõra, ba wangochõgõ jaʼia, dali nifaboeʼoemõ chõ ndra toeara. 
NEH.9_1.24	Ba iraonora zondroegi, ba laʼochõgõ danõ andrõ, ba õbeʼe barõ mbawara niha ba danõ, Dawa Ganaʼana andrõ, õbeʼe ba dangara ira, he razora, ba he niha sato ba danõ, enaʼõ balazi manõ ira, he lawisa chõra. 
NEH.9_1.25	Ba atoeʼa ira ba mbanoea saro, ba laʼochõgõ danõ, satabõ sinanõ, fabaja omo niha, ba zi no fahõna ngawalõ gamagama, ba he baʼa nichaoe ba kaboe nagoe ba kaboe zai ba eoe sowoea, waʼoja. Ba mangamanga ira, ba aboeso ba esolo, laʼomoesoiʼõ dõdõra ba waʼobõwõmõ andrõ. 
NEH.9_1.26	Ba manandro ira, ba lalaw̃a ndraʼoegõ, ba laʼerogõ goroisamõ andrõ; ba samaʼeleʼõ andrõ, sanenaw̃a jaʼira, ba wolohe mangawoeli jaʼira chõoe, ba laboeboenoe, ba laʼabõlõgõ wanandraw̃aisi [jaʼoegõ]. 
NEH.9_1.27	Ba õbeʼe ira ba danga zamakao jaʼira; ba lafakao ira. Ba na no tosasa ira, ba laʼangarõfi li ndraʼoegõ, ba õfondrondrongo lira, moroi ba zoroego, ba õʼasogõ chõra zangorifi, ba waʼahachõ dõdõoe andrõ, si no eboea, enaʼõ daʼõ zangefaʼõ jaʼira ba danga zamakao jaʼira. 
NEH.9_1.28	Ba ha siʼaikõ lõ hadia ia chõra saʼae, ba lafoeli lalaoe zi lõ sõchi fõnaoe, ba õfoeli õloeloe ira ba danga nemalira, enaʼõ daʼõ zalaw̃ara. Ba lafoeli laʼangarõfi li ndraʼoegõ, ba õfondrondrongo lira, moroi ba zoroego, ba õʼorifi ira, ba waʼahachõ dõdõoe andrõ si no eboea, ha me oega. 
NEH.9_1.29	Ba õfangelama ira, enaʼõ lafoeli laʼoʼõ goroisamõ; ba no si fajaw̃a ira, ba lõ lafondrondrongo goroisamõ, ba lasawõ nifachoimõ andrõ, nibeʼe fangorifi zoloʼõ enaʼõ. No abeʼe mbõrõ doeʼira, laʼerogõ ndraʼoegõ, manandro, lõ lafondrondrongo lioe. 
NEH.9_1.30	Ba sebolo tõdõ ndraʼoegõ chõra, ha me oega fache, ba õfangelama ira Ehehamõ, nifaʼema zamaʼeleʼõ andrõ, ba lõʼõ zoei lafondrondrongo. Ba õbeʼe ira ba danga niha ba danõ, niha baero, 
NEH.9_1.31	ba ba waʼabõlõ waʼahachõ dõdõoe andrõ, ba lõ õhori ira, ba lõ õfaloea wangerogõ jaʼira, me no Lowalangi seboea tõdõ ba sahachõ tõdõ ndraʼoegõ.
NEH.9_1.32	III. 
NEH.9_1.33	Ba no dõrõdõrṍ satoelõ ndraʼoegõ, ba daʼõ fefoe, si no gõna ndraʼaga; me no si lõ farõi ndraʼoegõ, ba jaʼaga, ba no seboea horõ. 
NEH.9_1.34	Ba razoma ba satoeama ba ere chõma ba ira toeama, ba no lõ niʼoʼõra oroisamõ, ba lõ nitõngõnira amachoitamõ ba famarooemõ tõdõra. 
NEH.9_1.35	Ba he w̃aʼae ba danõra so ira, nifaʼoeʼoe howoehowoe seboea andrõ, nibeʼeoe chõra, boealaoe, ba danõ sebolo andrõ, satabõ sinanõ, niteheoe chõra, ba lõʼõ zoei lafõndrondrongo limõ, ba lõ labõhõli mboeaboeara si lõ sõchi andrõ. 
NEH.9_1.36	Hiza, jaʼaga andre, ba no sawoejoe ijaʼe, ba tanõ andre, nibeʼeoe chõ ndra toeama, enaʼõ laʼā mboeania, awõ zi sõchi andrõ chõnia — ba danõ daʼõ no sawoejoe ndraʼaga. 
NEH.9_1.37	Boeania sabõlõ andrõ, ba no razo andrõ, nibeʼeoe barõ mbawa jaʼaga — bõrõ horõmā andrõ — zi manga; jaʼira zamatõrõ botoma ba oerifõma, ba zomasi ira, ba no tobali seboea famakao ndraʼaga.”
NEH.10_1.1	I. 
NEH.10_1.2	Daʼe dõi ba zoera nifotandro andrõ: Nehemia koemandroe, ono Hakalia ba Sedekia, 
NEH.10_1.3	ba Seraja ba Asaria ba Jeremia 
NEH.10_1.4	ba Fasoeri ba Amaria ba Malachia 
NEH.10_1.5	ba Hatoesi ba Sebania ba Maloechi 
NEH.10_1.6	ba Harimi ba Meremoto ba Obadia 
NEH.10_1.7	ba Daniëli ba Ginitono ba Baroechi 
NEH.10_1.8	ba Mesoela ba Abia ba Mijanini 
NEH.10_1.9	ba Maʼasia ba Biligai ba Semaja; daʼõ gere andrõ. 
NEH.10_1.10	Ba Ono Lewi: Jesoea, ono Asania, ba Binoei, maʼoewoe Henadada, 
NEH.10_1.11	ba Kadimiëli ba talifoesõra: Sebania ba Hodia ba Kelita ba Felaja ba Hanano 
NEH.10_1.12	ba Micha ba Rehobo ba Hasabia 
NEH.10_1.13	ba Sakoeroe ba Serebia ba Sebania 
NEH.10_1.14	ba Hodia ba Bani ba Beninoe. 
NEH.10_1.15	Ba hõgõ mbanoea: Fareo ba Fahata-Moabi ba Elama ba Satoe ba Bani 
NEH.10_1.16	ba Boeni ba Asigada ba Bebai 
NEH.10_1.17	ba Adonia ba Bigiwai ba Adini 
NEH.10_1.18	ba Ateri ba Hisikia ba Asoeri 
NEH.10_1.19	ba Hodia ba Hasoemi ba Besai 
NEH.10_1.20	ba Harifi ba Anatoti ba Nobai 
NEH.10_1.21	ba Magifia ba Mesoela ba Hesiri 
NEH.10_1.22	ba Mesesabeʼeli ba Sadoki ba Jadoea, 
NEH.10_1.23	ba Felatia ba Hanano ba Anaja, 
NEH.10_1.24	ba Hosea ba Hanania ba Hasoebi 
NEH.10_1.25	ba Halohe ba Filiha ba Sobeki 
NEH.10_1.26	ba Rehoemi ba Hasabena ba Maʼaseja 
NEH.10_1.27	ba Ahia ba Hanano ba Anani 
NEH.10_1.28	ba Maloechi ba Harimi ba Baʼana. 
NEH.10_1.29	Ba ha niha baero õ na — ere ba Ono Lewi ba sanaro ba mbawandroehõ ba sanoenõ ba sangai halõw̃õ ba gosali, ba ha niha na fefoe, si no mamabali jaʼira ba niha [baero] ba danõ, woloʼõ oroisa Lowalangi —, ba foʼomora ba iraonora, matoea ba alawe, ba dozi si no biha faʼeboea, fa aboto ba dõdõra. 
NEH.10_1.30	II. 
NEH.10_1.31	jaʼia wa lõ mabeʼe ba niha [baero] ba danõ nonoma alawe, awõ wa lõ mahalõ oemõnõma nonora; 
NEH.10_1.32	awõ wa lõ mahalõ ba loeo sabato, ba ma ba loeo bõʼõ niʼamoniʼõ, na laʼohe niha ba danõ waniaga ba ma boea danõ hadia ia ngawalõ, niʼamawa. Ba ero mewitoe fache, ba lõ mahalõ nowi, ba lõ masoegi zoegilõma. 
NEH.10_1.33	Ba mahonogõi na õmõma, õfa hoea dõfi mabeʼe sogoena ba gosali Lowalangima, 
NEH.10_1.34	bõli roti nifaigifaigi andrõ, ba bõli zoemange niʼā andrõ, nibeʼebeʼe, fabaja soemange nitoenoe, si lõ aefaʼaefa ba he soemange ba loeo sabato ba ba wasoelõna ba soemange ba gowasa, ba soemange fangandrõ saoha gõlõ ba soemange fameta hõrõ, ba wameta horõ Ndraono Gizeraëli, ba balazo hadia ia fefoe niʼaʼazõchi ba gosali Lowalangima. 
NEH.10_1.35	Ba malaoe dahõdahõ, jaʼaga ba ere, ba Ono Lewi ba sato, ba gameʼela eoe andrõ, enaʼõ sawoesawōē zameʼe, ero rõfi, na inõtõ, ba gosali Lowalangima, eoe ba naha wameʼe soemange chõ Lowalangima Jehowa, dali nifachoi ba zoera goroisa. 
NEH.10_1.36	Ba si aʼa mboea nowi chõma ba si aʼa mboea geoe fefoe, hadia ia ngawalõ geoe sowoea nibeʼe ba gosali Jehowa, ero rõfi; 
NEH.10_1.37	ba si aʼa nonoma matoea ba si aʼa nono goerifõma, dali nifachoi ba goroisa, si aʼa nono zaw̃ima ba si aʼa nono mbiribirima, nibeʼe ba gosali Lowalangima, ba danga gere, sangai halõw̃õ andrõ ba nomo Lowalangima. 
NEH.10_1.38	Ba he si aʼa hamo andrõ chõma ba si aʼa zoemange nihalõ fegero saoha gõlõ andrõ chõma ba si aʼa mboea geoe fefoe ba si aʼa nagoe ba si aʼa wanicha, nibeʼe ba gere andrõ ba mbateʼe andrõ ba gosali Lowalangima, ba samboea niʼofoeloe danõ nowima nitehe ba Nono Lewi; jaʼira, Ono Lewi sa, ba sangozaragõ si samboesamboea niʼofoeloe ba mbanoea zangahalõ chõma, fefoe. 
NEH.10_1.39	Ba si so gõi gere andrõ, ngaʼõtõ Gaʼaroni, na laʼozaragõ zi samboesamboea niʼofoeloe andrõ Ono Lewi, ba Ono Lewi, ba samboesamboea niʼofoeloe zi samboesamboea niʼofoeloe laʼohe ba gosali Lowalangima, ba mbateʼe andrõ ba nomo girõgirõ labeʼe. 
NEH.10_1.40	Ba mbateʼe andrõ sa labeʼe Iraono Gizeraëli ba Ono Lewi saoha gõlõra boea nowi ba agoe ba fanicha, me no ba daʼõ so nahia hadia ia ba niʼamoniʼõ, ba ere sangai halõw̃õ ba sanaro ba mbawandroehõ ba sanoenõ; ba lõ maʼositengagõ gosali Lowalangima andrõ.
NEH.11_1.1	I. 
NEH.11_1.2	Ba lafahowoeʼõ sato fefoe zaoha õlõ, ba wangiagõ Jeroezalema.
NEH.11_1.3	Ba daʼe zalaw̃a ba danõ, si so ba mbanoea Jeroezalema ba ba mbanoea mado Joeda — ba mbanoeara so ira, iʼiagõ danõnia zamõsana: Iraono Gizeraëli ba ere ba Ono Lewi ba sangai halõw̃õ ba gosali ba maʼoewoe zawoejoe Zelomo andrõ —: 
NEH.11_1.4	Ba Jeroezalema, ba faoma so, he mado Joeda, ba he mado Mbenijami. Mado Joeda ba Ataja, ono Oesia ono Zacharia ono Gamaria ono Zefatia ono Mahalaleʼeli, ngaʼõtõ Weresi, 
NEH.11_1.5	ba Maʼaseja ono Mbaroechi ono Choli-Hose ono Hasaja ono Gadaja ono Jojaribi ono Zacharia ono maʼoewoe Zela andrõ. 
NEH.11_1.6	Faʼato ngaʼõtõ Weresi fefoe, si so ba Jeroezalema, ba no 468, solohe baloese. 
NEH.11_1.7	Ba mado Mbenijami, ba Sáloe ono Mesoela ono Joëdi ono Wedaja ono Golaja ono Maʼaseja ono Itiëli ono Jesaja, 
NEH.11_1.8	ba aefa daʼõ ba Jibineja, 928 fefoe. 
NEH.11_1.9	Ba Joëli ono Zichiri zatoeara, ba satoea mbanoea, tambalinania, ba Joeda, ono Hasinoea. 
NEH.11_1.10	Ba ere, ba Jedaja ba Jojaribi ba Jachino; ba Seraja, 
NEH.11_1.11	ono Hilikia ono Mesoela ono Zadoki ono Merajoti ono Gahitoebi, daʼõ hõgõ [gere] ba gosali Lowalangi, 
NEH.11_1.12	ba talifoesõra sangai halõw̃õ ba gosali, 822 fefoe, ba Adaja, ono Jeroha ono Welalia ono Gamisi ono Zacharia ono Wasoeri ono Malachia, 
NEH.11_1.13	ba talifoesõnia, hõgõ ngafōē, 242 fefoe, ba Amasai, ono Gasareʼeli ono Gazaʼi ono Mesilemoto ono Imeri, 
NEH.11_1.14	ba talifoesõra, niha sabõlõ, 128 fefoe. 
NEH.11_1.15	Hõgõra Zabidiëli, ono Hagedoli. Ba ono Lewi, ba Semaja, ono Hasoebi ono Gasirika ono Hasabia, ngaʼõtõ Merari, 
NEH.11_1.16	ba Sabataʼi ba Josabada, samaigimaigi halõw̃õ baero andrõ, ba gosali Lowalangi, hõgõ ngafōē ba Nono Lewi, 
NEH.11_1.17	ba Matania ono Micha ono Zabidi ono Gasafo, samatõrõ fanoenõ andrõ samobõrõ ”miʼandrõ saoha gõlõ” andrõ ba wangandrõ, ba Bakiboekia, tambalina andrõ ba dalifoesõnia, ba Abada, ono Zamoea ono Galala ono Jedoetoeno, 
NEH.11_1.18	aʼoi Ono Lewi ba mbanoea niʼamoniʼõ andrõ, 284 fefoe. 
NEH.11_1.19	Ba sanaro ba mbawandroehõ, ba Akoeboe ba Talamono ba talifoesõra, sanaro ba mbawandroehõ andrõ, 172 fefoe. 
NEH.11_1.20	Ba Iraono Gizeraëli bõʼõ, ere ba Ono Lewi, ba ba mbanoea bõʼõ misa so ba mbanoea mado Joeda; tanõnia iʼiagõ zamõsana. 
NEH.11_1.21	Ba sangai halõw̃õ ba gosali, ba ba Gofeli andrõ so nomora, ba mandroera Ziha ba Gisifa. 
NEH.11_1.22	Ba satoea Nono Lewi ba Jeroezalema, ba Oesi, ono Mbani ono Hasabia ono Matania ono Micha, ngaʼõtõ Gasafo, sanoenõ, ba nilaoelaoe ba gosali Lowalangi. 
NEH.11_1.23	Noa sa ibeʼe goroisa razo, ba chõra andrõ, wamaboeʼoe sibai ba zanoenõ andrõ, tebeʼe chõra zogoena chõra, ero maʼṍchõ. 
NEH.11_1.24	Ba Fetaja, ono Mesesabeʼeli, ngaʼõtõ Zera, ono Joeda, nifataro razo ba wamatoenõ hoehoeo niha sato fefoe.
NEH.11_1.25	II. 
NEH.11_1.26	ba ba Jesoea ba ba Molada ba ba Mbetifeleti, 
NEH.11_1.27	ba ba Hasara Zoeala ba ba Mbereseba ba ba halama soja chõra, 
NEH.11_1.28	ba ba Zikelagi ba ba Mechona ba ba halama soja chõra, 
NEH.11_1.29	ba ba Eni Rimono ba ba Zorea ba ba Jaramoeti, 
NEH.11_1.30	ba ba Zanoa ba ba Adoela ba ba halama chõra, ba ba Lachisi ba ba mbenoeara ba ba Aseka ba ba halama soja chõra. Tobali iʼotarai Mbereseba, iroegi ndraso Hinomo laʼiagõ. 
NEH.11_1.31	Ba mado Mbenijami, ba ba Geba ba ba Michimasi ba ba Naja ba ba Mbetiëli ba ba halama soja chõra, 
NEH.11_1.32	ba ba Ganatoti ba ba Nobi ba ba Ganania, 
NEH.11_1.33	ba ba Hasora ba ba Rama ba ba Gitaʼi, 
NEH.11_1.34	ba ba Hadidi ba ba Zeboʼi ba ba Nebalati, 
NEH.11_1.35	ba ba Lodi ba ba Gono, ba ndraso doeka andrõ. 
NEH.11_1.36	Ba Ono Lewi, ba ba mado Joeda õsa ba ba mado Mbenijami õsa.
NEH.12_1.1	I. 
NEH.12_1.2	ba Amaria ba Maloechi ba Hatoesi 
NEH.12_1.3	ba Sechania ba Rehoemi ba Meremoto, 
NEH.12_1.4	ba Ido ba Ginitoi ba Abia, 
NEH.12_1.5	ba Mijamini ba Maʼadia ba Biliga 
NEH.12_1.6	ba Semaja ba Jojaribi ba Jedaja 
NEH.12_1.7	ba Sáloe ba Amoki ba Hilikia ba Jedaja; daʼõ hõgõ gere ba hõgõ dalifoesõra, ba gõtõ Jesoea andrõ. 
NEH.12_1.8	Ba Ono Lewi, ba Jesoea ba Binoei ba Kadimiëli ba Serebia ba Joeda ba Matania andrõ, satoea ba wanoenõ fangandrõ saoha gõlõ, awõ ndra talifoesõnia; 
NEH.12_1.9	ba Bakiboeki ba Oeni, talifoesõra, ba gamaoedoera, ngenoli samalamalali. 
NEH.12_1.10	Ba ono Jesoea, ba Jojaki, ba ono Jojaki, ba Eliasibi, ba ono Geliasibi, ba Jojada, 
NEH.12_1.11	ba ono Jojada, ba Jonata, ba ono Jonata, ba Jadoea. 
NEH.12_1.12	Ba me loeo Jojaki, ba daʼe hõgõ ngafōē ba gere: Salahi Zeraja Merari ba salahi Jeremia Hanania, 
NEH.12_1.13	ba salahi Gesera Mesoela ba salahi Gamaria Johanano, 
NEH.12_1.14	ba salahi Maloechi Jonata ba salahi Zebania Josefo, 
NEH.12_1.15	ba salahi Harimi Gadena, ba salahi Merajoti Helikai, 
NEH.12_1.16	ba salahi Ido Zacharia ba salahi Ginitono Mesoela, 
NEH.12_1.17	ba salahi Gabia Zichiri, ba so gõi zalahi Minijami, ba salahi Moadia Wilitaʼi, 
NEH.12_1.18	ba salahi Mbiliga Zamoea ba salahi Zemaja Jonata, 
NEH.12_1.19	ba salahi Jojaribi Matanai ba salahi Jedaja Oesi, 
NEH.12_1.20	ba salahi Zalai Galai ba salahi Gamoki Geberi 
NEH.12_1.21	ba salahi Hilikia Hasabia ba salahi Jedaja Netaneʼeli. 
NEH.12_1.22	Ba Ono Lewi: Ba gõtõ ndra Eliasibi, Jojada, Johanano, Jadoea tetanõ ba zoera hõgõ ngafōē ba ere, iroegi razo Dario andrõ, razo Ndrawa Weresia. 
NEH.12_1.23	Hõgõ ngafōē, maʼoewoe Lewi nitanõ ba zoera hikaja, iroegi gõtõ Johanano, maʼoewoe Geliasibi. 
NEH.12_1.24	Ba hõgõ Nono Lewi, ba Hasabia ba Serebia ba Jesoea ba Bani ba Kadimiëli ba talifoesõra, ba gamaoedoera, ba wanoenõ, fanoenõ fangandrõ saoha gõlõ, dali nifachoi Dawido, enoni Lowalangi, wa mamalamalali ngenoli andrõ: 
NEH.12_1.25	Matania ba Bakiboekia ba Obadia ba Mesoela. Ba sanaro ba mbawandroehõ Dalamono ba Akoebi, sanaro ba mbateʼe girõgirõ andrõ, ba mbawandroehõ. 
NEH.12_1.26	Daʼõ [hõgõ ngafōē] ba gõtõ Jojaki, ono Jesoea ono Josadaki, ba ba gõtõ ndra Nehemia koemandroe Esera ere sangila amachoita. 
NEH.12_1.27	II. 
NEH.12_1.28	Ba owoelo ngenoli zanoenõ andrõ, he õri Jeroezalema, ba õri Netófa, 
NEH.12_1.29	ba he banoea Mbeti Giligala ba banoea Geba ba banoea Asimaweti; noa sa ba zi tefasoei Jeroezalema labeʼe zi no amaedola halama soja chõra sanoenõ andrõ. 
NEH.12_1.30	Ba lahaogõ ira ere ba Ono Lewi ba he niha sato, ba bawa gõli ba õli, ba lahaogõ. 
NEH.12_1.31	Ba oew̃aʼõ mõi ba gõli jaw̃a zatoea mado Joeda, ba oefaʼaso zangandrõ saoha gõlõ, doea mbawá seboea, doea ngenoli: Si sambawá sangandrõ saoha gõlõ, ba lasaw̃a gambõlõ, mbawa gõli golawoea, tete gõli lala, 
NEH.12_1.32	ba soloʼõ moroi foeri Hosaja ba si matonga zatoea mado Joeda, 
NEH.12_1.33	ba Asaria ba Esera ba Mesoela, 
NEH.12_1.34	mado Joeda ba mado Mbenijami ba Semaja ba Jeremia, ba ere õsa, 
NEH.12_1.35	si so torofe, ba Sacharia, ono Jonata ono Zemaja ono Matania ono Michaja ono Zatoeroe ono Gasafo; 
NEH.12_1.36	ba talifoesõnia: Semaja ba Asareʼeli ba Milalai ba Gilalai ba Maʼai ba Netaneʼeli ba Joeda ba Hanani, solohe nifolī andrõ, chõ Dawido, enoni Lowalangi; ba fõna so Gesera sangila amachoita. 
NEH.12_1.37	Ba lasaw̃a mbawa gõli ba goemboe, ba ladõlõ ira mijaw̃a, latõro nibosi andrõ, ba mbanoea Dawido, ba zanõsõ ba gõli, jaw̃a gõdo Dawido, ba laroegi mbawa gõli ba nidanõ tánõ ba gatoemboecha loeo. 
NEH.12_1.38	Ba si sambawá sangandrõ saoha gõlõ, ba ba gabera lasaw̃a, ba jaʼodo zoloʼõ daʼõ, awõ zi matonga zato, ba dete gõli, matõrõ malige ”danoeri” andrõ, maroegi gõli saweʼeweʼe andrõ, 
NEH.12_1.39	ba matõrõ mbawa gõli ba mado Geferaji ba bawa gõli ba mbanoea satoea ba bawa gõli giʼa ba malige Hananeʼeli ba malige Mea, ba maroegi mbawa gõli mbiribiri, ba laʼiagõ zinga mbawa gõli ba goeroenga. 
NEH.12_1.40	Ba tobali ba ngai gosali Lowalangi so zangandrõ saoha gõlõ andrõ, si doea mbawá, ba so gõi ndraʼo ba si matonga zatoea, awõgoe, 
NEH.12_1.41	ba ere andrõ Eliaki ba Maʼaseja ba Miniami ba Michaja ba Elioënai ba Sacharia ba Hanania, si so torofe, 
NEH.12_1.42	ba Maʼaseja ba Semaja ba Eleazari ba Oesi ba Johanano ba Malachia ba Elama ba Ezeri. Ba manoenõ zanoenõ andrõ, ba Jiseraja zatoeara. 
NEH.12_1.43	Ba soemange seboea labeʼe, me loeo daʼõ, ba omoeso dõdõra, me no ibeʼe chõra waʼomoeso dõdõ seboea Lowalangi, ba he ira alawe ba iraono, ba no somoeso tõdõ, ba tobali arõoe misa terongo waʼomoeso dõdõ Jeroezalema.
NEH.12_1.44	III. 
NEH.12_1.45	Famosoemange Lowalangira halõw̃õ daʼõ ba fangehangehao andrõ. Ba sanoenõ andrõ ba sanaro ba mbawandroehõ, ba laʼoʼõ nifachoi ndra Dawido ononia Selomo. 
NEH.12_1.46	Noa sa ba gõtõ fõna saʼae ba gõtõ ndra Dawido Asafo hõgõ zanoenõ, ba so wanoenõ ba fangandrõ saoha gõlõ, chõ Lowalangi. 
NEH.12_1.47	Ba dozi Iraono Gizeraëli, ba gõtõ Zeroebabeli ba ba gõtõ Nehemia, ba labeʼe mbobotolõ andrõ, balazo zanoenõ ba balazo zanaro ba mbawandroehõ, ndrohoendrohoe mbalazora maʼṍchõ; ba danga Nono Lewi labeʼe gameʼela niʼamoniʼõ andrõ, ba Ono Lewi zameʼe ba maʼoewoe Gaʼaroni ameʼela niʼamoniʼõ. 
NEH.13_1.1	I. 
NEH.13_1.2	me no lõ laʼohe õ Ndraono Gizeraëli roti ba idanõ, fõna no, ba me no laʼoni Mbileamo andrõ, ba wangelifi jaʼira, fangelifi andrõ nibaliʼõ Lowalangida howoehowoe. 
NEH.13_1.3	Ba me larongo goroisa andrõ, ba laheta ba Ndraono Gizeraëli niha bõʼõ fefoe. 
NEH.13_1.4	Ba fõna daʼõ saʼae, ba no maoso Geliasibi ere, si tengabõʼõ Dobia, si no moefataro samaigimaigi ba mbateʼe andrõ ba gosali Lowalangida, 
NEH.13_1.5	no ihaogõ nahia Dobia andrõ mbateʼe seboea; ba mege, ba soemange niʼā andrõ niʼirõʼõ ba daʼõ ba koemõjõ ba gamagama ba si samboesamboea niʼofoeloe mboea nowi ba agoe ba fanicha, sinema Nono Lewi ba sanoenõ ba sanaro ba mbawandroehõ, awõ mboeala saoha gõlõ andrõ, balazo gere. 
NEH.13_1.6	Be me loeo daʼõ, ba lõ jaʼo ba Jeroezalema, noa sa mõido chõ razo, ba ndrõfi si 31 chõ Aretazasa, razo Mbabeli; ba lõ ara, ba oefoeli oeʼandrõ aefa ndraʼo chõ razo, 
NEH.13_1.7	ba me oeroegi Jeroezalema, ba oeʼila horõ Geliazibi andrõ, me no ihaogõ chõ Dobia mbateʼe ba zinga golajama gosali Lowalangi. 
NEH.13_1.8	Ba abao sibai dõdõgoe ba daʼõ, ba oetema oeheta ba mbateʼe andrõ gamagama Dobia, ahori oetiboʼõ baero, 
NEH.13_1.9	ba oew̃aʼõ lafoelī lahaogõ mbateʼe andrõ; ba oefoelī bacha gamagama ba gosali Lowalangi, awõ zoemange niʼā, awõ goemõjõ.
NEH.13_1.10	II. 
NEH.13_1.11	Ba oetahigõ zatoea, oemane: Hana wa no laʼerogõ gosali Lowalangi? Ba oefakaoniʼõ ira, ba oefoeli oefataro ira ba nahara. 
NEH.13_1.12	Ba dozi niha Jehoeda, ba laʼohe zi samboesamboea niʼofoeloe, boea nowi ba agoe ba fanicha, labeʼe ba mbateʼe wangõhõna andrõ. 
NEH.13_1.13	Ba oefataro samaigimaigi ba mbateʼe wangõhõna andrõ Zelemia ere ba Sadoki sangila amachoita ba Fedaja Ono Lewi, ba tohoetohoe dangara Hanano, ono Zakoeroe ono Matania; daʼõ sa zi fadoehoe dõdõma, ba ba dangara tebeʼe wamaosa ba dalifoesõra. 
NEH.13_1.14	Tõrõtõrõ tõdõoe chõgoe daʼõ, jaʼoegõ Lowalangigoe, ba bõi olifoegõʼõ zi sõchi andrõ, nilaoegoe ba gosali Lowalangigoe ba ba halõw̃õ ba daʼõ.
NEH.13_1.15	III. 
NEH.13_1.16	Ba banoea Diro andrõ, si no fatewoe chõra ba daʼõ, ba laʼohe jomo giʼa ba hadia ia ngawalõ waniaga, ba laʼamawa ba niha Jehoeda ba Jeroezalema, ba loeo sabato. 
NEH.13_1.17	Ba oetahigõ zalaw̃a niha Jehoeda, oemane chõra: He moroi wa mosala manõ ami, wa lõ miʼamoniʼõ loeo sabato? 
NEH.13_1.18	Hadia, tenga no lamanõ gõi ira toeami, si tobali bõrõ wa ifatõrõ chõda ba ba mbanoea andre wamakao andrõ fefoe Lowalangida? Ba jaʼami, ba minõnõ na wõnoe Lowalangi andrõ ba Ndraono Gizeraëli, wolaoe salacha ba loeo sabato! 
NEH.13_1.19	Ba ha siʼaikõ ogõmi ba mbawa gõli, sara wongi lõ sabato, ba oew̃aʼõ ladoehõ mbawa gõli; ba oeʼoroiʼõ na: lõ tola lafoeli labokai, irege no aefa loeo sabato. Ba oefataro õsa nono matoea andrõ chõgoe, ba zinga mbawa gõli, fa bõi laʼohe jomo waniaga, ba loeo sabato. 
NEH.13_1.20	Ba baero mbanoea Jeroezalema laʼiagõ saniaga ba samawamawa hadia ia ba kade, ba zi bongi, mato doea wongi. 
NEH.13_1.21	Ba oetegoe ira, oemane chõra: Hadia wa baero gõli doemaodao ami ba zi bongi! Na samoeza tõ, ba oefaraʼoeʼõ ami! Ba iʼotarai daʼõ, ba labato weʼamõi na loeo sabato. 
NEH.13_1.22	Ba oebeʼe gõi li ba Nono Lewi: lahaogõ ira ba mõi manaro ba mbawa gõli ba weʼamoniʼõ loeo sabato. Ba daʼõ gõi tõrõ tõdõoe chõgoe, jaʼoegõ Lowalangigoe, ba hachõsi tõdõ ndraʼo, ba waʼeboea dõdõoe andrõ, si no fahõna!
NEH.13_1.23	IV. 
NEH.13_1.24	Onora, ba matonga lalaoe li Gasoto, ba ma li soi no mege, ba lõ laʼila li niha Jehoeda. 
NEH.13_1.25	Ba oetahigõ ira, oeʼelifi ira, ba oebago õsa ndra matoea andrõ ba oedõdõni mboera, ba oebeʼe ba hõloe ira chõ Lowalangi, oemane: Bõi mibeʼe ba nonora matoea nonomi alawe, ba bõi mihalõ oemõnõmi, ba ma dongami, nonora alawe! 
NEH.13_1.26	Tenga no daʼõ mbõrõ horõ Zelomo, razo Ndraono Gizeraëli? Ba niha baero andrõ fefoe, ba no lõ razo si máne jaʼia, ba no ibaliʼõ razo Ndraono Gizeraëli fefoe ia Lowalangi, balazi waʼomasi Lowalanginia ia. Ba jaʼia gõi, ba ira alawe baero zamowõhõ, ba wamazõchi horõ. 
NEH.13_1.27	Ba ijaʼe, ba tarongo chõmi, mosala seboea ami, sala andrõ fefoe, wamazõchi horõ ba Lowalangida, me mihalõhalõ ndra alawe baero? 
NEH.13_1.28	Ba no oemõnõ Zanabala andrõ, banoea Horona, nono Jojada ono Geliasibi ere seboea; ba oefofanõ daʼõ, oeheta ia ba ngaigoe. 
NEH.13_1.29	Tõrõtõrõ tõdõoe chõra, jaʼoegõ Lowalangigoe, me no lalaoe zalacha ba gere ba ba nibeʼe õmõra, jaʼira ere ba Ono Lewi! 
NEH.13_1.30	Ba tobali oehaogõ ira, oeheta chõra hoekoe niha baero fefoe, ba oehonogõi halõw̃õ gere ba halõw̃õ Nono Lewi, hadia halõw̃õ zamõsana, 
NEH.13_1.31	ba he fameʼe eoe andrõ, na inõtõ, awõ zi aʼa hadia ia. Tõrõtõrõ tõdõoe chõgoe [daʼõ], jaʼoegõ Lowalangigoe, ba zi sõchi!
EST.1_1.1	I. 
EST.1_1.2	me loeo daʼõ, me doemadao razo Ahasiwero andrõ ba dadaoma razo ba gõdo ba Zoesa, 
EST.1_1.3	me no aloea mendroea fache razo ia, ba ilaoe fatome, ikaoni nawõnia salaw̃a fefoe ba enoninia, tobali owoelo chõnia goemandra ba danõ Weresia ba ba danõ Media ba salaw̃a ba koemandroe ba danõ misa, 
EST.1_1.4	ba ifaʼeleʼõ waʼeboea waʼarazonia, awõ lachõmi waʼeboeania, ha oega bongi — 180 ngaloeo waʼara —. 
EST.1_1.5	Ba me no ahori mbongi daʼõ, ba ibeʼe gõ zato fefoe razo, õ niha si so ba daʼõ ba gõdo, ba Zoesa, he satoea ba he iraono, owoeloa si fitoe bongi faʼara, barõ gõli kaboe ba ngai gõdo razo. 
EST.1_1.6	Na lataw̃i goelamboe safoesi ba baroe loeo sowōē waroewaroe, nifosinga sinali tarafali oengoe, ba firõ niʼolaedoeroe andrõ, famachai ba zi hoelõ daroe nahe maremara. Ba kaso dadaoma niha, ba no bõna ame ba firõ ba mbale foewala ba maremara ba baloeri ba lazoeridi. 
EST.1_1.7	Ba anaʼa mako wamadoe, ba oi si faehoefaehoe mako andrõ; ba agoe chõ razo, ba no fahõna, ba ginõtõ chõ razo sobõwõ. 
EST.1_1.8	Ba ba wamadoe, ba no moebeʼe li, wa lõ famarooe; daʼõ sa goroisa razo ba zatoea fefoe ba gõdonia: balazi manõ zamõsana.
EST.1_1.9	II. 
EST.1_1.10	Ba me no õnõ ngaloeo zilalõ, me no owoeawoea dõdõ razo, ba nagoe, ba ibeʼe li chõ ndra Mehoema, Bisita, Harabona, Bigita, Abagata, Setara, Charaka, si dafitoe, enoni jomo, sangai halõw̃õ chõ razo Ahasiwero, 
EST.1_1.11	enaʼõ laʼohe chõ razo woʼomonia Wasi, sobala hõgõ woʼomo razo, ba wamaʼeleʼõ faʼasõchinia, ba niha sato ba ba zalaw̃a, me no si sõchi sibai bawa ia. 
EST.1_1.12	Ba lõ edõna mõi Wasi, foʼomo razo, lõ iʼoʼõ niw̃aʼõ razo, nifaʼema genoni andrõ. Ba mofõnoe sibai razo, hoemola bacha dõdõnia. 
EST.1_1.13	Ba hoemede razo ba zatoeatoea andrõ, soneche ba wamaigi inõtõ — fefoe hadia ia sa niw̃aʼõ razo, ba lafatimbaʼõ ba zoneche ba hoekoe ba ba wolohe ba lala hoehoeo; 
EST.1_1.14	ba si no amaedola zahatõ chõnia, ba Charesena ba Setara ba Adamata ba Tarisi ba Meresi ba Maresena ba Memoecha, salaw̃a Ndrawa Weresia õsa ba salaw̃a Ndrawa Media õsa, si dafitoe andrõ, si faʼilaʼila bawa chõ razo ba si no hõgõ ba gamatõrõw̃ania andrõ, ba imane razo: 
EST.1_1.15	Hadia hoekoe nifatõrõ chõ Wasi foʼomo razo, me no lõ niʼoʼõnia oroisa razo Ahasiwero, nifaʼema genoni andrõ? 
EST.1_1.16	Ba imane Memoecha chõ razo ba ba zalaw̃a andrõ: Tenga ha sambalõ horõ chõ razo horõ Wasi foʼomo razo, no horõ ba zalaw̃a fefoe ba ba niha sato fefoe ba danõ razo Ahasiwero fefoe. 
EST.1_1.17	Dozi ira alawe, ba larongo dania wolaoe woʼomo razo, ba tobali laʼositengagõ ndra matoeara, na lamane: No iw̃aʼõ razo Ahasiwero, laʼohe chõnia woʼomonia Wasi, ba techõnia mõi. 
EST.1_1.18	Maʼõchṍ andre ladoenõdoenõ ba nawõ razo salaw̃a foʼomo zalaw̃a Ndrawa Weresia ba foʼomo zalaw̃a Ndrawa Media, si no mamondrongo wolaoe woʼomo razo andrõ ba lõ ambõ dania wa lõ ba dõdõ ba fangaboe dõdõ. 
EST.1_1.19	Na mõi dõdõ razo, ba jamoebeʼe goroisa, nitanõ ba zoera goroisa ba Ndrawa Weresia ba ba Ndrawa Media, fa tebai awoeʼa: wa lõ tola saʼae iʼoromaʼõ ia chõ razo Ahasiwero Wasi, ba faʼasalaw̃ania, ba ibeʼe ba ndra alawe bõʼõ razo, ba ndra alawe si sõchi moroi chõnia. 
EST.1_1.20	Ba na larongo goroisa razo andrõ, nifarongogõ ba gamatõrow̃ania — si no eboea sibai — maʼasagõrõ, ba laʼataʼoefi ndra matoeara ira alawe fefoe, he salaw̃a, ba he ono mbanoea. 
EST.1_1.21	Ba omasi razo ba awõnia salaw̃a niw̃aʼõnia andrõ; ba iʼoʼõ razo niw̃aʼõ Memoecha. 
EST.1_1.22	Ba ifaʼoheʼõ zoera, idozigõ õri barõ mbawa razo, sara õri, ba sagõrõ zoera, ha soi ira, ba hadia lira: ira matoea zamatõrõ si so baomonia; ba lira ilaoe. 
EST.2_1.1	I. 
EST.2_1.2	Ba lamane ono matoea andrõ chõ razo, ngoningoninia: Acha laʼaloei chõ razo nono alawe sawoejoewoejoe ba si sõchi, 
EST.2_1.3	jamoefataro zamaigi razo, jamoedozigõ õri ba gamatõrõw̃ania, sangówoeloi ono alawe sawoejoewoejoe ba si sõchi, fefoe, ba wolohe ba gõdo, ba Zoesa, ba nomo ndra alawe andrõ, barõ Mbawa Hegaʼi samaigimaigi ira alawe, ba ndra moefatõrõ wangehao andrõ; 
EST.2_1.4	ba heza dania zomasi razo, ono alawe, ba ja daʼõ woʼomo razo, fangali Wasi. Ba omasi razo niw̃aʼõra, ba iʼoʼõ daʼõ. 
EST.2_1.5	Ba no so ba gõdo, ba Zoesa niha Jehoeda, Morodochai dõi, ono Jaʼiro ono Zimeʼi ono Gisi, mado Mbenijami, niʼoloiʼõ no, 
EST.2_1.6	moroi ba Jeroezalema, awõ niʼoloiʼõ andrõ, si fao chõ Jechonia, razo mado Joeda, niʼoloiʼõ Neboekanesa, razo Mbabeli. 
EST.2_1.7	Ba Morodochai andrõ, ba sangeʼeboea Hadasa — Esitera —, ono dána namania, me no si lõ ama ba si lõ ina Hadasa andrõ. Ba no si sõchi sibai boto nono alawe andrõ, ba si sõchi sibai bawa; ba me mate ndra amania inania mege, ba isooe ia ononia Morodochai. 
EST.2_1.8	Ba me no terongo niw̃aʼõ razo, oroisania andrõ, me laʼojaʼõ wolohe ba gõdo, ba Zoesa, barõ mbawa Hegaʼi, ono alawe, ba laʼohe gõi Gesitera ba gõdo razo, barõ mbawa Hegaʼi, samaigimaigi ira alawe. 
EST.2_1.9	Ba omasi ia nono alawe andrõ, eboea dõdõnia chõnia; ba iʼaliogõ wamaigi fangebao andrõ chõnia, ibeʼe dána chõnia andrõ, ba ifaʼaso chõnia ngoningoninia andrõ, nitehe chõnia, si dafitoe, ono alawe, moroi ba gõdo razo, ba ibeʼe nahiania ba he nahia ngoningoninia andrõ wondrege zi sõchi mbateʼe ba nomo ndra alawe. 
EST.2_1.10	Ba lõ niʼombachaʼõ Gesitera ha mado ia ba ha niha niwara; noa sa iw̃aʼõ chõnia Morodochai, bõi jamoeʼombachaʼõ.
EST.2_1.11	II. 
EST.2_1.12	Ba ero na iroegi inõtõ, ba mõi jomo chõ razo Ahasiwero nono alawe, samõsa, na no iroegi zi 12 waw̃a andrõ, ba nifatõrõ chõnia nihonogõi ba ndra alawe andrõ, — si manõ sa waʼara wangehao andrõ chõra: õnõ waw̃a lagoeleʼõ wanicha emoeri, ba õnõ waw̃a gõi zamohoea bõʼõ, ba hadia ia na wangehao ndra alawe —: 
EST.2_1.13	ba na mõi jomo chõ razo nono alawe, samõsa, ba lõ tola lõ labeʼe chõnia fefoe hadia ia zomasi ia, enaʼõ iʼohe ba gõdo razo, na iʼotarai nomo ndra alawe andrõ. 
EST.2_1.14	Na bongi mõi ia jomo [chõ razo], ba na moloeo, ba ifoeli ia, ba ba nomo ndra alawe si samboea mõi ia ba daʼõ, barõ mbawa Zaʼasagasa, enoni jomo chõ razo, samaigimaigi dongania ba dõi; ba lõ tola saʼae mõi ia chõ razo, ha na no omasi razo ia, ba na ifakaoniʼõ. 
EST.2_1.15	Ba me no iroegi inõtõ chõ Gesitera, ono Gabihailo, tána nama Morodochai andrõ, si no manooe jaʼia ononia, me no iroegi inõtõ chõnia, ba mõi ia jomo chõ razo, ba lõ hadia ia iʼandrõ, ha niw̃aʼõ Hegaʼi andrõ, enoni jomo chõ razo, samaigimaigi ira alawe. Ba laʼomasiʼõ Gesitera dozi sangila jaʼia. 
EST.2_1.16	Ba lahalõ jomo chõ razo Ahasiwero, ba gõdo razo chõnia, Gesitera, ba mbaw̃a si foeloe — baw̃a Tebeti —, me no aloea meõnõ fache razo ia. 
EST.2_1.17	Ba omasi razo Gesitera, moroi ba waʼomasinia ndra alawe bõʼõ fefoe, ba eboea dõdõnia chõnia, moroi ba waʼeboea dõdõnia ba nono alawe bõʼõ fefoe. Ba ibeʼe ba hõgõnia mbala hõgõ woʼomo razo ba ibaliʼõ foʼomo razo, fangali Wasi. 
EST.2_1.18	Ba ilaoe walõw̃a seboea razo, ikaoni nawõnia salaw̃a ba enoninia, fefoe; falõw̃a ba wangai Esitera, ba ba danõ gõi itehe wolombase, ba mameʼe boeala ia, faʼobõwõ razo. 
EST.2_1.19	Ba me lafoeli laʼowoeloi nono alawe, ba no doemadao ba zinga mbawandroehõ chõ razo Morodochai —. 
EST.2_1.20	Ba lõ niʼombachaʼõ Gesitera ha niha niwara ba ha mado ia, no iʼoʼõ niw̃aʼõ Morodochai chõnia, no ifondrondrongo niw̃aʼõ Morodochai, si mane mege, me iraono ia na baomonia.
EST.2_1.21	III. 
EST.2_1.22	Ba irongo daʼõ Morodochai ba iʼombachaʼõ chõ Gesitera, foʼomo razo, ba Esitera zamaʼema chõ razo niw̃aʼõ Morodochai. 
EST.2_1.23	Ba lasechegõ ba larongo, wa tenga faja, ba lataw̃i zi daroea andrõ ba gatoenga. Ba tetanõ ba zoera daʼõ, ba zoera hikaja chõ razo.
EST.3_1.1	I. 
EST.3_1.2	Ba dozi enoni razo, si so ba gõdo chõ razo, ba latoehi danõ ba lafalõgoe tooe ira fõna Hamano, me no oroisa razo daʼõ ba chõnia. Ba Morodochai, ba lõ itoehi danõ ba lõ ifalõgoe tooe ia. 
EST.3_1.3	Ba lamane enoni razo, si so ba gõdo chõnia, chõ Morodochai: Hana wa õsawõ goroisa razo? 
EST.3_1.4	Ba ero maṍchõ lamanõ chõnia, ba lõ ifondrondrongo, ba laʼombachaʼõ chõ Hamano, ba wamaigi, na lõ teʼala Morodochai; noa sa iʼombachaʼõ chõra, wa niha Jehoeda ia.
EST.3_1.5	II. 
EST.3_1.6	Ba fajafaja iw̃aʼõ tõdõnia, na ha samõsa Morodochai iboenoe; me no laʼombachaʼõ chõnia ha soi Morodochai, ba iʼaloei lala Hamano, ba wangohori niha Jehoeda, iwa Morodochai, fefoe; ba danõ Ahasiwero, maʼasagõrõ. 
EST.3_1.7	Ba ba mbaw̃a si fõfõna — baw̃a Nisana —, me no aloea mewelezara fache razo Ahasiwero, ba lalaoe ”woeri” — dahõdahõ — fõna Hamano, laʼerogõ maʼṍchõ ba laʼerogõ baw̃a, ba gõna ba zi meweledõloe ba mbaw̃a si felendroea — baw̃a Adara. 
EST.3_1.8	Ba imane Hamano chõ razo Ahasiwero: So soi samboea, si no moezaewe ba niha bõʼõ, ba danõ fefoe, barõ mbawaoe ba si no tonia; hoekoe chõra, ba no faehoe ba hoekoe niha bõʼõ fefoe, ba oroisa razo, ba lõ laʼoʼõ, ba no tenga si nangea, itehe manõ chõra daʼõ razo. 
EST.3_1.9	Ba na atoelõ chõ razo, ba nibeʼe soera, ba wangohori jaʼira, ba oebeʼe ba danga ndra toea koemandroe wirõ, 44,120,000 ba roefia, enaʼõ labeʼe ba nahia girõgirõ chõ razo. 
EST.3_1.10	Ba isõbi ba doeroenia laedoeroe razo, laedoeroe si so tandro, ba ibeʼe chõ Hamano andrõ, ono Hamedata, maʼoewoe Agagi, oedoe niha Jehoeda. 
EST.3_1.11	Ba imane razo chõ Hamano: Firõ andrõ, ba chõoe labeʼe, ba ba niha andrõ, ba laoe zomasiʼõ. 
EST.3_1.12	Ba hoemede ira ba doeroetoeli razo ba zi meweledõloe ba mbaw̃a si fõfõna; ba latõrõ sibai nihonogõi Hamano, wamaʼoheʼõ soera ba nifataro razo ba ba goemandroe ba zi sagõsagõrõ tanõ, ba ba zalaw̃a soi niha misa, dali wanoera chõra ba danõra ba he li soi andrõ misa. Tõi razo Ahasiwero nibeʼe ba zoera goroisa andrõ, ba lafotandro tandro ba laedoeroe andrõ, chõ razo. 
EST.3_1.13	Ba ladozigõ tanõ barõ mbawa razo, wamaʼoheʼõ soera andrõ ba zinenge si fagohi, ba wangohori niha Jehoeda, ba wamakiko, ba wamoenoe, he iraono ba he satoea, ba iraono sawoejoe ba ira alawe, ha maʼõmaʼõchõ, ba zi meweledõloe ba mbaw̃a si felendroea — baw̃a Adara —, ba ba woraboe zi so chõra, amaedola zi lõ sochõ. 
EST.3_1.14	Ba daʼõ niw̃aʼõ ba zoera andrõ: ladozigõ tanõ wameʼe oroisa, enaʼõ dozi niha zamondrongo, ba enaʼõ no teʼanõ ira, na iroegi baw̃a daʼõ. 
EST.3_1.15	Ba laʼaliogõ sinenge andrõ, si fagohi, laʼoʼõ niw̃aʼõ razo, me ha siʼaikõ tebeʼe goroisa andrõ, ba gõdo, ba Zoesa. Ba moedadao manga razo, awõ Hamano; ba banoea Zoesa, ba si tobali tõdõ.
EST.4_1.1	I. 
EST.4_1.2	Ba iroegi fõnafõna mbawa gõli chõ razo. Ba bawa gõli chõ razo, ba lõ tola itõrõ sobaroe gonigoni. 
EST.4_1.3	Ba dozi tanõ, heza terongo niw̃aʼõ razo, oroisania andrõ, ba aboe sibai dõdõ niha Jehoeda, ba mamoni ba gõ ira ba megeʼege ba mangarõngarõ, ba ato zamõrõni gonigoni ba awoe. 
EST.4_1.4	Ba so ngoningoni Gesitera, ono alawe ba enoninia ira matoea, laʼombachaʼõ chõnia daʼõ, ba aboe sibai dõdõ woʼomo razo andrõ. Ba ifaʼoheʼõ noecha, noecha Morodochai, enaʼõ ifoeli iheta gonigoni andrõ; ba lõ ihalõ. 
EST.4_1.5	Ba hoemede Gesitera chõ Hatacha, enoni jomo chõ razo, nibeʼenia enoni Gesitera, ba ifatenge chõ Morodochai, ba wanofoe hadia geloeaha daʼõ fefoe, hana wa lamanõ. 
EST.4_1.6	Ba mõi tooe Hatacha chõ Morodochai ba newali, fõnafõna mbawa gõli chõ razo. 
EST.4_1.7	Ba ahori iʼombachaʼõ chõnia Morodochai, he lawisa chõnia mege ba faʼeboea wirõ andrõ, nifaboeʼoe Hamano, nitoelo, nibeʼe ba nahia girogirõ chõ razo, ba niha Jehoeda, enaʼõ laboenoe ira. 
EST.4_1.8	Ba ibeʼe gõi chõnia zoera goroisa andrõ, sagõrõ, oroisa moroi ba Zoesa, ba wangohori niha Jehoeda, enaʼõ iʼoromaʼõ chõ Gesitera, ba enaʼõ iʼombachaʼõ chõnia, wangandrõ chõnia jamõi jomo chõ razo, ba wangandrõ chõnia faʼahachõ dõdõ ba fangorifi iwara.
EST.4_1.9	II. 
EST.4_1.10	Ba ifafoeliʼõ li chõ Morodochai chõ Hatacha andrõ, imane: 
EST.4_1.11	Dozi enoni razo, ba he niha sato ba danõ razo, ba no larongo, wa ha sara hoekoe, hoekoe mate, na so zi mõi bacha chõ razo, ba golajama tánõ bacha, na si lõ moekaoni, fefoe gofoe ha nihá, he ira matoea, ba he ira alaʼwe, atṍ na so niʼoroʼõ razo siʼo razo andrõ chõnia, enaʼõ aoeri ia. Ba jaʼodo, ba no sara waw̃a saʼae, ba lõ sihede chõgoe, ba weʼamõi chõ razo. 
EST.4_1.12	Ba me no lafoeli chõ Morodochai niw̃aʼõ Gesitera, 
EST.4_1.13	ba ifafoeliʼõ gõi li chõ Gesitera Morodochai, imane: Bõi w̃aʼõ tõdõoe, ha jaʼoegõ dania zaoeri niha Jehoeda, me no ba gõdo razo soʼõ. 
EST.4_1.14	Na si ndroehoe sa lõ hedehedeoe ba gõtõ daʼe, ba so dania wangefa niha Jehoeda ba fangorifira, taʼila heza moroi, ba jaʼoegõ ba si samba omo jaʼami, ba si mate. Ha zangila, na tenga bõrõ gõtõ daʼe, wa no tobali foʼomo razo ndraʼoegõ! 
EST.4_1.15	Ba ifafoeliʼõ zoei li chõ Morodochai Esitera, imane: 
EST.4_1.16	Ae faloechaʼõ niha Jehoeda, banoea Zoesa, ba miʼamoni ba gõ, chõgoe: tõloe ngaloeo ba tõloe mbongi, ba bõi manga ami, ba bõi mibadoe hadia ia; ba jaʼo gõi, ba oemanõ gõi wamoni, awõ ngoningonigoe andrõ, ono alawe. Ba aefa daʼõ, ba mõido jomo chõ razo, he w̃aʼae no fanawõ oroisa daʼõ. Na matedo, ba hana na matedo! 
EST.4_1.17	Ba mofanõ Morodochai, iʼoʼõ sibai nifaw̃aʼõgõ Gesitera chõnia.
EST.5_1.1	I. 
EST.5_1.2	Ba me iʼila woʼomonia Esitera, tooe ba golajama, razo, ba eboea dõdõnia chõnia, ba iʼoroʼõ chõ Gesitera ziʼonia anaʼa, si so ba dangania, razo. Ba iʼondrasi Esitera, ibabaja mbalõ ziʼo. 
EST.5_1.3	Ba imane chõnia razo: Hadia chõoe, foʼomo razo, Esitera, hadia niʼandrõoe? He irege zi matonga gamatõrõw̃agoe, ba latehe chõoe! 
EST.5_1.4	Ba imane Esitera: Na atoelõ chõ razo, ba jamõi manga chõgoe maʼõchṍ, awõ Hamano, ba gõ andrõ, si no oeʼasiwai chõnia. 
EST.5_1.5	Ba imane razo: Mitaʼitaʼi mihede chõ Hamano, enaʼõ maʼoʼõ zomasi Gesitera! Ba me no so razo, awõ Hamano, ba wemanga gõ andrõ, niʼasiwai Gesitera, 
EST.5_1.6	ba imane razo chõ Gesitera, me ibadoebadoe nagoe razo: Hadia niʼandrõoe, enaʼõ labeʼe chõoe? Hadia zomasiʼõ? He irege zi matonga gamatõrõw̃agoe, ba latehe chõoe! 
EST.5_1.7	Ba itema linia Esitera, imane: Daʼõ niʼandrõgoe ba daʼõ zomasido: 
EST.5_1.8	na no faloechado waʼeboea dõdõ, wamaigi razo, ba na omasi razo ibeʼe niʼandrõgoe ba itõrõ chõgoe zomasido, ba jamoefoeli mõi manga chõgoe razo, awõ Hamano, ba gõ andrõ, niʼasiwaigoe chõra dania, ba mahemoloe oeʼoʼõ niw̃aʼõ razo.
EST.5_1.9	II. 
EST.5_1.10	Ba itaha zoei dõdõnia Hamano. Ba me iroegi chõra, ba ifakaoniʼõ zi fahoewoe chõnia ba foʼomonia Seresi. 
EST.5_1.11	Ba itoenõ chõra waʼeboea ganaʼania ba faʼoja nononia matoea, awõ wamosoemange razo jaʼia, awõ wa no jaw̃a zalaw̃a andrõ ba jaw̃a genoninia ibeʼe ira razo. 
EST.5_1.12	Ba imane na Hamano: Ba foʼomo razo, Esitera, ba lõ nikaoninia, awõ razo, ba gõ andrõ, nihalõnia, ha jaʼodo andre; ba he mahemoloe, ba no jaʼo nikaoni, awõ razo. 
EST.5_1.13	Ba ambõ na chõgoe daʼõ fefoe, fatoea oeʼila na doemaodao ba zinga mbawa gõli razo niha Jehoeda andrõ, Morodochai. 
EST.5_1.14	Ba imane chõnia foʼomonia Seresi, awõ zi fahoewoe chõnia andrõ fefoe: Ndramoefazõchi gatoenga, 50 hela waʼalaw̃a, ba mahemoloe mbanoea, ba õw̃aʼõ chõ razo, enaʼõ lataw̃i ba daʼõ Morodochai; ba na aefa daʼõ, ba ae manga, awõ razo, ba ja omoeso dõdõoe! Ba omasi Hamano niw̃aʼõra, ba ifafazõchiʼõ gatoenga andrõ.
EST.6_1.1	I. 
EST.6_1.2	Ba lasõndra, wa no moetanõ ba zoera andrõ, wa no iʼombachaʼõ Morodochai, me laboenoe enaʼõ razo Ahasiwero enoni jomo andrõ chõ razo, si daroea, Bigitana ba Teresi, sanaro ba mbawandroehõ. 
EST.6_1.3	Ba imane razo: Hadia mege nibeʼe ba daʼõ chõ Morodochai soemange ba si sõchi? Ba lamane ngoningoni razo: 
EST.6_1.4	Lõ moebeʼe hadia ia. Ba imane razo: Ha niha ba golajama? No iroegi sibai golajama tánõ baero ba gõdo razo Hamano, ba wangandrõ chõ razo, enaʼõ lataw̃i Morodochai, ba gatoenga andrõ, nifalaoeʼõnia chõnia. 
EST.6_1.5	Ba lamane chõ razo ngoningoninia: Hamano zi so ba golajama. Ba imane razo: Jamõi jomo! 
EST.6_1.6	Ba mõi jomo Hamano, ba imane chõnia razo: He lawisa ba niha somasi razo ifosoemange? Ba imane dõdõnia Hamano: Ha niha zomasi razo ifosoemange, na tenga jaʼodo? 
EST.6_1.7	Ba imane chõ razo: Na so zomasi razo ifosoemange, 
EST.6_1.8	ba ndramoehalõ mbaroe razo, niʼobaroe razo mege. Awõ koedo, niʼokoedo razo, nifanaemboe saemboe chõ razo, 
EST.6_1.9	ba ndramoebeʼe ba danga nawõ razo salaw̃a mbaroe andrõ, awõ koedo, enaʼõ labeʼe baroe niha andrõ, somasi razo ifosoemange, ba enaʼõ lafakoedo ia ba koedo andrõ, ba lafanõrõnõrõ ba newali, ba ndra moeʼao fõnania: Daʼe nilaoe ba niha, somasi razo ifosoemange! 
EST.6_1.10	II. 
EST.6_1.11	Ba ihalõ mbaroe andrõ Hamano, awõ koedo, ifobaroe Morodochai ba ifakoedo ba ifanõrõnõrõ ba newali ba moeʼao ia fõnania, imane: Si mané wolaoe ba niha, somasi razo ifosoemange! 
EST.6_1.12	Ba ifoeli ia ba zinga mbawa gõli chõ razo Morodochai. Ba foelõi Hamano, isaw̃a chõra, no aboe dõdõnia ba no ibaloegõ hõgõnia. 
EST.6_1.13	Ba itoenõ chõ woʼomonia Seresi ba ba zi fahoewoe chõnia daʼõ no mege fefoe. Ba lamane chõnia satoeatoea andrõ chõnia: Na iwa niha Jehoeda Morodochai andrõ — me no ibõrõtaigõ ahõndrõ ndraʼoegõ fõnania — ba tebai õlaw̃a ia, ba tobali aloea manõ ahõndrõ ndraʼoegõ chõnia. 
EST.6_1.14	Ba lõ saetoe hoehoeora na, ba so genoni razo, samangaõsõ Hamano ba gõ andrõ, nihalõ Gesitera.
EST.7_1.1	I. 
EST.7_1.2	Ba isofoe chõ Gesitera, me loeo daʼõ gõi, me labadoebadoe nagoe, imane: Hadia niʼandrõoe foʼomo razo, Esitera, enaʼõ labeʼe chõoe? Hadia zomasiʼõ? He irege zi matonga gamatõrõw̃agoe, ba latehe chõoe. 
EST.7_1.3	Ba itema linia foʼomonia Esitera, imane: Na no faloechado waʼeboea dõdõ wamaigioe, jaʼoegõ, razo, ba na atoelõ chõ razo, ba alacha laʼorifi ndraʼo, bõrõ wangandrõgoe andre, ba he iwama, bõrõ zomasido andrõ. 
EST.7_1.4	Noa sa moeʼamawa ndraʼaga, jaʼodo andre ba iwama, ba wangohori jaʼaga, ba wamoenoe, ba wamakiko. Na niʼamawa sawoejoe ira matoea ba sawoejoe ira alawe na atṍ ndraʼaga, ba lõ hedehedegoe enaʼõ; tenga sa si nangea noedoema andrõ, wa teʼala razo ibeʼe. 
EST.7_1.5	Ba hoemede razo Ahasiwero, imane chõ woʼomonia Gesitera: Ha niha daʼõ ba heza so ia, samaʼamõi ba dõdõnia folaoe daʼõ? 
EST.7_1.6	Ba imane Esitera: Oedoema anrõ si fatioe tõdõ chõma, ba jaʼia Hamano andre, si lõ sõchi! Ba tokea sibai Hamano chõ razo ba chõ woʼomonia.
EST.7_1.7	II. 
EST.7_1.8	Ba me mangawoeli jomo ba naha wemanga no mege razo, moroi ba kaboe, ba no ibalõdoehini gaso andrõ, dadaoma Gesitera, Hamano. Ba imane razo: Hadia, iboenoe woʼomo razo ba daʼe jomo chõgoe? Ba ha siʼaikõ iw̃aʼõ daʼõ razo, ba labaloegõ saʼae mbawa Hamano. 
EST.7_1.9	Ba imane Herebona, enoni jomo chõ razo, sangaingai hadia ia chõnia: Hiza gatoenga andrõ, ba ngai nomo Hamano, 50 hela waʼalaw̃a, nifalaoeʼõ Hamano chõ Morodochai, si no mamaʼema fangorifi chõ razo. Ba imane razo: Mitaw̃i ia ba daʼõ! 
EST.7_1.10	Ba lataw̃i Hamano ba gatoenga andrõ, nifalaoeʼõnia chõ Morodochai. Ba awena alõ wõnoe razo.
EST.8_1.1	I. 
EST.8_1.2	Ba iheta laedoeroenia razo, laedoeroe si so tandro, nihalõnia mangawoeli chõ Hamano mege, ba ibeʼe chõ Morodochai. Ba Esitera, ba ibeʼe satoea baomo ba nomo Hamano Morodochai. 
EST.8_1.3	II. 
EST.8_1.4	Ba iʼoroʼõ ziʼonia anaʼa andrõ chõ Gesitera. Ba maoso Gesitera, iʼagõ fõna razo, 
EST.8_1.5	ba imane: Na atoelõ chõ razo, ba na no faloechado waʼahachõ dõdõnia, ba na si nangea iw̃aʼõ razo ba na omasi ia ndraʼodo, ba jamoefaʼoheʼõ zoera, jamoeʼoroiʼõ wangai mangawoeli zoera no, tõdõ Hamano andrõ, ono Hamedata, maʼoewoe Agagi, nifasoeraʼõnia, ba wamoenoe Niha Jehoeda ba danõ barõ mbawa razo, fefoe. 
EST.8_1.6	Tebai sa oetaha oefaigi wamoenoe andrõ, si gõna niwama enaʼõ, ba tebai oetaha oefaigi wangohori iwama andrõ! 
EST.8_1.7	Ba imane razo Ahasiwero chõ woʼomonia Esitera, ba chõ Morodochai Niha Jehoeda: Noa sa oebeʼe boealagoe chõ Gesitera nomo Hamano, ba jaʼia, ba no moetaw̃i ba gatoenga, me no ibabaja Niha Jehoeda. 
EST.8_1.8	Ba jaʼami, ba hana na mifaʼoheʼõ zoera, hana na tõi razo mibeʼe ba Niha Jehoeda andrõ, he wisa zomasi ami, ba mifotandro tandro ba laedoeroe chõ razo. Me no tebai niwoeʼai li ba zoera, nibeʼe tõi razo ba si no moefotandro tandro andrõ ba laedoeroe chõ razo. 
EST.8_1.9	Ba hoemede ira ba doeroetoeli razo, me loeo daʼõ, ba zi 23, ba mbaw̃a si tõloe — baw̃a Siwana — ba lafazõchi, zoera laʼoʼõ niw̃aʼõ Morodochai, ba Niha Jehoeda, ba ba nifataro razo ba ba goemandroe ba ba zalaw̃a, ba nõri andrõ fefoe, si 127, iʼotarai danõ Ndrawa Hindroe, noemalõ ba danõ Gaitiofia, dali wanoera ba zi sarasara õri ba he li zi samboesamboea soi, ba ba Niha Jehoeda, ba ba wanoerara ba ba lira. 
EST.8_1.10	Ba ifabeʼeʼõ dõi razo Ahasiwero ba ifotandro tandro andrõ ba laedoeroe chõ razo; ba ifaʼoheʼõ ba zinenge si fakoedo, saõsõ, koedo ba kandra chõ razo koedora. 
EST.8_1.11	Soera andrõ, ba no fanehe razo ba Niha Jehoeda ba mbanoea misa fefoe, hana na laʼowoeloi ira, ba wanimba samoenoe jaʼira, ba wangohori sato andrõ, ba danõ misa samoenoe jaʼira enaʼõ, ba he iraono, ba he ira alawe, ba wamoenoe, ba wamakiko, ba hana na laraboe zi so chõra, amaedola zi lõ sochʼṍ, 
EST.8_1.12	ha maʼõmaʼõchõ, ba nõri barõ mbawa razo Ahasiwero, fefoe, ba zi me 13, ba mbaw̃a si 12, — baw̃a Adara. 
EST.8_1.13	Ba taroma li ba zoera andrõ, ba nibeʼe oroisa, nidozigõ õri, enaʼõ dozi soi zamondrongo, ba enaʼõ na si no teʼanõ Niha Jehoeda, na loeo daʼõ, ba wolaoe balõra ba nemalira. 
EST.8_1.14	Ba ha siʼaikõ tebeʼe goroisa andrõ, ba gõdo ba Zoesa, ba mofanõ zinenge andrõ, saõsõ, si fakoedo ba hoeloe koedo chõ razo, salio ahe, laʼoʼõ niw̃aʼõ razo, laʼaliogõ ira, lafandroeo koedo.
EST.8_1.15	III. 
EST.8_1.16	Noa sa faloecha waʼohahaoe dõdõ ba faʼomoeso dõdõ ba faʼowoeawoea dõdõ ba soemange Niha Jehoeda. 
EST.8_1.17	Ba dozi õri ba dozi banoea, heza iroegi niw̃aʼõ razo ba oroisania andrõ, ba so waʼomoeso dõdõ ba Niha Jehoeda ba faʼowoeawoea dõdõ ba femangamanga, ba owoeloa. Ba ato zi tobali Niha Jehoeda niha baero, me no ihawoei ira faʼataʼoera Niha Jehoeda.
EST.9_1.1	I. 
EST.9_1.2	ba mbanoeara, ba danõ barõ mbawa razo Ahasiwero, ba wamoenoe samoenoe jaʼira enaʼõ. Ba lõ solaw̃a jaʼira, me no dozi soi ihawoei faʼataʼoera Niha Jehoeda. 
EST.9_1.3	Ba latolo Niha Jehoeda dozi salaw̃a ba danõ, ba he nifataro razo ba koemandroe ba koemandra, me no ihawoei ira faʼataʼoera Morodochai. 
EST.9_1.4	No seboea ae Morodochai, ba genoni razo, ba itõrõi danõ fefoe toeriania, me itoegoe tedooe manõ waʼeboea Morodochai andrõ. 
EST.9_1.5	Ba teʼala sibai zi fatioe tõdõ chõra fefoe labeʼe Niha Jehoeda, lafafahõ ba laʼõʼõtõ, laboeboenoe; somasi ira lafatõrõ ba zi fatioe tõdõ chõra. 
EST.9_1.6	Ba ba hati ba Zoesa, ba 500 niha laboenoe Niha Jehoeda, lafakiko. 
EST.9_1.7	Fabaja Farasandrata ba Dalafono ba Asafata, 
EST.9_1.8	ba Forata ba Adalia ba Aridata, 
EST.9_1.9	ba Faramasa ba Arisai ba Aridaʼi ba Wajesata, ono Hamano andrõ, 
EST.9_1.10	si dafoeloe, ba ba laboeboenoe, ono Hamano ono Hamedata, oedoe Niha Jehoeda, ba si so chõra, ba lõ lababaja. 
EST.9_1.11	Ba me loeo daʼõ, ba irongo razo waʼato niboenoe ba hati ba Zoesa. 
EST.9_1.12	Ba imane razo chõ woʼomonia Esitera: Ba hati, ba Soesa, ba no 500 niboenoe Niha Jehoeda niha, fabaja ono Hamano, si dafoeloe, ba taʼila he wisa wolaoera ba nõri bõʼõ barõ mbawa razo! Ba hadia niʼandrõoe, enaʼõ latehe chõoe? Ba hadia zomasiʼõ, enaʼõ latõrõ chõoe? 
EST.9_1.13	Ba imane Esitera: Na atoelõ chõ razo, ba enaʼõ mahemoloe gõi latehe ba Niha Jehoeda ba Zoesa nilaoera maʼõchṍ; ba ono Hamano andrõ, si dafoeloe, ba enaʼõ na lataw̃i ba gatoenga. 
EST.9_1.14	Ba ibeʼe li razo, laʼoʼõ daʼõ; ba tebeʼe goroisa ba Zoesa, ba ono Hamano andrõ, si dafoeloe, ba lataw̃i. 
EST.9_1.15	Ba owoelo zoei Niha Jehoeda ba Zoesa, ba zi me 14, ba mbaw̃a Adara, ba 300 laboenoe niha ba Zoesa. Ba si so chõra, ba lõ lababaja. 
EST.9_1.16	Ba Niha Jehoeda ba nõri bõʼõ barõ mbawa razo, ba owoelo, ba latimba zamoenoe jaʼira enaʼõ, wolaoe balõra ba noedoera andrõ, ba 75,000 laboenoe si fatioe tõdõ chõra, ba si so chõra, ba lõ lababaja.
EST.9_1.17	II. 
EST.9_1.18	Ba Niha Jehoeda ba Zoesa, ba no faoma owoelo [ba wamoenoe oedoera], he ba zi me 13, ba he ba zi me 14, ba tobali ba zi me 15 molombase ira, ba loeo daʼõ labaliʼõ baw̃a gowoeloa ba baw̃a waʼomoeso dõdõ. 
EST.9_1.19	Andrõ wa si me 14, ba mbaw̃a Adara, labaliʼõ baw̃a waʼomoeso dõdõ ba baw̃a gowoeloa, si no amaedola gowasa Niha Jehoeda ba danõ, ba mbanoea si zaewe ba danõ misa, ba faoma lafaʼoheʼõ chõ nawõra goeracha. 
EST.9_1.20	Ba itanõ ba zoera daʼõ fefoe Morodochai, ba ifaʼoheʼõ zoera ba Niha Jehoeda, idozigõ õri barõ mbawa razo Ahasiwero, he sahatõ, ba he sarõoe; 
EST.9_1.21	ifachoi hoekoe daʼõ chõra: ero rõfi, ba labeʼe baw̃a si sõchi zi me 14 ba si me 15, ba mbaw̃a Adara, — 
EST.9_1.22	laʼohiaʼõ mbaw̃a andrõ mege, ba nitimba Niha Jehoeda si fatioe tõdõ chõra, ba baw̃a si tobali faʼomoeso dõdõ faʼatosasa, ba sitobali loeo gowoeloa faʼaboe dõdõ — wamaliʼõ baw̃a gowoeloa ba baw̃a waʼomoeso dõdõ, ba zi faoma lafaʼoheʼõ chõ nawõra oeracha, ba ba nibeʼebeʼe boeala ba zi noemana. 
EST.9_1.23	Ba labeʼe hoekoe [ba chõra Niha Jehoeda] zi no lafobõrõ andrõ, awõ nisoera Morodochai chõra. 
EST.9_1.24	Me no tõdõ Hamano andrõ, ono Hamedata, maʼoewoe Agagi, oedoe Niha Jehoeda fefoe, wamoenoe Niha Jehoeda, ba me no ifalaoeʼõ ”woeri” — dahõdahõ —, ba wamakiko jaʼira ba ba wangohori, 
EST.9_1.25	ba me no iw̃aʼõ razo — me no fahoehoeo chõnia Gesitera — me no ibeʼe zoera, alacha chõnia tofana mangawoeli dõdõnia famakiko andrõ ba lataw̃i ia ba gatoenga, fabaja iraononia. 
EST.9_1.26	Andrõ wa labeʼe tõi mbaw̃a andrõ ”woerimi”, bõrõ ”woeri” andrõ, ba õsi zoera no mege fefoe, awõ zi no faloecha ira, ba he nirongora. 
EST.9_1.27	Ba lahonogõi hoekoe daʼõ Niha Jehoeda, ba chõra ba ba ngaʼõtõra dania, ba he ba zi mõi banoeara, hoekoe si tebai awoeʼa: laʼamoniʼõ mbaw̃a andrõ, si doea ngaloeo, dali zi no moebeʼe ba zoera ba fangohonogõi jaʼia. 
EST.9_1.28	Ba fa bõi olifoe ira mbaw̃a daʼõ ba enaʼõ latõrõ, gõtõgõtõ waʼara dania, dozi omo ba dozi õri ba dozi banoea, fa bõi taja ba Niha Jehoeda mbaw̃a ”woerimi” andrõ, bõi manõ olifoe ngaʼõtõra mitooe. 
EST.9_1.29	Ba labeʼe ba zoera foʼomo razo, Esitera, ono Gabihailo, ba Morodochai, Niha Jehoeda andrõ, labeʼe fangaronia waʼasalaw̃ara andrõ, ba wameʼe soera ”woerimi” andrõ si samboea. 
EST.9_1.30	Ba ifaʼoheʼõ zoera ba Niha Jehoeda fefoe ba nõri andrõ si 127, amatõrõw̃a Gahasiwero maʼasagõrõ ihaogõ linia chõra, soroi ba dõdõ, 
EST.9_1.31	ba wameʼe hoekoe mbaw̃a ”woerimi” andrõ, ba ginõtõ nihonogõi, dali wa no labeʼe hoekoe Morodochai Niha Jehoeda ba foʼomo razo Esitera, awõ wa no labeʼe hoekoe chõra ba ba ngaʼõtõra mitooe gamachoita andrõ ba wamoni ba gõ ba ba wangarõngarõ. 
EST.9_1.32	Ba tobali hoekoe nifachoi ba ”woerimi” andrõ ba goroisa Gesitera; ba tetanõ ba zoera.
EST.10_1.2	Ba fangoromaʼõnia faʼeboeania ba faʼabõlõnia, ba fangombacha lachõmi Morodochai, me no ifolachõmi ia razo, ba no moetanõ ba zoera hikaja razo ba Media ba ba Weresia. 
EST.10_1.3	Niha Jehoeda andrõ Morodochai, ba no tambalina razo Ahasiwero, ba no eboea dõinia ba niha Jehoeda, ba omasiõ niwara fefoe ia, me no sangaloei fangorifi madora, ba me sohare niwara iʼaloei ba hoehoeonia iefoe.
JOB.1_1.1	I. 
JOB.1_1.2	Ba fitoe nononia matoea ba tõloe nono alawe. 
JOB.1_1.3	Ba 7000 chõnia mbiribiri ba 3000 gondra, ba 500 fasa zaw̃i ba 500 galide si alawe, ba ato sibai zawoejoenia; tobali salaw̃a niha daʼõ, moroi ba niha bõʼõ fefoe, tánõ ba gatoemboecha loeo. 
JOB.1_1.4	Ba maosomaoso nononia matoea, lalaoe fatome, samõsa maʼṍchõ, ba lafakaonikaoniʼõ dalifoesõra alawe si datõloe andrõ, ba wemanga chõra. 
JOB.1_1.5	Ba na no fatoetoe watomesa andrõ, ba ifaw̃aʼõgõ chõra Jobi, enaʼõ na lasalaʼõ ira. Ba ihoelõ wongi wemaoso, ibeʼe zoemange nitoenoe, iʼohiaʼõ waʼatora. Imane saʼae Jobi: Ma dania no molalõ nonogoe andrõ, ma no laʼerogõ Lowalangi tõdõra! Si manõmanõ wolaoe Jobi andrõ.
JOB.1_1.6	II. 
JOB.1_1.7	Ba imane Jehowa chõ Zatana: Heza õʼotarai? Itema li Jehowa Satana, imane: Oeʼotarai koemoli, no oetõrõi goeli danõ! 
JOB.1_1.8	Ba imane Jehowa chõ Zatana: Hadia, no õnehegõ gõi genonigoe Jobi andrõ? Lõʼõ sa famaedonia ba goeli danõ, ba waʼatoelõ ba ba waʼadõlõ dõdõ, ba wangataʼoefinia Lowalangi ba ba waʼoedoesa ba zi lõ sõchi. 
JOB.1_1.9	Itema li Jehowa Satana, imane: Hadia, iʼataʼoefi gõi Lowalangi Jobi, lõ bõli gõlõnia? Tenga no õfobaʼabaʼa ia ba omonia, fabaja fefoe zi so chõnia, fasoei? 
JOB.1_1.10	Halõw̃õ dangania, ba no õfahowoeʼõ, ba itoegoe oja manõ goerifõnia ba danõ. 
JOB.1_1.11	Ba tema oroʼõ dangaoe ba babaja zi so chõnia fefoe, ba lõ zi lõ ikaoni ba mbawaoe, wa iʼerogõ ndraʼoegõ. 
JOB.1_1.12	Ba imane Jehowa chõ Zatana: Hiza, fefoe hadia ia, zi so chõnia, ba ja so ba dangaoe, ba bõi babaja mbotonia! Ba mofanõ Zatana, irõi Jehowa.
JOB.1_1.13	III. 
JOB.1_1.14	ba so zangombacha toeria chõ Jobi; imane: No mangoehoendra laza zaw̃i ba mangaloei gõra galide si alawe, ba hinõloe, 
JOB.1_1.15	ba so manõ Ndrawa Zaba, laʼoloiʼõ, ba laʼõʼõtõ siʼõli zawoejoe, ba ha jaʼo zoloi, ba wangombacha chõoe. 
JOB.1_1.16	Ba lõ saetoe na li daʼõ, ba so zamõsa tõ, imane: No aechoe galitõ Lowalangi, moroi ba mbanoea si jaw̃a, ba no iʼā mbiribiri, fabaja sawoejoe, ba ha jaʼo zoloi, ba wangombacha chõoe. 
JOB.1_1.17	Ba lõ saetoe na li daʼõ, ba so zamõsa tõ, imane: Tõloe bawá zabõlõ Ndrawa Galedaia, ba lahawoei manõ gondra, laraboe; ba sawoejoe, ba laʼõʼõtõ siʼõli, ba ba jaʼo zoloi, ba wangombacha chõoe. 
JOB.1_1.18	Ba lõ saetoe na li daʼõ zoei, ba so zamõsa tõ, imane: Mangamanga mege nonooe matoea ba onooe alawe, ba nomo gaʼara si aʼa, 
JOB.1_1.19	ba iʼozoemagõ so nangi sabõlõ, moroi ba danõ si mate, telobi ba nomo andrõ, ba watalingania maʼaʼõfa, ba adoedoe, ilangõ ndraonooe andrõ ba mate ira, ba ha jaʼo zoloi, ba wangombacha chõoe. 
JOB.1_1.20	Ba maoso Jobi, isika noechania, ifatõwõʼõ mboenia; ba ifalõgoe tooe ia ba danõ, mangaloeloe ia. 
JOB.1_1.21	Imane: Lõ noechagoe, me oeʼotarai daloe ninagoe, ba lõ noechagoe, na mangawoelido dania, 
JOB.1_1.22	Ba daʼõ fefoe, ba lõ lalõ Jobi, ba lõ iw̃aʼõ si lõ gõna nilaoe Lowalangi. 
JOB.2_1.1	I. 
JOB.2_1.2	Ba imane Jehowa chõ Zatana: Heza õʼotarai? Itema li Jehowa Satana, imane: Oeʼotarai koemoli, no oetõrõi goeli danõ. 
JOB.2_1.3	Ba imane Jehowa chõ Zatana: Hadia, noa gõi õnehegõ genonigoe Jobi andrõ? Lõʼõ sa famaedonia ba goeli danõ, ba waʼatoelõ ba ba waʼadõlõ dõdõ ba ba wangataʼoefi Lowalangi ba ba waʼoedoesa ba zi lõ sõchi. Lõʼõ na nibõhõlinia satoelõ andrõ chõnia, ba no õfarooe ndraʼo, ba wamakao jaʼia, lõ bõrõbõrõ! 
JOB.2_1.4	Itema li Jehowa Satana, imane: Oeli zalahi goeli! — ba fefoe hadia ia, ochõta niha, ba iloeloe, asala aoeri ia! 
JOB.2_1.5	Ba tema oroʼõ dangaoe, babaja nõsinia, ba lõ zi lõ ikaoni ba mbawaoe, wa iʼerogõ ndraʼoegõ! 
JOB.2_1.6	Ba imane Jehowa chõ Zatana: Hiza, ba dangaoe so ia, ba bõi etoeʼõ nosonia! 
JOB.2_1.7	Ba mofanõ Zatana, irõi Jehowa, ba ibõzi Jobi bio, iʼotarai narõ kahe, noemalõ ba gagalizoezoe. 
JOB.2_1.8	Ba ihalõ doega lawoe, ba wogaʼagaʼa õsinia, doemadao ia bawoe. 
JOB.2_1.9	Ba imane chõnia foʼomonia: Hadia, aro zoei na dõdõoe ba zatoelõ andrõ chõoe? Tema efaʼõgõ chõ Lowalangi ba jagõ mate! 
JOB.2_1.10	Ba imane chõnia: Fehede zi lõ tõdõ wehedeoe. 
JOB.2_1.11	II. 
JOB.2_1.12	Ba me lafaõga hõrõra, me arõoe na maʼifoe ira, ba lõ laʼila wa jaʼia; ba megeʼege ira, ba lasika noechara, dozi ira, lafazaoemba mijaw̃a gawoegawoe, satoroe ba hõgõra. 
JOB.2_1.13	Ba doemadao ira, awõnia, ba zalo, fitoe ngaloeo ba fitoe mbongi, samõsa lõ sihede chõnia, samboea li lõʼõ, me no laʼila, wa no falawoe waʼafõchõ andrõ chõnia.
JOB.3_1.1	I. 
JOB.3_1.2	Hoemede ia, imane:
JOB.3_1.3	”Jatekiko mbaw̃a andrõ, ba zi toemboe ndraʼo, ba bongi andrõ, me law̃aʼõ: No toemoege nono matoea!
JOB.3_1.4	Jaʼogõmigõmi mbaw̃a daʼõ; bõi jamoesofoe ia Lowalangi si jaw̃a ba bõi jatobaha chõnia faʼamoloeo!
JOB.3_1.5	Ndramoeʼandrõ mangawoeli ia faʼogõmigõmi ba si bongi; jamoehawoei ia salōē ba jamoefetaʼoe ia fangogõmigõmisi zi moloeo. 
JOB.3_1.6	Bongi andrõ, ba jamõi ondraʼoea zogõmigõmi: Bõi omoeso dõdõnia ba ngenoli mbaw̃a ndrõfi andrõ, bõi jalaʼerai awõ mbaw̃a bõʼõ.
JOB.3_1.7	Ja lõ toemboe niha saʼae ba mbongi daʼõ: bõi jaʼowoeawoea dõdõ niha ba chõnia!
JOB.3_1.8	Ndramoeʼelifi ia sangelifi baw̃a, sangila mamarooe malioe.
JOB.3_1.9	Jandroendroemõ ndrõfinia na aracha moloeo: jamoedõnadõna haga — zajazaja gõlõ! alõsoe bõi jamoeʼila hõrõ waʼamoloeo!
JOB.3_1.10	Me lõ nidoehõnia chõgoe taloe ninagoe ba me lõ nibiniʼõnia chõgoe famakao, fa bõi iʼila hõrõgoe!
JOB.3_1.11	II. 
JOB.3_1.12	Hana wa nihagi na ndraʼodo ba hana wa laʼoroʼõ chõgoe mbalõ meme, nisisiõgoe?
JOB.3_1.13	Tobali no adõlõ tooe ndraʼo menaʼõ iadaʼe, ba molombase; mõrõ menaʼõ ndraʼo ba ahono dõdõgoe,
JOB.3_1.14	awõ razo ba awõ goemandroe, sangotomosi chõra adoedoela,
JOB.3_1.15	ba ma awõ zalaw̃a seboea anaʼa, samoʼõsi omora firõ.
JOB.3_1.16	Ba ma zoei si mane tabina saechoe, nikoʼo ba danõ; lõʼõ manõ jaʼodo, si mane tabina, si lõ irai mangila haga zi moloeo.
JOB.3_1.17	Ba daʼõ labato wabõtoesa seboea horõ ba ba daʼõ ahono zi no atage.
JOB.3_1.18	Sohahaoe dõdõ nikoeroe fefoe, lõ larongo li mandroe.
JOB.3_1.19	He iraono ba he satoea, ba fagõlõgõlõ ba daʼõ, ba aefa zawoejoe chõ zochõ jaʼia.
JOB.3_1.20	Hana wa ifohaga zi noemana, ba hana wa iʼorifi zaboe tõdõ?
JOB.3_1.21	Si dõnadõna faʼamate ba lõ aloea, sangaloei jaʼia moroi ba wangaloeinia anaʼa. 
JOB.3_1.22	Somoeso sibai tõdõ, si karaini faʼiki enaʼõ, na faloecha lewatõ. —
JOB.3_1.23	Hana wa tefohaga niha, si no tobini lala, nibaʼa Lowalangi fasoei? 
JOB.3_1.24	Noa sa salahi gõgoe wangarõngarõ ba no amaedola gelea wegeʼegegoe andre.
JOB.3_1.25	Na ataʼoedo hadia ia, ba no gõnado jaʼia, ba hadia zihocha mboegoe, ba itõrõdo.
JOB.3_1.26	Lõ si faloechado na waʼahono, ba he folombase ba he faʼohahaoe dõdõ, ba hiza saʼae [zoei] wamahoefa!”
JOB.4_1.1	I. 
JOB.4_1.2	”Ma dania aboea chõoe, na taw̃aʼõ maʼifoe chõoe niw̃aʼõda; ba ha niha zangila mombaʼa taroma linia?
JOB.4_1.3	Hiza, no ato nifolalamõ tõdõ, ba no õfoeli õʼabeʼebeʼeʼõ danga si no adada.
JOB.4_1.4	Ha niha zalaoe menaʼõ, ba no taroma lioe zangabeʼe, ba no õʼabõlõʼõ gahe si no mangiwa.
JOB.4_1.5	Ba iadaʼe, me jaʼoegõ zi gõna, ba aboe dõdõoe; me itõrõ ndraʼoegõ, ba tokeaʼõ.
JOB.4_1.6	Hadia, tenga fangabeʼe dõdõoe wangataʼoefioe Lowalangi, ba tenga tõtõnafõoe waʼatoelõmõ andrõ?
JOB.4_1.7	Eraʼera tõdõoe, na no irai faloecha zi tekiko, si lõ horõ; hadia, no irai tehori zatoelõ tõdõ?
JOB.4_1.8	Ndrege niʼilagoe, ba samakoe si lõ sõchi ba sanaroe famakao, daʼõ gõi zamasi jaʼia. 
JOB.4_1.9	Ihehaini ira Lowalangi, ba tekiko ira, ba hanoehanoe wõnoenia andrõ ariri.
JOB.4_1.10	Fendrõndrõndrõndrõ zingo ba li harimo — ba ifõ nono zingo, ba no moefatõ.
JOB.4_1.11	Mowaõwaõ manõ zingo, si lõ boto, me no ambõ ahoeloea — ba ono zingo, ba moezaewe.
JOB.4_1.12	II. 
JOB.4_1.13	Na ifakoli ia eraʼera ba gangilata ba zi bongi, na ihawoei niha femõrõ sabeʼe.
JOB.4_1.14	No ihawoeido fanizinizi ba fogichi, manizinizi dõlagoe fefoe.
JOB.4_1.15	Itõrõdo angi ba moetaro mbõrõ boe ba nõsigoe.
JOB.4_1.16	Ba so ia fõnagoe — chalachala mbawania, ba lõ oeʼila — famaedo niha ba doedoema hõrõgoe; ba oerongo wangõngõngõngõsa, imane:
JOB.4_1.17	’Hadia, so maõ niha, satoelõ fõna Lowalangi, hadia, so zamõsa, si no ohaoehaoe fõna zombõi jaʼia?’ 
JOB.4_1.18	Hiza, ba genoninia andrõ aombõ dõdõnia ba ba malaʼika andrõ chõnia so waʼeloengoe iw̃aʼõ. 
JOB.4_1.19	Ba tenga mendroea manõ ba zi so ba nose laʼoeri, si otarai gawoegawoe tooe wamobõrõ, safoefoe na itõrõ hama. 
JOB.4_1.20	Lõ ichamõ maʼṍchõ, ba arasa, tekiko ira lõ fangorifi saʼae, ba lõ sameʼe ba dõdõ.
JOB.4_1.21	Na aetoe zinali ba nosera andrõ [nosora] ba mate manõ ira, ba waʼambõ tõdõ andrõ.
JOB.5_1.1	I. ”
JOB.5_1.2	Ba zambõ tõdõ, ba mõi famoenoenia walõsõchisõchi dõdõnia, ba sowõhõ mowa, ba iboenoe fõchõ dõdõnia.
JOB.5_1.3	No oeʼila zambõ tõdõ sow̃aʼa, ba oeʼanemaʼõ oeʼelifi nahiania. 
JOB.5_1.4	Ba ndraononia, ba no arõoe wangorifi; mõi ira nihoendragõ ba mbawa gõli, lõ sangorifi.
JOB.5_1.5	Basitõnia, ba iʼā solofo — he nibaʼa doi, ba ihalõ — ba sowõchi tõdõ zoraboe nibajabajania.
JOB.5_1.6	Tenga sa ba gawoegawoe toemboe wamakiko, ba famakao, ba tenga saoeri ba danõ.
JOB.5_1.7	Niha andrõ, ba ba wamakao saʼae toemboe, si mane faʼatokana mijaw̃a nono galitõ ba holahola galitõ.
JOB.5_1.8	II. 
JOB.5_1.9	Ba zolaoe seboea, si tebai aboto ba dõdõ niha, ba sahõlihõli dõdõ, si lõ moetaha moeʼerai, 
JOB.5_1.10	sameʼe teoe ba danõ ba somboewoei bolo nowi.
JOB.5_1.11	Sangalaw̃aʼõ jaw̃a si so tooe, ba wolohe ba wangorifi saboe tõdõ, 
JOB.5_1.12	Si lõ boto ibeʼe nifachai zoneche, fa tebai mofozoe nilaoe dangara. 
JOB.5_1.13	Iraʼoe zatoeatoea, ba waʼonechera andrõ, ba amaedola zi tetaroe bagi nichoi dõdõ zi tõrá faʼoneche. 
JOB.5_1.14	Ba zi maʼṍchõ ihawoei ira faʼogõmigõmi, ba hoelõ na ba zi bongi labajaisi lalara ba zi laloeo. 
JOB.5_1.15	Ba tobali iʼefaʼõ zi noemana ba mbawa ziʼõli si otarai mbewera, ba ba danga zabõlõ iʼefaʼõ.
JOB.5_1.16	Ba toemboe wanõtõna [fangorifi], ba zideʼide ba tefaʼafoe mbawa walõsõchi. 
JOB.5_1.17	III. 
JOB.5_1.20	Na lofo mbanoea, ba iʼorifiʼõ, fa lõ mate ndraʼoegõ, ba ba wanoewõ, ba itimba chõoe mbawa ziʼõli. 
JOB.5_1.21	Tebaʼa ndraʼoegõ ba mbõzibõzi lela andrõ, ba lõ ataʼoeʼõ na itõrõ famoefoe.
JOB.5_1.22	Saʼiki ndraʼoegõ, na so wamoefoe ba ma faʼeboea mbõli mbalazo, ba alacha lõ ataʼoeʼõ goetoe ndroeʼoe.
JOB.5_1.23	Noa sa fawoeʼoe li ndraʼoegõ ba gara ba danõ, ba no fahoewoe chõoe goetoe ndroeʼoe. 
JOB.5_1.24	Ba faloechaʼõ lõ hadia ia ba noseoe, ba na õfaigi nibajabajamõ ba nahiaoe, ba lõ hadia zi lõʼõ.
JOB.5_1.25	Ba faloechaʼõ ato maʼoewoemõ, ba madooemõ, ba si mane doeʼoe ba danõ.
JOB.5_1.26	Ba ginõtõ waʼatoea õroegi lewatõ, si mane na teʼohe mijaw̃a mboea nowi, na inõtõ.
JOB.5_1.27	Hiza, daʼõ ia niʼaloealoeima tõdõma, si manõ ia; fondrondrongo, ba beʼe ba dõdõoe!”
JOB.6_1.1	I. 
JOB.6_1.2	”Enaʼõ na latoelo walõsõchisõchi dõdõgoe, ba enaʼõ na labeʼe ba waliëra wamakao andre chõgoe,
JOB.6_1.3	ba aboea enaʼõ, taʼila, moroi ba waʼaboea nene ba mbewe nasi, — andrõ eloengoeloengoe ligoe.
JOB.6_1.4	Noa sa tetaroe ba nõsigoe nono wana Zi lõ ambõ faʼabõlõ: ibadoe zõfoenia tõdõgoe, isoewõ, ndraʼodo ametaʼoeõ andrõ chõ Lowalangi! 
JOB.6_1.5	Hadia, moedele maõ galide ba zabõlõ doeʼoe, ba hadia moendrõndrõ zaw̃i si matoea ba zí sõchi gõ?
JOB.6_1.6	Hadia, tola taʼā zi naminamitõ lõ asio, ba hadia, ami zafoesi gadoelo?
JOB.6_1.7	Anoezoe dõdõgoe wanoejoe jaʼia; õ sowojoe zi manõ, oew̃aʼõ.
JOB.6_1.8	Enaʼõ na itõrõ zomasido, ba enaʼõ na ibeʼe Lowalangi zihoeloe dõdõgoe!
JOB.6_1.9	Enaʼõ na nilaoe dõdõ Lowalangi ifoefoe ndraʼodo, enaʼõ na ifonoemalõ dangania, ba wangetoeʼõ jaʼo!
JOB.6_1.10	Ba fondrara dõdõgoe na atṍ [daʼõ], — ba oefarõga enaʼõ ndraʼodo ba waʼafõchõ andre, si lõ faʼahachõ dõdõ — wa lõ oerai oebõhõli daroma li Niʼamoniʼõ andrõ.
JOB.6_1.11	Ba hadia atṍ wangabeʼegoe, wa mombasembase na ndraʼo, ba he wisa wozoe chõgoe, wa oetaha manõ dõdõgoe?
JOB.6_1.12	Hadia, faʼabeʼe gowe waʼabeʼegoe andrõ, hadia, no tõla garamba nõsigoe?
JOB.6_1.13	Hadia, tenga si lõʼõ manõ fangorifi ndraʼodo; tenga no tetimba manõ chõgoe weʼeweʼe fefoe?
JOB.6_1.14	II. 
JOB.6_1.15	No lalimodo talifoesõgoe, si mane mbombo, si mane oengo nidanõ, si falawoe.
JOB.6_1.16	No olotoe idanõ sabeʼe, ilaoe ia bacha si bakoe deoe.
JOB.6_1.17	Na aoechoe zino chõnia, ba ogoʼõ; na abeʼe lõchõ, ba taja ba nahania.
JOB.6_1.18	Laholeʼõ ira sikoli, lasaw̃a mijaw̃a danõ si mate ba tekiko.
JOB.6_1.19	Lafaigifaigi sikoli, banoea Dema; sanõrõ, Dawa Zaba, ba ladõnadõna.
JOB.6_1.20	Ba tobali si lõ boto wanõtõnara andrõ; laroegi, ba no saechoe õlõ.
JOB.6_1.21	Si manõ saʼae ami chõgoe: miʼila zataʼoe ita; ba hoemocha mboemi!
JOB.6_1.22	Hadia, no oew̃aʼõ: ’Miʼohe chõgoe, ba mibeʼe boeala famaweʼe ganaʼami, chõgoe;
JOB.6_1.23	miʼefaʼõ ndraʼo ba danga zi faʼoedoe ba mihõli ndraʼodo ba waʼabõlõ zamakao jaʼo?’
JOB.6_1.24	Mifahaõ ndraʼo, ba oebato wehede, ba si no eloengoe ndraʼo, ba miʼombachaʼõ chõgoe.
JOB.6_1.25	Hiza, taroma li si doehoe, ba manandrõsa! Ba hadia nitegoe wanegoemi andrõ?!
JOB.6_1.26	Hadia, mitegoe daroma li, niw̃aʼõ? — Fehede zaragoeragoe tõdõ, ba hoemombo ba nangi!
JOB.6_1.27	He ba zi lõ ama si lõ ina, ba milaoe fadahõdahõ enaʼõ, ba si fahoewoe chõmi, ba miʼamawa.
JOB.6_1.28	Ba iadaʼe, ba mitõngõni ndraʼodo; hadia, si ndroehoe lõ ataʼoedo oelimo ami.
JOB.6_1.29	Mitandraigõ zamoeza tõ, bõi mifatõrõ zi lõ atoelõ; mifoeli mitandraigõ, atoelõ na chõgoe.
JOB.6_1.30	Hadia, so ba mbewegoe zabila? Hadia, lõ iʼila wamakiko ararogoe?” 
JOB.7_1.1	I. ”
JOB.7_1.2	Si mane sawoejoe sihoeloe tõdõ, ba weʼamõi ba loemõ ba si mane enoni, si dõnadõna loeonia,
JOB.7_1.3	si manõ wa no moetõrõ chõgoe mbaw̃a wamakao, awõ wa no teʼerai chõgoe mbongi waʼafõchõ.
JOB.7_1.4	Na mõido mõrõ, ba oemane: Ha waʼara dania maosodo? Ba ara zi bongi, ba atage ndraʼo wombalimbali jaʼodo, irege ibõrõtaigõ moloeo.
JOB.7_1.5	Baloebaloe nõsigoe goekoeõ ba goagoa, si hoelõ danõ; molawa koeligoe, ba ifoeli atõla.
JOB.7_1.6	Alio welalõ mbaw̃agoe, moroi ba ziʼoea ba zanoso; tajataja manõ, lõ tõtõnafõ.
JOB.7_1.7	II. 
JOB.7_1.8	Hõrõ zangila jaʼodo iadaʼe, ba lõʼõ saʼae iʼilado dania; na iʼaloei ndraʼo hõrõoe, ba lõ jaʼodo saʼae.
JOB.7_1.9	Si mane lawoeo si taja ba silalõ misa, si manõ wa lõ mangawoeli mijaw̃a zi no noemalõ ba mbanoea tooe.
JOB.7_1.10	Lõʼõ saʼae ifoeli ia ba nomonia, ba lõʼõ saʼae iʼila ia nahiania mege.
JOB.7_1.11	Ba lõʼõ sa gõi oetenaw̃a mbewegoe, moehede ndraʼo, ba waʼatosasa dõdõgoe andre, ba mangarõngarõdo, ba waʼaboe dõdõgoe.
JOB.7_1.12	Hadia, asi ndraʼodo, ba ma hioe, wa õfataro zanaro jaʼodo?
JOB.7_1.13	Na oemane dõdõgoe: Fondrara dõdõgoe dania kasogoe, itolodo woloeʼi famakaogoe kasogoe andrõ,
JOB.7_1.14	ba õkeani ndraʼo fangifi ba õfetaʼoedo angilata,
JOB.7_1.15	tobali omasido, na nitõgi bagi ndraʼo, omasido waʼamate, moroi ba zi no hatṍ tõla andre.
JOB.7_1.16	Ariri manõ ndraʼo, tenga saoeri si lõ aetoe ndraʼodo: bõhõido, angi sa weʼasogoe ba goeli danõ!
JOB.7_1.17	Hadia niha, wa no eboea ia ba dõdõoe, wa no sosó dõdõoe ia? 
JOB.7_1.18	Wa õʼerogõ mahemoloe, wamaigimaigi jaʼia, wa lõ aedoeʼaedoe õtandraigõ ia?
JOB.7_1.19	Ha waʼara dania õʼefaʼõ hõrõoe chõgoe; ha waʼara lõʼõ manõ õbõhõido, irege oetõlõ gilogoe?
JOB.7_1.20	Na so horõgoe — ba hadia nilaoegoe chõoe, jaʼoegõ sihõrõhõrõgõ niha? Hana wa õbaliʼõ tandrõsa ndraʼo chõoe, irege aboea ndraʼo chõgoe?
JOB.7_1.21	Ba hana wa lõ õbeʼe aefa chõgoe horõgoe, hana wa lõ õheta lalõgoe? Oefalõgoe saʼae ndraʼo tooe, ba gawoegawoe, ba na õʼaloei ndraʼo, ba lõ jaʼodo saʼae.”
JOB.8_1.1	I. 
JOB.8_1.2	”Ha waʼara lõ õbato hoehoeo si manõ, wa no hoelõ nangi sabõlõ mbeweoe andrõ!
JOB.8_1.3	Hadia, ifoejoeʼõ hoekoe Lowalangi, ba hadia, ibilaʼõ zatoelõ Si lõ ambõ faʼabõlõ?
JOB.8_1.4	Na no so horõ ndraonooe chõnia, ba no iloeloe ira ba hoekoe horõra andrõ. 
JOB.8_1.5	Na õforege wangandrõ chõ Lowalangi, na õkao chõ Zi lõ ambõ faʼabõlõ, —
JOB.8_1.6	na no ohaoehaoe ndraʼoegõ ba na sadõlõ dõdõoe, ba lõ zi lõ ifaigifaigiʼõ ba iʼazõchi naha waʼatoelõ andrõ chõoe.
JOB.8_1.7	Ba na faʼideʼide mege mbõrõtaoe, ba fondrege waʼeboea dania gamozoea.
JOB.8_1.8	II. 
JOB.8_1.9	Jaʼita sa, ba ha sara wongi na, ba si lõ mangila watahõgõ hadia ia, me no amaedola loemõloemõ weʼasoda ba goeli danõ andre.
JOB.8_1.10	Ba jaʼira zamahaõ jaʼoegõ, laʼombachaʼõ chõoe, latoenõ chõoe dõdõra andrõ.
JOB.8_1.11	Hadia, aoeri zoechoe, na tenga ba damboe, ba eboea hõi, na lõ idanõ?
JOB.8_1.12	Aoeri na, lõ moetaba — ba alio okõli, moroi ba ndroeʼoe bõʼõ fefoe. 
JOB.8_1.13	Daʼõ dania lala zolifoe Lowalangi, dozi, ba tobali faja dõtõnafõ zeboea horõ. 
JOB.8_1.14	Saedoeʼaedoe zabeʼe dõdõnia, ba timba goeʼõ galaw̃a nidõnadõnania.
JOB.8_1.15	Abeʼe dõdõnia nomonia, ba adoedoe; iʼolembai, ba asoʼa.
JOB.8_1.16	Aoeri ia ba manõi ba zino, ba ihawoei kaboenia lewiõnia.
JOB.8_1.17	Ibõbõ gara tooe w̃aʼania, isõsõ gotaloea gara.
JOB.8_1.18	Ba na Jaʼia zondreha ba nahania, ba iʼosilõʼõgõ ia [nahania andrõ], imane: ”Lõ oerai oeʼilaʼõ!
JOB.8_1.19	Hiza, daʼõ waʼomoeso dõdõ ba lalania andrõ, ba moroi ba danõ tooe, ba toemboe mbõʼõnia!”
JOB.8_1.20	Hiza, tenga si lõ ba dõdõ Lowalangi zatoelõ tõdõ, ba lõ iraʼoe danga zamazõchi horõ.
JOB.8_1.21	Ba ihõna waʼiki ba mbawaoe ba fanoenõ ba mbeweoe. 
JOB.8_1.22	Si fatioe tõdõ chõoe, ba laʼonoecha waʼaila, ba ose zeboea horõ, ba lõʼõ saʼae.”
JOB.9_1.1	I. 
JOB.9_1.2	”Jaʼia, oeʼila, wa si manõ — he iwisa niha waboeʼasa chõ Lowalangi! 
JOB.9_1.3	Na omasi ia fasoso, ba he hõnõ ngawalõ isofoe, ba sambalõ lõ iʼila iboeʼa niha. 
JOB.9_1.4	Si no atoeatoea tõdõ ba si no fahõna faʼabõlõ — ha niha zirai fatandro chõnia, ba si lõ gõna hadia ia?
JOB.9_1.5	Jaʼia andrõ, samawoeʼa hili, si lõ oroma, wanoeliʼõ ba wõnoenia;
JOB.9_1.6	Samahisi tanõ ba nahania, fa mangiwa gehomonia.
JOB.9_1.7	Sanenaw̃a loeo, ta bõi toemboe, ba sombaʼa dõfi.
JOB.9_1.8	Samologõ banoea jaw̃a, ha jaʼia, ba sanõrõ taloe nasi. 
JOB.9_1.9	Sombõi dofi soja ba ”si tõloe”, awõ ”zara” andrõ, fabaja bateʼe [ndrõfi] andrõ tánõ raja. 
JOB.9_1.10	Solaoe seboea, si tebai aboto ba dõdõ niha, ba sahõlihõli dõdõ, si lõ moetaha moeʼerai. 
JOB.9_1.11	Hiza, itõrõ ngaigoe, ba lõ oeʼila ia; amaedola zihombo ia, wanõrõ, ba lõ oroma chõgoe.
JOB.9_1.12	Na ihori niha, ba ha niha zanenaw̃a jaʼia? Ha niha zi tola mangoemaʼõ chõnia: Hadia nilaoemõ? 
JOB.9_1.13	Lõ iʼalõsi wõnoenia Lowalangi — noa sa lakõwõ ira fõnania sanolo Dawa Miseraji — 
JOB.9_1.14	ba mendroea manõ tebai faboeʼa ndraʼo chõnia; tebai oesõndra niw̃aʼõgoe chõnia,
JOB.9_1.15	jaʼodo, si tebai manema li, he na lõ horõgoe; sangandrõ faʼahachõ dõdõ enaʼõ ndraʼo chõnia sangoehoekoe jaʼodo.
JOB.9_1.16	Ba he w̃aʼae itema ligoe, na oeʼangarõfi li ia, ba tebai fadoehoe dõdõgoe, wa ifondrondrongo chõgoe.
JOB.9_1.17	Irasa naʼi ndraʼo angi sabõlõ, ba inõnõ zochogoe, lõ bõrõ.
JOB.9_1.18	Lõ itehe chõgoe wangahasoegõ jaʼodo, iʼaboesoiʼõ ndraʼo safõchõ sibai chõgoe.
JOB.9_1.19	Na faʼabeʼe zabõlõ mbalazi, ba hiza ia! ba na lala hoekoe mbalazi, ba ha niha zogaoni jaʼodo!
JOB.9_1.20	Na lala chõgoe, ba bewegoe zangetoeʼõ hoekoegoe; ba na lõ horõgoe, ba si falimo ndraʼo ibeʼe [bewegoe andrõ]. 
JOB.9_1.21	Lõʼõ sa horõgoe — ba lõ ba dõdõgoe nosogoe; anoezoe dõdõgoe weʼasogoe ba goeli danõ.
JOB.9_1.22	Oi faoma manõ, andrõ oefaloea baeha: faoma iboenoe, he satoelõ ba he si so horõ.
JOB.9_1.23	Na adõlõ famoenoe niha mbõzibõzi andrõ, ba maʼiki ia ba waʼaragoeragoe dõdõ zi lõ horõ.
JOB.9_1.24	Oeli danõ andre, ba no moebeʼe ba danga zeboea horõ, hõrõ zangoehoekoe, ba iʼochõ: na tenga jaʼia, ba ha niha na sa!
JOB.9_1.25	II. 
JOB.9_1.26	No itõrõ manõ, amaedola doendraha saoha, amaedola mojo sondraʼoe.
JOB.9_1.27	Na oemane dõdõgoe: Daʼoeʼosolifoeagõ waʼaboe dõdõgoe andrõ, daʼoebõhõli wa lõ sõchisõchi dõdõgoe ba oeʼohaoehaoeʼõ mbawagoe;
JOB.9_1.28	ba hoemocha mboegoe zafõchṍ andrõ chõgoe fefoe — oeʼila wa lõ õbeʼe aefa ndraʼodo.
JOB.9_1.29	Lõ tola tenga si so horõ ndraʼodo, ba hadia wa oeʼeregeïsi na dõdõgoe si lõ boto?
JOB.9_1.30	He oesasai ndraʼo taw̃a deoe si bakoe ba he oedoechoe idanõ nawoe dangagoe, 
JOB.9_1.31	ba õʼoengoegõ ndraʼo ba getoena ba tobali ogoro noechagoe ndraʼodo.
JOB.9_1.32	Tenga niha si mane jaʼodo ia, fa oeʼila oetema linia, fa tola faboeʼa ndraʼaga fõna zangoehoekoe. 
JOB.9_1.33	Lõ chõma sameʼe ba lala, si faoma manoefa tanga jaʼaga.
JOB.9_1.34	Enaʼõ na iheta ba hoeloegoe mbõzibõzinia, ba enaʼõ na lõ ikeani ndraʼodo fametaʼoe andrõ chõnia:
JOB.9_1.35	Ba hoemede ndraʼo, lõ ataʼoedo ia; tenga sa si manõ dõgõgoe.”
JOB.10_1.1	I. ”
JOB.10_1.2	Oemane chõ Lowalangi: Bõi etoeʼõ hoekoegoe; farongogõ chõgoe, hadia mbõrõ, wa no hoelõ õsoewõ ndraʼodo.
JOB.10_1.3	Hadia, sõchi dõdõoe, na õfakao niha? na õtiboʼõ niwõwõi dangaoe, ba na õtehe nichoi dõdõ zeboea horõ?
JOB.10_1.4	Hadia, no hõrõ nõsi niha hõrõoe, ba no famaigi niha wamaigioe?
JOB.10_1.5	Hadia, ha faʼanaoe noso niha waʼanaoe nosooe; hadia, ha sagõtõ niha gõtõoe?
JOB.10_1.6	Wa õʼaloei lalõgoe, wa õʼobini horõgoe?
JOB.10_1.7	He w̃aʼae no õʼila, wa si lõ horõ ndraʼodo, awõ wa no lõ sangefaʼõ [jaʼo] ba dangaoe.
JOB.10_1.8	No tangaoe zombõi jaʼo, nihaogõ, botogoe maʼasamboea — ba hadia, õfakiko ndraʼodo? 
JOB.10_1.9	Tõrõ tõdõoe, wa no õfazõchi ndraʼo, amaedola wamõbõzi laʼoeri, ba hadia, õfoeli õfoefoe ndraʼodo? 
JOB.10_1.10	Hadia, tenga no õfadoewa tooe ndraʼo, amaedola wamadoewa soesoe, ba tenga no abeʼe ndraʼo hoelõ kezoe, õbeʼe? 
JOB.10_1.11	No õfobaloebaloe ndraʼodo oeli ba nagole, ba no õbeʼe dajadajania dõla ba oeo.
JOB.10_1.13	Ba no õbiniʼõ daʼõ ba dõdõoe; oeʼila wa no nichoi dõdõoe zi manõ:
JOB.10_1.14	Na molalõ ndraʼo, ba õdarodarogõ, ba lõ zi lõ õʼotoeʼõ ndraʼo ba horõgoe.
JOB.10_1.15	Na so horõgoe enaʼõ, ba alai ndraʼo! Ba he si lõ sala ndraʼo, ba lõʼõ zoei oefaõga mbawagoe, jaʼodo si no fahõna faʼaila, ba sanehenehe famakao!
JOB.10_1.16	Ba na maõga mbawagoe, ba õgohi ndraʼodo, timba wolohi zingo, ba õʼoromaromaʼõ ba chõgoe andrõ waʼabõlõoe ba wolaoe sahõlihõli dõdõ. 
JOB.10_1.17	Lõ õbato wamaʼaso sasi, oedoegoe, ba õhõna wõnoemõ chõgoe, mangalingali manõ zanoewõ jaʼodo, õbeʼe.
JOB.10_1.18	II. 
JOB.10_1.19	Enaʼõ na hoelõ zi lõ irai aloea ndraʼodó, enaʼõ na nidõlõ ba lewatõ ndraʼo, iʼotarai daloe ninagoe!
JOB.10_1.20	Lõ anaoe tõ nosogoe — ba jamoebõhõlido, jamoeʼerogõ ndraʼo, fa ohahaoe dõdõgoe, maʼifoe,
JOB.10_1.21	gasagasa oesaw̃a zi lõ fangawoeli, tanõ sogõmigõmi, si so loemõ waʼamate,
JOB.10_1.22	tanõ nihawoei faʼogõmigõmi, si mane na taloe mbongi, si gõna loemõ waʼamate ba si fakoejoe manõ; hagania, ba no si mane taloe mbongi.”
JOB.11_1.1	I. 
JOB.11_1.2	”Hadia, lõ tademadema hoehoeo si no fahõna andrõ, ba alacha lõ teboeʼa wehede zi beweasõ andrõ?
JOB.11_1.3	Hadia, lõʼõ saʼae hedehede niha bõʼõ ibeʼe beweoe andrõ? Hadia, sangoʼaja ndraʼoegõ, ba lõ laʼailasiʼõ?
JOB.11_1.4	Õmane: ’Satoelõ niw̃aʼõgoe ba lõ salagoe, na õfaigidõ’.
JOB.11_1.5	Ba enaʼõ na moehede Lowalangi, enaʼõ na ifaloea baeha niw̃aʼõnia, famoeʼa wehedeoe;
JOB.11_1.6	enaʼõ na ifarongogõ chõoe zi no tobini andrõ, faʼatoeatoea, wa no mendroea manõ waʼadoehoe daʼõ, — ba aboto enaʼõ ba dõdõõe, wa iʼosilõmilagõ na Lowalangi horõoe õsa.
JOB.11_1.7	Hadia, õsõndra dõdõ Lowalangi, ba õchamõ wondrege andrõ chõ Zi lõ ambõ faʼabõlõ?
JOB.11_1.8	Italoeʼi mbanoea si jaw̃a — he õwisa? Abacha moroi ba mbanoea tooe — hadia nisõndraoe?
JOB.11_1.9	No eboea moroi ba goeli danõ, maʼasagõrõ, ba no ebolo moroi ba nasi.
JOB.11_1.10	Na itõrõ, ba na iraʼoe niha, ba na ifaloechaʼõ zalaw̃a rafe — ba ha niha zanenaw̃a jaʼia?
JOB.11_1.11	Jaʼia zangila niha sofaja, oroma chõnia horõ, he lõ ifaigi sibai.
JOB.11_1.12	Ba isõndra geraʼera si lõ tõdõ ba tobali niha nono galide gatoea.
JOB.11_1.13	II. 
JOB.11_1.14	ba no falemba ba dangaoe horõ, heta ia ba bõi tehe zi lõ atoelõ ba noseoe! —
JOB.11_1.15	Ba tola saʼae õfaõga mbawaoe, lõ sala; si lõ mangiwa ndraʼoegõ ba si lõ faʼataʼoe.
JOB.11_1.16	Ba taja saʼae ba dõdõoe wamakao andrõ; na itõrõ tõdõoe, ba hoelõ nidanõ, si no ahele misa, õw̃aʼõ.
JOB.11_1.17	Ba mohaga dõdõoe, moroi na laloeo, ba he na ogõmigõmi, ba si mane na moloeo dania.
JOB.11_1.18	Ba õdõnadõna zi sõchi, me so na sa dõtõnafõ; ba he na õdarodarogõ na, ba mõiʼõ manõ mõrõ, lõ aboe dõdõoe. 
JOB.11_1.19	Ba mõrõmõrõʼõ, lõ si keani jaʼoegõ, ba ato zomasi mangai tõdõoe. 
JOB.11_1.20	Ba hõrõ zeboea horõ, ba ariri; lõʼõ saʼae saw̃atõ chõra, ba tõtõnafõra, ba faʼaetoe noso”. 
JOB.12_1.1	I. 
JOB.12_1.2	”Jaʼia, si ndroehoe ami, ba na mate ami dania, ba aetoe waʼatoeatoea?
JOB.12_1.3	Ba satõdõ gõi ndraʼodo, si mane jaʼami; tenga si tohoede ami, moroi chõgoe, ba ha niha zi lõ aboto ba dõdõ daʼõ?
JOB.12_1.4	Aja zi fahoewoe chõgoe saʼae ndraʼodo, jaʼodo andre, nifondrondrongo Lowalangi, me oeʼangarõfi li ia; aja zatoelõ tõdõ ba si lõ lalõ! 
JOB.12_1.5	Si gõna famakao, ba lõ ba dõdõ zohahaoe tõdõ — tetoeliʼõ na zi no mangiwa ahe.
JOB.12_1.6	Lõ hadia ia ba nose zoraboe, ba lõ faʼaboe dõdõ ba zangandrõ fõnoe Lowalangi, samaliʼõ Lowalangira gochõra. 
JOB.12_1.7	Ba sofoe atṍ ba goerifõ niha, ba lafahaõ ndraʼoegõ, ba ba wofo ba daloe mbanoea, ba laʼombachaʼõ chõoe.
JOB.12_1.8	Ba ma zoei tanõ tooe õfaigi, ba ibotochi ba dõdõoe; ba īʼa ba nasi, ba latoenõ chõoe.
JOB.12_1.9	Ha niha zi lõ aboto ba dõdõ, ba daʼõ fefoe, wa no tanga Jehowa zamazõchi si manõ.
JOB.12_1.10	Jaʼia andrõ, si so ba danga noso zaoeri fefoe, awõ hanoehanoe nõsi niha fefoe?
JOB.12_1.11	Hadia, lõ itandra daroma li tõgi dalinga, si mane araro, na itandra waʼami gõ? 
JOB.12_1.12	Ba zi no tohare hoewa so waʼatoeatoea, ba ba waʼara ba goeli danõ fao waʼaboto ba dõdõ. 
JOB.12_1.13	II. 
JOB.12_1.14	Na idoedoegõ hadia ia, ba tebai lafoeli laʼotomosi; nikoeroenia, ba lõʼõ saʼae teʼefaʼõ. 
JOB.12_1.15	Na ibaʼa nidanõ, ba ogoʼõ; ba na itõlaʼõ, ba aroeroe danõ ibeʼe.
JOB.12_1.16	Ba Chõnia so waʼabõlõ ba faʼaro; Chõnia zeloengoe, fabaja samõwõhõ.
JOB.12_1.17	Iʼoloiʼõ zalaw̃a rafe, niheta gamagama, ba awõhõ mowa zangoehoekoe ibeʼe. 
JOB.12_1.18	Itotoʼõ wesoe razo [famesoera niha bõʼõ] ba ifesoe lafojora,
JOB.12_1.19	Iʼoloiʼõ gere, niheta baroe, ba itimba zi no aro w̃aʼa.
JOB.12_1.20	Ifaʼafoe mbawa zi no toʼõlõ ba hoehoeo, ba iboenoe dõdõ zatoea.
JOB.12_1.21	Ihawoei fa lõ ba dõdõ niha bõʼõ zalaw̃a, ba iloeloe mbõbõ taloe zabõlõ. 
JOB.12_1.22	Ibokai zi no tobini sibai ba zogõmigõmi, iʼohe ba zohaga zi so ba daloe zogõmigõmi. 
JOB.12_1.23	Iʼabõlõʼõ soi niha, ba ifoeli ifoefoe; ato sibai ibeʼe, ba ifoeli iloeloe, niʼoloiʼõ.
JOB.12_1.24	Itajaigõ dõdõ zalaw̃a niha ba danõ, seloengoe ira, ibeʼe, ba zi lõ lala, ba danõ si mate. 
JOB.12_1.25	Labajaisi lalara ba zogõmigõmi sibai ba alaoelaoe ira, hoelõ zi maboe, ibeʼe.”
JOB.13_1.1	I. ”
JOB.13_1.2	Niʼilami andrõ, ba oeʼila gõi; tenga sambõ moroi chõmi ndraʼodo.
JOB.13_1.3	Ba omasido moehede chõ Zi lõ ambõ faʼabõlõ, faboeʼasa chõ Lowalangi nilaoe dõdõgoe.
JOB.13_1.4	Samachai faja saʼae ami ba sameʼe daloedaloe si lõ boto. 
JOB.13_1.5	Enaʼõ na mibato wehede, ba tobali faʼatoeatoea, wamaigi niha bõʼõ!
JOB.13_1.6	Mifondrondrongo atṍ wanegoegoe [jaʼami]; mibeʼe mbõrõ dalingami ba watahisa mbewegoe andre.
JOB.13_1.7	Hadia, miw̃aʼõ zi lõ atoelõ, ba wangoʼawõgõ Lowalangi, ba milaoe waja, ba wamohare jaʼia?
JOB.13_1.8	Hadia, si faʼawõ chõ Lowalangi ami, hadia, samoeʼa ba hoeloe Lowalangi nilaoenia ami?
JOB.13_1.9	Hadia, sõchi maõ lawoelawoe, na isechegõ ami, ma edõna miʼoʼaja, si mane fangoʼaja niha awõra?
JOB.13_1.10	Lõʼõ, lõ zi lõ iʼotoeʼõ ami, na faʼawõ ami, famini tõdõ.
JOB.13_1.11	Hadia, lõ tokea ami ibeʼe faʼasalaw̃ania, ba lõ ihawoei ami fametaʼoenia [jaʼami]?
JOB.13_1.12	Timba nawoe daroma limi, ba baʼabaʼami, ba no baʼabaʼa laʼoeri.
JOB.13_1.13	Bõi mihedehede chõgoe, ba jaʼodo zihede; gofoe itõrõ chõgoe!
JOB.13_1.14	II. 
JOB.13_1.15	Hiza, iboenoe ndraʼo, ba oedõnadõna chõnia; ba oefaʼeleʼõ chõnia gamoeatagoe.
JOB.13_1.16	Daʼõ saʼae wangorifigoe, wa tebai iʼondrasi ia seboea horõ.
JOB.13_1.17	Ba mifondrondrongo sibai wehedegoe; jamõi ba dõgi dalingami wamoeʼagoe andre!
JOB.13_1.18	Hiza, no oefobõrõ hoehoeo andrõ, oeʼila wa no satoelõ chõgoe.
JOB.13_1.19	Ha niha zi tola fasoso chõgoe? ba lõʼõ sa hedehedegoe enaʼõ; mate manõ ndraʼodo.
JOB.13_1.20	Ha doea balõ zi bõi õfatõrõ chõgoe, ba lõʼõ saʼae oebiniʼõ ndraʼodo, ba wamaigioe jaʼo.
JOB.13_1.21	Bõda dangaoe chõgoe, ba bõi ifetaʼoe ndraʼo fametaʼoe andrõ chõoe. 
JOB.13_1.22	Ba ao chõgoe, ba jaʼo zanema lioe; ba ma jaʼodo zihede, ba jaʼoegõ zanedema.
JOB.13_1.23	Ha waʼoja atṍ lalõgoe ba ha waʼoja horõgoe? Farongogõ chõgoe golalõw̃agoe, awõ horõgoe!
JOB.13_1.24	Hana wa õbiniʼõ mbawaoe, ba hana wa õbeʼe si faʼoedoe chõoe ndraʼodo? 
JOB.13_1.25	Hadia õfeʼawa mboeloe lehoe niʼoloiʼõ nangi, ba hadia, õgohi dõla wache si no okõli?
JOB.13_1.26	Wa no safeto sibai õhonogõi chõgoe, wa oetema amaedola gondrõita horõgoe me ono matoea ndraʼo? 
JOB.13_1.27	Wa õbeʼe ba galo gahegoe, wa õdarodarogõ nitõrõgoe fefoe, awõ wa õfaʼoeʼoe laloeʼa kahegoe? 
JOB.13_1.28	Ba no niha sadoedoe dania ndraʼodo, amaedola niʼā go, ba amaedola mbaroe niʼā hama.”
JOB.14_1.1	I. ”
JOB.14_1.2	Amaedola waʼatoemboe mboenga waʼatoemboenia, ba ifoeli aleoe, taja, hoelõ loemõ, lõ ararā.
JOB.14_1.3	Ba õhõrõhõrõgõ zi manõ, ba õdõni ndraʼo, ba wangoehoekoe jaʼo!
JOB.14_1.4	Hadia, so maõ zi lõ si lõ sõchi ba zi otarai zi lõ sõchi? Samõsa lõʼõ! 
JOB.14_1.5	Na no moehonogõi mbonginia, ba na no õhoekoe mbaw̃ania; na no õhonogõi wondregenia, si tebai italoeʼi,
JOB.14_1.6	ba efaʼõ hõrõoe chõnia, enaʼõ molombase ia, ba enaʼõ omasi ia mbaw̃ania andrõ, si mane enoni ba halõw̃õ. 
JOB.14_1.7	Ba dõla geoe, ba so sa dõtõnafõ: na teʼobõ ia, ba ifoeli molewiõ, lõʼõ sa si lõ madooenia.
JOB.14_1.8	He w̃aʼae atoea w̃aʼania barõ danõ, ba he w̃aʼae mate doehenia, ba gawoegawoe tooe,
JOB.14_1.9	ba ba hoea nidanõ andrõ, ba ifoeli aoeri ba faloecha lewiõ, hoelõ si mane si bohooe toemanõ.
JOB.14_1.10	Ba na mate niha, ba adõlõ tooe, na aetoe noso niha, ba heza so ia?
JOB.14_1.11	Si mane faʼataja nidanõ ba mbaw̃a, ba si mane faʼogoʼõ mboto nidanõ seboea, si mane faʼotoefonia,
JOB.14_1.12	si manõ wamadõlõ niha jaʼia, ba lõʼõ saʼae ifoeli maoso. Irege adoedoe mbanoea si jaw̃a, ba lõ tokea ira, ba lõ liw̃aliw̃ara ba wemõrõra andrõ. 
JOB.14_1.13	II. 
JOB.14_1.14	Hadia na mate niha, hadia, ifoeli aoeri? Na si manõ, ba alacha lõ aetoe wanõtõnagoe, gõtõ wasõndratagoe andre, irege aefa ndraʼo! 
JOB.14_1.15	Ba moeʼao enaʼõ ndraʼoegõ, ba oetema lioe; hoemoeloe enaʼõ dõdõoe ba gombõila dangaoe andre.
JOB.14_1.16	Ba iadaʼe, ba õʼofaja mbekagoe, ba lõʼõ sa õʼosilõmilagõ horõgoe. 
JOB.14_1.17	No moefotandro lalõgoe, bacha ba dokosa, ba no õlaoe wamachitõ ba horõgoe. 
JOB.14_1.18	Ba si mane hili, sadoedoe, na aroeroe, ba si mane kara ba hili, sawoeʼa,
JOB.14_1.19	ba si mane na adoedoe gara ibeʼe idanõ, si mane na ihanigõ danõ hohooenia, si manõ wamoefoemõ tõtõnafõ niha.
JOB.14_1.20	Õhõndrõgõ ia, õfaoeloegõ, ba taja ia; tobali mbawania õbeʼe, ba õtimba ia.
JOB.14_1.21	Na lasõndra waʼeboea dõi iraononia, ba lõ iʼila; ba na ahõndrõ ira, ba lõ ba dõdõnia jaʼira.
JOB.14_1.22	Ha safõchõ chõnia iʼila õsinia; ha jaʼia niʼaboesinia tõdõ.”
JOB.15_1.1	I. 
JOB.15_1.2	”Hadia, ilaoe maõ hoehoeo nifahocha niha satoeatoea, wanedema li, ba hadia, ifoʼõsi narõ dotonia angi timoe —
JOB.15_1.3	fasosota si lõ boto ba hoehoeo si lõ goena?
JOB.15_1.4	Ba õfaraʼoe naʼi wangataʼoefi Lowalangi, ba taja geraʼera ba wangandrõ chõ Lowalangi, õbeʼe.
JOB.15_1.5	Horõoe andrõ saʼae wangatoeatoea mbeweoe, ba hoehoeo zoneche õtoejoe.
JOB.15_1.6	Bawaoe andrõ zangetoeʼõ hoekoemõ, ba beweoe andrõ zi mõi sasi, oedoemõ.
JOB.15_1.7	Hadia, si aʼa niha ndraʼoegõ, me toemboeʼõ, ba si aʼa ndraʼoegõ moroi ba hili ba danõ, me bõrõtaoe?
JOB.15_1.8	Hadia, no õrongo dõdõ Lowalangi, ba no õraʼoei waʼatoeatoea? 
JOB.15_1.9	Hadia niʼilaoe, si lõ maʼila enaʼõ, ba hadia zaboto ba dõdõoe, si lõ aboto ba dõdõma?
JOB.15_1.10	Ba chõma gõi so zatoea ba si no tohare hoewa, sarā ba goeli danõ, moroi ba waʼarā namaoe! 
JOB.15_1.11	Hadia, ambõ chõoe wondrara tõdõ andrõ, chõ Lowalangi, ba fangehao li andrõ chõoe?
JOB.15_1.12	Hadia wa ifarooe ndraʼoegõ falõsõchisõchi dõdõoe, ba hadia wa tegaõlõgaõlõ bacha hõrõoe,
JOB.15_1.13	wa no maoso dõdõoe chõ Lowalangi, wa aloea ba mbeweoe wehede [si manõ]? 
JOB.15_1.14	II. 
JOB.15_1.15	Hiza, ba niʼamoniʼõ andrõ chõnia naʼi aombõ dõdõnia, ba banoea si jaw̃a, ba tenga sohaoehaoe wamaiginia. 
JOB.15_1.16	Ba mendroea manõ niʼogorofi andrõ, si no fakoejoe manõ — niha andrõ, samamadoe idanõ si lõ atoelõ.
JOB.15_1.17	Daʼoeʼombachaʼõ chõoe, fondrongondrongo chõgoe, ba hadia zi no iʼila hõrõgoe, ba oedoenõdoenõ chõoe.
JOB.15_1.18	Niʼombachaʼõ zatoeatoea andrõ, si lõ labiniʼõ, si otarai gõtõ ndra toea saʼae.
JOB.15_1.19	Chõra manõ na danõ; lõʼõ na sa niha bõʼõ si fatewoe chõra.
JOB.15_1.20	III. 
JOB.15_1.21	Hoemõngõ ba dõgi dalingania zataʼoe ita; na lõ hadia ia taw̃aʼõ, ba ihawoei ia samoefoe. 
JOB.15_1.22	Aetoe chõnia wanõtõna faʼaefa ba zogõmigõmi, ba no moehonogõi chõnia mbawa ziʼõli.
JOB.15_1.23	Mowaõwaõ ia misa, mangaloei gõ — ba heza so? — iʼila, wa no moebeʼe fõnania mbaw̃a si lõ haga. 
JOB.15_1.24	Ikeani ia faʼaboe dõdõ ba faʼataʼoe; iraʼoe ia, si mane razo si no mamaʼanõ jaʼia ba wanoewõ,
JOB.15_1.25	me no iʼoroʼõ dangania, faʼoedoesa ba Lowalangi, ba me no ilaw̃a Zi lõ ambõ faʼabõlõ.
JOB.15_1.26	Amaedola isoewõ — no abeʼe mbõrõ doeʼi — ilaoe hoeloe mbaloesenia, si no aweʼeweʼe,
JOB.15_1.27	me no ibeʼe baloebaloe mbawania dawõ ba me no motawõ gõi lõwilõwinia, 
JOB.15_1.28	me no iʼagõ mbanoea nilachaʼõ, ba me no iʼonahia nomo, si lõ tola so niha, si no moehonogõi adoedoela. 
JOB.15_1.29	Lõ faloecha moʼanaʼa, ba lõ aró ba dangania nibajabajania, ba lõ adada ba danõ nifaʼoea zi manõ.
JOB.15_1.30	Lõ aefa ia ba zogõmigõmi; lewiõnia, ba okõli ba galitõ, ariri ia ba wõnoe Lowalangi. 
JOB.15_1.31	Bõi abeʼe dõdõnia ba waja, eloengoe ia: faja sa dania wangali.
JOB.15_1.32	Lõʼõ na sa iroegi baw̃ania, ba no itõrõ, ba aleoe mboeloe nohi chõnia.
JOB.15_1.33	Itoroegõ mboeania si lakiritõ, si mane agoe, waʼatoroe mbowonia, si mane faʼatoroe mbowo falo.
JOB.15_1.34	Ngaʼõtõ zeboea horõ, ba no timba zi mate, ba alitõ zi manga nose zi manga ganaʼa.
JOB.15_1.35	Manabina famakao ira, ba laʼadonogõ wamakiko; faja loealoea daloera.” 
JOB.16_1.1	I. 
JOB.16_1.2	”No fahõna oerongo zi manõ; sondrara tõdõ fangaboe dõdõ ami fefoe. 
JOB.16_1.3	Hadia, aetoe saʼae hoehoeo si lõ boto andrõ? ma hadia wamarooe dõdõoe, wanedema ligoe?
JOB.16_1.4	Tola sa oelaoe gõi hoehoeo nilaoemi, asala si mane tõdõgoe gõi dõdõmi; tola sa oefachai enaʼõ hoehoeo chõmi, ba tola oefalichõ ndraʼo ba chõmi andrõ.
JOB.16_1.5	Ba oeʼabeʼeʼõ enaʼõ dõdõmi bawagoe andre ba oerara dõdõmi bewegoe.
JOB.16_1.6	II. 
JOB.16_1.7	Ba ijaʼe, ba no erege dõdõgoe ibeʼe; no õseʼe zoroijomogoe fefoe;
JOB.16_1.8	no õraʼoe ndraʼodo, daʼõ wamadoehoeʼõ. Tobali oedoegoe waʼaririgoe andrõ, ikaoni ba mbawagoe wangadoegõ jaʼo. 
JOB.16_1.9	Isasawi ndraʼo fõnoenia andrõ, isoewõ ndraʼodo; ifatangi mbohania chõgoe: no oedoegoe ia, iʼatarõsi hõrõnia chõgoe. 
JOB.16_1.10	No lafaboka mbawara chõgoe, lafalisi mbawagoe, faʼailagoe; laʼosaraʼõ dõdõra fefoe, oedoegoe. 
JOB.16_1.11	No iloeloe ndraʼo Lowalangi, ba zolaoe si lõ atoelõ, no itooeʼõ ndraʼo ba danga zeboea horõ. 
JOB.16_1.12	Sohahaoe tõdõ mege ndraʼodo, ba iʼogomoezaõ ifoefoe ndraʼo; no itoejoe mbõrõ doeʼigoe, ba no irasa ndraʼo, ba no ibeʼedo tandra wana chõnia.
JOB.16_1.13	Tehawoe ndraʼo ono wana chõnia; ifabali mboeagoe, lõ faʼahachõ dõdõ, adoewa ba danõ nõsi gawõchoe chõgoe ibeʼe. 
JOB.16_1.14	Atõlatõla ndraʼodo ibeʼe, ihawoei ndraʼo, si mane sanoewõ.
JOB.16_1.15	No oebeʼe baloebaloe gigimõgoe andrõ gonigoni, oetagoe, ba no oetaroeʼõ ba danõ tooe dandroegoe. 
JOB.16_1.16	No ojo sibai mbawagoe, ba wegeʼege andrõ, ba ba mboe hõrõgoe, ba so loemõ waʼamate.
JOB.16_1.17	He w̃aʼae lõ si lõ atoelõ, si falemba ba dangagoe, ba he w̃aʼae lõ famini tõdõ ba wangandrõgoe andrõ.
JOB.16_1.18	III. 
JOB.16_1.19	Ijaʼe saʼae, ba hiza, ba ba zoroego andrõ so zamadoehoeʼõ, chõgoe, ba ba zalaw̃a jaw̃a so zi so ba wali chõgoe.
JOB.16_1.20	He w̃aʼae fasali chõgoe nawõgoe, ba chõ Lowalangi ifaõga ia hõrõgoe, moʼalaʼala.
JOB.16_1.21	Enaʼõ iboeʼa ba hoeloe niha, chõ Lowalangi, ba ba hoeloe nono niha, ba chõ nawõnia.
JOB.16_1.22	Lõʼõ sa oja tõ ndrõfi, ba oetõrõ lala si lõ fangawoeli.”
JOB.17_1.1	I. ”
JOB.17_1.2	Ba hiza, ba laʼoʼaja na ndraʼodo, anehe ndraʼo wasosota andrõ chõra!
JOB.17_1.3	Beʼe gade, ae ba wali chõgoe chõoe! Ha niha na sa zi faraʼoe tanga chõgoe? 
JOB.17_1.4	Tõdõrā andrõ, ba no õdoehõ, fa bõi faʼaboto bacha, andrõ gõi lõ õbeʼe mõna ira.
JOB.17_1.5	Na so zi manga mbõli nawõnia, ba ariri hõrõ nononia.
JOB.17_1.6	No ibeʼe amaedola ndraʼo, ba niha sato, tobali ladidiloi mbawagoe. 
JOB.17_1.7	Ba baloenõ bacha hõrõgoe ba waʼaboe dõdõ, ba hatṍ loemõ ndrotondrotogoe fefoe. 
JOB.17_1.8	Ba daʼõ tobali dõdõ zatoelõ tõdõ, ba maoso dõdõ zi lõ horõ ba zolaoe si lõ sõchi andrõ.
JOB.17_1.9	Ba lõʼõ sa ibõhõli lalania satoelõ tõdõ andrõ, ba si lõ hadia ia zi falemba ba danga, ba itoegoe abõlõ na.
JOB.17_1.10	II. 
JOB.17_1.11	No noemalõ mbaw̃a chõgoe; no aetoe geraʼera dõdõgoe andrõ, omasiõ dõdõgoe. 
JOB.17_1.12	Labeʼe si maṍchõ zi bongi, ahatõ zi moloeo law̃aʼõ, ba si bongi zi so. 
JOB.17_1.13	Na oedõnadõna nahiagoe mbanoea tooe, na ba zogõmigõmi oebologõ doefogoe;
JOB.17_1.14	na faʼama ndraʼo ba lewatõ, ba na faʼinado ba goekoeõ, ba ma na gaʼagoe lawe oebeʼe tõinia,
JOB.17_1.15	ba heza so dõtõnafõgoe? nidõnadõnagoe, ba ha chõ oroma?
JOB.17_1.16	Ba lazi mbawandroehõ mbanoea tooe isaw̃a mitooe, na ba gawoegawoe tooe atṍ so waʼahono dõdõ.”
JOB.18_1.1	I. 
JOB.18_1.2	”Ha waʼara dania mibato wamaʼoea bewe andrõ? Miʼeraʼera tõdõmi, ba awena dania fahoehoeo ita.
JOB.18_1.3	Hana wa mifaedo ita ba zaliw̃aliw̃a ba danõ, ba hana wa si lõ tõdõ ita, wamaigimi?
JOB.18_1.4	Jaʼoegõ andrõ, sanasawi jaʼoegõ ba wõnoe andrõ — hadia, lõ niha saʼae ba goeli danõ õbeʼe, ba awoeʼa gara ba hili?
JOB.18_1.5	II. 
JOB.18_1.6	Taja haga baose chõnia, ogõmigõmi, ba fandroenia, jaw̃ania, ba mate.
JOB.18_1.7	Abõda mbekania, beka zabõlõ andrõ, ba mõi famakikonia nichoi dõdõnia.
JOB.18_1.8	Alaoe saʼae gahenia ba goeʼõ, ba itõrõ mbaloebaloe lõsoelõsoe.
JOB.18_1.9	Ichai mbõrõ sisinia tandraw̃a, ibõbõ ia fesoe.
JOB.18_1.10	Tooe ba danõ no labiniʼõ wesoe chõnia, fabaja aroeroeʼa chõnia ba lala.
JOB.18_1.11	No teʼoeʼoe ia ba gametaʼoeõ, moeʼawa ia ibeʼe, heza ihoendragõ danõ. 
JOB.18_1.12	Iʼisõ ia famakiko, ba iʼolembai ngainia famoefoe.
JOB.18_1.13	Iʼā ndrotondroto nõsinia; iʼõʼõchi ndrotondrotonia si aʼa nono waʼamate.
JOB.18_1.14	Tesõbi daʼionia, teheta ia ba nosenia, nidõnadõnia, lõ tola lõ iʼondrasi razo gametaʼoeõ andrõ. 
JOB.18_1.15	Ba nosenia, ba monahia mbõʼõnia; tehawoei talõ balera nahiania mege.
JOB.18_1.16	Moroi tooe, ba mate w̃aʼania, ba ba hogoe, ba aleoe ndraha. 
JOB.18_1.17	Olifoe niha ba danõ ia; lõ tõinia saʼae ba danõ misa. 
JOB.18_1.18	Latimba ia ba zohaga, latoeliʼõ ba zogõmigõmi; lõʼõ saʼae lafonaha ia ba goeli danõ.
JOB.18_1.19	Lõ lewiõnia saʼae ba lõ madooenia ba niwara, ba lõ saoeri ba nahiania.
JOB.18_1.20	Ba mbaw̃ania andrõ tobali dõdõ mbanoea tánõ ba gaechoela, ba hoemocha mboe mbanoea tánõ ba gatoemboecha.
JOB.18_1.21	Si manõ saʼae lala nahia zeboea horõ, si manõ lala mbanoea zi lõ ba dõdõ Lowalangi.”
JOB.19_1.1	I. 
JOB.19_1.2	”Ha waʼara na miboesi dõdõgoe ba mirasa ndraʼodo hoehoeomi andrõ?
JOB.19_1.3	No mewoeloe saʼae mitandraw̃aisi ndraʼo; lõ aila ami mifakaodo.
JOB.19_1.4	Ba he meziw̃a no molalõ ndraʼo, ba ha sambalõ chõgoe mangawoeli.
JOB.19_1.5	Na si ndroehoe edõna fajaw̃a ami chõgoe, ba miʼoromaʼõ doeroetoeroe, bõrõ waʼailagōē.
JOB.19_1.6	II. 
JOB.19_1.7	Hiza, moeʼao ndraʼo, oemane: ’Famakao!’ ba lõ samondrongo; oeʼandrõ wanolo, ba lõ folohe ba lala.
JOB.19_1.8	No ibaʼa lalagoe, fa tebai oetõrõ, no ihawoei faʼogõmigõmi dõrõw̃agoe. 
JOB.19_1.9	Soemangegoe, ba no itoejoe, ba saemboe ba hõgõgoe, ba no iheta.
JOB.19_1.10	No ifasoei ndraʼo, wanoedoegõ jaʼodo ba taja ndraʼo, ba no ideha dõtõnafõgoe, timba wondreha eoe.
JOB.19_1.11	Hoemola wõnoenia chõgoe, ba ifaedogõ ndraʼo ba zi faʼoedoe chõnia.
JOB.19_1.12	So moroi sa zanoewõ andrõ chõnia, lafari lalara chõgoe ba lafasoei nosegoe olombasew̃ara.
JOB.19_1.13	Talifoesõgoe, ba no arõoe ifabali chõgoe, ba no fabõʼõ sibai chõgoe zi fahoewoe chõgoe mege.
JOB.19_1.14	Lõʼõ saʼae mõi chõgoe golembatagoe, ba si no faʼila li chõgoe, ba no olifoe ira ndraʼodo.
JOB.19_1.15	Moroi jomo chõgoe ba sawoejoegoe ono alawe, ba labeʼe niha bõʼõ ndraʼodo, no Dawa ndraʼodo wamaigira.
JOB.19_1.16	Na moehededo ba zawoejoegoe, ba lõ itema ligoe, na lõ fakaodo chõnia.
JOB.19_1.17	Ogoro ngambatõgoe hanoehanoegoe, ba si manõ dalifoesõgoe, ono ninagoe, ba waʼabõoegoe andre.
JOB.19_1.18	Noemalõ iraono, ba lõ ba dõdõra jaʼodo; na maosodo enaʼõ, ba lahedehedeʼõ ndraʼo.
JOB.19_1.19	Dozi laʼogorofi ndraʼodo si no fahoewoe sibai chõgoe mege, ba somasi ndraʼo ba no tobali oedoegoe. 
JOB.19_1.20	Falemba ba dõlagoe goeligoe ba nagolegoe, ba hatṍ oeli ba mbohagoe zaoeri.
JOB.19_1.21	III. 
JOB.19_1.22	Hana wa migohido, si mane Lowalangi, ba hana wa lõ aboeso ami wanasawi jaʼodo?
JOB.19_1.23	Enaʼõ na tetanõ ba zoera ligoe andre; enaʼõ na lasoera ba gara wanoera, —
JOB.19_1.24	nisoera fanoera siʼõli ba simo, nisoea ba gara, si lõ teboelõ, iroegi zi lõ aetoe!
JOB.19_1.25	Ba 
JOB.19_1.28	Ba na mimane: ’He tawisa wolohi jaʼia?’ na miwai, ba chõgoe so mbõrõ,
JOB.19_1.29	ba miʼataʼoefi mbawa ziʼõli — fõnoe sa, ba horõ ziʼõli — enaʼõ aboto ba dõdõmi, so hoekoe.”
JOB.20_1.1	I. 
JOB.20_1.2	”Andrõ wa hoelõ itema ligoe eraʼeragoe, me no hoemoeloe sibai bacha barõ dotogoe.
JOB.20_1.3	Fanegoe fangailagoe oerongo, ba iʼombachaʼõ sa atṍ chõgoe geloeaha eheha andrõ ba waʼaboto ba dõdõgoe.
JOB.20_1.4	Hadia, lõ õrai õrongo zi no ararā andrõ, faʼara niha ba goeli danõ:
JOB.20_1.5	wa lõ anaoe gõlõ waʼiki zeboea horõ, wa ha mamõʼi hõrõ waʼara waʼomoeso dõdõ zi lõ sõchi? 
JOB.20_1.6	He iroegi mbanoea si jaw̃a wajaw̃asania, ba he ibaja lawoeo hõgõnia,
JOB.20_1.7	ba si mane faʼataja lazania, wa aloea lõ jaʼia dania, ba sangila jaʼia [mege], ba lamane: Heza so ia?
JOB.20_1.8	Si mane faʼataja wangifi waʼatajania, lõ oroma saʼae, tefoloi, si mane loemõloemõ ba zi bongi. 
JOB.20_1.9	Hõrõ sangila jaʼia mege, ba lõʼõ saʼae iʼila ia, ba lõ mangawoeli ia ba nahania. 
JOB.20_1.10	Sondrara tõdõ zi noemana nononia dania, ba samoeli anaʼa [ondraʼoea] dangania.
JOB.20_1.11	He no fahõna waʼabõlõ dõlania, faʼabõlõ nono matoea, ba fao dania chõnia, ba wemõrõ barõ danõ.
JOB.20_1.12	Na āmi ba mbawania zi lõ sõchi, na ibiniʼõ barõ lelania,
JOB.20_1.13	na iʼirõʼõ ba na lõ ibõhõli, na ifalemba ba gararonia:
JOB.20_1.14	ba tobali gõnia ba mbetoeʼania bacha, tobali awõchoe goelõ ba daloenia.
JOB.20_1.15	No iʼā ganaʼa ba ifoeli iʼoetaʼõ, ifoeli iheta ba daloenia Lowalangi.
JOB.20_1.16	Sõfoe goelõ isisiõ mege, ba iboenoe ia lela goelõ sosõfoe.
JOB.20_1.17	Lõ tola iʼomoesoiʼõ dõdõnia ba gelea w̃e w̃ani ba ba gelea soesoe andrõ.
JOB.20_1.18	Ifoeli isaoʼõ baero gõlõnia, lõ tola itõlõ: tebai omoeso dõdõnia ba ganaʼa andrõ nitoekania.
JOB.20_1.19	II. 
JOB.20_1.20	Me lõ sahonohono daloenia wangisõ, ba tebai iʼohe zomasi ia ba wangorifi jaʼia enaʼõ.
JOB.20_1.21	Lõ fangorifi, ba woloeʼaloeʼania andrõ, ba andrõ wa si lõ fozoe ganaʼania.
JOB.20_1.22	Ba waʼafahõna zi no aʼoi so chõnia tosasa ia; ihawoei ia faʼabõlõ waʼanoemana andrõ.
JOB.20_1.23	Ba hiza dania: ba wamoʼõsi daloenia, ba itewoegõ bacha [Lowalangi] holahola wõnoenia; ilaoe chõnia deoe, ba mbetoeʼania bacha.
JOB.20_1.24	Na moloi ia, ba gõrõba siʼõli, ba atõla ia ba nono wana tõla. 
JOB.20_1.25	Ba isõbi, ba adõni ba nõsinia, ba gawõchoenia mege iroegi ichoe ziʼõli: ba ihawoei ia, faʼataʼoenia waʼamate.
JOB.20_1.26	No moehõna wamakiko, hadia ia ngawalõ, ba girõgirõnia andrõ; iʼā ia alitõ, si tenga niʼeboeaʼõ niha; ihori zi tosai ba nosenia. 
JOB.20_1.27	Ibokai hõrõnia banoea si jaw̃a, ba mõi oedoenia danõ.
JOB.20_1.28	Sawoeʼa gõlõnia baomonia, idanõ sahele misa, na baw̃a wõnoe Lowalangi.
JOB.20_1.29	Daʼõ goeracha niha seboea horõ, chõ Lowalangi, daʼõ dána chõnia, ondrõita, nihonogõi Wondrege zalaw̃a chõnia.”
JOB.21_1.1	I. 
JOB.21_1.2	”Mifondrondrongo, mifondrondrongo ligoe andre! ja salahi wondrarami tõdõ daʼõ.
JOB.21_1.3	Bõi aboea chõmi ndraʼodo, na hoemededo, ba na aefa wehedegoe, ba hana na õʼoʼaja ndraʼo.
JOB.21_1.4	Hadia, ba niha, wa mangarõngarõ ndraʼodo, ba hana wa lõ ambõ waʼebolo dõdõgoe?
JOB.21_1.5	Minehegõ ndraʼo, ba ja tobali dõdõmi, ba miʼochõ mbawami!
JOB.21_1.6	Na itõrõ tõdõgoe ine, ba tokeado, ba hoemocha mboe nõsigoe.
JOB.21_1.7	II. 
JOB.21_1.8	Sabõlõ ngaʼõtõra ba ngaira, ba zanehe ira, madooera andrõ, laʼilaʼila.
JOB.21_1.9	Lõ hadihadia ba nahiara, lõ ametaʼoeõ: lõ tohare chõra mbõzibõzi chõ Lowalangi.
JOB.21_1.10	Saw̃i si matoea chõnia [chõ zanao horõ andrõ] ba fahõmba ba maʼono, sõchi woʼono zigelo zaw̃i chõnia, ba lõ saechoe.
JOB.21_1.11	Ladoedoe nono matoea chõra, timba mbiribiri, mamarõga misa ndraonora.
JOB.21_1.12	Manoenõ ira, labõzi garamba ba lalaoe mbiola, laʼomoesoiʼõ dõdõra ba li zoeroene. 
JOB.21_1.13	Sagõtõ jaʼira, ba sohahaoe tõdõ irá; ba iʼogomoezaõ dania, ba ahõndrõ ira ba mbanoea tooe.
JOB.21_1.14	Ba noa sa lamane chõ Lowalangi: ’Bõi hatõʼõgõ chõma, lõ omasiga aboto ba dõdõma lala andrõ chõoe!
JOB.21_1.15	Ha niha Zi lõ ambõ faʼabõlõ andrõ, wa mõiga enoninia, ba hadia goena chõma, na maʼangarõfi li ia?’
JOB.21_1.16	Hiza, tenga moroi ba chõra waʼohahaoe dõdõra — ja arõoe chõgoe dõdõ zeboea horõ andrõ!
JOB.21_1.17	Ha w̃araõ atṍ mate wandroe zeboea horõ, ha w̃araʼõ itõrõ ira famakiko? Ha w̃araõ ilaoe wesoe chõra ba wõnoenia? 
JOB.21_1.18	Ha w̃araõ hoelõ dõla wache ira ba nangi, hoelõ ndrami, niʼoloiʼõ nangi sabõlõ? 
JOB.21_1.19	[Ba mimane:] ’Ibeʼe jaw̃a Lowalangi wamakikora, nifatõrõ ba nonora dania’. Chõnia jamoebeʼe zoelõ, enaʼõ iʼila waʼafõchõ! 
JOB.21_1.20	Enaʼõ hõrõnia zangila famakikonia andrõ, enaʼõ na jaʼia zamadoe fõnoe Zi lõ ambõ faʼabõlõ andrõ!
JOB.21_1.21	Hadia, aboe maõ dõdõnia ngaʼõtõnia, na no mate ia, na no aetoe mbaw̃ania andrõ?
JOB.21_1.22	Hadia taʼatoeatoeaʼõ Lowalangi andrõ, sangoehoekoe si so ba zoroegõ? 
JOB.21_1.23	Si samõsa, ba mate na hino waʼabõlõ na, lõʼõ na hadia ia, lõ fangaboe dõdõ;
JOB.21_1.24	moʼõsi na soesoe roembi andrõ chõnia, famoʼõsi dõlania oeto.
JOB.21_1.25	Ba si samõsa, ba mate aboe dõdõ, lõ irai iʼila waʼohahaoe dõdõ.
JOB.21_1.26	Ba no faedo ira barõ danõ ba faoma tehawoe ira koekoeõ.
JOB.21_1.27	III. 
JOB.21_1.28	Na mimane: ’Heza so nomo zi faitoisi awõnia, ba heza so nose andrõ, nahia zeboea horõ mege?’ 
JOB.21_1.29	Ba misofoe manõ ba zanõrõ lala, — tebai zi lõ fadoehoe dõdõmi ba niʼombachaʼõra —
JOB.21_1.30	wa lõ si gõna hadia ia niha si lõ sõchi, me baw̃a wamakao, wa no teʼohe misa, me baw̃a waʼatesao wõnoe. 
JOB.21_1.31	Ha niha zameʼe famago mbawania boeaboeania andrõ? Ba na no ilaoe hadia ia, ba ha niha zanoelõni chõnia?
JOB.21_1.32	Ba lewatõ teʼohe ia, ba sanaro na ia ba dete lewatõ.
JOB.21_1.33	Ba okafoekafoe chõnia danõ ba ndraso, ba soloʼõ jaʼia dozi niha, si mane si no mowaõwaõ, si lõ moetaha moeʼerai.
JOB.21_1.34	Ba hadia wa mirara dõdõgoe fajafaja? Fanedemami andrõ, ba ha sambalõ si lõ sõchi.”
JOB.22_1.1	I. 
JOB.22_1.2	”Hadia, chõ Lowalangi mogoena wolaoe nihá? Tenga sa chõnia, samboea jaʼia, mogoena nilaoe zatoeatoea. 
JOB.22_1.3	Hadia, Si lõ ambõ faʼabõlõ zohare, na satoelõ tõdõ ndraʼoegõ? hadia, harenia, na lõ sinegoe chõoe ba nitõrõmõ andrõ?
JOB.22_1.4	Hadia, iʼotoeʼõ wangataʼoefioe Lowalangi? daʼõ mbõrõ, wa iʼohe ba hoekoe ndraʼoegõ?
JOB.22_1.5	Hadia, lõ eboea zi lõ sõchi andrõ chõoe, ba tenga no si lõ aetoe lalõoe?
JOB.22_1.6	Noa sa õhalõ gade nibajabaja dalifoesõoe, lõ bõrõbõrõ, ba no õhalõ gamagama zi lõ baloebaloe. 
JOB.22_1.7	Lõ nifabadoegõoe idanõ ba zi mate owõchi dõdõ, ba lõ nibeʼeoe õ ba zolofo. 
JOB.22_1.8	Niha sabõlõ zochõ tanõ, ba salaw̃a sotõi zi onahia.
JOB.22_1.9	Si no mate ira matoea, ba õfofanõ lõ niʼodõra, ba nirasa daʼio zi lõ ama, si lõ ina.
JOB.22_1.10	Andrõ wa no tefasoei ndraʼoegõ fesoe, ba ikeani ndraʼoegõ ametaʼoeʼõ, lõ moedõnadõna.
JOB.22_1.11	Ma lõ õʼila waʼogõmigõmi, awõ molõ andrõ, si nõnõi jaʼoegõ?
JOB.22_1.12	II. 
JOB.22_1.13	Ba õmane na sa: ’Hadia niʼila Lowalangi? Hadia, molala wangoehoekoenia, ba lawoeo sogõmigõmi? 
JOB.22_1.14	Baʼabaʼa chõnia lawoeo, fa lõ iʼila hadia ia, ba ba dete mbanoea jaw̃a manõrõnõrõ ia.’
JOB.22_1.15	Hadia, õtõrõ lala ba gõtõ fõna, nitõrõ niha sanaonao horõ?
JOB.22_1.16	jaʼira andrõ, niraʼoe, me tenga inõtõ na, sahele dajadaja, timba nidanõ? 
JOB.22_1.17	Sangoemaʼõ chõ Lowalangi: ’Bõi hatõʼõgõ chõma!’ ba hadia nilaoe Zi lõ ambõ faʼabõlõ chõra enaʼõ? 
JOB.22_1.18	Ba noa zoei ihõna howoehowoe baomo chõra — ja arõoe chõgoe dõdõ zeboea horõ andrõ! 
JOB.22_1.19	Laʼila satoelõ tõdõ, ba omoeso dõdõra, ba iʼoʼaja ira si lõ horõ [imane]:
JOB.22_1.20	’Si ndroehoe, no moehori noedoema, ba si tosai chõra ba no iʼā alitõ!’
JOB.22_1.21	III. 
JOB.22_1.22	Tõngõni lala, ba niw̃aʼõnia andrõ, ba tānõ ba dõdõoe daroma linia.
JOB.22_1.23	Na õfoeliʼõ chõ Zi lõ ambõ faʼabõlõ, na õʼideʼideʼõ ndraʼoegõ, na õheta baose chõoe zi lõ atoelõ, na õʼarõoeʼõ — 
JOB.22_1.24	tema tiboʼõ ba danõ lele garamba andrõ, ba oroedoegõ ba nene ba mbombo mbalaki! —
JOB.22_1.25	ba tobali anaʼaoe Zi lõ ambõ faʼabõlõ, ba firõoe, safoesi sibai.
JOB.22_1.26	Owoeawoea sa dania dõdõoe Zi lõ ambõ faʼabõlõ andrõ, ba õfaõga mbawaoe chõ Lowalangi.
JOB.22_1.27	Na õʼangarõfi li ia, ba ifondrondrongo chõoe, ba õboeʼa gamaboeʼoela limõ andrõ. 
JOB.22_1.28	Na õlaoe hadia ia, ba mofozoe, ba mohaga dõrõw̃aoe andrõ.
JOB.22_1.29	Na mitooe isaw̃a, ba õmane: Ohe jaw̃a! ba itolo zi kõwõ jaʼia, 
JOB.22_1.30	Iʼorifi zi tenga si lõ horõ, teʼorifi me lõ hadia ia zi falemba ba dangaoe.”
JOB.23_1.1	I. 
JOB.23_1.2	”Irege maʼõchṍ andre fatandro wegeʼegegoe, aboea waʼatohare dangania ba wangarõngarõgoe.
JOB.23_1.3	Enaʼõ na oeʼila, heza oesõndra ia, enaʼõ na oechamõ dadaomania andrõ!
JOB.23_1.4	Ba oefarongogõ chõnia hoehoeogoe andrõ, ba oehõna wanoetoenõ ngamohi.
JOB.23_1.5	Omasido oeʼila hadia niw̃aʼõnia wanema ligoe, ba omasido oerongo hadia linia chõgoe.
JOB.23_1.6	Hadia fasoso maõ ia chõgoe ba waʼafahõna waʼabõlõnia? Tenga; ha ifondrongondrongo chõgoe. 
JOB.23_1.7	Ba faboeʼaboeʼa saʼae chõnia zadõlõ tõdõ, ba oeʼosamoezaigõ wangefaʼõ jaʼodo ba zangoehoekoe jaʼo.
JOB.23_1.8	II. 
JOB.23_1.9	Jõoe ilaoe nilaoenia, ba lõ oeʼila ia, ba iholeʼõ ia miraja, ba lõ anehedo ia.
JOB.23_1.10	Noa saʼae iʼila gangosisilagoe mege; na itandraigõ ndraʼodo enaʼõ, ba timba mbalaki waʼoromagoe.
JOB.23_1.11	Lõ saefa gahegoe ba lahenia, lala chõnia niʼosisigoe, lõ niholeʼõgoe jaʼodo.
JOB.23_1.12	Amachoitania andrõ, nibeʼenia, ba lõ misawõgoe, ba barõ dotogoe oeʼirõʼõ daroma linia niw̃aʼõnia. 
JOB.23_1.13	Ba jaʼia, ba si manõmanõ — ha niha zanenaw̃a jaʼia? Sedõna dõdõnia, ba ifaloea. 
JOB.23_1.14	Iʼoʼozoei saʼae nihonogõi chõgoe, waʼoja na ba dõdõnia si manõ.
JOB.23_1.15	Andrõ wa tokea ndraʼodo, na ifaigido; na oefatooetooe, ba manizinizido chõnia. 
JOB.23_1.16	Noa sa atalõ dõdõgoe, ibeʼe Lowalangi; sataʼoe ndraʼo ibeʼe Si lõ ambõ faʼabõlõ.
JOB.23_1.17	Tenga sa ba wamakao andrõ mbõrõ, wa hoelõ zi no afoefoe ndraʼo, ba tenga ba chõgoe andre, samboea jaʼo, si no tehawoe faʼogõmigomi.” 
JOB.24_1.1	I. ”
JOB.24_1.2	Lawoeʼai nola [niha si lõ sõchi], laraboe goerifõ ba lakoebaloi. 
JOB.24_1.3	Laʼoloiʼõ koedo zi lõ ama si lõ ina, ba lahalõ gade zaw̃i lacha mbanoea.
JOB.24_1.4	Latimba zi noemana, ba lala: saminiʼõ jaʼira dozi seboea famakao ba danõ.
JOB.24_1.5	Hiza, hoelõ gõrõbao ndroeʼoe ba danõ si mate weʼamõira ba halõw̃õra, mangaloei gõ; ba danõ si mate lasõndra gõ nonora. 
JOB.24_1.6	Ba nowi latataba gõ goerifõ, ba ba kaboe zeboea horõ laʼozaragõ woʼoewoʼoe.
JOB.24_1.7	Mõrõ manõ lõ baloebaloe, lõ noecha ba lõ ambala ba waʼoafoe.
JOB.24_1.8	Oi hamboenõ ira, ba deoe ba hili, ba laʼolembai gara ba hili, lõ ose. —
JOB.24_1.9	Laraboe zi lõ ama, ba mbagi zoesoe nina, ba lahalõ gade nibajabaja zeboea famakao.
JOB.24_1.10	Mowaõwaõ manõ lõ baloebaloe, lõ noecha, ba olofo, wangohoë basitõ.
JOB.24_1.11	Barõ gõli [chõ zochõ jaʼira] lalazi wanicha, lahoendragõ wolazi nagoe, ba sowõchi tõdõ ira.
JOB.24_1.12	Moroi ba mbanoea misa terongo wangarõngarõ zi mate, moeʼiraʼira niʼõʼõtõ, ba iʼosilõmilagõ zi lõ atoelõ andrõ Lowalangi.
JOB.24_1.13	Ba so õsa, ba zi fatoewoe haga; lala andrõ chõnia, ba lõ laʼila, lõ latõrõ zinõrõ andrõ chõnia.
JOB.24_1.14	Na ogõmigõmi ná ifazaw̃a ia sangeʼe, iboeboenoe zeboea famakao ba si noemana, ba ba zi bongi, ba amaedola zanagõ ia.
JOB.24_1.15	Ba si mõi mohorõ, ba ibaseʼõ waʼabongi, imane dõdõnia: ’Lõ sangila jaʼodoʼ, ba ifobaloebaloe mbawania. 
JOB.24_1.16	Ba zi bongi manõi jomo, ba ba zi maʼṍchõ, ba labiniʼõ ira, lõ omasi ira haga.
JOB.24_1.17	Chõra fefoe, ba no timba daloe mbongi waʼamoloeo, ba gametaʼoeõ ba zi bongi, ba no toʼõlõ ira.
JOB.24_1.18	II. 
JOB.24_1.19	Na lõchõ ba na aoechoe zino, ba ogoʼõ daw̃a deoe, ba si manõ wemanga mbanoea tooe si no mamazõchi horõ.
JOB.24_1.20	Olifoe ninania ia, inania sadono jaʼia: koekoeõ zi mangamanga jaʼia; lõʼõ saʼae itõrõ tõdõ niha bõʼõ ia, ba hoelõ waʼafatõ geoe waʼafatõ wanao horõ andrõ.
JOB.24_1.21	Jaʼia andrõ, si anagõi si lõ ono, ba si lõ irai manolo si no mate ira matoea.
JOB.24_1.22	Ba itolo zi faitoisi awõnia, faʼabõlõnia andrõ; ifoeli abeʼe zi manõ, na noa saʼae idõnadõna waʼamate.
JOB.24_1.23	Ifaʼema chõnia wa lõ hadia ia, ba teʼabeʼeʼõ ia, ba ihõrõhõrõgõ lalara.
JOB.24_1.24	No alaw̃a jaw̃a ira — ba lõ ararā, ba lõ jaʼira saʼae; sahõndrõ ira — nitoetoejoe, si mane tánõ bõʼõ fefoe, nitataba, si mane ngalai wache.
JOB.24_1.25	Ba na tenga si manõ, ba ha niha zangoemaʼõ solaoe faja ndraʼo; ha niha zameʼe si lõ boto niw̃aʼõgoe?”
JOB.25_1.2	”Chõnia wamatõrõ ba faʼasalaw̃a; no atoelõ ba zalaw̃a jaw̃a andrõ chõnia, ibeʼe.
JOB.25_1.3	Hadia, tataha moeʼerai zato sibai andrõ chõnia, ba hezo zi lõ isoeloei hagania andrõ?
JOB.25_1.4	Ba he moroi atoelõ niha fõna Lowalangi, ba heza ihalõ wa lõ daʼi niʼadonogõ ndra alawe [niha]? 
JOB.25_1.5	Hiza, noemalõ baw̃a jaw̃a, ba ambõ faʼatara haga, ba dõfi, ba tenga si lõ daʼi wamaiginia.
JOB.25_1.6	Ba mendroea manõ niha, bonga andrõ, ba ono niha, si no timba goekoeõ!”
JOB.26_1.2	”No maoeloe wanolooe si tebai ba fangabeʼeoe taʼio, sambõ faʼabeʼe.
JOB.26_1.3	Waʼasõchi wamolalamõ ba zambõ tõdõ ba famaʼele faʼatoeatoea, si no fahõna!
JOB.26_1.4	Ha chõ õfarongogõ hoehoeo andrõ, ba ha eheha zaloea ba mbeweoe?
JOB.26_1.5	Manizinizi mbechoe tooe nasi, ba tooe zaliw̃aliw̃a bacha.
JOB.26_1.6	Lõ baloebaloe mbanoea tooe, fõnania, ba lõ baʼabaʼa gawoewoecha. 
JOB.26_1.7	Ibologõ mbanoea si jaw̃a jõoe, jaw̃a zi lõ õsi andrõ, ba no ifanaw̃anaw̃a danõ jaw̃a zi lõʼõ. 
JOB.26_1.8	Teoe andrõ, ba no iboeʼoegõ ba lawoeo andrõ chõnia, ba lõ asika lawoeo ba waʼaboeania.
JOB.26_1.9	Ibaʼa wamaigi dadaomania, wamologõ lawoeo andrõ chõnia, fõnania.
JOB.26_1.10	No ifachoi nola ba goeli nasi, iroegi ba wabaliw̃ara zi moloeo zi bongi. 
JOB.26_1.11	Mangiwa gehomo mbanoea si jaw̃a ba tokea, na mofõnoe ia.
JOB.26_1.12	Ba waʼabõlõnia ifahoefa nasi, ba ba waʼaboto ba dõdõnia irasa Rachaba andrõ. 
JOB.26_1.13	Ba hanoehanoenia tehoi zalōē mbanoea, ba no ifahõ daloe naga soloiloi andrõ tangania. 
JOB.26_1.14	Ba hiza, ba ha singasinga nitõrõnia daʼõ, ba hoelõ ha tioetioe li nirongoda chõnia! Ba feʼoegoeʼoegoe waʼabõlõnia si lõ ambõ andrõ, ba ha niha zaboto ba dõdõ!”
JOB.27_1.1	I. 
JOB.27_1.2	”Ba waʼadoehoe waʼaoeri Lowalangi, si no mombaʼa chõgoe lala, faʼaoeri Zi lõ ambõ faʼabõlõ andrõ, si no mamoesi tõdõgoe —
JOB.27_1.3	Aʼoi sa so na nosogoe barõ dotogoe, ba hanoehanoe Lowalangi andrõ ba nichoegoe —:
JOB.27_1.4	Tenga faja nilaoe mbewegoe, ba tenga falimosa loealoea lelagoe.
JOB.27_1.5	Ja arõoe chõgoe wanehe niw̃aʼõmi andrõ; irege aetoe nosogoe, ba lõ oebõhõli wa lõ horõgoe.
JOB.27_1.6	Oeʼaroʼõ chõgoe waʼatoelõgoe, lõ oebõhõi; sara loeo chõgoe lõ itegoedo tõdõgoe.
JOB.27_1.7	Ja oroma, wa solalõ noedoegoe andrõ, awõ wa si lõ atoelõ zolaw̃a jaʼodo!
JOB.27_1.8	II. 
JOB.27_1.9	Hadia, ifondrondrongo weʼaonia Lowalangi, na gõna ia faʼatosasa? 
JOB.27_1.10	Hadia, tola iʼomoesoiʼõ tõdõnia Zi lõ ambõ faʼabõlõ, ba tola ero maʼṍchõ iʼangarõfi li Lowalangi?
JOB.27_1.11	Daʼoefahaõ ami ba nilaoe danga Lowalangi andrõ; lõ oebiniʼõ chõmi, he wisa dõdõ Zi lõ ambõ faʼabõlõ.
JOB.27_1.12	Hiza, no miʼila, jaʼami andrõ, dozi; ba hana wa mifaʼoea wajafaja?
JOB.27_1.13	Daʼõ dána ba niha si lõ sochi chõ Lowalangi, daʼõ zinema zamakao awõnia, nitemania chõ Zi lõ ambõ faʼabolõ: 
JOB.27_1.14	Na oja nononia, ba õ mbawa ziʼõli, ba madooenia, ba no sambõ balazo.
JOB.27_1.15	Si tosai soroijomonia, ba mõi barõ danõ, na teoe mbanoea, ba lõ mangeʼesi lacha mbanoea andrõ chõnia.
JOB.27_1.16	Na ihõna wirõ, timba nene, ba na iʼojaʼõ noecha, timba damboe newali [waʼoja] —
JOB.27_1.17	jaʼia zangõhõna, ba satoelõ zi onoecha, ba firõ andrõ, ba lafaosa chõra si lõ horõ. 
JOB.27_1.18	Ilaoe nahiania, nifolaoe galaw̃a; hoelõ nose, nitaroeʼõ zanaro hadia ia, ibeʼe.
JOB.27_1.19	Seboea anaʼa na ia, na mõi ia mõrõ, ba lõʼõ saʼae samoeza tõ; tokea ia, ba lõ jaʼia saʼae.
JOB.27_1.20	Ihawoei ia ametaʼoeõ, hoelõ molõ; ba zi bongi iʼoloiʼõ ia angi sabõlõ. 
JOB.27_1.21	Ifazaw̃a ia angi timoe, ba noemalõ misa; iʼoloiʼõ ia, aheta ba nahania.
JOB.27_1.22	Ilaoe chõnia [Lowalangi], lõ faʼahachõ dõdõ, ba moloiloi ia, ba dangania andrõ [ba danga Lowalangi].
JOB.27_1.23	Ba lalaoe datawṍ chõnia, ba fasī chõnia, moroi ba nahania mege.”
JOB.28_1.1	I. ”
JOB.28_1.2	Siʼõli, ba nihalõ ba danõ, ba lalaoegõ gara, ba aloea dõla garamba.
JOB.28_1.3	Lõʼõ saʼae sogõmigõmi labeʼe, ba iroegi ba wondrege laʼaloealoei ngawalõ gara si no tobini ba zogõmigõmi sibai.
JOB.28_1.4	Lachao mitooe dõgi, sabacha, iʼotarai zonahia ba dete danõ jaw̃a; manaw̃anaw̃a ira, taja ba dõdõ zanõrõ [tete jaw̃a], arõoe niha bõʼõ.
JOB.28_1.5	Aloea ba danõ mbalazo, ba sabachania si tooe, ba lafahoefa, hoelõ nifatõrõ alitõ.
JOB.28_1.6	Feremata nila nisõndra ba gara andrõ, ba faroeka gõi mbalaki.
JOB.28_1.7	Lala andrõ, ba lõ iʼila mojo, lõ irai iʼila hõrõ zoembila.
JOB.28_1.8	Lõ itõrõ oetoe ndroeʼoe seboea, ba tenga gõi tõrõw̃a zingo.
JOB.28_1.9	Laboto gowe, tobali arõ hili labeʼe.
JOB.28_1.10	Lafoʼarõ gara ba hili, lala niha, ba oja iʼila hõrõnia ngawalõ omasiõ [seboea bõli].
JOB.28_1.11	Labaʼa gelea, fa bõi bõlabõla, ba laʼohe ba zohaga zi no tobini mege.
JOB.28_1.12	II. 
JOB.28_1.13	Samõsa lõ sangila lala wangai jaʼia, ba lõ faloecha ba danõ, ba danõ niha saoeri.
JOB.28_1.14	Imane namõ: ’Lõ jaʼia ba chõgoe’. Ba imane asi: ’Ba chõgoe lõ faloecha’.
JOB.28_1.15	Tebai bõlinia mbalaki satoea, ba he firõ, ba tebai latoelo bõlinia. 
JOB.28_1.16	Tebai lafatimba anaʼa Gofiri, ba he feremata oena ba nila.
JOB.28_1.17	Tebai tefaedogõ chõnia mbalaki, ba he sõrõmi, ba tebai labeʼe fanoekania gamagama balaki.
JOB.28_1.18	Meredia ba baloeri, ba lõ oroma ba ngainia; ba na tasõndra waʼatoeatoea, ba eboea moroi ba manimani.
JOB.28_1.19	Retana sambaka Gaitiofia, ba lõ fagõlõgõlõ chõnia; tebai lafatimba si ndroehoe mbalaki.
JOB.28_1.20	III. 
JOB.28_1.21	No tobaloe; lõ iʼila hõrõ niha saoeri fefoe, ba he ba wofo ba daloe mbanoea, ba lõ oroma.
JOB.28_1.22	Banoea tooe andrõ ba faʼamate, ba lamane: ’No irongo tõgi dalingama doeriania.’
JOB.28_1.23	Lowalangi zangila lala chõnia, jaʼia zangila heza tesõndra.
JOB.28_1.24	Ichamõ saʼae hõrõnia wondrege danõ; fefoe gofoe hadia zi so barõ mbanoea si jaw̃a, ba iʼila.
JOB.28_1.25	Me itoelo waʼabõlõ nangi, ba me ifachoi wondrege nasi, 
JOB.28_1.26	ba me ifachoi lala deoe ba tõrõw̃a gari mbanoea.
JOB.28_1.27	ba daʼõ iʼila [waʼatoeatoea andrõ] ba ifaʼeleʼõ, ba ifaedogõ ba iʼaloealoei gamoeata.
JOB.28_1.28	Ba imane ba niha: 
JOB.29_1.1	I. 
JOB.29_1.2	”Enaʼõ na si mane me baw̃a fõna ndraʼodo, si mane me loeo irorogõ ndraʼo Lowalangi,
JOB.29_1.3	me ihagaini hõgõgoe soeloenia andrõ, me ba hagania oetõrõ zogõmigõmi andrõ,
JOB.29_1.4	si mane me baw̃a lõchõ chõgoe, me iloemõʼõ nosegoe fahoewoesa Lowalangi, 
JOB.29_1.5	me faofao na chõgoe Zi lõ ambõ faʼabõlõ, me so ba ngaigoe na nonogoe matoea;
JOB.29_1.6	me oefemondrimondri gahegoe ba zoesoe zaw̃i, ba me moʼelea fanicha gara ba hili, ba ngaigoe; 
JOB.29_1.7	me mõidomõido barõ mbawa gõli ba mbanoea, me baewalinia oebeʼe dadaomagoe.
JOB.29_1.8	Na laʼila ndraʼo ono matoea, ba labiniʼõ ira, ba satoea, ba maoso ba moeziozio.
JOB.29_1.9	Salaw̃a, ba labato hoehoeo, laʼochõ mbawara.
JOB.29_1.10	Si lõ li saʼae zeboea tõi, falemba ba gararora lelara.
JOB.29_1.11	Na irongo [ligoe] tõgi dalinga niha, ba ifahowoehoewoeʼõ ndraʼodo; ba na iʼilado hõrõnia ba ifadoehoeʼõ ndraʼo.
JOB.29_1.12	II. 
JOB.29_1.13	Lafahowoehowoeʼõ ndraʼo si tekiko menaʼõ, ba owoeawoea dõdõ zi no mate ira matoea, oebeʼe.
JOB.29_1.14	Oeʼonoecha waʼatoelõ, ba amaedola iʼonoecha ndraʼo faʼatoelõ andrõ; hoelõ mbaroe seboea ba hoelõ zaemboe oti chõgoe waʼadõlõ dõdõgoe andrõ.
JOB.29_1.15	Ba zi lõ hõrõ, ba hõrõ ndraʼodo, ba ahe ndraʼo ba zi no omboejoemboejoe tõla.
JOB.29_1.16	Ama ndraʼo ba zi noemana, ba oeʼaloei lala ba hoehoeo zi lõ irai faʼila li ndraʼodo.
JOB.29_1.17	Oerasa zimbi zamakao awõnia, ba oesõbi ba nifõra gondraʼoeará.
JOB.29_1.18	III. 
JOB.29_1.19	Molala nidanõ ba w̃aʼagoe, ba mõrõ namo mbanoea ba ndrahagōē.
JOB.29_1.20	Mangalingali waʼeboea dõigoe andrõ, ba ifoelifoeli bohooe wanagoe andrõ, ba dangagoe.’ 
JOB.29_1.21	Chõgoe lafondrongondrongo ba mombasembase, ba lõ hedehedera, na oefolala hadia ia.
JOB.29_1.22	Na no fahoehoeo ndraʼodo, ba lõ hedehedera saʼae; amaedola zowoi chõra moroi jaw̃a hoehoeogoe andrõ. 
JOB.29_1.23	Labazebazeʼõ ndraʼo, amaedola wombaseʼõ teoe, lafaboka mbawara, si mane ba deoe sarā andrõ.
JOB.29_1.24	No oeboho mbawagoe waʼiki chõra, na no aragoeragoe dõdõra; ba lõ irai labeʼe taja wehaga mbawagoe andrõ.
JOB.29_1.25	Oeʼaloei lala chõra, doemadaodo salaw̃ara, si mane razo ba hoenõ zabõlõ, si mane sondrara tõdõ zaboe tõdõ.”
JOB.30_1.1	I. ”
JOB.30_1.2	Ba faʼabõlõ dangara, ba hadia goena chõgoe? Sariri so atṍ ira. 
JOB.30_1.3	Sokõlikõli saʼae ira, ba waʼambõ gõ ba ba waʼolofo, laʼõʼõchi danõ si mate, si bongi ba zasaiʼõ ba ba ndrecha.
JOB.30_1.4	Lachete mboeloe ndroeʼoe, ba w̃aʼa daʼoeli gõra.
JOB.30_1.5	Latimba ira niha bõʼõ; moeʼao ba chõra andrõ, hoelõ ba zanagõ.
JOB.30_1.6	Ba mbaho danõ sihocha mboeda nahiara, ba dõgi narõ hili ba ba dõgi gara.
JOB.30_1.7	Ba daloe zasaiʼõ moendrõndrõndrõndrõ ira, ba mbõrõ lato oroedoe ira.
JOB.30_1.8	Ono zowõhõ mowa ba ono zi lõ tõi: lafofanõ ba danõ, labõzibõzi moroi foeri.
JOB.30_1.9	Ba iadaʼe, ba ajara ndraʼo, amatooelara. 
JOB.30_1.10	Laʼogorofi ndraʼo, laʼarõoeʼõ ira chõgoe; lõ ataʼoe ira wondriloi bawagoe.
JOB.30_1.11	Noa sa iloeloe zinaligoe Lowalangi, ba no ifaõndrõ ndraʼo; ba lalaoelaoe manõ chõgoe.
JOB.30_1.12	Ba gambõlõ maoso zi si lõ jaw̃a andrõ, latimba gahegoe ba lafari lalara chõgoe, lala ba wamakiko.
JOB.30_1.13	Lalagoe, ba no ladoedoegõ, latolo ba wolaoegõ jaʼodo, jaʼira andrõ, si lõ sanolo.
JOB.30_1.14	Hoelõ zanõrõ si no ebolo atõla gõli waʼasora; adoedoela latõrõ, wangoehoeroefai jaʼodo.
JOB.30_1.15	Ametaʼoeõ ba gamaoedoegoe, teʼoloiʼõ waʼasalaw̃agoe, timba ba nangi sabõlõ, ba hoelõ waʼataja lawoeo waʼataja waʼohahaoe dõdõgoe.
JOB.30_1.16	II. 
JOB.30_1.17	Manõgi ba dõlagoe zi bongi, faefa ibeʼe, ba no si lõ mõrõ zi õʼõchi jaʼodo.
JOB.30_1.18	Ba wa lõ ambõ faʼabõlõ andrõ, ba hoelõ zi tobali mbaroegoe, si mane tõla mbagi kameza chõgoe waʼafatõfania chõgoe. 
JOB.30_1.19	No itoeliʼõ ba damboe ndraʼodo, ba no fadoro gawoegawoe ba awoe ndraʼo.
JOB.30_1.20	Oeʼangarõfi li ndraʼoegõ, ba lõ õtema ligoe; sodo ba daʼõ, ba õtõngõtõngõ manõ ndraʼo.
JOB.30_1.21	Õbaliʼõ si lõ faʼahachõ dõdõ ndraʼoegõ chõgoe, oedoegoe ndraʼoegõ, ba waʼabõlõ dangaoe andrõ. 
JOB.30_1.22	Õfazaw̃a ndraʼo, õbeʼedo ba nangi sabõlõ, noemalõ misa ndraʼo õbeʼe, hoemombo ndraʼo ba nangi.
JOB.30_1.23	Oeʼila saʼae: ba wamoenoe õʼohe ndraʼo ba ba goroedoea zaoeri, fefoe. 
JOB.30_1.24	Ba hadia, lõ taʼoroʼõ dangada, na alaoe ita? Ba hadia, lõ moeʼiraʼira ita, na alõmõ ita?
JOB.30_1.25	Ba hadia, lõ niʼeʼesigoe si no gõna famakao, ba lõ sahachõ dõdõgoe si noemana? 
JOB.30_1.26	Si sõchi sa oedõnadõna, ba itõrõdo si lõ sõchi; haga oedõnadõna, ba sogõmigõmi zaloea.
JOB.30_1.27	Si fadoro moʼotoe bacha narõ dotogoe; ihawoeido baw̃a wamakao.
JOB.30_1.28	Mawaõwaõdo manõ, no aitõ ndraʼodo, ba tenga moroi ba waʼaoechoe zino; maoso ndraʼo mangarõngarõ, ba zowoelo niha.
JOB.30_1.29	No tobali iwa nasoe anaʼa ndraʼodo ba awõ wofo ondra. 
JOB.30_1.30	No aitõ goeligoe, aboʼa ba nõsigoe, ba hoelõ zi no achozi dõlagoe; ba waʼaoechoe andrõ. 
JOB.30_1.31	Ba no tobali fangarõngarõ li mbiola chõgoe, ba fegeʼege li zoeroene.”
JOB.31_1.1	I. ”
JOB.31_1.2	Hadia nifatõrõ Lowalangi menaʼõ moroi jaw̃a ba hadia dána chõgoe chõ Zi lõ ambõ faʼabõlõ ba mbanoea si jaw̃a?
JOB.31_1.3	Hadia, tenga famakiko dána ba zanaonao horõ, ba tenga famakao ba zamazõchi si lõ sõchi?
JOB.31_1.4	Hadia, lõ anehe ia lalagoe andrõ, ba bekagoe, ba hadia, lõ iʼerai? 
JOB.31_1.5	Na si falimolimo ndraʼodo ba na iʼohi wajafaja ahegoe, —
JOB.31_1.6	ba jamoetoelo ndraʼo Lowalangi, ba waliëra, si lõ faʼangaja, enaʼõ iʼila, wa si lõ horõ ndraʼo. —
JOB.31_1.7	Na no oeholeʼõ mbekagoe ba zinga lala, ba na no iʼoʼõ hõrõgoe tõdõgoe, ba na no togoele ba dangagoe zi lõ sõchi,
JOB.31_1.8	ba hana na manaroe ndraʼo, ba na niha bõʼõ zi manga dania, ba hana na tedeha lewiõ zinanõgoe. 
JOB.31_1.9	Na no owõhõ dõdõgoe ba ndra alawe, na no oedarodarogõ barõ mbatõ nawõgoe,
JOB.31_1.10	ba jamõi sanoetoe fache niha bõʼõ ngambatõgoe, ba ndramoetalagoei ia niha bõʼõ. 
JOB.31_1.11	Horõ seboea zi manõ, olalõw̃a, niʼotoeʼõ zangoehoekoe; 
JOB.31_1.12	alitõ saʼae ia, si mangamanga hadia ia, iroegi gohokoho si tooe, sameʼe aetoe w̃aʼa zi so chõgoe, fefoe.
JOB.31_1.13	Na lõ ba dõdõgoe lala chõ zawoejoegoe ira matoea ba chõ zawoejoegoe ira alawe, na so nifadõnima, —
JOB.31_1.14	ba he oewisa gõi, na maoso enaʼõ Lowalangi, na izofoezofoe, ba hadia niw̃aʼõgoe wanema linia?
JOB.31_1.15	Hadia, tenga sombõi jaʼodo zombõi gõi jaʼia, ba daloe ninania, tenga ha samõsa zamazõchi jaʼaga, ba daloe ninama andrõ! 
JOB.31_1.16	Na so zi lõ oeʼoʼõ somasi zi noemana, ba na no oebeʼe ariri hõrõ zi no mate ira matoea,
JOB.31_1.17	na oeʼā manõ gõgoe, ha jaʼo, na lõ oechete ba si lõ ama, si lõ ina: —
JOB.31_1.18	Lõʼõ; iʼotarai ono matoea na ndraʼodo, ba no amaedola namania ndraʼo, ba wanõinia andrõ, ba iʼotarai ono sawoejoe ndraʼo, ba oeʼoheʼohe danga zi lõ ira matoea.
JOB.31_1.19	Na oeʼila zi noemana si lõ noecha, ba ma si lõ ambala,
JOB.31_1.20	na lõ nifahowoeʼõ zolania jaʼodo, ba na lõ si mõi famadõhõ waʼoafoenia mboe nono mbiribiri chõgoe;
JOB.31_1.21	na no oebaha dangagoe ba zi lõ ama, si lõ ina, me no oedõnadõna nawõgoe barõ mbawa gõli,
JOB.31_1.22	ba jafaefa mboeʼoe galisigoe ba ja afatõ dõla daʼiogoe.
JOB.31_1.23	Sataʼoe ndraʼo saʼae wamakiko andrõ, nifatõrõ Lowalangi chõgoe, ba si tebai ndraʼo, ba waʼasalaw̃ania andrõ.
JOB.31_1.24	II. 
JOB.31_1.25	na no omoeso dõdõgoe ba waʼeboea ganaʼagoe, ba me no fahõna gõlõgoe. — 
JOB.31_1.26	Na oefaigifaigi haga loeo, faʼatarania andrõ, ba faʼasõchi mbaw̃a ba lalania andrõ, 
JOB.31_1.27	ba na no tefowõhõ dõdõgoe, si lõ oroma, ba na no oeʼago dangagoe, wangoroʼõ jaʼia — 
JOB.31_1.28	ba olalõw̃a gõi daʼõ menaʼõ, niʼotoeʼõ zangoehoekoe, me no samini tõdõ ndraʼo chõ Lowalangi jaw̃a.
JOB.31_1.29	Na omoeso enaʼõ dõdõgoe, na gõna famakao zi faʼoedoe chõgoe, na owoeawoea enaʼõ dõdõgoe, na itõrõ ia si lõ sõchi — 
JOB.31_1.30	ba lõ oerai oetehe ba mbewegoe wolaoe si lõ sõchi, wangelifi jaʼia, enaʼõ aetoe nosonia. 
JOB.31_1.31	Na lõ lamane menaʼõ awõgoe baomogoe: ’Ha niha zi lõ aboeso diwo andrõ nibeʼenia?!’
JOB.31_1.32	Lõ tola mõrõ ba danõ niha bõʼõ; no oefaʼamõ amõi jomo zikoli.
JOB.31_1.33	Na no oebiniʼõ horõgoe, si mane Toeada Adamo no, wamaloegõ barõ dõtõʼagoe lalõgoe, 
JOB.31_1.34	bõrõ waʼataʼoegoe zato, awõ wa oeʼataʼoefi tetibo ndraʼo ba dõdõ soi niha; tobali oehonogõ ndraʼo, lõ mõido tooe.
JOB.31_1.35	III. 
JOB.31_1.36	Si ndroehoe, oeʼangalisigõ enaʼõ; oebeʼe saemboe ba hõgõgoe.
JOB.31_1.37	Oeʼofaja chõnia mbekagoe; salaw̃a ndraʼo wangondrasi jaʼia.
JOB.31_1.38	Na mangarõngarõ nowigoe, bõrõ ndraʼo, ba na meʼe gowotonia fefoe;
JOB.31_1.39	na no oeʼā mboeania lõ oesoelõni, ba na no oeʼetoeʼõ noso zochṍ,
JOB.31_1.40	ba jatoemboe zaʼasaʼa mao, salahi wache, ba doeʼoe salahi rigi!”
JOB.31_1.40	Ba daʼe aetoe hoehoeo Jobi andrõ.
JOB.32_1.1	I. 
JOB.32_1.2	ba mofõnoe Gelihoe andrõ, ono Mbaracheli, banoea Mboesi, maʼoewoe Rami. Chõ Jobi mofõnoe ia, me no si faboeʼaboeʼa chõ Lowalangi. 
JOB.32_1.3	Ba ba zi datõloe, si fahoewoe chõnia, mofõnoe ia, me lõ lasõndra wanedema li, ba wamadoehoeʼõ sala Jobi.
JOB.32_1.4	Ba no ibazebaseʼõ Elihoe, ba wolaoe hoehoeonia chõ Jobi, me no si aʼa ira moroi chõnia. 
JOB.32_1.5	Ba me iʼila Elihoe, lõ fanedema li saʼae ba zi datõloe, ba tesao wõnoenia. 
JOB.32_1.6	Ba hoemede Gelihoe andrõ, ono Mbaracheli, banoea Mboesi, imane:
JOB.32_1.6	”Iraono na ndraʼo, ba satoea ami, ba no alaw̃õlaw̃õdo, si baʼabaʼaõ ndraʼo, ba wangombacha chõmi wangilagoe.
JOB.32_1.7	No oemane dõdõgoe: Acha fahoehoeo zatoea, jamoefahaõ ita ba waʼatoeatoea si no ara ba goeli danõ!
JOB.32_1.8	Ba eheha andrõ, si so barõ doto niha ba hanoehanoe Zi lõ ambõ faʼabõlõ, daʼõ zamaʼema chõra faʼaboto ba dõdõ. 
JOB.32_1.9	Tenga sa si no ara ba goeli danõ wondrege zatoeatoea, ba tenga si no satoea zangila hadia zatoelõ.
JOB.32_1.10	Andrõ oew̃aʼõ: Fondrongondrongo chõgoe; daʼoetoenõ gõi zaboto ba dõdõgoe.
JOB.32_1.11	II. 
JOB.32_1.12	Noa sa oetõngõtõngõni chõmi, ba hiza, ba samõsa lõ ba chõmi sangila mamoeʼa niw̃aʼõ Jobi, lõ sangila manedema hoehoeonia.
JOB.32_1.13	Bõi miwaʼõ: ’No faloechaga waʼatoeatoea; ha Lowalangi zangila molaw̃a jaʼia, tenga niha!’
JOB.32_1.14	Chõgoe, ba lõ si faboeʼa ia; ba lõ oegoʼõgoʼõ niw̃aʼõmi, wanema linia.
JOB.32_1.15	No tobali dõdõra, lõ fanema li saʼae; lõ lilī saʼae, no aetoe.
JOB.32_1.16	Ba hadia, oebazebazeʼõ, me lõ hedehedera, me so manõ ba daʼõ, ba lõʼõ saʼae fanema li?
JOB.32_1.17	Daʼoedemadema gõi, ndrohoendroehoe chõgoe, oetoenõ gõi hadia niʼilagoe.
JOB.32_1.18	Noa sa afõnoe ndraʼo hoehoeo, iʼoʼoedo tõdõgoe, barõ dotogoe.
JOB.32_1.19	Hiza, hoelõ doeo soʼotoeʼotoe, si lõ lala, bacha dõdõgoe; mamoka dania, si mane nahia si bohooe moefoʼõsi.
JOB.32_1.20	Edõnado fahoehoeo, enaʼõ molala dõdõgoe; hoemede ndraʼo, ba wamoeʼa.
JOB.32_1.21	Lõ oeʼeboeaʼõ dõdõgoe zamboeana; lõ oeʼalõsõigõ lelagoe ba niha, ha niha ia.
JOB.32_1.22	Lõʼõ sa toʼõlõdo ba waʼalõsõ lela; lõ ara enaʼõ, ba iʼetoeʼõ nosogoe sombõi jaʼo.”
JOB.33_1.1	I. ”
JOB.33_1.2	Hiza sa, oebokai mbawagoe, ba moehede lelagoe, barõ gararogoe.
JOB.33_1.3	Moroi ba dõdõ sadõlõ ligōē andre; hadia niʼila mbewegoe, ba ifaloea, sadõlõ.
JOB.33_1.4	Eheha Lowalangi zombõi jaʼodo, ba hanoehanoe Zi lõ ambõ faʼabõlõ wamonoso jaʼo.
JOB.33_1.5	Na õʼila õboeʼa niw̃aʼõgoe, ba boeʼa; faʼanõ ndraʼoegõ oedoegoe, faoso!
JOB.33_1.6	Hiza, no faoma ita chõ Lowalangi, no fagõlõgõlõ mbõrõtada laʼoeri. 
JOB.33_1.7	Alacha lõ tokeaʼõ, wangataʼoefi jaʼodo, ba lõʼõ sa ilangõ ndraʼoegõ faʼeboeagoe. 
JOB.33_1.8	II. 
JOB.33_1.9	’Sohaoehaoe ndraʼo, lõ horõgoe; lõ sinegoe chõgoe ba lõ lalõ. 
JOB.33_1.10	Hiza, fatioesa ifachai chõgoe, ibeʼe oedoenia ndraʼodo. 
JOB.33_1.11	Ibeʼe ba galo gahegoe; idarodarogõ nitõrõgoe fefoe.’ 
JOB.33_1.12	Hiza, daʼõ zi lõ atoelõ chõoe, oew̃aʼõ chõoe; noa sa eboea Lowalangi moroi ba niha.
JOB.33_1.13	Hana wa fasoso ndraʼoegõ chõnia, wa no samboea lõ itema lioe?
JOB.33_1.14	Hoemede sa Lowalangi, samoeza, mendroea — ba lõ tatõngõni. 
JOB.33_1.15	Ba wangifi, ba gangilata ba zi bongi, na ihawoei niha femõrõ sabõlõbõlõ, ba wemõrõ andrõ ba gasora, 
JOB.33_1.16	ba daʼõ ibokai dõgi dalinga niha ba ifotandro wanegoe jaʼira. 
JOB.33_1.17	Ba wanenaw̃a niha, ba wolaoenia andrõ, ba ba wanimba ba ndra matoea fajaw̃asa.
JOB.33_1.18	Irorogõ nosonia, fa lõ aechoe ba dõgi, fa lõ aetoe noso ba nono wana.
JOB.33_1.19	Ba teʼotoeʼõ gõi ia faʼafõchõ, ba gasonia tooe; lõ mamalõmalõ wasõndrata andrõ ba dõlania.
JOB.33_1.20	Ba ogoro ia gõnia ibeʼe nosonia andrõ, anoezoe dõdõnia zami chõnia mege. 
JOB.33_1.21	Ariri nõsinia, irege lõ sõchisõchi saʼae, timba zi lõ oroma saʼae nõsinia andrõ, si no okõlikõli.
JOB.33_1.22	Tobali sahatõ ba lewatõ nosonia, no sahatõ ba mbechoe samoenoe niha.
JOB.33_1.23	III. 
JOB.33_1.24	na ahachõ dõdõnia ia ba na imane: ’Orifi ia, ba bõi fonoemalõ ia ba gohokoho; no oetema hõli’, 
JOB.33_1.25	awena dania ifoeli abeʼe nõsinia, timba nono matoea, mangawoeli ia ba gõtõ waʼonomatoea.
JOB.33_1.26	Iʼangarõfi li Lowalangi, ba ihachõsi tõdõ ia; ifaʼeleʼõ chõnia mbawania, soewoeawoea dõdõ niha, ba isoelõni ba niha wolaoelaoenia satoelõ andrõ. 
JOB.33_1.27	Manoenõ ia, ba zi so niha bõʼõ, imane: ’Noa sa oefazõchi horõ, ba no oebilaʼõ lala, ba lõʼõ sa moesoelõni chõgoe.
JOB.33_1.28	No iʼorifi nosogoe, lõ ibeʼe noemalõ ba gohokoho, ba omoeso dõdõgoe ba zohaga.’
JOB.33_1.29	Hiza, daʼõ fefoe ilaoe Lowalangi ba niha, irege mendroea, irege medõloe,
JOB.33_1.30	ba wangefaʼõ ba gohokoho nosonia, enaʼõ hoemaga chõnia haga ba waʼaoeri andrõ. 
JOB.33_1.31	Tõngõni, jaʼoegõ Jobi, fondrongondrongo chõgoe; bõi hedehede, hana na jaʼodo zi fahoehoeo!
JOB.33_1.32	Na so chõoe daroma li, ba boeʼa niw̃aʼõgoe; hede manõ, amasido wamoeʼaoe.
JOB.33_1.33	Ba na lõʼõ, ba õfondrongondrongo chõgoe; bõi hedehede, enaʼõ oefahaõ ndraʼoegõ ba waʼatoeatoea.”
JOB.34_1.1	I. 
JOB.34_1.2	”Mifondrongondrongo niw̃aʼõgoe, jaʼami satoeatoea, ba mibeʼe mbõrõ dalingami, jaʼami si so tõdõ!
JOB.34_1.3	Itandra sa daroma li tõgi dalinga, si mane fanandra gararo gõ. 
JOB.34_1.4	Dataʼaloealoei zatoelõ, enaʼõ faoma tasõndra zi sõchi.
JOB.34_1.5	Noa sa imane Jobi: ’Lõ horõgoe, ba tenga ba lala ifatõrõ chõgoe Lowalangi.
JOB.34_1.6	Hadia, mofaja ndraʼo, lõ lai wa no lala chõgoe? No gõnado ono wana si tebai nifadõhõ, ba lõ horõgoe.’ 
JOB.34_1.7	Heza so niha si mane Jobi andrõ, samamadoe idanõ fanandraw̃a, 
JOB.34_1.8	si mõi awõ zolaoe si lõ sõchi ba si fao ba zanao horõ? 
JOB.34_1.9	Noa sa imane: ’Lõ hare niha, na fahoewoe ia chõ Lowalangi’. 
JOB.34_1.10	Andrõ mifondrongondrongo chõgoe, jaʼami si so faʼaboto ba dõdõ: Bõi manõ taw̃aʼõ, ilaoe zi lõ sõchi Lowalangi ba ifatõrõ zi lõ atoelõ Si lõ ambõ faʼabõlõ! 
JOB.34_1.11	Lõʼõ, 
JOB.34_1.12	Si ndroehoe, 
JOB.34_1.13	Ha niha zameʼe ba dangania tanõ? Ba ha niha zolata tanõʼa maʼafefoe?
JOB.34_1.14	Na ha jaʼia zi so ba dõdõnia enaʼõ, na ibõda Gehehania ba hanoehanoenia andrõ, 
JOB.34_1.15	ba ahori adoedoe nõsi goeli danõ fefoe, ba ifoeli tobali gawoegawoe niha.
JOB.34_1.16	II. 
JOB.34_1.17	Hadia, tola maõ samatõrõ zi lõ omasi satoelõ? Ma õbaliʼõ si lõ atoelõ Zi lõ ambõ faʼatoelõ andrõ? 
JOB.34_1.18	Jaʼiá andrõ, sangoemaʼõ chõ razo: ’Si lõ ngaroro ndraʼoegõ!’ ba ba zi so tõi: ’Seboea horõ ami!’
JOB.34_1.19	Si lõ mamaigi bawa zalaw̃a ba si lõ eboea tõdõ ba zoʼanaʼa, moroi ba zi noemana, me no nilaoe dangania dozi ira. 
JOB.34_1.20	Iʼogomoezaõ mate ira, ba na taloe mbongi, ba tefahisi soi niha, ba taja; tetimba zabõlõ, ba tenga tanga niha.
JOB.34_1.21	Anehe sa ia lala zamõsana, fefoe mbekania, ba iʼila. 
JOB.34_1.22	Lõ si bongi ba lõ sogõmigõmi sibai, ba nibiniʼõ zamazõchi si lõ sõchi jaʼira enaʼõ. 
JOB.34_1.23	Alacha sa lõ ifaigifaigi niha, enaʼõ iʼondrasi Lowalangi, nihoekoe.
JOB.34_1.24	Ifoefoe zabõlõ, lõ moesechegõ, ba ibeʼe fangalira niha bõʼõ.
JOB.34_1.25	Tobali aboto ba dõdõnia mboeaboeara ba ba zi bongi itimba ira, ba afoefoe.
JOB.34_1.26	Ihareʼõ chõra mbõzibõzi, si mane ba zi no manao horõ, ba ba zanehe niha fefoe.
JOB.34_1.27	Bõrõ wa no fabali ira chõnia awõ wa lõ ba dõdõra lala andrõ chõnia fefoe,
JOB.34_1.28	ba wamarongogõ chõnia si jaw̃a fangarõngarõ zi noemana, ba enaʼõ irongo wegeʼege zeboea famakao.
JOB.34_1.29	Ba na ifaigi wondrara, ba ha niha zangoehoekoe [jaʼia]? Ba na ibiniʼõ mbawania, ba ha niha zangila jaʼia? He ba zato ba he ba zi ha samõsamõsa gõi. 
JOB.34_1.30	Enaʼõ lõ mõi salaw̃a niha si lõ sõchi, fa bõi tandraw̃a ba niha.
JOB.34_1.31	Hadia sa, taw̃aʼõ maõ chõ Lowalangi: ’Oeloeʼi; lõ oelaoe zi lõ sõchi; 
JOB.34_1.32	hadia zi lõ iʼila hõrõgoe, ba oromaʼõ chõgoe: na no oelaoe zi lõ atoelõ, ba oebato saʼae?’
JOB.34_1.33	III. 
JOB.34_1.34	Niha si so faʼaboto ba dõdõ ba niha satoeatoea, samondrongo chõgoe, ba lamane chõgoe:
JOB.34_1.35	’Ba hoehoeo Jobi andrõ, ba lõ faʼaboto ba dõdõ, ba si lõ moetimba tõdõ niw̃aʼõnia andrõ.’
JOB.34_1.36	Enaʼõ na tetandraigõ Jobi, iroegi ba wondrege, ba wamadaõnia andrõ, famadaõ zi so horõ!
JOB.34_1.37	Inõnõ saʼae horõnia olalõw̃a; mangoʼaja ia, ba chõda andre, ba mangõhõna famadaõ chõ Lowalangi.
JOB.35_1.1	I. 
JOB.35_1.2	”Hadia, daʼõ zatoelõ õw̃aʼõ, wangoemaʼõ: satoelõ ndraʼo fõna Lowalangi,
JOB.35_1.3	wa õsofoe, hadia goenania chõoe: ’Hadia haregoe moroi na oefazõchi horõ’? 
JOB.35_1.4	Daʼoeboeʼa chõoe ba chõ zi fahoewoe chõoe andrõ, awõoe.
JOB.35_1.5	Faõga hõrõoe mijaw̃a, ba mbanoea, nehegõ lawoeo andrõ, si no alaw̃a jaw̃aoe.
JOB.35_1.6	Na õfazõchi horõ, ba heza iroegi ia? ba na oja lalõoe, ba hezo zi teʼala ia?
JOB.35_1.7	Na satoelõ ndraʼoegõ, ba hadia gameʼelaoe chõnia, ba hadia nitemania ba dangaoe? 
JOB.35_1.8	Ba niha si mane jaʼoegõ manandrõsa walõsõchioe; ba chõoe, jaʼoegõ ono niha, manandrõsa waʼatoelõmõ.
JOB.35_1.9	II. 
JOB.35_1.10	ba lõ sangoemaʼõ: ’Hezo Lowalangi, sombõi jaʼodo, sangoroʼõ fanoenõ, ba zi bongi, 
JOB.35_1.11	sameʼe famahaõ jaʼita oetoe ndroeʼoe andrõ, ba fangatoeatoeada fofo ba daloe mbanoea?’
JOB.35_1.12	Ba laʼangarõfi li ia, ba lõ ifondrondrongo chõra, bõrõ wajaw̃asa zeboea horõ andrõ. 
JOB.35_1.13	Lõʼõ, fajafaja, ba lõ irongo Lowalangi, lõ itõngõni Si lõ ambõ faʼabõlõ;
JOB.35_1.14	bõhõi wa õw̃aʼõ, lõ oroma ia chõoe; no so ba doedoema hõrõnia hoehoeo andrõ ba õdõnadõna chõnia.
JOB.35_1.15	Ba iadaʼe, me lõʼõ na si tesao wõnoenia, fotoe, ba hadia, lõʼõ manõ niʼilania maõ fajaw̃asa andrõ?
JOB.35_1.16	Ba tobali fajafaja nilaoe Jobi, fahõna hoehoeo, ba lõ faʼaboto ba dõdõ.”
JOB.36_1.1	I. 
JOB.36_1.2	”Baseʼõ maʼifoe chõgoe, ba oefahaõ ndraʼoegõ; so na sa niw̃aʼõ ba chõ Lowalangi andrõ.
JOB.36_1.3	Ba zarõoe oehalõ waʼaboto ba dõdõgoe, ba oeʼohe ba lala hadia ia chõ zombõi jaʼodo.
JOB.36_1.4	Si ndroehoe sa, tenga faja niw̃aʼõgoe; si no aʼoi so faʼaboto ba dõdõ zi fahoehoeo chõoe.
JOB.36_1.5	Hiza, no sabõlõ Lowalangi, ba lõʼõ zoei iʼositengagõ niha, no fahõna waʼabõlõ waʼaboto ba dõdõ. 
JOB.36_1.6	Lõ iʼorifi zeboea horõ; ba hoehoeo zeboea famakao, ba ibeʼe ba lala.
JOB.36_1.7	Lõ ibõhõli wamaigi satoelõ tõdõ ba awõ razo ba dadaoma ifedadao ira, si lõ mamalõmalõ, enaʼõ salaw̃a ira. 
JOB.36_1.8	Ba na no moerate ira, na no tofesoe ira fesoe famakao,
JOB.36_1.9	na ifarongogõ chõra wolaoera, awõ horõra andrõ, wa no fajaw̃a ira,
JOB.36_1.10	na tobali ibokai dõgi dalingara, ba wanenaw̃a andrõ, enaʼõ labõhõli zi lõ sõchi: 
JOB.36_1.11	Ba na lafondrondrongo, na laʼoʼõ, ba sohahaoe tõdõ ira, ba weʼasora na ba goeli danõ, somoeso tõdõ ba zi tosai gõtõra.
JOB.36_1.12	Ba na lõ lafondrondrongo, ba si mate ba nono wana dania ira; aetoe nosora lõ faʼaboto ba dõdõ.
JOB.36_1.13	Ba niha si tefoejoe tõdõ, ba so mbao dõdõ, lõ fakao, na ifesoe ira;
JOB.36_1.14	ba waʼaʼonomatoea aetoe nosora, mate ira, si mane sohorõhorõ.
JOB.36_1.15	Seboea famakao, ba iʼorifi, ibeʼe fangorifinia wamakaonia andrõ; ba ibeʼe famokai dõgi dalingara waʼatosasara andrõ.
JOB.36_1.16	II. 
JOB.36_1.17	Ba no fahõna chõoe wangetoeʼõ hoekoe, si mane ba zeboea horõ; ba fangetoeʼõ hoekoe ba famatõrõ hoekoe, ba no fagoʼõ.
JOB.36_1.18	Bõi ja ifowõhõ ndraʼoegõ ba wangoʼaja bao dõdõoe andrõ; ba bõi eloengoeʼõ ba waʼeboea hõli andrõ.
JOB.36_1.19	Hadia, iʼefaʼõ ndraʼoegõ ba waʼatosasa andrõ feʼaoʼaomõ andrõ, na no aʼoi dõlaoe?
JOB.36_1.20	Bõi ja hoemoeloe dõdõoe, enaʼõ na bongi, fa hoemoefa soi niha ba nahara.
JOB.36_1.21	Angelama, bõi otahõgõ zi lõ sõchi; daʼõ sa zomasiʼõ, moroi ba wanaha famakao.
JOB.36_1.22	III. 
JOB.36_1.23	Ha niha zamachoi chõnia lala, ba ha niha zangoemaʼõ: ’No õlaoe zi lõ atoelõ? 
JOB.36_1.24	Aloei tõdõoe, enaʼõ õʼeboeaʼõ dõi wolaoenia andrõ, nisoenosoeno niha.
JOB.36_1.25	Dozi niha, ba sowoeawoea tõdõ ba daʼõ, moroi ba zarõoe laʼila niha danõ.
JOB.36_1.26	Hiza, no salaw̃a Lowalangi ba tebai aboto ba dõdõda ia; lõ moetaha moeʼerai ndrõfinia. 
JOB.36_1.27	Iʼofaja saʼae mbõi nidanõ; mowõi taw̃a deoe, na mosaoe chõnia.
JOB.36_1.28	Satoroe moroi jaw̃a ba lawoeo, saechoe ba niha, si no ato.
JOB.36_1.29	Ba mendroea manõ, na aboto enaʼõ ba dõdõda waʼebolo lawoeo andrõ [ba] faʼofetoe ba nosenia andrõ. 
JOB.36_1.30	Hiza, ifasoei ia hagania andrõ; ba ibaloegõ w̃aʼa nasi.
JOB.36_1.31	Daʼõ saʼae ibeʼe fangoehoekoe soi niha, ba ihõna mbalazo.
JOB.36_1.32	Doea dangania ibaloegõ haga, ba ibeʼe fanimba zi faʼoedoe.
JOB.36_1.33	Ifarongogõ ia oegoeʼoegoenia andrõ, ba saw̃i naʼi zangila, na so ia moroi sa.”
JOB.37_1.1	I. ”
JOB.37_1.2	Mifondrondrongo! Mifondrondrongo wendrõndrõndrõndrõ linia andrõ, oegoeʼoegoe andrõ, si otarai mbawania! 
JOB.37_1.3	Barõ mbanoea maʼafefoe iʼefaʼõ, awõ haga andrõ chõnia, iroegi wondrege danõ.
JOB.37_1.4	Moroi foerinia moendrõndrõndrõndrõ; moeʼoegoeʼoegoe linia andrõ, li zalaw̃a, lõ itaha gari mbanoea andrõ, na terongo linia. 
JOB.37_1.6	Imane saʼae ba deoe si bakoe andrõ: Toroegõʼõ ba danõ! ba si manõ ba deoe laõhõ andrõ, ba deoe sabõlõbõlõ sibai. 
JOB.37_1.7	Ifotandro danga niha fefoe, enaʼõ aboto ba dõdõ niha fefoe wolaoenia andrõ.
JOB.37_1.8	Ba labiniʼõ ira oetoe ndroeʼoe, ahono ba nahara.
JOB.37_1.9	Ba mbateʼenia iʼotarai angi sabõlõ, ba moroi ba nangi moroi jõoe waʼoafoe. 
JOB.37_1.10	Ba hanoehanoe Lowalangi abeʼe nidanõ ba tobali tofera waʼebolo nidanõ.
JOB.37_1.11	Ifonoro teoe lawoeo, ibologõ misa lawoeo andrõ chõnia, sihaga.
JOB.37_1.12	Ba itõrõ misa, fasoei, nifatõrõnia ba wamaloea fefoe niw̃aʼõnia chõnia;
JOB.37_1.13	so, ba fotoe, na mogoena ba goeli danõnia andrõ, ba so, ba howoehowoe zaloea chõnia, ibeʼe.
JOB.37_1.14	II. 
JOB.37_1.15	Hadia, aboto ba dõdõoe, na ibeʼe goroisa Lowalangi, ba na ifohaga lawoeo andrõ chõnia?
JOB.37_1.16	Hadia, aboto ba dõdõoe wanahanahae lawoeo andrõ, sahõlihõli dõdõ andrõ, chõ zi no ahori so faʼaboto ba dõdõ?
JOB.37_1.17	Jaʼoegõ andrõ, saoechoe noecha, na aoechoeʼaoechoe danõ, na angi moroi raja.
JOB.37_1.18	Hadia, no awõnia ndraʼoegõ wamologõ banoea si jaw̃a, si no abeʼe, hoelõ zõrõmi nifahele?
JOB.37_1.19	Ombachaʼõ chõma, hadia niw̃aʼõma chõnia! — Lõ maʼila maw̃aʼõ hadia ia, ba waʼogõmigõmi [dõdõma].
JOB.37_1.20	Hadia, tefarongogõ chõnia, wa moehede ndraʼo? ma hadia, no irai iʼandrõ niha, tefoefoe ia?
JOB.37_1.21	Iadaʼe sa, ba lõ oroma chõda haga loeo, sihaga sibai ba gero lawoeo, ba itõrõ angi, ifahoi.
JOB.37_1.22	Moroi jõoe iʼotarai balaki, ba no tefasoei Lowalangi lachõmi sihocha mboeda.
JOB.37_1.23	Si lõ ambõ faʼabõlõ andrõ, ba lõ tachamõ, jaʼiá andrõ, si no fahõna faʼabõlõ; ba sadõlõ lala ba si no aʼoi so faʼatoelõ, ba lõ ibilaʼõ.
JOB.37_1.24	Andrõ laʼataʼoefi ia niha, ba si no atoeatoeafõ, ba lõ ba dõdõnia.” 
JOB.38_1.1	I. 
JOB.38_1.2	”Ha niha ba daʼõ, zamaloegõ tõdõ[goe] andrõ fehede si lõ faʼaboto ba dõdõ? 
JOB.38_1.3	Faoso, amõbõ taloe, si mane ira matoea, ba oezofoezofoe chõoe, ba õfahaõ ndraʼodo!
JOB.38_1.4	II. 
JOB.38_1.5	Ha niha zi honogõi soeʼania — na õʼila ha niha zamatõrõ chõnia fanoeʼa!
JOB.38_1.6	Hadia dajadaja gehomonia, ba ha niha zameʼe tooe tojo ba watalinga.
JOB.38_1.7	Me maʼikiʼiki madala andrõ fefoe, ba me owoeawoea dõdõ nono Lowalangi, dozi. 
JOB.38_1.8	Ha zameʼe baʼabaʼa nasi, lagõ mbawandroehõ, me aloea ia, me bõla ia, timba ba daloe nina, 
JOB.38_1.9	me oebeʼe noechania lawoeo, ba me oebeʼe lõlõnia zogõmigõmi sibai?
JOB.38_1.10	Me oefachoi wondregenia ba me oebeʼe lagõ mbawandroehõnia, fabaja lazi.
JOB.38_1.11	ba me oemane: 
JOB.38_1.12	Hadia, no õrai õbeʼe goroisa ba zi moloeo andrõ, no õrai õw̃aʼõ naha waʼojo mbanoea na mahemoloe mbanoea,
JOB.38_1.13	enaʼõ itoegelai wondrege danõ, ba enaʼõ tetimba tooe zolaoe si lõ sõchi?
JOB.38_1.14	Tobali si mane galõgalõ andrõ ba dandro, ba hoelõ noecha fefoe, hadia ia.
JOB.38_1.15	Ba abõda haga ba zolaoe si lõ sõchi, ba terasa daʼio, si no moeʼoroʼõ.
JOB.38_1.16	Hadia, no õroegi dawoejoe andrõ ba nasi, ba hadia, no mowaõwaõʼõ ba dojo namõ?
JOB.38_1.17	Hadia, no teboka chõoe mbawandroehõ ba waʼamate, ba hadia, no aneheʼõ mbawa gõli mbanoea tooe, si no ogõmigõmi sibai?
JOB.38_1.18	Hadia, no iroegi hõrõoe wamaigi faʼebolo danõ? Ombachaʼõ, na no ahori õʼila daʼõ?
JOB.38_1.19	III. 
JOB.38_1.20	Fa õʼohe ba kandrania, fa õʼila lala ba nomonia?
JOB.38_1.21	Õʼila, me loeo daʼõ sa toemboe ndraʼoegõ; no ara ndraʼoegõ ba goeli danõ.
JOB.38_1.22	Hadia, no õroegi zi fahõna teoe si bakoe andrõ, ba no õʼila halasa deoe kara,
JOB.38_1.23	nihõnagoe, ba mbaw̃a wamakao dania, ba mbaw̃a wasõndrata, ba mbaw̃a wanoewõ? 
JOB.38_1.24	Heza so lala ba zi fabali haga, ba zi otarai angi timoe andrõ, wanõrõ oeli danõ misa.
JOB.38_1.25	Ha zamatõrõ lala deoe, awõ lala gari mbanoea andrõ,
JOB.38_1.26	ba wameʼe aechoe deoe ba danõ si lõ niha, ba danõ si mate, si lõ banoea niha,
JOB.38_1.27	ba wangaboesoiʼõ si lõ sinanõ ba tanõ si mate, enaʼõ ifoeli toemboe ndroeʼoe? 
JOB.38_1.28	Hadia, so nama deoe andrõ, ba ha niha nama mbõibõi namo andrõ?
JOB.38_1.29	Ha niha zi adonogõ idanõ sabeʼe andrõ, ba ha ono namo si bakoe moroi jaw̃a ba mbanoea.
JOB.38_1.30	Abeʼe nidanõ, timba gara, ba fadoro waʼabeʼe dete nasi.
JOB.38_1.31	Hadia, õʼila õfabõbõ ”zara” andrõ, ba õʼila õtotoʼõ wesoe ”zi tõloe”.
JOB.38_1.32	Hadia õʼila õʼohe baero ndrõfi seboea andrõ, na inõtõ, ba samatõrõ ”beroea” andrõ, awõ nononia, ndraʼoegõ?
JOB.38_1.33	Hadia, õʼila nifachoi andrõ si jaw̃a ba mbanoea; hadia, no jaʼoegõ zamachoi famatõrõnia oeli danõ?
JOB.38_1.34	Hadia, moeʼao ndraʼoegõ ba lawoeo, enaʼõ ihawoei ndraʼogõ teoe sabõlõbõlõ?
JOB.38_1.35	Jaʼoegõ zolaoe gari mbanoea, enaʼõ itõrõ ba enaʼõ imane chõoe: Jaʼe ndraʼo?
JOB.38_1.36	Ha zameʼe ba mboea [niha] faʼatoeatoea ba ha niha zamotõdõ zilatao? 
JOB.38_1.37	Ha zangofaja lawoeo ba waʼatoeatoeania, ba asoa andrõ ba mbanoea si jaw̃a, ba ha zamatoetoee?
JOB.38_1.38	Fa farafõ tooe gawoegawoe, fa fachitõ danõ sabeʼe.
JOB.38_1.39	Hadia, ahoeloe ndraʼoegõ õ zi alawe zingo, ba dõhõ wangisõ nono zingo õbeʼe, 
JOB.38_1.40	na lakõw̃õ ira ba nahara, na manaronaro ira ba ndroeʼoe? 
JOB.38_1.41	Ha zangasiwai gõ gaga, na laʼangarõfi li Lowalangi ononia, na manõrõnõrõ ira lõ õ?” 
JOB.39_1.1	”
JOB.39_1.2	Hadia, õʼofaja mbaw̃ara, ba õʼila mbaw̃a woʼonora?
JOB.39_1.3	Lakõrõboei ira, ba bõla nonora, ba dõhõ waʼafõchõ hoeloera.
JOB.39_1.4	Ba abeʼe nonora, manõi ba ndroeʼoe, moloi, ba lõʼõ saʼae mangawoeli.
JOB.39_1.5	Ha zamoloi galide ndroeʼoe ba ha zi doedoe si so ba ndroeʼoe andrõ, 
JOB.39_1.6	nibeʼegoe tanõ si mate, ba weʼaso ba daʼõ, ba decha moʼasio, nahiania?
JOB.39_1.7	Maʼiki ia ba goeagoea andrõ jomo ba mbanoea, ba feʼao zamatõrõ, ba lõ irongo.
JOB.39_1.8	Hadia niʼilania ba hili, ba õnia, ba iʼaloealoei ngawalõ ndroeʼoe saoeri, fefoe.
JOB.39_1.9	Hadia, edõna mõi ngoningonioe gõrõbao ndroeʼoe; hadia mõi ia mõrõ ba kandra chõoe?
JOB.39_1.10	Hadia, õʼila õbeʼe ba wesoe gõrõbao ndroeʼoe andrõ, ba wangoehoendra laza; hadia, igoʼõgoʼõ maõ ndraʼoegõ, ba wonowi ba ndraso?
JOB.39_1.11	Hadia, õdõnadõna chõnia, me no sabõlõ, ba õbeʼe balazi ia halõw̃õmõ andrõ?
JOB.39_1.12	Hadia, õdõnadõna chõnia iʼohe baose mbasitõmõ, iʼohe ba golajama mbasitõ chõoe?
JOB.39_1.13	Mangafongafo wofo ondra, omoeso dõdõ; ba hadia, no afi doembao ba boe doembao [fofo si no ahonohono]?
JOB.39_1.14	Tenga jaʼia; itooeʼõ manõ tooe ba danõ gadoelonia ba ifaoechoe ba zogawoegawoe tooe,
JOB.39_1.15	ba lõ itõrõ tõdõnia, ma ihoendragõ sanõrõ ba ma amama ba gahe goetoe ndroeʼoe.
JOB.39_1.16	Safaito ia ba chõ nononia, hoelõ zi tenga chõnia; lõ iʼaboesi tõdõ na zajazaja gõlõ waʼerege dõdõnia.
JOB.39_1.17	Noa sa lõ nibeʼe Lowalangi faʼatoeatoea chõnia; lõ nifoʼoerachania jaʼia tõdõ.
JOB.39_1.18	Ba na ifanoka ia, ba iʼigiʼigiʼõ koedo, fabaja si fakoedo ba hoeloe.
JOB.39_1.19	Hadia, jaʼoegõ zameʼe faʼabõlõ ba koedo? Hadia, jaʼoegõ zamonoecha baginia boe zõri sangafongafo andrõ?
JOB.39_1.20	Hadia, jaʼoegõ zamanoka, fa amaedola kao mbõhõ? Sataʼoe ita wehõfoehõfoenia andrõ, si no eboea li! 
JOB.39_1.21	Ichaʼachaʼai danõ ba ndraso; omoeso dõdõnia, ba waʼabõlõnia andrõ; ifaondragõ zi no mangaró.
JOB.39_1.22	Iʼigiʼigiʼõ waʼataʼoe, ba lõ tokea, ba lõ ibaliʼõ ia foeri, na iʼila ziʼõli.
JOB.39_1.23	Roemiti ba hoeloenia naha nono wana, ba takile doho ba kalakala.
JOB.39_1.24	Ichaʼachaʼai tooe danõ, ba walõʼahono ba ba wofõnoe, ba lõ ahono ia, na telaoe dorofe.
JOB.39_1.25	Ero na molī dorofe ba imane: ’Laboe!’ ba moroi ba zarõoe iʼago wasõndrata; irongo weʼao zolohe, si oegoeʼoegoe, ba fangahahagõ andrõ.
JOB.39_1.26	Hadia, ba waʼaboto ba dõdõoe andrõ ifaliw̃a gafinia fahanew̃a andrõ, ba ibologõ miraja?
JOB.39_1.27	Hadia, ba niw̃aʼõoe isaw̃a mijaw̃a mojo, ba mangazoeni ba zalaw̃a jaw̃a? 
JOB.39_1.28	Ba dete gara ba hili iʼiagõ, ba daʼõ monahia ia ba doetoeroe gara, naha zanaro.
JOB.39_1.29	Moroi ba daʼõ idarodarogõ gõnia; ichamõ zarõoe hõrõnia.
JOB.39_1.30	Ba labadoe ndro ononia, ba ba zi so niboenoe tooe, ba daʼõ so ia. 
JOB.40_1.1	I. 
JOB.40_1.2	”Hadia, ifasosoni Zi lõ ambõ faʼabõlõ si fadegoedegoe andrõ? Jamoetema li sangadoegõ Lowalangi andrõ!”
JOB.40_1.3	Ba itema li Jehowa Jobi, imane:
JOB.40_1.4	”Hiza, no abõlõ ideʼide ndraʼodo; hadia niw̃aʼõgoe wanema lioe? Oeʼochõ mbawagoe.
JOB.40_1.5	No samoeza moehede ndraʼo, ba lõ oefoeli oew̃aʼõ zamoeza tõ; lõ hedehedegoe saʼae!”
JOB.40_1.6	II. 
JOB.40_1.7	”Laboe, amõbõ taloe, si mane ira matoea: Daʼoezofoezofoe chõoe, ba jaʼoegõ zangombacha chõgoe: 
JOB.40_1.8	Hadia, si lõ boto õbeʼe zatoelõ andrõ chõgoe, õʼetoeʼõ hoekoegoe, enaʼõ lala chõoe? 
JOB.40_1.9	Hadia no si mane taʼio Lowalangi daʼiomõ? ba hadia, moeʼoegoeʼoegoe maõ limõ, si mane linia?
JOB.40_1.10	Ba angehao, faʼahelanõ ba faʼeboea; onoecha lachõmi ba faʼasalaw̃a!
JOB.40_1.11	Alacha falawoe wõnoemõ, ba toeliʼõ tooe zi fajaw̃a fefoe, ha fanõngõoe jaʼira.
JOB.40_1.12	Hana na ha famaigioe jaʼira wangõhõndrõgõ zi fajaw̃a andrõ, ba timba tooe zeboea horõ.
JOB.40_1.13	Baloegõ gawoegawoe ira fefoe, baloegõ ba zi tobini mbawara.
JOB.40_1.14	Ba jaʼo gõi zanoeno jaʼoegõ, wa iʼorifiʼõ tangaoe kambõlõ!
JOB.40_1.15	III. 
JOB.40_1.16	Faigi atṍ waʼabõlõnia ba lõwilõwinia ba faʼabeʼenia ba noeo daloenia andrõ.
JOB.40_1.17	Iʼoroʼõ giʼonia timba dõla geresi; no abeʼe waʼafafali noeo ba wahania.
JOB.40_1.18	Tõlania, ba no timba koro tõla garamba; no timba goechoe ziʼõli dõlania andrõ.
JOB.40_1.19	Daʼõ zi aʼa niwõwõi Lowalangi; sombõi jaʼia, ba no iʼoroʼõ chõnia wõda.
JOB.40_1.20	Ba hili sa so gõnia, ba zi famaimai oetoe ndroeʼoe fefoe.
JOB.40_1.21	Barõ zoechoe mõrõmõrõ ia ba mbinimbini barõ honoe ba damboe.
JOB.40_1.22	Ibaloegõ ia soechoe, loemõ chõnia, teʼoeʼoe ia daha geʼojo ba mbewe nidanõ.
JOB.40_1.23	Na molõ, ba lõ ataʼoe ia, sahonohono manõ ia, he sara Joridano zanaw̃a bawania.
JOB.40_1.24	Ba tema raʼoe ia ba zanehe ia, ba enaʼõ na latema latõgi nichoenia siʼõli!
JOB.40_1.25	IV. 
JOB.40_1.26	Hadia, õʼila õfatõrõ ba nichoenia zilai, ba õʼila õtõgi mboʼõnia chaichai?
JOB.40_1.27	Hadia, ihõna maõ wangaloeloe chõoe? hadia ihaogõhaogõ wehede chõoe?
JOB.40_1.28	Hadia, fawoeʼoe li ia chõoe, fa õhalõ sawoejoemõ ia, si lõ mamalõmalõ?
JOB.40_1.29	Hadia, famaimai ndraʼoegõ chõnia, si mane ba nono wofo? ba hadia, õʼila õfesoe ia, aja nonooe alawe?
JOB.40_1.30	Hadia, lafatõ mbõlinia chõ nawõra sangaingai īʼa, ba lafaosa ba zaniaga?
JOB.40_1.31	Hadia, õʼila õfahõfahõ goelinia? ba hadia, manga maõ ba hõgõnia wateboesa?
JOB.40_1.32	Tema babaja ia — ba tõrõtõrõ tõdõoe, he wisa wasõndrata andrõ! lõʼõ saʼae õfoeli õlaoe.
JOB.41_1.2	Samõsa lõ si lõ ataʼoe isoeko, — ba ha niha zangila molaw̃a jaʼodo?
JOB.41_1.3	Ha niha zi no mameʼe chõgoe hadia ia mege, nisoelõnigoe enaʼõ? Fefoe hadia ia zi so ba goeli danõ, ba no chõgoe.
JOB.41_1.4	Tebai zi lõ oetoenõ ndrotondrotonia andrõ, ba faʼabõlõnia ba faʼasõchi wangarónia andrõ.
JOB.41_1.5	Ha niha zi no mamahoi baroenia, ba ha ha niha zombambaja ifõnia andrõ si doea ngenoli?
JOB.41_1.6	Ha niha zi no mamokai bawandroehõ mbawania, si doea gõrõ lagõ andrõ? Ifõnia andrõ fasoei, ba no sataʼoe ita!
JOB.41_1.7	Famoadoe hoenahoenania sabeʼe andrõ, si no moelaoe fangaró, ba wamatõfa.
JOB.41_1.8	No teʼoli manõ, lõ itõrõ oho gataloea.
JOB.41_1.9	Oi fatõfa, fadoehõ manõ, tebai fawõhõi.
JOB.41_1.10	Bahõnia, ba sihaga, ba hõrõnia, ba no hoelõ mboe hõrõ waʼamoloeo.
JOB.41_1.11	Iʼotarai mbawania soeloe, bo galitõ moroi bacha.
JOB.41_1.12	Zaoezaoe zaloea ba dõgi nichoenia, hoelõ si mane ba mbowoa nidanõ soʼotoe ba galitõ.
JOB.41_1.13	Hanoehanoenia andrõ, ba ifohola mbo galitõ, holahola galitõ zaloea ba mbawania.
JOB.41_1.14	Ba mbaginia so waʼabõlõ andrõ, ba molaja fõnania waʼataʼoe.
JOB.41_1.15	Tebai faefa mboeʼoe mbotonia, no timba nifahele, tebai mangiwa.
JOB.41_1.16	Tõdõnia, ba no sabeʼe, hoelõ gara, faʼabeʼe gara gisa wache tánõ tooe.
JOB.41_1.17	Na ifazaw̃a ia, ba ataʼoe zabõlõ, tokea ba fawoeka dõdõ.
JOB.41_1.18	Na lalaoe chõnia ziʼõli, ba lõ iʼā, ba he toho, ba he ono wana, ba he fateboesa.
JOB.41_1.19	Tõla wache ziʼõli wamaiginia; ba eoe si no leʼafõ dõla garamba.
JOB.41_1.20	Tenga fanaboinia nono wana, ba kara riboribo, ba no timba ndrami wache chõnia.
JOB.41_1.21	Tõla wache mbago gama wamaiginia, ba maʼiki ia ba wehõngõ doho.
JOB.41_1.22	Barõnia, ba no hoelõ gabotola zõrõmi; molade wamõbõrõ wache ba damboe.
JOB.41_1.23	Moʼotoeʼotoe namõ ibeʼe, hoelõ mbowoa bawoe, ba ibaliʼõ balanga fondrino daloedaloe nidanõ seboea.
JOB.41_1.24	Hoemaga lahenia foerinia, hoelõ hoewa hohooe taw̃aʼõ.
JOB.41_1.25	Lõ ba goeli danõ si falaw̃a chõnia, jaʼia andrõ, niwõwõi ba wa bõi manõ ataʼoe.
JOB.41_1.26	Fefoe waʼasalaw̃a, ba iʼositengagõ; no razo zeboea fajaw̃asa ia.”
JOB.42_1.1	I. 
JOB.42_1.2	”Oeʼila, wa lõ hadia ia, si tebai ndraʼoegõ, awõ wa lõ tõdõoe, si tebai õfaloea.
JOB.42_1.3	’Ha niha zombaloegõ tõdõ [Lowalangi], niha sambõ tõdõ andrõ’? Andrõ oew̃aʼõ, ba wa lõ tõdõ andrõ, ngawalõ si tebai aboto ba dõdõgoe, si lõ oeʼila watahõgõ. 
JOB.42_1.4	’Ba fondrondrongo, alacha jaʼodo zihede; daʼoesofoe chõoe, ba õfahaõ ndraʼo.’ 
JOB.42_1.5	Ha toeriamõ nirongogoe mege, ba ijaʼe, ba no iʼilaʼõ hõrõgoe!
JOB.42_1.6	Andrõ oefoeli ligoe, ba mangesa dõdõgoe, ba gawoegawoe tooe ba ba nawoe!”
JOB.42_1.7	II. 
JOB.42_1.8	Ba mihalõ nono zaw̃i, fitoe rozi, ba biribiri si matoea, fitoe ngaʼeoe, ba miʼae chõ genonigoe Jobi ba mibeʼe zoemange nitoenoe, tána chõmi, ba acha mangandrõ genonigoe Jobi, salahimi, me no ha sambalõ famaigigoe jaʼia, wa oetaha na dõdõgoe, ba wolaoe chõmi, me no tenga satoelõ hoehoeomi andrõ, wamatooe jaʼo, no tenga si mane chõ genonigoe Jobi. 
JOB.42_1.9	Ba mõi ndra Elifasi, banoea Dema, Bilidado, banoea Zoea, Sofari, banoea Naʼama, laʼoʼõ niw̃aʼõ Jehowa chõra; ba ifondrondrongo chõ Jobi Jehowa.
JOB.42_1.10	III. 
JOB.42_1.11	Ba mõi chõnia dalifoesõnia fefoe, matoea ba alawe, awõ zi no faʼila li chõnia mege, fefoe, manga ira chõnia, ba nomonia, lafaʼeleʼõ waʼahachõ dõdõra, ba larara dõdõnia ba wamakao andrõ fefoe, nifatõrõ Jehowa chõnia; ba mamoeala ira chõnia, sagõrõ hoea balaki ba samboea laedoeroe anaʼa zamõsa. 
JOB.42_1.12	Ba abõlõ ifahowoeʼõ Jobi Jehowa ba zi tosai noso Jobi, moroi me fõna; faloecha ia mbiribiri, 14,000 ngaʼeoe, ba ondra, 6000 ngaʼeoe, ba saw̃i, 1000 fasa, ba kalide si alawe, 1000 ngaʼeoe. 
JOB.42_1.13	Ba toemboe chõnia ndraono, 7 nono matoea ba 3 nono alawe; 
JOB.42_1.14	ba tõi zi samboea chõnia, ba Jemima ba si samboea, ba Kasia, ba si achi, ba Kerene-Hafoecha. 
JOB.42_1.15	Ba ba danõra maʼasagõrõ, ba lõ ira alawe si manõ faʼasõchi bawa, si mane ono Jobi; ba ifanema ira ondrõita amara, ba ngai dalifoesõra matoea. 
JOB.42_1.16	Ba aefa daʼõ, ba 140 fache tõ noso Jobi, ba tõloe ngaʼõtõ iʼila maʼoewoenia. 
JOB.42_1.17	Ba mate Jobi, me no atoea sibai ia ba me no afõli ia waʼaoeri. 
PSA.1.1	I. 
PSA.1.2	Sameʼe faʼomoeso dõdõnia oroisa Jehowa ba sangaloei eloeaha goroisania, bongi maʼṍchõ. 
PSA.1.3	Hoelõ geoe sowoea, nitanõ ba mbewe nidanõ, zi manõ, sowoea boeania na inõtõ. Boeloenia, ba tebai aleoe, ba hadia ia nifazõchinia, ba mofozoe. 
PSA.1.4	II. 
PSA.1.5	Andrõ tebai manaha zeboea horõ andrõ, no tefatõrõ hoekoe, ba lõ aro zolalõ andrõ, ba mbanoea zateolõ.
PSA.1.6	Noa sa iʼila Jehowa lala zatoelõ, ba lala zeboea horõ andrõ, ba si lõ fozoe. 
PSA.2.1	I. 
PSA.2.2	Molaw̃a zalaw̃a ba goeli danõ, ba samatõrõ andrõ, ba mamagõlõ, ba chõ Jehowa ba ba chõ nibajoininia andrõ. 
PSA.2.3	”Dataʼetoeʼõ mbõbõ andrõ chõra, ba tatimba wesoe andrõ chõra.” 
PSA.2.4	Ba maʼiki zidadao ba zoroego, iʼoʼaja ira Soʼaja. 
PSA.2.5	Ba moehede ia chõra ba wõnoenia, ba ifetaʼoe ira bachoebachoe dõdõnia andrõ. 
PSA.2.6	”Noa sa atṍ oefataro razo andrõ chõgoe ba Ziona, ba hili niʼamoniʼõ andrõ chõgoe.
PSA.2.7	II. 
PSA.2.8	Āndrõ chõgoe, ba oebeʼe tána chõoe soi niha, ba ja chõoe mbalõ danõ. 
PSA.2.9	Õrasa dania ira siʼo siʼõli, hoelõ mbowoa tanõ õfoefoe ira.” 
PSA.2.10	III. 
PSA.2.11	Miʼae enoni Jehowa, miʼataʼoefi; miʼomoesoiʼõ dõdõmi, ba tambai manizinizi ami. 
PSA.2.12	Mifaʼago bawa chõ Nono, fa bõi mofõnoe ia, ba fa bõi tekiko ami ba lala: ahatõ sa waʼatesao wõnoenia. Ja ahowoe dozi sanaw̃a jaʼia! 
PSA.3.1	Sinoenõ chõ Dawido, me moloi ia, me igohi ia ononia Abisalomi. 
PSA.3.3	Ato zangoemaʼõ chõgoe: ”Lõ fanolo Lowalangi chõnia”.
PSA.3.4	Ba baloese sa ndraʼoegõ chõgoe, jaʼoegõ Jehowa! soemangegoe ndraʼoegõ ba samaõga bawagoe. 
PSA.3.5	Moeʼaodo chõ Jehowa, ba no itema ligoe, moroi ba hili niʼamoniʼõ andrõ chõnia.
PSA.3.6	No oeleagõ tooe ndraʼo mege, ba mõrõdo. Ba no tokeado; iʼabeʼeʼõ sa ndraʼo Jehowa. 
PSA.3.7	Lõ ataʼoedo ngahõnõ niha, samasoei jaʼo. 
PSA.3.8	Faoso, Jehowa! tolodo, Lowalangigoe! Õfetaʼoe sa mbawa zi faʼoedoe chõgoe fefoe, õrasa nifõ zeboea horõ andrõ. 
PSA.3.9	Chõ Jehowa wangorifi; jamõi ba mbanoeaoe andrõ howoehowoemõ andrõ. 
PSA.4.1	Chõ doeka wanoenõ andrõ, solaoe biola. Sinoenõ; chõ Dawido.
PSA.4.2	I. 
PSA.4.3	He jaʼami, niha! Heza iroegi, wa tobali fangoʼoja zoemangegoe? Miʼaloei waja, wangomasiʼõ si lõ boto.
PSA.4.4	Ja aboto ba dõdõmi, wa ifaehoesi Jehowa zatoelõ tõdõ andrõ chõnia. Ifondrondrongo Jehowa, na moeʼaodo chõnia. 
PSA.4.5	Miʼofõnoe, ba bõi mifazõchi horõ! Mifatooetooe tõdõmi ba gasomi andrõ ba mihonogõ ami. 
PSA.4.6	Mibeʼe zoemange, soroi ba waʼatoelõ dõdõ, ba midõnadõna chõ Jehowa hadia ia. 
PSA.4.7	II. 
PSA.4.8	No õʼomoesoiʼõ dõdõgoe, moroi me oja mboea nowira ba agoera.
PSA.5.1	Chõ doeka wanoenõ andrõ, solaoe soeroene. Sinoenõ; chõ Dawido.
PSA.5.2	Fondrondrongo ligoe Jehowa, beʼe ba dõdõoe loealoea dõdõgoe andre! 
PSA.5.3	Beʼe mbõrõ dalingaoe ba weʼaogoe andre, jaʼoegõ, razogoe ba Lowalangigoe; chõoe sa mangandrõ ndraʼodo. 
PSA.5.4	He Jehowa, ba zangoehoelõ wongi fondrondrongo ligoe! Oehoelõ wongi oefaʼanõ zoemange chõoe, ba oedõnadõna chõoe wangorifi.
PSA.5.5	Tenga sa Lowalangi somasi si lõ sõchi ndraʼoegõ; lõ monaha chõoe niha si lõ sõchi. 
PSA.5.6	Tebai lafaigi mbawaoe si fajaw̃a, ba no faʼoedoe ndraʼoegõ ba zamazõchi si lõ sõchi.
PSA.5.7	Solaoe faja, ba õboenoe. Iʼogorofi Jehowa zangeʼengeʼe ba si falimolimo.
PSA.5.8	Ba jaʼo, ba tola mõi ba nomooe, bõrõ waʼeboea dõdõoe andrõ, si no fahõna, mangaloeloe ndraʼo ba gosalioe andrõ, niʼamoniʼõ, oeʼataʼoefi ndraʼoegõ. 
PSA.5.9	He Jehowa, ohe dangagoe, ba waʼatoelõ dõdõoe andrõ, ba zi faʼoedoe chõgoe andrõ; adõlõʼõ fõnagoe lala andrõ chõoe.
PSA.5.10	Lõʼõ sa hadia ia zi doehoe ba mbewera, tõdõra andrõ, ba famakiko; lewatõ sobawa dõlõtõlõra, ba no alõsõlõsõ lelara. 
PSA.5.11	Otoeʼõ ira, Lowalangi, enaʼõ tobali faja nifachoi dõdõra. Toeliʼõ ira, ba waʼoja lalõra andrõ; samadaõ limõ sa ira andrõ.
PSA.5.12	Enaʼõ omoeso dõdõ dozi sanõtõna chõoe, enaʼõ owoeawoea dõdõra, si lõ aetoe. Ba fobelebele ira, enaʼõ maʼiki ira ba chõoe andrõ; sangomasiʼõ tõimõ andrõ. 
PSA.5.13	Jaʼoegõ i, ba õfahowoeʼõ zatoelõ tõdõ, jaʼoegõ, Jehowa, õfobelebele ia faʼeboea dõdõoe, hoelõ nifobaloese. 
PSA.6.1	Chõ doeka wanoenõ andrõ, solaoe biola, lala si w̃aloe. Sinoenõ; chõ Dawido.
PSA.6.2	I. 
PSA.6.3	Bologõ dõdõoe chõgoe, me sariri saʼae ndraʼodo, abeʼeʼõ ndraʼo, Jehowa, me no aʼoi manizinizi dõlagoe. 
PSA.6.4	Ba tõdõgoe, ba no tobali sibai. Ba jaʼoegõ, Jehowa, ba ha lõ araʼõ! 
PSA.6.5	Foeliʼõ, Jehowa, orifi nosogoe, tolodo, ba waʼeboea dõdõoe andrõ.
PSA.6.6	Ba waʼamate sa, ba lõ itõrõ tõdõ ndraʼoegõ; ha niha zangandrõ saoha gõlõ chõoe ba mbanoea tooe? 
PSA.6.7	Erege dõdõgoe wangarõngarõgoe andre; oefemondri gasogoe, sara wongi manõ, moʼidanõ doefogoe oebeʼe, ba daw̃a hõrõgoe andrõ.
PSA.6.8	No aloeloe mbawagoe ba waʼaboe dõdõ andrõ, hoelõ zatoea, bõrõ zamakao ja o andrõ, fefoe. 
PSA.6.9	II. 
PSA.6.10	Fangarõngarõgoe andre, ba no ifondrondrongo Jehowa. Lõ itimba wangandrõgoe Jehowa.
PSA.6.11	Saila dania fefoe zi faʼoedoe chõgoe ba si tokea sibai; iʼogomoezaõ lafoeli ira dania, ba aila. 
PSA.7.1	Fangarõngarõ Dawido chõ Jehowa, bõrõ niw̃aʼõ Choesi andrõ, mado Mbenijami. 
PSA.7.2	I. 
PSA.7.3	Fa bõi isasawi dõdõgoe, si mane singo, fa bõi ifoefoe, lõ sangorifi. 
PSA.7.4	He Jehowa, Lowalangigoe! Na no atṍ oelaoe zi manõ, na no togoele ba dangagoe zi lõ atoelõ, 
PSA.7.5	Na no oelaoe zi lõ sõchi, ba zi sõchi tõdõ chõgoe, ba na no oeʼalani noedoegoe, lõ bõrõbõrõ,
PSA.7.6	ba jamoegohi nosogoe si fatioe tõdõ andrõ, ba jamoeraʼoe, jamoehoendragõ tooe nosogoe, jamoetooeʼõ ba danõ lachõmigoe andrõ.
PSA.7.7	Faoso, Jehowa, ba wõnoemõ andrõ! fazaw̃aʼõ, ba wolaw̃a woʼotoe dõdõ zamakao jaʼo; faoso, ondrasido! noa sa õhonogõi hoekoe.
PSA.7.8	Ndramoefasoei ndraʼoegõ ngahõnõ soi, ba foeliʼõ mijaw̃a, jaw̃ara.
PSA.7.9	Ihoekoe soi niha Jehowa. Hoekoe ndraʼo, Jehowa, dali waʼatoelõgoe ba faʼadõlõ dõdõgoe! 
PSA.7.10	Enaʼõ tebato walõsõchi ba zi lõ sõchi andrõ; abeʼeʼõ zatoelõ tõdõ! Jaʼoegõ zanechegõ tõdõ, awõ mboea, jaʼoegõ, Lowalangi satoelõ. 
PSA.7.11	II. 
PSA.7.12	Sangoehoekoe si no atoelõ Lowalangi, Lowalangi sametaʼoe niha, ero maʼṍchõ. 
PSA.7.13	Na so zi lõ mamalalini eraʼerania, ba no idali wõdania, ba no ichai wanania ba italini. 
PSA.7.14	Ifaoedoegõ ono wana famoenoe zi manõ, ifoʼalitõ nono wana andrõ chõnia.
PSA.7.15	Hiza, so zi lõ sõchi ba dõdõ zi manõ. No abeto ia famakao, ba iʼadonogõ waja.
PSA.7.16	No ichao lõsoelõsoe, no iʼabachaʼõ, ba jaʼia zaechoe bacha, ba lõsoelõsoe andrõ, nichaonia. 
PSA.7.17	Ba hõgõnia mangawoeli wamakao andrõ chõnia, ba galizoezoenia gõna dania horõnia andrõ.
PSA.7.18	Ba jaʼo, ba oeʼandrõ saoha gõlõ chõ Jehowa, dali waʼatoelõnia andrõ, ba oesoeno dõi Jehowa, Fondrege zalaw̃a.
PSA.8.1	Chõ doeka wanoeno andrõ. Sinoenõ; chõ Dawido.
PSA.8.3	No õʼaʼasogõ waʼabõlõ, moroi ba mbewe ndraono ba moroi ba mbewe zi so ba mbagi zoesoe. Bõrõ noedoemõ andrõ. Ba wangõhõndrõgõ si fatioe tõdõ andrõ, awõ zangaloei folaoe balõ andrõ. 
PSA.8.4	Na oefaigi mbanoea si jaw̃a andrõ chõoe, nifazõchi doeroemõ andrõ, baw̃a ba dõfi andrõ, nifataromõ. 
PSA.8.5	Ba hadia niha si mate andrõ, waitõrõ tõdõoe ia? Ba ono niha andrõ, wa õtolo ia? 
PSA.8.6	Ha maʼifoe õʼambõsi ia mege, moroi ba Lowalangi, ba no õfotakoela ia soemange ba faʼamoadoe. 
PSA.8.7	No õbeʼe samatõrõ nifazõchi dangaoe andrõ ia; fefoe hadia ia, ba no õbeʼe barõ gahenia. 
PSA.8.8	Biribiri ba õrõbao, fefoe, awõ goetoe ndroeʼoe andrõ.
PSA.8.9	Fofo ba daloe mbanoea ba īʼa ba nasi ba hadia zaliw̃aliw̃a ba nasi andrõ.
PSA.8.10	He Jehowa, samatõrõ jaʼaga, ha lõ eboea doeria dõimõ andrõ, ba goeli danõ, maʼasagõrõ!
PSA.9.1	Chõ doeka wanoenõ andrõ, dali: ”Mateʼõ salahi nono.” Sinoenõ; chõ Dawido.
PSA.9.2	I. 
PSA.9.3	Daʼoeʼomoesoiʼõ dõdõgoe chõoe, acha maʼiki dõdõgoe, daʼoesoeno dõimõ, jaʼoegõ Fondrege zalaw̃a.
PSA.9.4	Bõrõ wa lawoewoe ira foeri si faʼoedoe chõgoe andrõ; tegaõlõ tooe ira ba tekiko, ba wanõngõoe jaʼira.
PSA.9.5	Noa sa jaʼoegõ zamaigi lala ba chõgoe andre, no õʼasiwai hoehoeo andrõ chõgoe; no moedadaoʼõ ba dadaoma zangoehoekoe andrõ, sangoehoekoe satoelõ. 
PSA.9.6	No õtenaw̃a niha baero, ba no õfakiko zeboea horõ; no õboenoe dõira, si lõ fangorifi, iroegi zi lõ aetoe.
PSA.9.7	No aetoe nemali andrõ, no tobali adoedoela, si lõ mamalõmalõ, no tobali arõ mbanoeara õbeʼe; lõʼõ saʼae itõrõ tõdõ niha bõʼõ. 
PSA.9.8	Ba moedadao ba dadaomania Jehowa, lõ mamalõmalõ, no iʼaroʼõ dadaomania, ba wangoehoekoe. 
PSA.9.9	Ba ihoekoe golia oeli danõ, ba waʼatoelõ, iʼasiwai hoehoeo soi niha ba waʼadõlõ. 
PSA.9.10	Belebele nifakao Jehowa, baʼabaʼa, na baw̃a lõ lala dõdõ.
PSA.9.11	Andrõ manõtõna chõoe zi no mangila tõimõ andrõ, me lõ si farõi ndraʼoegõ ba zanofoenofoe jaʼoegõ, Jehowa.
PSA.9.12	Miʼanoenõ chõ Jehowa, sonahia ba Ziona, midoenõdoenõ ba niha misa wolaoelaoenia. 
PSA.9.13	Me iʼaloealoei horõ, fangeʼengeʼe andrõ, me itõrõ tõdõnia; lõ olifoe ia wangarõngarõ zanaha famakao. 
PSA.9.14	II. 
PSA.9.15	Enaʼõ oedoenõdoenõ doeriamõ andrõ fefoe, enaʼõ maʼiki dõdõgoe ba mbawa gõli Nono Ziona alawe andrõ, ba wangorifi andrõ chõoe. 
PSA.9.16	No alaoe niha baero andrõ, ba lõsoelõsoe nichaora, no tochai gahera ba goeʼõ andrõ nifadõlõra. 
PSA.9.17	No terongo Jehowa, wa sangoehoekoe ia. Ba nilaoelaoe dangania fafali zeboea horõ. 
PSA.9.18	Ba mbanoea tooe noemalõ zeboea horõ andrõ; fefoe niha baero andrõ, si no olifoe Lowalangi.
PSA.9.19	Tenga si lõ mamalõmalõ, wa olifoe ia zi noemana, ba tenga si lõ teboelõboelõ, wa lõ boto wanõtõna zaboe tõdõ andrõ. 
PSA.9.20	Faoso, Jehowa! Fa bõi fajaw̃a niha; alacha tehoekoe niha baero andrõ, tánõ fõnaoe.
PSA.9.21	Hawoei ira faʼataʼoe, jaʼoegõ Jehowa, enaʼõ aboto ba dõdõ niha baero, wa niha si mate ira. 
PSA.10.1	I. 
PSA.10.2	Ba wajaw̃asa zeboea horõ mogichi zaboe tõdõ andrõ, teʼoeʼoe ira ba nichoi dõdõ daʼõ.
PSA.10.3	Isoeno ia seboea horõ ba wangisõ dõdõnia andrõ, ba somasi anaʼa, ba iʼerogõ Jehowa ba iʼoʼaja.
PSA.10.4	Imane seboea horõ ba hochania: ”Lõ izofoezofoe (Lowalangi). Lõ Lowalangi.” Awai geraʼerania.
PSA.10.5	Mofozoe wolaoelaoenia, lõ mamalõmalõ; arõoe si jaw̃a na hoekoe chõoe, lõ oroma chõnia; ihangõi fefoe zi faʼoedoe chõnia. 
PSA.10.6	Imane dõdõnia: ”Lõ mangiwa ndraʼo, gõtõgõtõ waʼara, ba lõʼõ manõ gõna ndraʼo faʼaboe dõdõ.”
PSA.10.7	No fahõna ba mbewenia wangelifi ba faja ba famalangõgõ awõnia, barõ lelania so wamakiko ba famakoejoe.
PSA.10.8	Manaronaro ia ba gero mbanoea misa, ba zi tobini, iboenoe zi lõ horõ, idarodarogõ zi tebai, hõrõnia.
PSA.10.9	Manaronaro ia ba zi tobini, hoelõ zingo ba zasaiʼõ doeʼoe; idarodarogõ, ba wondraʼoe saboe tõdõ andrõ. Iraʼoe zaboe tõdõ andrõ, ifaʼoeʼoe ba goeʼõnia. 
PSA.10.10	Ikõwõ ia, tooe ba danõ, ba iraʼoe saʼania zi tebai andrõ.
PSA.10.11	Imane dõdõnia: ”No olifoe Lowalangi, no ibiniʼõ mbawania; lõʼõ manõ iʼila, sagõtõ faʼara.” 
PSA.10.12	II. 
PSA.10.13	Hana wa tola iʼoʼaja Lowalangi seboea horõ andrõ, ba hana wa tola iw̃aʼõ tõdõnia, lõ õzofoezofoe?
PSA.10.14	Oʼila; õfaigi sa wamakao ba faʼaboe dõdõ, ba wanoera jaʼia ba laloeʼa dangaoe; chõoe manõtõna zi tebai; õtolo zi lõ ama, si lõ ina. 
PSA.10.15	Tema fatõ mbõlõcha zeboea horõ andrõ, ba ba zi lõ sõchi andrõ, ba laoe mbalõ, enaʼõ taja ia fõnaoe. 
PSA.10.16	Razo Jehowa, gõtõgõtõ waʼara, no taja niha baero andrõ, ba danõ andrõ chõnia. 
PSA.10.17	No õfondrondrongo wehoeloe dõdõ nifakao andrõ, jaʼoegõ Jehowa, õʼabeʼeʼõ dõdõra, õfondrondrongo chõra.
PSA.10.18	Ba wangasiwai hoehoeo zi lõ ama, si lõ ina, awõ hoehoeo nifakao andrõ, fa bõi saʼae ifetaʼoe nawõnia niha goeli danõ andrõ.
PSA.11.1	I. 
PSA.11.2	Si ndroehoe sa, lachai wana seboea horõ andrõ; no lafaedogõ nono wana ba zinali andrõ, ba wamana sadõlõ tõdõ, ba zogõmigõmi. 
PSA.11.3	Na tedoedoegõ zilalõ jaw̃a andrõ, ba hadia nilaoe zatoelõ andrõ!
PSA.11.4	II. 
PSA.11.5	Ifaigifaigi zatoelõ andrõ Jehowa, ba iʼogorofi tõdõnia zeboea horõ andrõ ba somasi mamakao awõnia. 
PSA.11.6	Ihawoei dania fesoe zeboea horõ andrõ; alitõ ba talõ balera ba angi saoechoe goerachara, ba makora andrõ. 
PSA.11.7	Satoelõ sa Jehowa, iʼomasiʼõ waʼatoelõ. Ihõrõhõrõgõ zadõlõ tõdõ. 
PSA.12.1	Chõ doeka wanoenõ andrõ; lala si w̃aloe. Sinoenõ; chõ Dawido.
PSA.12.2	I. 
PSA.12.3	Lalaoe waja, zamõsana chõ nawõnia; lahaogõhaogõ bewera ba doea dõdõra, na moehede ira.
PSA.12.4	Enaʼõ na ihori Jehowa dozi bewe si haogõhaogõ fehede faja, awõ lela, solaoe hocha.
PSA.12.5	Sangoemaʼõ: ”Ba lelama abõlõ ndraʼaga; itolo ndraʼaga bewema; ha niha Zoʼaja jaʼaga?” 
PSA.12.6	II. 
PSA.12.7	Taroma li sohaoehaoe daroma li Jehowa andrõ, firõ, si no moechozi ba mbalanga ba danõ, no mewitoe techozi. 
PSA.12.8	Jaʼoegõ Jehowa zanaro jaʼaga, õtimba chõma niha andrõ, iroegi zi lõ aetoe.
PSA.12.9	No tefasoei ndraʼaga seboea horõ, na mõna wa lõ ngaroro ba nono niha. 
PSA.13.1	Chõ doeka wanoenõ andrõ. Sinoenõ; chõ Dawido.
PSA.13.3	Ha waʼara na oetaha waʼafõchõ andrõ, bacha ba dõdõgoe, faʼaboe dõdõgoe andrõ, sero maʼṍchõ? Ha waʼara na ihõndrõgõ ndraʼo si fatioe tõdõ chõgoe?
PSA.13.4	Faigi Jehowa, Lowalangigoe, fondrondrongo ligoe! Bokai hõrõgoe, fa bõi alaoe ba waʼamate.
PSA.13.5	Fa bõi iw̃aʼõ si fatioe tõdõ chõgoe: ”No oehõndrõgõ ia;” fa bõi maʼiki zamakao jaʼo, na mangiwa ndraʼodo.
PSA.13.6	Ba jaʼo, ba oedõnadõna waʼeboea dõdõoe: maʼiki dõdõgoe, ba wanolomõ andrõ. Oesoeno Jehowa, me no eboea dõdõnia chõgoe. 
PSA.14.1	I. 
PSA.14.2	No ifaigi Jehowa nono niha, moroi ba zoroego, ba wamaigi, na so zatoeatoea, na so zangaloei Lowalangi, mato samõsa. 
PSA.14.3	No ahori fabali ira, no dozi tekiko, alõsoe lõ solaoe si sõchi, samõsa lõʼõ. 
PSA.14.4	Hadia, lõ faʼaboto ba dõdõ chõra fefoe, solaoe si lõ sõchi, si manga mbanoeagoe andrõ, nifemanga roti? Lõ laʼangarõfi li Lowalangi. 
PSA.14.5	II. 
PSA.14.6	Hana na miʼigiʼigiʼõ geraʼera zahachõ dõdõda andrõ, me no saw̃atõnia Jehowa. 
PSA.15.1	I. 
PSA.15.2	Sanõrõ lalania, si lõ sinegoe, solaoe satoelõ ba solaoe si doehoe, fehedenia, soroi ba dõdõ. 
PSA.15.3	Si lõ mamõbõgõ si lõ doehoe, lelania, si lõ mamakao awõnia, si lõ mandraw̃aisi awõnia.
PSA.15.4	Sangositengagõ tõdõnia nitiboʼõ Lowalangi ba samosoemange sangataʼoefi Jehowa; na no mõi ia ba hõloe ba zi teʼala ia, ba lõ iwoeʼai.
PSA.15.5	Si lõ mamohare anaʼania ba si lõ manga ganaʼa ba zi lõ borõ; solaoe si manõ, ba lõ mangiwa, iroegi zi lõ aetoe. 
PSA.16.1	I. 
PSA.16.2	Oemane chõ Jehowa: Jaʼoegõ Zoʼaja jaʼo; lõ si sõchi chõgoe, baerooe! 
PSA.16.3	Niʼamoniʼõ andrõ, si so ba danõ, daʼõ zoadoe, somasido, oi so waʼomasigoe.
PSA.16.4	Oja ngawalõ waʼafõchõ ba zoloʼõ Lowalangi bõʼõ; lõ edõnado oebeʼe zoemange nibadoe andrõ chõra, do andrõ, ba lõ edõnado oetõtõi dõira bewegoe.
PSA.16.5	Jehowa goerachagoe ba õsi makogoe andrõ; õʼabeʼeʼõ dahõdahõ andrõ chõgoe. 
PSA.16.6	Ba wondrege zomasi ita gõna wanoeʼa andrõ chõgoe, ba somasido dána chõgoe andrõ.
PSA.16.7	Oesoeno Jehowa, si no mamolala tõdõgoe, ba ba zi bongi ifarooe ndraʼo boeagoe. 
PSA.16.8	II. 
PSA.16.9	Andrõ omoeso dõdõgoe, ba maʼiki lachõmigoe andrõ, ba õsigoe gõi molombase, lõ hadia ia. 
PSA.17.2	Jaiʼotarai mbawaoe hoekoe andrõ chõgoe; satoelõ iʼila hõrõoe. 
PSA.17.3	Na õtandraigõ dõdõgoe, na õfaigi ba zi bongi, na õhaogõ wanechegõ jaʼodo, ba lõ õsõndra geraʼera si lõ sõchi ba dõdõgoe bacha, ba lõ solalõ mbewegoe. 
PSA.17.4	Ba wolaoe niha andrõ, ba no oetarogõ daroma lioe, fa bõi oetõrõ lala zamakao awõnia.
PSA.17.5	No oeʼabeʼeʼõ wanara lahemõ, lõ sangiwa wemekaigoe.
PSA.17.6	Oeʼangarõfi li ndraʼoegõ, õfondrondrongo sa ligoe, jaʼoegõ Lowalangi, hatõʼõ mbõrõ dalingaoe chõgoe, fondrondrongo wehedegoe!
PSA.17.7	Oromaʼõ waʼeboea dõdõoe andrõ, soja ngawalõ, enaʼõ ahõlihõli dõdõma, jaʼoegõ, sangorifi sanaw̃a jaʼoegõ kambõlõoe, ba zi faʼoedoe chõra. 
PSA.17.8	Rorogõ ndraʼo nifondrorogõ ono hõrõ, biniʼõ ndraʼo ba loemõ gafioe andrõ. 
PSA.17.9	Ba zeboea horõ andrõ, samalangõgõ jaʼo, ba zi fatioe tõdõ chõgoe, samazoeizoei jaʼodo.
PSA.17.10	No ladoehõ dõdõra tawõ, ba lalaoe hocha bewera.
PSA.17.11	Heza mahoendragõ danõ, ba no lafasoei ndraʼaga, laʼaloealoei wolaoegõ jaʼaga.
PSA.17.12	Hoelõ zingo, somasi mondraʼoe, ba hoelõ nono zingo ba mbinimbini. 
PSA.17.13	Faoso Jehowa! hoelõ ia, timba ia tooe! Orifi nosogoe, ba zeboea horõ andrõ fõdamõ,
PSA.17.14	ba niha andrõ, jaʼoegõ Jehowa, tangaoe, ba niha goeli danõ andre, soʼoeracha ba gõtõ daʼe, nifoʼosioe taloe ameʼelamõ andrõ! Jaʼira, ba tenga sambõ ono, ba ondrõitara chõ nonora zi tõra chõra. 
PSA.17.15	Ba jaʼodo, ba oeʼila mbawaoe, bõrõ waʼatoelõ[goe], aboeso ndraʼo chalachalamõ, na tokea ndraʼodo.
PSA.18.1	Chõ doeka wanoenõ andrõ. Chõ genoni Jehowa andrõ, Dawido andrõ, sanandrõsaigõ chõ Jehowa taroma li zinoenõ andre, me no iʼefaʼõ ia Jehowa ba waʼabõlõ zi faʼoedoe chõnia, fefoe, ba ba danga Zaoelo. Imane: 
PSA.18.4	Oeʼangarõfi li Jehowa, si nangea nisoeno andrõ, ba teʼorifi ndraʼo, aefa ndraʼo ba zi fatioe tõdõ chõgoe.
PSA.18.5	Noa sa ifasoei ndraʼo doeloe ba no ifetaʼoe ndraʼo hohooe famoenoe. 
PSA.18.6	No ikabi ndraʼo bõbõ moroi ba mbanoea tooe, ba no ihawoei ndraʼo tandraw̃a famoenoe.
PSA.18.7	No moeʼao ndraʼo chõ Jehowa, ba waʼatosasagoe andrõ, no oeʼangarõfi li Lowalangigoe, no ifondrondrongo ligoe ba gõdonia andrõ ba no iroegi dõgi dalingania weʼaogoe andrõ chõnia.
PSA.18.8	Ba hoemeoe danõ, modoeroe, ba hoemisi dajadaja hili ba mangiwa, me no tesao wõnoenia.
PSA.18.9	Manimbo nichoenia ba iʼotarai mbawania alitõ si manga badia ia, hoemola mbo galitõ, si oroi chõnia. 
PSA.18.10	Idada mbanoea, mõi ia tooe, sogõmigõmi barõ gahenia. 
PSA.18.11	Ba hoeloe Keroebi mõi ia, hoemombo misa, manahanahae ia ba gafi nangi. 
PSA.18.12	Ibaliʼõ baloebaloenia zogõmigõmi, osenia fasoei, salōē ba lawoeo saitõ. 
PSA.18.13	Moroi ba haga andrõ fõnania itõrõ lawoeo andrõ teoe kara ba bo galitõ.
PSA.18.14	Ba moeʼoegoeʼoegoe Jehowa ba mbanoea si jaw̃a, ba ifarongogõ linia Fondrege zalaw̃a andrõ.
PSA.18.15	Iʼefaʼõ nono wana chõnia, ifazawili, ba ifazaoemba gari mbanoea, ifakoejoe. 
PSA.18.16	Ba oroma noengo nidanõ ba aheta mbaloebaloe dajadaja danõ, ba wanegoemõ andrõ, jaʼoegõ Jehowa, ba wangõhõfoe geheha nichoemõ andrõ.
PSA.18.17	Iʼoroʼõ dangania moroi jaw̃a, iraʼoedo, isõbido moroi ba nidanõ seboea. 
PSA.18.18	Ifadõni ndraʼo ba zi fatioe tõdõ chõgoe, sabõlõ, ba ba zi faʼoedoe chõgoe, me no tebai oelaw̃a ira.
PSA.18.19	No lahawoei ndraʼo, me baw̃a waʼateʼala chõgoe, ba no tobali tolotolo chõgoe Jehowa.
PSA.18.20	Ba no iʼohe baero ndraʼo ba zebolo tanõ, no iʼefaʼõ ndraʼodo, me no omasi ia ndraʼo. 
PSA.18.21	No isoelõni chõgoe waʼatoelõ dõdõgoe Jehowa, no ibeʼe chõgoe zoelõ, me no lõ hadia ia zi falemba ba dangagoe.
PSA.18.22	Noa sa oetõrõ lala Jehowa, lõ solalõ ndraʼo ba chõ Lowalangigoe.
PSA.18.23	Noa sa so ba gametahõgoe hoekoe andrõ chõnia, fefoe, ba amachoitania andrõ, ba lõ niʼarõoeʼõgoe chõgoe. 
PSA.18.24	No adõlõ dõdõgoe chõnia ba no oeʼataʼoefi, fa bõi oefazõchi zi lõ atoelõ. 
PSA.18.25	Ba no isoelõni chõgoe waʼatoelõ dõdõgoe Jehowa, balazi wa lõ hadia ia zi falemba ba dangagoe, wamaiginia.
PSA.18.26	Ba zeboea tõdõ eboea dõdõoe, ba ba zadõlõ tõdõ adõlõ dõdõoe,
PSA.18.27	Ba zohaoehaoe ohaoehaoe ndraʼoegõ, ba ba zabila tõdõ abila ndraʼoegõ.
PSA.18.28	Jaʼoegõ sa zanolo niha si gõna famakao, ba õhõndrõgõ hõrõ si fajaw̃a. 
PSA.18.29	Jaʼoegõ sa zamohaga fandroegoe, ifohaga zogõmigõmi andrõ chõgoe Jehowa, Lowalangigoe.
PSA.18.30	Na õtolodo, ba oedoedoegõ gõli kara, ba na awõgoe Lowalangigoe, ba oesawõ mbaʼabaʼa. 
PSA.18.31	Lala Lowalangi andrõ, ba no moʼahonoa, taroma li Jehowa, ba no moehaogõ; baloese ia ba zanõtõna chõnia, fefoe. 
PSA.18.32	Ha niha sa Lowalangi, baero Jehowa? ba ha niha nahia saro, baero Lowalangida!
PSA.18.33	Lowalangi andrõ, sameʼe bõbõ taloegoe faʼabõlõ, sangehao lala chõgoe;
PSA.18.34	sombaliʼõ ahe mbõhõ ahegoe, ba samataro jaʼo ba hili.
PSA.18.35	Samahaõ tangagoe ba wasõndrata ba taʼiogoe ba wogai fana. 
PSA.18.36	Ba no õbeʼe chõgoe mbaloese fangorifi andrõ chõoe, ba no itoewoe ndraʼo kambõlõoe, ba fangideʼideʼõoe jaʼoegõ zangeboeaʼõ jaʼodo. 
PSA.18.37	No õʼeboloʼõ naha gahegoe ba lõ sangiwa mboeʼoe kawonogoe. 
PSA.18.38	No oegohi nemaligoe, ba no oechamõ, ba lõ nifoeligoe jaʼo foeri, balazi no oefakiko ira.
PSA.18.39	No oerasa ira, fa tebai maoso saʼae, tegaõlõ tooe ira barõ gahegoe.
PSA.18.40	Ba no õfobõbõ taloe ndraʼo faʼabõlõ ba wasõndrata, no õfaõndrõ barõgoe zi faʼoedoe chõgoe.
PSA.18.41	Moloi chõgoe zi fatioe tõdõ chõgoe, õbeʼe, ba si faʼoedoe chõgoe, ba no oehori.
PSA.18.42	Mangarõngarõ ira, ba lõ sangorifi — chõ Jehowa, ba lõ itema lira. 
PSA.18.43	Ba no oefoefoe ira, si mane gawoegawoe nangi; hoelõ damboe baewali oetiboʼõ ira.
PSA.18.44	No õʼefaʼõ ndraʼo ba wasõndrata niha, no õfataro hõgõ soi niha ndraʼodo; tobali laʼoʼõ chõgoe niha si lõ oerai mila.
PSA.18.45	Ha larongo ligoe, ba laʼoʼõ chõgoe, lahaogõhaogõ wehedera chõgoe ono niha bõʼõ.
PSA.18.46	Ariri nono niha bõʼõ, larõi gõdora, manizinizi.
PSA.18.47	Saoeri Jehowa, ba nisoeno nahiagoe saro andrõ, ba niʼeboeaʼõ dõi Lowalangi fangorifigoe andrõ!
PSA.18.48	Lowalangi andrõ, sanolo jaʼo ba wolaoe balõ, sameʼe barõ mbawagoe soi niha;
PSA.18.49	sangefaʼõ jaʼo ba nemaligoe andrõ. Si ndroehoe, no õbeʼe jaw̃a zi faʼoedoe chõgoe ndraʼodo; no õʼefaʼõ ndraʼo ba niha andrõ samakao awõnia.
PSA.18.50	Andrõ oesoeno ndraʼoegõ, jaʼoegõ Jehowa, ba niha baero, oesoeno dõimõ. 
PSA.18.51	Jaʼoegõ, sangeboeaʼõ fangorifi razo, sangeboeaʼõ tõdõ ba nibajoinimõ andrõ, chõ Dawido ba chõ maʼoewoenia, iroegi zi lõ aetoe.
PSA.19.1	Chõ doeka wanoenõ andrõ. Sinoenõ; chõ Dawido.
PSA.19.2	I. 
PSA.19.3	Ifaʼema ba zi maʼṍchõ mahemoloe si maʼṍchõ maʼõchṍ, ba si bongi andre, ba iʼombachaʼõ ba zi bongi mahemoloe.
PSA.19.4	Lõ toeria ba lõ taroma li, si lõ terongo li.
PSA.19.5	Fanoeʼania andrõ, ba iroegi maʼafefoe danõ, ba balõ danõ iroegi linia; loeo andrõ, ba no ifolose ba chõnia. 
PSA.19.6	Hoelõ zangowaloe ia, si otarai mbateʼenia; somoeso tõdõ ia, hoelõ zabõlõ, ba wanõrõ lalania andrõ.
PSA.19.7	Ba wondrege danõ iʼotarai, ba itõrõi, iroegi wondrege tánõ sa, ba lõ hadia ia zi tobini ba waʼaoechoenia andrõ. 
PSA.19.8	II. 
PSA.19.9	Niw̃aʼõ Jehowa, ba satoelõ, fangomoeso dõdõ; ba goroisa Jehowa andrõ, ba lõ hadia ia zi fabaja; famehaga hõrõ ia. 
PSA.19.10	Fangataʼoefi Jehowa andrõ, ba no ohaoehaoe, lõ mamalõmalõ; hoekoe Jehowa, ba si doehoe, atoelõ, maʼafefoe.
PSA.19.11	Somasi ita, moroi ba ganaʼa, moroi na oja mbalaki: ba āmi, moroi ba w̃e w̃ani ba moroi ba nõsi gawaʼawa andrõ. 
PSA.19.12	Ba tefarooe gõi dõdõ genonioe chõnia; loeo seboea isõndra, na iʼoʼõ.
PSA.19.13	III. 
PSA.19.14	Timba chõ genonimõ zi fajaw̃a: bõi tehe, jaʼira zamatõrõ jaʼo! Ba lõ sinegoe chõgoe, ba lõ falemba chõgoe golalõw̃a seboea. 
PSA.19.15	Enaʼõ na omasi ndraʼoegõ wehede mbewegoe, awõ geraʼera dõdõgoe andrõ, jaʼoegõ Jehowa, nahiagoe saro ba sangorifi jaʼodo!
PSA.20.1	Chõ doeka wanoenõ andrõ. Sinoenõ; chõ Dawido.
PSA.20.3	Jamoefaʼoheʼõ chõoe wangorifi, moroi ba niʼamoniʼõ andrõ, jamoetoloʼõ moroi ba Ziona!
PSA.20.4	Jamoetõrõ tõdõnia zoemange niʼā andrõ chõoe, fefoe, ba jamoetema zoemange nitoenoe andrõ, nibeʼeoe!
PSA.20.5	Jamoebeʼe chõoe zomasi dõdõoe ba jamoefoʼoengo fefoe nifachoi dõdõoe. 
PSA.20.6	Enaʼõ na omoeso dõdõma ba wanolo andrõ nisõndraoe, ba enaʼõ na mataw̃i mandrera ba dõi Lowalangida andrõ. Jamoebeʼe chõoe Jehowa niʼandrõoe fefoe!
PSA.20.7	Awena oeʼila, wa itolo nibajoininia andrõ Jehowa; ifondrondrongo chõnia, moroi ba zoroego andrõ chõnia, niʼamoniʼõ, ba waʼabõlõnia ba ba wanolo gambõlõnia andrõ. 
PSA.20.8	Jaʼira, ba sanõtõna ba goereta ba ba koedo, ba jaʼita, ba taʼangarõfi li dõi Lowalangida andrõ. 
PSA.20.9	Jaʼira, ba salaoe ba si tegaõlõ tooe, ba jaʼita, ba taʼadõlõʼõ hoeloeda, moezizio manõ.
PSA.20.10	He Jehowa, tolo razo ba fondrondrongo lima, na moeʼao ndraʼaga!
PSA.21.1	Chõ doeka wanoenõ andrõ. Sinoenõ; chõ Dawido.
PSA.21.2	I. 
PSA.21.3	Somasi dõdõnia, ba no õbeʼe chõnia, ba niʼandrõ mbewenia, ba no õʼoʼõ. 
PSA.21.4	Noa sa õfaondragõ ia, wameʼe howoehowoe, awõ zi sõchi, no õfanaemboe ia saemboe balaki. 
PSA.21.5	Fangorifi no iʼandrõ chõoe, ba no õbeʼe chõnia, faʼanaoe noso, si lõ mamalõmalõ, si lõ aetoe.
PSA.21.6	Eboea doeriania ba wanolomõ andrõ; no õʼeboeaʼõ dõinia ba no õfolachõmi ia.
PSA.21.7	Noa sa õfataro ia famahowoe, si lõ aetoe, no õʼomoesoiʼõ dõdõnia tánõ fõnaoe.
PSA.21.8	Chõ Jehowa saʼae manõtõna razo, ba lõ mangiwa ia ibeʼe faʼeboea dõdõ Wondrege zalaw̃a andrõ.
PSA.21.9	II. 
PSA.21.10	Õbaliʼõ dania baho galitõ ira, na soʼõ; ihori ira Jehowa ba wõnoenia andrõ, ba iʼā ira alitõ.
PSA.21.11	Madooera õhori ba danõ, ba maʼoewoera, ba õhori ba nono niha. 
PSA.21.12	Lachoi tõdõra zi lõ sõchi, faʼoedoesa chõoe, lafachai horõ, ba lõ moʼoengo. 
PSA.21.13	Moloi sa ira õbeʼe, õfaoedoegõ mbawara fanamõ andrõ. 
PSA.21.14	Faoso Jehowa, ba waʼabõlõmõ andrõ! ba manoenõ ndraʼaga, masoeno waʼabõlõoe.
PSA.22.1	Chõ doeka wanoenõ andrõ. Dali: ”Bõhõ si alawe, na moloeo.” Sinoenõ; chõ Dawido.
PSA.22.2	I. 
PSA.22.3	He Lowalangigoe! Moeʼao ndraʼo, na maʼṍchõ, ba lõ õtema ligoe, ba ba zi bongi, ba lõ faloecha wondrara dõdõ.
PSA.22.4	Ba niʼamoniʼõ sa atṍ ndraʼoegõ, sidadao jaw̃a wanoenõ Ndraono Gizeraëli andrõ.
PSA.22.5	Chõoe manõtõna ndra toeama fõna, ladõnadõna, ba no õʼorifi ira.
PSA.22.6	Jaʼoegõ laʼangarõfi li, ba lasõndra wangorifi; chõoe ladõnadõna, ba lõ si teʼailaisi ira. 
PSA.22.7	Ba jaʼodo, ba no koekoeõ ba tenga niha; famaʼiki niha ndraʼodo ba si lõ ba dõdõ zato! 
PSA.22.8	Laʼoʼaja ndraʼo dozi sangila jaʼodo, labobo mbawara ba lafalichõ ira. 
PSA.22.9	”Beʼe balazi Jehowa! Jamoeʼorifi ia, jamoeʼefaʼõ; iʼomasiʼõ sa atṍ ia.”
PSA.22.10	Jaʼia, jaʼoegõ zanõbi jaʼodo mege moroi ba daloe ninagoe, ba lõ saboe dõdõgoe, ba mbalõ meme ninagoe, õbeʼe. 
PSA.22.11	Jaʼoegõ dõtõnafõgoe, iʼotarai daloe ninagoe; iʼotarai ba gaheta ninagoe, ba Lowalangigoe ndraʼoegõ.
PSA.22.12	Bõi arõoeʼõgõ chõgoe, me no ahatõ waʼatosasa, lõʼõ sa sangorifi.
PSA.22.13	Oja zamasoei jaʼo õrõbao, lafaʼoeʼoe ndraʼo si matoea gõrõbao Mbazana andrõ.
PSA.22.14	Lafaboka mbawara chõgoe, hoelõ si mane singo, si manga niha, si ndrõndrõndrõndrõ.
PSA.22.15	No tefadoewa ndraʼo, hoelõ nidanõ, ba no ahori faefa mboeʼoegoe; no tobali hoelõ zigoesigoe dõdõgoe, no mangoeloe barõ dotogoe. 
PSA.22.16	No okõli gararogoe, hoelõ doega lawoe, falemba lelagoe ba dõlõtõlõgoe ba õbaliʼõ obooela zi mate ndraʼodo. 
PSA.22.17	Noa sa lafasoei ndraʼo asoe, lafaʼoeʼoe ndraʼo seboea horõ, no owoelo; no latõlaʼõ dangagoe awõ gahegoe. 
PSA.22.18	Oeʼila oeʼerai dõlagoe fefoe. Lafaigifaigi, latõngõtõngõ ndraʼo, faʼomasira.
PSA.22.19	Lafaosa chõra noechagoe ba fadahõdahõ ba gamezagoe. 
PSA.22.20	Ba jaʼoegõ, Jehowa, ba bõi arõoeʼõgõ! jaʼoegõ faʼabõlõgoe, taʼitaʼi tolodo!
PSA.22.21	Efaʼõ ndraʼo ba mbawa ziʼõli andrõ, nosogoe, si ha samboesamboea andrõ, efaʼõ ba nasoe. 
PSA.22.22	Fasõbido ba mbawa zingo! Noa sa õfondrondrongo ligoe, ba dandroe gõrõbao andrõ.
PSA.22.23	II. 
PSA.22.24	Jaʼami sangataʼoefi Jehowa, misoeno ia! Jaʼami, madooe Jakobo, mifosoemange ia, ba miʼataʼoefi ia, jaʼami maʼoewoe Gizeraëli fefoe.
PSA.22.25	Tenga sa fa lõ ba dõdõnia wamakao zi gõna famakao andrõ ba lõ niʼogorofinia; ba me no mangarõngarõ chõnia, ba no ifondrondrongo. 
PSA.22.26	Bõrõ ndraʼoegõ, wa manoenõ ndraʼo ba gowoeloa seboea; oeboeʼa nifaboeʼoegoe tánõ fõna zangataʼoefi jaʼia.
PSA.22.27	Faloecha manga zi gõna famakao andrõ ba aboeso; lasoeno dania Jehowa sangaloei jaʼia; ja aoeri dõdõmi, si lõ aetoe! 
PSA.22.28	Lasõndra tõdõra balõ danõ fefoe ba mangawoeli chõ Jehowa; ba fõnamõ latoehi danõ fefoe soi niha baero.
PSA.22.29	Chõ Jehowa sa waʼasalaw̃a ba jaʼia zamatõrõ soi niha.
PSA.22.30	Ha fõnania lalaoegõ tooe ira ba danõ dozi satabõ ba goeli danõ andre; fõnania lafaõndrõ ira dozi sanaw̃a tanõ andrõ tooe, ba ha niha si lõ mangila mangorifi nosonia. 
PSA.22.31	Maʼoewoe daʼõ zi mõi enoninia dania. Ladoenõdoenõ Zoʼaja ba niha dania. 
PSA.22.32	Laʼombachaʼõ waʼatoelõ dõdõnia ba niha si toemboe mitooe, wa no ifoloealoea. 
PSA.23.2	Ibeʼe molombase ndraʼo, ba zodoeʼoe saoeri, ba iʼohe ndraʼo ba zinga nidanõ sahonohono ndraʼodo. 
PSA.23.3	Iʼokafoei dõdõgoe; ifatõrõ ndraʼo ba lala satoelõ, bõrõ dõinia andrõ. 
PSA.23.4	Ba he oetõrõ mbawa danõ andrõ, si gõna loemõ waʼamate andrõ, ba lõ ataʼoedo zi lõ sõchi; awõgoe sa ndraʼoegõ; siʼooe andrõ ba weʼeweʼe andrõ chõoe, daʼõ wondrara dõdõgoe. 
PSA.23.5	Õfaʼoli gõgoe fõnagoe, fametahõ zi faʼoedoe chõgoe; õbajoini fanicha hõgõgoe, õfoʼõsi chõgoe mako, õfõnoei. 
PSA.23.6	Ha sambalõ si sõchi ba faʼeboea dõdõ zoloʼõloʼõ jaʼodo, sagõtõ jaʼo; ba si lõ teboelõ ba nomo Jehowa ndraʼodo, sagõtõ faʼara. 
PSA.24.1	I. 
PSA.24.2	Me no jaʼia zolata, jaw̃a nasi, sangaʼaroʼõ jaʼia jaw̃a hohooe andrõ. 
PSA.24.3	Ha niha zi tola mõi jaw̃a ba hili Jehowa andrõ, ba ha niha zi tola mangiagõ naha niʼamoniʼõ andrõ chõnia? 
PSA.24.4	Si lõ hadia ia zi falemba ba danga ba sohaoehaoe tõdõ; si lõ mangaloei falimosa ba si lõ mõi ba hõloe, na faja.
PSA.24.5	Daʼõ zanema howoehowoe chõ Jehowa, ba faʼatoelõ chõ Lowalangi andrõ, sangorifi jaʼia. 
PSA.24.6	Daʼõ niha andrõ, sanofoenofoe jaʼia, sangaloei fangila bawaoe, jaʼoegõ Lowalangi Jakobo andrõ. 
PSA.24.7	II. 
PSA.24.8	Ha niha razo andrõ, solachõmi? Jehowa andrõ, sabeʼe ba sabõlõ! Jehowa, sabõlõ ba wasõndrata.
PSA.24.9	Mifazaw̃a ami, jaʼami bawa gõli! Miʼalaw̃aʼõ ami, jaʼami bawandroehõ si no ararā andrõ, enaʼõ itõrõ razo andrõ, solachõmi!
PSA.24.10	Ba ha niha atṍ razo andrõ, solachõmi? Jehowa zato andrõ, daʼõ razo andrõ, solachõmi.
PSA.25.2	Chõoe oedõnadõna, jaʼoegõ Lowalangigoe! bõi beʼe aila ndraʼo, bõi tehe chõ zi fatioe tõdõ chõgoe, laʼigiʼigiʼõ ndraʼodo!
PSA.25.3	Dozi sa atṍ sanõtõna chõoe, ba lõʼõ manõ faloecha aila; ba aila dania zi farõi lõ bõrõ. 
PSA.25.4	He Jehowa, toetoeroe chõgoe lala andrõ chõmõ, fahaõ ndraʼo ba zinõrõ andrõ chõoe. 
PSA.25.5	Tolodo, enaʼõ oetõrõ zi doehoe andrõ chõoe, ba fahaõ ndraʼo; jaʼoegõ sa Lowalangi andrõ, sangorifi jaʼodo; chõoe oedõnadõna, lõ mamalõmalõ.
PSA.25.6	Tõrõ tõdõoe waʼahachõ dõdõoe andrõ, jaʼoegõ Jehowa, ba faʼeboea dõdõoe andrõ; moroi ba zi lõ bõrõta sa ia.
PSA.25.8	Seboea tõdõ ba sadõlõ tõdõ Jehowa, andrõ iʼombachaʼõ lala ba zi so horõ andrõ.
PSA.25.9	Ba lala satoelõ ifatõrõ zi noemana ba ifahaõ zi noemana ba lala andrõ chõnia.
PSA.25.10	Lala Jehowa andrõ fefoe, ba ha sambalõ faʼeboea dõdõ ba faʼadoehoe, chõra si lõ mamõhõi fawoeʼoesa li andrõ ba famadoehoeʼõ andrõ chõnia.
PSA.25.11	Beʼe bõrõ dõimõ andrõ, jaʼoegõ Jehowa, wangefaʼõ horõgoe; no eboea saʼae!
PSA.25.12	Ba ha niha zangataʼoefi Jehowa? Ifahaõ dania ia ba lala andrõ, nitõrõnia. 
PSA.25.13	Sohahaoe tõdõ dania zi manõ, ba maʼoewoenia zochõ tanõ. 
PSA.25.14	Chõ zangataʼoefi jaʼia fahoewoe Jehowa, ba ifarongogõ chõra nifachoinia andrõ. 
PSA.25.15	Lõ aefaʼaefa hõrõgoe chõ Jehowa; iʼefaʼõ sa gahegoe ba goeʼõ andrõ.
PSA.25.16	Otahõgõ ndraʼo ba eboeaʼõ dõdõoe chõgoe! noa sa aomõʼaomõ ndraʼo ba si noemana!
PSA.25.17	No fahõna waʼaboe dõdõgoe; efaʼõ ndraʼo ba waʼatosasagoe andrõ!
PSA.25.18	Faigi waʼanoemanagoe ba faʼaboe dõdõgoe andrõ, ba beʼe aefa chõgoe horõgoe fefoe.
PSA.25.19	Nehegõ zi fatioe tõdõ chõgoe, me no ato; ba me si lõ atoelõ watioesara chõgoe. 
PSA.25.20	Rorogõ nosogoe ba orifi ndraʼo, bõi beʼe aila ndraʼo, me oedõnadõna chõoe. 
PSA.25.21	Jamoetolo ndraʼo fa lõ horõ ba faʼadõlõ dõdõ! Oedõnadõna sa chõoe. 
PSA.25.22	He Lowalangi! Efaʼõ Ndraono Gizeraëli ba waʼaboe dõdõra fefoe!
PSA.26.2	Sechegõ ndraʼo Jehowa ba tandraigõdo, haogõ mboeagoe ba tõdõgoe. 
PSA.26.3	Oetõngõtõngõni waʼeboea dõdõoe andrõ, ba no oetõrõ zi doehoe andrõ chõoe.
PSA.26.4	Lõ si dadaodo awõ niha sofaja ba lõ si faofao ndraʼo ba zi falimo. 
PSA.26.5	Fatoewoe chõgoe gowoeloa zamazõchi si lõ sõchi, ba lõ si dadao ndraʼo awõ zeboea hõrõ.
PSA.26.6	Oehalõ fanasa dangagoe wa lõ horõ, ba da oefazoeizoei naha wameʼe soemange andrõ chõoe, jaʼoegõ Jehowa. 
PSA.26.7	Ba wamarongogõ taroma li wangandrõ saoha gõlõ ba ba wanoetoenõ sahõlihõli dõdõ andrõ chõoe, fefoe.
PSA.26.9	Bõi halõ nosogoe, awõ zamazõchi horõ, bõi boenoedo, awõ zangeʼengeʼe andrõ,
PSA.26.10	si falemba horõ ba danga, si no moʼõsi õ horõ danga kambõlõ.
PSA.26.11	Ba jaʼo, ba oetõrõ lalagoe, lõ horõ. Orifi ndraʼo ba eboeaʼõ dõdõoe chõgoe!
PSA.26.12	Ba lala sadõlõ manandrõsa gahegoe: Oesoeno Jehowa ba zowoelo niha. 
PSA.27.1	I. 
PSA.27.2	Na lahatõʼõ ira chõgoe sanao horõ, ba wemanga õsigoe — si faʼoedoe chõgoe ba si fatioe tõdõ — ba manendre ira ba alaoe. 
PSA.27.3	Na latarogõ ndraʼo sanoewõ, ba lõ ataʼoe dõdõgoe; na tesoewõ ndraʼo, ba lõ aboe dõdõgoe. 
PSA.27.4	II. 
PSA.27.5	Ifonaha saʼae ndraʼo baose, na baw̃a wamoenoe, ibiniʼõ ndraʼo ba mbinimbini ba nosenia andrõ; iʼalaw̃aʼõ jaw̃a ndraʼo ba dete gowe. 
PSA.27.6	Ba tefaõga mbawagoe jaw̃a zi faʼoedoe chõgoe, si tefasoei jaʼo, ba soemange nilaoe torofe oebeʼe ba nosenia, manoenõ ndraʼo chõ Jehowa ba oelaoe mbiola.
PSA.27.7	III. 
PSA.27.8	Iw̃aʼõ tõdõgoe, chõoe iʼotarai taroma li andrõ: ”Miʼaloei mbawagoe!” — Bawaoe andrõ, Jehowa, oeʼaloei. 
PSA.27.9	Bõi biniʼõ chõgoe mbawaoe; bõi timba genonimõ andre, ba wõnoemõ. No sanolo jaʼo ndraʼoegõ, bõi tiboʼõ ndraʼo ba bõi rõido, jaʼoegõ Lowalangi fangorifigoe!
PSA.27.10	Noa sa larõi ndraʼo ira amagoe inagoe, ba ifonaha ndraʼo Jehowa. 
PSA.27.11	Fahaõ ndraʼo Jehowa, ba lala andrõ chõoe ba fatõrõdo ba lala sadõlõ, bõrõ zi faʼoedoe chõgoe andrõ. 
PSA.27.12	Bõi loeloe ndraʼo ba wofõnoe zamakao jaʼo! Noa sa maoso chõgoe sasi sofaja ba sangaloei famoenoe.
PSA.27.13	Na lõ fadoehoe dõdõgoe enaʼõ, oeʼila dania waʼeboea dõdõ Jehowa andrõ, ba danõ zaoeri andrõ! 
PSA.27.14	Dõnadõna chõ Jehowa! Abeʼeʼõ ndraʼoegõ ba bõi boesi dõdõoe, ba dõnadõna chõ Jehowa!
PSA.28.1	I. 
PSA.28.2	Fondrondrongo li wangandrõgoe andrõ, na moeʼaodo chõoe, na oefazaw̃a dangagoe ba niʼamoniʼõ sibai andrõ chõoe! 
PSA.28.3	Bõi fakiko ndraʼo awõ zeboea horõ ba awõ zamazõchi si lõ sõchi, sangehaogõ fehede ba nawõra, lõ lai wa so ba dõdõra zi lõ sõchi. 
PSA.28.4	Soelõni chõra wolaoera ba falõsõchi nifazõchira andrõ; beʼe loeora ba nifazõchi dangara ba beʼe zoelõ nilaoera chõ nawõra.
PSA.28.5	Lõʼõ sa ba dõdõra nilaoe Jehowa andrõ, ba he nifazõchi dangania. Ifakiko dania ira ba lõ ifoeli iʼazõchi. 
PSA.28.6	II. 
PSA.28.7	Baʼabaʼagoe Jehowa ba baloesegoe; chõnia manõtõna dõdõgoe ba no teʼorifi ndraʼodo; andrõ owoeawoea dõdõgoe, ba oesoeno ia sinoenõgoe andrõ. 
PSA.28.8	Jehowa wangabeʼe mbanoeania, jaʼia mbaʼabaʼa fangorifi ba nibajoininia andrõ.
PSA.28.9	Orifi mbanoeaoe ba fahowoeʼõ dána chõoe; ba koebaloi ira, ba taja tangaoe, iroegi zi lõ aetoe.
PSA.29.2	Mibeʼe chõ Jehowa lachõmi dõinia andrõ! Miʼangaloeloe chõ Jehowa, ba waʼamoadoe andrõ, niʼamoniʼõ! 
PSA.29.3	Jaw̃a nidanõ terongo li Jehowa andrõ; moeʼoegoeʼoegoe Lowalangi lachõmi andrõ, Jehowa jaw̃a nidanõ seboea. 
PSA.29.4	Li Jehowa andrõ, ba sabõlõ, li Jehowa andrõ, ba sihõngõ.
PSA.29.5	Ifatõ geresi li Jehowa andrõ, ifatõ Jehowa geresi andrõ ba hili Libano.
PSA.29.6	Manoka ira, hoelõ nono zaw̃i, ibeʼe, Libano andrõ ba Siriono andrõ, hoelõ nono gõrõbao. 
PSA.29.7	Ifazawili holahola galitõ li Jehowa andrõ.
PSA.29.8	Modoeroe danõ si mate ibeʼe li Jehowa andrõ, ifahisi danõ si mate Kadesi andrõ Jehowa.
PSA.29.9	Afõchõ hoeloe mbõhõ si alawe ibeʼe li Jehowa andrõ, ba isereï geoe ba gatoea, ba ba gosalinia, ba ha samboea li: lachõmi!
PSA.29.10	Jaw̃a nidanõ seboea doemadao mege Jehowa, ba fedadao Jehowa andrõ, ba no fedadao razo, siroegi si lõ aetoe.
PSA.29.11	Ibeʼe waʼabõlõ ba mbanoeania Jehowa, ifahowoeʼõ mbanoeania Jehowa, faʼatoelõ. 
PSA.30.1	Sinoenõ. Ba weʼamoniʼõ omo; chõ Dawido.
PSA.30.2	I. 
PSA.30.3	He Jehowa, Lowalangigoe! Chõoe moeʼao ndraʼodo mege, ba no õʼorifi ndraʼodo.
PSA.30.4	He Jehowa! No õʼohe jaw̃a nosogoe moroi ba mbanoea tooe; no õfoeli õʼorifi ndraʼo, moroi ba ngai zi no moelalõ mitooe ba gohokoho. 
PSA.30.5	Misoeno Jehowa, jaʼami satoelõ tõdõ andrõ chõnia! Miʼandrõ saoha gõlõ ba dõinia andrõ, niʼamoniʼõ!
PSA.30.6	Ha sa mamõʼi hõrõ waʼara wõnoenia, ba sagõtõ niha waʼeboea dõdõnia; ba zi bongi so wegeʼege, ba irege mahemoloe mbanoea, ba faʼiki. 
PSA.30.7	II. 
PSA.30.8	He Jehowa! ba waʼeboea dõdõoe andrõ õfataro mege ndraʼodo ba hili si lõ mangiwa: ba õbiniʼõ mbawaoe, ba si tokea ndraʼodo.
PSA.30.9	Chõoe Jehowa moeʼao ndraʼo, no oeʼangarõfi li Jehowa, oemane:
PSA.30.10	”Hadia hareoe ba ndrogoe andrõ, na noemalõ ndraʼo ba gohokoho? Hadia, iʼila isoeno ndraʼoegõ gawoegawoe? Hadia, iʼombachaʼõ wa si lõ farõi ndraʼoegõ?” 
PSA.30.11	Fondrondrongo Jehowa ba hachõsi tõdõ ndraʼodo! He Jehowa, orifi ndraʼodo!
PSA.30.12	No õbaliʼõ fanoenõ wangarõngarõgoe andrõ; no õheta chõgoe noecha ba wangeʼesi andrõ ba no õfolembe ndraʼodo faʼomoeso dõdõ. 
PSA.30.13	Enaʼõ isoeno ndraʼoegõ tõdõgoe, enaʼõ lõ ibato. He Jehowa, Lowalangigoe, oesoeno ndraʼoegõ, si lõ mamalõmalõ! 
PSA.31.1	Chõ doeka wanoenõ andrõ Sinoenõ; chõ Dawido.
PSA.31.2	I. 
PSA.31.3	Fondrondrongo chõgoe, taʼitaʼi orifi ndraʼodo! Enaʼõ gowe saw̃ato ndraʼoegõ chõgoe, ba hati saro, ba wangorifi jaʼodo! 
PSA.31.4	Gowe sa ndraʼoegõ chõgoe ba hatigoe, ba õfasao ndraʼo, õʼohe dangagoe, bõrõ dõimõ andrõ. 
PSA.31.5	Õʼefaʼõ ndraʼo ba goeʼõ andrõ, nilaoera chõgoe, nibiniʼõ; baʼabaʼa sa ndraʼoegõ chõgoe. 
PSA.31.7	Faʼoedoe ndraʼoegõ ba zi olembai adoe faja andrõ, ba jaʼodo, ba sanõtõna chõ Jehowa.
PSA.31.8	Enaʼõ maʼiki ndraʼo ba enaʼõ omoeso dõdõgoe, ba waʼeboea dõdõoe andrõ, wa no onehegõ waʼanoemanagoe andrõ, wa no õbeʼe ba dõdõoe waʼatosasa dõdõgoe.
PSA.31.9	Lõ niloeloemõ jaʼo ba waʼabõlõ zi fatioe tõdõ chõgoe, no õfonaha gahegoe ba zebolo tanõ. 
PSA.31.10	Hachõsi tõdõ ndraʼo, jaʼoegõ Jehowa, sataʼoe tõdõ sa ndraʼodo! Aokõ hõrõgoe ba waʼaboe dõdõ andrõ, ariri nosogoe ba õsigoe. 
PSA.31.11	Sagõtõ jaʼo saʼae, ba faʼalangoe dõdõ, ha me oega fache ndraʼo, ba fangarõngarõ manõ. Taja waʼabõlõgoe, bõrõ horõgoe, ba no alõ dõlaga, bõrõ zamakao jaʼo andrõ fefoe.
PSA.31.12	No tobali niʼoʼaja sibai ndraʼodo ba nawõgoe ba fametaʼoe ba zi faʼila li chõgoe; si faloecha chõgoe baewali, ba moloi. 
PSA.31.13	No olifoe niha bõʼõ ndraʼodo, no taja ndraʼo ba dõdõra; no tobali hoelõ mbowoa saboto ndraʼodo.
PSA.31.14	Noa sa oerongo wanandraw̃aisi zato: ”Ametaʼoeõ, fasoei!” Mamagõlõ ira ba chõgoe andre, wangaloei famoenoe jaʼodo. 
PSA.31.15	Ba jaʼodo, ba sanõtõna chõoe, jaʼoegõ Jehowa; no oemane: ”Lowalangigoe ndraʼoegõ!”
PSA.31.16	Ba dangaoe so lalagoe andrõ. Efaʼõ ndraʼo ba danga zi faʼoedoe chõgoe ba ba zolohi jaʼodo! 
PSA.31.17	Fohaga mbawaoe jaw̃a genonioe, orifi ndraʼo, ba waʼeboea dõdõoe andrõ. 
PSA.31.18	He Jehowa, bõi beʼe aila ndraʼo! noa sa oeʼangarõfi li ndraʼoegõ. Enaʼõ aila zeboea horõ andrõ, enaʼõ lõ hedehedera saʼae, ba mbanoea tooe.
PSA.31.19	Enaʼõ lõʼõ saʼae hedehede mbewe sofaja andrõ, sangosiwawõi satoelõ, ba hochara andrõ ba ba wa lõ ba dõdõ.
PSA.31.20	II. 
PSA.31.21	Õbaʼa ira baʼabaʼa bawaoe andrõ, na aechoe niha, õbiniʼõ ira baose, ba wasosota lela andrõ. 
PSA.31.22	Nisoeno Jehowa, me no iʼoromaʼõ chõgoe waʼeboea dõdõnia andrõ, sahõlihõli dõdõ, ba mbanoea saro. 
PSA.31.23	Ba jaʼo, ba oemane, ba waʼatobali dõdõgoe andrõ: ”No tobaʼa ndraʼo ba hõrõoe.” Ba no õfondrondrongo zoei li wangandrõgoe andrõ, me moeʼaodo chõoe. 
PSA.31.24	Miʼomasiʼõ Jehowa, jaʼami, satoelõ tõdõ andrõ chõnia, dozi! Irorogõ Jehowa zi lõ farõi andrõ ba lõ iʼambõsi zoelõ ba zamaʼoea fajaw̃asa.
PSA.31.25	Mirara dõdõmi ba miʼabeʼeʼõ, dozi ami, sanõtõna chõ Jehowa. 
PSA.32.1	I. 
PSA.32.3	Me lõ oeʼombachaʼõ, ba ariri dõlagoe, ba wangarõngarõgoe andrõ, si lõ mamalõmalõ. 
PSA.32.4	Bongi maʼṍchõ sa tohare chõgoe dangaoe; otoefo nidanõ nõsigoe, máne na baw̃a lõchõ.
PSA.32.5	Ba oeʼombachaʼõ chõoe horõgoe, ba lõ oebiniʼõ lalõgoe andrõ. Oemane: ”Daʼoeʼombachaʼõ chõ Jehowa golalõw̃agoe andrõ.” Ba awena õʼefaʼõ chõgoe horõgoe, lalõgoe andrõ. 
PSA.32.6	Andrõ ja mangandrõ chõoe dozi satoelõ, na baw̃a õʼoromaʼõ ndraʼoegõ; he w̃aʼae anõnõ danõ molõ seboea, ba lõ ichamõ ira.
PSA.32.7	Baʼabaʼa ndraʼoegõ chõgoe, õtimba chõgoe wamakao; õfasoei ndraʼo faʼiki ba wangorifi.
PSA.32.8	II. 
PSA.32.9	Bõi mifaomagõ ami ba koedo ba ba koedo kalide, si lõ tõdõ; sinali ba siʼõli ba mbawa, fakakera, wamatõrõ; na lõ daʼõ, ba lõ mõi chõoe. 
PSA.32.10	Oja ngawalõ wamakao ba zeboea horõ, ba sanõtõna chõoe, Jehowa, ba ifasoei faʼeboea dõdõ.
PSA.32.11	Miʼomoesoiʼõ dõdõmi chõ Jehowa ba miʼowoeawoeaʼõ dõdõmi, jaʼami satoelõ tõdõ, ba miʼaʼiki dozi sadõlõ tõdõ. 
PSA.33.1	I. 
PSA.33.2	Misoeno Jehowa biola nitika zideʼide, milaoe chõnia mbiola seboea, si foeloe sinali!
PSA.33.3	Miʼanoenõ chõnia sinoenõ si bohooe; miʼabõlõgõ mitika mbiola, enaʼõ moehõngõ. 
PSA.33.4	Si doehoe sa daroma li Jehowa andrõ; ba folaoenia fefoe, ba ba wa lõ farõi.
PSA.33.5	Somasi ia, ba faʼatoelõ ba hoekoe; ba no anõnõ danõ faʼeboea dõdõ Jehowa.
PSA.33.6	Taroma li Jehowa wamazõchi mbanoea si jaw̃a ba eheha mbawania wamazõchi nõsinia fefoe. 
PSA.33.7	Iʼowoeloi nasi, hoelõ ba nasoa, ibeʼe ba halasa hooenia. 
PSA.33.8	Jamoeʼataʼoefi Jehowa õsi goeli danõ maʼafefoe, ja manizinizi fõnania dozi sowanoea ba goeli danõ!
PSA.33.9	Ha moehede ia, ba itõrõ; iw̃aʼõ, ba no so.
PSA.33.10	Ifoefoe Jehowa nichoi dõdõ niha baero; lõ fachai geraʼera soi niha ibeʼe.
PSA.33.11	Tõdõ Jehowa andrõ, ba lõ teboelõ, iroegi zi lõ aetoe, ba eraʼera dõdõnia andrõ, ba lõ mamalõmalõ.
PSA.33.12	II. 
PSA.33.13	Ifaigifaigi Jehowa moroi ba zoroego, iʼila nono niha fefoe.
PSA.33.14	Moroi ba nahania ifaigifaigi, inehegõ fefoe zowanoea ba goeli danõ.
PSA.33.15	Jaʼia, samazõchi tõdõra fefoe, si hõrõhõrõgõ nilaoera andrõ fefoe.
PSA.33.16	Tenga ba waʼato zabõlõ chõnia mõna razo, ba sabõlõ, ba lõ aoeri ba waʼafahõna waʼabõlõnia. 
PSA.33.17	Faja koedo, ba wangorifi, ba lõ iʼorifi niha faʼabõlõnia andrõ. 
PSA.33.18	Hiza, hõrõ Jehowa andrõ, ba iʼila zangataʼoefi jaʼia ba sanõtõna faʼeboea dõdõnia. 
PSA.33.19	Ba wangefaʼõ nosora ba waʼamate, ba wangorifi jaʼira na lofo mbanoea. 
PSA.33.20	Chõ Jehowa manõtona dõdõda fangorifida ia ba baloeseda. 
PSA.33.21	Ba chõnia saʼae omoeso dõdõda, me no manõtõna ita ba dõinia andrõ, niʼamoniʼõ.
PSA.33.22	Ja so jaw̃ama waʼeboea dõdõoe andrõ, jaʼoegõ Jehowa, ja itõrõ wanõtõnama chõoe!
PSA.34.1	Chõ Dawido, me iʼosowõhõ ia, chõ Gabimelechi, me ifofanõ ia daʼõ ba me iheta ia. 
PSA.34.2	I. 
PSA.34.3	Jamoesoeno ia tõdõgoe, ba chõ Jehowa, ja larongo si noemana, ba ja omoeso dõdõra.
PSA.34.4	Mifolachõmi Jehowa, awõgoe; datafaoma taʼeboeaʼõ dõinia!
PSA.34.5	Ha me oega oeʼaloei Jehowa, ba ifondrondrongo chõgoe, ba no iʼefaʼõ ndraʼo ba waʼatosasagoe fefoe.
PSA.34.6	Ba zamaõga hõrõra chõnia mohaga mbawa, ba alacha lõ afoesi mbawara.
PSA.34.7	No moeʼao zi noemana andre, ba no irongo Jehowa, ba no iʼefaʼõ ba waʼatosasania fefoe.
PSA.34.8	Ifasoei malaʼika Jehowa zangataʼoefi jaʼia ba iʼefaʼõ ira. 
PSA.34.9	Mitandra ba mifaigi, wa no seboea tõdõ Jehowa, ja ahowoe zanõtõna chõnia! 
PSA.34.10	Miʼataʼoefi Jehowa, jaʼami niʼamoniʼõ andrõ chõnia; lõʼõ sa ambõ hadia ia ba zangataʼoefi jaʼia. 
PSA.34.11	Ba nono zingo ambõ gõ ba olofo, ba ba zangaloei Jehowa, ba lõ ambõ, fefoe gofoe hadia. 
PSA.34.12	II. 
PSA.34.13	Ha niha zomasi aoeri, somasi faʼanaoe noso, enaʼõ faloecha ia waʼohahaoe dõdõ?
PSA.34.14	Taha lelaoe, ba zi lõ sõchi, ba beweoe, fa bõi ilaoe waja! 
PSA.34.15	Arõoeʼõgõ ba zi lõ sõchi ba laoe zi sõchi; aloei waʼatoelõ, gohi! 
PSA.34.16	Itõngõ Jehowa zamazõchi si lõ sochi, ba wangohori tõira ba goeli danõ.
PSA.34.17	Ba ihõrõhõrõgõ Jehowa zatoelõ tõdõ ba ibeʼe mbõrõ dalingania ba weʼaora. 
PSA.34.18	Moeʼao ira, ba irongo Jehowa ba iʼefaʼõ ira ba waʼaboe dõdõra fefoe.
PSA.34.19	Ahatõ Jehowa ba zi no arasa tõdõ ba itolo zi no atata eraʼera. 
PSA.34.20	Oja ngawalõ wamakao ba zatoelõ, ba iʼefaʼõ ia Jehowa ba daʼõ fefoe.
PSA.34.21	Irorogõ dõlania fefoe, fa bõi afatõ zara. 
PSA.34.22	Seboea horõ andrõ iboenoe boeaboea si lõ sõchi; ba si fatioe tõdõ ba zatoelõ tõdõ, ba gõna hoekoe dania.
PSA.34.23	Iʼorifi noso genoninia Jehowa, ba dozi sanõtõna chõnia, ba lõ gõna hoekoe.
PSA.35.1	I. 
PSA.35.2	Toejoe mbaloese, awõ ndrange, ba faoso, tolo ndraʼodo! 
PSA.35.3	Halõ doho ba baʼa lala fõna zolohi jaʼodo; õmane ba dõdõgoe: ”Fangorifioe ndraʼodo!”
PSA.35.4	Enaʼõ aila zangaloei nosogoe, enaʼõ tobali lõ fozoe; enaʼõ tofana foeri ba enaʼõ tehawoe faʼaila zamachai famoenoegoe. 
PSA.35.5	Ja hoelõ goeliho ba nangi ira, na itimba ira malaʼika Jehowa.
PSA.35.6	Ja ogõmigõmi lalara ba ja aelo, na igohi ira malaʼika Jehowa.
PSA.35.7	Noa sa lalaoe chõgoe goeʼõra, lõ bõrõ, nibiniʼõ, no lacharoe lõsoelõsoe nosogoe, lõ bõrõ. 
PSA.35.8	Ja gõna ia famakiko, si lõ moedõnadõna, ba ja teʼoeʼoe ia ba goeʼõnia andrõ, nilaoenia, nibiniʼõ, ja alaoe ba wamakiko! 
PSA.35.9	Ba owoeawoea dania dõdõgoe, ba chõ Jehowa, omoeso dõdõgoe, ba wangorifinia andrõ.
PSA.35.10	Imane õsigoe fefoe: ”Ha niha zi fagõlõgõlõ chõoe, Jehowa? Sangefaʼõ seboea famakao ba zabõlõ moroi chõnia, ba seboea famakao ba si noemana ba zi anagõi jaʼia.”
PSA.35.11	So sasi sofaja; hadia zi lõ oeʼila lasofoe chõgoe.
PSA.35.12	Si sõchi lasoelõni chõgoe si lõ sõchi; fa lõ ono goerachagoe. 
PSA.35.13	Ba jaʼo, ba no oeʼonoecha gonigoni, me mofõchõ ira, no oefakao ndraʼo lõ manga, ba fangandrõgoe, ba mangawoeli barõ dotogoe. 
PSA.35.14	Hoelõ na si fahoewoe, hoelõ na talifoesõ waʼaboe dõdõgoe, no oefatoegoe ndraʼo, hoelõ zangeʼesi inania.
PSA.35.15	Ba no omoeso dõdõra ba waʼalaoegoe andrõ ba no laʼowoeloi ira chõgoe; niha bõʼõ zangowoeloi jaʼira chõgoe, si lõ oerai mila; lõ mamalõmalõ wanandraw̃ara.
PSA.35.16	Laʼigiʼigiʼõ ndraʼodo, laʼoʼajado, wamatangi bohara chõgoe. 
PSA.35.17	II. 
PSA.35.18	Daʼoesoeno ndraʼoegõ ba gowoeloa seboea, ba zato niha oeʼeboeaʼõ dõimõ andrõ. 
PSA.35.19	Bõi beʼe omoeso dõdõ chõgoe zi faʼoedoe chõgoe, si lõ bõrõ; bõi beʼe lafamõʼi hõrõra si fatioe tõdõ chõgoe, si lõ bõrõ. 
PSA.35.20	Tenga sa faʼatoelõ nifatoenõra, ba lafachai waja ba chõ zahonohono ba danõ.
PSA.35.21	No lafaboka mbawara chõgoe, lamane: Ha! Ha! No iʼila hõrõda!” 
PSA.35.22	No õʼila, jaʼoegõ Jehowa; bõi zi lõ hedehede ndraʼoegõ! He Soʼaja, bõi arõoeʼõgõ chõgoe!
PSA.35.23	Faoso ba fazaw̃aʼõ, ba wamatoenõ hoehoeo andrõ chõgoe, jaʼoegõ Lowalangigoe ba Soʼaja jaʼo, ba wolohe ba lala. 
PSA.35.24	Ohe ba zadõlõ hoehoeo andrõ chõgoe, dali waʼatoelõmõ andrõ, jaʼoegõ Jehowa, Lowalangigoe, ba bõi beʼe omoeso dõdõra chõgoe.
PSA.35.25	Bõi tehe lamane dõdõra: ”Ha, daʼõ zomasiga!” Bõi lamane: ”No tafakiko ia!”
PSA.35.26	Enaʼõ aila ira, õbeʼe; enaʼõ tehawoe faʼaila, dozi somoeso tõdõ ba waʼaboe dõdõgoe andrõ, enaʼõ baloebaloera waʼaila ba faʼiki niha bõʼõ chõra, jaʼira si fajaw̃a chõgoe. 
PSA.35.27	Acha owoeawoea dõdõ zomasi na faloechado zatoelõ, acha omoeso dõdõra, enaʼõ lõ mamalõmalõ lamane: ”Ja eboea Jehowa, somasi na aoeri genoninia andrõ.” 
PSA.35.28	Ba ifatoenõ waʼatoelõmõ andrõ lelagoe, ba fanoeno jaʼoegõ, si lõ mamalõmalõ.
PSA.36.1	Chõ doeka wanoenõ andrõ. Chõ genoni Jehowa andrõ, Dawido.
PSA.36.2	I. 
PSA.36.3	No ihaogõhaogõ chõnia, wamaiginia, enaʼõ terongo golalõw̃ania, ba enaʼõ gõna ia fatioesa.
PSA.36.4	Famakiko ba faja daroma li mbewenia, no ibõhõli waʼatoeatoea ba folaoe si sõchi.
PSA.36.5	Famakiko iʼaloealoei ba gasonia, isaw̃a lala sabila, lõ iʼogorofi zi lõ sõchi. 
PSA.36.6	II. 
PSA.36.7	Faʼeboea hili Lowalangi andrõ waʼatoelõmõ ba hoekoe andrõ chõoe, ba si mane namõ seboea; õʼorifi niha ba saliw̃aliw̃a ba danõ, jaʼoegõ Jehowa. 
PSA.36.8	Omasiõ sibai waʼeboea dõdõoe, jaʼoegõ Lowalangi, labiniʼõ ira ono niha ba loemõ gafioe andrõ.
PSA.36.9	Labadoe zi no fahõna andrõ ba nomomõ, aboeso ira, õfabadoegõ chõra hohooe waʼomoeso dõdõ andrõ chõoe. 
PSA.36.10	Ba chõoe sa so goemboe wangorifi andrõ; ba haga andrõ chõmõ maʼila haga. 
PSA.36.11	Bõi boelõʼõ waʼeboea dõdõoe andrõ ba zi no faʼila chõoe, ba faʼatoelõmõ ba zadõlõ tõdõ.
PSA.36.12	Bõi ja ichamõdo ahe zeboea hocha andrõ, ba bõi jamoetimba ndraʼodo tanga zeboea horõ.
PSA.36.13	Ba daʼõ mege alaoe zamazõchi si lõ sõchi, tetimba tooe ira ba tebai maoso saʼae.
PSA.37.2	Lõʼõ sa ararā, ba tetaba ira, si mane doeʼoe, ba aleoe, si mane boeloe ndroeʼoe ba danõ.
PSA.37.3	Dõnadõna chõ Jehowa ba laoe zi sõchi; iagõ danõ ba faʼoea waʼadõlõ dõdõ. 
PSA.37.6	Ba ifatoemboeʼõ waʼatoelõ dõdõoe andrõ si mane faʼamoloeo, ba lala andrõ chõoe, si mane haga na laloeo. 
PSA.37.7	Honogõʼõ fõna Jehowa ba bazebazeʼõ chõnia; bõi ofõnoe ba chõ zamaloea niʼaloei dõdõnia, si lõ hadia ia, ba ba niha solaoe sabila. 
PSA.37.8	Rõi wõnoe andrõ ba bõhõli waʼabao dõdõ; bõi maoso dõdõoe; ha ba wamazõchi si lõ sõchi aechoe daʼõ.
PSA.37.9	Nihori sa dania zanao horõ, ba sanõtõna chõ Jehowa andrõ zochõ tanõ dania. 
PSA.37.10	Hatṍ maʼifoe tõ, ba lõʼõ saʼae seboea horõ andrõ, ba na õfaigi nahania, ba lõ jaʼia saʼae. 
PSA.37.11	Ba sebolo tõdõ andrõ zochõ tanõ dania, ba owoeawoea dõdõra ba waʼafahõna wangorifi. 
PSA.37.12	Seboea horõ, ba ifachai wamakiko satoelõ tõdõ, ifatangi mbohania chõnia.
PSA.37.13	Ba maʼiki Zoʼaja chõnia; noa sa iʼila, wa iroegi baw̃ania dania. 
PSA.37.14	No lasõbi wõda seboea horõ ba no lachai wana, ba wamakiko seboea famakao ba si noemana, ba wamoenoe sanõrõ lala sadõlõ. 
PSA.37.15	Ba ba dõdõra gõna dania wõdara, ba nifatõ dania wanara.
PSA.37.16	Sõchi zi lõ ojaʼoja ba zatoelõ tõdõ, moroi ba zi fahõna ba zeboea horõ andrõ, si no ato. 
PSA.37.17	Taʼio zeboea horõ andrõ sa, ba nifatõ, ba satoelõ tõdõ, ba itoewoe Jehowa.
PSA.37.18	Iʼila Jehowa mbaw̃a zadõlõ tõdõ, ba si so chõra, ba lõ teboelõ.
PSA.37.19	Lõ teʼailasi ira, na baw̃a wamakao, ba na baw̃a lofo, ba teʼaboesoiʼõ ira. 
PSA.37.20	Si tekiko sa zeboea horõ andrõ, ba si faʼoedoe chõ Jehowa, ba hoelõ waʼasõchi ndroeʼoe ba danõ, ariri, taja, hoelõ zimbo. 
PSA.37.21	Seboea horõ, ba mamalali anaʼa, ba lõ iboeʼa, ba satoelõ tõdõ, ba obõwõ, ibeʼe ba nawõnia gõi.
PSA.37.22	Nifahowoeʼõnia sa zochõ tanõ dania, ba niʼelifinia, ba nihori. 
PSA.37.23	Jehowa sa zangabeʼeʼõ ahe niha, na omasi ia nitõrõnia.
PSA.37.24	Na alaoe ia, ba lõ adõlõ ba danõ, itoewoe sa dangania Jehowa. 
PSA.37.25	Me iraono ndraʼo fõna ba me satoea ndraʼo maʼõchṍ, ba lõ oerai oeʼila, noemana zatoelõ tõdõ, ba lõ oerai oeʼila mangandrõ gõ maʼoewoenia. 
PSA.37.26	Lõ mamalõmalõ waʼobõwõnia, ibeʼebeʼe nifalali, ba nifahowoeʼõ maʼoewoenia.
PSA.37.27	Arõoeʼõgõ ba zi lõ sõchi, ba laoe zi sõchi, ba si lõ teboelõ ba danõ ndraʼoegõ. 
PSA.37.28	Hoekoe satoelõ sa zomasi Jehowa, ba lõ farõi ia ba zatoelõ tõdõ andrõ chõnia. 
PSA.37.29	Satoelõ tõdõ zochõ tanõ dania, jaʼira zowanoea ba danõ, si lõ mamalõmalõ. 
PSA.37.30	Faʼatoeatoea wehede zatoelõ tõdõ andrõ, ba hoekoe satoelõ ifatoenõ.
PSA.37.31	No so ba dõdõnia goroisa Lowalanginia, ba lõ mangiwa gahenia. 
PSA.37.32	Idarodarogõ zatoelõ tõdõ andrõ seboea horõ, iʼaloei wamoenoe jaʼia. 
PSA.37.33	Ba lõ iloeloe ba dangania Jehowa, ba lõ ibeʼe niʼetoeʼõ hoekoe, na tehoekoe ia. 
PSA.37.34	Dõnadõna chõ Jehowa ba tõrõ lala andrõ chõnia, ba ibaliʼõ salaw̃a ndraʼoegõ, enaʼõ mõi chõoe danõ. Na tehori zeboea horõ andrõ, ba samaigimaigi ndraʼoegõ. 
PSA.37.35	No oeʼila zeboea horõ, solaoe hocha, samologõ jaʼia, si mane eresi andrõ ba hili Libano. 
PSA.37.36	Ba me oefoeli oetõrõ, ba lõ jaʼia saʼae; ba oeʼaloei ia, ba lõ oesõndra. 
PSA.37.38	Solalõ, ba tehori fefoe; ngaʼõtõ zeboea horõ, ba niʼetoeʼõ.
PSA.37.39	Chõ Jehowa iʼotarai fangorifi satoelõ tõdõ andrõ, baʼabaʼara ia, na baw̃a wamakao. 
PSA.37.40	Ba itolo ira Jehowa, iʼorifi ira; iʼefaʼõ ira ba zeboea horõ andrõ ba iloeloei chõra, me no saw̃atõra ia. 
PSA.38.1	Chõ Dawido, ba wamasoegi ba dõdõ.
PSA.38.3	Noa sa manga ba nõsigoe nono wana andrõ chõoe, ba no tohare chõgoe dangaoe.
PSA.38.4	Lõ hadia ia ba nõsigoe zi lõ socho, ba wõnoemõ andrõ; lõ hadia ia ba dõlagoe zi lõ fõchõ, ba horõgoe andrõ. 
PSA.38.5	Noa sa ihawoei ndraʼo lalõgoe andrõ, hoelõ noro saboea, tebai oeloeʼi saʼae. 
PSA.38.6	Abõoe zesocho andrõ chõgoe ba monana, bõrõ me no sowõhõ mowa ndraʼodo.
PSA.38.7	No akõi hoeloegoe, tenga ha maʼifoe aõndrõ, mowaõwaõ manõ ndraʼo, aboe dõdõ, maʼʼõmaʼṍchõ.
PSA.38.8	Sawai alitõ ngaigoe ba lõ hadia ia ba nõsigoe zi lõ socho.
PSA.38.9	Erege dõdõgoe ba no arasa manõ dõlagoe; mangarõngarõ ndraʼo, eboea ligoe, moroi ba li zingo.
PSA.38.10	He Soʼaja! Fefoe wehoeloe dõdõgoe, ba no oroma chõoe, ba lõ tobini chõoe wangarõngarõgoe.
PSA.38.11	Manoetoenoetoe sibai dõdõgoe, ba no taja waʼabõlõgoe; noemalõ faʼatara ba hõrõgoe, ba lõʼõ.
PSA.38.12	Somasi jaʼodo ba si no fahoewoe chõgoe, ba laʼewegõ ira, ba waʼafõchõ andrõ chõgoe. 
PSA.38.13	Ba sangaloei famoenoe jaʼo, ba lalaoe wesoe chõgoe; ba somasi famakaogoe, ba mamagõlõ ba wamakiko, lafachai waja, lõ mamalõmalõ.
PSA.38.14	Ba jaʼodo, ba hoelõ zafiso; lõ oerongo; ba hoelõ zi lõ hede, si lõ mamokai bawania. 
PSA.38.15	No tobali hoelõ zi lõ mamondrongo li niha ndraʼodo, si lõ famadaõ ba mbewe.
PSA.38.16	Noa sa oedõnadõna chõoe, jaʼoegõ Jehowa, jaʼoegõ zamondrongo ligoe, jaʼoegõ, Jehowa, Lowalangigoe.
PSA.38.17	Noa sa oemane: ”Enaʼõ lõ omoeso dõdõra ba chõgoe andre!” Me ahele gahegoe, ba fajaw̃a ira chõgoe.
PSA.38.18	Lõ arõoe tõ, ba alaoe ndraʼo, ba lõʼõ manõ dõhõ waʼafõchõ andrõ chõgoe.
PSA.38.19	Oeʼombachaʼõ saʼae zalagoe ba aboe dõdõgoe horõgoe andrõ. 
PSA.38.20	Ba aoeri zi faʼoedoe chõgoe, abõlõ ira, ba ato zi fatioe tõdõ chõgoe lõ bõrõ.
PSA.38.21	Ba lasoelõni si lõ sõchi zi sõchi, lasoekosoeko ndraʼodo, bõrõ wa oeʼaloei zi sõchi. 
PSA.38.22	Bõi bõhõli ndraʼo, jaʼoegõ Jehowa, Lowalangigoe, bõi arõoeʼõgõ chõgoe!
PSA.38.23	Taʼitaʼi tolodo, jaʼoegõ Soʼaja fangorifigoe.
PSA.39.1	Chõ doeka wanoenõ andrõ; chõ Jedoetoeno. Sinoenõ; chõ Dawido. 
PSA.39.2	I. 
PSA.39.3	No lõ hedehedegoe, no ahono ndraʼodo, lõ sihededo, lõ si sõchi chõgoe; ba tesao waʼafõchõ chõgoe. 
PSA.39.4	Aoechoe bacha dõdõgoe, hoemola, ba wamatooetooe andrõ; oemane lelagoe:
PSA.39.5	”He Jehowa, ombachaʼõ chõgoe wozoegoe ba ha waʼanaoe nosogoe, enaʼõ oeʼila wa lõ ararā ndraʼodo! 
PSA.39.6	Hiza, nisoeʼa ba laloeʼa mbaw̃agoe andrõ, õbeʼe, ba faʼanaoe nosogoe, ba hoelõ zi lõʼõ, fõnaoe, ha sambalõ angi niha fefoe, gofoe ha waʼabeʼe. 
PSA.39.7	Hoelõ loemõloemõ mowaõwaõ misa niha, fagoeagoea ba zi lõ boto. Lahõna girõgirõ, ba lõ laʼila, ha chõ mõi dania. 
PSA.39.8	II. 
PSA.39.9	Efaʼõ chõgoe lalõgoe andrõ fefoe; bõi beʼe niʼoʼaja zowõhõ mowa ndraʼodo.
PSA.39.10	Lõ hedehedegoe saʼae, lõ oebokai mbawagoe; jaʼoegõ sa zolaoe. 
PSA.39.11	Efaʼõ chõgoe wamakao andrõ chõoe; ba wombambaja dangaoe andrõ ariri ndraʼodo.
PSA.39.12	Õhoekoe niha, õʼotoeʼõ ba golalõw̃ania andrõ, ba taja zi sõchi andrõ chõnia õbeʼe, hoelõ niʼā hama; si ndroehoe, angi niha fefoe. 
PSA.39.13	Fondrondrongo wangandrõgoe, jaʼoegõ Jehowa, beʼe ba dõdõoe weʼaogoe andre! Bõi zi lõ hedehede ndraʼoegõ ba wegeʼegegoe! Niha bõʼõ sa ndraʼo chõoe, si fatewoe, si mane ira toeagoe fefoe. 
PSA.39.14	Bõi faigifaigido saʼae, enaʼõ okafoe dõdõgoe, fatoea lõ mofanõ ndraʼo, si lõ jaʼodo saʼae! 
PSA.40.1	Chõ doeka wanoenõ andrõ. Chõ Dawido. Sinoenõ.
PSA.40.2	I. 
PSA.40.3	No idõni jaw̃a ndraʼodo, moroi ba gohokoho famakiko andrõ, moroi ba damboe somboejoe; ba no ifonaha gahegoe ba dete gara ba no iʼabeʼeʼõ mbekagoe.
PSA.40.4	Ba no ibeʼe ba mbewegoe zinoenõ si bohooe, fanoeno Lowalangi andrõ. Ato zangila, ba ataʼoe, ba manõtõna chõ Jehowa. 
PSA.40.5	Ja ahowoe niha sameʼe tõtõnafõnia Jehowa ba si lõ mõi ba zi fajaw̃a ba ba zamaholeʼõ jaʼira ba waja.
PSA.40.6	Oja ngawalõ zahõlihõli dõdõma chõoe ba eraʼeraoe, nifatõrõoe chõma, jaʼoegõ Jehowa, Lowalangigoe; lõ hadia ia zi fagõlõgõlõ chõoe! na lafatoenõ enaʼõ, na itõrõ li, ba abõlõ oja, tebai lazarazara. 
PSA.40.7	Soemanga nitaba ba soemange niʼā, ba lõ omasi ndraʼoegõ, ba no õchaoe chõgoe dõgi dalinga; soemange nitoenoe ba soemange fameta horõ, ba lõ ba dõdõoe. 
PSA.40.8	Ba oemane: Hiza, sodo dania, ba ngaʼõloe zoera itõrõ li ndraʼodo.
PSA.40.9	Foloʼõ somasi ndraʼoegõ, jaʼoegõ Lowalangigoe, ba no faʼomasigoe; ba oroisamõ, ba no so ba dõdõgoe bacha.
PSA.40.10	No oeʼombachaʼõ waʼatoelõmõ, ba gowoeloa seboea; hiza, lõ nitahagoe bewegoe, — jaʼoegõ Jehowa zangila! 
PSA.40.11	Faʼatoelõmõ andrõ, ba lõ nibiniʼõgoe ba dõdõgoe bacha; fa lõ farõi ndraʼoegõ ba fangorifi andrõ chõoe, ba no oefatoenõ; faʼeboea dõdõoe ba faʼadoehoemõ andrõ, ba lõ nibaloegõgoe ba gowoeloa seboea.
PSA.40.12	II. 
PSA.40.13	Noa sa tefasoei ndraʼodo famakao, si tebai teʼerai; no ichamõ ndraʼo olalõw̃agoe andrõ, fa tebai oeʼila niha; no oja, moroi ba waʼoja rozi mboe ba hõgõgoe, ba no atoroe dõdõgoe.
PSA.40.14	Enaʼõ omasi ndraʼoegõ wangorifi jaʼodo, jaʼoegõ Jehowa! He Jehowa, taʼitaʼi tolodo!
PSA.40.15	Enaʼõ aila ira fefoe, õbeʼe, enaʼõ tehawoe faʼaila, sangaloei famoenoe jaʼodo, fangetoeʼõ nosogoe; enaʼõ awoewoe foeri ba enaʼõ faloecha waʼaila zomasi famoenoegoe! 
PSA.40.16	Enaʼõ tobali dõdõ zangoemaʼõ: Ha! ha! ba waʼailara andrõ. 
PSA.40.17	Acha maʼiki dozi sangaloei jaʼoegõ, ba acha omoeso dõdõra; somasi fangorifi andrõ chõoe, ba hana na lõ aetoe law̃aʼõ: ”Razo Jehowa!”
PSA.40.18	Ba he seboea akaola ndraʼodo ba si noemana, ba irorogõ ndraʼo Soʼaja. Sanolo jaʼo ba sangorifi jaʼo ndraʼoegõ; bõi aragõʼõ, jaʼoegõ Lowalangigoe! 
PSA.41.1	Chõ doeka wanoenõ andrõ. Sinoenõ; chõ Dawido.
PSA.41.2	I. 
PSA.41.3	Irorogõ ia Jehowa ba iʼanaoeʼõ nosonia; ohahaoe dõdõnia ba danõ ba lõ õloeloe ia ba waʼafõchõ dõdõ zi fatioe tõdõ chõnia.
PSA.41.4	Itoewoe narõ galogonia Jehowa ba wõchõnia, tooe ba zalo; õtolo ia ba wõchõnia fefoe.
PSA.41.5	II. 
PSA.41.6	Si lõ sõchi wehede zi faʼoedoe chõgoe, lamane, ba chõgoe andre: ”Ha waʼara mate ia, ha waʼara taja dõinia.”
PSA.41.7	Ba na so zi mõi mamaigi jaʼodo, ba falimosa wehedenia; ihõna wamakiko tõdõnia — mõi ia baero ba ifatoenõ.
PSA.41.8	Dozi si fatioe tõdõ chõgoe, ba fangõngõngõngõ ba chõgoe andre, lafachai wamakiko jaʼodo.
PSA.41.9	”No itõrõ ia horõ, ba me no alaoe ia, ba lõ maoso saʼae.”
PSA.41.10	Ba satoelõ tõdõ chõgoe naʼi, si fadoehoe dõdõgoe, si manga wõfõ gõgoe, ba no ifazaw̃a mbõrõ sisinia chõgoe. 
PSA.41.11	III. 
PSA.41.12	Ba daʼõ aboto ba dõdõgoe, wa omasiʼõ ndraʼodo, me lõ tola iherai ndraʼo si fatioe tõdõ chõgoe.
PSA.41.13	Bõrõ waʼadõlõ dõdõgoe, wa lõ õbeʼe alaoe ndraʼo, ba no õfataro ba gamaoedoemõ ndraʼodo, si lõ mamalõmalõ.
PSA.41.14	Nisoeno Jehowa, Lowalangi Ndraono Gizeraëli, gõtõgõtõ waʼara! Jadoehoe! Jadoehoe! 
PSA.42.1	Chõ doeka wanoenõ andrõ. Famahaõ; nilaoe Ndraono Gora andrõ.
PSA.42.2	I. 
PSA.42.3	Owõchi dõdõgoe chõ Lowalangi saoeri andrõ. Ha waʼara tõ oechamõ wangoromaʼõ jaʼodo chõ Lowalangi? 
PSA.42.4	Oebadoebadoe daw̃a hõrõgoe, bongi maʼṍchõ, bõrõ wa maʼõmaʼõchõ lasofoe chõgoe: ”Heza so Lowalangioe andrõ?”
PSA.42.5	Daʼõ oeʼangeragõ, ba oefadoewa nõsi dõdõgoe bacha, me fao ndraʼo ba zato andrõ, me oeʼohe ira ba nomo Lowalangi, me manoenõnoenõ ndraʼaga ba me mangandrõga saoha gõlõ — sato, si mõi ba gowasa. 
PSA.42.7	II. 
PSA.42.8	Moeʼao hohooe ba nawõnia hohooe, ba weʼoegoeʼoegoe lawoelawoe nidanõ andrõ chõoe; no itõrõ hõgõgoe doeloe ba hohooe andrõ chõoe fefoe. 
PSA.42.9	Ba zi maʼṍchõ iʼoroʼõ waʼeboea dõdõnia Jehowa ba ba zi bongi oetandrõsaigõ chõnia wanoenõgoe, fangandrõ chõ Lowalangi fangorifigoe andrõ.
PSA.42.10	Oemane chõ gowegoe Lowalangi andrõ: ”Hana wa no olifoeʼõ ndraʼodo? Hana wa mow̃aõwaõ manõ ndraʼo, aboe dõdõ, ba wamakao zi fatioe tõdõ chõgoe jaʼodo?” 
PSA.42.11	Hoelõ wemanga henoe ba dõlagoe wangoʼaja zamakao jaʼo andrõ jaʼodo, me lõ mamalõmalõ, wa lamane chõgoe: ”Heza so Lowalangioe andrõ?”
PSA.43.1	III. 
PSA.43.2	Lowalangi baʼabaʼagoe sa ndraʼoeʼgõ. Hana wa no õtiboʼõ ndraʼodo? Hana wa mowaõwaõ manõ ndraʼo, aboe dõdõ, ba wamakao zi fatioe tõdõ chõgoe jaʼodo? 
PSA.43.3	Faʼoheʼõ hagamõ ba si doehoe andrõ chõoe! Daʼõ zamasao jaʼodo, solohe jaʼo ba hili niʼamoniʼõ andrõ chõoe, ba ba nahamõ andrõ. 
PSA.43.4	Fa oechamõ naha wameʼe soemange chõ Lowalangi ba Lowalangi faʼomoeso dõdõgoe andrõ, sowoeawoea dõdõgoe, enaʼõ oesoeno ndraʼoegõ, wolaoe biola nitika andrõ sideʼide, jaʼoegõ Lowalangi, Lowalangigoe! 
PSA.44.1	Chõ doeka wanoenõ andrõ. Nilaoe Ndraono Gora andrõ, Famahaõ.
PSA.44.2	I. 
PSA.44.3	No õtimba soi niha tangamõ andrõ, ba no õfataro ira (ndra toeama); no õfakiko soi niha, ba no õbologõ ira (ndra toeama).
PSA.44.4	Tenga moroi ba wangõnara, wa tola laʼochõgõ danõ, ba tenga moroi ba daʼiora, wa mõna ira, ha moroi ba dangaoe kambõlõ ba moroi ba daʼiomõ ba moroi ba haga mbawaoe andrõ, me no õʼomaiʼõ ira.
PSA.44.5	Jaʼoegõ sa razogoe, jaʼoegõ Lowalangi; w̃aʼõ wangorifi Ndraono Jakobo andrõ! 
PSA.44.6	Moroi chõoe, wa maʼila matimba zamakao jaʼaga ba moroi ba dõimõ andrõ, wa mahoendragõ tooe zi faʼoedoe chõma.
PSA.44.7	Ba wanagoe lõʼõ sa oedõnadõna, ba siʼõligoe andrõ, ba lõ iʼorifido. 
PSA.44.8	Ha sa jaʼoegõ zangefaʼõ jaʼaga ba zamakao jaʼaga, ba aila zi fatioe tõdõ chõma õbeʼe.
PSA.44.9	Ba chõ Lowalangi masoeno ndraʼaga, si lõ mamalõmalõ, ba iroegi zi lõ aetoe masoeno dõimõ andrõ.
PSA.44.10	II. 
PSA.44.11	Moloi ndraʼaga ba zamakao jaʼaga õbeʼe, ba no moraboe zi fatioe tõdõ chõma.
PSA.44.12	No õloeloe ndraʼaga, hoelõ mbiribiri nitaba õ, ba no õfazawili ndraʼaga ba niha baero.
PSA.44.13	No õʼamawa mbanoeaoe, sideʼide bõli, lõ niʼeboeaʼõmõ bõlinia.
PSA.44.14	Laherai ndraʼaga si so ba ngaima õbeʼe, irege laʼigiʼigiʼõ ndraʼaga si tefasoei jaʼaga ba laʼoʼajaga. 
PSA.44.15	No õbeʼe amaedola ndraʼaga ba niha baero, awõ wa lafalichõ ira chõma soi niha.
PSA.44.16	Lõ mamalõmalõ ba doedoema hõrõgoe waʼailagoe andrõ, no tehawoe ndraʼo faʼaila andrõ, si no gõna ndraʼodo.
PSA.44.17	Bõrõ li zangoʼaja jaʼodo, awõ li zanandraw̃aisi jaʼo ba si fatioe tõdõ andrõ, ba somasi folaoe balõ, niʼilaʼila hõrõgoe.
PSA.44.18	III. 
PSA.44.19	Lõ si fabali dõdõma ba lõ niholeʼõma jaʼaga, wondrõi lala andrõ chõoe.
PSA.44.20	Wa no õfoefoe ndraʼaga ba naha nasoe anaʼa andrõ, awõ wa no õhawoei ndraʼaga faʼogõmigõmi.
PSA.44.21	Na no olifoega menaʼõ dõi Lowalangima andrõ, na no maʼoroʼõ dangama ba Lowalangi bõʼõ,
PSA.44.22	ba hadia, lõ iʼaloei daʼõ Lowalangi? Iʼila sa atṍ zi tobini ba dõdõ. 
PSA.44.23	Bõrõ sa ndraʼoegõ, wa teboenoeboenoe ndraʼaga, si lõ mamalõmalõ, hoelõ mbiribiri nitataba ndraʼaga, ba dõdõ niha bõʼõ. 
PSA.44.24	Faoso! Hana wa mõrõʼõ, jaʼoegõ Soʼaja? Faoso! Bõi tiboʼõ ndraʼaga si lõ foelitõ! 
PSA.44.25	Hana wa õbiniʼõ mbawaoe ba hana wa olifoeʼõ waʼanoemanama ba famakao jaʼaga andrõ? 
PSA.44.26	Noa sa aõndrõ dõdõma, iroegi ba gawoegawoe tooe, no fatõfa ba danõ daloema.
PSA.44.27	Fazaw̃aʼõ, ba wanolo jaʼaga ba orifi ndraʼaga ba waʼeboea dõdõoe andrõ!
PSA.45.1	Chõ doeka wanoenõ andrõ, dali ”Ladari mbõhõ” andrõ; nilaoe Ndraono Gora. Fanoeno faʼomasi andrõ. 
PSA.45.2	I. 
PSA.45.3	Si sõchi ndraʼoegõ, lõ famaedooe ba niha bõʼõ. No tefadoewa ba mbeweoe zomasi nawõoe; daʼõ mbõrõ, wa no ifahowoeʼõ ndraʼoegõ Lowalangi, si lõ mamalõmalõ. 
PSA.45.4	Beʼe ba mbõbõ lõwilõwioe wõdamõ andrõ, jaʼoegõ sabõlõ, lachõmioe ba faʼasalaw̃amõ andrõ!
PSA.45.5	Tõrõ, owaõwaõ ba wamatõrõ si doehoe ba faʼebolo dõdõ ba faʼatoelõ, ba jamoefahaõʼõ kambõlõoe ba zataʼoe niha. 
PSA.45.6	Satarõ nono wana andrõ chõoe, mate barõ gaheoe soi niha, tekiko zi faʼoedoe chõ razo.
PSA.45.7	Dadaomamõ andrõ, jaʼoegõ Lowalangi, ba si lõ teboelõ; siʼo ba waʼatoelõ ziʼo zalaw̃a andrõ chõoe. 
PSA.45.8	Somasi faʼatoelõ ndraʼoegõ ba si faʼoedoe ba zabila; andrõ wa no ibajoini ndraʼoegõ Lowalangi, Lowalangioe andrõ, fanicha somoeso dõdõ, moroi ba nawõoe fefoe.
PSA.45.9	Oi emoeri ba w̃e gõna farasi ba koeli mani noechaoe fefoe; omoeso dõdõoe ibeʼe li mbiola, si oroi gõdo ifõ goeaza. 
PSA.45.10	II. 
PSA.45.11	Fondrondrongo ono alawe ba faigi ba beʼe mbõrõ dalingaoe, ba hana na olifoeʼõ niwami ba omo namaoe andrõ. 
PSA.45.12	Ba na omasi razo waʼasõchimõ andrõ — sochõ jaʼoegõ sa ia —, ba fosoemange ia.
PSA.45.13	Ba laʼaloei waʼeboea dõdõoe banoea Diro andrõ, mamoeala ira chõoe, fondrege zeboea anaʼa, banoeara.
PSA.45.14	Ha sambalõ lachõmi nono razo alawe jomo, bõna ame manõ noechania.
PSA.45.15	Noecha nifotalachoi noechania, na laʼohe chõ razo; laʼohe dania chõoe nono alawe (bõʼõ), moroi foerinia, awõnia.
PSA.45.16	Omoeso dõdõ niha ba maʼikiʼiki, na laʼohe; mõi ira jomo ba gõdo razo.
PSA.45.17	Fangali ndra amaoe dania nonooe; sagõrõ tanõ misa õfataro ira salaw̃a.
PSA.45.18	Ba itõrõ tõdõ ngaʼõtõ dania fefoe dõimõ oebeʼe; andrõ lasoeno dania ndraʼoegõ soi niha, iroegi zi lõ aetoe.
PSA.46.1	Chõ doeka wanoenõ andrõ; nilaoe Ndraono Gora; dali ba nono alawe andrõ. Sinoenõ.
PSA.46.3	Andrõ lõ ataʼoe ita, he w̃aʼae adoedoe danõ, he w̃aʼae awoeʼa hili, wanaw̃a taloe nasi.
PSA.46.4	Hana na moeʼoegoe nasi ba hana na modoeloe, hana na moehisi hili ba wedoeloenia: Jehowa ngahõnõ andrõ nawõda, ba hati chõda Lowalangi Jakobo.
PSA.46.5	Boto nidanõ — omoeso dõdõ mbanoea Lowalangi ibeʼe dahadahania; niʼamoniʼõ andrõ, naha Wondrege zalaw̃a. 
PSA.46.6	Ba daloenia so Lowalangi, tebai mangiwa ia; itolo ia Lowalangi, na moloeo.
PSA.46.7	Fagoeagoea soi niha, mangiwa nõri; ifarongogõ linia, alaoe danõ.
PSA.46.9	Miʼaine, mifaigi nilaoe Jehowa, si no mameʼe tobali dõdõ niha ba goeli danõ. 
PSA.46.10	Sanenaw̃a fanoewõ iroegi wondrege danõ, samatõ fana, solew̃a totoa doho, sanoenoe alitõ koereta! 
PSA.46.11	Mibato, ba jaʼaboto ba dõdõmi, wa jaʼodo Lowalangi; salaw̃a ndraʼodo, salaw̃a soi niha, salaw̃a ba goeli danõ!
PSA.47.1	Chõ doeka wanoenõ andrõ. Nilaoe Ndraono Gora. Sinoenõ.
PSA.47.3	Niʼataʼoefi sa Jehowa, Fondrege zalaw̃a andrõ, razo seboea; barõ mbawania goeli danõ maʼafefoe.
PSA.47.4	No ibeʼe barõ mbawada soi niha ba barõ gaheda niha baero.
PSA.47.5	No itoejoe chõda dána chõda andrõ, lachõmi maʼoewoe Jakobo andrõ, somasi ia. 
PSA.47.6	No mõi misi jaw̃a Lowalangi, fao waʼowoeawoea dõdõ; no mõi misi jaw̃a Jehowa, fao li dorofe. 
PSA.47.7	Misoeno Lowalangi, miʼanoenõ! Misoeno razo andrõ, miʼanoenõ!
PSA.47.8	Razo sa Lowalangi ba goeli danõ maʼafefoe; miʼanoenõ, si so tõdõ! 
PSA.47.9	Lowalangi zamatõrõ soi niha. No moedadao Lowalangi ba dadaomania andrõ, niʼamoniʼõ.
PSA.47.10	No owoelo zalaw̃a soi niha, awõ mbanoea Lowalangi Gaberahamo andrõ; chõ Lowalangi sa mbaloese ba goeli danõ; salaw̃a seboea ia. 
PSA.48.1	Sinoenõ; nilaoe Ndraono Gora.
PSA.48.2	I. 
PSA.48.3	Iʼalaw̃aʼõ ia omasiõ hili Ziona andrõ, faʼomoeso dõdõ nõsi goeli danõ maʼafefoe, tánõ mijõoe, banoea razo seboea andrõ. 
PSA.48.4	No iʼoromaʼõ ia Lowalangi, ba gõdonia andrõ, wa jaʼia mbaʼabaʼania.
PSA.48.5	Hiza sa, no owoelo razo, no so ira moroi sa, dozi. 
PSA.48.6	Ba ha laʼila, ba tobali dõdõra, tokea ira ba moloi, ataʼoe.
PSA.48.7	Ihawoei ira fogichi ba daʼõ ba fanizinizi, hoelõ ba zadono.
PSA.48.8	Angi timoe chõoe wamoto nowo Darisi.
PSA.48.9	Si mane famondrongoma jaʼia wangilama ba mbanoea Jehowa ngahõnõ andrõ, ba mbanoea Lowalangida; iʼaroʼõ ia Lowalangi, iroegi zi lõ aetoe.
PSA.48.10	II. 
PSA.48.11	Si mane tõimõ andrõ, jaʼoegõ Lowalangi, si manõ gõi waʼaterongo doeriamõ, iroegi ba wondrege danõ; no fahõna waʼatoelõ ba dangaoe kambõlõ.
PSA.48.12	Omoeso dõdõ hili Ziona andrõ, owoeawoea dõdõ nono Jakobo alawe, bõrõ wangoehoekoemõ andrõ.
PSA.48.13	Mifasoei Ziona andrõ, milili, miʼerai maligenia.
PSA.48.14	Minehegõ mbaʼabaʼania andrõ, mifaigi gõdonia andrõ, enaʼõ midoenõdoenõ ba zi sagõtõ niha dania.
PSA.48.15	Wa no Lowalangida Lowalangi andrõ, si lõ mamalõmalõ; jaʼia zolohe tangada, iroegi waʼamate. 
PSA.49.1	Chõ doeka wanoenõ andrõ. Nilaoe Ndraono Gora; Sinoenõ.
PSA.49.3	Jaʼami, ono niha fefoe, he soʼanaʼa ba he noemana!
PSA.49.4	Ilaoe waʼatoeatoea bewegoe, ba nifatooetooegoe tõdõgoe, ba fangila watahõgõ.
PSA.49.5	Oebeʼe mbõrõ dalingagoe ba niw̃aʼõ, ba oebokai dahõdahõ andrõ chõgoe, wolaoe biola nitika sideʼide. 
PSA.49.6	Hana wa ataʼoedo, na baw̃a si lõ sõchi, na tefasoei ndraʼo, horõ zi hoendragõ jaʼodo?
PSA.49.7	Sabeʼe tõdõ ba zi so chõra ba sanoeno jaʼira ba waʼeboea ganaʼara andrõ.
PSA.49.8	Lõ sangila mangõhõli talifoesõnia, lõ sangila mameʼe hõli chõ Lowalangi.
PSA.49.9	(Abõlõ eboea hõli nosora; ibato saʼae, iroegi zi lõ aetoe). 
PSA.49.10	Enaʼõ lõ aetoe nosonia, enaʼõ lõ iʼila gohokoho.
PSA.49.11	Oroma saʼae chõnia: Mate zatoeatoea, tekiko zambõ tõdõ, awõ zi lõ tõdõ, larõi ba niha bõʼõ zi so chõra. 
PSA.49.12	Lawai lõ teboelõ nomora, iroegi zi lõ aetoe ba lõ mamalõmalõ nahiara, gõtõgõtõ waʼara; labeʼe tõi danõ dõira andrõ.
PSA.49.13	Ba tenga si lõ teboelõ niha andrõ, si so tõi; no fagõlõgõlõ ba zaliw̃aliw̃a ba danõ andrõ, nihori. 
PSA.49.14	Daʼõ lala zabeʼe tõdõ ba chõra, ba si so foerira dania, ba laʼomasiʼõ wehedera.
PSA.49.15	Ahõndrõ si tooe ira, ba mbanoea tooe, hoelõ mbiribiri, faʼamate zokoebaloi jaʼira, ba ba zangoehoelõ wongi andrõ, ba sadõlõ tõdõ zabõlõ moroi chõra, ba taja ngaʼeoera; banoea tooe andrõ nahiara.
PSA.49.16	Ba Lowalangi zangefaʼõ nosogoe ba waʼabõlõ mbanoea tooe andrõ; ihalõ sa ndraʼo chõnia. 
PSA.49.17	Bõi ataʼoefi, na so zanõndra anaʼa, ba na tedooe lachõmi, jomo chõnia. 
PSA.49.18	Na mate ia, ba lõʼõ sa iʼohe daʼõ fefoe, lõ fao chõnia mitooe lachõminia andrõ. 
PSA.49.19	He w̃aʼae ifahowoeʼõ ia ba waʼaoerinia — ba he lasoeno ndraʼoegõ, na õhaogõhaogõ chõoe. — 
PSA.49.20	Ichamõ zi sagõtõ andrõ, ndra amania, si lõ mangila haga saʼae.
PSA.49.21	Niha si so lachõmi ba si lõ tõdõ, ba no hoelõ zaliw̃aliw̃a ba danõ, nihori dania. 
PSA.50.2	Moroi ba Ziona, fondrege zi zõchi andrõ, hoemaga Lowalangi.
PSA.50.3	So moroi sa Lowalangida ba lõ ibato wehede; alitõ si mangamanga hadia ia fõnania, ba no tefasoei ia angi sabõlõ. 
PSA.50.4	Moeʼao ia ba mbanoea si jaw̃a, ba ba danõ, ba wangoehoekoe banoeania. 
PSA.50.5	”Miʼowoeloi chõgoe zatoelõ andrõ chõgoe, si no fawoeʼoe li chõgoe ba zoemange andrõ.” 
PSA.50.6	Ba iʼombachaʼõ waʼatoelõnia banoea si jaw̃a; Lowalangi sa zangoehoekoe.
PSA.50.7	Mifondrondrongo, jaʼami banoeagoe, edõna moehede ndraʼo; jaʼami Iraono Gizeraëli, daʼoefadoehoeʼõ chõmi: Lowalangi ndraʼodo, Lowalangimi.
PSA.50.8	Tenga bõrõ zoemange andrõ chõoe, wa oetegoe ndraʼoegõ, lõʼõ sa teboelõ fõnagoe zoemange nitoenoe andrõ chõoe. 
PSA.50.9	Lõ omasido oetema nono zaw̃i, moroi jomo chõoe, ba he biribiri si matoea, moroi ba kandra chõoe.
PSA.50.10	Chõgoe sa fefoe zaliw̃aliw̃a ba danõ, barõ gatoea, oerifõ niha ba hili, ba ngahõnõ.
PSA.50.11	Oeʼila fefoe wofo ba hili, ba hadia zaliw̃aliw̃a ba mbenoea, ba oeʼila.
PSA.50.12	Na olofo ndraʼo menaʼõ, ba lõ oetoenõ chõoe; chõgoe sa goeli danõ, awõ nõsinia.
PSA.50.13	Hadia, oeʼā nõsi zaw̃i, ba hadia, oebadoe ndro mbiribiri si matoea?
PSA.50.16	Ba ba zeboea horõ iw̃aʼõ Lowalangi ”Hadia wa õtoenõ gamachoita andrõ chõgoe, ba hadia wa õhalõ ba mbeweoe gamaboeʼoela ligoe. 
PSA.50.17	Ba techõoe sa wamondrongo famobawa lala andrõ ba no õʼerogõ daroma ligoe.
PSA.50.18	Na õʼila zanagõ ba omasi ndraʼoegõ, ba faofao ndraʼoegõ ba zohorõ. 
PSA.50.19	Lõ nitahamõ beweoe, ba zi lõ sõchi, ba no ifachai walimosa lelaoe.
PSA.50.20	No doemadao ndraʼoegõ wamatooe talifoesõoe; ono ninaoe no õtandraw̃aisi.
PSA.50.21	Daʼõ nilaoemõ, ba lõ sihede ndraʼo, ba õwai no fagõlõgõlõ ndraʼo chõoe. Ba oeʼohe ba hoekoe ndraʼoegõ, oeʼoromaʼõ chõoe. 
PSA.50.22	Ba mitõngõni daʼõ, jaʼami solifoe Lowalangi, fa bõi oesasawi ami, si lõ sangorifi.
PSA.51.1	Chõ doeka wanoenõ andrõ. Sinoenõ chõ Dawido, me so Natano andrõ, samaʼeleʼõ,
PSA.51.2	me no ihalõ dongania Mbaseba andrõ Dawido. 
PSA.51.3	I. 
PSA.51.4	Haogõ sasai chõgoe zalagoe andrõ, haogõ ndraʼo, heta horõgoe.
PSA.51.5	Aboto sa ba dõdõgoe golalõw̃agoe ba lõ teboelõ ba doedoema hõrõgoe andrõ. 
PSA.51.6	Chõoe no mosala ndraʼodo, ha sambalõ chõoe; ba no oelaoe zi lõ omasiʼõ, enaʼõ satoelõ ndraʼoegõ, na moehedeʼõ, ba enaʼõ lõ hadia ia, ba wangoehoekoemõ andrõ. 
PSA.51.7	Hiza, fao zi lõ atoelõ, me toemboe ndraʼo ba fao horõ, me itemado inagoe. 
PSA.51.8	Hiza, omasi ndraʼoegõ zi doehoe, ba dõdõ, ba botochi ba dõdõgoe, ba zi tobini, waʼatoeatoeamõ andrõ.
PSA.51.9	Heta horõgoe soefo, enaʼõ aheta zi raʼiraʼiõ. Sasai ndraʼodo, enaʼõ afoesi ndraʼo moroi ba mbetoea. 
PSA.51.10	Farongogõ chõgoe waʼomoeso dõdõ ba faʼowoeawoea dõdõ, enaʼõ maʼiki dõlagoe andrõ, nirasamõ. 
PSA.51.11	Baloegõ mbawaoe, bõi faigi horõgoe, ba heta golalõw̃agoe andrõ, fefoe.
PSA.51.12	II. 
PSA.51.13	Bõi tiboʼõ ndraʼo, fa lõ õfaigido saʼae, ba bõi heta chõgoe Gehehamõ andrõ, niʼamoniʼõ.
PSA.51.14	Foeli omoesoiʼõ dõdõgoe fangorifimõ andrõ, ba abeʼeʼõ ndraʼo eheha sedõna tõdõ.
PSA.51.15	Ba oefahaõ zolalõ, ba lala andrõ chõmõ, ba lafoeli ira chõoe si so horõ.
PSA.51.16	Efaʼõ chõgoe horõ fangeʼe andrõ, jaʼoegõ Lowalangi, Lowalangi fangorifigoe, ba isoeno waʼatoelõmõ andrõ lelagoe.
PSA.51.17	Bokai mbewegoe, Soʼaja, enaʼõ itoenõ doeriamõ bawagoe andre.
PSA.51.18	Lõʼõ sa omasiʼõ zoemange, oebeʼe sa chõoe enaʼõ, ba soemange nitoenoe, ba lõ ba dõdõoe. 
PSA.51.19	Soemange Lowalangi andrõ, ba jaʼia narõ doto si no omboejoe; tõdõ si no arasa ba si no aboto, ba tenga si lõ ba dõdõoe, jaʼoegõ Lowalangi. 
PSA.51.20	Laoe zi sõchi, ba mbanoea Ziona, ba waʼeboea dõdõoe andrõ; aʼazõchi gõli kara andrõ ba Jeroezalema.
PSA.51.21	Awena dania omasi ndraʼoegõ zoemange si no atoelõ, soemange nitoenoe ba soemange saʼoi so; ba laʼohe ba naha wameʼe soemange chõoe nono zaw̃i.
PSA.52.1	Chõ doeka wanoenõ andrõ, Famahaõ; chõ Dawido,
PSA.52.2	me mõi chõ Zaoelo Doëgi andrõ, Iraono Gedomo, me iʼombachaʼõ: ”No mõi chõ Gabimelechi Dawido.” 
PSA.52.4	Famakiko ifachai lelaoe, wolaoe falimosa, hoelõ wanõwõ waʼatarõ.
PSA.52.5	Omasi ndraʼoegõ zi lõ sõchi, moroi ba zi sõchi, omasiʼõ molaoe faja, moroi ba zi doehoe.
PSA.52.6	Fehede famakiko nilaoe dõdõoe, lela falimosa.
PSA.52.7	Ba ifakiko gõi ndraʼoegõ Lowalangi, iʼetoeʼõgõ; iraʼoe ndraʼoegõ, itimbaʼõ baose chõoe, idehaʼõ ba danõ niha saoeri.
PSA.52.8	Ba laʼila satoelõ ba ataʼoe, ba laʼigiʼigiʼõ ia (lamane): 
PSA.52.9	”Hiza niha andrõ, si lõ mameʼe baʼabaʼania Lowalangi, sanõtõna ba waʼeboea ganaʼania, ba si no abõlõ ba zi lõ sõchi andrõ, nilaoenia.”
PSA.52.10	Ba jaʼodo, ba hoelõ dõla falo saoeri, ba nomo Lowalangi, oedõnadõna ba waʼeboea dõdõ Lowalangi andrõ, lõ mamalõmalõ. 
PSA.52.11	Lõ oefamalõmalõ wanoeno jaʼoegõ, me no õmanõ; oedõnadõna ba dõimõ andrõ, si sõchi sa ia, wamaigi zatoelõ tõdõ andrõ chõoe.
PSA.53.1	Chõ doeka wanoenõ andrõ; dali Machalata andrõ. Famahaõ; chõ Dawido.
PSA.53.2	I. 
PSA.53.3	No ifaigi mitooe nono niha Lowalangi, enaʼõ iʼila, na so zamõsa satoeatoea sanofoe Lowalangi.
PSA.53.4	No ahori fabali ira, dozi no tekiko; lõ solaoe si sõchi, samõsa lõʼõ.
PSA.53.5	Hadia, lõ faʼaboto ba dõdõ zolaoe si lõ sõchi? Si manga mbanoeagoe nifemanga roti, ba lõʼõ sa laʼangarõfi li Lowalangi.
PSA.53.6	II. 
PSA.53.7	Enaʼõ na so wangorifi Ndraono Gizeraëli andrõ, si otarai Ziona! Na iʼefaʼõ mbanoeania Lowalangi ba goeroengara andrõ, ba maʼiki Ndraono Jakobo, omoeso dõdõ Ndraono Gizeraëli andrõ.
PSA.54.1	Chõ doeka wanoeno andrõ, fao mbiola. Famahaõ; chõ Dawido, me so mbanoea Zifi andrõ,
PSA.54.2	me lamane chõ Zaoelo: ”Hadia, tenga ba chõma ibiniʼõ ia Dawido?” 
PSA.54.4	Fondrondrongo wangandrõgoe Lowalangi, beʼe mbõrõ dalingaoe ba wehede mbewegoe andre.
PSA.54.5	Noa sa maoso niha bõʼõ, oedoegoe, sabõlõ zangaloei famoenoe jaʼodo; lõ ba doedoema hõrõra Lowalangi.
PSA.54.6	Hiza, Lowalangi zanolo jaʼo, Soʼaja zanganaoeʼõ nosogoe.
PSA.54.7	Mangandraoeli ba zi faʼoedoe chõgoe zi lõ sõchi andrõ; fakiko ira, ba waʼadoehoemõ andrõ!
PSA.54.8	Ba oefosoemange ndraʼoegõ, soroi ba dõdõ, oesoeno dõimõ andrõ, jaʼoegõ Jehowa, me no si sõchi.
PSA.54.9	Noa sa iʼorifi ndraʼo ba waʼaboe dõdõ andrõ fefoe; waʼomasigoe wamaigigoe si faʼoedoe chõgoe andrõ. 
PSA.55.1	Chõ doeka wanoenõ andrõ; fao wolaoe biola. Famahaõ; chõ Dawido.
PSA.55.2	I. 
PSA.55.3	Faigi ndraʼo ba fondrondrongo chõgoe; eloengoeloengoe misa ndraʼo ba wangarõngarõgoe andre, ba meʼe dõdõgoe.
PSA.55.4	Ba wagoeagoeasa zi faʼoedoe andrõ ba ba wamalangõgõ zeboea horõ awõra; lahawoei saʼae ndraʼo famakiko ba abõlõ sibai watioesara chõgoe.
PSA.55.5	Manizi bacha dõdõgoe ba no ihawoei ndraʼo faʼataʼoegoe waʼamate.
PSA.55.6	Ataʼoe ndraʼo ba mogichido ba ibaloegõ ndraʼo fehocha mboe.
PSA.55.7	Ba oemane: Enaʼõ moʼafi ndraʼodo, si mane marafadi, ba moehombo enaʼõ ndraʼo misa, fa ahono ndraʼodo. 
PSA.55.8	Hiza, oesaw̃a zarõoe enaʼõ, ba oeʼiagõ danõ si mate.
PSA.55.9	Oeʼaliogõ enaʼõ woloi, oesaw̃a zi lõ gõnado angi ba teoe laõhõ.
PSA.55.10	Fakiko ira, Soʼaja, fabali lelara! Noa sa oeʼila wamalangõgõ ba fasosota ba mbanoea. 
PSA.55.11	Bongi maʼṍchõ lafasoei ba dete gõli, ba famakoejoe ba fangaboe dõdõ bacha.
PSA.55.12	Famakiko bacha; famalangõgõ awõra ba falimosa lõ mamalõ ba kade chõra.
PSA.55.13	Tenga sa si faʼoedoe zangoʼaja jaʼodo; na si manõ, ba oetaha; tenga si fatioe zi fajaw̃a chõgoe; na si manõ, ba oebiniʼõ enaʼõ ndraʼo chõnia.
PSA.55.14	Jaʼoego saʼae, niha si mane jaʼodo, si fahoewoe ba si no faʼila li chõgoe. 
PSA.55.15	No fahoeohoeo ita ba zi ha jaʼita, no fao ita weʼamõi ba nomo Lowalangi, awõ zato andrõ.
PSA.55.16	Jamoechamõ ira faʼamate si lõ moedõnadõna, ndramoesaw̃a mbanoea tooe, aoeri! Si lõ sõchi sa ba nomora, ba dõdõra bacha.
PSA.55.17	II. 
PSA.55.18	Na owi ba na mahemoloe mbanoea ba na laloeo mangarõngarõ ndraʼo, ba meʼe ndraʼo, ba ifondrondrongo ligoe.
PSA.55.19	Iʼorifi nosogoe, iʼatoelõʼõ, fa bõi lalaoe chõgoe, ato saʼae zi faʼoedoe chõgoe.
PSA.55.20	Ifondrondrongo Lowalangi ba ihõndrõgõ ira, sidadao sa ia, no ararā; lõʼõ sa lafalalini geraʼerara ba lõ laʼataʼoefi Lowalangi. 
PSA.55.21	No iʼoroʼõ dangania, wombambaja si no atoelõ chõnia, no ibeʼe ba zalacha wawoeʼoesa li andrõ chõnia.
PSA.55.22	Hoelõ dawõ mbawi waʼalõsõ mbewenia, ba fanoewõ dõdõnia; salõsõ moroi ba wanicha wehedenia, ba si ndroehoenia, ba bawa wõda. 
PSA.55.24	Ba jaʼoegõ Lowalangi zanimba jaʼira si tooe ba mbawa gohokoho; sangeʼengeʼe andrõ ba si falimolimo andrõ, ba lõ ichamõ taloe niha nosora, ba jaʼodo, ba sanõtõna chõoe. 
PSA.56.1	Chõ doeka wanoenõ andrõ, dali: ”Marafadi si lõ li, ba niha bõʼõ;” chõ Dawido; oemanõ, me laraʼoe ia Dawa Wilisiti ba Gata. 
PSA.56.3	Maʼomaʼõchõ laʼisõ ndraʼo si faʼoedoe chõgoe; ato saʼae zi fasoewõ chõgoe, seboea hocha.
PSA.56.4	Na loeo ataʼoe ndraʼo, ba manõtõna ndraʼo chõoe.
PSA.56.6	Maʼõmaʼõchõ latandraw̃aisi ligoe; ha sambalõ ba zi lõ sõchi aechoe geraʼerara chõgoe.
PSA.56.7	Oroedoe ira, manaronaro; ladarodarogõ mbekagoe, si mane sangaloei famoenoe jaʼodo.
PSA.56.8	Hadia, niʼorifi ira ba horõra andrõ? Timba tooe soi niha andrõ, jaʼoegõ Lowalangi, ba wõnoemõ. 
PSA.56.9	No õʼerai woloiloigoe andrõ. Beʼe ba nahia andrõ chõoe daw̃a hõrõgoe andrõ. Tenga no so ia ba zoera chõoe?
PSA.56.10	Ba lafoeli ira foeri sanoewõ jaʼodo, na loeo moeʼao ndraʼo; lõ mangiwa dõdõgoe, wa no awõgoe Lowalangi.
PSA.56.13	Hadia nifaboeʼoegoe chõoe, ba õmõgoe, jaʼoegõ Lowalangi: oeboeʼa chõoe zoemange fangandrõ saoha gõlõ!
PSA.56.14	Noa sa õʼefaʼõ nosogoe ba waʼamate, lõ ahele gahegoe õbeʼe ae, enaʼõ fõna Lowalangi mowaõwaõ ndraʼo ba haga zaoeri. 
PSA.57.1	Chõ doeka wanoenõ andrõ, dali: ”Bõi fakiko!” Chõ Dawido; oemanõ, me moloi ia, chõ Zaoelo, me isaw̃a dõgi narõ hili andrõ. 
PSA.57.2	I. 
PSA.57.3	Chõ Lowalangi, Fondrege zalaw̃a moeʼao ndraʼodo, chõ Lowalangi andrõ, sangasiwai hoehoeogoe.
PSA.57.4	Ifatenge moroi si jaw̃a ba zoroego, iʼorifi ndraʼodo, ibeʼe niʼoʼaja zangisõ jaʼodo andrõ; ifaʼoheʼõ Lowalangi waʼeboea dõdõnia ba faʼadoehoenia andrõ.
PSA.57.5	Ba hoenõ zingo so nosogoe; awõ zamaloea holahola galitõ ndraʼo tooe, awõ nono niha soʼifõ toho ba ono wana, si so lela fõda satarõ.
PSA.57.7	No lalaoe goeʼõ gahegoe, no lafaõndrõ dõdõgoe; no lacharoe lõsoelõsoe fõnagoe, ba jaʼira zaechoe bacha. 
PSA.57.8	II. 
PSA.57.9	Faoso, tõdõgoe, faoso biola nitika seboea ba biola nitika sideʼide! daʼoesoesoegi waʼamoloeo. 
PSA.57.10	Oesoeno ndraʼoegõ, Soʼaja, ba niha misa; oelaoe noemanõ chõoe ba niha baero.
PSA.58.1	Chõ doeka wanoenõ andrõ, dali: ”Bõi fakiko”: chõ Dawido; oemanõ.
PSA.58.2	I. 
PSA.58.3	Famoejoe saʼae mifachai tõdõmi, famalangõgõ itoelo tangami, ba danõ.
PSA.58.4	Seboea horõ andrõ, ba no fabali, iʼotarai daloe ninara, ba solaoe faja andrõ, ba no eloengoe, iʼotarai waʼatoemboera.
PSA.58.5	Timba zõfoe goelõ zõfoera andrõ, hoelõ zõfoe goelõ safiso, sanozo tõgi dalingania.
PSA.58.6	Si lõ mamondrongo li zi fakelemoe, li zi no toʼõlõ fanaka. 
PSA.58.7	II. 
PSA.58.8	Enaʼõ mangoeloe ira, enaʼõ tobali idanõ, sahele misa; na ifaoedoegõ nono wana andrõ chõnia, ba ja hoelõ nifaloʼo.
PSA.58.9	Ja hoelõ mbaeʼa ira, sangoeloe barõ wananania andrõ, hoelõ dabina saechoe, si lõ mangila haga zi moloeo.
PSA.58.10	Ja lõ fachamõ laʼila zodoi andrõ bowoami, ba ibõzini aoeri ia (Lowalangi).
PSA.58.11	Omoeso dania dõdõ zatoelõ tõdõ, na iʼila wolaoe balõ andrõ; isasai dania gahenia ba ndro zeboea horõ andrõ.
PSA.58.12	Ba lamane dania: ”Si ndroehoe, mobõli gõlõ zatoelõ tõdõ andrõ; tenga faja, so Lowalangi, sangoehoekoe ba goeli danõ. 
PSA.59.1	Chõ doeka wanoenõ andrõ, dali: ”Bõi fakiko;” chõ Dawido; oemanõ; me ifatenge Saoelo, me latarogõ Dawido barõ nomo, ba wamoenoe jaʼia. 
PSA.59.2	I. 
PSA.59.3	Efaʼõ ndraʼo ba zanao horõ ba tolodo, ba zangeʼengeʼe andrõ.
PSA.59.4	Hiza sa, latarogõ nosogoe, oroedoe zabõlõ, oedoegoe; ba lõ salagoe ba lõ horõgoe, jaʼoegõ Lowalangi.
PSA.59.5	Fagohi ira, lõ lai wa lõ horõgoe, ba lafaʼanõ ira. Faoso, faondragõ ndraʼodo ba faigi. 
PSA.59.6	Ba jaʼoegõ Jehowa, Lowalangi ngahõnõ, Lowalangi Ndraono Gizeraëli, faoso, ba wangoehoekoe niha baero, fefoe! Samõsa bõi hachõsi tõdõ, si manga mbõli andrõ, sanao horõ.
PSA.59.7	Na bongi mangawoeli ira, moekao, hoelõ nasoe, ba lafasoei mbanoea. 
PSA.59.8	Hiza, manandraw̃a mbawara, fõda ba mbewera, lamane: ”Ha niha zamondrongo?”
PSA.59.9	Ba õʼigiʼigiʼõ ira, jaʼoegõ Jehowa, ajaoe niha baero, fefoe.
PSA.59.10	Faʼabõlõgoe ndraʼoegõ, chõoe manõtõna ndraʼodo; hatigoe sa Lowalangi. 
PSA.59.11	Ifaondragõ chõgoe waʼeboea dõdõnia Lowalangigoe andrõ; waʼomasigoe wamaigi si faʼoedoe chõgoe, ibeʼe Lowalangi. 
PSA.59.12	II. Bõi boenoe ira, enaʼõ lõ olifoe mbanoeagoe; fazawili ira faʼabõlõmõ andrõ ba timba tooe ira, jaoegõ Soʼaja, baloesema!
PSA.59.13	Horõ mbawara daroma li mbewera andrõ; enaʼõ tefaʼoeʼoe ira ba hochara andrõ ba ba wangelifi andrõ, ba ba waja andrõ, nilaoera.
PSA.59.14	Fakiko ira, ba wõnoemõ andrõ, fakiko, enaʼõ lõ jaʼira saʼae, enaʼõ aboto ba dõdõra, Lowalangi zamatõrõ Iraono Jakobo, iroegi ba wondrege danõ.
PSA.59.15	Ba ero owi, ba mangawoeli ira, moekao, hoelõ nasoe, ba lafasoei mbanoea. 
PSA.59.16	Mowaõwaõ misa ba wangaloei gõ; ba na lõ aboeso ira, ba laʼosarawongigõ.
PSA.59.17	Ba jaʼodo, ba oesoeno waʼabõlõoe, ba ba zangoehoelõ wongi, ba owoeawoea dõdõgoe waʼeboea dõdõoe andrõ; noa saʼae hatigoe ndraʼoegõ ba saw̃atõgoe, me baw̃a waʼatosasagoe.
PSA.59.18	Daʼoesoeno ndraʼoegõ, jaʼoegõ faʼabõlõgoe; hatigoe sa Lowalangi, Lowalangigoe andrõ, seboea tõdõ.
PSA.60.1	Chõ doeka wanoenõ andrõ, dali: ”Ladari mbõhõ ba wamadoehoeʼõ;” oemanõ; chõ Dawido; famahaõ,
PSA.60.2	me fasoewõ ia ba Ndrawa Ziria ba Mezofatamia ba ba Zoba, me mangawoeli Joabi, me iʼalani Ndraono Gedomo ba ndraso nasio, si felendroea ngahõnõ. 
PSA.60.4	No õfahisi danõ, no õfabali; fadõhõ zasilania, hoemeoe saʼae.
PSA.60.5	Faʼabeʼe niʼoromaʼõoe ba mbanoeaoe andrõ: no õfabadoegõ chõma nagoe, salimboeanõ ndraʼaga. 
PSA.60.6	Ba ba zangataʼoefi jaʼoegõ, ba no õbeʼe dandra, enaʼõ lafazaw̃a ira, bõrõ zi doehoe andrõ. 
PSA.60.7	Ba enaʼõ aoeri zomasi ndraʼoegõ, ba tologa tangaoe kambõlõ ba fondrondrongo chõma.
PSA.60.8	No moehede Lowalangi, ba waʼohaoehaoenia andrõ: Sowoeawoea tõdõ ndraʼodo, oefosasi Zichema ba oesoeʼa ndraso Zoekota.
PSA.60.9	Chõgoe mado Gileadi, ba chõgoe mado Manase; nõoegoe ba hõgõgoe mado Geferaji ba siʼo zalaw̃a chõgoe mado Joeda. 
PSA.60.10	Naha wanasa chõgoe Ndraono Moabi, ba Ndraono Gedomo oefazaoemba mbadagahegoe, ba sowoeawoea tõdõ ndraʼoegõ chõgoe, jaʼoegõ tanõ Ndrawa Wilisiti.
PSA.60.11	Ha niha zolohe jaʼodo ba mbanoea saro? Ha niha zamasao jaʼo, iroegi ba Ndraono Gedomo?
PSA.60.12	Hadia, tenga jaʼoegõ zaniboʼõ jaʼaga, Lowalangi, ba si lõ mõi awõ zanoewõ andrõ chõma, jaʼoegõ Lowalangi?
PSA.60.13	Tologa, ba zanasagõ jaʼaga andrõ; faja saʼae wangorifi ba niha!
PSA.60.14	Na awõ Lowalangi, ba malaoe, nifolaoe zabõlõ; jaʼia zi hoendragõ tooe sanasagõ jaʼaga.
PSA.61.1	Chõ doeka wanoenõ andrõ, nilaoe biola; chõ Dawido.
PSA.61.3	Moroi ba wondrege danõ moeʼaodo chõoe, na olofo dõdõgoe; ohedo jaw̃a ba dete gara, sabõlõ alaw̃a chõgoe.
PSA.61.4	Saw̃atõ saʼae ndraʼoegõ chõgoe, hati saro, ba nemali andrõ. 
PSA.61.5	Ba nose chõoe sodo, iroegi zi lõ aetoe, oesõndra wangorifi, na ibaloegõdo afioe. 
PSA.61.6	Noa sa õfondrondrongo gamaboeʼoela ligoe andrõ, jaʼoegõ Lowalangi, no õbeʼe chõgoe dána zangataʼoefi tõimõ.
PSA.61.7	Õʼanaoeʼõ noso razo, enaʼõ gõtõgõtõ waʼara ndrõfinia. 
PSA.61.8	Lõ teboelõ ia ba gametahõ Lowalangi, iroegi zi lõ aetoe; oroi õ waʼeboea dõdõ ba faʼadoehoe, ba wondrorogõ jaʼia. 
PSA.61.9	Ba oesoeno dõimõ andrõ si lõ mamalõmalõ, wamoeʼa amaboeʼoela ligoe andrõ, ero maʼṍchõ.
PSA.62.1	Chõ doeka wanoenõ andrõ, chõ Jedoetoeno andrõ, nilaoe Dawido. 
PSA.62.2	I. 
PSA.62.3	Ha jaʼia weʼeweʼe dõdõgoe ba fangorifigoe, hatigoe, tebai manõ mangiwa ndraʼo.
PSA.62.4	Heza iroegi misoewõ niha si ha samõsa, wa edõna midoedoegõ ia, hoelõ mbagolõ si no aolo, hoelõ gõli kara, si no moehisi?
PSA.62.5	Ha daʼõ wamagõlõra, he lawisa wanimba tooe jaʼia, moroi ba nahania salaw̃a; faja zomasi ira; ba mbewera, ba famahowoe, ba ba dõdõra, ba fangelifi.
PSA.62.6	Ha chõ Lowalangi manõtõna dõdõgoe, no ahonohono, chõnia saʼae iʼotarai fangorifigoe.
PSA.62.7	Ha jaʼia weʼeweʼe dõdõgoe ba fangorifigoe, hatigoe saro; tebai manõ mangiwa ndraʼo. 
PSA.62.8	Chõ Lowalangi oesõndra wangorifigoe ba toeriagoe; danedane waʼabeʼegoe ba fanõtõnagoe, ba chõ Lowalangi so. 
PSA.62.9	Bõi ja mamalõmalõ wanõtõnami chõnia, jaʼami ono niha; mibokai dõdõmi chõnia; tõtõnafõda Lowalangi.
PSA.62.10	II. 
PSA.62.11	Bõi midõnadõna ba wemanga ganaʼa ba bõi mohocha ami ba niraboe; na misõndra ganaʼa, ba bõi molemba dõdõmi chõnia. 
PSA.62.12	Samoeza no moehede Lowalangi, no mendroea oerongo daʼõ, wa no chõ Lowalangi waʼabõlõ.
PSA.62.13	Ba chõoe waʼeboea dõdõ, jaʼoegõ Soʼaja: õsoelõni sa ba zamõsana nilaoenia. 
PSA.63.1	Sinoenõ; chõ Dawido, me so ia ba danõ si mate, tanõ mado Joeda. 
PSA.63.3	Si manõ wamaigigoe jaʼoegõ, ba niʼamoniʼõ andrõ, enaʼõ oeʼila waʼabõlõoe, awõ lachõmioe andrõ.
PSA.63.4	Sõchi moroi ba waʼaoeri waʼeboea dõdõoe andrõ. Isoeno ndraʼoegõ bewegoe.
PSA.63.5	Ba gõtõ waʼanaoe nosogoe oesoeno ndraʼoegõ, oefazaw̃a dangagoe ba dõimõ andrõ.
PSA.63.6	Hoelõ niʼaboesoiʼõ oeto dõla ba tawõ dõdõgoe, ba manoenõ mbawagoe, maʼiki mbewegoe.
PSA.63.8	Fanologoe saʼae ndraʼoegõ, ba ba loemõ gafioe andrõ maʼiki ndraʼodo.
PSA.63.9	Lõ ibõhõli ndraʼoegõ tõdõgoe; itoewoe ndraʼodo tangaoe kambõlõ.
PSA.63.10	Ba jaʼira, sangaloei nosogoe, ba wamakiko jaʼodo, ba ba wondrege gohokoho danõ nahara dania.
PSA.63.11	Ba mbawa ziʼõli tetooeʼõ ira, ba õ nasoe anaʼa ira dania.
PSA.63.12	Ba omoeso dõdõ razo ba chõ Lowalangi; lasoeno ira dozi si fahõloe ba chõnia; tefaʼafoe saʼae mbawa zolaoe faja.
PSA.64.1	Chõ doeka wanoenõ andrõ, sinoenõ; chõ Dawido.
PSA.64.2	I. 
PSA.64.3	Biniʼõ ndraʼo, ba wamagõlõ zanao horõ andrõ, si no tobini; ba zolaoe si lõ sõchi andrõ, si no oroedoe, si fagoeagoea.
PSA.64.4	Sangatarõsi lelara, fa hoelõ nichoe gari: lafoʼõsi wanara fehede safõchõ. 
PSA.64.5	Ba wamana satoelõ tõdõ andrõ, ba zi lõ oroma; lafana ia lõ moedõnadõna, lõ ataʼoe ira. 
PSA.64.6	Abeʼe ira ba wolaoe si lõ sõchi, itõrõ lira wolaoe fesoe, ba lamane: Ha niha zangila? 
PSA.64.7	Lafachai zi lõ sõchi, lamane: ”No awai chõda, no tafagõlõsi.” Ba arõ doto niha ba tõdõnia, ba no abacha.
PSA.64.8	II. 
PSA.64.9	Ba salaoe tooe ira, ilangõ ira lelara, ba dozi sangila jaʼira, ba lafatalichõ ira. 
PSA.64.10	Ba ataʼoe niha fefoe, ba ladoenõdoenõ wolaoe Lowalangi andrõ, ba aboto ba dõdõra halõw̃õnia.
PSA.64.11	Ba omoeso dõdõ zatoelõ tõdõ andrõ, ba chõ Jehowa, ba abeʼe dõdõnia chõnia; ba lasoeno ira dozi sadõlõ tõdõ.
PSA.65.1	Chõ doeka wanoenõ andrõ; oemanõ; chõ Dawido; sinoenõ.
PSA.65.2	I. 
PSA.65.3	Samondrondrongo fangandrõ ndraʼoegõ; dozi niha mangondrasi jaʼoegõ.
PSA.65.4	No ilangõ ndraʼo ngawalõ golalõw̃a; ba salama andrõ, ba jaʼoegõ zangefaʼõ.
PSA.65.5	Ja ahowoe nitoejoemõ, niteheoe faʼahatõ chõoe, enaʼõ ba golajamamõ so ia; aboeso ndraʼaga si sõchi andrõ, ba nomo chõoe, awõ niʼamoniʼõ andrõ ba gosalimõ andrõ. 
PSA.65.6	Õtema lima sataʼoe ndraʼaga, ba waʼatoelõ, jaʼoegõ Lowalangi fangorifima, saw̃atõ nõsi goeli danõ fefoe, iroegi ba wondrege, awõ nõsi nasi, fondrege zarõoe.
PSA.65.7	Samedadao hili andrõ, ba waʼabõlõnia, si no mamõbõ taloe faʼabeʼe.
PSA.65.8	Sangahonogõ oegoeʼoegoe nasi andrõ, awõ wegosogoso ndroeloe andrõ, awõ wagoeagoeasa soi niha, andrõ. 
PSA.65.9	Ba laʼataʼoefi dandra andrõ chõoe si so ba wondrege danõ; owoeawoea dõdõ niha õbeʼe, ba gatoemboecha loeo ba ba gaechoela.
PSA.65.10	II. 
PSA.65.11	Õfoʼidanõ gowotonia, fangomboejoe nifakoe andrõ; adoedoe õbeʼe, ba deoe andrõ, õfahowoeʼõ zinanõ chõnia. 
PSA.65.12	No õfoʼaja ba hõgõ ndrõfi waʼeboea dõdõoe andrõ; sahele fanicha laheoe andrõ.
PSA.65.13	Mowõi ndraso ba danõ si mate, ba laʼokaero waʼowoeawoea dõdõ hili.
PSA.65.14	Tefoʼaja biribiri mbenoea ba tefobaloebaloe boea danõ ndraso; oi owoeawoea dõdõ, oi manoenõ.
PSA.66.1	I. 
PSA.66.2	Misoeno doeria dõinia andrõ, mibeʼe zoemange fanoeno jaʼia.
PSA.66.3	Mimane chõ Lowalangi: ”Ha lõ ataʼoe ita wolaoemõ andrõ! Bõrõ waʼabõlõoe wa lakõwõ ira fõnaoe si faʼoedoe chõoe.
PSA.66.4	Dozi tanõ mangaloeloe chõoe dania, ba lasoeno ndraʼoegõ, ladoenõdoenõ dõimõ andrõ.”
PSA.66.5	Mitaboe, mifaigi halõw̃õ Lowalangi andrõ; sataʼoe ita nilaoenia ba nono niha.
PSA.66.6	No ibaliʼõ tanõ sabeʼe nasi andrõ; latõrõ tanõ noengo idanõ andrõ, ba no omoeso dõdõda chõnia ba daʼõ. 
PSA.66.7	Samatõrõ ia si lõ mamalõmalõ, ba waʼabõlõnia andrõ; ifaigifaigi hõrõnia soi niha andrõ; tebai maoso zi fatandro andrõ.
PSA.66.8	II. 
PSA.66.9	Sanganaoeʼõ nosoda, ba si lõ mameʼe ahele gaheda.
PSA.66.10	Noa sa õtandraigõ ndraʼaga, jaʼoegõ Lowalangi, no õlaoegõ ndraʼaga, nifolaoegõ firõ. 
PSA.66.11	No õfaʼoeʼoe ndraʼaga ba goeʼõ, ba no õfonoro saboea zolama.
PSA.66.12	No õfatõrõ ba hõgõma jaw̃a niha, ba galitõ ba ba nidanõ maroegi, ba no õʼohe jaw̃a ndraʼaga ba zebolo tanõ. 
PSA.66.13	III. 
PSA.66.14	nifabokagoe bewegoe, si no aloea ba mbawagoe, ba waʼatosasagoe andrõ.
PSA.66.15	Oeʼohe chõoe zoemange nitoenoe, satabõ, awõ mbiribiri si matoea, samohoea ba galitõ; saw̃i ba biribiri si matoea oebeʼe soemange.
PSA.66.16	Miʼaine, mifondrondrongo, dozi ami, sangataʼoefi Lowalangi, ba oedoenõdoenõ nilaoenia ba nosogoe andre,
PSA.66.17	Chõnia moeʼao mbawagoe, fanoeno ba lelagoe.
PSA.66.18	Na no oefachai menaʼõ zi lõ atoelõ, tõdõgoe, ba lõ ifondrondrongo menaʼõ ligoe Soʼaja. 
PSA.66.19	Ba no ifondrondrongo Lowalangi, no ibeʼe ba dõdõnia li wangandrõgoe andrõ.
PSA.66.20	Nisoeno Lowalangi, si lõ mangositengagõ wangandrõgoe andrõ, si lõ mamõda faʼeboea dõdõnia chõgoe.
PSA.67.1	Chõ doeka wanoenõ andrõ; sinoenõ; oemanõ.
PSA.67.3	Enaʼõ aboto ba dõdõ niha ba goeli danõ lala andrõ chõoe, ba enaʼõ aboto ba dõdõ niha baero wangorifi andrõ chõoe.
PSA.67.4	Sanoeno jaʼoegõ soi niha, jaʼoegõ Lowalangi, sanoeno jaʼoegõ dozi soi. 
PSA.67.5	Somoeso tõdõ soi niha misa ba sowoeawoea tõdõ, me õʼohe ba waʼadõlõ wangoehoekoe soi, me õfatõrõ soi niha misa.
PSA.67.6	Sanoeno jaʼoegõ soi niha, jaʼoegõ Lowalangi, sanoeno jaʼoegõ dozi soi.
PSA.67.7	No ibeʼe baero mboeania tanõ; ifahowoeʼõ ita Lowalangi, Lowalangida andrõ. 
PSA.67.8	Ifahowoeʼõ ita Lowalangi ba laʼataʼoefi ia balõ danõ fefoe. 
PSA.68.1	Chõ doeka wanoenõ andrõ; chõ Dawido; sinoenõ; oemanõ.
PSA.68.2	I. 
PSA.68.3	Si mane simbo ba nangi, ja si manõ wamoloimõ jaʼira; si máne sigoesigoe, salaoe ba galitõ, waʼadoedoe zeboea horõ, fõna Lowalangi.
PSA.68.4	Ba somoeso tõdõ zatoelõ andrõ, sowoeawoea tõdõ tánõ fõna Lowalangi, ba saʼiki ba waʼomoeso dõdõ andrõ.
PSA.68.5	Misoeno Lowalangi, midoenõdoenõ dõinia andrõ; mifolala zanõrõ benoea andrõ; Jehowa dõinia. Ba miʼowoeawoeaʼõ dõdõmi tánõ fõnania! 
PSA.68.6	Ama zi lõ ama, si lõ ina, ia, Lowalangi, ba nabiania niʼamoniʼõ andrõ. 
PSA.68.7	Lowalangi, samaigi omo ba zi lõ omo; sangefaʼõ nikoeroe, solohe ba waʼohahaoe dõdõ; ba si lõ moloʼõ li, ba ba danõ si mate so nahiara.
PSA.68.8	II. 
PSA.68.9	ba hoemeoe danõ, ba mowõi gõi mbanoea si jaw̃a, tánõ fõna Lowalangi; ba daʼõ, ba hili Zinaʼi, fõna Lowalangi, Lowalangi Ndraono Gizeraëli andrõ. 
PSA.68.10	No õtefe teoe sabõnõ dána chõoe andrõ, jaʼoegõ Lowalangi, hadia zi no õkõli, ba õʼokafoei.
PSA.68.11	No monahia ba chõnia zato andrõ chõoe, no õhaogõ nahia zi noemana, ba waʼeboea dõdõoe andrõ, jaʼoegõ Lowalangi.
PSA.68.12	Terongo li zi mõna, ibeʼe Soʼaja; ato sibai zangombacha toeria si sõchi, ira alawe. 
PSA.68.13	Moloi razo zato, moloi, ba ifaosa nihalõ chõra ira alawe jomo.
PSA.68.14	Na molombase ami ba gotaloea kandra mbiribiri, ba hoelõ gafi marafadi ami, sosõnõ wirõ; sosõnõ ganaʼa saʼoesõ mboera. 
PSA.68.15	Me ifazawili ba daʼõ Si lõ ambõ faʼabõlõ razo andrõ, ba hoelõ nifazaewe bõtoea hili Zalomono.
PSA.68.16	Hili chõ Lowalangi hili Mbazana andrõ; hili soja zoezoe hili Mbazana.
PSA.68.17	Hana wa afõchõ dõdõmi, jaʼami hili soja zoezoe, ba hili andrõ somasi Lowalangi dadaomania? Ba lõ mamalõmalõ, wa nahia Lowalangi ia. 
PSA.68.18	Koereta Lowalangi andrõ, ba no ba ngafoeloe ngahõnõ, mehõnõ wa hõnõ; no so ba chõra Zoʼaja: — hili Zinaʼi, niʼamoniʼõ. 
PSA.68.19	No mõi mijaw̃a ndraʼoegõ, no õʼohe nikoeroe nikoerōē andrõ; no õtema gameʼela ba niha, he ba zi lõ moloʼõ li, enaʼõ lõ teboelõ Jehowa, Lowalangi. 
PSA.68.21	Lowalangi wangorifi chõda, Lowalangi andrõ, ba Jehowa, Soʼaja andrõ, ba iʼila lala wangefa ba waʼamate.
PSA.68.22	Si ndroehoe, iboto hõgõ zi fatioe tõdõ chõnia Lowalangi, ba alizoezoe zanõrõ lala horõ.
PSA.68.23	No iw̃aʼõ Soʼaja: ”Oeʼohe mangawoeli ira, moroi ba Mbazana, moroi ba dojo nasi oeʼohe ira mijaw̃a.
PSA.68.24	Enaʼõ õfemondri ba ndro gaheoe, ba enaʼõ moʼoeracha dõlõtõlõ nasoemõ, ba zi fatioe tõdõ chõoe.”
PSA.68.25	III. 
PSA.68.26	Mowaõwaõ, zanoenõ, ba itete, ba solaoe biola, ba hoenõ nono alawe, samõzi faritia.
PSA.68.27	Misoeno Lowalangi, Soʼaja, ba gowoeloa andrõ; jaʼami si oroi goemboe Ndraono Gizeraëli andrõ! 
PSA.68.28	So ba daʼõ Mbenijami, si achi andrõ, samatõrõ, ba salaw̃a Ndraono Joeda, sato andrõ chõra, ba salaw̃a Ndraono Zeboeloni ba salaw̃a Ndraono Nafetali.
PSA.68.29	No iʼoroiʼõ Lowalangi waʼasalaw̃aoe. He Lowalangi, aʼaroʼõ nifaʼemaoe chõma!
PSA.68.30	Bõrõ gosalimõ andrõ, ba Jeroezalema, wa laʼohe zoemange chõoe razo. 
PSA.68.31	Tenaw̃a zaliw̃aliw̃a andrõ, barõ zoechoe, awõ ngawawá zaw̃i si mantoea andrõ, awõ nono zaw̃i niha baero, enaʼõ mangaloeloe ira, wolohe boto wirõ. Fazawili soi andrõ, somasi manoewõ.
PSA.68.32	So dania razo Miseraji; iʼaliogõ iʼoroʼõ dangania chõ Lowalangi tanõ Gaitiofia andrõ. 
PSA.68.33	Jaʼami õri niha ba goeli danõ, misoeno Lowalangi, misoeno Zoʼaja!
PSA.68.34	Misoeno zanõrõ banoea fondrege si jaw̃a andrõ, si no gõtõgõtõ faʼara; hiza, ifarongogõ linia andrõ, li sabõlõ.
PSA.68.35	Mitehe chõ Lowalangi waʼabõlõ; famatõrõ Iraono Gizeraëli waʼasalaw̃ania andrõ ba famatõrõ banoea si jaw̃a waʼabõlõnia. 
PSA.68.36	Sataʼoe ita nilaoe Lowalangi, moroi ba niʼamoniʼõ andrõ chõnia; Lowalangi Ndraono Gizeraëli andrõ zameʼe faʼabõlõ ba faʼabeʼe ba mbanoeania. Nisoeno Lowalangi! 
PSA.69.1	Chõ doeka wanoenõ andrõ, dali: ”Ladari mbõhõ.” Chõ Dawido.
PSA.69.2	I. 
PSA.69.3	No alõmõ ndraʼo ba laza sabacha, si lõ danedane gahegoe; no oeroegi namõ nidanõ, ba itõrõ hõgõgoe molõ andrõ.
PSA.69.4	Erege dõdõgoe weʼaogoe, no odoefodoefo dõlõtõlõgoe, alõ saʼae hõrõgoe wombalombaloi Lowalangigoe andrõ.
PSA.69.5	Oja moroi ba rozi mboe ba hõgõgoe zi fatioe tõdõ chõgoe, lõ bõrõ; ato zamakiko jaʼo, si faʼoedoe chõgoe ba waja; labeʼe niʼaligoe zi tenga niraboegoe. 
PSA.69.6	He Lowalangi, jaʼoegõ zangila wa si no ambõ tõdõ ndraʼodo, ba tenga si tobini chõoe lalõgoe andrõ.
PSA.69.7	Bõi beʼe aila ba chõgoe andre zanõtõna chõoe, jaʼoegõ Soʼaja, Jehowa ngahõnõ andrõ! Bõi aila ba chõgoe andre zangaloei jaʼoegõ, jaʼoegõ Lowalangi Ndraono Gizeraëli!
PSA.69.8	Bõrõ ndraʼoegõ, wa oetaha wangoʼaja, wa tobaloe mbawagoe faʼaila. 
PSA.69.9	No tobali niha bõʼõ ndraʼo ba dalifoesõgoe, lõʼõ saʼae laʼilado ono ninagoe andrõ. 
PSA.69.10	Noa saʼae iʼado fõnoe andrõ, ba nomomõ ba no gõnado fangoʼaja zangoʼaja jaʼoegõ andrõ. 
PSA.69.11	Meʼe dõdõgoe ba lõ mangamangado, ba tobali fangoʼaja jaʼodo.
PSA.69.12	Oeʼonoecha gonigoni, ba tobali amaedola ndraʼo chõra.
PSA.69.13	Lafatooe ndraʼo sidadao ba mbawa gõli ba samadoemadoe toeo, na manoenõ. 
PSA.69.14	II. 
PSA.69.15	Sõbi jaw̃a ndraʼo moroi ba laza andre, fa bõi alõmõ ndraʼo; enaʼõ aefa ndraʼodo ba zi fatioe tõdõ chõgoe ba ba namõ nidanõ andre.
PSA.69.16	Bõi beʼe itõrõ hõgõgoe jaw̃a molõ ba bõi beʼe ahõndrõ ndraʼo ba namõ, ba bõi tehe idoehõ mbawania jaw̃agoe kohokoho.
PSA.69.17	Fondrondrongo ligoe, Jehowa, omasiõ sa waʼeboea dõdõoe andrõ, otahõgõ ndraʼo, ba waʼahachõ dõdõoe andrõ, si no eboea.
PSA.69.18	Ba bõi biniʼõ mbawaoe chõ genonioe andre; sataʼoe saʼae ndraʼodo; taʼitaʼi fondrondrongo chõgoe!
PSA.69.19	Hatõʼõgõ ba dõdõgoe, orifi; efaʼõ ndraʼodo, bõrõ zi fatioe tõdõ andrõ chõgoe.
PSA.69.20	Jaʼoegõ zangila fangoʼaja jaʼo andrõ ba faʼailagoe ba fahõwõsa andrõ, nilaoe chõgoe; no so ba gametahõoe zamakao jaʼo fefoe.
PSA.69.21	Matedo ibeʼe fangoʼaja andrõ, oeʼofõchõi; oebazebazeʼõ waʼahachõ dõdõ, ba lõʼõ, ba sondrara tõdõ, ba lõ faloecha. 
PSA.69.22	Labeʼe õgoe gawõchoe, ba me owõchi dõdõgoe ba lafabadoegõ chõgoe niro aisõ. 
PSA.69.23	Ja tobali fesoe naha gõra fõnara, ja tobali tandraw̃a ba zi lõ faʼaboe dõdõ! 
PSA.69.24	Ja ndroendroemõ hõrõra, fa bõi laʼila niha, ja mangiwangiwa zolara, si lõ mamalõmalõ!
PSA.69.25	Hawoei ira bachoebachoe dõdõoe andrõ, jamoechamõ ira holahola wõnoemõ andrõ!
PSA.69.26	Ja adoedoe nahiara, ja lõ niha ba nosera andrõ! 
PSA.69.27	Me no solohi nibagooe andrõ ira, ba sanoetoenõ faʼafõchõ zesocho chõoe. 
PSA.69.28	Nõnõ horõ horõra andrõ, ba bõi beʼe lachamõ waʼatoelõ andrõ fõnaoe, 
PSA.69.29	Niboenoe dõira ba zoera waʼaoeri andrõ, ba tebai tetanõ ba zoera dõira, awõ dõi zatoelõ. 
PSA.69.30	Ba jaʼodo, ba no si noemana ba si no fahõna faʼafõchõ, ba folohe jaw̃a jaʼo wangorifi andrõ chõoe, jaʼoegõ Lowalangi.
PSA.69.31	III. 
PSA.69.32	Daʼõ zomasi Jehowa, moroi ba zaw̃i si matoea, moroi ba nono zaw̃i si so tandroe ba saʼa. 
PSA.69.33	Laʼila si noemana ba omoeso dõdõ; jaʼami, sangaloei Lowalangi, ja aoeri dõdõmi! 
PSA.69.34	Ifondrondrongo sa Jehowa li zi noemana, ba lõ iʼositengagõ nikoeroe andrõ chõnia.
PSA.69.35	Jamoesoeno ia banoea si jaw̃a ba tanõ ba asi, awõ zaliw̃aliw̃a bacha, fefoe!
PSA.69.36	Itolo sa Ziona Lowalangi ba ifoeli itaroeʼõ mbanoea Ndraono Joeda, ba monahia ira ba daʼõ, ba chõra saʼae.
PSA.69.37	Ba latema ondrõita maʼoewoe genoninia, ba somasi tõinia zi soso ba daʼõ dania.
PSA.70.1	Chõ doeka wanoenõ andrõ; chõ Dawido. Famasoegi ba dõdõ. 
PSA.70.3	Hana na aila zangaloei famoenoe jaʼo, hana na tehawoe faʼaila; hana na lafoeli ira foeri ba na tobali famaʼiki niha bõʼõ zomasi faʼateʼalagoe.
PSA.70.4	Ndra mangawoeli foeri ba waʼailara andrõ zangoemaʼõ: Ha! ha!
PSA.70.5	Ja sowoeawoea tõdõ chõoe ba ja somoeso tõdõ dozi sangaloei jaʼoegõ, ba dozi somasi fangorifi andrõ chõoe, ba enaʼõ na lõ mamalõmalõ weʼaora: ”Eboea Lowalangi!”
PSA.70.6	Ba jaʼodo, ba no seboea akaola ba si noemana; taʼitaʼi, ae chõgoe, jaʼoegõ Lowalangi! Sanolo jaʼo ndraʼoegõ ba sangorifi jaʼo; he Jehowa, bõi aragõʼõ!
PSA.71.1	I. 
PSA.71.2	Orifi ndraʼo, dali waʼatoelõ dõdõoe andrõ, ba efaʼõ ndraʼo; beʼe mbõrõ dalingaoe chõgoe ba tolodo!
PSA.71.3	Enaʼõ na naha saro ndraʼoegõ chõgoe, nahiagoe, saw̃atõgoe, si lõ mamalõmalõ; tete gara as ndraʼoegõ chõgoe ba hatigoe! 
PSA.71.4	He Lowalangigoe, efaʼõ ndraʼo ba danga zeboea horõ andrõ, ba gochõ zanao horõ ba ba gochõ zi hõndrõgõ jaʼodo!
PSA.71.5	Tõtõnafõgoe sa ndraʼoegõ, jaʼoegõ Soʼaja, Jehowa, weʼeweʼe dõdõgoe, iʼotarai iraono ndraʼodo.
PSA.71.6	Chõoe oetendrotendroʼõ ndraʼo, iʼotarai daloe ninagoe; no jaʼoegõ zondrõni jaʼo moroi ba daloe ninagoe; jaʼoegõ nisoenogoe, si lõ mamalõmalõ. 
PSA.71.7	Ato zahõlihõli tõdõ chõgoe, ba jaʼoegõ zaw̃atõgoe, si lõ mangiwa. 
PSA.71.8	No fahõna ba mbewegoe wanoeno jaʼoegõ ba famolachõmi jaʼoegõ, maʼõmaʼõchõ.
PSA.71.9	Bõi tiboʼõ ndraʼodo, na itoegoe atoea ndraʼo; na alõ dõlagoe, ba bõi farõi ndraʼoegõ chõgoe! 
PSA.71.10	Lafatooe sa ndraʼo si fatioe tõdõ chõgoe, ba sanarogõ nosogoe, ba mamagõlõ;
PSA.71.11	Ba lamane: ”No iʼerogõ ia Lowalangi; migohi ia, miraʼoe, lõʼõ sa sangorifi!”
PSA.71.12	He Lowalangi! bõi arõoeʼõgõ chõgoe; taʼitaʼi tolodo, jaʼoegõ, Lowalangigoe!
PSA.71.13	Enaʼõ na aila zangaloei famoenoegoe, ba enaʼõ na tekiko; ja tebawoe wa famaʼiki niha ira ba faʼaila zomasi faʼateʼalagoe!
PSA.71.14	II. 
PSA.71.15	Jamoedoenõdoenõ waʼatoelõmõ andrõ bewegoe, ba fangorifi andrõ chõoe, ero maʼṍchõ, me tebai oeʼerai. 
PSA.71.16	Oeʼohe nilaoe Zoʼaja, Jehowa, seboea andrõ, sambalõ faʼatoelõmõ andrõ oesoeno.
PSA.71.17	He Lowalangi, no õfahaõ ndraʼo, iʼotarai iraono ndraʼo; ba iroegi maʼõchṍ oedoenõdoenõ zahõlihõli dõdõ andrõ chõoe. 
PSA.71.18	Ba irege atoeado gõi, irege mohoewa ndraʼo, ba bõi rõido, jaʼoegõ Lowalangi, enaʼõ oeʼombachaʼõ dangamõ ba zi sagõtõ niha dania ba faʼabõlõmõ andrõ ba zi so dania, fefoe. 
PSA.71.19	Faʼatoelõmõ andrõ sa, jaʼoegõ Lowalangi, ba iroegi mbanoea si jaw̃a, jaʼoegõ, si no molaoe seboea andrõ, jaʼoegõ Lowalangi; ha niha zi fagõlõgõlõ chõoe! 
PSA.71.20	Jaʼoegõ, si no mamatõrõ chõma faʼafõchõ ba faʼaboe dõdõ, soja ngawalõ, ba õfoeli õʼorifi ndraʼaga, õfoeli õʼohe jaw̃a ndraʼaga, moroi ba gohokoho danõ andrõ. 
PSA.71.21	Õdooeʼõ dania waʼasalaw̃agoe ba õfoeli õrara dõdõgoe.
PSA.71.22	Ba jaʼodo gõi, oesoeno ndraʼoegõ wolaoe biola, oesoeno wa lõ; farõi ndraʼoegõ, jaʼoegõ Lowalangigoe, oelaoe chõoe mbiola nitika, sideʼide, wanoenõ jaʼoegõ, jaʼoegõ niʼamoniʼõ ba Ndraono Gizeraëli!
PSA.71.23	Sanoenõ dania mbewegoe, na oesoeno ndraʼoegõ, ba sanoenõ dõdõgoe, niʼorifimõ andrõ.
PSA.71.24	Ba ifatoenõ waʼatoelõmõ andrõ lelagoe, ero maṍchõ; me no aila zomasi faʼateʼalagoe, me no tobali famaʼiki niha.
PSA.72.1	I. 
PSA.72.2	Enaʼõ iʼatoelõʼõ wangoehoekoe banoeamõ andrõ, ba enaʼõ iʼohe ba waʼadõlõ wangoehoekoe si noemana.
PSA.72.3	Enaʼõ mowoea faʼohahaoe dõdõ hili ba mbanoeamõ andrõ, awõ hilihili andrõ, ba waʼatoelõ. 
PSA.72.4	Jamoeʼohe ba waʼatoelõ hoehoeo zaboe tõdõ ba mbanoea, jamoetolo nono zi noemana, ba jamoefoefoe zamalangõgõ awõra. 
PSA.72.5	Ndramoeʼataʼoefi ndraʼoegõ gõtõ waʼara loeo, ba gõtõ waʼara mbaw̃a, gõtõgõtõ waʼara.
PSA.72.6	Ja noemalõ mitooe, si máne teoe, ba mbenoea, si bohooe lasabi doeʼoe, si máne teoe sabõlõbõlõ andrõ, fombasõi danõ.
PSA.72.7	Ja mobowo zatoelõ tõdõ andrõ ba gõtõnia, ja fahõna waʼatoelõ, iroegi lõ baw̃a saʼae.
PSA.72.8	Ja salaw̃a ia, iʼotarai nasi, noemalõ ba nasi ba zi tambai, ba iʼotarai mboto nidanõ, noemalõ ba wondrege danõ. 
PSA.72.9	Ja mangaloeloe chõnia zowanoea ba danõ si mate, ja lafelai gawoegawoe si fatioe tõdõ chõnia. 
PSA.72.10	Ndramoefosoemange ia razo Darisi andrõ, awõ razo ba hoelõ, ndramoeʼohe gameʼela razo Zaba ba razo Zeba andrõ. 
PSA.72.11	Ba latoehi danõ fõnania razo fefoe, mõi enoninia dozi niha baero. 
PSA.72.12	Iʼorifi zi noemana, na iʼangarõfi li ia, ba saboe tõdõ, si lõ sanolo. 
PSA.72.13	Ihachõsi tõdõ zi lõ tõi ba si noemana ba idooeʼõ noso zi noemana.
PSA.72.14	Iʼefaʼõ nosora ba wamakao ba ba wamalangõgõ; eboea mbõli ndrora wamaiginia. 
PSA.72.15	II. 
PSA.72.16	Fahõna mboea nowi ba danõ, ba hili jaw̃a; moeroeroe mboeania, si máne ba hili Libano; mobowo ira, iʼoroi mbanoea, si máne sinanõ ba danõ.
PSA.72.17	Si lõ teboelõ dõinia; gõtõ waʼara loeo jaw̃a mamadomadohoe dõinia, ba ba chõnia lafahowoeʼõ ira niha, lasoeno dania ia dozi, niha baero, wa no sohahaoe tõdõ ia. 
PSA.72.18	Nisoeno Jehowa, Lowalangi andrõ, Lowalangi Ndraono Gizeraëli; ha jaʼia zolaoe sahõlihõli dõdõ.
PSA.72.19	Ba nisoeno dõinia soadoe andrõ, iroegi zi lõ aetoe. Ja anõnõ danõ maʼasagõrõ lachõminia andrõ! Ja doehoe, Ja doehoe! 
PSA.72.20	Awai wangandrõ Dawido andrõ, ono Gizaʼi.
PSA.73.1	I. 
PSA.73.2	Ha maʼifoe tõ, ba mangiwa menaʼõ gahegoe; ezai moetõ tõ, ba ahele ndraʼo. 
PSA.73.3	Afõchõ saʼae dõdõgoe ba zi fajaw̃a andrõ, me oeʼila waʼohahaoe dõdõ zeboea horõ andrõ. 
PSA.73.4	Lõʼõ sa faʼafõchõ chõra, iroegi mate ira, ba soʼõsi mbotora.
PSA.73.5	Lõ saboe dõdõra, si máne ba niha bõʼõ; ba lõ tefakao ira, si máne awõra.
PSA.73.6	Ba daʼõ moroi, wa no hoelõ naja ba mbagi chõra hocha andrõ, awõ wa no hoelõ mbaroera wamakao awõra.
PSA.73.7	No ahõndrõ hõrõra, ba waʼesolo mbawara; falawoe nifachai dõdõra andrõ. 
PSA.73.8	Mangoʼaja ira ba itõrõ lira wamalangõgõ awõra, ba walõsõchira andrõ; fajaw̃asa wehedera andrõ.
PSA.73.9	Lafajaw̃a mbawara, iroegi mbanoea si jaw̃a ba itõrõi goeli danõ lelara.
PSA.73.10	Andrõ gõi laʼoʼõ chõra banoea, ba lõ ambõ õra idanõ.
PSA.73.11	Ba lamane: ”Hana wa iʼila Lowalangi? Hadia, so wangila chõ Wondrege zalaw̃a andrõ?” 
PSA.73.12	Hiza, daʼõ zeboea horõ andrõ; lahõna ganaʼa, ba wa lõ mamalõmalõ waʼohahaoe dõdõ.
PSA.73.13	Ba he wisa, zajazaja gõlõ, wa no oeʼohaoehaoeʼõ dõdõgoe, wa oesasai dangagoe ba wa lõ sala?
PSA.73.14	Ba hadia, nifakao ndraʼo, ero maʼṍchõ, ba ero mahemoloe so wotoegoe?
PSA.73.15	Na oew̃aʼõ menaʼõ tõdõgoe: ”Oemanõ gõi wehede,” ba hiza, ba no farõi ndraʼo ba ngaʼõtõ nonooe andrõ.
PSA.73.16	II. 
PSA.73.17	Irege mõido ba niʼamoniʼõ andrõ chõ Lowalangi, wanõngõni amozoeara.
PSA.73.18	Si ndroehoe, no õfataro ira ba zaelo tanõ, alaoe ira obeʼe, enaʼõ afoefoe.
PSA.73.19	Ha lõ alio adoedoe ira, si lõ moedõnadõna, no tekiko ira, no aetoe, ba gametaʼoeõ.
PSA.73.20	Õtajaigõ ba dõdõoe chalachalara, jaʼoegõ Soʼaja, na tokeaʼõ; hoelõ wangifi, na aefa wemõrõ.
PSA.73.21	Me abao dõdõgoe ba me manõgi ba mboeagoe,
PSA.73.22	ba sambõ tõdõ ndraʼo ba lõ saboto ba dõdõgoe; hoelõ zaliw̃aliw̃a ba danõ ndraʼo fõnaoe.
PSA.73.27	Hiza sa, tekiko zangerogõ jaʼoegõ; õhori fefoe zi farõi chõoe.
PSA.73.28	Ba chõgoe, ba faʼohahaoe dõdõ, na fabõbõ ndraʼo chõ Lowalangi, chõ Zoʼaja, Jehowa manõtõna ndraʼo, ba wanoetoenõ folaoenia andrõ, fefoe.
PSA.74.1	I. 
PSA.74.2	Tõrõ tõdõoe mbanoeaoe andrõ, nihõlioe ba gõtõ fõna saʼae, nitabamõ hõli, enaʼõ soi tána chõoe; tõrõ tõdõoe hili Ziona andrõ, nahiaoe. 
PSA.74.3	Fazaw̃aʼõ, ae ba gadoedoela andrõ, si lõ mamalõmalõ andrõ; fefoe hadia ia ba niʼamoniʼõ andrõ, ba no lafoefoe emali.
PSA.74.4	Moendrõndrõndrõndõ zi faʼoedoe chõoe, barõ gosali chõoe; tandra chõra andrõ no labeʼe tandra.
PSA.74.5	Hoelõ zamazaw̃a fato ba zatoea eoe, wamaigida.
PSA.74.6	Ba larasa saʼae gamoëlania fefoe, lalaoe wato ba farõcha.
PSA.74.7	No latoenoe niʼamoniʼõ andrõ chõoe, ba no ladoedoegõ nahia dõimõ andrõ, na lataʼoenõi. 
PSA.74.8	No lamane dõdõra: ”Tafakiko ira fefoe!” Fefoe gosali Lowalangi ba danõ, ba no latoenoe. 
PSA.74.9	Tandra andrõ chõda, ba lõ taʼila; lõ samaʼeleʼõ saʼae, ba lõ chõma sangila ha waʼara.
PSA.74.10	He Lowalangi, heza iroegi manandraw̃a manõ zi faʼoedoe andrõ, heza iroegi wa lõ mamalõmalõ iʼoʼaja dõimõ andrõ si fatioe tõdõ?
PSA.74.11	Hana wa õbõda dangaoe, kambõlõmõ andrõ? Sõbi ia barõ mbaroemõ ba dotooe ba fakiko ira!
PSA.74.12	II. 
PSA.74.13	Jaʼoegõ zamabali asi no, ba waʼabõlõmõ andrõ, no õboto hõgõ zaliwaliw̃a andrõ, sataʼoe ita, ba nasi bacha. 
PSA.74.14	No õrasa hõgõ mboeaja, no õbeʼe õ zi so ba danõ si mate.
PSA.74.15	Jaʼoegõ zamangoemboe idanõ, elea andrõ; jaʼoegõ zangetoeʼõ idanõ si lõ irai aetoe. 
PSA.74.16	Chõoe zi maʼṍchõ ba chõoe zi bongi; jaʼoegõ zamazõchi baw̃a, fabaja loeo. 
PSA.74.17	Jaʼoegõ zi honogõi ola danõ fefoe; baw̃a lõchõ ba baw̃a deoe, ba jaʼoegõ zombõi.
PSA.74.18	Tõrõ tõdõoe: no iʼoʼaja Jehowa si fatioe tõdõ andrõ, no itandraw̃aisi dõimõ soi sowõhõ mowa.
PSA.74.19	Bõi loeloe ba goetoe ndroeʼoe noso woene andrõ chõoe; bõi olifoegõʼõ noso zi noemana andrõ chõoe, si lõ mamalõmalõ!
PSA.74.20	Nehegõ wawoeʼoesa li andrõ; no fahõna nahia wamalangõgõ ba mbinimbini andrõ ba danõ.
PSA.74.21	Bõi ja mangawoeli aila nifakao andrõ; enaʼõ lasoeno dõimõ saboe tõdõ andrõ ba si noemana!
PSA.74.22	Fazaw̃aʼõ, Lowalangi, fatoenõ hoehoeo andrõ chõoe! Tõrõ tõdõoe wangoʼaja andrõ, nilaoe zowõhõ mowa andrõ chõoe, si lõ mamalõmalõ.
PSA.74.23	Bõi olifoegõʼõ weʼaoʼao zi fatioe tõdõ andrõ, awõ wagoeagoeasa zi faʼoedoe, silalõ mijaw̃a, si lõ aetoe.
PSA.75.1	Chõ doeka wanoenõ andrõ, dali: ”Bõi fakiko!” Sinoenõ; chõ Gasafo; oemanõ.
PSA.75.3	”Oefaigi saʼae ginõtõ, oeʼohe ba waʼadõlõ hoehoeo.
PSA.75.4	Na mangoeloe danõ, awõ zowanoea ba goelinia, fefoe, ba jaʼodo zangaroʼõ ehomonia.”
PSA.75.5	Oemane ba zi fajaw̃a: ”Bõi misoeno ami!” ba ba zeboea horõ: ”Bõi miʼalaw̃aʼõ dandroemi!”
PSA.75.6	Bõi miʼalaw̃aʼõ jaw̃a dandroemi; bõi milaoe hocha, wamazaw̃a bagimi.
PSA.75.7	Tenga sa moroi ba gatoemboecha ba tenga moroi ba gaechoela ba tenga moroi ba danõ si mate iʼotarai faʼeboea.
PSA.75.8	Lowalangi saʼae zangoehoekoe; ihõndrõgõ zi samõsa ba iʼalaw̃aʼõ jaw̃a zi samõsa. 
PSA.75.9	So saʼae ba danga Jehowa mako soʼõsi agoe soʼotoe, no afõnoe nifaroeka andrõ, ba ifabadoegõ ba niha, ba irege wõrõwõrõnia, ba lõ tola lõ lasowo dozi seboea horõ andrõ ba goeli danõ, ba lõ tola lõ labadoe. 
PSA.75.10	Ba jaʼodo, ba oedoenõdoenõ, iroegi zi lõ aetoe; oesoeno Lowalangi Jakobo andrõ.
PSA.75.11	Ba oeʼew̃a fefoe dandroe zeboea horõ andrõ; ba ja alaw̃a jaw̃a dandroe zatoelõ tõdõ!
PSA.76.1	Chõ doeka wanoenõ andrõ; nilaoe biola; sinoenõ; chõ Gasafo; oemanõ.
PSA.76.3	Ba Zalema so nosenia ba ba Ziona nahiania. 
PSA.76.4	Ba daʼõ ifatõ no gari wana andrõ ba baloese ba fõda, ba no iʼetoeʼõ wanoewõ. 
PSA.76.5	Si takile ndraʼoegõ, si so lachõmi, moroi ba hili woraboe andrõ.
PSA.76.6	No teʼosindraʼoei gamagama zabõlõ andrõ; no alaoe hõrõra, mõrõ, ba no adada danga zabeʼe fanoewõ, fefoe.
PSA.76.7	Ba wanegoemõ andrõ, jaʼoegõ Lowalangi Jakobo, tehawoe femõrõ goereta, awõ koedo.
PSA.76.8	Sataʼoe ita ndraʼoegõ, jaʼoegõ andrõ; ha niha zanaha chõoe, na tesao wõnoemõ.
PSA.76.9	No õfarongogõ wangoehoekoe moroi ba zoroego, ba tokea goeli danõ ba lõ hedehede, 
PSA.76.10	me maoso Lowalangi, ba wangorifi si noemana ba goeli danõ, fefoe.
PSA.76.11	Isoeno sa ndraʼoegõ fõnoe niha andrõ, ba õhalõ bõbõ taloemõ zi tosai fõnoe andrõ.
PSA.76.12	Mifaboeʼoe zoemange chõ Lowalangimi Jehowa, ba miboeʼa gõi; dozi si tefasoei jaʼia, ba ndramoeʼohe gameʼela chõ zataʼoe ita andrõ! 
PSA.76.13	Sangohori faʼabeʼe dõdõ ba zeboea, ba sataʼoe zalaw̃a ba goeli danõ.
PSA.77.1	Chõ doeka wanoenõ andrõ, chõ Jedoetoeno andrõ; chõ Gasafo; sinoenõ.
PSA.77.2	I. 
PSA.77.3	Oeʼaloei Zoʼaja, na baw̃a waʼaboe dõdõgoe; ba zi bongi oeʼoroʼõ dangagoe, lõ atage; lõ edõna terara dõdõgoe.
PSA.77.4	Itõrõ tõdõgoe Lowalangi, ba mangarõngarõdo; mangerangera ndraʼodo, ba alangoe dõdõgoe.
PSA.77.5	Lõ alaoe hõrõgoe õbeʼe; si lõ ahonohono ndraʼo, ba tebai moehededo.
PSA.77.6	Itõrõ tõdõgoe gõtõ fõna andrõ, dõfi si no noemalõ, fõna saʼae. 
PSA.77.7	Ba zi bongi oeʼangeragõ wolaoegoe biola andrõ; oefatooetooe tõdõgoe ba iʼaloealoei tõdõgoe.
PSA.77.8	Hadia, iroegi zi lõ aetoe itiboʼõ ita Soʼaja? hadia, lõʼõ saʼae iʼeboeaʼõ dõdõnia chõda? 
PSA.77.9	Hadia, no aloea aetoe waʼeboea dõdõnia? lõ si tosai wa lõ farõi ia, gõtõgõtõ waʼara?
PSA.77.10	Hadia, no olifoe Lowalangi wangeboea tõdõnia? Hadia, no idoehõ waʼahachõ dõdõnia, ba wõnoe andrõ?
PSA.77.11	II. 
PSA.77.12	Itõrõ tõdõgoe wolaoe Jehowa, oesoeno: oefatooetooe saʼae wolaoemõ andrõ ba gõtõ fõna, sahõlihõli dõdõ.
PSA.77.13	Oeʼeraʼera tõdõgoe halõw̃õoe andrõ fefoe, oeʼaloealoei tõdõgoe zeboea andrõ, nilaoemõ.
PSA.77.14	He Lowalangi, niʼamoniʼõ iala andrõ chõoe! Ha niha Lowalangi seboea, si mane Lowalangi? 
PSA.77.15	Ha jaʼoegõ Lowalangi, solaoe sahõlihõli dõdõ; no õfaʼeleʼõ waʼabõlõoe, ba niha baero andrõ.
PSA.77.16	No õʼefaʼõ mbanoeaoe, tangaoe andrõ, maʼoewoe ndra Jakobo Josefo.
PSA.77.17	Iʼila ndraʼoegõ asi, jaʼoegõ Lowalangi, iʼila ndraʼoegõ asi, ba hoemisi, ba manizinizi namõ.
PSA.77.18	Aechoe ba danõ deoe andrõ ba lawoeo, moeʼoegoe mbanoea si jaw̃a, ba itõrõ mbanoea garinia andrõ chõoe.
PSA.77.19	Terongo mbanoea andrõ ba dawoejoe nangi, ihagaini goeli danõ gari mbanoea andrõ, modoeroe danõ, hoemisi.
PSA.77.20	Ba nasi lalamõ ba ba nidanõ seboea dõrõw̃aoe, ba lõ oroma laheoe.
PSA.77.21	No õfasao mbanoeaoe andrõ, hoelõ mbiribiri; ira Moze Aʼaroni zolohe. 
PSA.78.2	Daʼoebokai mbawagoe, ba wolaoe amaedola, daʼoetoenõ dahõdahõ, si oroi gõtõ fõna saʼae. 
PSA.78.3	Si no tarongo, si no itõrõ, nidoenõdoenõ ndra amada chõda.
PSA.78.4	Ba lõ tabiniʼõ ba maʼoewoera wanoetoenõ ba gõtõ dania toeria Jehowa andrõ ba faʼabõlõnia ba sahõlihõli dõdõda chõnia, nilaoenia.
PSA.78.5	Noa sa iʼasogõ wamadoehoeʼõ ba Ndraono Jakobo, ba no ibeʼe goroisa ba Ndraono Gizeraëli, niʼoroiʼõnia chõ ndra toeada, enaʼõ laʼombachaʼõ ba ndraonora.
PSA.78.6	Enaʼõ laʼila ba gõtõ dania, iraono andrõ, si toemboe dania, ba enaʼõ maoso daʼõ, ba wanoetoenõ mitooe, ba ndraonora.
PSA.78.7	Enaʼõ tõtõnafõra Lowalangi, ba bõi olifoe ira zeboea andrõ, nilaoe Lowalangi, ba enaʼõ laʼoʼõ goroisania.
PSA.78.8	Ba bõi si mane ira toeara ira, niha si farõi ba samadaõ li; niha si lõ aro tõdõ, saefaʼaefa eraʼera chõ Lowalangi. 
PSA.78.9	Iraono Geferaji andrõ, solohe fana, ba wafanata, ba no moloi, me loeo wanoewõ.
PSA.78.10	Labõhõi wawoeʼoesa li andrõ chõ Lowalangi ba lõ edõna latõrõ lala andrõ chõnia, ba goroisa.
PSA.78.11	Olifoe ira nilaoenia andrõ ba sahõlihõli dõdõ andrõ, nifaʼeleʼõnia chõra.
PSA.78.12	No ilaoe zahõlihõli dõdõ ba zi so ira toeara, ba danõ Miseraji, ba zaloʼo ba Zoana. 
PSA.78.13	No ifabali nasi, ifatõrõ ira; iʼabeʼeʼõ nasi, hoelõ mbaʼabaʼa [fatambai]. 
PSA.78.14	Ba ifasao ira, lawoeo, na maʼṍchõ, ba sara wongi dania, ba haga galitõ. 
PSA.78.15	Isila gara ba danõ si mate andrõ, ifabadoegõ chõra zi hoelõ nidanõ seboea. 
PSA.78.16	Ifangoemboe mbombo moroi ba gara, ifangele nidanõ, si hoelõ nidanõ seboea.
PSA.78.17	Ba latohoegõ zoei wamazõchi horõ chõnia ba fangandrõ fõnoe Wondrege zalaw̃a, ba danõ si mate.
PSA.78.18	Latandraigõ Lowalangi tõdõra, wangandrõ gõ somasi ira. 
PSA.78.19	Lafatooe Lowalangi, lamane: Hadia, iʼila Lowalangi ifaʼoli gõda, ba danõ si mate?
PSA.78.20	Hiza, no ibõzi gara, ba mangoemboe nidanõ chõnia, ahele, moʼoengo; hadia, iʼila gõi ibeʼe gõda? Hadia iʼila iʼasogõ ndriwo mbanoeania?”
PSA.78.21	Andrõ mofõnoe Jehowa, me irongo daʼõ, ba hoemola galitõ ba Ndraono Jakobo, tesao wõnoe ba Ndraono Gizeraëli. 
PSA.78.22	Me lõ mamati ira ba li Lowalangi andrõ, ba me lõ latõtõna wangorifi andrõ chõnia.
PSA.78.23	Ba iʼoroiʼõ ba lawoeo si jaw̃a, ibokai mbawandroehõ mbanoea si jaw̃a.
PSA.78.24	Moteoe ”mana” ba chõra ibeʼe, enaʼõ laʼā, ibeʼe chõra mbõra mbanoea si jaw̃a. 
PSA.78.25	Õ malaʼika gõra, dozi ira; no ifaʼoheʼõ chõra mbalazo, fahõna.
PSA.78.26	Ifasoegi nangi moroi ba gatoemboecha ba mbanoea, ba ifatõrõ nangi moroi raja, ba waʼabõlõnia andrõ.
PSA.78.27	Moteoe diwo ba chõra, ibeʼe, hoelõ gawoegawoe, ba fofo soʼafi, hoelõ nene ba mbewe nasi.
PSA.78.28	Ba daloe golombasew̃ara iʼechoegõ, tefasoei nahiara.
PSA.78.29	Ba laʼā, ba maoeloe waʼaboesora; ibeʼe chõra zomasi ira.
PSA.78.30	Ba lõ si dõhõ na wangisõra andrõ, so na ba mbawara gõra andrõ,
PSA.78.31	ba tesao wõnoe Lowalangi chõra, ba iboenoe zesolo andrõ chõra õsa ba ibõzi tooe nono matoea Ndraono Gizeraëli. 
PSA.78.32	Ba latohoegõ wanao horõ, lõ lai daʼõ, lõ mamati ira ba zahõlihõli dõdõ andrõ chõnia.
PSA.78.33	Ba ibeʼe tajataja mbaw̃ara, tobali angi, ba dõfira, ba sataʼoe ita waʼalio. 
PSA.78.34	Na iboeboenoe ira, ba lazofoezofoe ia; lafoeli ira, ba laforege wangaloei Lowalangi.
PSA.78.35	Ba itõrõ tõdõra, wa no weʼeweʼe dõdõra Lowalangi, wa sangorifi jaʼira Lowalangi Fondrege zalaw̃a andrõ.
PSA.78.36	Ba lahaogõhaogõ mbewera chõnia, ba lelara, ba solaoe faja chõnia.
PSA.78.37	Ba lõ aro dõdõra chõnia, si farõi ira, ba wawoeʼoesa li andrõ chõnia.
PSA.78.38	Ba jaʼia, ba sahachõ tõdõ, iʼefaʼõ lalõra andrõ ba lõ ifakiko ira; asese iʼalõsi wõnoenia, ba lõ iforege wamaosi tõdõnia.
PSA.78.39	Itõrõ sa tõdõnia, wa no õsi niha ira, wa angi, silalõ misa ba si lõ mangawoeli. 
PSA.78.40	Ha me oega molaw̃a ira chõnia, ba danõ si mate andrõ, ha me oega laboesi dõdõnia ba danõ si lõ nihaniha! 
PSA.78.41	Lõ dõhõ latandraigõ Lowalangi, afõchõ bacha dõdõ niʼamoniʼõ ba Ndraono Gizeraëli, labeʼe.
PSA.78.42	Lõ itõrõ tõdõra waʼabõlõ dangania, ba he baw̃a andrõ, me iʼefaʼõ ira ba danga nemalira.
PSA.78.43	Me ilaoe dandra andrõ chõnia, ba danõ Miseraji ba sahõlihõli dõdõ andrõ, ba ndraso Zoana. 
PSA.78.44	No ibaliʼõ do nidanõ seboea chõra, awõ mbombo, fa tebai labadoe. 
PSA.78.45	Ifaʼamõi chõra ndri manoe, si manga jaʼira; ba talaho, famakikora. 
PSA.78.46	Ibeʼe õ lamanoea mboea danõ chõra, ba õ damo gõlõra. 
PSA.78.47	Ifabõziʼõ nagoe chõra teoe kara, ba boea ara chõra teoe sabeʼe. 
PSA.78.48	Gõna teoe kara georifõra ibeʼe, ba gõna zaerezaere mbiribirira ba saw̃ira.
PSA.78.49	Ifatõrõ chõra holahola wõnoenia andrõ ba faʼabao dõdõ ba bachoebachoe dõdõ ba famakao, awõ ngawawá malaʼika samakiko.
PSA.78.50	Ifolala wõnoenia andrõ, lõ itimba waʼaetoe nosora, iloeloe ba wõchõ waba. 
PSA.78.51	Ibõzi fefoe nono si aʼa ba danõ Miseraji, si aʼa zabõlõ andrõ ba nose maʼoewoe Chamo. 
PSA.78.52	Ba awoeʼa mbanoeania andrõ, hoelõ mbiribiri, ibeʼe, ba ifasao ira, hoelõ nikoebaloi, ba danõ si mate andrõ. 
PSA.78.53	Ihaogõ wolohe jaʼira, fa bõi ataʼoe ira; ba emalira andrõ, ba no ibaloegõ asi. 
PSA.78.54	Ba iʼohe ira ba danõ niʼamoniʼõ andrõ chõnia; ba hili andre, niʼochõgõ gambõlõnia. 
PSA.78.55	Ba itimba fõnara niha baero andrõ; ifaosa tána chõra ba dahõdahõ, ifatewoe ba nosera mado Ndraono Gizeraëli andrõ.
PSA.78.56	Ba latandraigõ Lowalangi Fondrege zalaw̃a, laʼandrõ wõnoenia, ba lõ laʼoʼõ wamadoehoeʼõ andrõ chõnia.
PSA.78.57	Laʼerogõ [Lowalangi], fabali, si mane ira toeara; labaliʼõ ira foeri, hoelõ wana si falimo. 
PSA.78.58	Ba labaosi dõdõnia, ba hilihili andrõ chõra, afõchõ bacha dõdõnia, labeʼe ba nadoera andrõ. 
PSA.78.59	Ba irongo Lowalangi, ba mofõnoe ia, ba ifaoeloegõ iʼerogõ Ndraono Gizeraëli.
PSA.78.60	Ba ibõhõli nahiania andrõ ba Zilo, ose andrõ, si sosó ia ba niha. 
PSA.78.61	Ba ibeʼe niraboe waʼabõlõnia andrõ; lachõminia andrõ [tawõla gamaboeʼoela li], ba iloeloe ba danga nemali.
PSA.78.62	Ba itooeʼõ ba mbawa ziʼõli mbanoeania andrõ, mofõnoe ia ba dána chõnia.
PSA.78.63	Ono matoea andrõ chõnia, ba iʼā alitõ, ba lõ faloecha wanoenõ ba walõw̃a nono alawe chõnia.
PSA.78.64	Mate niʼõʼõtõ gere andrõ chõnia, ba lõ mangeʼesi lacha mbanoea. 
PSA.78.65	Ba tokea Zoʼaja, hoelõ zi no mõrõ, hoelõ zabõlõ, si karaini waʼiki, wamadoe agoe.
PSA.78.66	Ba itimba nemalinia andrõ; aila ira, si lõ aetoe, ibeʼe.
PSA.78.67	Ba iʼerogõ nose Ndraono Jesefo andrõ, tenga mado Geferaji nitoejoe. 
PSA.78.68	Mado Joeda saʼae itoejoe, hili Ziona andrõ, somasi ia. 
PSA.78.69	Ba ilaoe niʼamoniʼõ andrõ chõnia, timba waʼalaw̃a mbanoea si jaw̃a waʼalaw̃a, si mane tanõ andrõ, nilatania, si lõ teboelõ.
PSA.78.70	Ba itoejoe genoninia andrõ, Dawido andrõ, ba zinga kandra mbiribiri ihalõ. 
PSA.78.71	Ba nikoebaloinia biribiri si bohooe moʼono ihalõ, enaʼõ ikoebaloi mbanoeania, maʼoewoe Jakobo, tána chõnia andrõ, Iraono Gizeraëli. 
PSA.78.72	Ba ikoebaloi ira, dali waʼadõlõ dõdõnia andrõ; ba enahõi dangania, wolohe jaʼira.
PSA.79.1	I. 
PSA.79.2	No labeʼe õ wofo ba daloe mbanoea mboto genonioe andrõ, si mate, ba õ goetoe ndroeʼoe, nõsi zatoelõ tõdõ andrõ chõoe.
PSA.79.3	No adoewa ndrora, hoelõ nidanõ, labeʼe si tefasoei Jeroezalema, ba lõ sogoʼo.
PSA.79.4	Fangoʼaja zahatõ banoea ndraʼaga, famahera ba famaʼiki zi so ba ngaima. 
PSA.79.5	He Soʼaja, heza iroegi, wa lõ mamalõmalõ wõnoemõ andrõ? Hadia, moehola waʼafõchõ ba dõdõoe andrõ, si mane alitõ? 
PSA.79.6	Ba niha baero, si lõ mangila jaʼoegõ, tandrõsaigõ waʼabao dõdõoe andrõ, ba ba nõri si lõ mangarõfi li tõimõ andrõ. 
PSA.79.7	Noa sa laʼā maʼoewoe Jakobo ba no ladoedoegõ nahiara.
PSA.79.8	II. Bõi beʼe horõma golalõw̃a ndra toeama; taʼitaʼi faondragõ chõma waʼahachõ dõdõoe andrõ, noa sa amomó sibai ndraʼaga.
PSA.79.9	Tologa, jaʼoegõ Lowalangi fangorifima, bõrõ doeria dõimõ andrõ; orifi ndraʼaga, ba efaʼõ chõma horõma, bõrõ dõimõ.
PSA.79.10	Hana wa tola law̃aʼõ niha baero: ”Heza so Lowalangira?” Acha oroma ba niha baero, ba zi so jaʼaga, wolaoe balõ ndro genonioe andrõ, si no moefadoewa! 
PSA.79.11	Acha iroegi dõgi dalingaoe fangarõngarõ nikoeroe andrõ; orifi mboenoesõ andrõ, ba waʼabõlõ dangamõ.
PSA.79.12	Fitoe winaeta soelõni ba zi so ba ngaima, barõ dotora bacha, wangoʼaja andrõ, fangoʼajara jaʼoegõ, jaʼoegõ Soʼaja. 
PSA.79.13	Ba jaʼaga, banoeaoe andre, biribiri nikoebaloimõ, ba lõ mafamalõmalõ wangandrõ saoha gõlõ chõoe, ba madoenõdoenõ doeriamõ, gõtõgõtõ waʼara.
PSA.80.1	Chõ doeka wanoenõ andrõ, dali: ”Ladari mbõhõ.” Famadoehoeʼõ; chõ Gasafo; oemanõ.
PSA.80.3	Oromaʼõ waʼabõlõoe tánõ fõna Ndraono Geferaji ba tánõ fõna Ndraono Mbenijami ba tánõ fõna Ndraono Manase! tologa!
PSA.80.5	He Jehowa, Lowalangi ngahõnõ, heza iroegi, wa mofõnoe ndraʼoegõ, na mangandrõ mbanoeamõ?
PSA.80.6	Atoroe daw̃a hõrõ ba gõ andrõ, nibeʼeoe chõra, õfabadoegõ chõra daw̃a hõrõ, si no fahõna. 
PSA.80.7	Õbeʼe amadõniw̃a zi so ba ngaima ndraʼaga, ba laʼoʼaja ndraʼaga si faʼoedoe chõma.
PSA.80.9	W̃ew̃e nagoe no õdeha ba danõ Miseraji! no õtimba niha baero, ba no õtanõ ia.
PSA.80.10	No õfonaha fõnania, ba mow̃aʼa ia, ibaloegõ danõ.
PSA.80.11	Teloemõ hili chõnia, ba ibaloegõ geresi Lowalangi andrõ dahania.
PSA.80.12	Ibologõ ndrahania, iroegi nasi ba lewiõnia, iroegi nidanõ seboea andrõ [Oifarati].
PSA.80.13	Hana wa no õdoedoegõ gõlinia, fa lafafatõ ia dozi sanõrõ? 
PSA.80.14	Isoelagõ ia laʼimbaʼimba ba gatoea, ba laʼā ia saliw̃aliw̃a ba danõ.
PSA.80.15	He Lowalangi ngahõnõ, enaʼõ na õfoeliʼõ! Faigi moroi ba zoroego ba nehegõ, ba tolo w̃ew̃e nagoe andrõ,
PSA.80.16	tanõmõ andrõ, nitanõ dangaoe kambõlõ, ono andrõ, niʼabeʼeʼõmõ chõoe.
PSA.80.17	No iʼā alitõ, no lafaloʼo; ba wõnoe mbawamõ andrõ mate ira.
PSA.80.18	Baloegõ tangaoe niha gambõlõoe andrõ, ono niha andrõ niʼabeʼeʼõmõ chõoe.
PSA.80.19	Ba lõ farõi ndraʼaga chõoe! Orifi ndraʼaga, ba maʼangarõfi li dõimõ.
PSA.81.1	Chõ doeka wanoenõ andrõ, dali Gititi andrõ; chõ Gasafo.
PSA.81.2	I. 
PSA.81.3	Milaoe manoenõ ba mibõzi garamba, mifolī ngawalõ mbiola, somasi ita.
PSA.81.4	Milaoe zoeroene, ba wasoelõna, ba ba doeli, ba mbaw̃a gowasa andrõ chõda. 
PSA.81.5	Hoekoe sa daʼõ ba Ndraono Gizeraëli, nifachoi Lowalangi Jakobo.
PSA.81.6	Ba wamadoehoeʼõ ihonogõi ba chõ Josefo, me mõi ia, me itõrõ danõ Miseraji. No oerongo li, si lõ oeʼila, (imane):
PSA.81.7	”No oeheta noro andrõ ba hoeloenia, no aheta ba dangania ragaraga andrõ.
PSA.81.8	No mangarõngarõ ndraʼoegõ, ba wamakao andrõ, ba no oeʼefaʼõ ndraʼoegõ; no oetema lioe, moroi ba mbaloebaloe mbanoea andrõ; no oetandraigõʼõ ba nidanõ wasosota andrõ. 
PSA.81.9	II. 
PSA.81.10	Bõi faloecha ba chõmi Lowalangi bõʼõ, ba bõi mangaloeloe ami ba Lowalangi Ndrawa, baero. 
PSA.81.11	Jaʼodo Jehowa, Lowalangimõ, si no molohe mijaw̃a jaʼoegõ, moroi ba danõ Miseraji; faboka mbawaoe, daʼoefoʼõsi.
PSA.81.12	Ba lõ nifondrondrongo mbanoeagoe ligoe, ba lõ niʼoʼõ Ndraono Gizeraëli chõgoe.
PSA.81.13	Ba no oeloeloe ira, ba waʼabeʼe dõdõra andrõ, ba latõrõ nichoi dõdõra. 
PSA.81.14	Enaʼõ na lafondrondrongo chõgoe banoeagoe andrõ, enaʼõ na latõrõ lala andrõ chõgoe Iraono Gizeraëli!
PSA.81.15	Ba lõ ara, ba oehõndrõgõ zi faʼoedoe chõra, ba oelaoe ba zamakao jaʼira andrõ.
PSA.81.16	Ba fahoewoe enaʼõ chõra zi fatioe tõdõ chõ Jehowa, ba lõ teboelõ ira, iroegi zi lõ aetoe.
PSA.81.17	Ba oebalazoi enaʼõ ira fache si sõchi, ba oeʼaboesoiʼõ ami w̃e w̃ani moroi ba dõgi gara. 
PSA.82.2	”Ha waʼara na mibaliaʼõ hoekoe, wangoʼawõgoe solaoe si lõ sõchi? 
PSA.82.3	Miʼohe ba lala hoehoeo zideʼide andrõ ba hoehoeo zi lõ ama, si lõ ina; mitolo nifakao ba si noemana, ba miʼatoelõʼõ. 
PSA.82.4	Miʼefaʼõ zideʼide ba si noemana, miʼefaʼõ ia ba danga zolaoe si lõ sõchi andrõ.”
PSA.82.5	Lõ laʼila hadia ia ba lõ saboto ba dõdõra, ba zogõmigõmi lalara; andrõ hoemeoeheoe latalata danõ fefoe.
PSA.82.6	Jaʼo zangoemaʼõ: ”Lowalangi ami, ono Wondrege zalaw̃a ami fefoe. 
PSA.82.7	Ba mate zoei ami, faʼamate niha, ba faʼatekiko zalaw̃a andrõ waʼatekikomi dania.”
PSA.82.8	Faoso Lowalangi, hoekoe goeli danõ, jaʼoegõ sa atṍ zochõ fefoe soi niha!
PSA.83.1	Sinoenõ; chõ Gasafo.
PSA.83.3	Hiza sa, fagoeagoea zi faʼoedoe chõoe, ba fajaw̃a zi fatioe tõdõ chõoe.
PSA.83.4	Laʼaloei lala, ba wangalani banoeaoe, laʼonechesi; mamagõlõ ira, ba wolaoe ba nirorogõmõ andrõ. 
PSA.83.5	Lamane: ”Talaboe! tahori ira, enaʼõ adoedoe ira, enaʼõ lõʼõ saʼae itõrõ tõdõ niha Ndraono Gizeraëli andrõ.”
PSA.83.6	Mamagõlõ saʼae ira, ha sara dõdõ, lafabõbõ ira oedoemõ.
PSA.83.7	Õsi nose Ndraono Gedomo andrõ ba õsi nose Ndraono Zimaʼeli. Iraono Moabi ba maʼoewoe Hagara;
PSA.83.8	Iraono Gebala ba Iraono Gamoni ba Iraono Gamaleki ba Dawa Wilisiti, fabaja banoea Diro andrõ.
PSA.83.9	Ba no lafabõbõ ira gõi chõra Dawa Asiria andrõ, no tobali taʼio maʼoewoe Loti ira.
PSA.83.10	Laoe chõra, si máne folaoemõ ba Ndraono Midiano no, si mane chõ Zisera ba si mane chõ Jabino no, ba mbewe Gizona! 
PSA.83.11	Nihori no ba Gendrora, si no tobali obooela, fangatabõ zinanõ ba danõ.
PSA.83.12	Fatõrõ ba zalaw̃ara nifatõrõ chõ Gorebi no ba chõ Zebi ba chõ Zeba ba chõ Zalamoena, ba nibajoini andrõ chõra, fefoe. 
PSA.83.13	Sangoemaʼõ: ”Tahalõ chõda naha Lowalangi.” 
PSA.83.14	He Lowalangigoe, baliʼõ zi hoelõ tawoejoe nangi ira, si máne dami wache ba nangi.
PSA.83.15	Si mane alitõ, na achozi gatoea, ba si máne holahola galitõ, na itõrõ hili.
PSA.83.16	Õmanõ wolohi jaʼira angi andrõ chõoe, ba õfetaʼoe ira angi sabõlõ chõoe.
PSA.83.17	Hawoei mbawara faʼaila, enaʼõ lasofoe dõimõ, jaʼoegõ Jehowa.
PSA.83.18	Alacha aila ira, ba alacha tobali dõdõra, si lõ mamalõmalõ; hana na aila ira ba hana na tekiko.
PSA.83.19	Ba acha aboto ba dõdõra, wa no ha jaʼoegõ zotõi Jehowa, wa ha jaʼoegõ Wondrege zalaw̃a ba goeli danõ maʼasagõrõ. 
PSA.84.1	Chõ doeka wanoenõ andrõ, dali Gititi, ba Ndraono Gora andrõ; sinoenõ. 
PSA.84.3	Hoemoeloe dõdõgoe, ba weʼamõi ba golajama Jehowa andrõ, olofo. Tõdõgoe ba õsigoe maʼiki, wangondrasi Lowalangi saoeri andrõ. 
PSA.84.4	No isõndra nahia siliw̃i, ba katawaena, ba no isõndra gazoeni chõnia, ba nifonahara onora; naha wameʼe soemange andrõ chõoe, jaʼoegõ Jehowa ngahõnõ, razogoe ba Lowalangigoe. 
PSA.84.5	Jaʼahowoe zonahia ba nomo andrõ chõoe, lasoeno na ndraʼoegõ dania. 
PSA.84.6	Jaʼahowoe, niha, si no mangai faʼabõlõnia jaʼoegõ: lõ olifoe ira lala nitõrõ andrõ.
PSA.84.7	Na latõrõ ndraso andrõ si lõ idanõ, ba labaliʼõ si so oemboe; ihawoei howoehowoe teoe sahoelõ andrõ.
PSA.84.8	Mowaõwaõ ira, ba tedooedooe waʼabõlõ, ba tánõ fõna Lowalangi ba Ziona so ira.
PSA.84.9	(Lamane:) He Lowalangi ngahõnõ, fondrondrongo wangandrõgoe! Beʼe ba dõdõoe, jaʼoegõ, Lowalangi Jakobo!
PSA.84.10	Faigi lala, jaʼoegõ Lowalangi baloesema, ba faigi mbawa nibajoinimõ andrõ. 
PSA.84.11	Sõchi zi ha maʼõmaʼõchõ ba golajamamõ, moroi ba zi hõnõ ngaloeo bõʼõ. Omasido ba mbagi nora ba nomo Lowalangigoe mõrõdo, moroi ba nomo zi so horõ so nahagoe. 
PSA.84.12	Loeo ba baloese Jehowa, Lowalangi. Faʼeboea dõdõ ba lachõmi ifaʼema Jehowa. Lõ zi lõ ibeʼe zi sõchi ba zanõrõ lala satoelõ. 
PSA.84.13	He Jehowa ngahõnõ! Ja ahowoe niha, sanõtõna chõoe.
PSA.85.1	Chõ doeka wanoenõ andrõ, nilaoe Ndraono Gora andrõ; sinoenõ.
PSA.85.2	I. 
PSA.85.3	No õbeʼe aefa lalõ mbanoeaoe andrõ, ba horõra fefoe, ba no õbaloegõ. 
PSA.85.4	No õtaha waʼabao dõdõoe ba no õbõhõli waʼaoechoe wõnoemõ andrõ.
PSA.85.5	Foeli asõchi ndraʼaga, jaʼoegõ Lowalangi sangorifi jaʼaga, ba bõhõi wa lõ sõchi dõdõoe chõma!
PSA.85.6	Hadia, iroegi zi lõ aetoe edõna mofõnoeʼõ chõma? hadia, lõ mamõhõi wõnoemõ andrõ, gõtõgõtõ waʼara? 
PSA.85.7	Hadia, lõ õfoeli õʼorifiga, enaʼõ omoeso dõdõ mbanoeaoe andrõ chõoe?
PSA.85.8	Oromaʼõ chõma waʼeboea dõdõoe, jaʼoegõ Jehowa; ba beʼe boealamõ chõma wangorifi andrõ chõoe.
PSA.85.9	II. 
PSA.85.10	Si ndroehoe, no ahatõ wangorifi andrõ chõnia, ba zangataʼoefi jaʼia, enaʼõ monahia zoei lachõmi ba danõma andre.
PSA.85.11	Faondra ira waʼeboea dõdõ waʼadoehoe, faʼago bawa ira waʼatoelõ waʼohahaoe dõdõ.
PSA.85.12	Aoeri moroi barõ danõ waʼadoehoe, ba ifaigi moroi ba mbanoea si jaw̃a faʼatoelõ.
PSA.85.13	Fefoe hadia ia zi sõchi ibeʼe Jehowa, ba iʼoroʼõ mboea zinanõ chõnia tanõma andre.
PSA.85.14	Mowaõwaõ fõnania waʼatoelõ, itõngõni lala nibekainia.
PSA.86.1	I. 
PSA.86.2	Rorogõ nosogoe, me no satoelõ tõdõ ndraʼo; tolo genonimõ, sanõtõna chõoe, jaʼoegõ Lowalangigoe! 
PSA.86.3	Hachõsi tõdõ ndraʼo, Soʼaja, chõoe sa moeʼao ndraʼo, maʼõmaʼõchõ. 
PSA.86.4	Omoesoiʼõ dõdõ genonioe; chõoe sa oefaõga dõdõgoe, Soʼaja.
PSA.86.5	Me no si sõchi tõdõ ndraʼoegõ, ba me sebolo tõdõ, jaʼoegõ Soʼaja, ba me no fahõna waʼeboea dõdõoe ba zi angarõfi li jaʼoegõ, fefoe. 
PSA.86.6	Beʼe ba dõdõoe wangandrõgoe, Jehowa, ba fondrondrongo li weʼaogoe andre.
PSA.86.7	Oeʼangarõfi li ndraʼoegõ, na baw̃a waʼafõchõ chõgoe, õfondrondrongo sa ligoe. 
PSA.86.8	Lõ Lowalangi si mane jaʼoegõ, jaʼoegõ Soʼaja, ba lõ si mane folaoemõ andrõ. 
PSA.86.9	Dozi soi, niwõwõimõ andrõ, ba mõi dania mangaloeloe chõoe, jaʼoegõ Soʼaja, awõ wamosoemange tõimõ andrõ.
PSA.86.10	Me no seboea ndraʼoegõ ba me solaoe sahõlihõli dõdõ; ha jaʼoegõ Lowalangi.
PSA.86.12	II. 
PSA.86.13	Me no eboea sibai dõdõoe chõgoe, ba me no õʼefaʼõ nosogoe ba mbaho mbanoea tooe andrõ.
PSA.86.14	He Lowalangi, no maoso chõgoe zeboea fajaw̃asa, ba laʼaloei nosogoe sabõlõ, si no oroedoe, ba lõ ba dõdõra jaʼoegõ.
PSA.86.15	Ba Lowalangi sahachõ tõdõ ndraʼoegõ ba seboea tõdõ, jaʼoegõ Soʼaja, sebolo tõdõ ndraʼoegõ ba si no fahõna faʼasõchi dõdõ ba fa lõ farõi. 
PSA.86.16	Otahõgõ ndraʼo ba eboeaʼõ dõdõoe chõgoe; beʼe chõ genonioe andre waʼabõlõoe ba tolo nono genonioe ira alawe andrõ. 
PSA.86.17	Fazõchi dandra ba chõgoe ba zi sõchi, enaʼõ laʼila si fatioe tõdõ chõgoe, ba enaʼõ aila ira, me no õtolo ndraʼo, jaʼoegõ Jehowa, ba me no õrara dõdõgoe.
PSA.87.2	Iʼomasiʼõ Jehowa mbawa gõli Ziona andrõ, moroi ba nahia maʼoewoe Jakobo fefoe.
PSA.87.3	Si sõchi sibai doeriamõ, jaʼoegõ banoea Lowalangi.
PSA.87.4	Oetõtõi Rachaba [Miseraji] ba Babeli, si no faʼila li chõgoe. Hiza danõ Wilisiti ba Tiro ba Aitiofia: si no toemboe ba daʼõ. 
PSA.87.5	Ba lamane dania ba mbanoea Ziona: Oi ba chõra toemboe ira ba jaʼia zangaroʼõ jaʼira, Fondrege zalaw̃a andrõ.
PSA.87.6	Iʼerai dania soi niha andrõ Jehowa, ba itanõ ba zoera: ”Si no toemboe ba daʼõ.”
PSA.87.7	Ba manoenõ ira ba molaja (ba lamane): Ba chõoe so goemboe andrõ chõgoe, fefoe.
PSA.88.1	Sinoenõ, nilaoe Ndraono Gora andrõ, chõ doeka wanoenõ andrõ, dali ba wanoenõ ”Mahalata” andrõ; famahaõ; chõ Hemano andrõ, maʼoewoe Zera.
PSA.88.3	ba jamoeroegi ndraʼoegõ fangandrõgoe, beʼe mbõrõ dalingaoe ba wangarõngarõgoe!
PSA.88.4	No afõli dõdõgoe wamakao, no ahatõ ba mbanoea tooe nosogoe.
PSA.88.5	Hoelõ zilalõ mitooe ba gohokoho, wamaigi niha bõʼõ jaʼodo, hoelõ niha si no amomó ndraʼodo.
PSA.88.6	No moeloeloe ndraʼo, awõ zi no mate, hoelõ niboenoe tooe, si no moetanõ, ba lewatõ, si lõ itõrõ tõdõoe saʼae, si no õtiboʼõ.
PSA.88.7	No õbeʼe ndraʼo ba gohokoho, ba mbaho, ba zogõmigõmi, ba namõ ba nasi.
PSA.88.8	Chõgoe tohare waʼabao dõdõoe, ba õhawoei ndraʼo doeloe andrõ chõoe. 
PSA.88.9	No õʼarõoeʼõ chõgoe zi no faʼila li chõgoe; no ogoro ira ndraʼo õbeʼe; si no moekoeroe ndraʼo, ba tebai aefada. 
PSA.88.10	Itoegoe abõsi hõrõgoe ba wamakao andrõ; oeʼangarõfi li ndraʼoegõ, jaʼoegõ Jehowa, ero maʼõchõ, oeʼoroʼõ dangagoe chõoe.
PSA.88.11	Hadia, õfazõchi dandra ba zi no mate? Hadia, ifoeli aoeri loemõ, ba wanoenõ jaʼoegõ? 
PSA.88.12	Hadia, ba lewatõ lafatoenõ wa eboea dõdõoe, ba ba gawoewoecha lafatoenõ, wa si lõ farõi ndraʼoegõ?
PSA.88.13	Hadia, aboto ba dõdõ dandra andrõ chõoe, ba zogõmigõmi, ba aboto ba dõdõ waʼatoelõmõ andrõ ba danõ waʼolifoe?
PSA.88.14	Ba jaʼo, ba chõoe moeʼaodo, jaʼoegõ Jehowa; oehoelõhoelõ wongi, wangandrõ chõoe.
PSA.88.15	Hana wa lõ ba dõdõoe nosogoe, jaʼoegõ Jehowa, ba hana wa õbiniʼõ chõgoe mbawaoe?
PSA.88.16	Seboea akaola ndraʼo ba si mate, iʼotarai iraono ndraʼo; oetaha wametaʼoe andrõ chõoe, ba lõ lala dõdõgoe.
PSA.88.17	No itõrõdo fõnoemõ sabõlõbõlõ andrõ, no terasa ndraʼo ba gametaʼoeõ andrõ chõoe.
PSA.88.18	No teʼoeʼoe ndraʼo chõnia, hoelõ na ba nidanõ, maʼõmaʼõchõ, no tefasoei manõ ndraʼo chõnia.
PSA.88.19	No õʼarõoeʼõ chõgoe zi fahoewoe chõgoe, fabaja awõgoe, lõ oroma zi no faʼila li chõgoe. 
PSA.89.1	Famahaõ chõ Getano, maʼoewoe Zera.
PSA.89.2	I. 
PSA.89.3	Noa sa õmane: ”Si lõ aetoe waʼatedooe waʼeboea dõdõ andrõ”; ba mbanoea si jaw̃a õʼaroʼõ, wa lõ farõi ndraʼoegõ.
PSA.89.4	”No fawoeʼoe li ndraʼo chõ nitoejoegoe andrõ, no fahõloe ndraʼo chõ genonigoe Dawido andrõ: 
PSA.89.5	Iroegi zi lõ aetoe lõ oeboelõʼõ madooemõ andrõ, iroegi ngaʼõtõ mitooe oeʼaʼaroʼõ dadaomamõ.”
PSA.89.6	Ba lasoeno banoea si jaw̃a zahõlihõli dõdõ andrõ chõoe, jaʼoegõ Jehowa, ba fa lõ farõi ndraʼoegõ ba waloechata niha niʼamoniʼõ.
PSA.89.7	Ha niha atṍ ba lawoeo si jaw̃a zi mane Jehowa? Ha niha zi mane Jehowa ba ndraono Lowalangi andrõ? 
PSA.89.8	Sataʼoe ita Lowalangi ba waloechata seboea ba niha niʼamoniʼõ ba sihocha mboe niha, fefoe zi tefasoei jaʼia.
PSA.89.9	He Jehowa, Lowalangi ngahõnõ, ha niha zi mane jaʼoegõ, salaw̃a seboea? ba no tefasoei ndraʼoegõ wa lõ farõi andrõ, chõoe. 
PSA.89.10	Ba dangaoe so hocha nasi andrõ; na eboea ndroeloenia, ba jaʼoegõ zangahono. 
PSA.89.11	Jaʼoegõ mege zangoehoendragõ Rachaba [Miseraji] andrõ, hoelõ niboenoe, tooe ba danõ, no õfazawili zi faʼoedoe chõoe tangaoe sabõlõ andrõ. 
PSA.89.12	Chõoe mbanoea si jaw̃a ba chõoe gõi danõ; oeli danõ, ba õsinia, ba jaʼoegõ mege zombõi. 
PSA.89.13	Jõoe ba raja, ba jaʼoegõ zamazõchi; Tabora ba Heremono ba lakaraini waʼiki, ba dõimõ andrõ.
PSA.89.14	Sabõlõ sibai mboelõchamõ ba sabeʼe dangaoe, ba no alaw̃a gambõlõoe andrõ.
PSA.89.15	Faʼatoelõ ba faʼadõlõ dajadaja dadaomamõ andrõ; ba sanaro fõnaoe waʼeboea dõdõ ba faʼadoehoe. 
PSA.89.16	Ja ahowoe soi, sangila maʼiki; sanõrõ lalara ba haga mbawaoe andrõ, jaʼoegõ Jehowa.
PSA.89.17	Ba dõimõ andrõ lakaraini waʼiki, si lõ mamalõmalõ ba waʼatoelõmõ andrõ salaw̃a ira.
PSA.89.18	Faʼamoadoe waʼabõlõra ndraʼoegõ, ba ba waʼasõchi dõdõoe andrõ alaw̃a dandroera andrõ.
PSA.89.19	Chõ Jehowa sa mbaloesema andrõ, ba chõ niʼamoniʼõ andrõ ba Ndraono Gizeraëli razoma. 
PSA.89.20	II. 
PSA.89.21	No oesõndra genonigoe Dawido andrõ, no oebajoini ia fanicha niʼamoniʼõ andrõ chõgoe. 
PSA.89.22	Lõ aefa dangagoe chõnia, ba iʼabeʼeʼõ ia boelõchagoe.
PSA.89.23	Lõ tola ilimo ia si fatioe tõdõ, ba lõ tola ifakao ia si lõ atoelõ.
PSA.89.24	Oefoefoe dania fõnania zi faʼoedoe chõnia, ba oebõzi tooe zi fatioe tõdõ chõnia.
PSA.89.25	Iʼoʼawõgõ ia fa lõ farõi ndraʼo ba faʼeboea dõdõgoe andrõ; ba ba dõigoe dania alaw̃a dandroenia andrõ. 
PSA.89.26	Oefababajaʼõ chõnia nasi, ba ibabaja mboto nidanõ kambõlõnia oebeʼe. 
PSA.89.27	Imane dania wangarõfi li jaʼo: ”Amagoe ndraʼoegõ, Lowalangigoe ba fangabeʼe dõdõgoe, ba wangorifigoe andrõ.” 
PSA.89.28	Ba jaʼo gõi, oebeʼe si aʼa ia, fondrege zalaw̃a ba goeli danõ.
PSA.89.29	Iroegi zi lõ aetoe, lõ oeboelõʼõ chõnia waʼeboea dõdõgoe andrõ, ba bõi awoeʼa wawoeʼoesa li andrõ chõma. 
PSA.89.30	Ba lõ oebeʼe aetoe ngaʼõtõnia, ba dadaomania, ba faʼara mbanoea si jaw̃a oebeʼe.
PSA.89.31	Na laʼerogõ goroisagoe ononia, na lõ latõrõ lala andrõ, chõgoe;
PSA.89.32	na laʼoʼaja gamachoitagoe ba na lõ laʼoʼõ goroisagoe,
PSA.89.33	ba oeʼotoeʼõ ira bõzibõzi ba horõra andrõ, ba famakao ba lalõra.
PSA.89.34	Ba lõʼõ zoei oeboelõʼõ chõnia waʼeboea dõdõgoe, lõ oelimo ia, lõ farõi ndraʼo.
PSA.89.35	Lõ oeʼoʼaja wawoeʼoesa li andrõ chõgoe, ba lõ oewoeʼai niw̃aʼõgoe.
PSA.89.36	Sambalõ si fahõloe ndraʼo ba waʼatoelõgoe andrõ, si ndroehoendroehoe lõ oelimo Dawido andrõ.
PSA.89.37	Lõ tola aetoe ngaʼõtõnia; ba dadaomania, ba hoelõ loeo, fõnagoe. 
PSA.89.38	Si mane baw̃a si jaw̃a lõ teboelõ ia, ba lõ farõi zamadoehoeʼõ andrõ ba mbanoea jaw̃a.” 
PSA.89.39	III. 
PSA.89.40	No õʼositengagõ wawoeʼoesa li andrõ chõ genonioe andrõ, no õhoendragõ tooe zaemboenia.
PSA.89.41	No õdoedoegõ gõli andrõ chõnia fefoe, no õbaliʼõ adoedoela hatinia andrõ.
PSA.89.42	Laraboe hadia ia chõnia dozi sanõrõ, no tobali famaʼiki ia ba zi so ba ngainia. 
PSA.89.43	No õʼalaw̃aʼõ gambõlõ zamakao jaʼia, no õʼomoesoiʼõ dõdõ zi fatioe tõdõ chõnia, fefoe.
PSA.89.44	No õbeʼe mangandraoeli mbawa wõdania, ba lõ niʼabeʼeʼõmõ jaʼia ba wanoewõ.
PSA.89.45	No õbeʼe taja lachõminia, ba no õsoʼagõ dadaomania.
PSA.89.46	No õʼambõsi chõnia mbaw̃a waʼono matoea, no õbaloegõ manõ ia faʼaila.
PSA.89.47	Ha waʼara na sa, wa lõ mamalõmalõ õbiniʼõ ndraʼoegõ, jaʼoegõ Jehowa? Ba ha waʼara na moehola wõnoemõ andrõ, hoelõ galitõ? 
PSA.89.48	Tõrõ tõdõoe, wa lõ anaoenaoe nosogoe andre; he wisa wa lõ boto andrõ, ba nifazõchioe ono niha fefoe. 
PSA.89.49	Heza so niha, saoeri manõ, si lõ mangila faʼamate, sangefaʼõ bechoenia ba waʼabõlõ mbanoea tooe andrõ?
PSA.89.50	Hezo waʼeboea dõdõoe fõna, jaʼoegõ Soʼaja, nifaboeʼoemõ chõ Dawido, fahõloesa, ba wa lõ farõi ndraʼoegõ? 
PSA.89.51	Tõrõ tõdõoe, Soʼaja, waʼaila genonimõ andrõ, wa oeloeʼi wangoʼaja niha sato, soja soi.
PSA.89.52	Sanandraw̃a — si faʼoedoe chõoe, Jehowa, sanandraw̃aisi lahe nibajoinimõ andrõ.
PSA.89.53	Nisoeno Jehowa, iroegi zi lõ aetoe. Ja doehoe, Ja doehoe! 
PSA.90.1	I. 
PSA.90.3	Õfoeli õbaliʼo gawoegawoe niha, ba õfoeli õw̃aʼõ: Mifaʼaso ami, ono niha! 
PSA.90.4	Hoelõ zi maʼṍchõ menewi, na no noemalõ ia, si manõ chõoe zi hõnõ fache, hoelõ zangoʼõfa zi sara wongi. 
PSA.90.5	Õhanigõ ira, fangifi irá; ba na mahemoloe mbanoea, ba hoelõ ndroeʼoe, si foeli molõndroe. 
PSA.90.6	Sobowo si hoelõ wongi ba soboeloe, ba na tánõ owi, ba lataba ia ba aleoe.
PSA.90.7	Fõnoemõ andrõ sa zi manga jaʼaga ba ba waʼabao dõdõoe andrõ tekeani ndraʼaga.
PSA.90.8	Horõma no õbeʼe ba gamaoedoemõ, ba folaoema si lõ oroma, ba no õbe e ba haga mbawamõ andrõ.
PSA.90.9	Tajataja sa mbongima fefoe, ba waʼabao dõdõoe andrõ; hoelõ deatea mbewe waʼanoemalõ ndrõfima andrõ.
PSA.90.10	Faʼanaoe nosoma andrõ, ba fitoe ngafoeloe fache, ba na anaoe, ba w̃aloe ngafoeloe fache, ba si sõchinia, ba fangerege dõdõ ba famakao, si foelõi ia waʼanoemalõ, sihombo ndraʼaga. 
PSA.90.11	Ha niha zaboto ba dõdõ faʼabõlõ wõnoemõ andrõ, ba faʼabao dõdõoe andrõ, wangataʼoefi jaʼia?
PSA.90.13	II. 
PSA.90.14	Hoelõ wongi aboesoiʼõ ndraʼaga faʼeboea dõdõoe andrõ, ba owoeawoea dõdõma ba omoeso dõdõma, sagõtõ jaʼaga.
PSA.90.15	Omoesoiʼõ dõdõma, ndrohoegõ mbaw̃a, si mane me õhõndrõgõ ndraʼaga mege, ba ndrohoegõ ndrõfi, si mane me maʼila zi lõ sõchi.
PSA.90.16	Oromaʼõ ba genonimõ halõw̃õoe andrõ, ba oromaʼõ lachõmioe ba ndraʼonora.
PSA.90.17	Ja oroma chõma waʼasõchi dõdõ Zoʼaja, Lowalangima, chõma; tolo ndraʼaga ba halõw̃õ dangama andrõ; jaʼia, ba halõw̃õ dangama andrõ tologa!
PSA.91.3	Iʼefaʼõ ndraʼoegõ ba dandraw̃a andrõ chõ zolaoe tandraw̃a wofo, ba iʼorifiʼõ ba wõchõ waba famoenoe andrõ. 
PSA.91.4	Ibaloegõ ndraʼoegõ afinia, ba barõ gafinia andrõ aoeri ndraʼoegõ; no baʼabaʼa ba baloese zi doehoe andrõ chõnia.
PSA.91.5	Lõ tola ataʼoe ndraʼoegõ gametaʼoeõ andrõ ba zi bongi, ba he ono wana sanõrõ, na maʼṍchõ.
PSA.91.6	Fõchõ waba andrõ, sanõrõ sogõmigõmi, teoe mbanoea andrõ, famakiko na laloeo.
PSA.91.7	He hõnõ zi mate ba ngaimõ, ba he foeloe ngahõnõ zi mate ba gambõlõoe, ba jaʼoegõ, ba lõ gõna.
PSA.91.8	Ha hõrõoe zangila, ba aneheʼõ wamasoelõ andrõ ba zolaoe si lõ sõchi. 
PSA.91.9	Me no õw̃aʼõ: ”Jaʼoegõ saʼae dõtõnafõgoe, Jehowa;” Fondrege zalaw̃a andrõ no õbeʼe saw̃atõoe.
PSA.91.10	Lõ itõrõ ndraʼoegõ saboe dõdõoe, ba lõ ihatõʼõ ia ba noseoe famakao.
PSA.91.11	Iw̃aʼõ ba malaʼika andrõ chõnia, ba chõmõ andrõ, enaʼõ larorogõ ndraʼoegõ, ba lalamõ andrõ fefoe. 
PSA.91.12	Lataja dania tangara ndraʼoegõ, fa bõi manendre gaheoe ba gara.
PSA.91.13	Õhoendrahoendra tooe zingo ba oelõ sosõfoe, amama barõ gaheoe nono zingo, awõ naga. 
PSA.91.14	”Me iʼomasiʼõ ndraʼo, andrõ oeʼorifi ia, oeʼefaʼõ ia, me no aboto ba dõdõnia dõigoe andrõ.
PSA.91.15	Na iʼangarõfi li ndraʼo, ba oefondrondrongo chõnia, awõnia ndraʼo ba wamakao; oeʼefaʼõ ia ba tetoeria ia oebeʼe.
PSA.91.16	Oeʼaboesoiʼõ ia faʼanaoe noso, ba anehe ia wangorifi andrõ chõgoe oebeʼe.”
PSA.92.1	Fanoenõ na loeo sabato.
PSA.92.2	I. 
PSA.92.4	Ba zi foeloe sinali ba ba mbiola nitika, seboea, ba folaoe somasi ita, ba mbiola nitika, sideʼide. 
PSA.92.5	Me õʼomoesoiʼõ dõdõgoe, jaʼeogõ Jehowa folaoelaoemõ andrõ; maʼiki dõdõgoe ba halõw̃õ dangaoe andrõ. 
PSA.92.6	Halõw̃õ seboea halõw̃õmõ andrõ, Jehowa! No anaoe sibai geraʼeramõ andrõ.
PSA.92.7	Ba niha si lõ tõdõ, ba lõ faʼaboto ba dõdõ, ba ba zambõ tõdõ, ba lõ fangila.
PSA.92.8	Na manõi zeboea horõ andrõ, hoelõ ndroeʼoe ba danõ, ba na mobowo zamazõchi si lõ sõchi, ba enaʼõ tefakiko ira, si lõ fangorifi. 
PSA.92.9	Ba jaʼoegõ, ba si no salaw̃a, iroegi zi lõ aetoe, jaʼoegõ Jehowa! 
PSA.92.10	II. 
PSA.92.11	Ba tandroegoe, ba õʼalaw̃aʼõ, si mane tandroe gorõbao; tehawoei ndraʼo fanicha samohoea. 
PSA.92.12	Omoeso dõdõgoe wamaigi sanarogõ jaʼo andrõ; ba omoeso dõdõgoe wamondrongo he wisa ba zi maoso oedoegoe andrõ, safõchõ tõdõ chõgoe. 
PSA.92.13	Satoelõ, ba manõi, hoelõ dõwoea, eboea ia, hoelõ geresi ba hili Libano. 
PSA.92.14	Nitanõ ba nomo Jehowa, ba mobowo ba golajama Lowalangida andrõ. 
PSA.92.15	Molewiõ na ba waʼatoea, ba fahõna nidanõ dõla ba moboeloe si bohooe. 
PSA.92.16	Ba wangombacha faʼadõlõ dõdõ Jehowa, weʼeweʼe andrõ chõgoe, ba lõ si lõ atoelõ ba chõnia. 
PSA.93.2	No aro dadaomamõ, gõtõgõtõ waʼara saʼae; jaʼoegõ, ba si otarai zi lõ bõrõta ae.
PSA.93.3	Moegosogoso nidanõ, Jehowa; tesao wegosogoso nidanõ, tesao weʼoegoeʼoegoe nidanõ.
PSA.93.4	Ba abõlõ moroi ba wegosogoso nidanõ seboea Jehowa si jaw̃a, abõlõ moroi ba ndroeloe nasi andrõ, sabeʼe sibai.
PSA.93.5	Aro sibai wamadoehoeʼõ andrõ chõoe si nangea niʼamoniʼõ nomomõ andrõ, jaʼoegõ Jehowa, iroegi zi lõ aetoe. 
PSA.94.1	I. 
PSA.94.2	Faoso, sangoehoekoe õsi goeli danõ, beʼe zoelõ ba zeboea hocha andrõ! 
PSA.94.3	Ha waʼara zeboea horõ andrõ, Jehowa! ha waʼara omoeso dõdõ zeboea horõ andrõ?
PSA.94.4	Lalaoe hoehoeo fajaw̃asa, lasoeno ira dozi samasõchi si lõ sõchi.
PSA.94.5	Larasa mbanoeaoe andrõ, Jehowa, ba lafalangõgõ dána chõoe andrõ.
PSA.94.6	Laboenoe lacha mbanoea, awõ zi fatewoe andrõ, ba laʼeʼeli zi lõ ama, si lõ ina.
PSA.94.7	Ba lamane: ”Lõ iʼila Jehowa, lõ anehe Lowalangi Jakobo.” 
PSA.94.8	Mibeʼe ba dõdõmi, jaʼami si lõ tõdõ ba niha andre; ba jaʼami sowõhõ mowa, ba ha waʼara atoeatoea ami? 
PSA.94.9	Samataro tõgi dalinga andrõ, hadia lõ irongo? Sombõi hõrõ andrõ, hadia, lõ iʼila? 
PSA.94.10	Sangotoeʼõ soi niha, hadia, lõ ilaoe mbalõ? Jaʼiá, samahaõ niha ba waʼaboto ba dõdõ?
PSA.94.11	Iʼila geraʼera niha Jehowa, wa no si lõ boto. 
PSA.94.12	II. 
PSA.94.13	Ba wamaigi chõnia sahono ia, na baw̃a wamakao, gasagasa wa techao gohokoho ba zeboea horõ andrõ. 
PSA.94.14	Lõʼõ sa itiboʼõ mbanoeania Jehowa, ba lõ farõi ia ba dána chõnia andrõ.
PSA.94.16	Ha niha zi mõi belebelegoe, ba zeboea horõ andrõ, ba ha niha zanolo jaʼo, ba zamazõchi si lõ sõchi?
PSA.94.17	Na tenga Jehowa zanolo jaʼo menaʼõ, ba te no iroegi danõ si lõ liw̃aliw̃a nosogoe andre. 
PSA.94.18	Na oemane: ”Ahele gahegoe”, ba itoewoe ndraʼo faʼeboea dõdõoe andrõ, jaʼoegõ Jehowa.
PSA.94.19	Ba waʼoja ngawalõ waʼaboe dõdõgoe andrõ, ba iʼokafoei dõdõgoe fondrara tõdõ andrõ chõoe. 
PSA.94.20	Hadia, fabõbõ chõoe dadaoma wamakiko andrõ, sombõi fangaboe dõdõ, samaliʼõ hoekoe?
PSA.94.21	Lahawoei noso zatoelõ andrõ, ba laʼetoeʼõ hoekoe zi lõ horõ.
PSA.94.22	Ba belebelegoe Jehowa, ba weʼeweʼe dõdõgoe Lowalangigoe, saw̃atõgoe.
PSA.94.23	Isoelõni chõra horõra ba ifakiko ira, bõrõ walõsõchira andrõ, ifakiko ira Jehowa, Lowalangida.
PSA.95.1	I. 
PSA.95.2	Taʼondrasi ia wangandrõ saoha gõlõ, taʼomoesoiʼõ dõdõda chõnia ba zinoenõ.
PSA.95.3	Lowalangi seboea sa Jehowa, razo seboea, jaw̃a Lowalangi bõʼõ fefoe. 
PSA.95.4	Si so ba danga hoenõ danõ andrõ, sochõ zoezoe hili jaw̃a.
PSA.95.5	Sochõ asi andrõ; jaʼia zamazõchi; ba tanõ sabeʼe andrõ, ba no tangania zombõi.
PSA.95.6	Talaboe, tafalõgoe tooe ita, mangaloeloe ita, tabalõdoehini tooe danõ, fõna Jehowa, sombõi jaʼita!
PSA.95.7	Me no Lowalangida ia, ba me no banoeania ita, rorogõfõnia, nikoebaloi dangania. 
PSA.95.8	II. 
PSA.95.9	ba nitandraigõ ndra toeami jaʼo, me lafaigi zoeʼagoe, he w̃aʼae no laʼila wolaoegoe andrõ. 
PSA.95.10	Õfa woeloe fache waʼara aboe dõdõgoe niha andrõ, ba oemane: ”Niha seloengoe tõdõ ira.” Ba lõ aboto ba dõdõra lala andrõ chõgoe.
PSA.95.11	Tobali fahõloe ndraʼo, ba wõnoegoe andrõ, (oemane): ”Bõi ja lachamõ wolombase andrõ chõgoe.” 
PSA.96.1	I. 
PSA.96.2	Miʼanoenõ chõ Jehowa, misoeno dõinia andrõ; miʼombachaʼõ wangorifi andrõ chõnia, ero maʼṍchõ.
PSA.96.3	Midoenõdoenõ ba niha baero doeriania, ba ba niha fefoe zahõlihõli dõdõ andrõ chõnia.
PSA.96.4	Me no seboea Jehowa, ba me no si nangea nisoeno sibai, niʼataʼoefi, jaw̃a Lowalangi bõʼõ, fefoe.
PSA.96.5	Lowalangi niha baero andrõ sa, ba adoe; ba Jehowa, ba no samazõchi banoea si jaw̃a.
PSA.96.6	Lachõmi ba faʼamoadoe fõnania; faʼabõlõ ba lachõmi ba niʼamoniʼõ andrõ chõnia.
PSA.96.7	II. 
PSA.96.8	Mibeʼe chõ Jehowa zoemange dõinia andrõ; miʼohe gameʼela ba miʼae ba golajama andrõ chõnia. 
PSA.96.9	Miʼangarõfi li Jehowa, miʼohe wangehao niʼamoniʼõ andrõ; miʼanizinizi fõnania, dozi tanõ.
PSA.96.10	Mimane ba niha baero: Razo saʼae Jehowa! Ba no aro gõi golia oeli danõ, tebai mangiwa. Ifatõrõ ba zadõlõ soi niha andrõ. 
PSA.96.11	Omoeso dõdõ mbanoea si jaw̃a, ba maʼiki goeli danõ, moeʼoegoeʼoegoe nasi ba õsinia andrõ. 
PSA.96.12	Ikaraini waʼiki benoea andrõ ba hadia ia ba chõnia; ba fefoe dõla geoe saʼae dania ba gatoea, ba omoeso sibai dõdõ.
PSA.96.13	Fõna Jehowa; so ia sa moroi sa, so ia, ba wangoehoekoe õsi goeli danõ. Ihoekoe dania golia oeli danõ ba waʼatoelõ, ba ihoekoe soi niha ba waʼadoehoe andrõ chõnia.
PSA.97.1	I. 
PSA.97.2	Si no tefasoei lawoeo ba faʼogõmigõmi ia; danedane dadaomania ba hoekoe sadõlõ ba faʼatoelõ. 
PSA.97.3	Mowaõwaõ fõnania galitõ, si manga zi faʼoedoe chõnia, fasoei. 
PSA.97.4	Isoeloei goeli danõ gari mbanoea andrõ chõnia; iʼila oeli danõ, ba moehisi.
PSA.97.5	Alaoe hili, hoelõ zigoesigoe, fõna Jehowa andrõ, fõna Zoʼaja tanõ, maʼasagõrõ.
PSA.97.6	Idoenõdoenõ waʼatoelõnia andrõ banoea si jaw̃a, ba dozi soi mangila lachõminia. 
PSA.97.7	II. 
PSA.97.8	Irongo Siona, ba omoeso dõdõ; ba owoeawoea dõdõ nono Ndraono Joeda alawe, bõrõ wangoehoekoemõ andrõ, jaʼoegõ Jehowa! 
PSA.97.9	Jaʼoegõ sa Wondrege zalaw̃a, Jehowa, ba goeli danõ, maʼasagõrõ, alaw̃a jaw̃a Lowalangi bõʼõ fefoe ndraʼoegõ. 
PSA.97.10	Miʼogorofi zi lõ sõchi, jaʼami sangomasiʼõ Jehowa! Jaʼia zondrorogõ noso zatoelõ tõdõ andrõ chõnia; iʼefaʼõ ira ba danga zeboea horõ andrõ. 
PSA.97.11	Toemboe haga chõ zatoelõ tõdõ, ba faʼomoeso dõdõ ba zadõlõ eraʼera. 
PSA.97.12	Miʼomoesoiʼõ dõdõmi ba chõ Jehowa, jaʼami satoelõ tõdõ, ba misoeno dõinia andrõ, niʼamoniʼõ!
PSA.98.2	No ifarongogõ Jehowa wangorifi andrõ chõnia; ba zanehe niha baero andrõ ifaʼeleʼõ waʼatoelõnia andrõ.
PSA.98.3	No itõrõ tõdõnia waʼeboea dõdõnia andrõ, awõ wa lõ si farõi ia ba maʼoewoe Gizeraëli; no laʼila wangorifi andrõ chõ Lowalangida fondrege danõ fefoe. 
PSA.98.4	Miʼowoeawoeaʼõ dõdõ, jaʼami dozi tanõ! Miʼaʼiki ba miʼanoenõ!
PSA.98.5	Misoeno Jehowa, milaoe mbiola nitika, seboea, milaoe mbiola ba mifao li wanoenõ!
PSA.98.6	Milaoe dorofe sideʼide, awõ dorofe nidõdõni, miʼowoeawoeaʼõ dõdõmi tánõ fõna razo andrõ, Jehowa! 
PSA.98.7	Ja moeʼoegoeʼoegoe nasi, fabaja õsinia, ba oeli danõ andre, awõ zowanoea ba detenia. 
PSA.98.8	Ndramoelaoe datawṍ boto nidanõ andrõ ba ja owoeawoea dõdõ hili, fefoe.
PSA.98.9	Tánõ fõna Jehowa; so ia sa moroi sa, ba wangoehoekoe oeli danõ. Iʼatoelõʼõ wangoehoekoe oeli danõ ba ifatõrõ ba niha baero zadõlõ.
PSA.99.2	Eboea Jehowa, ba Ziona, jaw̃a niha bõʼõ fefoe ia.
PSA.99.3	Ja lasoeno dõimõ andrõ, seboea, sataʼoe niha; niʼamoniʼõ ia.
PSA.99.4	Awõ waʼabõlõ razo andrõ, somasi hoekoe satoelõ; nifatõrõoe ba maʼoewoe Jakobo andrõ, ba sadõlõ ba satoelõ. 
PSA.99.5	Mifosoemange Jehowa, Lowalangida, miʼangaloeloe fõna mbakoebakoe gahe andrõ chõnia: niʼamoniʼõ ia!
PSA.99.6	Awõ gere andrõ chõnia ndra Moze Aʼaroni, ba awõ zi angarõfi li jaʼia Zamoeëli andrõ; mangandrõ ira chõ Jehowa, ba ifondrondrongo lira. 
PSA.99.7	Ba lawoeo andrõ fahoehoeo ia chõra; laʼoʼõ wamadoehoeʼõ andrõ chõnia ba amachoita andrõ, nifachoinia chõra.
PSA.99.8	He Jehowa, Lowalangima, no õfondrondrongo lira. Lowalangi sebolo tõdõ ndraʼoegõ chõra ba solaoe balõ ba zi lõ sõchi andrõ, nifazõchira.
PSA.99.9	Mifosoemange Jehowa, Lowalangida andrõ, miʼangaloeloe ba gahe hili andrõ chõnia, niʼamoniʼõ. Niʼamoniʼõ sa Jehowa, Lowalangida andrõ!
PSA.100.2	Miʼaohasi gõlõmi weʼamõi enoni Jehowa; miʼondrasi ia, miʼaʼiki!
PSA.100.3	Ja aboto ba dõdõmi, wa no Lowalangi Jehowa! Jaʼia zamazõchi jaʼita ba no chõnia ita, banoeania ba biribiri, nikoebaloinia. 
PSA.100.4	Mitõrõ mbawa gõli andrõ chõnia, wangandrõ saoha gõlõ; miʼae ba golajamania, wanoeno jaʼia; miʼandrõ saoha gõlõ chõnia ba misoeno dõinia andrõ!
PSA.100.5	Si sõchi tõdõ sa Jehowa: faʼeboea dõdõnia andrõ, ba no si lõ aetoe, ba lõ farõi ia, gõtõgõtõ waʼara. 
PSA.101.2	Daʼoehaogõhaogõ wanõrõ lala, lala sadõlõ; ha waʼara mõiʼõ chõgoe? Daʼoeʼadõlõʼõ dõdõgoe, wolaoe hadia ia baomo chõgoe.
PSA.101.3	Lõ oebeʼe ba doedoema hõrõgoe zi lõ sõchi; oeʼogorofi wolaoe si fahole; bõi ja fatõfa chõgoe. 
PSA.101.4	Ja arõoe chõgoe dõdõ si falimo; lõ edõnado zi lõ sõchi.
PSA.101.5	Sanandraw̃aisi awõnia ba zi tobini, ba oefakiko; si fajaw̃a ba seboea hocha, ba techõgoe.
PSA.101.6	Oenehegõ zi lõ farõi andrõ, ba danõ, enaʼõ chõgoe sosó ira; sanõrõ lala sadõlõ, daʼõ genonigoe. 
PSA.101.7	Bõi ja so baomo chõgoe zi falimo; solaoe faja, ba bõi jamonaha fõnagoe.
PSA.101.8	Oeʼerogõ mahemoloe wamakiko samazõchi horõ, ba danõ, ba wangohori ba mbanoea Jehowa andrõ solaoe si lõ sõchi. 
PSA.102.1	Fangandrõ zi noemana, na aboe dõdõnia, na ifarongogõ chõ Jehowa wangarõngarõnia.
PSA.102.2	I. 
PSA.102.3	Bõi biniʼõ chõgoe mbawaoe, na baw̃a waʼataʼoegoe; beʼe mbõrõ dalingaoe chõgoe, na oeʼangarõfi li ndraʼoegõ; taʼitaʼi fondrondrongo chõgoe!
PSA.102.4	Tajataja saʼae mbaw̃agoe, hoelõ zimbo, ba timba niʼā galitõ dõlagoe.
PSA.102.5	Tõdõgoe bacha, ba no aleoe, no okõli, hoelõ ndroeʼoe ba danõ; olifoedo saʼae wemanga gõgoe.
PSA.102.6	Falemba ba nagolegoe dõlagoe, balazi waʼabõlõbõlõ wangarõngarõgoe andrõ. 
PSA.102.7	No si fagõlõgõlõ ba doembao ba mbewe nasi ndraʼodo, hoelõ lamoehoe ba gadoedoela mbanoea.
PSA.102.8	Lõ salaoe hõrõgoe, hoelõ wofo, si ha samboesamboea ba gero zagõ.
PSA.102.9	Maʼõmaʼõchõ latandraw̃aisi ndraʼo si faʼoedee chõgoe, ba sabao tõdõ chõgoe, ba labeʼe hõloe ndraʼodo.
PSA.102.10	Oefemanga wache saʼae nawoe, ba oefaroeka ba nibadoegoe daw̃a hõrõ. 
PSA.102.11	Bõrõ wõnoemõ andrõ ba bachoebachoe dõdõoe; noa sa õfazaw̃a ndraʼo, ba no õtiboʼõ tooe ndraʼodo.
PSA.102.12	Hoelõ loemõ, si no adõni, mbaw̃agoe andrõ, ba saleoe ndraʼo, hoelõ ndroeʼoe. 
PSA.102.13	II. 
PSA.102.14	Maoso dania ndraʼoegõ ba õhachõsi tõdõ Ziona andrõ; baw̃a saʼae, fa õʼeboeaʼõ dõdõoe chõnia; noa sa iroegi inõtõ. 
PSA.102.15	Omasi sa genonimõ garania andrõ ba ahachõ dõdõra gadoedoelania.
PSA.102.16	Ba laʼataʼoefi dõi Jehowa andrõ niha baero; ba dozi salaw̃a ba goeli danõ, ba laʼataʼoefi lachõmioe.
PSA.102.17	Me no ifoeli itaroeʼõ Ziona Jehowa, me no iʼoromaʼõ ia ba lachõminia andrõ.
PSA.102.18	Me no ifondrondrongo wangandrõ zi noemana ba me lõ niʼositengagõnia fangandrõra andrõ.
PSA.102.19	Nitanõ ba zoera daʼõ, nifaʼema ba zi sagõtõ niha dania; ba niha niwõwõi dania, ba lasoeno Jehowa.
PSA.102.20	Me no ifaigi moroi ba zalaw̃a jaw̃a andrõ chõnia, niʼamoniʼõ; me no inehegõ goeli danõ Jehowa moroi ba zoroego.
PSA.102.21	Ba wamondrondrongo fangarõngarõ nikoeroe andrõ, ba wangefaʼõ si mate menaʼõ. 
PSA.102.22	Enaʼõ ladoenõdoenõ dõi Jehowa ba Ziona ba toeriania ba Jeroezalema.
PSA.102.23	Na laʼoroedoegõ ira soi niha fefoe ba õri andrõ, ba wamosoemange Jehowa. 
PSA.102.24	No ihõndrõgõ waʼabõlõgoe, ba lala, no iʼambõsi waʼanaoe nosogoe.
PSA.102.25	Ba oemane: ”He Lowalangigoe, bõi etoeʼõ nosogoe, ha taloe niha! Faʼanaoe nosooe andrõ, ba gõtõgõtõ waʼara. 
PSA.102.26	Ba gõtõ fõna saʼae õlata danõ, ba nifazõchi dangaoe mbanoea si jaw̃a. 
PSA.102.27	Jaʼiá andrõ, ba si taja dania, ba jaʼoegõ, ba si lõ teboelõ; atoea dania ia fefoe, hoelõ mbaroe; õfamalalini baroe, ba tobali. 
PSA.102.28	Ba jaʼoegõ andrõ, ba jaʼoejaʼoegõ manõ, ba dõfioe andrõ, ba lõ ahori. 
PSA.102.29	Monahia ndraono genonioe andrõ, ba maʼoewoera, ba si lõ teboelõ fõnaoe.” 
PSA.103.5	Sangaboesoiʼõ si sõchi jaʼoegõ ba waʼatoeamõ; tebohooeni waʼono matoea chõoe, hoelõ ba mojo. 
PSA.103.6	Sateolõ ilaoe Jehowa, ba iʼohe ba lala hoehoeo nifakao, fefoe.
PSA.103.7	No ifarongogõ chõ Moze lala andrõ chõnia, ba no iʼoromaʼõ ba Ndraono Gizeraëli wolaoenia andrõ, seboea. 
PSA.103.9	Tenga si lõ mamalõmalõ watahisania, ba fõnoenia, ba tenga si lõ aetoe. 
PSA.103.14	Iʼila sa gamoeatada, jaʼita nifazõchinia; itõrõ tõdõnia, wa no gawoegawoe ita. 
PSA.103.15	Noso niha andrõ, ba no hoelõ ndroeʼoe ba danõ; mobowo ia, hoelõ mbowo ndroeʼoe ba mbenoea. 
PSA.103.16	Na itõrõ angi, ba lõ jaʼia saʼae, ba lõʼõ saʼae iʼila ia nahania andrõ.
PSA.103.17	Ba faʼeboea dõdõ Jehowa andrõ, ba gõtõgõtõ waʼara, ba zangataʼoefi jaʼia; ba faʼatoelõ dõdõnia andrõ, ba iroegi maʼoewoe. 
PSA.103.18	Ba zi lõ mamõhõi fawoeʼoesa li andrõ chõnia ba ba zi lõ olifoe oroisania, ba woloʼõ jaʼia.
PSA.103.19	Jehowa andrõ, ba no ifazõchi dadaomania ba zoroego, ba faʼasalaw̃ania andrõ, ba iroegi fefoe hadia ia.
PSA.103.20	Misoeno Jehowa, jaʼami malaʼikania, jaʼami sabõlõ, samaloea niw̃aʼõnia, woloʼõ taroma linia andrõ! 
PSA.103.21	Misoeno Jehowa, jaʼami, sato chõnia, enoninia, samaloea somasi ia.
PSA.103.22	Misoeno Jehowa, jaʼami nifazõchinia fefoe, fefoe gofoe heza, ba gamatõrõw̃ania. Soeno Jehowa, jaʼoegõ tõdõgoe! 
PSA.104.1	I. 
PSA.104.2	Si obaroe haga, samologõ banoea si jaw̃a, hoelõ doefo sebolo.
PSA.104.3	Sameʼe hare nomonia idanõ, ba sameʼe koeretania lawoeo andrõ, sanõrõ afi nangi.
PSA.104.4	Samaliʼõ sinengenia angi ba samaliʼõ enoninia holahola galitõ. 
PSA.104.5	No ilata danõ dajadajania andrõ, fa bõi mangiwa ia, iroegi zi lõ aetoe.
PSA.104.6	No õbaloegõ ia idanõ, hoelõ nifobaroe, no anõnõ hili idanõ andrõ.
PSA.104.7	Ba ahele, me õtenaw̃a, ba weʼoegoeʼoegoe limõ andrõ foelõi ia. 
PSA.104.8	Toemboe saʼae hili ba ahõndrõ ndraso, ba naha nihonogõimõ chõnia.
PSA.104.9	No õbeʼe nola chõnia, si tebai isawõ; lõ mangawoeli, ba wamaloegõ tanõ.
PSA.104.10	Samangoemboe idanõ, sanaw̃a daso, ba mbawa danõ misa itõrõ.
PSA.104.11	Õ zaliw̃aliw̃a ba danõ fefoe ia; ifadõhõ waʼowõchi dõdõnia kalide ndroeʼoe andrõ.
PSA.104.12	Monahia ba mbewenia wofo ba daloe mbanoea; lafarongogõ lira moroi ba ndraha geoe andrõ.
PSA.104.13	Samoʼidanõ hili, moroi ba nahiania andrõ si jaw̃a; fangaboeso danõ loealoea wolaoemõ andrõ.
PSA.104.14	Samatoemboeʼõ doeʼoe, õ goerifõ niha ba sinanõ, sogoena ba niha, wamaloea balazo moroi ba danõ. 
PSA.104.15	Ba agoe, faʼomoeso dõdõ niha, ba enaʼõ takile mbawa ba wanicha, ba enaʼõ mõi fangabeʼe dõdõ niha roti. 
PSA.104.16	Fahõna nidanõ ba dõla geoe andrõ, chõ Jehowa, ba dõla geresi andrõ, nitanõnia.
PSA.104.17	Ba zangazoeni fofo; toembao andrõ, sonahia ba hogoe naroeʼoe.
PSA.104.18	Hili salaw̃a andrõ, ba no saw̃atõ nago, ba arõ gara, ba saw̃atõ laosi.
PSA.104.19	Baw̃a no ifazõchi, ba wamaigi inõtõ; loeo andrõ, ba iʼila waʼaechoenia. 
PSA.104.20	Na õlaoe waʼogõmigõmi, ba bongi; ba ba zi bongi andrõ, ba maliw̃aliw̃a fefoe goetoe ndroeʼoe andrõ.
PSA.104.21	Ono zingo andrõ si ndrõndrõndrõndrõ, wangaloei ahoeloea, sangandrõ gõra chõ Lowalangi.
PSA.104.22	Ba toemboe loeo, ba mangawoeli ira foeri ba mõrõ ba nahiara.
PSA.104.23	Ba mõi tooe niha ba halõw̃õnia, mangai nihalõnia, irege bongi.
PSA.104.24	II. 
PSA.104.25	Hiza nasi andrõ, no eboea ba no ebolo misa, ba saliw̃aliw̃a bacha, lõ moetaha moeʼerai, sideʼide ba seboea.
PSA.104.26	Lala nowo ia: ba daʼõ so giʼa seboea andrõ, nifazõchioe, enaʼõ famaimai ba daʼõ.
PSA.104.29	Ba õbiniʼõ mbawaoe, ba tokea ira; õbõda nosora, ba aetoe, tobali gawoegawoe ira mangawoeli. 
PSA.104.30	Õfaloea Gehehamõ, ba tewõwõi ira, ba õbohooeni goeli danõ.
PSA.104.31	Lachõmi Jehowa andrõ, ba si lõ aetoe; omoeso dõdõ Jehowa nifazõchinia andrõ;
PSA.104.32	Na inehegõ danõ, ba hoemisi; na itoefa tangania hili, ba manimbo. 
PSA.104.33	Damanoenõ ndraʼo chõ Jehowa, gõtõ waʼanaoe nosogoe; oesoeno Lowalangigoe, gõtõ waʼara ndraʼodo.
PSA.104.34	Enaʼõ na omasi ia nifachai dõdõgoe; jaʼodo, ba no somoeso tõdõ chõ Jehowa!
PSA.104.35	Enaʼõ taja ba goeli danõ zamazõchi horõ, enaʼõ lõʼõ saʼae seboea horõ. Soeno Jehowa, jaʼoegõ tõdõgoe! Haleloeja!
PSA.105.1	I. 
PSA.105.3	Misoeno ami ba dõinia andrõ niʼamoniʼõ! Ja omoeso dõdõ zangaloei Jehowa!
PSA.105.4	Mizofoezofoe Jehowa, awõ waʼabõlõnia andrõ! Bõi mifamalõmalõ wangaloei bawania!
PSA.105.5	Mitõrõtõrõ tõdõmi zahõlihõli dõdõda andrõ chõnia, nilaoenia, tandra andrõ chõnia ba fangoehoekoenia, taroma linia!
PSA.105.6	Jaʼami, maʼoewoe genoninia Aberahamo, jaʼami maʼoewoe Jakobo andrõ, nitoetoejoenia.
PSA.105.7	Jaʼia, Jehowa, ba no Lowalangida; itõrõi goeli danõ fangoehoekoenia andrõ.
PSA.105.8	Lõ olifoe ia gamaboeʼoela linia andrõ, iroegi zi lõ aetoe, taroma li andrõ, nihonogõinia, ba ngahõnõ ngaʼõtõ.
PSA.105.9	Fawoeʼoesa li andrõ, me fawoeʼoe li ia chõ Gaberahamo, ba fahõloesania andrõ chõ Gizaʼaki.
PSA.105.10	Ba no ibeʼe amachoita chõ Jakobo, amaboeʼoela li si lõ teboelõ chõ Gizeraëli andrõ,
PSA.105.11	wangoemaʼõ: ”Chõoe oebeʼe danõ Ganaʼana andrõ, tána chõmi, ondrõita.” 
PSA.105.12	Me lõ ato ira na, me ha fasamõsa na, ba me si fatewoe ira ba danõ.
PSA.105.13	Ba latõrõi soi niha andrõ; ba nõri si samboea so ira maʼõchṍ, ba mahemoloe, ba ba niha hõʼõ.
PSA.105.14	Lõ ibeʼe nifakao niha bõʼõ ira, ba iʼotoeʼõ razo, bõrõ ira. 
PSA.105.15	”Bõi mibabaja nibajoinigoe andrõ ba bõi mifakao zameʼeleʼõ andrõ chõgoe.”
PSA.105.16	Ba ikaoni ba danõ lofo mbanoea, ifatõ dendrotendro gõ fefoe. 
PSA.105.17	Ifowaõwaõ chõra zamõsa; teʼamawa sawoejoe Josefo andrõ. 
PSA.105.18	Lalazi gahenia ba galõ, tefaʼoeʼoe siʼõli nosonia.
PSA.105.19	Irege itõrõ niw̃aʼõnia andrõ; taroma li Jehowa wamadoehoeʼõ jaʼia.
PSA.105.20	Ba ifatenge razo, idoedoe ia; salaw̃a soi niha andrõ, iʼefaʼõ ia. 
PSA.105.21	Ibaliʼõ satoea baomo chõnia; ifataro samatõrõ si so chõnia fefoe.
PSA.105.22	Ba wamõbõ salaw̃a andrõ chõnia, na omasi ia, ba ba wangatoeatoeaʼõ satoea andrõ chõra.
PSA.105.23	Ba isaw̃a danõ Miseraji Izeraëli, iʼiagõ danõ maʼoewoe Chamo Jakobo, si fatewoe. 
PSA.105.24	Ba iʼojaʼõ ndraono ba mbanoeania andrõ, ato ira, moroi ba zamakao jaʼira, ibeʼe. 
PSA.105.25	Ibaliʼõ dõdõ daʼõ, enaʼõ fatioe ba mbanoeania andrõ, enaʼõ lalaoe zi lõ atoelõ ba genoninia.
PSA.105.26	II. 
PSA.105.27	Lafazõchi dandra andrõ chõnia, ba chõra ba sahõlihõli dõdõ ba danõ maʼoewoe Chamo. 
PSA.105.28	Ifatõrõ waʼogõmigõmi, ogõmi danõ ibeʼe, ba lõ aetoe lafadaõ linia.
PSA.105.29	Ibaliʼõ do nidanõ chõra, mate giʼa chõra ibeʼe.
PSA.105.30	Molihaliha ba danõra dalaho, irege ba mbateʼe razora.
PSA.105.31	Moehede ia, ba tesao ndri manoe, ba di mbõhõ, ba danõra, maʼasagõrõ.
PSA.105.32	Ifatõrõ chõra deoe kara, salahi deoe bõʼõ, alitõ siholahola ifatõrõ ba danõra.
PSA.105.33	Ibõzi w̃ew̃e nagoe chõra, awõ mboea ara, ifatõ ndraha geoe ba danõra.
PSA.105.34	Moehede ia, ba tesao damo ba lamanoea, tebai teʼerai.
PSA.105.35	Ahori laʼā ndroeʼoe ba danõra, ba õra gõi mboea danõ chõra.
PSA.105.36	Ba ibõzi tooe fefoe nono si aʼa, ba danõra, si aʼa zabõlõ andrõ chõra fefoe.
PSA.105.37	Ba aheta ira ibeʼe, fao wirõ ba fao ganaʼa; ba lõ salaoe ba madora andrõ. 
PSA.105.38	Omoeso dõdõ Ndrawa Miseraji, me aheta ira; noa sa ihawoei ira faʼataʼoe, ba chõrā andrõ.
PSA.105.39	Ibologõ lawoeo, baloebaloe, ba alitõ, ba wohagaini si bongi. 
PSA.105.40	Mangandrõ ira, ba ifatõrõ ziate ba iʼaboesoiʼõ ira koee moroi ba mbanoea si jaw̃a. 
PSA.105.41	Itõlaʼõ gara, ba mangele nidanõ, moʼoengo misa ba danõ si mate, timba nidanõ seboea. 
PSA.105.42	Itõrõ sa tõdõnia daroma linia andrõ, niʼamoniʼõ, ba enoninia Aberahamo andrõ.
PSA.105.43	Ba ifawoeʼa mbanoeania andrõ, omoeso dõdõ; owoeawoea dõdõ nitoetoejoenia andrõ.
PSA.105.44	Ba ibeʼe chõra danõ niha baero andrõ; mõi tána chõra gõdo soi andrõ.
PSA.105.45	Enaʼõ laʼoʼõ gamachoitania andrõ, ba enaʼõ lõ lasawõ goroisania. Haleloeja!
PSA.106.1	I. 
PSA.106.2	Ha niha zangila manoetoenõ nilaoe Jehowa andrõ, faʼabõlõnia, ba ha niha zangila mamarongogõ fanoeno jaʼia andrõ, fefoe?
PSA.106.3	Ja ahowoe zoloʼõ hoekoe andrõ, ba si lõ mamamalõmalõ folaoe satoelõ!
PSA.106.4	Tõrõ tõdõoe ndraʼodo, jaʼoegõ Jehowa, dali waʼomasioe mbanoeaoe andrõ; fatõrõ chõgoe wangorifi andrõ chõoe.
PSA.106.5	Enaʼõ anehe ndraʼo waʼohahaoe dõdõ nitoetoejoemõ andrõ; enaʼõ omoeso dõdõgoe gõi ba waʼomoeso dõdõ mbanoeaoe, ba enaʼõ oesoeno ndraʼo, awõ dána chõoe andrõ.
PSA.106.6	II. 
PSA.106.7	Lõ saboto ba dõdõ doeama ba danõ Miseraji zahõlihõli dõdõ andrõ chõoe; lõ itõrõ tõdõra waʼafahõna waʼeboea dõdõoe andrõ, ba molaw̃a ba mbewe nasi andrõ, ba nasi zoechoe. 
PSA.106.8	Ba itolo ira, bõrõ dõinia andrõ, ba wamaʼeleʼõ faʼabõlõnia.
PSA.106.9	Ba ihedehedeʼõ nasi zoechoe andrõ, ba otoefo, ifatõrõ ira ba daloe hooe andrõ, nifamatõrõ ba danõ si mate.
PSA.106.10	Ba iʼefaʼõ ira ba danga zi fatioe tõdõ chõra, ba danga zi faʼoedoe iʼefaʼõ ira.
PSA.106.11	Ba tebaloegõ asi zi faʼoedoe chõra andrõ; samõsa lõʼõ si tosai.
PSA.106.12	Awena mamati ira ba daroma linia ba lasoeno ia. 
PSA.106.13	III. 
PSA.106.14	Ba tesao wangisõ, ba danõ si mate andrõ, ba latandraigõ Lowalangi ba danõ si lõ nihaniha. 
PSA.106.15	Ba ibeʼe chõra zomasi ira, ba ifatõrõ chõra wõchõ baosi.
PSA.106.16	Ba afõchõ dõdõra chõ Mose ba golombasew̃a ba chõ Gaʼaroni, niʼamoniʼõ Jehowa andrõ. 
PSA.106.17	Ba asila danõ, itõlõ Datano andrõ, ibaloegõ zi fao chõ Gabiramo andrõ.
PSA.106.18	Teʼeboeaʼõ galitõ ba zangoroedoe jaʼira andrõ, iʼā alitõ zanao horõ andrõ.
PSA.106.19	Lafazõchi nono zaw̃i ba gahe hili Horebi, mangaloeloe ira ba wamaedo andrõ, nifahele. 
PSA.106.20	Lafalalini lachõmira, lahalõ wamaedo zaw̃i si matoea, si manga ndroeʼoe. 
PSA.106.21	Olifoe ira Lowalangi, sangorifi jaʼira, si no molaoe seboea andrõ ba danõ Miseraji. 
PSA.106.22	Sahõlihõli dõdõ ba danõ maʼoewoe Chamo andrõ, ba sataʼoe niha ba nasi zoechoe andrõ.
PSA.106.23	Ba iw̃aʼõ tõdõnia, itakiko ira, na lõ ibelegõ ia menaʼõ fõnara Moze andrõ, nitoejoenia, ba wangalõsi fõnoenia, enaʼõ lõ ifakiko ira. 
PSA.106.24	Ba lõ ba dõdõra danõ si sõchi andrõ, ba lõ lafati linia. 
PSA.106.25	Ba moekõkõkõkõ ira, baose andrõ chõra, ba lõ lafondrondrongo li Jehowa.
PSA.106.26	Ba fahõloe ia chõra, ibõzi tooe ira ba danõ si mate andrõ,
PSA.106.27	ba ifazawili maʼoewoera ba niha baero, ba danõ niha bõʼõ ifazaewe, iw̃aʼõ.
PSA.106.28	Ba laʼolembai Mbaʼali-Weoro andrõ, laʼā zoemange zi lõ noso [soemange nadoe]. 
PSA.106.29	Ba laʼandrõ wõnoenia folaoera andrõ, ba itõrõ ira famakao.
PSA.106.30	Ba maoso Wineha andrõ, ba wangatoelõ, ba dõhõ wamakao andrõ.
PSA.106.31	Ba tebeʼe faʼatoelõ dõdõnia daʼõ, gõtõgõtõ waʼara, iroegi zi lõ aetoe. 
PSA.106.32	Ba labaosi dõdõ Lowalangi, ba nidanõ wasosota andrõ, ba itõrõ Mose si lõ sõchi, bõrõ ira. 
PSA.106.33	Lafadaõ saʼae dõdõnia, ba iw̃aʼõ bewenia zi lõ moetoelo tõdõ.
PSA.106.34	IV. 
PSA.106.35	Lafaroeka ira ba niha baero andrõ ba latõngõni wolaoera.
PSA.106.36	Lafosoemange nadoera, ba tobali tandraw̃a chõra daʼõ.
PSA.106.37	Labeʼe soemange mbechoe nonora matoea, awõ nonora alawe. 
PSA.106.38	Adoewa ndro zi lõ horõ labeʼe, do nonora matoea ba do nonora alawe, nibeʼera soemange nadoe Ndrawa Ganaʼana; tobali tetaʼoenõi danõ do.
PSA.106.39	Togoele chõra zi lõ sõchi ba wolaoera andrõ; sohorõ ira folaoera andrõ.
PSA.106.40	Ba tesao wõnoe Jehowa ba mbanoeania andrõ, ba iʼogorofi dána chõnia.
PSA.106.41	Ibeʼe ira ba danga niha baero andrõ; ba samatõrõ jaʼira zi fatioe tõdõ chõra. 
PSA.106.42	Lafakao ira si faʼoedoe chõra, tehõndrõgõ ira barõ mbawara.
PSA.106.43	Lõ aetoe iʼorifi ira, ba no sabeʼe tandro ira, ba nifachai dõdõra andrõ, ba ahõndrõ ira ba lalõra andrõ.
PSA.106.44	V. 
PSA.106.45	Ba itõrõ tõdõnia chõra wawoeʼoesa li andrõ chõnia ba arõoerõoe ba dõdõnia, balazi waʼeboea dõdõnia andrõ.
PSA.106.46	Ibeʼe faloecha ira waʼahachõ dõdõ zanaha jaʼira, fefoe.
PSA.106.47	Orifi ndraʼaga, jaʼoegõ Jehowa, Lowalangima, foeli ozaragõ ndraʼaga ba mbanoea niha baero andrõ, enaʼõ maʼandrõ saoha gõlõ, ba dõimõ andrõ niʼamoniʼõ, enaʼõ masoeno ndraʼaga ba wanoeno jaʼoegõ andrõ! 
PSA.106.48	Nisoeno Jehowa, Lowalangi Ndraono Gizeraëli andrõ, gõtõgõtõ waʼara, ba ja lamane niha fefoe: Ja doehoe! Haleloeja! 
PSA.107.1	I. ”
PSA.107.2	Ja lamanõ niʼorifi Jehowa andrõ, niʼefaʼõnia ba danga zamakao jaʼira.
PSA.107.3	Niʼozaragõnia ba danõ zotanõ misa, moroi ba gatoemboecha ba moroi ba gaechoela, moroi jõoe ba moroi ba mbewe nasi.
PSA.107.4	No eloengoeloengoe ira ba danõ si mate, ba danõ si lõ nihaniha, ba zi lõ lala; banoea sahono ira menaʼõ, ba lõ lasõndra.
PSA.107.5	Solofo ira ba sowõchi tõdõ ba sataʼoe bacha dõdõra.
PSA.107.7	Iʼohe ira ba zadõlõ lala, ba wogamõ banoea, sonahia jaʼira.
PSA.107.9	Me no iʼokafoei dõdõ zowõchi tõdõ ba me no ihõna zi sõchi ba zolofo andrõ. 
PSA.107.10	II. 
PSA.107.11	Me no lafadaõ niw̃aʼõ Lowalangi, me no lõ ba dõdõra dõdõ Wondrege zalaw̃a andrõ.
PSA.107.12	Ba ihõndrõgõ dõdõra famakao andrõ, tegaõlõ tooe ira ba lõ sangorifi.
PSA.107.14	Ba iheta ira ba zogõmigõmi andrõ ba ba loemõ waʼamate no mege, iʼetoeʼõ mbõbõ andrõ chõra.
PSA.107.16	Me no iboto lagõ mbawandroehõ tõla andrõ, ba me no iʼew̃a lazi siʼõli.
PSA.107.17	III. 
PSA.107.18	Ogoro dõdõra fefoe ngawalõ gõ, ba laroegi mbawa gõli ba waʼamate.
PSA.107.20	Ifaʼoheʼõ linia, ifadõhõ wõchõra; iʼefaʼõ ira ba gohokoho andrõ chõra.
PSA.107.22	Ndramoebeʼe zoemange fangandrõ saoha gõlõ, ndramoedoenõdoenõ wolaoenia, ja fao waʼowoeawoea dõdõ.
PSA.107.23	IV. 
PSA.107.24	ba laʼila nilaoe Jehowa andrõ ba sahõlihõli dõdõ, ba namõ.
PSA.107.25	Moehede ia, tesao nangi sabeʼe ibeʼe, famaoso ndroeloe, seboea sibai.
PSA.107.26	Lasaw̃a mijaw̃a mbanoea ba noemalõ mitooe ba gohokoho, ariri dõdõra waʼafõchõ andrõ.
PSA.107.27	Manawoejoe ira ba hoemeoe, hoelõ zi maboe, ba tobali faja waʼonechera fefoe.
PSA.107.29	Ibaliʼõ oho mbade andrõ, ba tebato ndroeloe.
PSA.107.30	Ba omoeso dõdõra, me ahono; ba iʼohe ira ba laboea, somasi ira.
PSA.107.32	Ndramoedooeʼõ doeriania, ba zowoelo zato, ba ndramoesoeno ia ba waloechata zatoea.
PSA.107.33	V. 
PSA.107.34	Tanõ satabõ sinanõ ibaliʼõ decha moʼasio, bõrõ walõsõchi zowanoea ba daʼõ.
PSA.107.35	Ba ibaliʼõ baw̃a nidanõ danõ si mate; ba tanõ si no okõlikõli, ba ibaliʼõ oemboe nidanõ.
PSA.107.36	Ifataro ba daʼõ zolofo, ba lataroeʼõ mbanoea, nahiara.
PSA.107.37	Mangahalõ ira ba lafazõchi kaboe nagoe, ba ero rõfi mowoea.
PSA.107.38	Ba ifahowoeʼõ ira, tobali ato sibai ira ba ibeʼe chõra goerifõ, tenga ha maʼifoe.
PSA.107.39	Ba tobali alõ waʼatora, ahõndrõ ira, ilangõ ira fangaboe dõdõ ba faʼalangoe dõdõ.
PSA.107.40	”Ihawoei fa lõ ba dõdõ zalaw̃a, ba eloengoeloengoe ira ba danõ si lõ nihaniha ba si lõ lala, ibeʼe.”
PSA.107.41	Iheta ba wamakao zi noemana, mongawawá ngaʼõtõnia ibeʼe.
PSA.107.42	Anehe zadõlõ tõdõ, ba omoeso dõdõra, ba lõʼõ saʼae hedehede zi lõ atoelõ.” 
PSA.107.43	Ha niha zatoeatoea, ba jamoetõngõni zi manõ; ba ndramoebeʼe ba dõdõ waʼeboea dõdõ Jehowa andrõ.
PSA.108.1	Oemanõ. Sinoenõ; chõ Dawido.
PSA.108.2	I. 
PSA.108.3	Faoso biola nitika seboea ba biola nitika sideʼide! Daʼoesoesoegi waʼamoloeo! 
PSA.108.4	Oesoeno ndraʼoegõ Jehowa, ba niha misa; oelaoe manoenõ chõoe ba niha baero!
PSA.108.5	Noa sa abõlõ waʼeboea dõdõoe andrõ, italoeʼi mbanoea si jaw̃a, ba iroegi lawoeo waʼadoehoemõ andrõ.
PSA.108.6	Ae jaw̃a, Lowalangi, jaw̃a mbanoea si jaw̃a; ja tehawoe goeli danõ maʼasagõrõ lachõmimõ andrõ!
PSA.108.7	Enaʼõ teʼorifi niʼomasiʼõmõ andrõ, ba tolo kambõlõoe ba fondrondrongo chõgoe!
PSA.108.8	II. 
PSA.108.9	Chõgoe Gileadi ba chõgoe Ndraono Manase, nõoegoe ba hõgõgoe Ndraono Geferaji, ba siʼo zalaw̃a chõgoe Ndraono Joeda.
PSA.108.10	Naha wanasa chõgoe Ndraono Moabi, ba Ndraono Gedomo oefazaoemba mbadagahegoe, ba sowoeawoea tõdõ ndraʼo ba danõ Ndrawa Wilisiti andrõ.
PSA.108.11	Ha niha zolohe jaʼodo ba mbanoea saro? Ha niha zamasao jaʼo iroegi ba Ndraono Gedomo?
PSA.108.12	Hadia, tenga jaʼoegõ zaniboʼõ jaʼaga, Lowalangi, ba si lõ mõi awõ zanoewõ chõma, jaʼoegõ Lowalangi?
PSA.108.13	Tologa ba zanasagõ jaʼaga andrõ; faja saʼae wangorifi ba niha!
PSA.108.14	Na awõ Lowalangi, ba malaoe, nifolaoe zabõlõ; jaʼia zi hoendragõ tooe zanasagõ jaʼaga.
PSA.109.1	I. 
PSA.109.2	Noa sa teboka mbawa zanao horõ, awõ mbawa zi falimo, oedoegoe; no lalaoe chõgoe lela sofaja.
PSA.109.3	No lafasoei ndraʼo fehede fatioesa, ba lasoeko ndraʼodo, lõ bõrõ.
PSA.109.4	Faʼoedoe ira chõgoe, soelõ waʼomasigoe jaʼira, ba jaʼo, ba lõ oeboelõʼõ wangandrõ.
PSA.109.5	Lasoelõni si lõ sõchi chõgoe zi sõchi andrõ, ba faʼomasigoe andrõ, ba lasoelõni fatioesa. 
PSA.109.6	Beʼe barõ mbawa zeboea horõ ia ba ja so ba gambõlõnia zangadoegõ jaʼia.
PSA.109.7	Na tehoekoe ia, ba ja oroma, wa si so horõ ia, ba ja tobali sala wangandrõnia.
PSA.109.8	Ja lõ anaoe nosonia, ba ja mõi halõw̃õ niha bõʼõ halõw̃õnia andrõ. 
PSA.109.9	Ja tobali si lõ ama nononia ba ja tobali lacha mbanoea ngambatõnia.
PSA.109.10	Ndramoetõrõi danõ misa ononia, mangandrõngandrõ gõ, ndramangaloei aoerifara ba zi no arõoe aefa ba gadoedoela mbanoeara.
PSA.109.11	Jamoefaʼoeʼoe fefoe zi so chõnia sanoegi ba ndramoeraboe gõlõnia niha bõʼõ.
PSA.109.12	Ja lõʼõ saʼae seboea tõdõ chõnia, ba sahachõ tõdõ ononia, na si lõ ama ba si lõ ina.
PSA.109.13	Enaʼõ teʼetoeʼõ ngaʼõtõnia, enaʼõ taja dõira ba zi sagõtõ dania saʼae.
PSA.109.14	Ja itõrõ tõdõ Jehowa golalõw̃a ndra amania ba olalõw̃a ndra toea; ba ja lõ aefa horõ ninania andrõ. 
PSA.109.15	Ja bõi teboelõ ba doedoema hõrõ Jehowa; ba enaʼõ ibeʼe taja dõira ba goeli danõ. 
PSA.109.16	Me no lõ itõrõ tõdõnia wangeboea tõdõnia ba niha bõʼõ, ba me no igohi niha seboea famakao ba si noemana ba si no aragoeragoe tõdõ, ba wamoenoe jaʼia.
PSA.109.17	Ba no omasi ia wangelifi: ba jatoemõrõ ia; ba lõ ba dõdõnia howoehowoe: ba ja arõoe chõnia.
PSA.109.18	Ba iʼobaroe wangelifi: ba jamoesõsõ nõsinia, hoelõ nidanõ, ba tõlania, hoelõ wanicha! 
PSA.109.19	Ja hoelõ mbaroe chõnia, baloebaloenia, ba ja hoelõ mbõbõ taloe, si lõ aefa ba lõwilõwinia.
PSA.109.20	Enaʼõ na loeo zi faʼoedoe chõgoe daʼõ, chõ Jehowa, ba loeo zamatooe jaʼodo.
PSA.109.21	II. 
PSA.109.22	Seboea famakao sa ndraʼo ba si noemana, ba no mesocho bacha dõdõgoe.
PSA.109.23	Ariri ndraʼo, hoelõ loemõ, na adõni ia; tetaboi ndraʼo, hoelõ larew̃e.
PSA.109.24	No omboejoemboejoe mbalõdoehigoe, ba wa lõ si manga, ba no alõ nõsigoe.
PSA.109.25	Ba no tobali aja ndraʼo chõra; na laʼila ndraʼodo, ba lafalichõ ira. 
PSA.109.26	Tolodo Jehowa, Lowalangigoe! Orifi ndraʼo ba waʼahachõ dõdõoe andrõ.
PSA.109.27	Hana na aboto ba dõdõra, wa no tangaoe daʼõ, wa jaʼoegõ Jehowa zolaoe daʼõ.
PSA.109.28	Acha mangelifi ira, ba jaʼoegõ, ba fahowoeʼõ [ndraʼo]; na maoso ira, ba beʼe aila ira, ba acha omoeso dõdõ genonioe andre. 
PSA.109.29	Nifobaroe faʼaila zi faʼoedoe chõgoe andrõ; acha laʼobaroe waʼailara andrõ, baroe zeboea. 
PSA.109.30	Oeʼabõlõgõ wanoeno Jehowa bewegoe andre; bacha ba hoenõ zato oesoeno ia.
PSA.109.31	Me no iʼiagõ gambõlõ zi noemana, ba wangefaʼõ jaʼia ba danga zangoehoekoe jaʼia.
PSA.110.2	Moroi ba Ziona iʼoroʼõ Jehowa ziʼo waʼabõlõoe andrõ; ”ja salaw̃a ndraʼoegõ ba zi faʼoedoe chõoe andrõ.” 
PSA.110.3	Laʼoʼõ banoeaoe, moroi siʼaikõ ba dõdõ, nana baw̃a waʼabõlõoe; ba hili niʼamoniʼõ. Moroi ba gaheta waʼamoloeo toemboe chõoe nono matoea andrõ, timba namo. 
PSA.110.4	No fahõloe Jehowa ba lõ ifoeli mangesa dõdõnia: ”Ere ndraʼoegõ, iroegi zi lõ aetoe, dali gamoeata Melechisede andrõ.” 
PSA.110.5	Irasa razo Soʼaja, si so ba gambõlõoe, na baw̃a wõnoenia andrõ. 
PSA.110.6	Ihoekoe dania niha baero, fahõna mboto zi mate ibeʼe; iboto hõgõ ba zebolo tanõ.
PSA.110.7	Ibadoe mbombo ba zinga lala; andrõ ifaõga mbawania. 
PSA.111.2	Seboea nilaoe Jehowa; laʼaloealoei tõdõra dozi somasi jaʼia. 
PSA.111.3	Faʼeboea ba lachõmi wolaoenia andrõ, ba faʼatoelõnia andrõ, ba iroegi zi lõ aetoe.
PSA.111.4	No ihonogõi, fa bõi olifoe niha zahõlihõli dõdõ andrõ chõnia; seboea tõdõ Jehowa ba sahachõ tõdõ.
PSA.111.5	No ibeʼe gõ ba zangataʼoefi jaʼia; lõ mamalõmalõ wa itõrõ tõdõnia wawoeʼoesa li andrõ chõnia. 
PSA.111.6	No ifaʼeleʼõ ba mbanoeania waʼabõlõ wolaoenia, wameʼe tána chõra tána ba niha baero andrõ.
PSA.111.7	Si doehoe ba satoelõ wolaoe dangania andrõ; si lõ mangiwa goroisania andrõ, fefoe.
PSA.111.8	Saró, si lõ mamalõmalõ, iroegi zi lõ aetoe, dali zi doehoe ba sadõlõ.
PSA.111.9	No ifaʼoheʼõ wangorifi ba mbanoeania, no iʼaroʼõ gamaboeʼoela linia, si lõ teboelõ.
PSA.111.10	Bõrõta waʼatoeatoea wangataʼoefi Jehowa andrõ; sangila watahõgõ dozi sanõrõ lalania; si lõ teboelõ doeriania andrõ. 
PSA.112.2	Sabõlõ ba goeli danõ dania maʼoewoenia, ba seboea howoehowoe dania ngaʼõtõ zadõlõ tõdõ. 
PSA.112.3	So baomo chõra mbalazo ba anaʼa; ba faʼatoelõra, ba lõ teboelõ, iroegi zi lõ aetoe.
PSA.112.4	Ba zadõlõ todõ andrõ, ba toemboe haga ba daloe zogõmigõmi; seboea tõdõ ba sahachõ tõdõ ba satoelõ. 
PSA.112.5	Ja ahowoe niha sahachõ tõdõ ba sameʼe nifalali! Lõ teʼala ia ba hoehoeo nifatoenõ. 
PSA.112.6	Lõʼõ sa mangiwa ia, iroegi zi lõ aetoe; gõtõgõtõ waʼara lõ olifoe niha zatoelõ andrõ.
PSA.112.7	Lõ tokea ia, na irongo doeria si lõ sõchi; abeʼe dõdõnia, manõtõna chõ Jehowa.
PSA.112.8	Aró dõdõnia; lõ ataʼoe ia, irege omoeso dõdõnia, na iʼila zi gõna si faʼoedoe chõnia. 
PSA.112.9	Mamazaewe ia, mameʼe ameʼela ba zi noemana; si lõ mamalõmalõ waʼatoelõnia; alaw̃a dandroenia, motoeria. 
PSA.112.10	Iʼila seboea horõ, ba lõ sõchisõchi dõdõnia: ifatangi mbohania ba ariri; ba waja aechoe wangisõ zeboea horõ. 
PSA.113.2	Nisoeno dõi Jehowa andrõ, iʼotarai daʼe, ba iroegi zi lõ aetoe!
PSA.113.3	Iʼotarai gatoemboecha loeo noemalõ ba gaechoelania, ba nisoeno dõi Jehowa andrõ!
PSA.113.4	Jehowa andrõ, ba no salaw̃a niha bõʼõ fefoe; ba italoeʼi mbanoea si jaw̃a lachõminia andrõ.
PSA.113.5	Ha niha zi fagõlõgõlõ chõ Lowalangida Jehowa andrõ? sidadao ba zalaw̃a jaw̃a andrõ. 
PSA.113.6	Ba sangideʼideʼõ jaʼia, ba wamaigi banoea si jaw̃a ba tanõ tooe. 
PSA.113.7	Samazaw̃a si lõ tõi, moroi ba danõ, ba samaoso si noemana, moroi ba damboe. 
PSA.113.8	Enaʼõ ifataro ba ngai zalaw̃a, ba ngai zalaw̃a mbanoeania andrõ.
PSA.113.9	Sangahonogõ si lõ ono baomo, si mane ina nono matoea somoeso tõdõ. Haleloeja! 
PSA.114.2	ba tobali niʼamoniʼõ chõnia Ndraono Joeda ba amatõrõw̃ania Ndraono Gizeraëli.
PSA.114.3	Iʼila asi, ba abõda; ibaliʼõ ia foeri Joridano andrõ. 
PSA.114.4	Manoka hili, hoelõ mbiribiri si matoea, awõ hilihili, hoelõ nono mbiribiri. 
PSA.114.5	Hana ndraʼoegõ, jaʼoegõ asi, wa abõdaʼõ, ba jaʼoegõ Joridano, wa õbaliʼõgõ foeri?
PSA.114.6	Ba jaʼami hili, wa manoka ami, hoelõ mbiribiri si matoea, ba jaʼami hilihili, wa hoelõ ba nono mbiribiri wanokami?
PSA.114.7	Ba wamaigi Zoʼaja jaʼoegõ anizinizi, jaʼoegõ tanõ, ba wamaigi Lowalangi Jakobo andrõ jaʼoegõ.
PSA.114.8	Samaliʼõ baw̃a nidanõ soëwe, ba samaliʼõ oemboe gowe sabeʼe.
PSA.115.1	I. 
PSA.115.2	Hana wa tola law̃aʼõ niha baero: ”Heza atṍ so Lowalangira?” 
PSA.115.3	Ba ba zoroego so Lowalangima, hadia zomasi ia, fefoe, ba iwõwõi.
PSA.115.4	Adoerā andrõ, ba no firõ ba anaʼa, nifazõchi danga niha. 
PSA.115.5	Mobawa, ba lõ moehede; mohõrõ, ba lõ laʼila niha.
PSA.115.6	Motõgi dalinga, ba lõ larongo li niha; moʼichoe, ba lõ laʼago hadia ia.
PSA.115.7	Lõ lababaja hadia ia tangara; lõ laʼofanõʼõ gahera; ba lõ hedehedera ba dõlõtõlõra.
PSA.115.8	Ba no fagõlõgõlõ chõra zamazõchi jaʼira, awõ dozi sanõtõna chõra.
PSA.115.9	II. 
PSA.115.10	Jaʼami ma oewoe Gaʼaroni, chõ Jehowa manõtõna ami! Jaʼia wangorifira ba baloesera. 
PSA.115.11	Jaʼami, sangataʼoefi Jehowa, chõ Jehowa manõtõna ami! Jaʼia wangorifira ba baloesera. 
PSA.115.12	No itõrõ tõdõ Jehowa ita, ifahowoeʼõ ita. Ifahowoeʼõ maʼoewoe Gizeraëli, ifahowoeʼõ maʼoewoe Gaʼaroni.
PSA.115.13	Ifahowoeʼõ zangataʼoefi Jehowa andrõ, he iraono ba he satoea.
PSA.115.14	Jamoenõnõ ami Jehowa, jaʼami ba iraonomi.
PSA.115.15	Nifahowoeʼõ Jehowa ami, nifahoewoeʼõ Jehowa andrõ, samazõchi banoea, awõ danõ.
PSA.115.16	Banoea si jaw̃a andrõ, ba no banoea Jehowa; ba tanõ andre, ba no ibeʼe ba nono niha.
PSA.115.17	Si no mate, ba lõ lasoeno Jehowa, ba si manõ gõi dozi silalõ mitooe ba zahono ira. 
PSA.115.18	Ba jaʼita, ba no sanoeno Jehowa, iʼotarai daʼe ba iroegi zi lõ aetoe. Haleloeja!
PSA.116.1	I. 
PSA.116.2	Me no ibeʼe mbõrõ dalingania chõgoe; ba oeʼangarõfi li ia, sagõtõ jaʼo.
PSA.116.3	No tefaʼoeʼoe ndraʼo fesoe waʼamate, ba no gõna ndraʼo faʼataʼoegoe mbanoea tooe; faloecha ndraʼo waʼatosasa ba fangaboe dõdõ. 
PSA.116.4	Ba oeʼangarõfi li dõi Jehowa andrõ, oemane: He Jehowa! orifi nosogoe!
PSA.116.5	Seboea tõdõ Jehowa ba satoelõ, ba sahachõ tõdõ Lowalangida.
PSA.116.6	Samaigimaigi sadõlõ tõdõ Jehowa! no noemana ndraʼo, ba no iʼorifido.
PSA.116.7	Foeliʼõ, jaʼoegõ tõdõgoe, foeli honogõʼõ, me no si sõchi nifatõrõ Jehowa chõoe. 
PSA.116.8	Noa sa õʼefaʼõ nosogoe ba waʼamate, no õʼotoefoi daw̃a hõrõgoe, ba no õʼabeʼeʼõ gahegoe, fa bõi alaoe ndraʼodo.
PSA.116.9	Oetõrõ saʼae lalagoe andrõ, fõna Jehowa, ba danõ niha saoeri. 
PSA.116.10	No mamati ndraʼo, andrõ hoemede ndraʼo. Si no aõndrõ sibai ndraʼodo. 
PSA.116.11	Oemane ba waʼataʼoegoe andrõ: Solaoe faja niha, fefoe. 
PSA.116.12	II. 
PSA.116.13	Daʼoetoejoe mako fangorifi andrõ, ba oeʼangarõfi li dõi Jehowa.
PSA.116.14	Oeboeʼa chõ Jehowa gamaboeʼoela ligoe andrõ, ba zi so mbanoeania fefoe.
PSA.116.15	Omasiõ waʼamate zatoelõ tõdõ andrõ chõnia, wamaigi Jehowa. 
PSA.116.16	Jaʼia Jehowa! — Enonioe sa ndraʼodo; enonioe ndraʼo, ono genonioe ira alawe andrõ; no õtotoʼõ wesoegoe andrõ.
PSA.116.17	Chõoe oeʼohe zoemange fangandrõ saoha gõlõ ba oeʼangarõfi li dõi Jehowa andrõ.
PSA.116.18	Oeboeʼa chõ Jehowa gamaboeʼoela ligoe andrõ, ba zi so mbanoeania fefoe.
PSA.116.19	Ba golajama fõna ba nomo Jehowa andrõ; ba daloemõ, jaʼoegõ Jeroezalema! Haleloeja!
PSA.117.2	Me no abõlõ ba chõda waʼeboea dõdõnia andrõ, ba si lõ aetoe wa lõ farõi Jehowa. Haleloeja! 
PSA.118.1	I. 
PSA.118.2	Ba ndramoew̃aʼõ Iraono Gizeraëli: ”Si lõ aetoe waʼeboea dõdõnia andrõ!” 
PSA.118.3	Ndramoew̃aʼõ maʼoewoe Gaʼaroni andrõ: ”Si lõ aetoe waʼeboea dõdõnia!”
PSA.118.4	Ba ndramoewaʼõ sangataʼoefi Jehowa andrõ: ”Si lõ aetoe waʼeboea dõdõnia!”
PSA.118.5	Ba waʼatosasa oeʼangarõfi li Jehowa, ba no ifondrondrongo ligoe Jehowa ba no iʼohedo ba zebolo tanõ.
PSA.118.6	Awõgoe Jehowa, ba lõ ataʼoe ndraʼo. Hadia nilaoe niha chõgoe enaʼõ? 
PSA.118.7	Awõgoe Jehowa, awõ zanolo jaʼodo andrõ, waʼomasigoe dania wamaigi si fatioe tõdõ chõgoe. 
PSA.118.8	Sõchi na tasaw̃a Jehowa, moroi na tadõnadõna ba niha.
PSA.118.9	Sõchi na tasaw̃a Jehowa, moroi na tadõnadõna ba zalaw̃a. 
PSA.118.10	Lafasoei ndraʼo dozi niha baero, ba ba dõi Jehowa andrõ, ba lõ zi lõ oeʼõʼõtõ ira.
PSA.118.11	Lafasoei ndraʼo, lafaʼoeʼoe ndraʼo, ba ba dõi Jehowa andrõ, ba lõ zi lõ oeʼõʼõtõ ira.
PSA.118.12	No lafasoei ndraʼo, hoelõ w̃ani, ba mate faʼamate galitõ ba ngafōē zaʼasaʼa mao; ba dõi Jehowa andrõ, ba lõ zi lõ oeʼõʼõtõ ira. 
PSA.118.13	No õʼabõlõgõ õtoeliʼõ ndraʼodo, enaʼõ alaoedo; ba no itolodo Jehowa.
PSA.118.14	II. 
PSA.118.15	Terongo waʼomoeso dõdõ ba fangorifi baose ba zatoelõ tõdõ: Sabõlõ gambõlõ Jehowa andrõ!
PSA.118.16	Si no alaw̃a gambõlõ Jehowa andrõ, sabõlõ gambõlõ Jehowa.
PSA.118.17	Tenga si mate ndraʼodo, saoeri ndraʼo ba sangombacha nilaoe Jehowa andrõ.
PSA.118.18	No iʼabõlõgõ iʼotoeʼõ ndraʼo Jehowa, ba lõ niloeloenia jaʼodo ba waʼamate. 
PSA.118.19	Mibokai chõgoe mbawa gõli andrõ ba waʼatoelõ, enaʼõ oetõrõ, ba wanoeno Jehowa!
PSA.118.20	Daʼe mbawa gõli andrõ chõ Jehowa; latõrõ satoelõ tõdõ andrõ. 
PSA.118.21	Oeʼandrõ saoha gõlõ chõoe, wa no õfondrondrongo ligoe, wa no tobali fangorifigoe ndraʼoegõ.
PSA.118.22	Gowe andrõ, nitiboʼõ zotomo andrõ, ba no tobali tojo ba watalinga. 
PSA.118.23	Moroi chõ Jehowa, wa si manõ ba sahõlihõli dõdõda wamaigi.
PSA.118.27	Lowalangi Jehowa, ba no ifohaga ita. Mibõbõ zoemange andrõ, iroegi dandroe andrõ ba naha wameʼe soemange.
PSA.118.28	Lowalangigoe ndraʼoegõ, ba mangandrõ saoha gõlõ ndraʼodo chõoe. He Lowalangigoe, daʼoeʼeboeaʼõ doeriamõ andrõ!
PSA.118.29	Miʼandrõ saoha gõlõ chõ Jehowa, me no si sõchi tõdõ ia ba me si lõ aetoe waʼeboea dõdõnia andrõ!
PSA.119.2	Ja ahowoe zoloʼõ famadoehoeʼõ andrõ chõnia, sangaloei jaʼia, soroi siʼaikõ ba dõdõ.
PSA.119.3	Si lõ molaoe si lõ atoelõ, sanõrõ lala andrõ chõnia.
PSA.119.4	Amachoitamõ andrõ, ba no õw̃aʼõ, ba wanõrõ jaʼia, soroi ba dõdõ.
PSA.119.5	Enaʼõ na ba daʼõ itõrõ lalagoe, ba woloʼõ amachoitamõ andrõ!
PSA.119.6	Ba lõ faloechado waʼaila, na oetõngõni goroisamõ andrõ.
PSA.119.7	Moroi ba dõdõgoe oesoenõ ndraʼoegõ, na oetanõ ba dõdõgoe gamachoitamõ andrõ, satoelõ.
PSA.119.8	Lõ oebõhõli niʼoroiʼõmõ andrõ; bõi faloea wamõhõli jaʼodo!
PSA.119.10	Moroi siʼaikõ ba dõdõgoe oeʼaloei ndraʼoegõ; bõi beʼe eloengoe ndraʼo, wamõhõi oroisamõ andrõ.
PSA.119.11	No oeʼirõʼõ ba dõdõgoe bacha niw̃aʼõmõ andrõ, fa bõi molalõ ndraʼo chõoe.
PSA.119.12	Nisoeno ndraʼoegõ Jehowa; fahaõ ndraʼo ba gamachõitamõ andrõ. 
PSA.119.13	Oedoenõdoenõ bewegoe goroisa mbawaoe andrõ, fefoe.
PSA.119.14	Faʼomoeso dõdõgoe lala wamadoehoeʼõmõ andrõ, timba waʼomoeso dõdõ ba ganaʼa.
PSA.119.15	Oefatooetooe tõdõgoe goroisamõ andrõ, ba oetõngõni lala andrõ chõoe.
PSA.119.16	Ba gamachoitamõ oeʼomoesoiʼõ dõdõgoe, lõ olifoedo daroma limõ. 
PSA.119.18	Bokai hõrõgoe, enaʼõ oeʼila zahõlihõli dõdõgoe ba goroisamõ andrõ.
PSA.119.19	Tome ndraʼodo ba goeli danõ andre: Bõi biniʼõ chõgoe goroisamõ andrõ. 
PSA.119.20	No arasa dõdõgoe ba wehoeloe andrõ ba zatoelõ andrõ chõoe, lõ mamalõmalõ.
PSA.119.21	No õtenaw̃a zeboea hocha andrõ; niʼelifi zeloengoe andrõ, samõhõi oroisamõ. 
PSA.119.22	Heta chõgoe wangoʼaja andrõ, awõ waʼaila andrõ; oetõngõni sa wamadoehoeʼõmõ andrõ.
PSA.119.23	He w̃aʼae no doemadao zalaw̃a, mamagõlõ, ba chõgoe, andre: ba ifatooetooe sa atṍ tõdõnia enonioe gamachoitamõ andrõ.
PSA.119.24	Waʼomasigoe saʼae wamadoehoeʼõmõ andrõ, anofoelagoe. 
PSA.119.26	No oetoenõ lalagoe andrõ, ba õfondrondrongo ligoe; fahaõ ndraʼo ba gamachoitamõ andrõ.
PSA.119.27	Beʼe aboto ba dõdõgoe lala nifachoimõ andrõ, ba oefatooetooe tõdõgoe zahõlihõli dõdõ andrõ chõoe.
PSA.119.28	Mangoeloe dõdõgoe, ba waʼaboe dõdõ andrõ; abeʼeʼõ ndraʼo, dali limõ andrõ.
PSA.119.29	Arõoeʼõ chõgoe lala waja andrõ, ba eboeaʼõ dõdõoe chõgoe, wamahaõ jaʼodo.
PSA.119.30	No oetoejoe lala zi doehoe andrõ. No oebeʼe ba doedoema hõrõgoe zatoelõ andrõ chõoe.
PSA.119.31	Tebai aefa ndraʼodo ba wamadoehoeʼõmõ andrõ, jaʼoegõ Jehowa; bõi beʼe aila ndraʼo.
PSA.119.32	Oetõrõ lala goroisamõ andrõ; ba õbologõ dõdõgoe.
PSA.119.33	Fahaõ ndraʼodo, Jehowa, ba lala gamachoitamõ andrõ, enaʼõ oetõrõ, iroegi gamozoea.
PSA.119.34	Faʼaboto ba dõdõ beʼe chõgoe, enaʼõ oetõngõni goroisamõ andrõ, ba enaʼõ moroi ba dõdõgoe oeʼoʼõ.
PSA.119.35	Fatõrõdo ba lala goroisamõ andrõ; omasido sa ia. 
PSA.119.36	Omboejoeʼõ dõdõgoe ba wamadoehoeʼõmõ andrõ, ba bõi ba wangaloei anaʼa.
PSA.119.37	Holeʼõ hõrõgoe, fa bõi ifaigi wajafaja; orifido ba lala andrõ chõoe!
PSA.119.38	Fatõrõ chõ genonioe andre gamaboeʼoela limõ andrõ, nibeʼe famasoegi wangataʼoefi jaʼoegõ.
PSA.119.39	Heta waʼailagoe andrõ, sataʼoe ndraʼodo; si sõchi sa nifachoimõ andrõ.
PSA.119.40	Hiza, hoemoeloe dõdõgoe ba goroisamõ andrõ; orifido faʼatoelõ andrõ chõoe.
PSA.119.42	Enaʼõ oeʼila oetema li zangoʼaja jaʼo; oedõnadõna saʼae ba limõ andrõ.
PSA.119.43	Ba bõi hori ba mbewegoe daroma li si doehoe andrõ; ba zatoelõ andrõ chõoe saʼae manõtõna ndraʼodo.
PSA.119.44	Ba lõ oeboelõʼõ woloʼõ oroisamõ andrõ, lõ oefamalõmalõ, iroegi zi lõ aetoe.
PSA.119.45	Enaʼõ oetõrõ zebolo tanõ; oeʼaloealoei sa tõdõgoe nifachoimõ andrõ.
PSA.119.46	Ba oefatoenõ wamadoehoeʼõmõ andrõ ba zalaw̃a; lõ ailado. 
PSA.119.47	Oebeʼe faʼomoeso dõdõgoe goroisamõ andrõ, somasi ndraʼo saʼae. 
PSA.119.48	Ba oefazaw̃a dangagoe ba goroisamõ andrõ, somasi ndraʼo saʼae, ba oeʼaloealoei tõdõgoe nifachoimõ andrõ.
PSA.119.50	Daʼõ wondrara dõdõgoe ba waʼanoemanagoe andre, wa iʼorifido taroma limõ andrõ. 
PSA.119.51	No laforege wangoʼaja jaʼo seboea hocha; — ba lõ nibõhõligoe oroisamõ andrõ.
PSA.119.52	No itõrõ tõdõgoe zatoelõ andrõ chõoe, si otarai mbõrõta saʼae, jaʼoegõ Jehowa, ba terara dõdõgoe.
PSA.119.53	Mifõnoe sibai bacha dõdõgoe ba zeboea horõ andrõ, samõhõi oroisamõ andrõ.
PSA.119.54	Bõrõ wanoenõ chõgoe gamachoitamõ andrõ, ba danõ si fatewoe gana ndraʼodo.
PSA.119.55	Ba zi bongi itorõ tõdõgoe dõimõ, jaʼoegõ Jehowa, ba oetõngõni goroisamõ.
PSA.119.56	Daʼõ nihonogõi chõgoe: enaʼõ oeʼoʼõ nifachoimõ andrõ.
PSA.119.58	Moroi siʼaikõ ba dõdõgoe oeʼangarõfi li ndraʼoegõ; eboeaʼõ dõdõoe chõgoe, fatõrõ chõgoe gamaboeʼoela limõ andrõ.
PSA.119.59	No oefatooetooe tõdõgoe lala andrõ chõgoe, ba no oesaw̃a wamadoehoeʼõ andrõ chõoe.
PSA.119.60	No oeʼalioʼõ ndraʼodo, lõ sarõrõ ndraʼo, ba woloʼõ oroisamõ.
PSA.119.61	No tefaʼoeʼoe ndraʼo fesoe ba zeboea horõ andrõ; ba lõ solifoedo oroisamõ. 
PSA.119.62	Na taloe mbongi, ba maoso ndraʼodo, ba wangandrõ saoha gõlõ chõoe amachoitamõ andrõ, satoelõ. 
PSA.119.63	Awõ zangataʼoefi jaʼoegõ andrõ fefoe ndraʼodo andre, ba awõ zanõngõni nifachoimõ andrõ.
PSA.119.64	He Jehowa, no anõnõ danõ waʼeboea dõdõoe andrõ; fahaõ ndraʼo ba nifachoimõ andrõ. 
PSA.119.66	Si sõchi fangila ba faʼaboto ba dõdõ beʼe chõgoe; mamati sa ndraʼo ba goroisamõ andrõ.
PSA.119.67	Me lõ moeʼideʼideʼõ ndraʼodo na, ba seloengoe ndraʼo, ba ijaʼe, ba oetõngõni niw̃aʼõoe. 
PSA.119.68	Si sõchi tõdõ ndraʼoegõ ba sobõwõ, fahaõ ndraʼo ba gamachoitamõ andrõ. 
PSA.119.69	Lafachai waja chõgoe seboea hocha andrõ; — ba jaʼodo, ba moroi ba dõdõgoe oeʼoʼõ nifachoimõ andrõ. 
PSA.119.70	No abeʼe dõdõra, motawõ; ba jaʼodo, ba oeʼomoesoiʼõ dõdõgoe ba goroisamõ andrõ. 
PSA.119.71	Fangorifigoe me teʼideʼideʼõ ndraʼodo, enaʼõ oetõngõni nifachoimõ andrõ. 
PSA.119.72	Omasido goroisa mbawaoe andrõ, moroi ba ngahõnõ ganaʼa ba moroi ba ngahõnõ wirõ. 
PSA.119.74	Laʼila dania ndraʼo sangataʼoefi jaʼoegõ, ba omoeso dõdõra me sanõtõna ba daroma limõ ndraʼodo.
PSA.119.75	Oeʼila wa no satoelõ hoekoemõ andrõ, jaʼoegõ Jehowa, awõ wa ba wa lõ farõi ndraʼoegõ õʼideʼideʼõ ndraʼodo. 
PSA.119.76	Enaʼõ na fondrara dõdõgoe waʼeboea dõdõoe andrõ, enaʼõ na itõrõ nifaboeʼoemõ andrõ chõ genonioe andre. 
PSA.119.77	Enaʼõ na faloechado waʼahachõ dõdõ chõoe, enaʼõ aoerido; waʼomasigoe sa goroisamõ andrõ. 
PSA.119.78	Acha aila zeboea hocha andrõ, me lahõndrõgõ ndraʼo, lõ bõrõ, ba jaʼodo, ba oeʼaloealoei tõdõgoe geloeaha goroisamõ andrõ. 
PSA.119.79	Enaʼõ na faofao chõgoe zangataʼoefi jaʼoegõ ba si no aboto ba dõdõ wamadoehoeʼõmõ andrõ!
PSA.119.80	Ja adõlõ dõdõgoe woloʼõ amachoitamõ andrõ, enaʼõ lõ faloecha waʼaila ndraʼodo.
PSA.119.82	Omasi sibai hõrõgoe daroma limõ andrõ, ba oemane: ”Ha waʼara õrara dõdõgoe!”
PSA.119.83	Hoelõ goeli nambi ba zimbo saʼae ndraʼodo, ba lõ solifoedo nifachoimõ andrõ. 
PSA.119.84	Ha waʼanaoe noso genonioe andre? Ha waʼara õhoekoe zolohi jaʼodo?
PSA.119.85	No lacharoe chõgoe lõsoelõsoe seboea hocha andrõ; jaʼira andrõ, si lõ faoedoe ba goroisamõ andrõ. 
PSA.119.86	Oroisamõ andrõ fefoe, ba no si doehoe; lagohido lõ bõrõ: tolo ndraʼodo!
PSA.119.87	Hatṍ maʼifoe tõ, ba laboenoedo menaʼõ ba danõ andre, ba lõʼõ zoei nibõhõligoe oroisamõ andrõ.
PSA.119.88	Orifido ba waʼeboea dõdõoe andrõ, enaʼõ oetõngõni wamadoehoeʼõ mbawaoe andrõ! 
PSA.119.90	Fa lõ farõi ndraʼoegõ, ba gõtõgõtõ waʼara; jaʼoegõ zamazõchi tanõ, ba no aró.
PSA.119.91	Dali nihonogõimõ andrõ, wa so manõ fefoe hadia ia, iroegi maʼõchõ andre; oi sa ngoningonioe fefoe.
PSA.119.93	Sagõtõ jaʼodo, ba lõ olifoedo goroisamõ andrõ; noa sa õbeʼe fangorifigoe. 
PSA.119.94	Chõoe ndraʼodo, tolodo! Oeʼaloealoei sa goroisamõ andrõ. 
PSA.119.95	Ladarodarogõ ndraʼo seboea horõ andrõ, ba wamoenoe jaʼodo. — Oetõngõtõngõni wamadoehoeʼõmõ andrõ.
PSA.119.96	Fozoe zoʼahonoa fefoe, ba faʼaetoe, oeʼila: ba oroisamõ andrõ, ba si lõ aetoe.
PSA.119.98	No õʼatoeatoeaʼõ ndraʼodo, moroi ba zi faʼoedoe chõgoe, oroisamõ andrõ, me no tána chõgoe, iroegi zi lõ aetoe. 
PSA.119.99	Atoeatoea ndraʼodo, moroi ba zamahaõ jaʼo fefoe; me oefatooetooe tõdõgoe wamadoehoeʼõmõ andrõ.
PSA.119.100	Atoeatoea ndraʼo, moroi ba zatoea, me oetõngõni goroisamõ andrõ.
PSA.119.101	Lõ oerai oehoendragõ lala si lõ sõchi, enaʼõ oeʼoʼõ limõ andrõ.
PSA.119.102	Lõ oebõhõli zatoelõ andrõ chõoe; me no õfahaõ ndraʼodo.
PSA.119.103	Waʼami ba lelagoe gamaboeʼoela limõ andrõ; āmi moroi ba w̃e w̃ani ba mbawagoe! 
PSA.119.104	Fangatoeatoeagoe goroisamõ andrõ; andrõ oeʼogorofi fefoe lala waja andrõ.
PSA.119.106	No fahõloe ndraʼodo, ba oeʼoʼõ, ba wanõngõni amachoitamõ andrõ, si no atoelõ.
PSA.119.107	No aõndrõ sibai ndraʼodo. He Jehowa orifi ndraʼo, fatõrõ ba limõ andrõ? 
PSA.119.108	Enaʼõ na omasi ndraʼoegõ gameʼela mbewegoe andrõ, soroi ba dõdõ, jaʼoegõ Jehowa, ba enaʼõ na õfahaõ ndraʼodo ba gamachoitamõ andrõ. 
PSA.119.109	Oegogohe tangagoe nosogoe, si lõ mamalõmalõ, ba lõ olifoedo goroisamõ andrõ. 
PSA.119.110	No lalaoe wesoe chõgoe seboea horõ andrõ, ba lõ seloengoe ndraʼo, lõ nibõhõligoe oroisamõ andrõ.
PSA.119.111	Tána chõgoe, iroegi zi lõ aetoe, wamadoehoeʼõmõ andrõ, me no faʼomoeso dõdõgoe.
PSA.119.112	No aolo dõdõgoe ba woloʼõ amachoitamõ andrõ, si lõ mamalõmalõ, iroegi gamozoea.
PSA.119.114	Nõoegoe ba baloesegoe ndraʼoegõ; manõtõna ndraʼo ba daroma limõ andrõ. 
PSA.119.115	Miheta ami chõgoe, jaʼami, solaoe si lõ sõchi! enaʼõ oetõngõni goroisa Lowalangigoe andrõ.
PSA.119.116	Toewoe galogogoe, dali nifaboeʼoemõ andrõ, enaʼõ aoerido ba bõi beʼe aila ndraʼo, ba wanõtõnagoe andrõ.
PSA.119.117	Abeʼeʼõ ndraʼo, enaʼõ faloechado wanolo, ba lõ oefamalõmalõ wanõngõni amachoitamõ andrõ.
PSA.119.118	Seloengoe andrõ, samõhõli nifachoimõ andrõ, ba lõ ba dõdõoe; me si lõ boto wajara andrõ.
PSA.119.119	Hoelõ na latiboʼõ gachozila õtiboʼõ fefoe zeboea horõ ba goeli danõ; andrõ omasido wamadoehoeʼõmõ andrõ.
PSA.119.120	Moehocha mboegoe, faʼataʼoegoe ndraʼoegõ, ataʼoe ndraʼodo wangoehoekoemõ andrõ.
PSA.119.122	Oawõgõ genonioe andre, ba wangorifi jaʼia, fa bõi lafakao ndraʼo si fajaw̃a andrõ! 
PSA.119.123	Omasido sibai oeʼila wangorifi andrõ ba taroma li satoelõ andrõ chõoe.
PSA.119.124	Beʼe dali waʼeboea dõdõoe andrõ, wamatõrõ enonioe andre, ba fahaõ ndraʼo ba gamachoitamõ andrõ.
PSA.119.125	Enonioe ndraʼodo; faʼatoeatoea beʼe chõgoe, enaʼõ aboto ba dõdõgoe wamadoehoeʼõmõ andrõ.
PSA.119.126	Baw̃a wolaoe saʼae chõ Jehowa; no labeʼe faja goroisamõ andrõ.
PSA.119.127	Daʼõ mbõrõ, wa omasido goroisamõ andrõ, moroi ba ganaʼa, moroi ba mbalaki. 
PSA.119.128	Andrõ oetehe fefoe nifachoimõ andrõ; fefoe lala waja, ba oeʼogorofi.
PSA.119.130	Nat teboka daroma limõ andrõ, ba mohaga; faloecha waʼaboto ba dõdõ zadõlõ tõdõ. 
PSA.119.131	Oebokai mbawagoe, owõchi dõdõgoe, hoemoeloe ba goroisamõ andrõ.
PSA.119.132	Otahõgõ ndraʼodo ba eboeaʼõ dõdõoe chõgoe, tõrõ lala ba zangomasiʼõ tõimõ andrõ!
PSA.119.133	Abeʼeʼõ mbekagoe ba lala limõ andrõ ba bõi beʼe ifatõrõ si lõ atoelõ hadia ia! 
PSA.119.134	Efaʼõ ndraʼo ba wamakao niha jaʼodo, enaʼõ oeʼoʼõ goroisamõ andrõ.
PSA.119.135	Hagaini genonimõ andre bawaoe, ba fahaõ ndraʼo ba gamachoitamõ andrõ.
PSA.119.136	No falawoe idanõ hõrõgoe, moʼelea, me lõ moeʼoʼõ goroisamõ andrõ.
PSA.119.138	Famadoehoeʼõmõ andrõ, ba ba waʼatoelõ õʼoroiʼõ mege, ba ba waʼadoehoe manõ.
PSA.119.139	Iʼado saʼae fõnoegoe andrõ, me no olifoe zamakao jaʼo daroma limõ andrõ. 
PSA.119.140	Si lõ fabaja hadia ia daroma limõ andrõ, ba iʼomasiʼõ enonimõ andre.
PSA.119.141	Sideʼide ndraʼodo, ba si lõ ba dõdõ niha bõʼõ, ba lõ solifoedo oroisamõ andrõ. 
PSA.119.142	Faʼatoelõmõ andrõ, ba no faʼatoelõ si lõ mamalõmalõ, ba no si doehoe goroisamõ andrõ.
PSA.119.143	No gõna ndraʼo faʼaboe dõdõ ba faʼatosasa; ba faʼomoeso dõdõgoe goroisamõ andrõ. 
PSA.119.144	Faʼatoelõ wamadoehoeʼõmõ andrõ, ba si lõ mamalõmalõ; beʼe chõgoe waʼaboto ba dõdõ, enaʼõ aoerido!
PSA.119.146	Oeʼangarõfi li ndraʼoegõ, tolodo, enaʼõ oeʼoʼõ gamachoitamõ andrõ!
PSA.119.147	Lõ bõrõ moloeo na, ba moeʼao ndraʼo; oedõnadõna ba limõ andrõ. 
PSA.119.148	Ihoelõ wamosasi zi bongi andrõ hõrõgoe, ba wamatooetooe taroma limõ andrõ.
PSA.119.149	Fondrondrongo ligoe, ba waʼeboea dõdõoe andrõ; he Jehowa, orifi ndraʼo, dali lala andrõ chõoe! 
PSA.119.150	Lahatõʼõ ira sanao horõ, si no arõoe oroisamõ andrõ. 
PSA.119.151	Sahatõ ndraʼoegõ, jaʼoegõ Jehowa, ba si doehoe manõ goroisamõ andrõ fefoe.
PSA.119.152	No ara saʼae oeʼila ba wamadoehoeʼõmõ andrõ, wa no õhonogõi ia siroegi si lõ aetoe.
PSA.119.154	Fatoenõ hoehoeogoe andrõ ba efaʼõ ndraʼo; orifido, fatõrõ ba limõ andrõ!
PSA.119.155	Ba zeboea horõ andrõ, ba no arõoe wangorifi, me lõ ba dõdõra amachoitamõ andrõ.
PSA.119.156	No eboea waʼahachõ dõdõoe andrõ, jaʼoegõ Jehowa, orifido, fatõrõ ba lala andrõ chõoe.
PSA.119.157	No ato zolohi jaʼodo ba samakao jaʼo, ba lõ oebõhõli wamadoehoeʼõmõ andrõ.
PSA.119.158	No oeʼila zoʼolalõw̃a andrõ, ba ogoro ndraʼo, me lõ ba dõdõra taroma limõ andrõ.
PSA.119.159	Nehegõ, wa no somasi oroisamõ andrõ ndraʼodo; he Jehowa, orifido, ba waʼeboea dõdõoe andrõ!
PSA.119.160	Ahonoa daroma limõ andrõ, ba si doehoe, ba si lõ aetoe lala waʼatoelõ andrõ chõoe. 
PSA.119.162	Omoeso dõdõgoe niw̃aʼõmõ andrõ, faʼomoeso dõdõ zanõndra hare seboea.
PSA.119.163	Si fatoewoe ba dõdõgoe waja ba oeʼogorofi; ba oroisamõ andrõ, ba omasido.
PSA.119.164	Mewitoe maʼṍchõ oesoeno ndraʼoegõ ba nifachoimõ andrõ, satoelõ andrõ.
PSA.119.166	Oedõnadõna wangorifi andrõ chõoe, jaʼoegõ Jehowa, ba oeʼoʼõ goroisamõ andrõ. 
PSA.119.167	Itõngõni wamadoehoeʼõmõ andrõ tõdõgoe, ba no tobali omasido sibai ia.
PSA.119.168	Oeʼoʼõ goroisamõ, awõ wamadoehoeʼõmõ andrõ; doedoema hõrõoe sa atṍ lalagoe andrõ fefoe. 
PSA.119.170	Folala chõoe wakaosagoe andrõ; orifi ndraʼodo, fatõrõ ba niw̃aʼõoe andrõ.
PSA.119.171	Loeaha wanoeno jaʼoegõ dania mbewegoe, õfahaõ sa ndraʼo ba gamachoitamõ andrõ.
PSA.119.172	Sanoeno taroma limõ andrõ dania legagoe, me no satoelõ goroisamõ andrõ fefoe. 
PSA.119.173	Ja mõi fanolo chõgoe dangaoe andrõ; noa sa oetoejoe chõgoe goroisamõ andrõ.
PSA.119.174	Omasido wangorifi andrõ chõoe, jaʼoegõ Jehowa; ba faʼomoeso dõdõgoe goroisamõ andrõ.
PSA.119.175	Acha anaoe nosogoe, enaʼõ oesoeno ndraʼoegõ; ba hana na itolo ndraʼo hoekoemõ andrõ.
PSA.119.176	Si no eloengoe ndraʼodo; aloei genonimõ andre, nifangaloei biribiri si soena; lõʼõ sa solifoedo oroisamõ andrõ. 
PSA.120.2	He Jehowa, efaʼõ ndraʼodo ba mbewe andrõ, sofaja, ba ba lela si falimo!
PSA.120.3	Hadia nilaoe lela si falimo chõoe, ba hadia ninõnõnia chõoe?
PSA.120.4	Ono wana ba zabõlõ niʼatarõsi, ba bo galitõ, ba manaze.
PSA.120.5	Alai ndraʼo, me no si fatewoe ba Mesechi ndraʼodo, me ba nose Gedara sodo!
PSA.120.6	No abõlõ ara ndraʼodo ba zi faʼoedoe ba waʼatoelõ!
PSA.120.7	Satoelõ ndraʼo, ba na moehededo, ba lasaoʼõ wasõndrata.
PSA.121.2	Fangorifigoe andrõ, ba iʼotarai Jehowa, samazõchi banoea si jaw̃a, awõ danõ.
PSA.121.3	Lõʼõ sa ibeʼe mangiwa gaheoe; samaigimaigi jaʼoegõ andrõ, ba lõ manoekõoe.
PSA.121.4	Hiza, lõ manoekõoe zamaigimaigi Iraono Gizeraëli andrõ ba lõ mõrõ.
PSA.121.5	Sondrorogõ jaʼoegõ Jehowa; iloemõʼõ ndraʼoegõ Jehowa ba gambõlõoe.
PSA.121.6	Lõ ihandro ndraʼoegõ sino na maʼṍchõ, ba he baw̃a ba zi bongi.
PSA.122.2	Ba mbawa gõlimõ tebato ndraʼaga, jaʼoegõ Jeroezalema!
PSA.122.3	Jeroezalema andrõ, si no moefoeli moetaroeʼõ, banoea nihaogõ famabõbõ!
PSA.122.4	Ba zi mõi misi jaw̃a mado andrõ, mado chõ Jehowa andrõ, dali goroisa andrõ ba Ndraono Gizeraëli, ba wanoeno tõi Jehowa.
PSA.122.5	Ba daʼõ sa tefedadao dadaoma andrõ, ba wangoehoekoe, dadaoma nono Dawido andrõ.
PSA.122.6	Mifahowoeʼõ Jeroezalema andrõ! Ja faloecha waʼohahaoe dõdõ zomasi jaʼoegõ! 
PSA.122.7	Ja atoelõ bacha barõ gõli chõoe, ba ja monaha waʼohahaoe dõdõ ba gõdo andrõ chõoe!
PSA.122.8	Bõrõ dalifoesõgoe ba si fahoewoe chõgoe, wa oemane: ”Ja monaha waʼatoelõ chõoe!”
PSA.122.9	Bõrõ nomo Lowalangida Jehowa andrõ, wa oeʼaloei zi sõchi chõoe.
PSA.123.2	Hiza, si mane hõrõ genoni ono matoea, sanõngõni tanga zochõ jaʼira, ba si mane hõrõ genoni ono alawe, ba danga zochõ jaʼira ira alawe, si manõ gõi hõrõda ba chõ Lowalangida Soʼaja, irege ihachõsi tõdõ ita.
PSA.123.3	Hachõsi tõdõ ndraʼaga Jehowa, hachõsi tõdõ ndraʼaga! noa sa afõli sibai ndraʼaga wangoʼaja andrõ.
PSA.123.4	No biha waʼafõli dõdõma waʼiki zeboea hocha andrõ, awõ wa lõ ba dõdõ zi fajaw̃a andrõ jaʼaga.
PSA.124.2	Na tenga Jehowa menaʼõ zi oawõgõ jaʼaga, me maoso chõma niha,
PSA.124.3	ba noa saʼae latõlõ aoeri ndraʼaga menaʼõ, me tesao wõnoera chõma.
PSA.124.4	Noa saʼae inõnõi menaʼõ ndraʼaga idanõ andrõ, ba no itõrõ menaʼõ nosoma idanõ seboea andrõ. 
PSA.124.5	No itõrõ menaʼõ nosoma idanõ andrõ seboea hocha.
PSA.124.6	Nisoeno Jehowa, si lõ moloeloe jaʼaga õ mbohara andrõ.
PSA.124.7	No aefa nosoma, hoelõ wofo ba wesoe ba zolaoe fesoe wofo; no aetoe wesoe andrõ, ba no aefa ndraʼaga.
PSA.124.8	Fangorifima andrõ, ba ba dõi Jehowa so ia, ba dõi Jehowa andrõ samazõchi banoea si jaw̃a, awõ danõ. 
PSA.125.2	Si tefasoei Jeroezalema, ba hili, ba Jehowa zamasoei banoeania andrõ, iʼotarai daʼe, iroegi zi lõ aetoe. 
PSA.125.3	Tenga sa si lõ teboelõ wamatõrõ zanao horõ tána ba zatoelõ tõdõ, fa bõi moelalõ danga zatoelõ tõdõ, ba horõ.
PSA.125.4	Eboeaʼõ dõdõoe, Jehowa, ba zatoelõ andrõ ba ba zadõlõ tõdõ.
PSA.125.5	Ba sanaw̃a lala sabila, ba ja meziw̃a iloeloe Jehowa, awõ zanao horõ andrõ. Ja faloecha waʼohahaoe dõdõ Ndraono Gizeraëli! 
PSA.126.2	Fahõna ba mbawama waʼiki ba fahõna ba lelama loealoea waʼomoeso dõdõ.
PSA.126.3	Ba lamane niha baero: ”Seboea nilaoe Jehowa chõra!” Jaʼia, seboea nilaoe Jehowa chõda, ba omoeso dõdõda.
PSA.126.4	He Jehowa, ohe mangawoeli niʼoloiʼõ andrõ, si mane na õfoeli õfoʼidanõ mbombo ba danõ si raja.
PSA.127.2	Zajazaja gõlõ wa ahoelõ maoso ami, awõ wa alaw̃a mbongi mõi mõrõ, wemanga õlõmi, serege dõdõmi, si manõ gõi wameʼenia ba zomasi ia, barõ wemõrõ. 
PSA.127.3	Hiza, ochõta nibeʼe Jehowa ndraono, bõli gõlõ ngaʼõtõ andrõ. 
PSA.127.4	Si mane ono wana ba danga zabõlõ, si manõ nono matoea ba waʼabõlõ mege.
PSA.127.5	Ja ahowoe niha andrõ, si fahõna daʼõ ba naha nono wana, lõ faloecha ira waʼaila; na so hoehoeora ba zi faʼoedoe chõra, ba mbawa gõli.
PSA.128.2	Õʼā gõlõ dangaoe andrõ; ja ahowoe ndraʼoegõ, sohahaoe tõdõ ndraʼoegõ.
PSA.128.3	Foʼomooe andrõ, ba no hoelõ w̃ew̃e nagoe sowoea, baomooe, ba iraono andrõ chõoe, ba no hoelõ ndraha falo, tefasoei meza chõoe. 
PSA.128.4	Hiza, si manõ howoehowoe ba niha sangataʼoefi Jehowa.
PSA.128.5	Jamoefahowoeʼõ ndraʼoegõ Jehowa, moroi ba Ziona, ba jagõ moeʼila waʼohahaoe dõdõ Jeroezalema andrõ, faʼomoeso dõdõoe, gõtõ waʼanaoe nosooe.
PSA.128.6	Ba jagõ faloecha maʼoewoe! Ja faloecha waʼohahaoe dõdõ Ndraono Gizeraëli! 
PSA.129.2	No lõ aetoe lafakao ndraʼo, iʼotarai iraono ndraʼodo, ba tebai sa atṍ lahõndrõgõ ndraʼodo.
PSA.129.3	No lafakoefakoe hoeloegoe sonowi andrõ, no ebolo lafahoefa. 
PSA.129.4	No iʼetoeʼõ Jehowa wesoe andrõ, nilaoe zeboea horõ; Jehowa satoelõ andrõ.
PSA.129.5	Si faloecha faʼaila ba sangawoeli foeri dania zi faʼoedoe ba Ziona andrõ.
PSA.129.6	Ja hoelõ ndroeʼoe ba gero zagõ ira, saleoe saʼae, na lõʼõ naʼi molai;
PSA.129.7	si lõ mõi ba danga zamasi, ba si lõ mõi noro zanoetoejoe ngalai.
PSA.129.8	Ba bõi law̃aʼõ sanõrõ: ”Jawahowoeʼõ ami Jehowa! Mafahowoeʼõ ami ba dõi Jehowa andrõ! 
PSA.130.2	He Soʼaja, fondrondrongo ligoe andre! Beʼe mbõrõ dalingaoe ba li wangandrõgoe!
PSA.130.3	Na õtanõ ba dõdõoe enaʼõ horõ andrõ, jaʼoegõ Jehowa, ba ha niha zi tola, jaʼoegõ Soʼaja? 
PSA.130.4	Ba no so ba chõoe wangefa horõ, enaʼõ laʼataʼoefi ndraʼoegõ. 
PSA.130.5	Oedõnadõna chõ Jehowa, ibazebazeʼõ tõdõgoe, ba oedõnadõna loealoea linia andrõ.
PSA.130.6	Ibazebazeʼõ Zoʼaja tõdõgoe, moroi ba wombaseʼõ zanaro andrõ faʼamoloeo; jaʼia, moroi ba wombaseʼõ zanaro andrõ faʼamoloeo,
PSA.130.7	Midõnadõna chõ Jehowa, jaʼami Iraono Gizeraëli; chõ Jehowa sa so waʼahachõ dõdõ, ba fangorifi andrõ, ba no fahõna chõnia.
PSA.130.8	Ba jaʼia zameta ba Ndraono Gizeraëli lalõra fefoe. 
PSA.131.2	Si ndroehoe, no oehonogõ dõdõgoe, lõ hedehedenia, hoelõ ndraono si no aefa ba mbagi zoesoe, chõ ninania; si mane si no aefa ba mbagi zoesoe bacha dõdõgoe.
PSA.131.3	Midõnadõna chõ Jehowa, jaʼami Iraono Gizeraëli, ja iʼotarai daʼe, jaʼ iroegi zi lõ aetoe. 
PSA.132.1	I. 
PSA.132.2	Si no fahõloe chõ Jehowa, si no mamaboeʼoe linia ba zabõlõ andrõ chõ Jakobo, wangoemaʼõ:
PSA.132.3	”Lõ mõido jomo ba nomogoe ose andrõ ba lõ mõido mõrõ ba gasogoe andrõ;
PSA.132.4	lõ oetehe ba hõrõgoe wemõrõ, ba lõ oetehe ba goeli hõrõgoe waʼalaoe:
PSA.132.5	Balazi no oesõndra naha chõ Jehowa, omo chõ zabõlõ andrõ chõ Jakobo.” 
PSA.132.6	Hiza, no tarongo ba Geferata so ia; ba ndraso andrõ ba Jaʼari tasõndra ia. 
PSA.132.7	Damõi ita ba nahiania andrõ, ba wangaloeloe fõna mbakoebakoe gahenia andrõ.
PSA.132.8	Faoso, Jehowa, saw̃a zolombase ndraʼoegõ, jaʼoegõ andrõ, awõ dawõla waʼasalaw̃amõ andrõ! 
PSA.132.9	Ndramoeʼobaroe waʼatoelõ ere andrõ chõoe, ba ndramaʼiki zatoelõ tõdõ andrõ chõmõ.
PSA.132.10	Bõi timba mbawa nibajoinimõ andrõ, bõrõ genonioe Dawido andrõ!
PSA.132.11	II. 
PSA.132.12	Na lõ labõhõli iraonooe wawoeʼoesa li andrõ chõgoe ba famadoehoeʼõgoe, ba nifahaõgoe jaʼira, ba doemadao gõi dania nonora ba dadaomamõ andrõ, si lõ mamalõmalõ.
PSA.132.13	Noa sa itoejoe Ziona andrõ Jehowa ba omasi ia ba daʼõ sosó ia. 
PSA.132.14	Daʼe golombasew̃a chõgoe, si lõ mamalõmalõ, ba daʼe sosó ndraʼo, me no omasido ia.
PSA.132.15	Oefahowoeʼõ sibai mbalazora, aboeso fache zi noemana chõra oebeʼe.
PSA.132.16	Oefobaroe fangorifi gere chõra, ba omoeso dõdõ zatoelõ tõdõ andrõ chõra ba maʼiki, oebeʼe.
PSA.132.17	Ba daʼõ oebeʼe waʼabõlõ chõ Dawido ba oefazõchi wandroe chõ nibajoinigoe andrõ. 
PSA.132.18	Si faʼoedoe chõnia andrõ, ba oefobaroe faʼaila; ba ba hõgõnia, ba saemboenia si takile.”
PSA.133.2	Si mane fanicha samohoea ba hõgõ, sowõi mitooe ba mboe gambi, ba gambi Gaʼaroni andrõ, sowõi mitooe, irege gahe mbaroenia. 
PSA.133.3	Si mane namo mbanoea andrõ ba hili Heremono, sangele mitooe; ba daʼõ saʼae ifaʼamõi howoehowoe Jehowa, fangorifi, siroegi si lõ aetoe.
PSA.134.2	Mifazaw̃a dangami ba niʼamoniʼõ andrõ, ba misoeno Jehowa!
PSA.134.3	Jamoefahowoeʼõ ndraʼoegõ Jehowa moroi ba Ziona, Jehowa andrõ, samazõchi banoea si jaw̃a, awõ danõ. 
PSA.135.1	I. 
PSA.135.2	Jaʼami, si sosó ba gosali Jehowa andrõ; ba golajama gosali andrõ, chõ Lowalangida!
PSA.135.3	Misoeno Jehowa, me no si sõchi tõdõ Jehowa andrõ; misoeno dõinia, me no omasiõ!
PSA.135.4	Noa sa itoejoe Jakobo andrõ Jehowa, no ihalõ tána chõnia Ndraono Gizeraëli. 
PSA.135.5	Noa saʼae aboto ba dõdõgoe, wa no seboea Jehowa, awõ wa italoeʼi fefoe Lowalangi bõʼõ Soʼaja jaʼita andrõ. 
PSA.135.6	Fefoe hadia ia zomasi Jehowa, ba ilaoe, he ba mbanoea si jaw̃a ba he ba goeli danõ, ba he ba nasi ba ba zabacha si tooe, fefoe.
PSA.135.7	Solohe mijaw̃a lawoeo andrõ, moroi ba wondrege danõ, sombõi teoe, awõ gari mbanoea andrõ, sanaoʼõ baero ba zi fahõna ia angi andrõ. 
PSA.135.8	Samoenoe mege si aʼa ba waʼatoemboe andrõ, ba danõ Miseraji, iʼotarai ba niha, noemalõ ba goerifõra. 
PSA.135.9	No ifabeʼeʼõ chõoe dandra ba sahõlihõli dõdõ, jaʼoegõ tanõ Miseraji, ba chõ Waraʼo andrõ ba ba chõ ngoningonia, fefoe. 
PSA.135.10	Sangalani soi, ha waʼoja, ba samoenoe razo sabõlõ:
PSA.135.11	Sihona andrõ ba Ogi, razo Mbazana andrõ, awõ nõri Ganaʼana fefoe. 
PSA.135.12	Ba ibeʼe ochõta danõra, ochõta mbanoeania Iraono Gizeraëli. 
PSA.135.13	He Jehowa, si lõ teboelõ dõimõ andrõ; gõtõgõtõ waʼara, ba lõ olifoe niha ndraʼoegõ, jaʼoegõ Jehowa! 
PSA.135.14	Iʼohe sa ba lala hoehoeo mbanoeania andrõ Jehowa, ba ihachõsi tõdõ genoninia andrõ. 
PSA.135.15	II. 
PSA.135.16	Mobawa, ba lõ moehede; mohõrõ, ba lõ laʼila niha.
PSA.135.17	Motõgi dalinga, ba lõ larongo li niha ba lõ hanoehanoe ba mbawara.
PSA.135.18	Ba tobali fagõlõgõlõ chõra zamazõchi jaʼira, dozi sanõtõna chõra hadia ia.
PSA.135.19	Jaʼami ngaʼõtõ Gizeraëli, misoeno Jehowa! Jaʼami ngaʼõtõ Gaʼaroni andrõ, misoeno Jehowa! 
PSA.135.20	Jaʼami ngaʼõtõ Lewi andrõ, misoeno Jehowa! Jaʼami, sangataʼoefi Jehowa, misoeno Jehowa!
PSA.135.21	Nisoeno Jehowa moroi ba Ziona, Jehowa andrõ, sowanoea ba Jeroezalema andrõ! Haleloeja!
PSA.136.1	I. 
PSA.136.2	Miʼandrõ saoha gõlõ chõ Lowalangi Lowalangi andrõ, me no si lõ aetoe waʼeboea dõdõnia andrõ!
PSA.136.3	Miʼandrõ saoha gõlõ chõ Zoʼaja sochõ andrõ, me no si lõ aetoe waʼeboea dõdõnia andrõ!
PSA.136.4	Solaoe sahõlihõli dõdõ, seboea, ha jaʼia, me no si lõ aetoe waʼeboea dõdõnia andrõ!
PSA.136.5	Samazõchi banoea andrõ, si jaw̃a, faʼatoeatoeania; me no si lõ aetoe waʼeboea dõdõnia andrõ!
PSA.136.6	Samologõ tanõ andre, jaw̃a nasi, me no si lõ aetoe waʼeboea dõdõnia andrõ!
PSA.136.7	Samazõchi sihaga andrõ, seboea andrõ me no si lõ aetoe waʼeboea dõdõnia andrõ! 
PSA.136.8	Loeo andrõ, samatõrõ si maʼṍchõ, me no si lõ aetoe waʼeboea dõdõnia andrõ!
PSA.136.9	Ba baw̃a, awõ ndrõfi, samatõrõ si bongi, me no si lõ aetoe waʼeboea dõdõnia andrõ!
PSA.136.10	II. 
PSA.136.11	Ba sangeheta Iraono Gizeraëli ba chõra, me no si lõ aetoe waʼeboea dõdõnia andrõ!
PSA.136.12	Tangania sabõlõ andrõ ba taʼionia si no moefadõlõ, me no si lõ aetoe waʼeboea dõdõnia andrõ!
PSA.136.13	Sanaba taloe nasi zoechoe andrõ, me no si lõ aetoe waʼeboea dõdõnia andrõ!
PSA.136.14	Samolala Iraono Gizeraëli ba chõnia, me no si lõ aetoe waʼeboea dõdõnia andrõ!
PSA.136.15	Si hanigõ ba nasi zoechoe andrõ Faraʼo, awõ zabõlõ andrõ chõnia, me no si lõ aetoe waʼeboea dõdõnia andrõ!
PSA.136.16	Solohe tanga mbanoeania andrõ, ba danõ si mate, me no si lõ aetoe waʼeboea dõdõnia andrõ!
PSA.136.17	Sangalani salaw̃a seboea, me no si lõ aetoe waʼeboea dõdõnia andrõ!
PSA.136.18	Samoenoe salaw̃a sabõlõ, me no si lõ aetoe waʼeboea dõdõnia andrõ!
PSA.136.19	Sihona andrõ, razo Ndraono Gamori, me no si lõ aetoe waʼeboea dõdõnia andrõ!
PSA.136.20	Ba Ogi, razo Mbazana andrõ, me no si lõ aetoe waʼeboea dõdõnia andrõ!
PSA.136.21	Ba ibeʼe ochõta danõra andrõ, me no si lõ aetoe waʼeboea dõdõnia andrõ!
PSA.136.22	Ochõta genoninia Iraono Gizeraëli andrõ, me no si lõ aetoe waʼeboea dõdõnia andrõ!
PSA.136.23	Sanõrõ tõdõ jaʼita ba waʼanoemanada, me no si lõ aetoe waʼeboea dõdõnia andrõ!
PSA.136.24	Ba sangefaʼõ jaʼita ba danga zamakao jaʼita, me no si lõ aetoe waʼeboea dõdõnia andrõ!
PSA.136.25	Sameʼe gõ nõsi goeli danõ fefoe, me no si lõ aetoe waʼeboea dõdõnia andrõ! 
PSA.136.26	Misoeno Lowalangi zoroego andrõ! Me no si lõ aetoe waʼeboea dõdõnia andrõ!
PSA.137.2	Ba ndraha mbooe andrõ, si so ba danõ, masaitagõ mbiola andrõ chõma.
PSA.137.3	Laʼandrõ sa chõma wanoenõ sangoloiʼõ jaʼaga andrõ, ba omasi zamakao jaʼaga, na omoeso dõdõma; lamane: ”Milaoe chõma wanoenõ Ziona andrõ!”
PSA.137.4	He mawisa malaoe zinoenõ andrõ chõ Jehowa, ba danõ zotanõ?
PSA.137.5	Na olifoedo ndraʼoegõ, Jeroezalema, ba ja omboejoemboejoe dangagoe kambõlõ. 
PSA.137.6	Ja falemba ba gararogoe lelagoe andre, na lõ itõrõ tõdõgoe ndraʼoegõ, na lõ oebeʼe fondrege waʼomoeso dõdõgoe Jeroezalema andrõ.
PSA.137.7	He Jehowa, soelõni ba Ndraono Gedomo mbaw̃a Jeroezalema andrõ, ba ziʼao andrõ, wangoemaʼõ: ”Midoedoegõ, midoedoegõ ia, irege dojo gehomo chõnia!” 
PSA.137.8	He jaʼoegõ ono Mbabeli andrõ alawe, nidoedoegõ andrõ, ja ahowoe zanoelõni chõoe nilaoemõ chõma!
PSA.137.9	Ja ahowoe zanoetoejoe ono sawoejoe chõoe, ba sorasa hõgõra ba gara! 
PSA.138.2	Mangaloeloe ndraʼo ba gamaoedoe gosali andrõ chõoe, niʼamoniʼõ, ba oesoeno dõimõ andrõ, bõrõ waʼeboea dõdõoe ba fa lõ farõi ndraʼoegõ, me no õʼeboeaʼõ gamaboeʼoela limõ andrõ, irege italoeʼi dõimõ andrõ fefoe. 
PSA.138.3	Me loeo moeʼao ndraʼo õfondrondrongo ligoe; no õʼabeʼeʼõ dõdõgoe, — no fahõna barõ dotogoe waʼabõlõ õbeʼe.
PSA.138.4	Sangandrõ saoha gõlõ chõoe razo ba goeli danõ fefoe, na no larongo daroma limõ andrõ. 
PSA.138.5	Ba lasoeno lala Jehowa andrõ, me no eboea lachõmi Jehowa.
PSA.138.6	No salaw̃a Jehowa ba iʼila zi noemana, ba no aboto ba dõdõnia zeboea hocha, moroi ba zarõoe. 
PSA.138.7	Na tefasoei ndraʼo waʼaboe dõdõ ba lalagoe andre, ba õʼorifi ndraʼodo, õʼoroʼõ dangaoe, fanimba wõnoe zi faʼoedoe chõgoe, ba itolodo kambõlõoe.
PSA.138.8	Jehowa zangasiwai fefoe hadia ia chõgoe. He Jehowa, si lõ aetoe waʼeboea dõdõoe andrõ, bõi bõhõli nifazõchioe tangaoe! 
PSA.139.1	I. 
PSA.139.2	Fedadaogoe ba femaosogoe, ba õʼila, ba õsõndra geraʼeragoe, moroi ba zarõoe. 
PSA.139.3	Õtimba tõdõoe wowaõwaõgoe ba femõrõgoe, ba no aboto ba dõdõoe lalagoe andrõ fefoe.
PSA.139.4	Hiza sa, samboea lõ li mbewegoe andre, si lõ õʼila manõ, jaʼoegõ Jehowa.
PSA.139.5	No õfaʼoeʼoe ndraʼodo, he moroi fõna ba he moroi foeri, ba no õtoefa ndraʼo tangaoe.
PSA.139.6	Tebai aboto ba dõdõgoe wangila si manõ, lõ oechamõ — tebai oelaw̃a!
PSA.139.7	Heza oesaw̃a ba Gehehamõ andrõ? Heza oebiniʼõ ndraʼodo, ba wamaigioe andrõ?
PSA.139.8	Na mõido mijaw̃a ba zoroego enaʼõ, ba no so ndraʼoegõ ba daʼõ; ba na ba mbanoea tooe oeʼaloei chõgoe naha wemõrõ, ba no so ndraʼoegõ. 
PSA.139.9	Na oehalõ enaʼõ afigoe gafi waʼamoloeo andrõ, na ba wondrege nasi oeʼaloei nahiagoe, 
PSA.139.10	ba ba daʼõ õʼohe dangagoe, õtoejoe ndraʼo kambõlõoe.
PSA.139.11	Ba na oemane: Jamoebaloegõ manõ ndraʼodo faʼogõmigõmi, ja tobali si bongi haga andrõ, si tefasoei jaʼodo, 
PSA.139.12	ba tenga si tõra faʼogõmigõmi chõoe zogõmigõmi andrõ, ba hoemaga zi bongi andrõ, si mane si moloeo; si mane haga waʼogõmigõmi andrõ. 
PSA.139.13	No jaʼoegõ zamazõchi boeagoe andrõ, no jaʼoegõ zombõi jaʼodo, ba daloe ninagoe.
PSA.139.14	Oeʼandrõ saoha gõlõ chõoe wamazõchioe jaʼodo, sahõlihõli dõdõ, si tobali dõdõ niha; sahõlihõli dõdõ wolaoemõ andrõ, ba no aboto sibai ba dõdõgoe.
PSA.139.15	Tenga si tobini chõoe dõlagoe andre, me tefazõchi ndraʼodo, ba zogõmigõmi, me tewõwõi ndraʼo, nifombõwõi doeka, ba hoenõ danõ. 
PSA.139.16	No iʼila ndraʼo hõrõoe, me tanõmõ niha na ndraʼodo, ba no tetanõ ba zoera chõoe mbaw̃a andrõ fefoe, nihonogõi, me samboea lõ iroegi na. 
PSA.139.17	II. 
PSA.139.18	Na oeʼerai enaʼõ, ba no oja, moroi ba ngawoea nene; na tokea ndraʼodo, ba lõ si teboelõ ndraʼo chõoe. 
PSA.139.19	Enaʼõ na õboenoe zanao horõ andrõ, jaʼoegõ Lowalangi! Ba sangeʼengeʼe, andrõ, ba enaʼõ na aheta chõgoe!
PSA.139.20	Sanandraw̃aisi jaʼoegõ, sanõtõi tõimõ ba waja, si faʼoedoe chõoe andrõ.
PSA.139.21	Hadia, alacha lõ fatioe dõdõgoe ba zi fatioe tõdõ chõoe, jaʼoegõ Jehowa? Ba hadia, lõ oeʼogorofi zolaw̃a jaʼoegõ?
PSA.139.22	Fatioe dõdõgoe chõra, fatioesa si no moʼahonoa; emali ira chõgoe.
PSA.140.1	Chõ doeka wanoenõ andrõ. Sinoenõ; chõ Dawido.
PSA.140.3	Si no mamachai tõdõra si lõ sõchi, si erogõ maʼṍchõ mangandrõ fasõndrata.
PSA.140.4	Laʼatarõsi lelara, timba lela goelõ, sõfoe goelõ no so ba mbewera. 
PSA.140.5	Bõi loeloe ndraʼodo ba danga zeboea horõ, jaʼoegõ Jehowa, timba chõgoe zamakao jaʼo enaʼõ, sangaloei folaoegõ jaʼodo.
PSA.140.6	No lalaoe wesoe chõgoe seboea hocha ba tandraw̃a, ba zi tobini, no lafadõlõ goeʼõ ba zinga lala; no lalaoe mbõlõdi.
PSA.140.7	No oemane chõ Jehowa: Lowalangigoe ndraʼoegõ! Fondrondrongo, Jehowa, li wangandrõgoe! 
PSA.140.8	He Jehowa, Soʼaja jaʼo, fangorifigoe sabõlõ, jaʼoegõ zameʼe baʼabaʼa hõgõgoe, na baw̃a wasõndrata.
PSA.140.9	Bõi oʼõ zomasi zeboea horõ andrõ, jaʼoegõ Jehowa; enaʼõ lõ fachai nichoi dõdõra õbeʼe.
PSA.140.10	Na maoso zamasoei jaʼodo andrõ, ba jamoehawoei ira salacha andrõ, ba mbewera. 
PSA.140.11	Ja tehawoe ira ba galitõ; timba ira ba galitõ bacha ba ba gohokoho, si tebai mõi ira jaw̃a.
PSA.140.12	Lõ fozoe ba danõ niha si so lela fanandraw̃a, ba samalangõgõ awõnia, ba igohi famakao, itoekotoeko.
PSA.140.13	Oeʼila, wa iʼohe ba lala hoehoeo zeboea famakao Jehowa, awõ wa iʼohe ba zatoelõ hadia ia ba zi noemana.
PSA.140.14	Ba lasoeno dania dõimõ satoelõ tõdõ andrõ, ba monahia fõnaoe zadõlõ tõdõ.
PSA.141.2	Acha soemange nifanimbo wangandrõgoe andre, wamaigioe; ba famazaw̃agoe tangagoe andre, ba acha soemange niʼā, na tánõ owi. 
PSA.141.3	Fataro zanaro bawagoe, jaʼoegõ Jehowa, ba faigifaigi mbawandroehõ mbewegoe andre. 
PSA.141.4	Bõi tehe iholeʼõ ia tõdõgoe ba zi lõ sõchi, fa oefazõchi horõ, awõ niha solaoe si lõ atoelõ; ba enaʼõ na lõ oeʼā zami chõra andrõ. 
PSA.141.5	Jamoebagodo niha satoelõ, faʼomasinia ndraʼodo, jamoetegoedo, ba fanicha mboegoe daʼõ, ba bõi aboea ba hõgõgoe; oelaoe mangandrõ na sa, famatimba zi lõ sõchi andrõ chõra. 
PSA.141.6	Nilaoe si tooe ba zisindro gara ba hili zalaw̃ara; ba larongo daroma ligoe andrõ, omasiõ.
PSA.141.7	Hoelõ na mamakoe niha, na lafahoefa danõ, si manõ wamazaewe tõlama andrõ ba zinga mbawa gõli mbanoea tooe.
PSA.141.8	Ba jaʼoegõ saʼae oetõngõni, jaʼoegõ Jehowa, Soʼaja jaʼo, saw̃atõgoe ndraʼoegõ, bõi tiboʼõ nosogoe!
PSA.141.9	Bõi loeloe ndraʼo ba wesoe andrõ, nilaoera chõgoe; ba ba mbõlõdi, nilaoe zamazõchi si lõ atoelõ andrõ.
PSA.141.10	Hana na alaoe zeboea horõ andrõ fefoe, ba wesoe andrõ chõra, gasagasa wanõrõgoe. 
PSA.142.1	Famahaõ; chõ Dawido, me so ia ba dõgi narõ hili andrõ. Fangandrõ. 
PSA.142.3	Oebokai chõnia zaboe dõdõgoe, safõchõ chõgoe oeʼombachaʼõ chõnia.
PSA.142.4	Na no erege bacha dõdõgoe, ba jaʼoegõ zangila lalagoe andrõ. No lalaoe wesoe chõgoe, nibiniʼõ, ba lala andrõ nitõrõgoe. 
PSA.142.5	Holeʼõ ba gambõlõ hõrõoe, ba faigi: samõsa lõ sangila jaʼodo; lõʼõ manõ saw̃atõgoe; samõsa lõ sanofoe jaʼodo.
PSA.142.6	Moeʼaodo chõoe, jaʼoegõ Jehowa, oemane: Saw̃atõgoe ndraʼoegõ, oerachagoe ba danõ niha saoeri. 
PSA.142.7	Fondrondrongo wangarõngarõgoe; noa sa erege sibai dõdõgoe; efaʼõ ndraʼo ba danga zolohi jaʼodo andrõ, me tebai oelaw̃a ira! 
PSA.142.8	Heta ba goeroenga andrõ nosogoe, enaʼõ oesoeno dõimõ andrõ! Lafasoei dania ndraʼodo satoelõ tõdõ, na õfatõrõ chõgoe zi sõchi.
PSA.143.2	Ba bõi ohe ba hoekoe genonimõ andre, lõʼõ sa satoelõ fõnaoe, niha saoeri. 
PSA.143.3	Noa sa igohi ndraʼodo si fatioe tõdõ andrõ, no ihoendragõ tooe ba danõ nosogoe, no ifafõrõ ndraʼo ba zogõmigõmi sibai, si mane si mate ba gõtõ fõna andrõ.
PSA.143.4	Ba no ariri bacha dõdõgoe, no okõli dõdõgoe, barõ dotogoe.
PSA.143.5	Itõrõ tõdõgoe gõtõ fõna andrõ, oeʼaloealoei tõdõgoe wolaoemõ andrõ fefoe, oefatooetooe tõdõgoe, halõw̃õ dangaoe andrõ. 
PSA.143.6	Oeʼoroʼõ dangagoe chõoe, hoemoeloe bacha dõdõgoe chõoe, hoelõ danõ sokõli. 
PSA.143.7	Taʼitaʼi fondrondrongo chõgoe, jaʼoegõ Jehowa! Hoemoeloe dõdõgoe: Bõi biniʼõ chõgoe mbawaoe, fa bõi fagõlõgõlõ ndraʼodo ba zilalõ mitooe ba gohokoho. 
PSA.143.8	Hoelõ wongi farongogõ chõgoe waʼeboea dõdõoe andrõ, oedõnadõna saʼae chõoe; oromaʼõ chõgoe lala andrõ, nitõrõgoe, chõoe saʼae oefazaw̃a dõdõgoe!
PSA.143.9	Efaʼõ ndraʼo ba danga zi fatioe tõdõ chõgoe, jaʼoegõ Jehowa! Chõoe oesaw̃a.
PSA.143.11	Ba dõimõ andrõ, jaʼoegõ Jehowa, orifi ndraʼodo; ba waʼatoelõmõ andrõ efaʼõ dõdõgoe ba waʼaboe dõdõ andrõ! 
PSA.143.12	Ba hori zi fatioe tõdõ chõgoe, ba waʼeboea dõdõoe andrõ, ba fakiko zamakao jaʼodo fefoe, me no enonioe ndraʼodo! 
PSA.144.1	I. 
PSA.144.2	Fangabeʼegoe, ba hili chõgoe, hatigoe, ba sangorifi, jaʼodo, baloesegoe ba tõtõnafõgoe, sameʼe barõ mbawagoe banoeagoe andrõ. 
PSA.144.3	He Jehowa, hadia niha andrõ, wa õbeʼe ba dõdõoe, ba hadia nono niha, wa õfaigi ia? 
PSA.144.4	Hoelõ nangi nihá, ba hoelõ loemõ sanõrõ mbaw̃ania andrõ. 
PSA.144.5	He Jehowa, dada mbanoea si jaw̃a andrõ chõoe ba ae mitooe; babaja hili andrõ, ba manimbo! 
PSA.144.6	Laoe gari mbanoea ba fazawili ira; efasi nono wana andrõ chõoe, ba wametaʼoe jaʼira!
PSA.144.7	Oroʼõ dangaoe moroi si jaw̃a; sõbido moroi ba nidanõ seboea ba orifido; efaʼõ ndraʼo ba danga nono niha bõʼõ andrõ.
PSA.144.8	Niha solaoe faja bewera, ba kambõlõra, ba no kambõlõ si falimo. 
PSA.144.9	II. 
PSA.144.10	Chõoe, sangabõlõʼõ razo, sangefaʼõ enoninia Dawido ba mbawa ziʼõli famoenoe andrõ.
PSA.144.11	Fadõnidõ, efaʼõ ndraʼodo ba danga nono niha bõʼõ andrõ; niha solaoe faja bewera, ba kambõlõra, ba no kambõlõ si falimo. 
PSA.144.12	Enaʼõ hoelõ zinanõ nihaogõ fangeʼeboea nono matoea chõma, gasagasa waʼamoʼahonoa waʼeboea; ba ono alawe andrõ chõma, ba enaʼõ hoelõ daroe nahe nifoë andrõ, taroe nahe ba gõdo. 
PSA.144.13	Enaʼõ moʼõsi halasama, naha ngawalõ mbalazo; ja moʼono mbiribirima andrõ, ba ngahõnõ, ba ngafoeloe ngahõnõ, ba mbenoeama.
PSA.144.14	Ja abeto zigelo zaw̃ima — bõi ja atõla gõli ba bõi faloecha waʼatoeʼa [nemali]; bõi ja terongo wangarõngarõ ba newalima.
PSA.144.15	Ja ahowoe soi andrõ, si faloecha si manõ! Ja ahowoe soi andrõ, si mõi Lowalangi Jehowa andrõ! 
PSA.145.2	Oeʼerogõ maʼṍchõ wanoeno jaʼoegõ, iroegi zi lõ aetoe lõ oeboelõʼõ wanoeno tõimõ andrõ!
PSA.145.3	Seboea Jehowa ba niforege fanoeno, ba tebai isõndra tõdõ niha waʼeboeania andrõ.
PSA.145.4	Jamoesoeno si sagõtõ niha halõw̃õmõ andrõ, ba zi sagõtõ, ndramoeʼombachaʼõ wolaoemõ andrõ, folaoe zabõlõ.”
PSA.145.5	Daʼoedoenõdoenõ lachõmi waʼasalaw̃amõ andrõ, soadoe andrõ, awõ zahõlihõli dõdõ andrõ chõoe.
PSA.145.6	Ba ndramoefatoenõ waʼabõlõ walaoemõ andrõ, sataʼoe niha, ba halõw̃õoe seboea andrõ, ba jaʼodo zamatoenõ.
PSA.145.7	Ndramoefaloea baero wamasoegi ba dõdõ faʼeboea dõdõoe andrõ, si no fahõna, ba ja owoeawoea dõdõra ba waʼatoelõmõ andrõ.
PSA.145.8	Seboea tõdõ Jehowa ba sahachõ tõdõ, ebolo dõdõnia ba no fahõna waʼasõchi dõdõ. 
PSA.145.9	Idozigõ niha wangeboea tõdõnia chõra, ba iroegi niwõwõinia fefoe faʼahachõ dõdõnia andrõ. 
PSA.145.10	Lasoeno ndraʼoegõ Jehowa, fefoe niwõwõimõ andrõ, ba satoelõ tõdõ andrõ chõoe, ba manoenõ chõoe.
PSA.145.11	Lafatoenõ lachõmi waʼasalaw̃amõ andrõ, ba itõrõ lira waʼabõlõoe.
PSA.145.12	Ba wameʼe ba dõdõ niha folaoemõ andrõ, folaoe zabõlõ, awõ waʼeboea lachõmi waʼasalaw̃amõ andrõ. 
PSA.145.13	Amatõrõw̃aoe andrõ, ba no amatõrõw̃a si lõ teboelõ, iroegi zi lõ aetoe, ba famatõrõoe andrõ, ba no si gõtõgõtõ faʼara.
PSA.145.14	Itoewoe Jehowa fefoe zalaoe enaʼõ, ba ifaõga fefoe zi no aõndrõ. 
PSA.145.17	Satoelõ Jehowa, ba lala andrõ chõnia fefoe, ba seboea tõdõ, ba wolaoenia, fefoe. 
PSA.145.18	No ahatõ Jehowa, ba zi angarõfi li jaʼia, fefoe, ba zi angarõfi li jaʼia soroi ba dõdõ.
PSA.145.19	Iʼoʼõ zomasi zangataʼoefi jaʼia, ifondrondrongo weʼaora ba itolo. 
PSA.145.20	Irorogõ Jehowa zangomasiʼõ jaʼia, fefoe, ba dozi seboea horõ andrõ, ba ihori ba danõ.
PSA.145.21	Ba jamoefarongogõ wanoeno Jehowa bewegoe andre ba jamoesoeno dõinia niʼamoniʼõ andrõ õsi goeli danõ, fefoe, si lõ mamalõmalõ ba siroegi si lõ aetoe.
PSA.146.2	Daʼoesoeno Jehowa, gõtõ waʼanaoe nosogoe: ba manoenõdo chõ Lowalangi, gõtõ waʼara ndraʼodo ba goeli danõ.
PSA.146.3	Bõi midõnadõna ba zalaw̃a, ono niha, si lõ fangorifi. 
PSA.146.4	Na aetoe nosonia, ba ifoeli tobali tanõ; na loeo daʼõ, ba awai nichoi dõdõnia. 
PSA.146.5	Ja ahowoe ba zi no mõi sangorifi Lowalangi Jakobo andrõ, sanõtõna chõ Lowalanginia Jehowa,
PSA.146.6	samazõchi banoea, awõ danõ, ba asi, awõ nõsinia andrõ fefoe; si lõ farõi ia, iroegi zi lõ aetoe.
PSA.146.7	Solohe ba lala hoehoeo nifalangõgõ andrõ, sameʼe gõ ba zolofo; iʼefaʼõ nikoeroe andrõ Jehowa.
PSA.146.8	Jehowa zamokai hõrõ zaoeʼa andrõ; Jehowa zamaõga si no aõndrõ; iʼomasiʼõ zatoelõ tõdõ Jehowa. 
PSA.146.9	Irorogõ zi fatewoe andrõ Jehowa; itolo zi lõ ama, si lõ ina, awõ lacha mbanoea andrõ; ba seboea horõ andrõ, ba iʼohe ba lala eloengoea. 
PSA.146.10	Razo Jehowa, iroegi zi lõ aetoe, Lowalangioe andrõ, jaʼoegõ Siona, gõtõgõtõ waʼara. Haleloeja! 
PSA.147.1	I. 
PSA.147.2	Ifoeli itaroeʼõ Jeroezalema andrõ Jehowa; iʼozaragõ Ndraono Gizeraëli andrõ, nifazawili.
PSA.147.3	Jaʼia andrõ, sangebeʼeʼõ si no arasa tõdõ andrõ, sodaloedaloeni safõchõ chõra.
PSA.147.4	Sangerai ha waʼoja ndrõfi andrõ, sanõtõi tõira fefoe. 
PSA.147.5	No eboea Zoʼaja jaʼita andrõ, ba no fahõna waʼabõlõ chõnia: no si lõ fondrege waʼaboto ba dõdõnia andrõ.
PSA.147.6	Iʼabeʼeʼõ nifakao andrõ Jehowa ba ihõndrõgõ zeboea horõ, iroegi danõ tooe. 
PSA.147.7	Miʼanoenõ chõ Jehowa, ja fao wangandrõ saoha gõlõ; misoeno Lowalangida, wolaoe biola nitika andrõ sideʼide!
PSA.147.8	Sangalōē banoea lawoeo, sameʼe teoe ba danõ, samatoemboeʼõ doeʼoe ba hili.
PSA.147.9	Sameʼe gõ ba goerifõ niha andrõ ba ba nono gaga andrõ, siʼao chõnia. 
PSA.147.10	Tenga somasi ia waʼabõlõ koedo, ba lõ ba dõdõnia waʼesolo waha niha.
PSA.147.11	Somasi Jehowa, ba sangataʼoefi jaʼia, sanõtõna faʼeboea dõdõnia andrõ.
PSA.147.12	II. 
PSA.147.13	Jaʼia zangaro lazi andrõ ba mbawa gõli chõoe, ba samahowoeʼõ iraono baewali chõmõ.
PSA.147.14	Lõ ifaʼamõi ba danõoe zanoewõ, iʼaboesoiʼõ ndraʼoegõ fache si sõchi. 
PSA.147.15	Ifaʼema ba danõ goroisania; si fagohi daroma linia andrõ.
PSA.147.16	Ilaoe deoe si bakoe andrõ, hoelõ mboe mbiribiri, ba ilaoe namo sabeʼe, hoelõ nawoe. 
PSA.147.17	Ilaoe si tooe deoe kara andrõ, faʼeboea zi sambasambawa; ha niha zanaha faʼoafoe andrõ chõnia?
PSA.147.18	Ba ilaoe linia, ba mangoeloe ibeʼe; ifatõrõ nangi andrõ chõnia, ba mangele nidanõ.
PSA.147.19	Ifarongogõ chõ Jakobo daroma linia ba chõ Gizeraëli gamachoitania, awõ lala andrõ chõnia.
PSA.147.20	Ba niha bõʼõ, ba lõ nilaoenia si manõ; ba lala andrõ chõnia, ba lõ laʼila. Haleloeja! 
PSA.148.2	Misoeno ia, jaʼami malaʼika chõnia fefoe; misoeno ia, jaʼami, sabõlõ chõnia, dozi! 
PSA.148.3	Misoeno ia, jaʼoegõ loeo ba jaʼoegõ baw̃a; misoeno ia, jaʼami dõfi sihaga andrõ, fefoe.
PSA.148.4	Misoeno ia, jaʼami fondrege mbanoea si jaw̃a ba jaʼami idanõ, si so jaw̃a mbanoea si jaw̃a andrõ!
PSA.148.5	Ndramoesoeno dõi Jehowa andrõ; me no bõrõ niw̃aʼõnia, wa tefazõchi ira. 
PSA.148.6	Ba no ihonogõi naha chõra, si lõ teboelõ; no ifachoi lala, si tebai lasawõ.
PSA.148.7	Misoeno Jehowa, moroi ba goeli danõ; jaʼami saliw̃aliw̃a ba nasi, awõ zabacha si tooe andrõ, fefoe!
PSA.148.8	Jaʼami alitõ ba teoe kara ba teoe si bakoe ba simbo, ba angi sabõlõ andrõ, samaloea niw̃aʼõnia andrõ.
PSA.148.9	Hili andrõ, ba hilihili fefoe, eoe sowoea andrõ, ba eresi fefoe;
PSA.148.10	saliw̃aliw̃a ba danõ ba oerifõ niha, fefoe, ba koeõkoeõ ba fofo andrõ sihombo;
PSA.148.11	razo ba goeli danõ, awõ soi niha fefoe, samatõrõ niha ba sangoehoekoe ba goeli danõ, fefoe.
PSA.148.12	Ono matoea ba ono alawe ba satoea ba iraono.
PSA.148.13	Ndramoesoeno dõi Jehowa, me no ha tõinia zeboea: italoeʼi danõ ba italoeʼi mbanoea si jaw̃a lachõminia andrõ!
PSA.148.14	Ba no iʼalaw̃aʼõ dandroe andrõ ba mbanoeania, fanoeno satoelõ tõdõ andrõ chõnia, fefoe, Iraono Gizeraëli andrõ, banoea sahatõ chõnia. Haleloeja.” 
PSA.149.2	Ja omoeso dõdõ Ndraono Gizeraëli zombõi jaʼia andrõ, ja owoeawoea dõdõ nono matoea Ziona razora andrõ. 
PSA.149.3	Ndramoesoeno dõinia andrõ, ba wolaja, ndramanoenõ chõnia wamõzi aramba, awõ wolaoe biola nitika andrõ seboea!
PSA.149.4	Me no iʼomasiʼõ mbanoeania andrõ Jehowa; ifoadoe fangorifi zeboea famakao andrõ.
PSA.149.5	Ja owoeawoea dõdõ zatoelõ tõdõ ba lachõmi andrõ, ndramaʼiki ba gasora tooe.
PSA.149.6	Fanoeno Lowalangi ba mbewera ba gari si faoma bawa ba dangara.
PSA.149.7	Ba wolaoe balõ ba niha baero ba ba wangotoeʼõ soi bõʼõ.
PSA.149.8	Ba worate razora ba ba wokalo siʼõli si so tõi chõra.
PSA.149.9	Ba wamatõrõ chõra hoekoe andrõ, si so ba zoera; tobali lachõmi zatoelõ tõdõ andrõ chõnia, fefoe, zi manõ. Haleloeja!
PSA.150.2	Misoeno ia ba wolaoenia andrõ, nifolaoe zabõlõ! Misoeno ia, dali waʼafahõna waʼasalaw̃ania andrõ!
PSA.150.3	Misoeno ia, milaoe dorofe! Misoeno ia, milaoe mbiola nitika, seboea, awõ mbiola nitika, sideʼide!
PSA.150.4	Misoeno ia, mibõzi garamba ba miʼolaja! Misoeno ia, milaoe mbiola nidecha ba mifao zoeroene!
PSA.150.5	Misoeno ia, mibõzi waritia si sõchi li! Misoeno ia, mibõzi waritia seboea li!
PRO.1_1.1	I. 
PRO.1_1.2	Enaʼõ tesõndra waʼatoeatoea ba fangenanõ, enaʼõ aboto ba dõdõ hoehoeo zatoeatoea.
PRO.1_1.3	Enaʼõ latema wotoe, fangatoeatoea, ba faʼatoelõ ba faʼadõlõ ba fanõrõ lala si sõchi.
PRO.1_1.4	Enaʼõ lasõndra waʼaboto ba dõdõ si lõ mangila watahõgõ na, ba enaʼõ atoeatoea nono matoea ba enaʼõ motõdõ.
PRO.1_1.5	Na ifondrondrongo satoeatoea, ba tedooe waʼaboto ba dõdõnia, ba si no motõdõ, ba isõndra lala sadõlõ,
PRO.1_1.6	fa aboto ba dõdõnia gamaedola sideʼide ba amaedola seboea, awõ daroma li zatoeatoea, awõ dahõdahõ andrõ chõra.
PRO.1_1.8	A. II. 
PRO.1_1.9	Saemboe omasiõ saʼae daʼõ ba hõgõoe ba hoelõ nifatali ba mbagioe. 
PRO.1_1.11	Na lamane: ”Taboe, datatarogõ zadõlõ tõdõ, ba tafagõnaisi zi lõ horõ, lõ bõrõbõrõ.
PRO.1_1.12	Tatõlõ aoeri ira, si mane banoea tooe, ba si lõ horõ, ba si mane silalõ mitooe ba gohokoho.
PRO.1_1.13	Ba tasõndra ngawalõ ganaʼa si sõchi; ba tafaʼõsi nomoda niraboe andrõ.
PRO.1_1.14	Fagõlõgõlõ dania goerachada; ha samboea mbolada, jaʼita fefoe.”
PRO.1_1.15	Ba jaʼoegõ, onogoe, ba bõi fao ndraʼoegõ chõra; bõi hoendragõ lalara andrõ.
PRO.1_1.16	Ba zi lõ sõchi lasaw̃a; aõsõ ira wamoenoe niha.
PRO.1_1.17	Zajazaja gõlõ sa, na lalaoe goeʼõ ba zanehe wofo fefoe.
PRO.1_1.18	Jaʼira, ba laʼaloei wamoenoera, laʼaloei lala wangetoeʼõ nosora.
PRO.1_1.19	Daʼõ lalara, dozi ira, sangisõ anaʼa; iboenoe ira fangisõra andrõ.
PRO.1_1.20	III. 
PRO.1_1.21	Ba zinga misa, ba zato niha baolajama, moeʼao ia; ba mbawa gõli ba mbanoea fahoehoeo ia, imane: 
PRO.1_1.22	”He jaʼami, si lõ tõdõ, ha waʼara tõ na omasi ami walõtõdõ andrõ? Ba ha waʼara na omasi zangoʼaja wangoʼaja andrõ, ba ha waʼara na faʼoedoe zambõ tõdõ ba waʼaboto ba dõdõ?
PRO.1_1.23	Miʼotahõgõ wotoe andrõ chõgoe! Hiza, oefaloea chõmi Gehehagoe; aboto ba dõdõmi daroma ligoe oebeʼe. 
PRO.1_1.24	Me no moeʼao ndraʼo, ba me techõmi, me no oeʼoroʼõ dangagoe, ba me lõ sameʼe ba dõdõ. 
PRO.1_1.25	Me no miʼositengagõ saʼae wamolalagoe tõdõmi, fefoe, ba me lõ niʼoʼõmi fotoe andrõ chõgoe.
PRO.1_1.26	Ba maʼiki gõi ndraʼodo, na gõna ami famakiko, oeʼoʼaja ami, na itõrõ ami ametaʼoeõ. 
PRO.1_1.27	Na itõrõ ami sataʼoe ami, hoelõ deoe laõhõ, ba na so moroi sa wamakikomi, hoelõ nangi sabõlõ, na ihawoei ami famakao ba faʼatosasa.
PRO.1_1.28	Awena dania laʼangarõfi li ndraʼo, ba lõ oetema lira; laʼaloei ndraʼo, ba lõ lasõndrado. 
PRO.1_1.29	Bõrõ me no fatoewoe chõra waʼaboto ba dõdõ, ba me lõ nitehera fangataʼoefi Jehowa.
PRO.1_1.30	Lõ edõna ira mege wamolalagoe tõdõra, ba no laʼositengagõ wotoe andrõ chõgoe, fefoe.
PRO.1_1.31	Andrõ laʼā dania loealoea nitõrõra andrõ, ba aboeso ira nichoi dõdõra andrõ. 
PRO.1_1.32	Famoenoe zowõhõwõhõ andrõ wanandrora, ba famakiko zambõ tõdõ wa lõ ba dõdõ andrõ chõra. 
PRO.1_1.33	Ba ha niha zamondrongo chõgoe, ba ahono ba danõ, ba lõ aboe dõdõ; lõ faʼataoenia wamakiko. 
PRO.2_1.1	I. 
PRO.2_1.2	fa õbeʼe mbõrõ dalingaoe ba waʼatoeatoea, fa aolo dõdõoe ba wangerangera.
PRO.2_1.3	Na õkaoni waʼaboto ba dõdõ, na õfahede wangila watahõgõ; 
PRO.2_1.4	na õgohi ia, nifolohi firõ, na õʼaloealoei nifangaloengaloei girõgirõ si no tobini. —
PRO.2_1.5	Awena dania aboto ba dõdõoe wangataʼoefi Jehowa andrõ, ba awena õsõndra wa õʼila watahõgõ Lowalangi.
PRO.2_1.6	Jehowa sa zameʼe faʼatoeatoea, ba mbawania aloea waʼaboto ba dõdõ, awõ geraʼera dõdõ.
PRO.2_1.7	No ibeʼe jaw̃a wangorifi chõ zadõlõ tõdõ, irorogõ zanõrõ lala si sõchi. 
PRO.2_1.8	Enaʼõ lõ teboelõ ira ba lala satoelõ ibeʼe, ba itimba zi lõ sõchi ba lala zatoelõ tõdõ andrõ chõnia.
PRO.2_1.9	Awena dania aboto ba dõdõoe hadia zatoelõ ba hadia lala, awõ waʼadõlõ, awõ fefoe zinõrõ si sõchi.
PRO.2_1.10	II. 
PRO.2_1.11	Ba baʼabaʼa zi lõ sõchi chõoe wangenanõ andrõ ba sondrorogõ jaʼoegõ geraʼera dõdõ,
PRO.2_1.12	ba wangefaʼõ jaʼoegõ ba lala si lõ sõchi andrõ, ba niha solaoe hoehoeo sabila,
PRO.2_1.13	ba zondroi lala sadõlõ andrõ, wanõrõ lala sogõmigõmi,
PRO.2_1.14	somoeso tõdõ ba wamazõchi si lõ zõchi, ba saʼiki ba zabila,
PRO.2_1.15	somasi lala sabila, ba sanõrõ lala eloengoea.
PRO.2_1.16	Itimba chõoe faʼatoeatoea andrõ ndra alawe bõʼõ andrõ, ira alawe baero, salõsõ lela. 
PRO.2_1.17	Si no fabali chõ zi fahoewoe chõnia, me ono alawe ia, ba si no olifoe wawoeoesa li andrõ, chõ Lowalanginia.
PRO.2_1.18	Omonia ba no aolo ba waʼatekiko, ba ba mbanoea niha tooe aechoe lalania andrõ. 
PRO.2_1.19	Dozi si mõi chõnia jomo, ba lõ mangawoeli; ba lõʼõ saʼae lasõndra lala wangorifi.
PRO.2_1.20	Enaʼõ õtõrõ lala niha si sõchi; bõi holeʼõgõ moroi ba lala zatoelõ tõdõ.
PRO.2_1.21	Satoelõ sa zi so ba danõ dania, ba si lõ horõ zi tosai ba danõ. 
PRO.2_1.22	Ba nihori ba danõ zeboea horõ andrõ, ba nideha zi farõi. 
PRO.3_1.1	I. 
PRO.3_1.2	Jaʼia sa zameʼe fahõna chõoe waʼanaoe noso, noso ba ndrõfi ba faʼohahaoe dõdõ! 
PRO.3_1.3	Fa bõi aefa chõoe waʼomasi ba fa lõ farõi; beʼe aja ba mbagi chõoe, ba ba naha zoera ba dõdõoe tānõ ia. 
PRO.3_1.4	Ba õsõndra waʼeboea dõdõ ba faʼafadoehoe dõdõ, ba Lowalangi ba ba niha. 
PRO.3_1.7	Bõi bali satoeatoea ndraʼoegõ: ataʼoefi Jehowa ba arõoeʼõgõ ba zi lõ sõchi. 
PRO.3_1.8	Daʼõ wangabeʼe nõsioe ba fangokafoe dõlamõ. 
PRO.3_1.9	Fosoemange Jehowa anaʼaoe andrõ ba si aʼa nisõndra fefoe. 
PRO.3_1.10	Ba fahõna dania nõsi halasamõ ba falawoe agoe wolazi andrõ chõoe.
PRO.3_1.13	II. 
PRO.3_1.14	Fanõndra jaʼia, ba no tohoede moroi ba wanõndra firõ, ba hare ba chõnia, ba italoeʼi ganaʼa. 
PRO.3_1.15	Si sõchi moroi ba manimani ia, ba fefoe ngawalõ mbarasi chõoe, ba lõ fagõlõgõlõ chõnia. 
PRO.3_1.16	Ba dangania kambõlõ, ba faʼanaoe noso, ba ba dangania kabera, ba anaʼa ba faʼeboea dõi. 
PRO.3_1.17	Lalania andrõ, ba no lala omasiõ, ba fefoe dõrõw̃a andrõ chõnia, ba ba waʼohahaoe dõdõ aechoe.
PRO.3_1.18	Eoe sowoea fangorifi ia, ba zi olembai jaʼia, ba ja ahowoe zi lõ mamõhõi.
PRO.3_1.19	Faʼatoeatoea mege wolata danõ chõ Jehowa, ba eraʼera dõdõ chõnia wamazõchi mbanoea si jaw̃a. 
PRO.3_1.20	Eraʼerania wamabali nidanõ, ba mowõi namo, moroi jaw̃a ba lawoeo.
PRO.3_1.21	He onogoe, bõi aefaʼaefa ia ba doedoema hõrõoe, bõi bõhõli waʼaboto ba dõdõ ba fangila watahõgõ.
PRO.3_1.22	Ba tobali fangorifioe ba aja ba mbagioe. 
PRO.3_1.23	Awena dania õtõrõ lalamõ, lõ hadia ia, ba lõ manendreʼõ.
PRO.3_1.24	Na õleagõ tooe ndraʼoegõ, ba lõ si tokeaʼõ, ba na mõrõʼõ, ba si sõchi wemõrõoe. 
PRO.3_1.25	Lõ ametaʼoeõ, si tobali dõdõoe, ba lõ ataʼoeʼõ wamakiko seboea horõ andrõ, na itõrõ.
PRO.3_1.26	Tõtõnafõoe sa Jehowa, jaʼia zamatõrõ aheoe, fa bõi alaoe ba goeʼõ. 
PRO.3_1.27	III. 
PRO.3_1.28	Bõi w̃aʼõ chõ nawõoe: ”Aeʼe oea, ba foeliʼõ chõgoe, mahemoloe oebeʼe chõoe”; me no so chõoe.
PRO.3_1.29	Bõi fachai zi lõ sõchi chõ nawõoe, si no ahonohono ba ngaioe.
PRO.3_1.30	Bõi fasosoni niha, si lõ bõrõbõrõ, na lõ horõnia chõoe.
PRO.3_1.31	Bõi afõchõi tõdõ zamalangõgõ awõnia, ba sara bõi omasi ndraʼoegõ lalania andrõ.
PRO.3_1.32	Niʼogorofi Jehowa saʼae zanõrõ lala eloengoea; ba si fahoewoe ia ba zadõlõ tõdõ. 
PRO.3_1.33	Gõna fangelifi Jehowa nomo zeboea horõ, ba nahia zatoelõ tõdõ, ba ifahowoeʼõ.
PRO.3_1.34	Iʼoʼaja zangoʼaja, ba ba zangideʼideʼõ jaʼira, ba iʼeboeaʼõ dõdõnia.
PRO.3_1.35	Soemange lasõndra satoeatoea, ba sambõ eraʼera, ba laloeʼi waʼaila. 
PRO.4_1.1	B. I. 
PRO.4_1.2	Famahaõ si sõchi sa oelaoe chõmi, bõi olifoe ami goroisagoe.
PRO.4_1.3	Me iraono na ndraʼo chõ namagoe, ono si lõ abõlõ na, si ha samboesamboea, rorogõfõ ninagoe,
PRO.4_1.4	ba ifahaõ ndraʼo amagoe, imane chõgoe: ”Tānõ ba dõdõoe daroma ligoe: bõi olifoegõʼõ goroisagoe, ba aoeri ndraʼoegõ! 
PRO.4_1.5	Aloei waʼatoeatoea; aloei waʼaboto ba dõdõ; bõi olifoeʼõ hoehoeogoe andre, ba bõi bõhõli! 
PRO.4_1.6	Bõi aefa ia ba dõdõoe, ba irorogõ ndraʼoegõ; omasiʼõ, ba itimba chõoe zi lõ sõchi.
PRO.4_1.7	Daʼõ mbõrõta waʼatoeatoea: Aloei waʼatoeatoea ba aloei waʼaboto ba dõdõ; beʼe bõlinia fefoe hadia ia zi so chõoe.
PRO.4_1.8	Ja eboea ba dõdõoe ia, ba ibaliʼõ salaw̃a ndraʼoegõ; eboea dõimõ ibeʼe, na õtalagoei ia.
PRO.4_1.9	Ifoʼaja hõgõoe aja omasiõ; saemboe si sõchi sibai ifaʼema chõoe. 
PRO.4_1.10	II. 
PRO.4_1.11	Oefahaõ ndraʼoegõ ba lala waʼatoeatoea, ba lala satoelõ oefatõrõ ndraʼoegõ. 
PRO.4_1.12	Na mowaõwaõʼõ, ba lõ hadia ia zi fatimba ba gaheoe, ba fagohiʼõ, ba lõ alaoeʼõ.
PRO.4_1.13	Olembai wamahaõ andrõ; bõi bõhõli; aroʼõ chõoe me fangorifioe.
PRO.4_1.14	Bõi saw̃a lala zeboea horõ, ba bõi tõrõ dõrõw̃a zi lõ sõchi. 
PRO.4_1.15	Bõi hoendragõ ba bõi tõrõ; holeʼõgõ, tõrõ zi tambai!
PRO.4_1.16	Tebai sa mõrõ ira, na lõ nifazõchira si lõ sõchi; lõ alaoe hõrõra, na lõ nibeʼera teʼala niha.
PRO.4_1.17	Õ horõ gõra, ba famalangõgõ niha wangokafoe dõdõra, no timba nagoe.
PRO.4_1.18	Lala zatoelõ andrõ, ba mohaga ba waʼamoloeo, si tedooedooe, irege haga ba zi maʼṍchõ.
PRO.4_1.19	Ba lala zeboea horõ andrõ, ba no ogõmigõmi, si mane si bongi; lõ oroma chõra hadia nitendrera. 
PRO.4_1.20	III. 
PRO.4_1.21	Bõi aefaʼaefa ia ba doedoema hõrõoe, tānõ ba hoenõ dõdõoe!
PRO.4_1.22	Fangorifi sa ia ba zanõndra eloeahania, daloedaloe nõsi maʼasamboea. 
PRO.4_1.23	Ba si aʼania, ba faigifaigi dõdõoe; chõnia iʼotarai faʼaoeri.
PRO.4_1.24	Bõhõli waʼatefoejoe hoehoeo, ba timba walimosa mbewe.
PRO.4_1.25	Jaʼadõlõ hõrõoe, ba ja atoelõ mifõna goeli dalimbooe andrõ.
PRO.4_1.26	Toelo tõdõoe nitõrõ gaheoe, ba bõi ja mangiwa lala andrõ chõoe fefoe. 
PRO.4_1.27	Bõi holeʼõgõ, he ba gambõlõ ba he ba gabera; bõi itõrõ aheoe zi lõ sõchi. 
PRO.5_1.1	I. 
PRO.5_1.2	Enaʼõ lõ aefa chõoe wotõdõ, ba enaʼõ lõ aefa ba mbeweoe, wa õʼila watahõgõ.
PRO.5_1.3	Sowõi w̃e w̃ani sa mbewe ndra alawe bõʼõ andrõ, ba salõsõ moroi ba wanicha lelania. 
PRO.5_1.4	Ba ba gafoeriata, ba afeto ia moroi ba gawõchoe ba atarõ, si mane gari si faoma bawa.
PRO.5_1.5	Ba waʼatetiko mitooe isaw̃a, ba ba mbanoea tooe aechoe lalania.
PRO.5_1.6	Lõʼõ manõ isõndra lala wangorifi, no moezaw̃a dõrõw̃ania, ba lõ aboto ba dõdõnia.
PRO.5_1.7	Andrõ mifondrondrongo chõgoe, jaʼami ono matoea, bõi olifoe ami hoehoeogoe andre!
PRO.5_1.8	Arõoeʼõgõ chõnia; bõi hatõʼõgõ ba mbagi nora chõnia.
PRO.5_1.9	Fa bõi õloeloe ba niha bõʼõ waʼasõchi dõimõ, ba bõi õtehe ndrõfimõ andrõ ba zi lõ faʼahachõ dõdõ.
PRO.5_1.10	Fa bõi laʼā gõlõoe niha bõʼõ, ba bõi teʼoloiʼõ ba nomo niha bõʼõ loealoea waʼerege dõdõoe.
PRO.5_1.11	Fa bõi sangarõngarõ ndraʼoegõ ba gafoeriata, na ariri nõsioe.
PRO.5_1.12	Fa bõi õmane dania: Hadia, wa no fatoewoe chõgoe wamangelama mege, hadia wa lõ ba dõdõgoe wotoe?
PRO.5_1.13	Wa lõ oefondrondrongo li zamahaõ jaʼo, wa lõ oeʼoʼõ chõ zangombacha lala chõgoe?
PRO.5_1.14	Hatõ maʼifoe tõ, ba faloechado waʼatekiko bacha ba hoenõ gowoeloa mbanoea.
PRO.5_1.15	II. 
PRO.5_1.16	Ma dania isaw̃a baero idanõ goemboe chõoe, ma itõrõ newali loeaha hele.
PRO.5_1.17	Faʼoeʼoe ia chõoe, bõi tehe ba mbõʼõ, ba ngaioe.
PRO.5_1.18	Ja ahowoe goemboe andrõ chõoe, ba enaʼõ omoeso dõdõoe ndra alaweoe me ono matoea ndraʼoegõ!
PRO.5_1.19	Si hoelõ mbõhõ si alawe omasiõ, si hoelõ zi alawe nago si sõchi sibai; ja hoelõ zi fadoro maboe ndraʼoegõ zoesoenia, ba ja owoeawoea dõdõoe waʼomasinia andrõ, bõi jamamalõmalõ. 
PRO.5_1.20	Hana sa wa edõna owõhõʼõ ba mbõʼõ, jaʼoegõ onogoe; hana wa edõna õtalagoei ndra alawe baero?
PRO.5_1.21	Lala niha fefoe, ba noa saʼae oroma chõ Jehowa; fefoe dõrõw̃a niha, ba itoelo tõdõnia.
PRO.5_1.22	Ba horõnia andrõ alaoe zeboea horõ, ba zinali golalõw̃ania tekabi.
PRO.5_1.23	Tekiko ia, me no ambõ fotoe mege; eloengoe ia ba waʼabõlõ waʼawõhõ mowa andrõ chõnia.
PRO.6_1.1	I. 
PRO.6_1.2	na no õfesoe ndraʼoegõ beweoe, na no moebõbõ dangaoe tarõma lioe.
PRO.6_1.3	ba oʼõ chõgoe daʼe, onogoe: foeli efaʼõ ndraʼoegõ; me no õloeloe ndraʼoegõ ba danga nawõoe; aeʼe, angaloeloe ba forege chõ nawõoe andrõ.
PRO.6_1.4	Bõi tehe oea wemõrõ ba hõrõoe, abeʼeʼõ goeli hõrõoe, fa bõi alaoe.
PRO.6_1.5	Aloei wangefaʼõ jaʼoegõ ba dangania, si mane nago, si mane fofo ba danga zolaoe foeka.
PRO.6_1.6	II. 
PRO.6_1.9	Ha waʼara na õfadõlõ ndraʼoegõ ba zalo, jaʼoegõ sareoe? Ha waʼara maosoʼõ, wamõhõli femõrõ?
PRO.6_1.10	Maʼifoe tõ wemõrõ, maʼifoe tõ wemõrõmõrõ manoe andrõ, maʼifoe tõ wamatahõ tanga, 
PRO.6_1.11	ba so moroi sa waʼanoemana, hoelõ zikoli ba faʼambõ, si mane niha si no mangarṍ.
PRO.6_1.12	III. 
PRO.6_1.13	Ifamõʼi hõrõnia, ifaoedoegõ ahenia hadia ia, itoetoeroe toeroenia. 
PRO.6_1.14	No tefoejoe dõdõnia, fadoro ifachai zi lõ sõchi, ifobõrõ wasosota.
PRO.6_1.15	Andrõ gõna ia famakao si lõ moedõnadõna; iʼogomoezaõ afoefoe ia, lõ samadõhõ.
PRO.6_1.16	Õnõ balõ zi fatoewoe ba hõrõ Jehowa, ba fitoe niʼogorofinia.
PRO.6_1.17	Hõrõ si fajaw̃a, ba lela sofaja, ba tanga samoenoe niha si lõ horõ,
PRO.6_1.18	ba tõdõ, samachai si lõ atoelõ, ba ahe si fagohi ba zi lõ sõchi.
PRO.6_1.19	Ba sasi sofaja, solaoe si lõ doehoe, ba samobõrõ fagoeagoeasa ba zi fatalifoesõ.
PRO.6_1.20	D. IV. 
PRO.6_1.21	Tānõ ba dõdõoe, bõi aefaʼaefa; taw̃i ba mbagioe. 
PRO.6_1.22	Na mofanõʼõ, ba enaʼõ jaʼia zamatõrõ jaʼoegõ, ba na mõrõʼõ, ba jaʼia zamaigimaigi jaʼoegõ, ba na tokeaʼõ, ba jaʼia zihede chõoe. 
PRO.6_1.23	Fandroe sa goroisa andrõ ba soeloe wamangelama; ba fanegoe ba fotoe andrõ, ba no lala wangorifi.
PRO.6_1.24	Enaʼõ lõ õbabaja ndra alawe si lõ sõchi andrõ, ba enaʼõ lõ õfondrondrongo lela ndra alawe baero andrõ, si no alõsõ. 
PRO.6_1.25	Bõi iʼisõ tõdõoe waʼasõchi mbawania, ba bõi ifesoe ndraʼoegõ boe hõrõnia.
PRO.6_1.26	Ira alawe somasi fohorõ, ba ifaʼanoemana ita, irege lõ õda saʼae, ba donga zodonga, ba mõi famoenoeda, iʼoloiʼõ nosoda, seboea bõli andrõ.
PRO.6_1.27	Hadia, taʼila tabeʼe galitõ ba nono mbaroeda, ba lõ achozi mbaroe?
PRO.6_1.28	Ba taʼila tatõrõ mbo galitõ, ba lõ ariri gaheda?
PRO.6_1.29	Si manõ gõi lala zi mõi ba ndra alawe nawõnia; lõ zi lõ fotoe ba zombambaja jaʼia. 
PRO.6_1.30	Ebolo na dõdõ ba zanagõ, na managõ ia ba wamoʼõsi taloenia, na olofo ia.
PRO.6_1.31	Ba na laraʼoe ia ba mewitoe iʼali, he ahori nibajabajania.
PRO.6_1.32	Ba ha niha zi horõni donga zodonga, ba si lõ tõdõ; sedõna mamakiko jaʼia zolaoe si manõ. 
PRO.6_1.33	Faʼateʼala ba faʼaila isõndra; tebai saʼae iʼezosi ia, ba waʼailania andrõ.
PRO.6_1.34	Mofõnoe sa ndra matoea ibeʼe faʼolohoe andrõ, ba lõ faʼebolo dõdõ, na baw̃a wolaoe balõ.
PRO.6_1.35	Lõ ba dõdõnia hõloe, ba he anaʼa seboea õbeʼe chõnia, ba lõ itema.
PRO.7_1.1	I. 
PRO.7_1.2	Bõi taja ba dõdõoe goroisagoe, ba aoeriʼõ; tõngõni nifachoigoe andrõ, nifamaigimaigi ono hõrõ.
PRO.7_1.3	Bõbõ ia ba doeroemõ, ba ba naha zoera ba dõdõoe õtanõ ia. 
PRO.7_1.4	Beʼe tõi waʼatoeatoea dalifoesõoe alawe, ba tõi waʼaboto ba dõdõ zomasi jaʼoegõ, ono alawe.
PRO.7_1.5	Enaʼõ itimba chõoe ndra alawe bõʼõ andrõ, ira alawe baero, salõsõ lela. 
PRO.7_1.6	II. 
PRO.7_1.7	Ba oeʼila nono matoea si lõ tõdõ, ba zi lõ mangila watahõgõ na, ba nono matoea andrõ oroma chõgoe.
PRO.7_1.8	Itõrõ newali, ihene watalinga, isaw̃a nomo ndra alawe andrõ.
PRO.7_1.9	Me bongi, me ibõrõtaigõ ogõmigõmi ba zi bongi.
PRO.7_1.10	Ba hiza, ifaondragõ ia ira alawe, monoecha ndra alawe si lõ sõchi ba si lõ sõchi bacha dõdõ.
PRO.7_1.11	Ira alawe sabao, safaito, si tebai ahonohono jomo;
PRO.7_1.12	so, ba ba onga so ia, ba so, ba ba newali ba mbinimbini fefoe manaro ia.
PRO.7_1.13	Daʼõ zondraʼoe jaʼia, faʼago bawa chõnia, ba imane chõnia, lõ ailaʼaila:
PRO.7_1.14	”So mege gõmõgoe soemange fangorifi, ba no oebeʼe me maṍchõ nifaboeʼoegoe andrõ.
PRO.7_1.15	Andrõ mõido mamaondragõ jaʼoegõ, ba wangaloei jaʼoegõ, ba noa gõi faloecha ita. 
PRO.7_1.16	No oehaogõ gasogoe, no oebeʼe gambala, awõ lembe sigaragara, moeko Ndrawa Miseraji.
PRO.7_1.17	No oelaoe emoeri ba aloë ba koeli mani ba gasogoe.
PRO.7_1.18	Taboe, talaoe famasimasi, sara wongi; taʼomoesoiʼõ dõdõda, wanalagoei awõda.
PRO.7_1.19	Ira matoea, ba noa sa mofanõ, no mõi moekoli ba zarõoe.
PRO.7_1.20	No iʼohe dokosa ganaʼa, awena ba doeli mangawoeli ia?”
PRO.7_1.21	Ifaeloengoe nono matoea andrõ fehede nihaogõhaogõ, idõnisi bewenia salõsõ andrõ.
PRO.7_1.22	Ba iʼanemaʼõ iʼoʼõ chõnia, hoelõ gõrõbao, niʼohe ba wanaba, ba hoelõ zowõhõ, nifesoe ahe.
PRO.7_1.23	Irege ifabali gatenia ono wana; si mane fofo sondrõlõ jaʼia ba wesoe, si lõ mangila, wa famoenoenia.
PRO.7_1.24	III. 
PRO.7_1.25	Bõi jamoeholeʼõ ia tõdõoe ba lala andrõ chõnia, ba bõi eloengoeʼõ ba nitõrõnia andrõ.
PRO.7_1.26	No ato tooe niboenoe, nibõzinia tooe; ba niboenoenia fefoe, ba tenga ha maʼifoe.
PRO.7_1.27	Omonia andrõ, ba no lala ba mbanoea tooe, ba mbateʼe zi mate aechoe. 
PRO.8_1.1	I. 
PRO.8_1.2	Ba zoezoe hili jaw̃a ba zinga lala ba ba waeroea lala iʼiagõ.
PRO.8_1.3	Ba zinga mbawa gõli, ba mbalõ mbanoea, ba mbawa lala mijomo moeʼao ia, imane:
PRO.8_1.4	”Chõmi, ira matoea, moehede ndraʼo, ba nono niha oefarongogõ ligoe:
PRO.8_1.5	Jaʼami sow̃õhõwõhõ, mifondrondrongo wangila watahogõ ba jaʼami si lõ tõdõ mifondrondrongo waʼaboto ba dõdõ!
PRO.8_1.6	Mifondrondrongo, ba hadia zoadoe oefatoenõ, satoelõ wehede mbewegoe.
PRO.8_1.7	Si doehoe ilaoe lelagoe, ba hadia ia horõ, ba iʼogorofi bewegoe.
PRO.8_1.8	Satoelõ fefoe wehede mbawagoe; lõ hadia ia zi tefoejoe ba lõ si lõ atoelõ.
PRO.8_1.9	Ahori isõndra geloeaha sangila watahõgõ, ba lõ si fatimba ba zi no manõndra faʼaboto ba dõdõ.
PRO.8_1.10	Andrõ miʼomasiʼõ wamangelama andre chõgoe, moroi ba wirõ, ba miʼomasiʼõ waʼaboto ba dõdõ zi doehoe, moroiba mbalaki. 
PRO.8_1.11	Eboea sa mbõli waʼatoeatoea, moroi ba mbõli manimani; fefoe hadia ia zomasi niha, ba lõ fagõlõgõlõ chõnia.”
PRO.8_1.12	II. ”
PRO.8_1.13	Fangataʼoefi Jehowa, ba no faʼogoro ba zi lõ sõchi; hocha ba fajaw̃asa ba fanõrõ lala si lõ sõchi, ba no sogoro ndraʼo. 
PRO.8_1.14	Chõgoe so wamolala tõdõ ba fangabeʼe; faʼaboto ba dõdõ ndraʼodo; chõgoe waʼabõlõ.
PRO.8_1.15	Balazi ndraʼo, wa laʼila mamatõrõ niha bõʼõ razo, awõ wa lahonogõi zatoelõ samatõrõ andrõ. 
PRO.8_1.16	Samatõrõ andrõ ba salaw̃a, dozi sangoehoekoe ba goeli danõ, ba moroi chõgoe, wa no salaw̃a ira.
PRO.8_1.17	Oeʼomasiʼõ zomasi jaʼodo, ba sangaloei jaʼodo, fatoea ono matoea ira, ba lasõndra ndraʼo.
PRO.8_1.18	So chõgoe ganaʼa ba faʼeboea dõi, girõgirõ si lõ teboelõ ba faʼatoelõ. 
PRO.8_1.19	Fangataʼoefi jaʼodo, ba no tohoede moroi ba ganaʼa, moroi ba mbalaki; ba nisõndra chõgoe, ba no tohoede, moroi ba wirõ si sõchi.
PRO.8_1.20	Lala satoelõ oetõrõ, tõdõ lala sadõlõ,
PRO.8_1.21	ba wamoʼanaʼa somasi jaʼodo, ba wamoʼõsi arõ dawõla chõra.”
PRO.8_1.22	III. ”
PRO.8_1.23	Ba gõtõ fõna sibai saʼae tefataro ndraʼodo, ba mbõrõta, me tefobõrõ danõ.
PRO.8_1.24	Me lõʼõ na moeʼabachaʼõ nasi, toemboe ndraʼo; me lõ oemboe na, sabõlõ idanõ.
PRO.8_1.25	Lõʼõ na moefadane dane hili ba lõ hilihili na, ba no toemboe ndraʼodo.
PRO.8_1.26	Me lõ nifazõchinia tanõ na, awõ mbenoea misa, awõ mbõrõta danõ andrõ.
PRO.8_1.27	Me ifazõchi mbanoea si jaw̃a sa ba no sodo; me iʼaroʼõ zi no amaedola wajo jaw̃a nasi; 
PRO.8_1.28	Me ifataro lawoeo si jaw̃a ba me ihonogõi goemboe ba zabacha si tooe.
PRO.8_1.29	Me ihonogõi wondrege nasi, fa bõi isawõ niw̃aʼõnia doeloe, ba me ilata danõ; 
PRO.8_1.30	Ba jaʼodo doeka chõnia, faʼomoeso dõdõ ndraʼo [chõnia], ero maʼṍchõ, famai ndraʼo fõnania, lõ mamalõmalõ.
PRO.8_1.31	Famaido ba goeli danõ andrõ chõnia, ba 
PRO.8_1.32	IV. ”
PRO.8_1.33	Mifondrondrongo wamangelama andre, enaʼõ atoeatoea ami; bõi miʼositengagõ!
PRO.8_1.34	Ja ahowoe niha, samondrongo chõgoe, ba wanaronaro ba zinga mbawandroehõ chõgoe, ba wamaigimaigi ehomo fatambai mbawandroehõ andrõ chõgoe!
PRO.8_1.35	Sanõndra jaʼodo sa, ba isõndra waʼaoeri; faloecha ia waʼeboea dõdõ chõ Jehowa. 
PRO.8_1.36	Ba si lõ manõndra jaʼo, ba iʼalani ia; dozi si faʼoedoe chõgoe, ba somasi faʼatekiko.”
PRO.9_1.1	I. 
PRO.9_1.2	No itaba gõrõbao ba hadia nitaba bõʼõnia; no ifaroeka nagoe andrõ chõnia, no ihaogõ meza. 
PRO.9_1.3	No ifatenge zi manga gazi ono alawe, ba wogaoni niha ba wondrege hili mbanoea.
PRO.9_1.4	”Ha niha zadõlõ tõdõ? Ja mõi ba daʼe!” Imane ba zambõ tõdõ:
PRO.9_1.5	”Mitaboe, miʼā gõ andrõ chõgoe ba mibadoe nagoe andrõ nifaroekagoe!
PRO.9_1.6	Mibõhõli walõtõdõ andrõ, ba aoeri ami; ba mitõrõ lala waʼaboto ba dõdõ!” 
PRO.9_1.7	II. 
PRO.9_1.8	Ba bõi tegoe zangoʼaja, fa bõi fatioe dõdõnia chõoe; satoeatoea tegoe, ba iʼomasiʼõ ndraʼoegõ. 
PRO.9_1.9	Fahaõ zatoeatoea, ba tedooe waʼatoeatoeania, fobawa lala ba zatoelõ tõdõ, ba monõnõ wangilania.
PRO.9_1.11	Moroi ba chõgoe sa tedooe waʼanaoe nosooe, ba moroi ba chõgoe monõnõ ndrõfi gõtõoe andrõ. 
PRO.9_1.12	Na atoeatoea ndraʼoegõ, ba chõoe mogoena waʼatoeatoeamõ, ba na sangoʼaja ndraʼoegõ, ba ha jaʼoegõ zoloeʼi.
PRO.9_1.13	III. 
PRO.9_1.14	Doemadao barõ nomo chõnia, ba dadaoma ba hilihili ba mbanoea,
PRO.9_1.15	ba wehede ba zanõrõ, sondrõlõ jaʼira ba lalara, imane:
PRO.9_1.16	”Ha niha zowõhõwõhõ, ba ja mõi ba daʼe!” Ba ba zi lõ tõdõ, ba imane:
PRO.9_1.17	”Ami nidanõ nitagõ ba omasiõ koee nibiniʼõ.” 
PRO.9_1.18	Ba lõ iʼila, wa no loemõloemõ zi so ba daʼõ, wa ba zabacha ba mbanoea tooe so nikaoninia andrõ.
PRO.10_1.2	Anaʼa nisõndra ba zi lõ atoelõ, ba si lõ goena; ba faʼatoelõ dõdõ, ba iʼefaʼõ ba waʼamate.
PRO.10_1.3	Lõ ibeʼe Jehowa olofo zatoelõ tõdõ, ba itimba wangisõ zeboea horõ. 
PRO.10_1.4	Noemana dania zareoe tanga, ba isõndra ganaʼa tanga zawõlõʼõlõ. 
PRO.10_1.5	Sangõhõna na baw̃a wonowi, ba no ono satoeatoea; ba si mõrõ na baw̃a wamasi, ba ono sangailasi ira amania.
PRO.10_1.6	Fahõna dania hoewoehowoe ba hõgõ zatoelõ tõdõ, ba bewe zeboea horõ, ba no tobaloe falõatoelõ.
PRO.10_1.7	Famahowoe wa lõ olifoe niha bõʼõ zatoelõ tõdõ; ba tõi zeboea horõ, ba obooe. 
PRO.10_1.8	Satoetoea tõdõ, ba ihalõ chõnia goroisa andrõ; ba si so bewe zowõhõ mowa, ba salaoe dania.
PRO.10_1.9	Sanõrõ lala sadõlõ, ba lõ fangaboe dõdõ ba lala, ba sanõrõ lala sabila, ba oroma dania.
PRO.10_1.10	Samamõʼi hõrõ, fangoʼaja, ba ibaosi dõdõ nawõnia; ba si lõ aiwõ wanegoe niha, ba iʼatoelõʼõ ira. 
PRO.10_1.11	Oemboe waʼaoeri mbawa zatoelõ tõdõ; ba bewe zeboea horõ, ba no tobaloe falõatoelõ. 
PRO.10_1.12	Loealoea watioesa, ba fasosota; ba faʼomasi andrõ, ba no baloebaloe golalõwa, fefoe. 
PRO.10_1.13	Ba mbewe zi so tõdõ, ba tesõndra waʼatoeatoea; ba bõzibõzi zi nangea ba hoeloe zi lõ tõdõ.
PRO.10_1.14	Satoeatoea, ba lõ laʼoromaʼõ waʼaboto ba dõdõra, ba ba mbewe zi lõ tõdõ, ba no ahatõ waʼadoedoe.
PRO.10_1.15	Seboea anaʼa, ba idõnadõna ba ganaʼania weʼeweʼe dõdõnia; ba si noemana, ba aboe dõdõ ba waʼanoemanania. 
PRO.10_1.16	Õlõ zatoelõ tõdõ, ba tobali fangorifi; ba nisõndra zeboea horõ, ba tobali horõ. 
PRO.10_1.17	Lala ba waʼaoeri lala zamondrondrongo fotoe; ba si lõ ba dõdõ fanegoe, ba eloengoe.
PRO.10_1.18	Saminiʼõ fatioesa, ba no sobewe solaoe faja; ba samaʼema famõbõgõ si lõ sõchi, ba si lõ tõdõ.
PRO.10_1.19	Ba zoja li, ba lõ zi lõ olalõw̃a; ba sanaha bewenia, ba no sangenanõ.
PRO.10_1.20	Firõ omasiõ lela zatoelõ tõdõ; ba tõdõ zeboea horõ, ba hoelõ zi lõ goena.
PRO.10_1.21	Bewe zatoelõ tõdõ, ba sameʼe gõ ba zato; ba si lõ tõdõ andrõ, ba mate ba waʼambõ tõdõ.
PRO.10_1.23	Ba zi lõ tõdõ, ba omasiõ wamazõchi si lõ sõchi; ba ba zaboto ba dõdõ, ba omasiõ waʼatoeatoea.
PRO.10_1.24	Seboea horõ, ba faloecha zataʼoe ia, ba ba zatoelõ tõdõ, ba itõrõ zomasi ira. 
PRO.10_1.25	Na itõrõ angi sabõlõ, ba aetoe zeboea horõ; ba satoelõ tõdõ, ba no si so danedane si lõ mangiwa.
PRO.10_1.26	Si mane niro aisõ (zoeka) ba mboha ba si mane simbo ba hõrõ, si manõ zareoe chõ zamatenge jaʼia.
PRO.10_1.27	Fangataʼoefi Jehowa, ba iʼanaoeʼõ noso; ba nibõda ndrõfi zeboea horõ. 
PRO.10_1.28	Fombalombaloi zatoelõ tõdõ, ba tobali faʼomoeso dõdõ: ba fanõtõna zeboea horõ, ba tobali faja. 
PRO.10_1.29	Famatõrõ Jehowa andrõ, ba no baʼabaʼa ba zatoelõ tõdõ; ba famakiko ia ba zamazõchi si lõ sõchi. 
PRO.10_1.30	Satoelõ tõdõ, ba lõ mangiwa, iroegi zi lõ aetoe; ba seboea horõ, ba si lõ nahia ba danõ dania. 
PRO.10_1.31	Loealoea mbawa zatoelõ tõdõ, ba faʼatoeatoea; ba lela si tefoejoe, ba nideha. 
PRO.10_1.32	Bewe zatoelõ tõdõ, ba iʼila hadia zomasi niha bõʼõ; ba bawa zeboea horõ, ba no ha sambalõ faʼatefoejoe.
PRO.11_1.2	Na so wajaw̃asa, ba so gõi waʼaila; ba ba zangideʼideʼõ jaʼia, ba so waʼatoeatoea. 
PRO.11_1.3	Faʼadõlõ dõdõ zatoelõ andrõ zamasao jaʼira; ba famakiko zi farõi andrõ waʼatefoejoera. 
PRO.11_1.4	Anaʼa, ba lõ iʼorifi ita, na baw̃a wangoehoekoe; ba no fangorifi waʼatoelõ dõdõ. 
PRO.11_1.5	Faʼatoelõ zadõlõ tõdõ andrõ, ba no fangadõlõ lalania; ba seboea horõ, ba alaoe ba gamoeatania andrõ, ba horõ.
PRO.11_1.6	Iʼorifi zadõlõ tõdõ faʼatoelõnia andrõ; ba si farõi andrõ, ba teʼoeʼoe ba wangisõnia andrõ.
PRO.11_1.7	Na mate niha seboea horõ, ba awai wanõtõnania; si tobali faja sa wanõtõna zanao horõ. 
PRO.11_1.8	Satoelõ tõdõ, ba teʼefaʼõ ba waʼatosasa; ba mõi fangalinia zeboea horõ. 
PRO.11_1.9	Ba zanaonao horõ, ba bewenia wamakiko nawõnia; ba faʼaboto ba dõdõ wangorifi zatoelõ.
PRO.11_1.10	Na ohahaoe dõdõ zatoelõ, ba owoeawoea dõdõ mbanoea; ba maʼiki na tekiko zeboea horõ.
PRO.11_1.11	Fangazõchi mbanoea howoehowoe zatoelõ; ba fanoedoegõ jaʼia mbawa zeboea horõ. 
PRO.11_1.12	Sambõ tõdõ, ba sangoʼaja awõnia, ba saboto ba dõdõ, ba lõ hedehede.
PRO.11_1.13	Samokai si tobini zamatooe awõnia; ba sadõlõ tõdõ, ba ibaloegõ, na so hadia ia.
PRO.11_1.14	Ba zi lõ folohe, ba adoedoe mbanoea, ba ohahaoe dõdõ ba zi lõ ambõ samolala.
PRO.11_1.15	Lõ zi lõ teʼala zi mõi fali niha bõʼõ; ba si lõ omasi feʼamõi ba wali, ba lõ fangaboe dõdõ. 
PRO.11_1.16	Ira alawe omasiõ, ba isõndra zoemange, si máne fanõndra zamalangõgõ awõra anaʼa.
PRO.11_1.17	Ba niha seboea tõdõ, ba chõnia zi sõchi nisõndrania; ba safaito, ba ifakao nõsinia.
PRO.11_1.18	Seboea horõ, ba isõndra hare faja; ba sanaroe faʼatoelõ dõdõ, ba isõndra mbõli gõlõ si ndroehoe.
PRO.11_1.19	Loealoea zi ndroehoe faʼatoelõ dõdõ, ba faʼaoeri; ba solohi si lõ sõchi, ba faloecha waʼamate. 
PRO.11_1.20	Si tefoejoe tõdõ, ba niʼogorofi Jehowa; ba sanõrõ lala si sõchi, ba iʼomasiʼõ.
PRO.11_1.21	Da dangaoe! Lõ zi lõ teʼotoeʼõ niha si lõ sõchi, ba ngaʼõtõ zatoelõ tõdõ, ba teʼorifi.
PRO.11_1.22	Hoelõ naja balaki ba nichoe zigelo, si manõ ndra alawe si sõchi bawa ba si lõ fangenanõ. 
PRO.11_1.23	Somasi satoelõ tõdõ, ba ha sambalõ si sõchi, ba fanõtõna zeboea horõ, ba faloecha wangoehoekoe. 
PRO.11_1.24	Si samõsa, ba oja ibeʼe, ba tedooedooe manõ zi so chõnia, ba si samõsa, ba iʼatalisi zi nangea nibeʼe, ba tedooe waʼanoemanania.
PRO.11_1.25	Seboea tõdõ, ba niʼaboesoiʼõ, ba sangokafoei tõdõ nawõnia, ba niʼokafoei tõdõ dania. 
PRO.11_1.26	Si lõ edõna mamawa fache, ba niʼelifi niha, ba ba hõgõ zamawa, ba tohare howoehowoe.
PRO.11_1.27	Sangaloei si sõchi, ba faʼomasi iʼaloei; ba solohi si lõ sõchi, ba nitõrõ zi lõ sõchi.
PRO.11_1.28	Sanõtõna ba ganaʼania, ba alaoe dania; ba satoelõ tõdõ, ba aoeri, si mane boeloe zinanõ. 
PRO.11_1.29	Samakoejoe soroijomonia, ba angi isõndra, ba sawoejoe zatoeatoea dania zi lõ tõdõ.
PRO.11_1.30	Boeaboea zatoelõ tõdõ, ba eoe sowoea fangorifi, ba satoeatoea, ba isõndra dõdõ niha. 
PRO.11_1.31	Hiza, isõndra ba goeli danõ loeonia satoelõ tõdõ, ba mendroea manõ zeboea horõ ba samazõchi si lõ sõchi. 
PRO.12_1.2	Niha si sõchi tõdõ, ba isõndra waʼomasi Jehowa ia, ba samachai si lõ sõchi, ba ihoekoe Jehowa.
PRO.12_1.3	Ba wanao horõ, ba lõ faloecha waʼarṍ, ba si tebai adeha w̃aʼa zatoelõ tõdõ. 
PRO.12_1.4	Ira alawe si sõchi tõdõ, ba no amaedola zaemboe aja ba ndra matoeania; ba solaoe si lõ moadoe, ba hoelõ wangobooe dõlania. 
PRO.12_1.5	Eraʼera zatoelõ tõdõ, ba sadõlõ, ba nichoi dõdõ zeboea horõ, ba falimosa. 
PRO.12_1.6	Fehede zeboea horõ, ba fangaloei famoenoe niha bõʼõ; ba bawa zatoelõ tõdõ, ba fangorifira.
PRO.12_1.7	Nibaliʼõ arõ zeboea horõ, fa bõi jaʼira saʼae; ba omo zatoelõ, ba lõ teboelõ. 
PRO.12_1.8	Dali waʼatoeatoeania, na tesoeno niha; ba si no tefoejoe tõdõ, ba lõ ba dõdõ nawõnia.
PRO.12_1.9	Sõchi zi lõ tõi, ba si so sangai halõw̃õ, moroi ba zi fajaw̃a ba sambõ balazo.
PRO.12_1.10	Satoelõ tõdõ, ba ihachõsi tõdõ goerifõnia, ba tõdõ zeboea horõ, ba no safaito. 
PRO.12_1.11	Sangahalõ, ba isõndra zabõnõ balazo; ba solohi fajafaja, ba si lõ tõdõ. 
PRO.12_1.12	Seboea horõ, ba iʼisõ nõsi goeʼõ zi lõ sõchi; ba w̃aʼa zatoelõ tõdõ, ba no sanaoe õlõ. 
PRO.12_1.13	Ba golalõw̃a mbewenia ifesoe ia si lõ sõchi; ba satoelõ tõdõ, ba lõ faloecha wamakao.
PRO.12_1.14	Moroi ba mboeaboea mbewenia fahõna zi sõchi ba niha; ba hadia nilaoe danga niha, ba mangawoeli chõnia. 
PRO.12_1.15	Lala zi lõ tõdõ andrõ, ba no si sõchi, wamaiginia; ba satoeatoea, ba itõngõni, ba tefobawa lala chõnia.
PRO.12_1.16	Faʼabao dõdõ zi lõ tõdõ, ba iʼanemaʼõ oroma, ba satoeatoea, ba ibiniʼõ waʼaila.
PRO.12_1.17	Solaoe si doehoe, ba satoelõ ifaloea, ba sasi sofaja, ba falimo.
PRO.12_1.18	So õsa si falelalela manõ, ba hoelõ nichoe gari; ba lela zatoeatoea, ba no daloedaloe. 
PRO.12_1.19	Bewe si ndroehoe, ba lõ teboelõ; ba lela sofaja, ba si lõ ararā.
PRO.12_1.20	Falimosa zi so ba dõdõ zamachai si lõ sõchi; ba ba zamarooe ba waʼatoelõ ba faʼõmoeso dõdõ. 
PRO.12_1.21	Satoelõ tõdõ, ba lõ gõna famakao; ba ba zeboea horõ, ba fahõna wangaboe dõdõ.
PRO.12_1.22	Bewe sofaja, ba niʼogorofi Jehowa; ba somasi ia zolaoe si doehoe. 
PRO.12_1.23	Niha satoeatoea, ba ibiniʼõ waʼaboto ba dõdõnia, ba tõdõ zi lõ tõdõ, ba ifarongogõ waʼowõhõ mowa andrõ chõnia. 
PRO.12_1.24	Samatõrõ dania danga zowõlõʼõlõ; ba si gõna rodi dania danga zareoe. 
PRO.12_1.25	Faʼaboe dõdõ niha, ba ihõndrõgõ tooe dõdõ; ba fondrara dõdõ daroma li nihaogõ. 
PRO.12_1.26	Satoelõ tõdõ, ba ifaigi wangorifinia; ba ba geloengoea aechoe lala zeboea horõ.
PRO.12_1.27	Sareoe, ba lõ ibeʼe maliw̃a gahoeloeania; ba faʼowõlõʼõlõ, ba no girõgirõ seboea bõli, ba niha. 
PRO.12_1.28	Ba lala satoelõ, ba so wangorifi; ba tenga ba wamoenoe aechoe lala sadõlõ.
PRO.13_1.2	Moroi ba mboeaboea mbewenia iʼā zi sõchi niha; ba fangisõ zi farõi andrõ, ba no famalangõgõ awõra. 
PRO.13_1.3	Sanaro bewenia, ba irorogõ nosonia; ba samonoemalõ manõ bewenia, ba faloecha waʼadoedoe. 
PRO.13_1.4	Tõdõ zareoe, ba mangisõ, ba lõ boto; ba ba zowõlõʼõlõ, ba fahõna dania wangokafoe dõdõ. 
PRO.13_1.5	Satoelõ tõdõ, ba iʼogorofi wajaʼ; ba seboea horõ, ba si lõ sõchi ba saila ita ilaoe. 
PRO.13_1.6	Faʼatoelõ dõdõ, ba lõ ibeʼe eloengoe; ba fanao horõ andrõ, ba ibeʼe alaoe zi so horõ.
PRO.13_1.8	Hõli noso niha ganaʼania, ba ba zi noemana, ba lõ tefarongogõ wametaʼoe.
PRO.13_1.9	Fandroe zatoelõ tõdõ, ba no si sõchi wehola; ba soeloe zeboea horõ, ba mate. 
PRO.13_1.10	Loealoea wajaw̃asa, ba ha sambalõ fasosota; ba samondrongo famobawa lala, ba no si so faʼatoeatoea. 
PRO.13_1.11	Anaʼa nisõndra ba waja, ba tajataja; ba sangozaragõ si sagosagochõ, ba tedooedooe ibeʼe.
PRO.13_1.12	Tõtõnafõ sogasa, ba ifofõchõ dõdõ; ba na aloea zomasi ita, ba no amaedola geoe sowoea fangorifi.
PRO.13_1.13	Si lõ ba dõdõ taroma li Lowalangi, ba tekiko; ba sangataʼoefi oroisa, ba mobõli gõlõ.
PRO.13_1.14	Famahaõ zatoeatoea, ba no oemboe wangorifi, fangefa ba dandraw̃a waʼamate. 
PRO.13_1.15	Na motõdõ ita, ba eboea dõdõ niha chõda ibeʼe; ba lala zi farõi andrõ, ba no asaiʼõ.
PRO.13_1.16	Satoeatoea ba motõdõ wolaoe hadia ia fefoe, ba si lõ tõdõ, ba ifaloea wajafaja. 
PRO.13_1.17	Sinenge si lõ sõchi, ba alaoe ba teʼala; ba sinenge si lõ farõi, ba ifaʼema wangorifi.
PRO.13_1.18	Sangositengagõ fotoe, ba faloecha waʼanoemana ba faʼaila; ba sameʼe ba dõdõ fanegoe, ba nifosoemange dania. 
PRO.13_1.19	Na itõrõ somasi ita, ba sõchi dõdõda ibeʼe, ba famõhõi si lõ sõchi, ba fatoewoe ba zi lõ tõdõ.
PRO.13_1.20	Si faofao ba zatoeatoea, ba atoeatoea dania; ba si mõi awõ zi lõ tõdõ, ba faloecha wamoenoe.
PRO.13_1.21	Igohi zi so horõ famakao; ba ba zatoelõ tõdõ, ba tesoelõni waʼohahaoe tõdõ.
PRO.13_1.22	Niha si sõchi, ba ifaʼema ba maʼoewoenia zi so chõnia; ba anaʼa zi so horõ, ba ba zatoelõ tõdõ mõi dania. 
PRO.13_1.23	Na molahoi daso zi noemana, ba fahõna mbalazo dania; ba ato zi tekiko ba wa lõ atoelõ.
PRO.13_1.24	Ba zalimagõ bõzibõzi, ba lõ faʼomasinia nononia matoea; ba sangomasiʼõ ononia, ba iʼotoeʼõ fatoea iraono. 
PRO.13_1.25	Satoelõ tõdõ, ba mangamanga irege aboeso; ba taloe zeboea horõ, ba maoho. 
PRO.14_1.2	Sadõlõ tõdõ wanõrõ lalania, ba no sangataʼoefi Jehowa, ba sanõrõ lala sabila, ba no sangositengagõ jaʼia.
PRO.14_1.3	Ba mbawa zi lõ tõdõ, ba so mbõzibõzi ba wajaw̃asa; ba bewe zatoeatoea, ba no baʼabaʼa zi lõ sõchi.
PRO.14_1.4	Ba zi lõ saw̃i, ba lõ õsi loeha; ba eboea tesõndra balazo ba waʼabõlõ gõrõbao.
PRO.14_1.5	Sasi si ndroehoe, ba lõ ifachai waja; ba sasi sofaja, ba ifaloea baeha waja.
PRO.14_1.6	Sangoʼaja, ba iʼaloei waʼatoeatoea, ba lõ faloecha; ba ba zi so tõdõ, ba aoha wangaloei faʼaboto ba dõdõ.
PRO.14_1.7	Erogõ niha si lõ tõdõ; lõʼõ sa atṍ õʼila waʼaboto ba dõdõ ba mbewenia.
PRO.14_1.8	Daʼõ waʼatoeatoea zi so tõdõ, na aboto ba dõdõnia lalania andrõ; ba faʼowõhõ mowa zi lõ tõdõ, ba no famaeloengoe.
PRO.14_1.9	Ba zi lõ tõdõ, ba tobali fangoʼaja jaʼira zoemange fameta horõ; ba sadõlõ tõdõ, ba no si sõchi tõdõ chõ nawõra.
PRO.14_1.10	[Ha] tõdõ zangila safõchõ chõnia; ba tebai ihalõ chõnia niha bõʼõ waʼomoeso dõdõ zamõsana.
PRO.14_1.11	Omo zeboea horõ, ba nidoedoegõ; ba ose zadõlõ tõdõ, ba no amaedola zobowo. 
PRO.14_1.12	So lala si no adõlõ taw̃aʼõ, ba loealoeania, ba saechoe ba waʼamate.
PRO.14_1.13	Barõ waʼiki gõi afõchõ bacha dõdõ; ba fozoe waʼomoeso dõdõ ba fangaboe dõdõ.
PRO.14_1.14	Tõdõ si tefoejoe, ba aboeso dania lalania andrõ; ba fangaboeso niha si sõchi, ba boeaboeania.
PRO.14_1.15	Sambõ tõdõ, ba ifati fefoe hadia ia niw̃aʼõ; ba satoeatoea, ba ifaigi nibekainia.
PRO.14_1.16	Satoeatoea, ba ataʼoe, ba iʼerogõ zi lõ sõchi; ba sambõ tõdõ, ba mofõnoefõnoe, ba lõ iʼataʼoefi hadia ia.
PRO.14_1.17	Si ono wõnoetõ, ba ilaoe nilaoe zowõhõ; ba ba zamachai falimosa, ba fatioe dõdõ niha bõʼõ.
PRO.14_1.18	Sambõ tõdõ, ba faloecha waʼowõhõ; ba satoeatoea, ba laʼanaemboe waʼaboto ba dõdõ. 
PRO.14_1.19	Si lõ sõchi ba lõ tola lõ mangaloeloe ba zi sõchi; ba seboea horõ, ba mangaloeloe ba mbawa gõli ba zatoelõ tõdõ.
PRO.14_1.20	Ba zi noemana, ba faʼoedoe gõi zahatõ chõnia; ba somasi si so anaʼa, ba no ato. 
PRO.14_1.21	Si lõ ba dõdõ awõnia, ba no salalõ; ba ja ahowoe zi hachõsi tõdõ si gõna famakao! 
PRO.14_1.22	Hadia, tenga seloengoe zamachai si lõ sõchi? Ba si faloecha faʼomasi ba fa lõ farõi zangaloei si sõchi.
PRO.14_1.23	Fefoe ngawalõ waʼerege dõdõ, ba mofozoe; ba teatea mbewe andrõ, ba isaw̃a waʼanoemana. 
PRO.14_1.24	Ba niha satoeatoea, ba saemboe anaʼa chõra ganaʼara; ba fa lõ tõdõ zi lõ tõdõ andrõ, ba ha sambalõ fa lõ tõdõ.
PRO.14_1.25	Samadoehoeʼõ si doehoe, ba no sangorifi niha; ba samaloea si lõ doehoe, ba no si falimo. 
PRO.14_1.26	Sangataʼoefi Jehowa, ba no si so fanõtõna si lõ mangiwa; ba ono zi manõ, ba no si so saw̃atõ. 
PRO.14_1.27	Oemboe wangorifi wangataʼoefi Jehowa andrõ, enaʼõ lõ alaoe ita ba goeʼõ famoenoe. 
PRO.14_1.28	Faʼato niha, ba no lachõmi razo; ba na ambõ niha, ba si lõ boto zalaw̃a.
PRO.14_1.29	Ba zebolo tõdõ, ba no fahõna waʼatoeatoea; ba ba zi ono wõnoetõ, ba fa lõ tõdõ loealoea. 
PRO.14_1.30	Faʼebolo dõdõ, ba no fangorifi mboto, ba faʼafõchõ dõdõ, ba no faʼobooe dõla. 
PRO.14_1.31	Samalangõgõ si noemana, ba iʼoʼaja Zombõi; ba si hachõsi tõdõ si noemana, ba ifosoemange Zombõi jaʼia. 
PRO.14_1.32	Seboea horõ, ba nitoeliʼõ, ba wamakao andrõ, si gõna ia; ba satoelõ tõdõ, ba lõ iʼaboesi tõdõ naʼi waʼamate.
PRO.14_1.33	Ba dõdõ zi so tõdõ andrõ, ba no ahono waʼatoeatoea; ba si so ba dõdõ zi lõ tõdõ, ba oroma.
PRO.14_1.35	Enoni satoeatoea, ba no faʼomasi razo; ba solaoe saila ita, ba gõna fõnoe. 
PRO.15_1.2	Lela zatoeatoea, ba ifaloea waʼaboto ba dõdõ; ba ba mbawa zi lõ tõdõ, ba mangoemboe waʼowõhõ mowa. 
PRO.15_1.3	Fefoe gofoe heza, ba ichamõ hõrõ Jehowa, wamaigimaigi si lõ sõchi, awõ zi sõchi.
PRO.15_1.4	Faʼehao lela andrõ, ba no eoe sowoea fangorifi; ba faʼatefoejoenia, ba mesocho bacha dõdõ ibeʼe.
PRO.15_1.5	Si lõ tõdõ, ba iʼositengagõ wotoe andrõ chõ namania; ba sanõngõni fanegoe, ba no satoeatoea. 
PRO.15_1.6	Ba nomo zatoelõ tõdõ, ba fahõna mbalazo; ba ba nisõndra zeboea horõ, ba faroeka wangadoedoe.
PRO.15_1.7	Bewe zatoeatoea, ba ifazaewe waʼaboto ba dõdõ; ba tõdõ zi lõ tõdõ, ba no tefoejoe.
PRO.15_1.8	Soemange nibeʼe zeboea horõ, ba iʼogorofi Jehowa, ba fangandrõ zadõlõ tõdõ, ba omasi ia. 
PRO.15_1.9	Lala zeboea horõ andrõ, ba niʼogorofi Jehowa; ba solohi faʼatoelõ, ba iʼomasiʼõ. 
PRO.15_1.10	Ba zondrõi lala sadõlõ, ba teʼabeʼeʼõ wotoe; ba sogoro fotoe, ba faʼamate fõnania. 
PRO.15_1.11	Narako ba awoewoecha, ba iʼilaʼila Jehowa, ba tenga mendroea manõ iʼilaʼila dõdõ nono niha! 
PRO.15_1.12	Sangoʼaja, ba lõ omasi, na lategoe ia; lõ iʼoroedoegõ ia ba zatoeatoea. 
PRO.15_1.13	Na omoeso dõdõ, ba ohahaoe gõi mbawa; ba na so waʼaboe dõdõ, ba aragoeragoe gõi ia. 
PRO.15_1.14	Tõdõ zatoeatoea, ba iʼaloei waʼaboto ba dõdõ; ba bewe zi lõ tõdõ, ba ilaoe wajafaja.
PRO.15_1.15	Ba zi no gõna famakao, ba lõ baw̃a si sõchi; ba ba zomoeso tõdõ, ba ero maʼṍchõ walõw̃a. 
PRO.15_1.16	Sõchi zi lõ ojaʼoja, na fao wangataʼoefi Jehowa, moroi ba zi no fahõna, na fao wa lõ ahono dõdõ. 
PRO.15_1.17	Sõchi zi samba figa hõwa, na fao waʼomasi, moroi ba gõrõbao satabõ, na fao watioesa.
PRO.15_1.18	Si ono wõnoetõ, ba ifobõrõ wasosota; ba sebolo tõdõ, ba ihonogõ wagoeagoeasa. 
PRO.15_1.19	Lala zareoe, ba no hoelõ zi toba a saʼasaʼa mao; ba tõrõw̃a zadõlõ tõdõ, ba no moehaogõ. 
PRO.15_1.20	Ono satoeatoea, ba no faʼomoeso dõdõ namania; ba niha si lõ tõdõ, ba iʼositengagõ ninania. 
PRO.15_1.21	Si lõ tõdõ, ba omoeso dõdõ ba wajafaja; ba niha satoeatoea, ba itõrõ lala sadõlõ.
PRO.15_1.22	Na lõ famagõlõ, ba tobali lõ boto niw̃aʼõ; ba na ato zi so ba hoehoeo, ba mofozoe. 
PRO.15_1.23	Faʼomoeso dõdõ niha mbewenia, wanema li nawõnia; ba taroma li ba ginõtõ, ba ha lõ asõchi!
PRO.15_1.24	Ba zatoeatoea, ba mijaw̃a isaw̃a lala wangorifi andrõ chõnia, fa bõi aloea ia ba mbanoea tooe.
PRO.15_1.25	Idoedoegõ Jehowa nomo zi fajaw̃a, ba iʼaroʼõ nola lacha mbanoea.
PRO.15_1.26	Niʼogorofi Jehowa geraʼera si lõ sõchi; ba sõchi [iw̃aʼõ] wehede omasiõ.
PRO.15_1.27	Samohoe faʼomasi ganaʼa, ba adoedoe nomonia ibeʼe; ba sogoro femanga ganaʼa, ba isõndra waʼaoeri. 
PRO.15_1.28	Tõdõ zatoelõ, ba iʼaloealoei, he iwisa wanema li; ba moroi ba mbawa zeboea horõ, ba mangoemboe zi lõ sõchi.
PRO.15_1.29	Ba zeboea horõ, ba arõoe Jehowa; ba fangandrõ zatoelõ tõdõ, ba ifondrondrongo. 
PRO.15_1.30	Fangomoeso dõdõ haga hõrõ, ba fangabeʼe dõla doeria si sõchi. 
PRO.15_1.31	Tõgi dalinga samondrongo fanegoe fangorifi, ba ba hoenõ niha satoeatoea monahia.
PRO.15_1.32	Si lõ ba dõdõ fotoe, ba jaʼiá iʼositengagõ; ba samondrongo fanegoe, ba isõndra waʼatoeatoea. 
PRO.15_1.33	Fangataʼoefi Jehowa andrõ, ba no famamaha ba waʼatoeatoea, ba fõna zoemange, ba mowaõwaõ wa lõ fajaw̃a. 
PRO.16_1.2	Fefoe lala niha, ba no si sõchi iw̃aʼõ tõdõnia; ba Jehowa zanoelo tõdõ [nihá]. 
PRO.16_1.3	Beʼe balazi Jehowa wolaoelaoemõ andrõ; ba mofozoe nichoi dõdõoe. 
PRO.16_1.4	Fefoe hadia ia, ba Jehowa zamazõchi, so daninia; he gõi seboea horõ andrõ, ba mbaw̃a wamakao andrõ.
PRO.16_1.5	Dozi seboea hocha, ba niʼogorofi Jehowa; da dangaoe! lõ zi lõ teʼotoeʼõ ira. 
PRO.16_1.6	Soelõ golalõw̃a waʼomasi ba fa lõ farõi; ba famõhõi zi lõ sõchi wangataʼoefi Jehowa andrõ.
PRO.16_1.7	Na omasi Jehowa lala niha, ba iʼatoelõʼõ gõi chõnia zi faʼoedoe chõnia. 
PRO.16_1.8	Sõchi zi lõ ojaʼoja, nisõndra ba waʼatoelõ, moroi ba hare seboea ba wa lõ atoelõ. 
PRO.16_1.10	Taroma li faetasa zi so ba mbewe razo; bõi ja mosala linia ba wangetoeʼõ hoekoe.
PRO.16_1.11	Faliëra si lõ angaja ba boeloe waliëra si sõchi, ba no chõ Jehowa moroi; nilaoenia fefoe zaga ba dokosa. 
PRO.16_1.12	Famazõchi si lõ sõchi, ba laʼogorofi salaw̃a; faʼatoelõ sa wangarṍ dadaomara. 
PRO.16_1.13	Bewe satoelõ zomasi razo; ba solaoe fehede sadõlõ, daʼõ niʼomasiʼõra.
PRO.16_1.14	Fõnoe razo, ba no timba zinenge solohe faʼamate; ba satoeatoea, ba iʼila iʼalõsi. 
PRO.16_1.15	Ba wehaga hõrõ razo so wangorifi, ba faʼomasinia, ba no hoelõ lawoeo ba deoe sahoelõ. 
PRO.16_1.16	Sõchi na tasõndra waʼatoeatoea, moroi na tasõndra ganaʼa; ba fanõndra faʼaboto ba dõdõ, ba no sõchi moroi ba wanõndra firõ. 
PRO.16_1.17	Lala zatoelõ tõdõ, ba no famõhõi si lõ sõchi; ba samaigimaigi lalania, ba irorogõ nosonia.
PRO.16_1.18	Fõna waʼatekiko mowaõwaõ wajaw̃asa; ba fõna waʼalaoe, ba hocha. 
PRO.16_1.19	Sõchi na taʼideʼideʼõ ita, awõ zi lõ fajaw̃asa, moroi na tatema dána chõda niraboe, awõ seboea hocha.
PRO.16_1.20	Sanõngõni taroma li andrõ, ba isõndra waʼohahaoe dõdõ; ba sanõtõna chõ Jehowa, ba ja ahowoe!
PRO.16_1.21	Si so faʼaboto ba dõdõ, ba lafotõi satoeatoea; ba ba waʼami mbewe, ba tedooe wamahaõ.
PRO.16_1.22	Oemboe wangorifi waʼaboto ba dõdõ, ba zi so ia; ba fotoe zi lõ tõdõ waʼowõhõ mowa andrõ. 
PRO.16_1.23	Tõdõ zatoeatoea andrõ, ba oneche mbawa ibeʼe, ba idooeʼõ wamahaõ ba mbewenia.
PRO.16_1.24	Awaʼawa w̃e w̃ani wehede omasiõ, āmi ba dõdõ ba no daloedaloe ba nõsi. 
PRO.16_1.25	So lala si no adõlõ taw̃aʼõ, ba loealoeania, ba no lala ba waʼamate. 
PRO.16_1.26	Faʼolofo zohalõw̃õ zangai halõw̃õnia, iʼoʼooe saʼae ia tõlõtõlõnia. 
PRO.16_1.27	Niha si lõ ngaroro, ba icharoe wamakiko; ba ba mbewenia, ba no hoelõ galitõ siholahola.
PRO.16_1.28	Niha si falimolimo, ba ifobõrõ waʼoedoesa; ba samatooe awõnia, ba ifabali gõi zabõlõ fahoewoesa. 
PRO.16_1.29	Samalangõgõ awõnia, ba ifowõhõ zahatõ chõnia, iʼohe ba lala si lõ sõchi. 
PRO.16_1.30	Samakifoe hõrõnia, ba no samachai falimosa; ba songanga bewenia, ba no ifazõchi zi lõ sõchi. 
PRO.16_1.31	Saemboe lachõmi hoewa andrõ, ba lala satoelõ tesõndra ia. 
PRO.16_1.32	Jaw̃a zabõlõ zebolo tõdõ; ba sangila mangõhõndrõgõ tõdõnia, ba no jaw̃a zatoeʼa ba mbanoea nisoewõnia. 
PRO.16_1.33	Dahõdahõ andrõ, ba lalaoe ba gaheta, ba moroi chõ Jehowa fefoe waʼagõna.
PRO.17_1.2	Sawoejoe satoeatoea, ba tobali samatõrõ ono zochõ jaʼia, solaoe saila ita; ba motána chõ, na lafosasi chõra gondrõita si fatalifoesõ.
PRO.17_1.3	Famahele wirõ doega lawoe ba fanoenoe ganaʼa galitõ; ba sanandraigõ tõdõ niha, ba jaʼia Jehowa. 
PRO.17_1.4	Sanao horõ, ba ifondrongondrongo mbewe si lõ sõchi; irongo waja ba lela famakiko.
PRO.17_1.5	Si igiʼigiʼõ si noemana, ba iʼoʼaja Zombõi; ba somoeso tõdõ ba wamakao nawõnia, ba lõ zi lõ teʼotoeʼõ. 
PRO.17_1.6	Saemboe zatoea maʼoewoe, ba lachõmi namara ndraono. 
PRO.17_1.7	Chõ zi lõ tõdõ, ba lõ moadoe wehede hocha, ba mendroea manõ lõ moadoe mbewe sofaja ba zalaw̃a.
PRO.17_1.8	Amaedola manimani omasiʼõ gõ horõ ba zanema jaʼia, iw̃aʼõ; gofoe heza isaw̃a, ba mofozoe nilaoenia.
PRO.17_1.9	Sangaloei faʼomasi zamaloegõ olalõw̃a; ba si foeli mamokai hoehoeo, ba faʼero dõdõ zi fahoewoe ibeʼe.
PRO.17_1.10	Ba zi so tõdõ, ba abacha gõna wanegoe li, moroi na meotoe tohare mbõzibõzi ba zi lõ tõdõ.
PRO.17_1.11	Ha sambalõ si lõ sõchi ifaʼoea solaw̃a salaw̃a; ba lafatenge chõnia zinenge si lõ faʼahachõ dõdõ.
PRO.17_1.12	Alacha faloecha ita zi alawe mberoea, si no lahalõ ono, ba bõi ba zi lõ tõdõ ba waʼowõhõ mowa andrõ chõnia.
PRO.17_1.13	Na so zameʼe soelõ zi sõchi si lõ sõchi, ba lõ tebato jomo chõnia wamakao. 
PRO.17_1.14	Bõrõta wasosota, ba no hoelõ na tatõlaʼõ mbaʼabaʼa nidanõ; andrõ bato wasosota, fatoea lõ oroma nifõ.
PRO.17_1.15	Samoeʼa horõ ba hoeloe zi so sala ba sangetoeʼõ hoekoe zi lõ horõ, ba iʼogorofi Jehowa, faoma daroea ira. 
PRO.17_1.16	Hadia sa goena ganaʼa ba danga zi lõ tõdõ, ba wowõli faʼatoeatoea; me lõʼõ sa atṍ faʼaboto ba dõdõ.
PRO.17_1.17	Si ndroehoe si fahoewoe, ba no fadoro iʼomasiʼõ nawõnia; ba ba wamakao, ba toemboe ia si fatalifoesõ. 
PRO.17_1.18	Niha si lõ tõdõ zi faraʼoe tanga, si mõi ba wali chõ nawõnia. 
PRO.17_1.19	Somasi fasosota, ba iʼomasiʼõ horõ; ba sangalaw̃aʼõ bawandroehõ chõnia, ba no sangaloei faʼadoedoe.
PRO.17_1.20	Si no tefoejoe tõdõ, ba lõ isõndra waʼohahaoe dõdõ; ba sabila lela, ba faloecha waʼateʼala.
PRO.17_1.21	Soʼono si lõ tõdõ, ba faloecha waʼaboe dõdõ, ba tebai omoeso dõdõ nama zowõhõ mowa. 
PRO.17_1.22	Faʼomoeso dõdõ, ba tobali fangorifi; ba faʼarasa dõdõ andrõ, ba okõli dõla ibeʼe. 
PRO.17_1.23	Seboea horõ, ba iʼā ganaʼa, nibiniʼõ fameʼe, ba wamilaʼõ lala satoelõ.
PRO.17_1.24	Ba zi so faʼaboto ba dõdõ, ba no so ba doedoema hõrõ waʼatoeatoea; ba si lõ tõdõ, ba fondrege danõ ifaigi. 
PRO.17_1.25	Ono si lõ tõdõ, ba fangaboe dõdõ namania, ba faʼalangoe dõdõ zadono jaʼia. 
PRO.17_1.26	Na lachaoe gõi zi lõ horõ, ba si lõ sõchi daʼõ, ba mendroea manõ, na labõzi zatoelõ tõdõ.
PRO.17_1.27	Sanaha bewenia, ba no si so faʼaboto ba dõdõ; ba sebolo tõdõ, ba no niha si so eraʼera. 
PRO.17_1.28	He si lõ tõdõ, na lõ hedehede, ba satoeatoea taw̃aʼõ; si so tõdõ wamaigida, na lõ ifonoemalõ mbewenia. 
PRO.18_1.2	Si lõ tõdõ, ba lõ omasi waʼaboto ba dõdõ; ha daʼõ zomasi ia, na oroma geraʼerania.
PRO.18_1.3	Na so zeboea horõ, ba fagoʼõ wangoʼaja, ba awõ waʼaila wanandraw̃a.
PRO.18_1.4	Idanõ sabacha daroma li, si otarai mbawa niha, mbombo sangoemboengoemboe, oemboe waʼatoeatoea.
PRO.18_1.5	Lõ sõchi na faʼawõ ita ba zeboea horõ, ba wamalangõgõ satoelõ, ba wangetoeʼõ hoekoe. 
PRO.18_1.6	Bewe zi lõ tõdõ, ba no samobõrõ fasosota, ba sangandrõ bõzibõzi mbawania.
PRO.18_1.7	Bawa zi lõ tõdõ, ba tobali famaʼalania, ba bewenia, ba no tandraw̃a nosonia. 
PRO.18_1.8	Taroma li zamatooe awõnia, ba no hoelõ gõ sami, noemalõ mitooe ba daloe bacha. 
PRO.18_1.9	He sambõ faʼatarõ dõdõ ba halõw̃õnia, ba no achi zamoefoe. 
PRO.18_1.10	Hati saro dõi Jehowa andrõ, ba daʼõ isaw̃a satoelõ tõdõ, ba tebai lachamõ ia. 
PRO.18_1.11	Anaʼa zi so anaʼa, ba no banoea saro chõnia; õli kara si no alaw̃a iw̃aʼõ tõdõnia. 
PRO.18_1.12	Fõna waʼatekiko niha wajaw̃asa dõdõ; ba fõna zoemange, ba fa lõ fajaw̃a. 
PRO.18_1.13	Na so zanema li, na lõ nifondrondrongonia, ba tebeʼe falõtõdõ ba fangaila chõnia.
PRO.18_1.14	Faʼabeʼe dõdõ ba niha, ba itaõgõ wõchõ; ba faʼarasa dõdõ, ba ha niha zanaha? 
PRO.18_1.15	Tõdõ zi so tõdõ, ba isõndra waʼatoeatoea, ba tõgi dalinga zatoeatoea, ba iʼaloei waʼaboto ba dõdõ.
PRO.18_1.16	Boeala niha zamonaha jaʼia, iʼohe ia ba ngai zalaw̃a. 
PRO.18_1.17	Si fõfõna molohe ba hoehoeo hadia ia, ba chõnia zatoelõ taw̃aʼõ, ba so si samõsa, ba isechegõ ia.
PRO.18_1.18	Dahõdahõ wolohe ba lala wagoeagoeasa, faʼero zabõlõ ibeʼe. 
PRO.18_1.19	Talifoesõ si no moelimo, ba abeʼe moroi ba mbanoea saro, ba fagoeagoeasa, ba no hoelõ lazi ba mbawandroehõ ba gõdo.
PRO.18_1.20	Boeaboea mbawania, ba no fangaboeso daloe niha; iʼaboesoiʼõ ia loealoea mbewenia. 
PRO.18_1.21	Faʼamate ba faʼaoeri, ba no faoma so ba waʼabõlõ lela; ba somasi jaʼia, ba iʼā mboeania. 
PRO.18_1.22	Si no manõndra ira alawe, ba no isõndra zi sõchi, ba no faloecha ia waʼeboea dõdõ Jehowa. 
PRO.18_1.23	Si fakao zi noemana, ba fanema li, na itema soʼanaʼa, ba no fehede zafaito.
PRO.18_1.24	Ba zi no ato zi fahoewoe, ba no ahatõ waʼateʼala; ba so zi fahoewoe saro moroi ba zi fatalifoesõ.
PRO.19_1.2	Ba waʼambõ waʼaboto ba dõdõ, ba lõ si sõchi; ba ba zi lõ fangenanõ ba wofanõ, ba fasala wamekai.
PRO.19_1.3	Ba walõtõdõ ba niha tefoejoe lalania, ba abao dania dõdõnia chõ Jehowa. 
PRO.19_1.4	Ato zi fahoewoe ibeʼe anaʼa, ba si noemana, ba iʼerogõ si fahoewoe chõnia. 
PRO.19_1.5	Sasi sofaja, ba lõ zi lõ teʼotoeʼõ, ba solaoe si lõ doehoe, ba tebai aefa. 
PRO.19_1.6	Ato zangaloei faʼeboea dõdõ zalaw̃a, ba ba zameʼemeʼe boeala, ba oi dozi fahoewoe niha.
PRO.19_1.7	Ba zi noemana, ba oi faʼoedoe zi fatalifoesõ chõnia, ba tenga mendroea manõ laʼerogõ ia si fahoewoe chõnia [enaʼõ]. Ba na ifati niw̃aʼõra, ba si lõ boto. 
PRO.19_1.8	Sangaloei faʼaboto ba dõdõ, ba iʼomasiʼõ nosonia, ba samaigi eraʼera dõdõ, ba isõndra waʼohahaoe dõdõ.
PRO.19_1.9	Sasi sofaja, ba lõ zi lõ teʼotoeʼõ, ba solaoe si lõ doehoe, ba tekiko. 
PRO.19_1.10	Ba zi lõ tõdõ, ba no tenga si nangea waʼohahaoe dõdõ, ba mendroea manõ tenga si nangea, na mõi samatõrõ salaw̃a zawoejoe.
PRO.19_1.11	Faʼaboto ba dõdõ andrõ, ba ebolo dõdõ niha ibeʼe; ba tetoeria ia, na ibologõ dõdõnia ba golalõw̃a.
PRO.19_1.12	Faʼabao dõdõ razo, ba no hoelõ wendrõndrõndrõndrõ zingo; ba faʼomasinia, ba no hoelõ namo mbanoea ba zinanõ. 
PRO.19_1.13	Ono matoea si lõ tõdõ, ba no famakoejoe namania; ba no taw̃a gahe zagõ si lõ aetoe wasosota ndra alawe. 
PRO.19_1.14	Omo ba anaʼa, ba no ondrõita zatoea; ba chõ Jehowa moroi ndra alawe si so faʼaboto ba dõdõ. 
PRO.19_1.15	Faʼareoe andrõ, ba abõlõ wemõrõ ibeʼe; ba si lõ mohalõw̃õ, ba solofo dania. 
PRO.19_1.16	Sameʼe ba dõdõ oroisa, ba ibeʼe ba dõdõ nosonia; ba si lõ mamaigi lalania, ba tekiko. 
PRO.19_1.18	Otoeʼõ nonooe; so na sa wanõtõna; ba bõi fonoemalõ dõdõoe ba wamoenoe jaʼia. 
PRO.19_1.19	Si ono wõnoetõ, ba iboeʼa gogaoeta; na õtenaw̃a, ba tedooe õbeʼe.
PRO.19_1.20	Fondrondrongo wamolala tõdõ, ba tema wanegoe, enaʼõ atoeatoeaʼõ saʼae.
PRO.19_1.21	Oja ngawalõ nichoi dõdõ niha; ba nichoi Jehowa zofozoe. 
PRO.19_1.22	Somasi niha, ba faʼeboea dõdõnia; ba no sõchi zi noemana, moroi ba zolaoe faja.
PRO.19_1.23	Fangataʼoefi Jehowa andrõ, ba tobali fangorifi; mõrõi ta, lõ faʼolofo, lõ itõrõ famakao. 
PRO.19_1.24	Na no iroegi wiga tanga zareoe; ba tebai naʼi ifoeli ba mbawania. 
PRO.19_1.25	Na õbago zangoʼaja, ba atoeatoea zi no owõhõwõhõ; ba na tategoe zi so tõdõ, ba isõndra waʼaboto ba dõdõ. 
PRO.19_1.26	Samakao amania ba samofanõ inania, ba no ono samobõrõ faʼaila ba fangoʼaja.
PRO.19_1.27	Bato wamondrongo fotoe, jaʼoegõ onogoe, ba waʼeloengoe, ba wamõhõi famahaõ zaboto ba dõdõ. 
PRO.19_1.28	Sasi si lõ boto, ba iʼoʼaja hoekoe; ba isowo zi lõ atoelõ bawa zeboea horõ.
PRO.19_1.29	Ba zangoʼaja andrõ, ba no moehõnagõ moʼeʼasiwai wotoe, ba si manõ mbõzibõzi ba hoeloe zi lõ tõdõ. 
PRO.20_1.2	Fametaʼoe zalaw̃a, ba no hoelõ wendrõndrõndrõndrõ zingo; ha niha zangandrõ fõnoenia, ba no samaʼoea famoenoe. 
PRO.20_1.3	Iʼeboeaʼõ doeriania niha, na lõ ihatõʼõ ia ba wasosota; ba ha niha zi lõ tõdõ, ba no somasi fagoeagoeasa.
PRO.20_1.4	Sareoe, ba lõ mangahalõ na baw̃a, ba na idõnadõna dania mboea nowi, na baw̃a wamasi, ba lõ hadia ia. 
PRO.20_1.5	Idanõ sabacha nichoi dõdõ niha barõ doto, ba si so tõdõ, ba isooesooe jaw̃a. 
PRO.20_1.6	Ahatõ dozi niha faloecha zeboea tõdõ, ba ha niha zanõndra niha si lõ farõi?
PRO.20_1.7	Na so zatoelõ tõdõ, sanõrõ lalania lõ sinegoe, ba faloecha waʼohahaoe dõdõ nononia foerinia. 
PRO.20_1.8	Razo sidadao ba dadaoma wangoehoekoe, ba ifazawili fefoe zi lõ sõchi, hõrõnia. 
PRO.20_1.9	Ha niha zi tola mangoemaʼõ: ”No oehaogõ dõdõgoe; no aheta horõgoe?” 
PRO.20_1.10	Domboea zaga ba domboea zoeʼazoeʼa, ba no faoma niʼogorofi Jehowa. 
PRO.20_1.11	Soeʼa nono matoea saʼae, ba oroma ba mboeaboeania, na sohaoehaoe ba na sadõlõ dõdõnia. 
PRO.20_1.12	Tõgi dalinga samondrongo ba hõrõ sangila niha, ba faoma niwõwõi Jehowa.
PRO.20_1.13	Bõi omasiʼõ wemõrõ, fa bõi noemana ndraʼoegõ; faboka hõrõoe, ba lõ ambõ gõoe. 
PRO.20_1.14	”Si lõ sõchi! si lõ sõchi!” iw̃aʼõ sowõli; ba na no aefa ia, ba isoeno ia.
PRO.20_1.15	So sa ganaʼa, ba no fahõna manimani, ba aja seboea bõi mbewe si so faʼaboto ba dõdõ.
PRO.20_1.16	Na so zi mõi ba wali ba niha bõʼõ, ba halõ mbaroenia, ba halõ gade chõnia, bõrõ niha bõʼõ andrõ. 
PRO.20_1.17	Āmi ba mbawa niha gõ nilimo, ba dania ba fazozo ba mbawania nene. 
PRO.20_1.18	Loealoea wamagõlõ nihonogõi, ba haogõ wamatõrõ, na manoewõʼõ.
PRO.20_1.19	Samokai si tobini, ba no sanandraw̃aisi awõnia; andrõ bõi fabaja ndraʼoegõ ba zoja bewe. 
PRO.20_1.20	Sangelifi amania ba inania, ba no si mate fandroe ba daloe zogõmigõmi. 
PRO.20_1.21	Ondrõita, nichamõ ba waʼaõsõ wamobõrõ, ba lõ howoehowoe ba gafoeriata.
PRO.20_1.22	Bõi w̃aʼõ; ”Oesoelõni zi lõ sõchi”; dõnadõna chõ Jehowa, ba itoloʼõ. 
PRO.20_1.23	Famodomboea saga ba iʼogorofi Jehowa, ba si lõ sõchi waliëra falimosa. 
PRO.20_1.24	Jehowa zangoehoekoe beka niha; ba niha andrõ — he moroi waʼaboto ba dõdõnia lalania?
PRO.20_1.25	Tandraw̃a niha, na iw̃aʼõ manõ: ”Niʼamoniʼõ”, ba na awena itoelo tõdõnia, na no awai ifaboeʼoe.
PRO.20_1.26	Razo satoeatoea, ba ifazawili zeboea horõ, ba ifatõrõ chõra gaolo wamõbõrõ wache. 
PRO.20_1.27	Fandroe nitoenoe Jehowa dõdõ niha, isoeloei mbateʼe mboto fefoe. 
PRO.20_1.28	Nõoe razo waʼomasi ba fa lõ farõi; ba ibeʼe toewoetoewoe dadaomania waʼomasi andrõ. 
PRO.20_1.29	Lachõmi nono matoea waʼabõlõra; ba aja zatoea, ba hoewa andrõ. 
PRO.20_1.30	Fangeheta zi lõ sõchi zocho sendro ba bõzibõzi sanõsõ õsi, irege ba zabacha.
PRO.21_1.2	Ba wamaigi niha, ba no adõlõ lalania fefoe; ba Jehowa zanoelo tõdõ [niha]. 
PRO.21_1.3	Folaoe satoelõ ba sadõlõ zomasi Jehowa, moroi ba zoemange nitaba. 
PRO.21_1.4	Hocha hõrõ ba fajaw̃asa dõdõ — fangahalõ zeboea horõ, ba no horõ. 
PRO.21_1.5	Loealoea nichoi dõdõ zowõlõʼõlõ, ba no hare; ba ba zi daʼidaʼi manõ, ba isaw̃a waʼateʼala. 
PRO.21_1.6	Anaʼa nisõndra ba walimosa, ba no angi, ba zangaloei famoenoe. 
PRO.21_1.7	Famalangõgõ zeboea horõ awõra, ba iʼoloiʼõ ira, me no techõra wolaoe satoelõ.
PRO.21_1.8	Lala niha sonoro horõ, ba no akiwõkiwõ; ba sohaoehaoe tõdõ, ba satoelõ ilaoe.
PRO.21_1.9	Sõchi na ba mboemboe nomo jaw̃a so ita, moroi na oroedoe ita jomo ba ndra alawe si fasosososo. 
PRO.21_1.10	Tõdõ zeboea horõ, ba no somasi si lõ sõchi; lõ faloecha nawõnia waʼahachõ dõdõ chõnia.
PRO.21_1.11	Na laʼotoeʼõ zangoʼaja, ba atoeatoea zi no adõlõ tõdõ; ba na lafahaõ zatoeatoea, ba ihalõ chõnia waʼaboto ba dõdõ. 
PRO.21_1.12	Satoelõ (Lowalangi) zamaigimaigi omo zeboea horõ; gõna faʼatekiko zeboea horõ ibeʼe.
PRO.21_1.13	Sondroehõ tõgi dalingania ba wangarõngarõ zi noemana, ba lõʼõ gõi tefondrondrongo linia, na baw̃a mangarõngarõ ia.
PRO.21_1.14	Fangalõsi wõnoe gameʼela si lõ moeʼoromaʼõ, ba famadõhõ waʼabao dõdõ mboeala nibiniʼõ ba nono mbaroe. 
PRO.21_1.15	Ba zatoelõ tõdõ, ba faʼomoeso dõdõ wolaoe satoelõ; ba ba zolaoe si lõ sõchi, ba sataʼoe ira.
PRO.21_1.16	Niha sondrõi lala waʼatoeatoea, ba ba zoroedoe bechoe zi mate ahono dania.
PRO.21_1.17	Somasi fangomoeso dõdõ, ba noemana dania; ba somasi agoe ba fanicha samohoea, ba lõ isõndra woʼanaʼa. 
PRO.21_1.18	Hõli zatoelõ tõdõ dania zeboea horõ, ba fangali zadõlõ tõdõ zi farõi. 
PRO.21_1.19	Sõchi na ba danõ si mate so nomoda, moroi na so chõda ndra alawe si fasosososo ba sofõnoefõnoe. 
PRO.21_1.20	Girõgirõ omasiõ ba fanicha zi so ba nomo zatoeatoea; ba niha si lõ tõdõ, ba zoemaewe ibeʼe.
PRO.21_1.21	Solohi faʼatoelõ ba faʼeboea dõdõ, ba isõndra waʼaoeri ba faʼatoelõ dõdõ ba faʼeboea dõi.
PRO.21_1.22	Satoeatoea andrõ, ba atoeʼa ba mbanoea zabõlõ, ba idoedoegõ gõli, si no abeʼe dõdõra. 
PRO.21_1.23	Sanaro bewenia, awõ lelania, ba lõ gõna ia famakao ibeʼe. 
PRO.21_1.24	Si fajaw̃a ba seboea hocha, ba lafotõi sangoʼaja, solaoe hocha si tenga inõtõ.
PRO.21_1.25	Ba zareoe, ba tobali famoenoe wangisõnia, me lõ edõna mohalõw̃õ dangania. 
PRO.21_1.26	Si lõ aetoe wangisõ zareoe; ba satoelõ tõdõ, ba mameʼe; lõ faʼatali.
PRO.21_1.27	Soemange nibeʼe zeboea horõ, ba no niʼogorofi [Jehowa]; ba mendroea manõ, na horõ mbõrõ wameʼe jaʼia. 
PRO.21_1.28	Sasi sofaja, ba tekiko dania, ba fehede zamondrongo li, ba si mõna. 
PRO.21_1.29	Sabeʼe bawa zeboea horõ; ba satoelõ tõdõ, ba ifaigi heza itõrõ.
PRO.21_1.30	Lõ faʼatoeatoea ba lõ faʼaboto ba dõdõ ba lõ nichoi dõdõ, solaw̃a Jehowa.
PRO.21_1.31	Lafangaró koedo, na baw̃a wanoewõ, ba femõna, ba chõ Jehowa moroi. 
PRO.22_1.1	I. 
PRO.22_1.2	Faloecha ira zoʼanaʼa zi noemana; sombõi jaʼira fefoe, ba jaʼia Jehowa.
PRO.22_1.3	Satoeatoea, ba iʼila wamakao, ba ibiniʼõ ia; ba sowõhõwõhõ, ba latõrõ manõ, ba teʼala. 
PRO.22_1.4	Loeo wa lõ fajaw̃a, loeo wangataʼoefi Jehowa, ba faʼeboea ganaʼa ba faʼeboea dõi ba faʼaoeri.
PRO.22_1.5	Ba lala zabila tõdõ, ba so ndroi ba so wesoe gahe; ba sondrorogõ nosonia, ba ihene.
PRO.22_1.6	Fahaõ nono matoea, faigi ginõtõ; ba lõʼõ gõi ibõhõli, na satoea ia. 
PRO.22_1.7	Samatõrõ si noemana zoʼanaʼa; ba samalali anaʼa, ba tobali sawoejoe zameʼe nifalali.
PRO.22_1.8	Sanaroe si lõ atoelõ, ba ibasi wamakiko; ba bõzibõzinia, na mofõnoe ia, ba ariri. 
PRO.22_1.9	Si sõchi tõdõ, ba faloecha howoehowoe; me ichete õ zi noemana mbalazonia. 
PRO.22_1.10	Fofanõ zangoʼaja, ba fao chõnia wasosota; ba tebato wagoeagoeasa ba fangaila. 
PRO.22_1.11	Somasi faʼohaoehaoe dõdõ, si so bewe omasiõ, chõnia fahoewoe razo. 
PRO.22_1.12	Hõrõ Jehowa zondrorogõ faʼaboto ba dõdõ; ba fehede zi farõi andrõ, ba lõ boto ibeʼe.
PRO.22_1.13	Imane zareoe; ”So zingo baero, ma dania niboenoe ndraʼo ba golajama.” 
PRO.22_1.14	Kohokoho sabacha mbawa ndra alawe bõʼõ, ba daʼõ bacha alaoe zofõnoe Jehowa. 
PRO.22_1.15	Ba dõdõ nono matoea, ba no fabõbõ waʼowõhõ mowa; ba bõzibõzi fangotoeʼõ wameta jaʼia chõnia. 
PRO.22_1.16	Na lafakao zi noemana, ba mohare ia; ba na mameʼe ba zoʼanaʼa, ba faʼateʼalania.
PRO.22_1.17	II. 
PRO.22_1.18	Sõchi sa, na õʼirõʼõ ba dõdõoe; enaʼõ na lõ awoeʼa ia fefoe, ba mbeweoe.
PRO.22_1.19	Enaʼõ manõtõna ndraʼoegõ chõ Jehowa, ba daʼõ oefahaõ ndraʼoegõ maʼõchṍ, jaʼoegõ nifahaõgoe.
PRO.22_1.20	Hadia, tenga si sõchi nisoeragoe chõoe, famobawa lala ba famotochi?
PRO.22_1.21	Enaʼõ oefarongogõ chõoe zi doehoe, taroma li saró, fa õʼohe li salacha lõ mangiwa dõdõ, ba zamatenge jaʼoegõ.
PRO.22_1.22	III. 
PRO.22_1.23	Jehowa sa zolohe ba lala hoehoeora, ba iʼetoeʼõ noso zi anagõi jaʼira. 
PRO.22_1.24	Bõi ae awõ zofõnoefõnoe, ba bõi faofao ndraʼoegõ ba zi ono wõnoetõ. 
PRO.22_1.25	Fa bõi õfamaha ndraʼoegõ ba nitõrõnia andrõ, ba fa bõi õwõwõi dandraw̃a wamoenoemõ.
PRO.22_1.26	Bõi oroedoegõ ndraʼoegõ ba zi faraʼoeraʼoe tanga, ba zi mõi ba wali ba gõmõ. 
PRO.22_1.27	Na lõ chõoe famoeʼa gõmõ dania, ba hana wa õloeloe dofooe barõoe?
PRO.22_1.28	Bõi woeʼai nola fõna, nitaroeʼõ ndra toeaoe. 
PRO.22_1.29	Na õʼila niha satarõ tõdõ ba halõw̃õnia, ba tola mõi ia enoni razo, alacha lõ mõi ia ba zi lõ tõi. 
PRO.23_1.2	Ba faoedoegõ ziʼõli ba dõdõtõlõoe, na sanani ndraʼoegõ.
PRO.23_1.3	Bõi isõ zami andrõ chõnia, me no õ si falimo.
PRO.23_1.4	Bõi eregeïsi dõdõoe, ba wangeboea anaʼa; bõhõli waʼonecheoe andrõ. 
PRO.23_1.5	Hadia, edõna õfaigifaigi ia, ba no tobali angi? Lõ zi lõ ifaigi chõnia gafi, si mane afi mojo, si saw̃a banoea si jaw̃a.
PRO.23_1.6	Bõi ā gõ nibeʼe zafõchõ tõdõ, ba bõi isõ zami andrõ chõnia.
PRO.23_1.7	Hoelõ zamatooetooe tõdõnia ia; imane chõoe: A! badoe! ba lõ fao dõdõnia chõoe.
PRO.23_1.8	Si no õʼā, ba õfoeli õʼoetaʼõ; ba hadia zi no õhaogõ fehedeoe, ba no zajazaja gõlõ.
PRO.23_1.9	Bõi farongogõ ba zi lõ tõdõ wehedeoe; lõʼõ sa atṍ ba dõdõnia waʼatoeatoea andrõ ba daroma limõ.
PRO.23_1.10	Bõi woeʼai nola fõna, ba bõi hoendragõ mbenoea zi lõ ama. 
PRO.23_1.11	Me no sabõlõ zangorifi jaʼira — jaʼia zolohe ba lala hoehoeora chõoe.
PRO.23_1.12	Loeloe dõdõoe ba wotoe, ba beʼe mbõrõ dalingaoe ba wehede si so faʼaboto ba dõdõ.
PRO.23_1.13	Bõi ambõsi wotoe ba nono matoea; lõʼõ sa mate ia, na õhareʼõ chõnia noeë.
PRO.23_1.14	Õbõzi sa ia oeë, ba tobali õʼefaʼõ mbechoenia ba narako. 
PRO.23_1.15	He onogoe, na atoeatoea dõdõoe, ba omoeso gõi dõdõgoe.
PRO.23_1.16	Ba owoeawoea bacha mboeagoe, na satoelõ ilaoe beweoe.
PRO.23_1.17	Bõi afõchõ dõdõoe ba zamazõchi horõ; fangataʼoefi Jehowa onorogõi tõdõ.
PRO.23_1.18	Si ndroehoe, so na sa zi so fõnada, ba tenga faja wanõtõnamõ andrõ.
PRO.23_1.19	Fondrondrongo, jaʼoegõ onogoe, ba ja atoeatoea ndraʼoegõ, ba faoedoegõ tõdõoe lala sadõlõ.
PRO.23_1.20	Bõi oroedoe ndraʼoegõ ba zamadoemadoe toeo ba ba zoloeʼaloeʼasi diwo. 
PRO.23_1.21	Noemana sa dania zamadoemadoe toeo, fabaja soloeʼaloeʼa, ba loealoea wemõrõmõrõ, ba fa hatṍ atoeala noecha. 
PRO.23_1.22	Fondrondrongo li namaoe soʼono jaʼoegõ, ba bõi ositengagõ ninaoe, na atoea ia. 
PRO.23_1.23	Si doehoe õli, ba bõi foeli amawa, faʼatoeatoea ba fangenanõ ba faʼaboto ba dõdõ.
PRO.23_1.24	Owoeawoea sibai dõdõ zi soʼono satoelõ tõdõ; ba si no moʼono satoeatoea, ba omoeso dõdõ chõnia. 
PRO.23_1.25	Ja omoeso dõdõ ndra amaoe inaoe, ba ja owoeawoea dõdõ zadono jaʼoegõ.
PRO.23_1.27	Kohokoho sabacha sa ndra alawe somasi fohorõ, ba baʼa sideʼide bawa ndra alawe bõʼõ. 
PRO.23_1.28	Sanaronaro ia, si mane soraboe, ba ato zi farõi niha ibeʼe. 
PRO.23_1.29	Ha chõ so waʼalai? Ha chõ so waʼafaʼaõkõ? ha chõ so wasosota? ha chõ so wangarõngarõ? ha niha zesocho, lõ bõrõbõrõ? ha niha zi ndroendroemõ hõrõ?
PRO.23_1.30	Jaʼia zi bongisi wamadoemadoe toeo, si mõi ba wanandra nifolaroe. 
PRO.23_1.31	Bõi faigifaigi doeo, na no ojoʼojo, na si takile ia ba mako, na sõchi waʼahele ba dõlõtõlõ.
PRO.23_1.32	Ba loealoeania, ba si faraʼoe ia, hoelõ goelõ, si faʼoesoe, hoelõ gõʼõ.
PRO.23_1.33	Si tenga inõtõ iʼila dania hõrõoe, ba si fakoejoe ilaoe tõdõoe.
PRO.23_1.34	Ba hoelõ zi mõrõ ba daloe nasi ndraʼoegõ, ba hoelõ zi mõrõ ba mbalõ dõla lojo.
PRO.23_1.35	”No labõzibõzido, ba lõ safõchõ chõgoe; no labagobagodo, ba lõ oeʼila. Ha waʼara tokeado? Ba oetohoegõ wolaoe zoei.” 
PRO.24_1.1	I. 
PRO.24_1.2	Famalangõgõ awõra sa zomasi dõdõra, ba famakao nilaoe mbewera.
PRO.24_1.3	Faʼatoeatoea wangotomosi nomo, ba eraʼera ba dõdõ wangaronia.
PRO.24_1.4	Ba faʼaboto ba dõdõ wamoʼõsi naha girõgirõ, girõgirõ seboea bõli ba girõgirõ omasiõ. 
PRO.24_1.5	Sabõlõ niha satoeatoea, ba ba niha si so faʼaboto ba dõdõ, ba oi so waʼabeʼe.
PRO.24_1.6	Na sõchi wamatõrõ, ba mõna ndraʼoegõ ba wanoewõ; ba ba zi lõ ambõ samolala tõdõ, ba so wangorifi. 
PRO.24_1.7	Si lõ tõdõ, ba lõ ichamõ waʼatoeatoea, ba lõ hedehedenia ba mbawa gõli.
PRO.24_1.8	Sangaloei folaoe si lõ sõchi, ba lafotõi sanao horõ.
PRO.24_1.9	Faʼowõhõ mowa horõ andrõ, ba sogoro niha bõʼõ zangoʼaja.
PRO.24_1.10	Na hoelõ zi lõ dõladõla ndraʼoegõ, na baw̃a wamakao, ba si lõ boto waʼabõlõoe.
PRO.24_1.11	Orifi nisõbi taʼio ba wamoenoe, ba sanaw̃a nitaba bagira lõ dõladõla, ba tenaw̃a! 
PRO.24_1.12	Ba na õw̃aʼõ enaʼõ: ”Lõ nirongoma hadia ia”, ba si ndroehoe, aboto ba dõdõ zanoelo tõdõ niha andrõ, ba sangila zamaigimaigi nosooe, ba isoelõni ba niha wolaoenia. 
PRO.24_1.13	A w̃e w̃ani, jaʼoegõ onogoe, me no si sõchi, ba sami ba gararooe nõsi gawaʼawa.
PRO.24_1.14	Amaedola daʼõ beʼe ba dõdõoe waʼatoeatoea andrõ: na no õsõndra ia, ba so na sa zi so fõnaoe, ba tebai tobali faja wanõtõnamõ. 
PRO.24_1.15	Bõi darodarogõ nahia zatoelõ tõdõ, jaʼoegõ seboea horõ, ba bõi doedoegõ waratenia.
PRO.24_1.16	Mewitoe sa alaoe zatoelõ tõdõ, ba mewitoe ifoeli maoso; ba seboea horõ, ba tetaroe mbagi, na gõna famakao. 
PRO.24_1.17	Na alaoe zi fatioe tõdõ chõoe, ba bõi omoesoiʼõ tõdõ; ba na tetaroe mbaginia, ba bõi owoeawoea dõdõoe. 
PRO.24_1.18	Fa bõi iʼila Jehowa, ba aboea chõnia, ba lõʼõ saʼae mofõnoe ia ba daʼõ no mege.
PRO.24_1.19	Bõi maoso dõdõoe ba zamazõchi si lõ sõchi, ba bõi afõchõ dõdõoe ba zeboea horõ. 
PRO.24_1.20	Lõʼõ sa si so fõna zi lõ sõchi; fandroe zeboea horõ, ba mate. 
PRO.24_1.21	Ataʼoefi Jehowa, jaʼoegõ onogoe, ba ataʼoefi razo, bõi ae awõ zolaw̃a. 
PRO.24_1.22	Itõrõ dania ira famakiko, lõ moedõnadõna; ha zangila ha waʼara, ba faoma tekiko ira. 
PRO.24_1.23	II. 
PRO.24_1.24	Sangoemaʼõ ba zi so horõ: ”Lõ horõoe”, ba niʼelifi niha sato, niʼelifi soi niha.
PRO.24_1.25	Ba sangatoelõʼõ fangoehoekoe, ba faloecha waʼohahaoe dõdõ, mõi chõra howoehowoe ba si sõchi.
PRO.24_1.26	Si faʼago bawa chõ nawõnia zi gõna fanema li. 
PRO.24_1.27	Asiwai halõw̃õoe baero, haogõ wonowi, awena dania molaoe omo ndraʼoegõ chõoe.
PRO.24_1.28	Bõi ae sasi ba chõ nawõoe, lõ bõrõ; hadia, edõnaʼõ õlaoe waja beweoe? 
PRO.24_1.29	Bõi õmane: ”Nilaoenia chõgoe oelaoe chõnia gõi, oesoelõni ba zamõsana wolaoenia.” 
PRO.24_1.30	No oetõrõ hinõloe nowi niha sareoe, ba singa kaboe nagoe ba niha si lõ tõdõ,
PRO.24_1.31	ba hiza, no tehawoe oʼo, no tobaloe doeʼoe mbolonia, ba õlinia, ba no asoʼa.
PRO.24_1.32	Ba oenehegõ, oetõngõni, oefaigi ba oehalõ fanenaw̃a chõgoe.
PRO.24_1.33	Femõrõ maʼifoe, faʼalaoe hõrõ maʼifoe, famatahõ tanga maʼifoe, ba wolombase. 
PRO.24_1.34	Ba itõrõʼõ moroi sa faʼanoemana, hoelõ niha sanõrõ tanõ, awõ waʼambõ, timba zi no mangaró. 
PRO.25_1.2	Ba Lowalangi, ba fangeboea doeriania, na ibiniʼõ hadia ia, ba ba razo niha, ba fangeboea doeria, na laʼaloei sibai, na so hadia ia.
PRO.25_1.3	Si mane faʼalaw̃a mbanoea si jaw̃a ba si mane faʼabacha danõ si tooe, si manõ gõi dõdõ razo, wa tebai tesõndra.
PRO.25_1.4	Na laheta gachozila ba wirõ, ba mofozoe gamagama nifazõchi doeka ganaʼa.
PRO.25_1.5	Nifofanõ ba ngai razo zolaoe si lõ sõchi, ba mõi fangaro dadaomania waʼatoelõ. 
PRO.25_1.6	Bõi mohocha ndraʼoegõ fõna razo, ba bõi baliʼõ nahaoe naha zeboea.
PRO.25_1.7	Sõchi na lamane chõoe: Faʼeseʼõ mijaw̃a; moroi na tánõ tooe labeʼe ndraʼoegõ, ba zanehe zalaw̃a, si no õʼila mege. 
PRO.25_1.8	Bõi alio fasoso ndraʼoegõ; he õwisa sa dania, na no aila ndraʼoegõ ibeʼe awõoe?
PRO.25_1.9	Fatoenõ hoehoeooe chõ nawõoe, ba bõi bokai hadia zi tobini chõ nawõoe; 
PRO.25_1.10	Fa bõi iʼailasi ndraʼoegõ samondrongo, ba tebai saʼae dõhõ doeriamõ si lõ sõchi.
PRO.25_1.11	Si mane boea gae balaki ba wiga firõ, si manõ daroma li ba ginõtõ. 
PRO.25_1.12	Si mane walewale anaʼa ba aja balaki, si manõ zameʼe lala ba dõgi dalinga samondrongo.
PRO.25_1.13	Si mane faʼokafoekafoe deoe si bakoe, na baw̃a wamasi, si manõ zinenge si lõ faja, ba zamatenge jaʼia; okafoekafoe dõdõ zochõ jaʼia ibeʼe.
PRO.25_1.14	Si mane lawoeo, awõ nangi si lõ teoe, si manõ niha sanoeno jaʼia ba mboeala, si lõ ibeʼe. 
PRO.25_1.15	Faʼebolo dõdõ wangai dõdõ zangoehoekoe, ba famatõ dõla lela si lõ fõnoe. 
PRO.25_1.16	Na õsõndra w̃e w̃ani, ba ā ndrohoendrohoe, enaʼõ bõi tõra faʼaboeso, fa bõi õfoeli õʼoetaʼõ.
PRO.25_1.17	Bõi aseseʼõ weʼamõi jomo ba nomo nawõoe, fa bõi afõli ia ndraʼoegõ ba fa bõi fatoewoe ndraʼoegõ chõnia.
PRO.25_1.18	Farõcha ba gari ba ono wana satarõ niha, si mõi sasi sofaja ba chõ nawõnia. 
PRO.25_1.19	Amaedola mboha si no obooe hoenõ ba amaedola gahe si no fabesoe wanõtõna ba zi farõi na baw̃a wamakao.
PRO.25_1.20	Si mane sameta baroe na baw̃a waʼoafoe ba si mane folaoe asio ba gigimõ, si manõ zanoenõ ba zaboe tõdõ.
PRO.25_1.23	Angi moroi jõoe, ba ifaʼaso deoe, ba falelalelasa nibiniʼõ, ba ifobõrõ waʼabao mbawa.
PRO.25_1.24	Sõchi na ba mboemboe nomo jaw̃a so ita, moroi na oroedoe jomo ita ba ndra alawe si fasosososo. 
PRO.25_1.25	Si mane idanõ kafoe ba lela si no odoefodoefo, si manõ doeria si sõchi, moroi ba danõ sarõoe.
PRO.25_1.26	Si mane oemboe si no olotoe ba si mane baʼa nifakoejoe, si manõ zatoelõ sangiwa fõna zeboea horõ.
PRO.25_1.27	Na abõlõ oja taʼā w̃e w̃ani, ba lõ sõchi; ba na taʼaloealoei tõdõda zafõchõ fangaloei, ba eboea dõida.
PRO.25_1.28	Si tebai manaha tõdõnia, ba no hoelõ mbanoea si no atoeʼa sanoewõ, banoea si lõ õli. 
PRO.26_1.2	Si mane siliw̃i sanõrõ ba si mane katawaena si hombo, si manõ wangelifi si lõ bõrõ, lõ gõna.
PRO.26_1.3	Ba koedo, ba bõzibõzi, ba ba galide, ba fesoe mbawa, — si manõ waʼafabõbõ noee ba hoeloe zi lõ tõdõ. 
PRO.26_1.4	Bõi beʼe dali walõtõdõ chõnia wanema li zi lõ tõdõ, ba bõi õfalaw̃alaw̃a ndraʼoegõ chõnia.
PRO.26_1.5	Beʼe zoei dali walõtõdõ chõnia wanema li zi lõ tõdõ, fa bõi ibali satoeatoea ia.
PRO.26_1.6	Sanaba ahenia ba sanõlõ famakao zangoroiʼõ hadia ia chõ zi lõ tõdõ.
PRO.26_1.7	Si mane ahe zomboejoemboejoe, si no manaw̃anaw̃a, si manõ gamaedola ba mbewe zi lõ tõdõ.
PRO.26_1.8	Hoelõ zamatõfa kara ba riboribo, si manõ zamosoemange si lõ tõdõ. 
PRO.26_1.9	Si mane loealoea ndroi ba danga zi no maboe toea, si manõ gamaedola ba mbewe zi lõ tõdõ.
PRO.26_1.10	Loealoea zoja, ba fefoe hadia ia, ba isaw̃a zi lõ boto bõli gõlõ zi lõ tõdõ, awõ zangoni jaʼia.
PRO.26_1.11	Hoelõ nasoe samoeli jaʼia ba goetania, si manõ zi lõ tõdõ samoelimoeli molaoe fa lõ tõdõ andrõ. 
PRO.26_1.12	Na õʼila niha sangoemaʼõ tõdõnia satoeatoea ia — ba abeʼe na dõdõ ba zowõhõ mowa, moroi ba chõnia andrõ. 
PRO.26_1.13	Imane sareoe: ”So zingo ba lala, singo ba daloe newali.” 
PRO.26_1.14	Si mane lagõ mbawandroehõ, si tefoejoefoejoe ba izinia andrõ, si manõ zareoe ba doefonia. 
PRO.26_1.15	Na no ifonoemalõ ba wiga dangania niha sareoe, ba afõchõ chõnia wamoeli ba mbawania. 
PRO.26_1.16	Ba dõdõ zareoe, ba atoeatoea ia, moroi ba zi dafitoe, si no atoeatoea wanema li.
PRO.26_1.17	Si maoso tõdõ ba wagoeagoeasa si tenga hoehoeonia, ba no amaedola zondraʼe talinga nono nasoe sanõrõ.
PRO.26_1.18	Si mane sowõhõ, samazaoemba alitõ ba solaoe ono wana famoenoe,
PRO.26_1.19	si manõ niha, si no molimo awõnia ba sangoemaʼõ dania: ”Boedegoe manõ.”
PRO.26_1.20	Na lõ eoe sa ae, ba mate galitõ, ba na lõ samatooe awõnia, ba dõhõ wasosota. 
PRO.26_1.21	Fonõnõ mbo, ba acho ba fonõnõ galitõ, ba eoe, ba si manõ niha somasi fasosota, no fondrooeʼõ wagoeagoeasa. 
PRO.26_1.22	Li zamatooe awõnia, ba no hoelõ gõ sami; abacha si tooe isaw̃a. 
PRO.26_1.23	Si mane sõnõ wirõ nilaoe ba gero mbowoa tanõ, si manõ mbewe zabao, ba tõdõ si lõ sõchi.
PRO.26_1.24	Si fatioe tõdõ, ba ibiniʼõ dõdõnia bewenia, ba bacha barõ dotonia, ba ifachai waja.
PRO.26_1.25	Na ihaogõ linia, ba bõi fadoehoe dõdõoe chõnia; fitoe ngawalõ sa zogoro ita, si so ba dõdõnia.
PRO.26_1.26	He miziw̃a tobini watioesa andrõ barõ walimosa, ba teboka zoei walõsõchi zi manõ, ba zi faloecha banoea.
PRO.26_1.27	Sogaroe lõsoelõsoe, ba alaoe bacha, ba samagaõlõ gowe, ba chõnia tegaõlõ mangawoeli. 
PRO.26_1.28	Lela sofaja, ba fatioe ba nifoefoenia; ba bewe nihaogõhaogõ, ba ilaoegõ nawõnia.
PRO.27_1.2	Jamoesoeno ndraʼoegõ niha bõʼõ, ba bõi bawaoe; niha baero, ba bõi beweoe. 
PRO.27_1.3	Alacha aboea gara ba alacha noro nene, ba no aboea moroi ba zi domboea andrõ waʼabao dõdõ zi lõ tõdõ.
PRO.27_1.4	Alacha moʼotoe waʼabao dõdõ ba alacha falawoe wõnoe — ba ha niha zanaha faʼolohoe andrõ?
PRO.27_1.5	Sõchi wanegoe, si lõ moebiniʼõ, moroi ba waʼomasi, si lõ moeʼoromaʼõ.
PRO.27_1.6	Moroi ba dõdõ si sõchi, ba ibago ita sangomasiʼõ jaʼita, ba no si falawoe, na faʼago bawa chõda zi fatioe tõdõ chõda. 
PRO.27_1.7	Si no aboeso, ba ihoendrahoendra nõsi w̃ani, ba ba zolofo, ba ami gõi zafeto fefoe.
PRO.27_1.8	Hoelõ wofo soloi, sondrõi azoeninia, si manõ niha sondrõi omonia.
PRO.27_1.9	Fangomoeso dõdõ wanicha, awõ nitoetoenoe samohoea; ba āmi chõda zi fahoewoe chõda, na ifobawa lala chõda, soroi ba dõdõ.
PRO.27_1.10	Bõi rõi zi fahoewoe chõoe ba si fahoewoe chõ namaoe, ba bõi ae ba nomo dalifoesõoe, na baw̃a gõnaʼõ safõchõ chõoe. Sõchi zi fahatõ omo ba zahatõ andrõ, moroi ba dalifoesõ si no arõoe. 
PRO.27_1.11	Ja atoeatoea ndraʼoegõ, jaʼoegõ onogoe; omoesoiʼõ dõdõgoe, enaʼõ oeʼila oeboeʼa, na so zanandraw̃aisi jaʼodo.
PRO.27_1.12	Satoeatoea, ba iʼila wamakao, ba ibiniʼõ ia: ba sambõ tõdõ, ba latõrõ manõ, ba teʼala. 
PRO.27_1.13	Halõ mbaroenia, me no mõi ia ba wali ba niha bõʼõ, ba halõ gade zi so chõnia, bõrõ hoehoeo mbõʼõ. 
PRO.27_1.14	Na so zangeboea linia wangowai awõnia, na mahemoloe mbanoea, ba labali fangelifi chõnia.
PRO.27_1.15	Ahe zagõ na baw̃a deoe ba ira alawe somasi fasosososo, ba no fagõlõgõlõ. 
PRO.27_1.16	Sanenaw̃a jaʼia, ba no sanenaw̃a angi, ba no sondraʼoe fanicha tangania kambõlõ.
PRO.27_1.17	Siʼõli, ba no angatarõsi ziʼõli, ba si manõ wa iʼatarõsi dõdõ nawõnia niha nihá.
PRO.27_1.18	Sangehao tõla marafala, ba iʼā mboeania; ba samaigimaigi hadia zogoena chõ zochõ jaʼia, ba nifosoemange.
PRO.27_1.19	Si mane ba nidanõ, wa oroma chalachala mbawada, si manõ gõi dõdõ niha chõ nawõnia niha.
PRO.27_1.20	Banoea tooe ba awoewoecha, ba tebai aboeso, si manõ gõi wa tebai aboeso hõrõ niha. 
PRO.27_1.21	Toega lawoe ba wolaogõ firõ, ba alitõ ba loeha jaw̃a ba wolaoegõ anaʼa, ba ba niha, ba dali nisoeno, boeaboeania.
PRO.27_1.22	He na õtoetoe ba lõsoe zi lõ tõdõ haloe, nifao ba wache, ba lõʼõ zoei dõhõ walõtõdõ andrõ chõnia.
PRO.27_1.23	Faigi sibai he wisa mbiribiri chõoe, hõrõhõrõgõ rorogõfõoe.
PRO.27_1.24	Tenga si lõ mamalõmalõ waʼasṍ, ba hadia, gõtõgõtõ waʼara zaemboe? 
PRO.27_1.25	Na no ahori ndroeʼoe, ba na no ifoeli molewiõ, ba na no laʼohe baose ndroeʼoe hili,
PRO.27_1.26	ba so chõoe nono mbiribiri ba wamonoecha jaʼoegõ ba si matoea mbiribiri, bõli mbenoea.
PRO.27_1.27	Ba iroegi balazooe õsi zoesoe nambi ba balazo zoroijomooe fefoe ba lalazo zi manga gazi chõoe ono alawe.
PRO.28_1.2	Ba wa lõ atoelõ ba danõ ato zalaw̃a, ba na so niha si so faʼaboto ba dõdõ ba fangila watahõgõ, ba lõ teboelõ waʼatoelõ.
PRO.28_1.3	Niha si no noemana ba si no samakao si noemana, ba no hoelõ deoe si hanigõ hadia ia ba si lõ molohe balazo.
PRO.28_1.4	Sangositengagõ oroisa, ba lasoeno zeboea horõ; ba soloʼõ oroisa, ba mofõnoe chõra. 
PRO.28_1.5	Niha si lõ sõchi, ba lõ laʼila hadia zatoelõ, ba ba zangaloei Jehowa, ba ahori aboto ba dõdõ fefoe hadia ia.
PRO.28_1.6	Sõchi zi noemana, sanõrõ lalania, lõ sinegoe, moroi ba zoʼanaʼa sanõrõ lala sabila. 
PRO.28_1.7	Soloʼõ oroisa, ba no ono satoeatoea; ba si faofao ba zoloeʼaloeʼa, ba no fangaila namania. 
PRO.28_1.8	Sangeboeaʼõ anaʼania ba hare ba ba wabalisõ, ba chõ zi hachõsi tõdõ si noemana dania niʼozaragõnia.
PRO.28_1.9	Si lõ mameʼe bõrõ dalingania ba wamondrondrongo oroisa, ba niʼogorofi naʼi wangandrõnia. 
PRO.28_1.10	Samaeloengoe sadõlõ tõdõ, solohe ba lala si lõ sõchi, ba aechoe ba lõsoelõsoe andrõ chõnia, ba si lõ horõ, ba lasõndra zi sõchi.
PRO.28_1.11	Ba dõdõ zoʼanaʼa, ba satoeatoea ia, ba isõndra dõdõnia si noemana, si so tõdõ.
PRO.28_1.12	Na omoeso dõdõ zatoelõ, ba eboea lachõmi; ba na mõi jaw̃a zeboea horõ, ba labiniʼõ ira niha [bõʼõ]. 
PRO.28_1.14	Ja ahowoe zi lõ mamalõmalõ faʼataʼoe; ba sangabeʼeʼõ tõdõnia, ba gõna famakao.
PRO.28_1.15	Amaedola zingo si ndrõndrõndrõndrõ ba amaedola mberoea soloeʼaloeʼa zalaw̃a seboea horõ, ba niha si noemana.
PRO.28_1.16	Salaw̃a si lõ tõdõ, ba si no abõlõ famalangõgõ niha! Si ogorofi anaʼa si lõ atoelõ, ba anaoe gõlõ.
PRO.28_1.17	Niha si so ba hoeloe do niboenoe, ba no si lõ ahonohono irege mbewe gohokoho; bõi tatabigõ ia! 
PRO.28_1.18	Sanõrõ lalania lõ sinegoe, ba no si faloecha fangorifi; ba sanõrõ lala sabila, ba alaoe lõ moedõnadõna.
PRO.28_1.19	Sangahalõ, ba fahõna mbalazo isõndra; ba solohi si lõ boto, ba no si fahõna faʼanoemana dania. 
PRO.28_1.20	Niha solõsoe lõ falimosa, ba no seboea howoehowoe; ba chõ zaõsõ ba wangeboea anaʼa, ba lõ zi lõ sala. 
PRO.28_1.21	Na eboea dõdõ zamboeana, ba si lõ sõchi; ba so, ba ha sambawa gõ mbõrõ, wa ifazõchi horõ nihá.
PRO.28_1.22	Niha safõchõ tõdõ, ba idaʼidaʼi wangeboea anaʼania, ba lõ aboto ba dõdõnia wa gõna ia faʼambõ dania. 
PRO.28_1.23	Sanegoe niha sangawoeli foeri, ba faloecha wangandrõ saoha gõlõ, moroi ba zanoeno.
PRO.28_1.24	Si anagõi ira amania inania, wangoemaʼõ: ”Tenga horõ”, ba no awõ zamakiko. 
PRO.28_1.25	Sangisõ anaʼa, ba ifobõrõ wasosota; ba chõ zanõtõna chõ Jehowa, ba fahõna dania wangokafoe dõdõ.
PRO.28_1.26	Sanõtõna ba dõdõnia, ba no si lõ tõdõ; ba si no atoeatoea wanõrõ lalania, ba saefa dania. 
PRO.28_1.27	Sanolo si noemana, ba lõ faloecha waʼambõ; ba samaloegõ hõrõnia, ba asese teʼelifi. 
PRO.28_1.28	Na mõi jaw̃a zeboea horõ, ba labiniʼõ ira niha [bõʼõ], ba na tekiko ira, ba tedooe waʼato zatoelõ. 
PRO.29_1.2	Na tedooe waʼato zatoelõ, ba omoeso dõdõ niha sato; ba na salaw̃a zeboea horõ, ba mangarõngarõ zato. 
PRO.29_1.3	Somasi faʼatoeatoea, ba omoeso dõdõ namania ibeʼe; ba soroedoe ba zomasi fohorõ, ba no sangohori anaʼa. 
PRO.29_1.4	Razo solaoe satoelõ, ba iʼaʼazõchi mbanoea; ba sangõhõna beo, ba no samoefoe. 
PRO.29_1.5	Sangehangehao linia chõ nawõnia, wamini tõdõ, ba no samadõlõ oeʼõ fõna gahenia.
PRO.29_1.6	Ba horõ niha si lõ sõchi, ba no tobini dandraw̃a; ba satoelõ, ba maʼiki ba amoeso dõdõ.
PRO.29_1.7	Satoelõ tõdõ, ba isõndra, na lõ horõ zideʼide; ba ba zeboea horõ, ba lõ faloecha waʼaboto ba dõdõ.
PRO.29_1.8	Sangoʼaja, ba hoemola mbanoea labeʼe; ba satoeatoea, ba laʼalõsi wõnoe.
PRO.29_1.9	Na so hoehoeo zatoeatoea chõ zi lõ tõdõ, ba mofõnoe daʼõ ba maʼiki ba lõ faloecha waʼahono. 
PRO.29_1.10	Niha sangeʼengeʼe, ba faʼoedoe ba zi lõ horõ; ba na so zadõlõ tõdõ, ba laʼaloei wamoenoe daʼõ.
PRO.29_1.11	Fefoe waʼabao dõdõnia, ba ifaloea baero si lõ tõdõ; ba satoeatoea, ba iʼalõsi ba dõdõ. 
PRO.29_1.12	Ba zalaw̃a samondrongo faja, ba oi dozi seboea horõ ngoningoni.
PRO.29_1.13	Si noemana ba sangeboea hare, ba faloecha; ba samehaga hõrõra, daroea ira, ba jaʼia Jehowa.
PRO.29_1.14	Ba zalaw̃a, sangatoelõʼõ fangoehoekoe si noemana, ba lõ mangiwa dadaoma, iroegi zi lõ aetoe. 
PRO.29_1.15	Bõzibõzi ba fanegoe, ba ifaʼema waʼatoeatoea; ba ono matoea, si lõ moeʼotoeʼõ, ba mõi fangaila ninania. 
PRO.29_1.16	Na tedooe waʼato zeboea horõ, ba tedooe waʼoja golalõw̃a, ba anehe dania zatoelõ, na teʼala ira. 
PRO.29_1.17	Otoeʼõ nonooe, ba omoeso dõdõoe chõnia; owoeawoea bacha dõdõoe ibeʼe. 
PRO.29_1.18	Na lõ famaʼeleʼõ, ba lõ sõchi mboeaboea zato; ba ja ahowoe zoloʼõ oroisa.
PRO.29_1.19	Taroma li, ba lõ mõi fangazõchi zawoejoe; he meziw̃a aboto ba dõdõnia saʼae, ba lõ iʼoʼõ.
PRO.29_1.20	Na õʼila zalio bewe, — ba abõlõ naʼi tadõnadõna ba zi lõ tõdõ, moroi ba zi manõ. 
PRO.29_1.21	Na so zi haogõhaogõ manõ chõ zawoejoenia, iʼotarai iraono ia, ba tobali famaloea zi lõ sõchi, ba gafoeriata.
PRO.29_1.22	Si ono wõnoetõ, ba ifobõrõ wasosota; ba ba zalio abao tõdõ, ba fahõna horõ. 
PRO.29_1.23	Fajaw̃asa andrõ, ba ihõndrõgõ tooe niha; ba si lõ fajaw̃asa, ba isõndra zoemange. 
PRO.29_1.24	Si manga oerachania sinagõ, ba no si lõ omasi nosonia; irongo wangelifi, ba lõ iʼombachaʼõ. 
PRO.29_1.25	Fangataʼoefi niha, ba tobali tandraw̃a; ba sanõtõna chõ Jehowa, ba niʼorifi.
PRO.29_1.26	Ato zangaloei bawa zalaw̃a, ba moroi chõ Jehowa wangetoeʼõ hoekoe niha.
PRO.29_1.27	Solaoe si lõ atoelõ, ba no niʼogorofi zatoelõ tõdõ; ba sogoro zeboea horõ zanõrõ lala sadõlõ.
PRO.30_1.1	I. ”
PRO.30_1.2	Noa sa abõlõ owõhõwõhõ ndraʼodo, fa law̃aʼõ, niha ndraʼodo, ba tõdõ niha, ba lõ chõgoe.
PRO.30_1.3	Ba lõ nitõngõnigoe faʼatoeatoea, fa aboto ba dõdõgoe enaʼõ Niʼamoniʼõ andrõ.
PRO.30_1.4	Ha niha zi no mõi mijaw̃a ba zoroego ba sangawoeli mitooe? Ha niha zi gochõi angi? Ha niha zi olõwõsi idanõ andrõ ba lembe? Ha niha zolata balõ danõ fefoe? Ha niha dõinia, ba ha niha dõi nononia? — na no õrongo. 
PRO.30_1.5	Fefoe hoehoeo Lowalangi, ba no nihaogõ; baloese ia ba zangaloei saw̃atõ chõnia. 
PRO.30_1.6	Bõi nõnõ daroma linia, fa bõi iʼotoeʼõ ndraʼoegõ ba fa bõi tobali solaoe faja ndraʼoegõ. 
PRO.30_1.7	Doea balõ niʼandrõgoe chõoe, bõi zi lõ õʼoʼõ chõgoe ba daʼõ, gasagasa waʼamategoe:
PRO.30_1.8	Fajafaja ba falimosa, ba arõoeʼõ chõgoe. Faʼanoemana ba foʼanaʼa, ba bõi fatõrõ chõgoe, ba tolodo, enaʼõ oesõndra ndroehoendrohoe mbalazogoe. 
PRO.30_1.9	Ma dania oeʼosilõʼõgõ ndraʼoegõ, na no abõlõ aboeso ndraʼodo, ma oemane: Ha niha Jehowa? ba fa bõi managõ ndraʼo, ba waʼanoemana, wangoʼaja tõi Lowalangigoe.
PRO.30_1.10	Bõi fatooe zawoejoe chõ zochõ jaʼia, ba bõi iʼelifi ndraʼoegõ, ba jaʼoegõ zoloeʼi.
PRO.30_1.11	Ono niha sangelifi amara ba si lõ mamahowoeʼõ inara;
PRO.30_1.12	ono niha sangoemaʼõ sohaoehaoe ira, ba lõʼõ sa soemasai zi taʼoenõ; 
PRO.30_1.13	ono niha — ha lõ abõlõ wajaw̃asa hõrõra, ha lõ abõlõ lafajaw̃a goeli hõrõ! 
PRO.30_1.14	Ono niha soʼifõ fõda, ba soboha siʼõli, ba wemanga seboea famakao, ba wangohori ba goeli danõ, fabaja si noemana ba niha!
PRO.30_1.15	II. 
PRO.30_1.16	Banoea tooe ba naha nono ba daloe, si no tedoehõ (si lõ ono) ba tanõ tooe, si tebai aboeso idanõ, ba alitõ, si lõ mangoemaʼõ: Noa!
PRO.30_1.17	Hõrõ zangoʼaja amania ba si lõ ba dõdõ woloʼõ li ninania, ba gaga ba ndraso zondrooe dania ba ono mojo zi manga. 
PRO.30_1.18	Tõloe ngawalõ zi tebai oechamõ, ba õfa zi lõ aboto ba dõdõgoe:
PRO.30_1.19	Lala mojo ba daloe mbanoea ba lala goelõ ba dete gara misa ba lala nowo ba daloe nasi ba lala ndra matoea ba nono alawe. 
PRO.30_1.20	Si manõ lala ndra alawe sabao: itema, ba iʼosi mbawania ba imane: Lõ nifazõchigoe horõ.
PRO.30_1.21	Tõloe balõ zi doeroe danõ, ba õfa zi tebai itaha:
PRO.30_1.22	Sawoejoe, na tobali salaw̃a, ba niha si lõ sõchi, na no fahõna mbalazo. 
PRO.30_1.23	Ba si lõ moeʼomasiʼõ, na teʼowaloe, ba sawoejoe ono alawe, na itimba zochõ jaʼia ira alawe.
PRO.30_1.24	Õfa zideʼide ba goeli danõ, ba noa zoei atoeatoea sibai:
PRO.30_1.25	Sichõ andrõ, ba tenga banoea sabõlõ, ba lahõna zoei mbalazo fatoea bawa lõchõ. 
PRO.30_1.26	Sigõloe, tenga gõi banoea sabõlõ, ba ba dõgi gara labeʼe nahara.
PRO.30_1.27	Larew̃e andrõ, ba lõ salaw̃a, ba mongawawá zoei wofanõ, lõ fakoejoe.
PRO.30_1.28	Kiliw̃i, ba õʼila õraʼoe tangaoe, ba noa zoei ba nomo razo so ia.
PRO.30_1.29	Tõloe zabeʼe fofanõ ba õfa zabõlõ fanõrõ:
PRO.30_1.30	Singo andrõ, fondrege zabõlõ ba zaliw̃aliw̃a ba danõ, si lõ ataʼoe hadia ia;
PRO.30_1.31	ba si so bõbõ taloe andrõ (koedo?), ba nambi si matoea, ba salaw̃a ba hoenõ mbanoeania.
PRO.30_1.32	He no owõhõʼõ, na si fajaw̃a ndraʼoegõ, ba he si so eraʼera — ba baloegõ mbawaoe!
PRO.30_1.33	Na lafera zoesoe zaw̃i, ba tobali matega, ba na teferaʼõ nichoe ba mendró, ba na teferaʼõ (na tesoeko) wõnoe, ba aloea wasosota.
PRO.31_1.1	Taroma li Lemoeeli, razo Masa, famahaʼõ ninania jaʼia.
PRO.31_1.2	I. 
PRO.31_1.3	Bõi loeloe ba ndra alawe waʼabõlõoe, ba bõi loeloe ba zamakiko razo dõrõw̃amõ. 
PRO.31_1.4	Tenga amoeata razo, jaʼoegõ Lemoeeli, tenga amoeata razo wamadoe toeo; tenga õ razo zi maboe ita. 
PRO.31_1.5	Fa bõi maboe ia ba fa bõi olifoe ia gamachoita, wamoejoeʼõ hoehoeo zi noemana fefoe.
PRO.31_1.6	Ba zi tekiko mibeʼe zi maboe niha, ba ba zaboe tõdõ mibeʼe nagoe.
PRO.31_1.7	Enaʼõ ibadoe ba enaʼõ olifoe ia waʼanoemanania, enaʼõ lõʼõ saʼae itõrõ tõdõnia wamakaonia.
PRO.31_1.8	Bokai mbawaoe, ba wanolo si lõ hede ba ba wamatoenõ hoehoeo niha sariri. 
PRO.31_1.9	Bokai mbawaoe, atoelõʼõ wangoehoekoe, ba ohe ba lala hoehoeo zi no gõna famakao ba hoehoeo zi noemana.
PRO.31_1.10	II. 
PRO.31_1.11	Chõnia manõtõna dõdõ ngambatõnia, ba lõ ambõ harenia.
PRO.31_1.12	Ilaoe chõnia zomasi ia, ba sagõtõ jaʼia, ba lõ iboesi dõdõnia.
PRO.31_1.13	Iʼaloei gafasi ba sinasa, ba owõlõʼõlõ dangania, wohalõw̃õ.
PRO.31_1.14	Amaedola nowo zaniaga ia: ba zarõoe ihalõ mbalazo.
PRO.31_1.15	Na ogõmigõmi ná maoso ia, ba ibeʼe gõ zi so jomo chõra, ifasasi ndrohoendrohoe ba zawoejoe ono alawe.
PRO.31_1.16	Iʼaloei mbenoea ba isõndra; õlõ dangania wolaoe kaboe nagoe.
PRO.31_1.17	Iʼamõbõ taloe waʼabõlõ ba wohalõw̃õ, ba iʼabeʼeʼõ mboelõchania.
PRO.31_1.18	Iʼila wa sogoena gõlõnia; sara wongi lõ mate wandroenia.
PRO.31_1.19	Itoejoe tangania gafasi nigadi, ba mogadi doetoeroenia.
PRO.31_1.20	Iraʼoe danga zi no gõna famakao, ba iʼoroʼõ dangania ba zi noemana.
PRO.31_1.21	Lõ ataʼoe ia baomonia deoe si bakoe andrõ, noa saʼae baroe loeo noecha zoroijomonia fefoe.
PRO.31_1.22	Ambala ifazõchi chõnia; moeko ba orona si sõchi noechania.
PRO.31_1.23	Foʼomonia, ba no motoeria ba mbawa gõli, na faloecha ira zalaw̃a ba danõ.
PRO.31_1.24	Itagoe kameza si sõchi, ba iʼamawa; bõbõ daloe iʼamawa ba zaniaga. 
PRO.31_1.25	Faʼabõlõ ba faʼasalaw̃a mbaroenia, ba lõ aboe dõdõnia he wisa mahemoloe. 
PRO.31_1.26	Faʼatoeatoea loealoea mbewenia, ba famahaõ omasiõ ilaoe lelania.
PRO.31_1.27	Ifaigifaigi he wisa gamoeata baomo chõnia, ba tenga ba waʼareoe iʼā gõnia.
PRO.31_1.28	Ba maoso nononia matoea ba lafahowoehowoeʼõ ia, ba isoeno ia foʼomonia:
PRO.31_1.29	”Ato nono alawe si sõchi amoeata, ba jaʼoegõ, ba no ahori õtaloeʼi ira.”
PRO.31_1.31	Mibeʼe chõnia gõlõ dangania, ba ndramoesoeno ba mbawa gõli nilaoenia.
ECC.1_1.1	I. 
ECC.1_1.2	Fajafaja si toemboe ba zi lõ boto! iw̃aʼõ sangombacha andre; fajafaja si toemboe ba zi lõ boto! Oi fajafaja manõ!
ECC.1_1.3	Hadia hare niha ba waʼerege dõdõnia andrõ fefoe, ba niʼeregesinia tõdõnia ba goeli danõ? 
ECC.1_1.4	II. 
ECC.1_1.5	Ba toemboe loeo ba aechoe, si foelõi ia, isaw̃a zi toemboe ia dania.
ECC.1_1.6	Tefoejoe nangi miraja, ba iroegi jõoe; tefoejoefoejoe manõ ia, ba ifoelifoeli ia ba nifasoeinia mege.
ECC.1_1.7	Ba nasi noemalõ nidanõ fefoe, ba lõʼõ sa falawoe nasi: ba zi noemalõ idanõ andrõ, ba daʼõ manõ zoei loealoea dania.
ECC.1_1.8	Fefoe hadia ia, ba serege tõdõ; tebai ahori idoenõdoenõ niha; lõ aboeso hõrõ wamaigi, ba lõ afõnoe dõgi dalinga ba wamondrongo. 
ECC.1_1.9	Hadia zi no aefa, daʼõ zoei zi so dania, ba si no noemalõ, ba ifoeli itõrõ dania, ba lõ hadia ia zi bohooe so ba goeli danõ. 
ECC.1_1.10	Hadia, so hadia ia niw̃aʼõda: Hiza, sawena so daʼõ? No fõna saʼae so, ba gõtõ fõnada.
ECC.1_1.11	Lõʼõ saʼae itõrõ tõdõ zi so mege, fõnada, ba he si so dania, foerida, ba lõ dania itõrõ tõdõ zi so foerira zoei dania.
ECC.1_1.12	III. 
ECC.1_1.13	Ba no oebeʼe dõdõgoe ba wangaloengaloei ba ba wamaigimaigi fefoe hadia ia ba goeli danõ, ba waʼatoeatoeagoe: famakao, nibeʼe Lowalangi ba nono niha, wangeregesi tõdõ ba daʼõ! 
ECC.1_1.14	No ahori oeʼila nilaoelaoe ba goeli danõ, ba si ndroehoe: oi si lõ boto ba folohi angi.
ECC.1_1.15	Sabila, ba tebai adõlõ, ba sambõʼambõ, ba tebai niʼerai.
ECC.1_1.16	Ba oemane dõdõgoe: Si ndroehoe, no oesõndra waʼatoeatoea, ba itoegoe tedooedooe, italoei fefoe zalaw̃a ba Jeroezalema, fõnagoe, no fahõna waʼatoeatoea ba faʼaboto ba dõdõ niʼila dõdõgoe. 
ECC.1_1.17	Ba me oeʼaloealoei, enaʼõ aboto ba dõdõgoe waʼatoeatoea ba he faʼowõhõ mowa ba faʼambõ tõdõ, ba oesõndra, wa folohi angi daʼõ gõi. 
ECC.1_1.18	Na no fahõna waʼatoeatoea, ba fahõna gõi waʼaboe dõdõ, ba na so zangõhõna faʼaboto ba dõdõ, ba no sangõhõna faʼafõchõ gõi.
ECC.2_1.1	I. 
ECC.2_1.2	No oemane ba waʼiki andrõ: Owõhõʼõ! ba ba waʼomoeso dõdõ: Hadia nilaoe daʼõ?
ECC.2_1.3	Oeʼaloealoei tõdõgoe wondrorogõ botogoe wamadoe agoe, fatoea ifaʼoea waʼatoeatoea tõdõgoe, ba wangolembai faʼowõhõwõhõ, irege oeʼila hadia zogoena lalaoe niha, ba gõtõra ba goeli danõ.
ECC.2_1.4	II. 
ECC.2_1.5	oetanõ zinanõ ba ngai nomo ba oefazõchi kaboe nihaogõ, ba oetanõ geoe sowoea ba daʼõ, hadia ia ngawalõ;
ECC.2_1.6	oefazõchi mbaw̃a nidanõ, ba wamoʼidanõ bõrõ geoe ba gatoea, sanõinõi;
ECC.2_1.7	ba oehõli zawoejoe, ira matoea ba ira alawe, ba so gõi chõgoe zi no toemboe jomo chõgoe. Ba so gõi chõgoe ngawawá zaw̃i ba biribiri, oja moroi ba gochõta zi so ba Jeroezalema fõnagoe.
ECC.2_1.8	No oehõna gõi chõgoe wirõ ba anaʼa, nihalõ ba zalaw̃a ba niha ba danõ; ba oeʼasogõ chõgoe zanoenõ, ira matoea ba ira alawe, awõ waʼomoeso dõdõ niha ba goeli danõ; oehõna ndra alawe. 
ECC.2_1.9	Ba tobali seboea ndraʼo, seboea moroi ba dánõ bõʼõ fefoe, fõnagoe ba Jeroezalema; ba he gõi faʼatoeatoeagoe, ba lõ teboelõ chõgoe.
ECC.2_1.10	Ba fefoe hadia ia gomasiõ hõrõgoe, ba oetehe chõnia, ba hadia ia zomasi dõdõgoe, ba oeʼoʼõ chõnia, omoeso sa dõdõgoe waʼakaogoe andrõ fefoe, daʼõ haregoe ba waʼerege dõdõgoe andrõ fefoe.
ECC.2_1.11	Ba me oefaigi halõw̃õgoe andrõ fefoe nilaoe dangagoe, ba faʼarege dõdõgoe; õlõgoe andrõ, ba wolaoe jaʼia, ba oeʼila: oi si lõ boto ba folohi angi, ba lõ hare ba goeli danõ.
ECC.2_1.12	III. 
ECC.2_1.13	Ba oeʼila, wa no tohoede waʼatoeatoea, moroi ba wa lõ tõdõ, timba haga, si tohoede moroi ba waʼogõmigõmi.
ECC.2_1.14	Ba zatoeatoea, ba so hõrõ ba mbawania, ba sambõ tõdõ, ba ba zogõmigõmi lalania. Ba oeʼila gõi, wa no si fagõlõgõlõ manõ zi gõna ira.
ECC.2_1.15	Ba oemane dõdõgoe: Gõna gõi ndraʼo si gõna zambõ tõdõ, ba hadia goena wa no satoeatoea sibai ndraʼodo? Ba oew̃aʼõ tõdõgoe, fajafaja gõi daʼõ.
ECC.2_1.16	Faoma sa lõ ara itõrõ tõdõ niha dania, he satoeatoea, ba he sambõ tõdõ; ba gõtõ dania, ba olifoe manõ niha ira fefoe, ba mate manõ zatoeatoea, awõ zambõ tõdõ. 
ECC.2_1.17	Ba anoezoe dõdõgoe waʼaoeri, lõʼõ sa omasido nilaoelaoe ba goeli danõ; oi sa si lõ boto manõ ba folohi angi!
ECC.2_1.18	Ba anoezoe dõdõgoe waʼerege dõdõgoe andrõ fefoe, faʼakaogoe andrõ ba goeli danõ, me ba zi so foerigoe oerõi foeri dania. 
ECC.2_1.19	Ba ha niha zangila, na satoeatoea daʼõ, ba na sambõ tõdõ? Ba jaʼia dania zamatõrõ si no erege dõdõgoe, si no oefakao ndraʼo, ba zi no atoeatoea ndraʼo ba goeli danõ — ba daʼõ gõi, ba no si lõ boto!
ECC.2_1.20	IV. 
ECC.2_1.21	Na so zi so faʼatoeatoea ba faʼaboto ba dõdõ, ba si fadoehoe dõdõda ba wangainia halõw̃õnia, ba irõi foeri dania ochõta niha si lõ erege tõdõ chõnia: si lõ boto gõi daʼõ ba famakao seboea.
ECC.2_1.22	Hadia atṍ nisõndra niha, ba waʼerege dõdõnia andrõ fefoe ba ba wangaloengaloei dõdõnia, nifakaonia jaʼia ba goeli danõ? 
ECC.2_1.23	Ero maʼṍchõ sa so waʼafõchõ chõnia, ba faʼaboe dõdõ halõhalõw̃õnia; ba he ba zi bongi, ba lõ faloecha wolombase dõdõnia. Si lõ boto gõi daʼõ! 
ECC.2_1.24	Awai zi sõchi ba niha: femangamanga ba famadoemadoe hadia ia ba na iʼomoesoiʼõ dõdõnia ba wamakaonia andrõ: ba he daʼõ gõi, ba ba danga Lowalangi moroi — no oeʼila. 
ECC.2_1.25	Ha niha sa zi manga ba ha niha zaboeso, na lõ jaʼia?
ECC.2_1.26	Ba zomasi ia sa, ba ibeʼe waʼatoeatoea ba faʼaboto ba dõdõ ba faʼomoeso dõdõ; ba ba zi so horõ, ba daʼõ ibeʼe halõw̃õnia: fangozaragõ ba fangõhõna, ba wameʼe jaʼia ba zomasi Lowalangi. Ba si lõ boto daʼõ gõi ba folohi angi. 
ECC.3_1.1	I. 
ECC.3_1.2	So mbaw̃a waʼatoemboe ba so mbaw̃a waʼamate.
ECC.3_1.2	Fananõ ba fondrõni nitanõ andrõ.
ECC.3_1.3	Famoenoe niha ba fangorifi. |
ECC.3_1.3	Fanoedoegõ ba fangotomosi. | B
ECC.3_1.3	| a 
ECC.3_1.4	Fegeʼege ba faʼiki. |
ECC.3_1.4	Faʼaboe dõdõ ba folaja. | o
ECC.3_1.4	| i 
ECC.3_1.5	Fanibo kara ba fangozaragõ kara. |
ECC.3_1.5	Faʼomasi ba fa lõ faʼomasi. | n
ECC.3_1.5	| a 
ECC.3_1.6	Fangaloei ba faʼaechoe. |
ECC.3_1.6	Fangirõ ba fanibo. | b
ECC.3_1.6	| a 
ECC.3_1.7	Fanika ba fanagoe. | w̃
ECC.3_1.7	Fa lõ hedehede ba fehede. | a
ECC.3_1.7	| n 
ECC.3_1.8	Fangomasiʼõ ba fatioesa. | i
ECC.3_1.8	Fasoewõta ba faʼatoelõ. | a.
ECC.3_1.9	II. 
ECC.3_1.10	No oeʼila halõw̃õ andrõ, nibeʼe Lowalangi ba nono niha, ba wangeregesi tõdõra. 
ECC.3_1.11	Fefoe hadia ia, ba no ihaogõ wolaoe, oi ba ginõtõnia, ba he si lõ aetoe andrõ, ba noa gõi ibeʼe ba dõdõra; ba fa tebai aboto ba dõdõ niha — iʼotarai wamobõrõ, iroegi ba gamozoea — nilaoe Lowalangi andrõ. 
ECC.3_1.12	Ba no aboto ba dõdõgoe, wa lõ hadia ia zi sõchi ba chõra, moroi na laʼomoesoiʼõ dõdõra ba na lahaogõhaogõ gõra, ba gõtõra ba goeli danõ. 
ECC.3_1.13	Ba he na mangamanga niha ba na ibadoebadoe hadia ia, na iʼaboesoiʼõ ia si sõchi ba waʼerege dõdõnia andrõ fefoe, ba no boeala Lowalangi chõnia.
ECC.3_1.14	No aboto ba dõdõgoe, wa si lõ teboelõ, iroegi zi lõ aetoe, fefoe hadia ia nilaoe Lowalangi; tebai tanõnõ ba tebai tawoewoe: No imanõ wolaoe Lowalangi, enaʼõ laʼataʼoefi ia niha.
ECC.3_1.15	Hadia zi so, ba no ara, ba si so dania, ba no fõna saʼae so; ifoeli sa iʼaloei Lowalangi zi no noemalõ.
ECC.3_1.16	III. 
ECC.3_1.17	Ba oemane dõdõgoe: he satoelõ tõdõ ba he seboea horõ, ba faoma ihoekoe Lowalangi; fefoe hadia ia nitõrõ ba hadia ia nilaoe, ba noa sa ifachoi ginõtõ. 
ECC.3_1.18	Ba oemane na dõdõgoe: Bõrõ nono niha, enaʼõ itandraigõ ira Lowalangi, ba enaʼõ aboto ba dõdõra, wa no timba zaliw̃aliw̃a ba danõ ira.
ECC.3_1.19	Me no faoma zi gõna ira niha zaliw̃aliw̃a ba danõ — ha sara lalara: no faoma waʼamatera, ha samboea nosora; lõ si tohoede niha moroi ba zaliw̃aliw̃a ba danõ, oi sa si lõ boto. 
ECC.3_1.20	Ha sara loealoea lalara, gawoegawoe mbõrõta hadia ia fefoe, ba si tobali gawoegawoe zoei dania. 
ECC.3_1.21	Ha zangila, na mijawa isaw̃a bechoe niha, ba na barõ danõ tooe isaw̃a bechoe zaliw̃aliw̃a ba danõ? 
ECC.3_1.22	Ba aboto saʼae ba dõdõgoe, wa lõ si sõchi, moroi na iʼomoesoiʼõ dõdõnia niha ba nilaoelaoenia andrõ, me no daʼõ dána chõnia; ha niha sa zangila mamaʼeleʼõ chõnia, he wisa dania, na lõ jaʼia saʼae?
ECC.4_1.1	I. 
ECC.4_1.2	Ba oefahowoeʼõ zi no mate, si no mate fõna saʼae, moroi ba zaoeri, si no na maʼõchṍ,
ECC.4_1.3	ba ja ahowoe na moroi andrõ zi lõ si toemboe na, si lõ mangila folaoe si lõ sõchi andrõ, ba goeli danõ.
ECC.4_1.4	Ba oeʼila waʼerege dõdõ andrõ fefoe, awõ waʼoneche ba wolaoe hadia ia, fefoe, wa no faʼafõchõ dõdõra chõ nawõra. Si lõ boto gõi daʼõ ba folohi angi.
ECC.4_1.5	Sambõ tõdõ, ba ifatahõ dangania, ba iʼagaʼaga nõsinia. 
ECC.4_1.6	Sõchi zi sagochõ faʼahono dõdõ, moroi ba zi sandremo faʼerege dõdõ ba folohi angi.
ECC.4_1.7	II. 
ECC.4_1.8	so zi ha samõsamõsa, si lõ awõ, lõʼõ gõi ononia ba lõ talifoesõ, ba ifakao zoei ia, si lõ aetoe, ba lõ aboeso hõrõnia anaʼa. Ba ha chõ atṍ mogoena, na oefakao ndraʼo, ba na alimagõ chõgoe oehaogõ gõgoe? Si lõ boto gõi daʼõ ba zajazaja gõlõ! 
ECC.4_1.9	Si sõchinia na daroea ira, moroi na ha samõsa, bõrõ me so dania mbõli gõlõra si sõchi, ba waʼerege dõdõra andrõ.
ECC.4_1.10	Na alaoe zi samõsa, ba iʼila ifazaw̃a nawõnia si samõsa; ba alai zi ha samõsamõsa, na alaoe ia, ba lõ awõnia, ba wamazaw̃a jaʼia.
ECC.4_1.11	Ba si manõ gõi na faedo zi daroea ba wemõrõ, ba lõ oafoe ira; ba heza ihalõ wa lõ oafoe si ha samõsa?
ECC.4_1.12	Ba na so zamalangõgõ si ha samõsa ba laʼila lalaw̃a ia si daroea; ba sinali si tõloe winali, ba ha w̃araõ aetoe?
ECC.4_1.13	III. 
ECC.4_1.14	Me no ba goeroenga iʼotarai [ono matoea andrõ], ba weʼamõi salaw̃a, he w̃aʼae no ba mbanoea razo andrõ toemboe ia mege si noemana.
ECC.4_1.15	No oeʼila zaoeri andrõ fefoe, sowaõwaõ ba goeli danõ, awõ nono matoea andrõ, si samõsa andrõ, si mõi fangali zi samõsa no mege.
ECC.4_1.16	Ba si lõ moetaha moeʼerai niha sato andrõ, fefoe zi mõi ia salaw̃a. Ba lõʼõ zoei dania laʼomoesoiʼõ tõdõ ia ngaʼõtõ mitooe. Me no si lõ boto gõi daʼõ ba folohi angi.
ECC.4_1.17	Faigifaigi gaheoe, na mõiʼõ ba nomo Lowalangi. Na mõi ita mamondrongo, ba no si sõchi, moroi na laʼohe zoemange nitaba niha sambõ tõdõ; noa sa si lõ mangila watahõgõ ira, ba tobali lalaoe zi lõ sõchi. 
ECC.5_1.1	I. 
ECC.5_1.2	Ba zi fahõna faʼaboe dõdõ, ba so wangifi, ba ba zi fahõna li, ba so wehede zambõ tõdõ.
ECC.5_1.3	Na õfaboeʼoe hadia ia chõ Lowalangi, ba bõi arõrõʼõ wanõrõ, lõʼõ sa omasi ia zambõ tõdõ; hadia nifaboeʼoemõ, ba õfaloea gõi. 
ECC.5_1.4	Sõchi na lõ õfaboeʼoe, moroi na õfaboeʼoe, ba lõ õtõrõ.
ECC.5_1.5	Bõi tehe ba mbeweoe ifoʼõmõ mbotooe, ba bõi õmane chõ zinenge Lowalangi: no noemalõ mbewegoe! Hana wa [edõnaʼõ] mofõnoe Lowalangi, ba deatea mbeweoe ba ifoefoe nilaoe dangaoe? 
ECC.5_1.6	Na fahõna wangifi ba bewe, ba fahõna gõi wajafaja. Andrõ wa õʼataʼoefi Lowalangi.
ECC.5_1.7	II. 
ECC.5_1.8	Ba mohare danõ ba daʼõ fefoe, na so razo somasi fangahalõ.
ECC.5_1.9	Somasi anaʼa, ba tebai aboeso anaʼa, ba somasi na eboea ganaʼania, ba lõ isõndra zi ndroehoe hare ba daʼõ Si lõ boto gõi daʼõ. 
ECC.5_1.10	Na tedooe mbalazo, ba tedooe gõi zi manga jaʼia, ba hadia hare zochõ, baero wamaigi?
ECC.5_1.11	Ba zohalõhalõw̃õ, ba fangokafoe dõdõ wemõrõ, he na oja gõnia, ba he na lõ ojaʼoja; ba seboea anaʼa, ba lõ faloecha mõrõ, ba waʼafahõna chõnia.
ECC.5_1.12	So wamakao safõchõ, niʼilagoe ba goeli danõ: Anaʼa seboea niʼirõʼirõʼõ zochõ, famoenoenia.
ECC.5_1.13	Na taja ganaʼa andrõ, na itõrõ zochõ hadia ia, ba na so nononia, ba lõ tosai hadia ia ba danga daʼõ.
ECC.5_1.14	Si mane mege, me iʼotarai daloe ninania, si manõ wofanõnia dania, lõ baloebaloe, si mane me awena so ia; ba lõ hadia ia iʼohe, bõli gõlõnia ba waʼerege dõdõnia andrõ, noro dangania enaʼõ. 
ECC.5_1.15	Famakao seboea gõi daʼõ: no fagõlõgõlõ sibai ira waʼasonia wofanõnia, ba hadia harenia, na iʼeregesi dõdõnia ba nangi?
ECC.5_1.16	Ba sagõtõ jaʼia, ba ba zogõmigõmi so ia, ba so waʼaboe dõdõ; ba fahõna wa lõ sõchisõchi dõdõnia ba faʼafõchõ ba faʼabao dõdõ.
ECC.5_1.17	III. 
ECC.5_1.18	Ba he na so niha, nibeʼe Lowalangi anaʼa ba ochõta hadia ia, ba na no itolo ia ba wemanga si so andrõ ba ba wanema oerachania, ba ba wangomoesoiʼõ tõdõnia halõhalõw̃õnia: ba boeala Lowalangi daʼõ.
ECC.5_1.19	Lõʼõ sa bõrõ itõrõ tõdõ niha si manõ, wa lõ anaoe nosonia; na itehe chõnia Lowalangi waʼomoeso dõdõnia andrõ.
ECC.6_1.2	Na so nibeʼe Lowalangi anaʼa ba girõgirõ ba faʼeboea dõi, na tobali lõ ambõ chõnia hadia ia zomasi ia, ba na lõ itehe chõnia Lowalangi iʼā; na niha bõʼõ zi manga, ba si lõ boto daʼõ ba famakao safõchõ.
ECC.6_1.3	Na so zi otoe ono, ba na ha me oega fache ia ba goeli danõ, na anaoe nosonia, ba na lõ iʼā zi sõchi andrõ, ba na lõʼõ gõi lakoʼo ia [na no mate ia], ba daʼõ niw̃aʼõgoe: tabina saechoe, ba no sohahaoe tõdõ moroi chõnia.
ECC.6_1.4	Noa sa ba wa lõ boto so daʼõ, ba ba zogõmigõmi lalania, ba si tobaloe faʼogõmigõmi dõinia;
ECC.6_1.5	ba lõʼõ gõi niʼilania haga zi moloeo, lõ saboto ba dõdõnia: ba ohahaoe dõdõnia, moroi ba daʼõ no mege.
ECC.6_1.6	Ba he mendroea wa hõnõ fache waʼanaoe nosonia, ba na lõ niʼania si sõchi, ba hadia, tenga ha samboea nahiara fefoe dania?
ECC.6_1.7	Fefoe hadia ia halõw̃õnia, ba bõrõ dõlõtõlõnia; ba lõʼõ manõ zoei dõhõ wangisõnia andrõ.
ECC.6_1.8	Hadia sa zi tohoede zatoeatoea, moroi ba zambõ tõdõ? Ba hadia zi tohoede zi noemana, sangila manõrõ lala si sõchi, ba zanehe niha saoeri?
ECC.6_1.9	Sõchi na ha famaigi hõrõ, moroi na si lõ ahonohono wangisõ andrõ. Si lõ boto gõi daʼõ ba folohi angi.
ECC.6_1.10	Hadia zanõrõ niha, ba no ara, me lafotõi ia, ba no moehonogõi, he wisa niha dania, ba tebai fasoso ia ba zabõlõ moroi chõnia. 
ECC.6_1.11	He na oja linia, fonõnõ wa lõ boto, ba hadia hare niha? 
ECC.6_1.12	Ha niha sa zangila, hadia zogoena ba niha, ba weʼasonia ba goeli danõ, gõtõ waʼanaoe nosonia andrõ si lõ boto, silalõ hoelõ loemõloemõ? Ha niha sa zangombacha ba niha, he wisa dania ba goeli danõ, na lõ jaʼia saʼae? 
ECC.7_1.1	I. 
ECC.7_1.2	Sõchi weʼamõi ba nomo, ba niʼeʼesi si mate, moroi ba weʼamõi ba nomo ba nibadoebadoe toeo; amozoea niha fefoe sa daʼõ no mege, ba mõi ba dõdõ zi so noso na.
ECC.7_1.3	Sõchi waʼaboe dõdõ, moroi ba waʼiki; ohahaoe sa dõdõ, na mangeraoe mbawa. 
ECC.7_1.4	Ba nomo ba niʼeʼesi si mate so dõdõ zatoeatoea, ba tõdõ zambõ eraʼera, ba ba nomo ba zomoeso dõdõ niha so.
ECC.7_1.5	Sõchi wamondrongo fanegoe zatoeatoea, moroi ba wamondrongo wanoenõ zambõ tõdõ. 
ECC.7_1.6	Me no hoelõ waʼofetoefetoe manawa, na labeʼe eoe galitõ waʼiki zambõ tõdõ: no fajafaja gõi daʼõ.
ECC.7_1.7	Si taja sa geraʼera zatoeatoea, na lafalangõgõ ia, ba na labeʼe õnia ganaʼa, ba tefoejoe dõdõnia. 
ECC.7_1.8	II. 
ECC.7_1.9	Bõi aliolio abao dõdõoe, me no barõ doto zambõ eraʼera so waʼabao dõdõ. 
ECC.7_1.10	Bõi õmane: Hadia mbõrõ, wa no sõchi gõtõ fõna, moroi ba gõtõ daʼe? Tenga sa fanofoe zatoeatoea daʼõ.
ECC.7_1.11	No timba gõndrõita zatoea waʼatoeatoea, ba no sogoena sibai ba zangila haga zi moloeo.
ECC.7_1.12	Baʼabaʼa zino saʼae waʼatoeatoea ba baʼabaʼa zino [gõi] ganaʼa, ba hare ba waʼaboto ba dõdõ, ba iʼorifi zi so jaʼia faʼatoeatoea andrõ. 
ECC.7_1.13	Faigifaigi nilaoelaoe Lowalangi; ha niha sa zangila mangadõlõ nikõiʼõnia?
ECC.7_1.14	Na baw̃a si sõchi ba omoesoiʼõ dõdõoe; ba na baw̃a si lõ sõchi, ba õmane dõdõoe: nibeʼe Lowalangi gõi daʼõ, si mane si sõchi andrõ, enaʼõ lõʼõ saʼae irongo hadia ia, baero õ, nihá, dania.
ECC.7_1.15	III. 
ECC.7_1.16	Bõi tõra waʼatoelõmõ, ba bõi atoeatoea sibai ndraʼoegõ õw̃aʼõ: hana wa õfakikoʼõ? 
ECC.7_1.17	Bõi abõlõgõ wanao horõ ba bõi sambõ eraʼera ndraʼoegõ! Hana wa omasiʼõ mate, na lõʼõ na inõtõ chõoe?
ECC.7_1.18	Sõchi na õʼaroʼõ chõoe zi sambalõ ba na lõʼõ gõi ibõhõli tangaoe zi sambalõ; sangataʼoefi Lowalangi sa, ba lõ gõna ia daʼõ fefoe.
ECC.7_1.19	Faʼatoeatoea andrõ, ba iʼabeʼeʼõ zatoeatoea, moroi ba zi dafoeloe sabõlõ, si so jomo ba mbanoea.
ECC.7_1.20	Lõʼõ sa niha satoelõ ba goeli danõ solaoe si sõchi lõ olalõw̃a. 
ECC.7_1.21	Bõi gõi tõngõni deatea mbewe andrõ fefoe, nilaoelaoe, fa bõi õrongo iʼelifiʼõ sawoejoemõ.
ECC.7_1.22	Me no asese õʼelifi gõi niha bõʼõ, si lõ olifoeʼõ.
ECC.7_1.23	IV. 
ECC.7_1.24	No arõoe zi so andrõ, ba no abacha sibai; ha niha zogamõ? 
ECC.7_1.25	Ba no oeʼotahõgõ, no oebeʼe dõdõgoe, enaʼõ aboto ba dõdõgoe ba enaʼõ oesõndra; ba wangaloei faʼatoeatoea ba fameʼe ba lala, ba enaʼõ aboto ba dõdõgoe, wa no faʼambõ tõdõ wanao horõ, awõ wa faʼowõhõ saʼae waʼowõhõ mowa andrõ. 
ECC.7_1.26	Ba no safeto moroi ba waʼamate ndra alawe oesõndra; no timba goeʼõ ia, ba tõdõnia, ba no timba dandraw̃a, ba tangania, ba fesoe. Somasi Lowalangi, ba lõ alaoe chõnia, ba si so horõ, ba teʼala ibeʼe.
ECC.7_1.27	Hiza, daʼõ nisõndragoe, iw̃aʼõ sangombacha, no oeʼozaragõ, enaʼõ oesõndra wozoe.
ECC.7_1.28	Daʼõ niʼaloealoeigoe, ba lõ nisõndragoe: Ira matoea, ba samõsa ba zi hõnõ oesõndra, ba ira alawe, ba samõsa lõʼõ ba daʼõ fefoe.
ECC.7_1.29	Hiza, ha daʼõ nisõndragoe: no adõlõ dõdõ niha, wombõi Lowalangi jaʼia, ba jaʼira, ba no oja laʼaloei gõikõi.
ECC.8_1.1	I. 
ECC.8_1.2	Daʼõ niw̃aʼõgoe: tõngõni goroisa razo, bõrõ wahõloesa andrõ ba Lowalangi. 
ECC.8_1.3	Bõi aõsõ erogõ ia (razo); bõi babaja hoehoeo si lõ sõchi.
ECC.8_1.4	Fefoe hadia ia sa zomasi ia, ba ilaoe, me no sabõlõ li razo ba ha niha zi tola manofoe chõnia: Hadia nilaoemõ?
ECC.8_1.5	Sanõngõni oroisania, ba lõ faloecha zi lõ sõchi, ba inõtõ ba hoekoe isõndra tõdõ zatoeatoea.
ECC.8_1.6	Fefoe hadia ia sa nilaoe, ba so ginõto ba so hoekoe, me no noro niha zi lõ sõchi andrõ chõnia.
ECC.8_1.7	Lõʼõ sa iʼila hadia zi so dania; ba he wisa lala dania, ba ha niha zamokai chõnia? 
ECC.8_1.8	Lõ niha sabõlõ moroi ba nangi, fa iʼila enaʼõ ibaʼa nangi, ba lõ sabõlõ moroi ba mbaw̃a waʼamate, ba lõ fangefa ba wanoewõ; ba fanao horõ andrõ, ba lõ iʼorifi zamaʼoea. 
ECC.8_1.9	Daʼõ fefoe niʼilagoe, bõrõ me no oetõngõtõngõni fefoe nilaoelaoe ba goeli danõ, gõtõ wa ibaliʼõ ia samatõrõ awõnia niha, ba wangalani jaʼia.
ECC.8_1.10	Ba noa gõi oeʼila zeboea horõ, nikoʼo, sogamõ folombase, ba tenga ba naha niʼamoniʼõ monahia zolaoe satoelõ mege, ba olifoe mbanoeara irá. Fajafajá gõi daʼõ.
ECC.8_1.11	Me mogasa wamatõrõ hoekoe ba nilaoe zi lõ sõchi andrõ, andrõ wa itoegoe abeʼe dõdõ nono niha, ba wolaoe si lõ sõchi,
ECC.8_1.12	me meotoe ilaoe zi lõ sõchi si so horõ, ba anaoe nosonia ba daʼõ, he w̃aʼae no aboto ba dõdõgoe, wa sohahaoe tõdõ dania zangataʼoefi Lowalangi, samondrongo linia. 
ECC.8_1.13	Ba tenga sohahaoe tõdõ dania zanao horõ, no timba loemõ, wa lõ anaoe nosonia, me no tenga sangataʼoefi Lowalangi ia.
ECC.8_1.14	II. 
ECC.8_1.15	Ba no oesoeno waʼomoeso dõdõ; me no fondrege zi sõchi ba niha ba goeli danõ, na mangamanga ia ba na ibadoebadoe hadia ia, na i omoesoiʼõ dõdõnia; ba ja lõ aefaʼaefa chõnia daʼõ ba waʼerege dõdõnia andrõ, gõtõ waʼanaoe nosonia, nibeʼe Lowalangi chõnia ba goeli danõ. 
ECC.8_1.16	Ba me oebeʼe dõdõgoe, enaʼõ aboto ba dõdõgoe waʼatoeatoea andrõ, ba ba wamaigimaigi nilaoelaoe ba goeli danõ, — me lõ faloecha alaoe hõrõ niha, he ba zi bongi ba he ba zi maʼṍchõ —
ECC.8_1.17	ba no oeʼila, wa tebai aboto ba dõdõ niha wolaoe Lowalangi fefoe, folaoelaoenia andrõ ba goeli danõ, me iʼeregeregesi dõdõnia niha, ba wangaloei, ba me lõʼõ zoei isõndra, ba he na iw̃aʼõtõdõnia satoeatoea, no aboto ba dõdõnia, ba lõʼõ zoei isõndra.
ECC.9_1.1	I. 
ECC.9_1.2	Faoma iʼila itõrõ ira fefoe hadia ia: ha sambalõ zi gõna ira, he satoelõ tõdõ, ba he seboea horõ, he si sõchi, sohaoehaoe, ba he si raʼiraʼiõ, he sameʼe soemange, ba he si lõ mameʼe soemange; si mane ba zi sõchi gõi ba zi so horõ, ba si mane ba zi mõi ba hõloe gõi ba zataʼoe hõloe.
ECC.9_1.3	Famakao daʼõ, ba ngawalõ hadia ia fefoe ba goeli danõ, wa no ha sara manõ zi gõna ira fefoe, ba tobali fahõna manõ ba dõdõ nono niha zi lõ sõchi, ba faʼowõhõ mowa ba dõdõra, sagõtõ jaʼira; ba aefa daʼõ, ba mõi ba mbanoea tooe.
ECC.9_1.4	Na awõ zaoeri fefoe na nihá, ba lõ saetoe wanõtõna; sõchi sa nasoe saoeri, moroi ba zingo si no mate.
ECC.9_1.5	Saoeri sa, ba no laʼila, wa si mate ira dania, ba si no mate, ba lõ hadia ia laʼila, ba lõʼõ saʼae bõli gõlõra, lõʼõ saʼae itõrõ tõdõ niha bõʼõ ira.
ECC.9_1.6	He faʼomasira ba he fatioesara ba fõnoera, ba no ara saʼae noemalõ, ba lõʼõ saʼae hadia ia zoʼoeracha ira, ba goeli danõ.
ECC.9_1.7	II. 
ECC.9_1.8	Bõi teboelõ waʼafoesi noechaoe ba bõi manõ ambõ wanicha ba mboemõ.
ECC.9_1.9	Omoesoiʼõ dõdõoe ba waʼaoerimõ, awõ woʼomooe somasiʼõ, gõtõ waʼanaoe nosooe andrõ, si lõ boto, nibeʼe Lowalangi chõoe, ba goeli danõ, si sagõtõ jaʼoegõ, si no fajafaja; me no daʼõ dána chõoe, ba waʼaoeri andrõ, ba ba waʼerege dõdõoe andrõ, nifakaomõ jaʼoegõ, ba goeli danõ.
ECC.9_1.10	Fefoe hadia ia niʼilamõ õlaoe tangaoe, ba waʼabõlõmõ andrõ, ba õlaoe; ba mbanoea tooe andrõ sa, ba zi mõiʼõ dania, ba lõ halõw̃õ ba lõ faʼoneche ba lõ faʼaboto ba dõdõ ba lõ faʼatoeatoea.
ECC.9_1.11	Ba so zoei niʼilagoe ba goeli danõ: no tenga ba zalio ahe wagohisa, ba tenga ba zabõlõ wanoewõ, ba tenga gõi ba zatoeatoea gõ, ba tenga ba zoneche waʼeboea ganaʼa, ba tenga ba zaboto ba dõdõ waʼeboea dõdõ; no ha samboea ginõtõ ba no ha sara zi gõna ira fefoe. 
ECC.9_1.12	Lõʼõ naʼi iʼila ginõtõ chõnia niha: si mane īʼa nifaʼoeʼoe ba ndriala famoenoe ba si mane fofo, nifaʼala ba dandraw̃a, — si manõ gõi wamaʼala niha, na baw̃a wamoenoe, na ihawoei ira, si lõ moedõnadõna.
ECC.9_1.13	III. 
ECC.9_1.14	banoea sideʼide, si lõ atotó niha, ba isoewõ ira razo seboea, ifaʼoeʼoe mbanoea ba ifalaoeʼõ mbaʼabaʼa seboea ba gero gõli.
ECC.9_1.15	Ba no so jomo ba mbanoea andrõ niha si noemana, samõsa, satoeatoea, daʼõ zangorifi banoea andrõ enaʼõ, ba waʼonechenia; ba samõsa lõ si lõ olifoe niha si noemana andrõ.
ECC.9_1.16	Ba oemane dõdõgoe: Si sõchi moroi ba waʼabõlõ waʼatoeatoea, ba faʼatoeatoea zi noemana andrõ, ba no lõ ba dõdõ niha [bõʼõ], ba linia, ba lõ lafondrondrongo. 
ECC.9_1.17	Taroma li zatoeatoea, na ba waʼahonohono tafondrondrongo, ba no si sõchi moroi ba weʼao zalaw̃a zowõhõ mowa.
ECC.9_1.18	Faʼatoeatoea, ba no si sõchi moroi ba wangõna, ba oja ifakoejoe si sõchi niha si so horõ, he ha samõsa ia.
ECC.10_1.1	I. 
ECC.10_1.2	Tõdõ zatoeatoea, ba no ba gambõlõnia so, ba tõdõ zambõ tõdõ, ba no ba gabera.
ECC.10_1.3	Ba he ba lala, na itõrõ sowõhõ mowa, ba no sambõ tõdõ ia, ba idozigõ niha wangombacha, wa no sowõhõ mowa ia.
ECC.10_1.4	Na tesao chõoe wõnoe zalaw̃a, ba bõi boelõʼõgõ ba nahaoe, isõsõ sa horõ seboea faʼebolo dõdõ.
ECC.10_1.5	So wamakao niʼilagoe ba goeli danõ, hoelõ zi fasala, chõ zalaw̃a mbõrõ:
ECC.10_1.6	Teʼalaw̃aʼõ jaw̃a waʼowõhõ mowa, alaw̃a sibai, ba tooe doemaodao zeboea anaʼa.
ECC.10_1.7	Ba hoeloe koedo oeʼila zawoejoe, ba mowaõwaõ zalaw̃a, si mane sawoejoe.
ECC.10_1.8	II. 
ECC.10_1.9	Samoʼai kara, ba ma mesocho ia chõnia, ba sanila eoe, ba ma tetaroe ba dangania.
ECC.10_1.10	Na no afoeroe ziʼõli, na lõ nidalinia bawa, ba erege dõdõnia; ba hare ba wangehao, ba no faʼatoeatoea.
ECC.10_1.11	Na fadooe goelõ lõ moetaka, ba lõ hare zanaka. 
ECC.10_1.12	Taroma li zatoeatoea, ba no omasiõ, ba bewe zambõ tõdõ zamakiko jaʼia. 
ECC.10_1.13	Na ibõrõgõ wehede sa, ba no faʼambõ tõdõ, ba fozoe wehedenia, ba faʼowõhõ mowa si lõ sõchi.
ECC.10_1.14	Ba oja mbewe zowõhõ mowa, ba lõʼõ sa iʼila niha, he wisa dania; ba he wisa foerinia dania, ba ha niha zamokai chõnia?
ECC.10_1.15	Fangerege dõdõnia wamakao zambõ tõdõ andrõ, si tebai naʼi mõi mijomo ba mbanoea.
ECC.10_1.16	III. 
ECC.10_1.17	Ba ja ahowoe ndraʼoegõ, jaʼoegõ tanõ ba zi no mõi razo zatoelõ tõdõ, ba ba nifaigi zalaw̃a inõtõ wemanga, ba wangabeʼe jaʼira, ba tenga ba wemaboemaboe.
ECC.10_1.18	Faʼareoe mbõrõ waʼadoedoe mboeloe nomo, ba faʼatebai danga mbõrõ waʼabõla zagõ.
ECC.10_1.19	Ba wangomoesoiʼõ tõdõ talaoe mangamanga, ba owoeawoea dõdõ ibeʼe agoe andrõ, ba na so ganaʼa, ba oi so manõ hadia ia fefoe. 
ECC.10_1.20	He ha ba dõdõoe, ba bõi elifi razo, ba ba wõrõmamõ, ba bõi elifi zeboea anaʼa; ma dania laʼoloiʼõ limõ fofo ba daloe mbanoea, ba ma laʼombachaʼõ niw̃aʼõoe soʼafi. 
ECC.11_1.1	I. 
ECC.11_1.2	Õʼofitoe, ba ma zoei õʼow̃aloe, lõʼõ sa õʼila, hadia wamakao dania ba goeli danõ. 
ECC.11_1.3	Na no moʼõsi lawoeo, ba aechoe ba danõ deoe; ba na asoʼa geoe, he raja, ba he jõoe — ba zasoʼa geoe, ba daʼõ lõ teboelõ ia.
ECC.11_1.4	Samaigimaigi angi, ba lõ manaroe, ba samaigimaigi lawoeo, ba lõ mamasi.
ECC.11_1.5	Me no lõ õʼila, hadia lala nangi, ba he wisa wanõi dõla dabina ba daloe nina ba si manõ gõi wa lõ aboto ba dõdõoe halõw̃õ Lowalangi andrõ, solaoelaoe fefoe hadia ia. 
ECC.11_1.6	Ba zangoehoelõ wongi fazaewe danõmõ zinanõ chõoe, ba bõi gõi bõda dangaoe, na tánõ owī; me no lõ õʼila, heza so zofozoe, na si fõfõna, ba na safoeria, ba na faoma manõ sõchi loealoea.
ECC.11_1.7	II. 
ECC.11_1.8	Na ha me oega fache sa waʼanaoe noso niha, ba jamoeʼomoesoiʼõ dõdõnia, gõtõ daʼõ, ba jamoetõrõ tõdõnia mbaw̃a waʼogõmigõmi andrõ, wa tenga si lõ ara dania. Fefoe hadia ia zi faloecha ita, ba no fajafaja.
ECC.11_1.9	Omoesoiʼõ dõdõoe, jaʼoegõ ono matoea, fatoea ono matoea ndraʼoegõ, ja sowoeawoea dõdõoe, gõtõ wa ono matoea ndraʼoegõ, ba tõrõ nidõnisi dõdõoe jaʼoegõ, awõ niʼila hõrõoe, ba bõi zi lõ aboto ba dõdõoe, wa iʼohe ba wangoehoekoe dania ndraʼoegõ Lowalangi, bõrõ daʼõ fefoe.
ECC.11_1.10	Timba wa lõ sõchisõchi dõdõoe, ba faigi, fa bõi ihatõʼõ ia ba nõsioe famakao; noa sa fajafaja waʼaʼonomatoea ba faʼaitõ mboe.
ECC.12_1.1	I. 
ECC.12_1.2	Fatoea lõ ndroendroemõ loeo ba haga andrõ ba baw̃a ba dõfi, ba fatoea lõ ifoeli alōē, na no aefa deoe —
ECC.12_1.3	na loeo manizinizi zanaro omo ba na lakõrõboei ira ira matoea sabõlõ, ba na lõʼõ saʼae halõw̃õ zohama fache, me lõ atotó saʼae ira, na ndroendroemõ saʼae zamaigimaigi ba zandrela,
ECC.12_1.4	ba na tekoesi saʼae mbawandroehõ saloea ba newali, na alõ wekokokoko haloe andrõ, ba na maoso niha na irongo li wofo, ba na lõ eboeaboea tõ li, na manoenõ.
ECC.12_1.5	Ba na anoezoe gõi dõdõda hilihili, ba na so gametaʼoeõ ba lala, ba na mobowo kare ba na amaedola zanana larewe, ba na lõ faʼomoeso dõdõ saʼae. Na isaw̃a nomonia si lõ teboelõ niha, ba na ladõrõdõrõ newali sangeʼesi. —
ECC.12_1.6	Fatoea lõ aetoe zinali firõ andrõ ba fatoea lõ aboto mako anaʼa, ba fatoea lõ arasa nasoa ba mbaʼa ba fatoea lõ adoedoe roda ba mbaʼa,
ECC.12_1.7	ba fatoea lõ mangawoeli ba danõ gawoegawoe andrõ, ba zi so ia mege, ba fatoea lõ mangawoeli ba Lowalangi mbechoe, chõ Lowalangi sameʼe jaʼia mege. 
ECC.12_1.8	Alai wajafaja andrõ, si toemboe ba wajafaja! iw̃aʼõ sangombacha, oi fajafaja manõ.
ECC.12_1.9	II. 
ECC.12_1.10	Iʼaloealoei sangombacha andrõ, enaʼõ isõndra wehede omasiõ, awõ nitanõ ba zoera, ba waʼadõlõ dõdõ, taroma li si ndroehoendroehoe.
ECC.12_1.11	Taroma li zatoeatoea, ba no timba ndroi manaze, ba timba gosõʼosõ nitaroeʼõ daroma li niʼozaragõ andrõ, niw̃aʼõ goebalo mbiribiri, si ha samõsa. 
ECC.12_1.12	Ba baero õ na: Jaʼoegõ onogoe, ba beʼe nifangelama ndraʼoegõ! Famazõchi zoera andrõ, soja sibai, ba no si lõ aetoe, ba fangaloengaloei niha andrõ tõdõnia, ba no fangerege dõdõ.
SNG.1_1.1	I. 
SNG.1_1.2	Enaʼõ na faʼago bawa ia chõgoe; no omasiõ moroi ba nagoe waʼomasioe ndraʼodo. 
SNG.1_1.3	Amohoea sibai daloedaloe famajoini andrõ chõoe; no fanicha nifadoewa dõimõ andrõ, andrõ wa laʼomasiʼõ ndraʼoegõ ono alawe.
SNG.1_1.4	Dõnisido chõoe; dataʼaliogõ ita! — jaʼodo, ba no iʼohe si bacha chõnia razo. Damalaoe maʼiki, maʼomoesoiʼõ dõdõma chõoe; faʼomasimõ andrõ, ba masoeno, moroi ba wanoenoma agoe; no si nangea, na laʼomasiʼõ ndraʼoegõ!
SNG.1_1.5	Si no aitõ ndraʼo, ba omasiõ zoei, jaʼami ono alawe, banoea Jeroezalema, timba nose Gedara ba timba goloso nose Zelomo. 
SNG.1_1.6	Bõi mifaigifaigi ndraʼo, wa si no aitõ ndraʼodo, wa no aitõ nõsigoe ba zino. No mofõnoe chõgoe nono ninagoe, ono matoea; no lafataro sanaro kaboe nagoe ndraʼodo — kaboe nagoe chõgōē, ba lõ nitarogõgoe! 
SNG.1_1.7	Ombachaʼõ chõgoe, jaʼoegõ somasi dõdõgoe: Heza õʼohe mbiribiri chõoe? heza molombase ndraʼoegõ, na laloeo? Hana sa wa õbeʼe samaloegõ bawania ndraʼodo ba ngawawá mbiribiri chõ nawõoe?
SNG.1_1.8	Na lõ õʼila, jaʼoegõ fondrege zi sõchi ndra alawe, ba ae si tooe, osisi lahe mbiribiri, ba ohe ba ndroeʼoe nono nambi chõoe, ba zinga nose goebalo.
SNG.1_1.9	II. 
SNG.1_1.10	Omasiõ ba mboʼõmõ raew̃eraew̃e andrõ, awõ naja ba mbagioe. 
SNG.1_1.11	Ba dalafazõchi chõoe raew̃eraew̃e anaʼa, nidoembodoemboi firõ.
SNG.1_1.12	Gõtõ wa doemaodao ba gasonia razo, ba lõ si teboelõ waʼamohoea narawasoe andrõ chõgoe. 
SNG.1_1.13	Somasido andrõ, ba no timba ngaʼõloe emoeri, sahono ba dotogoe;
SNG.1_1.14	timba mboenga chorema, ba kaboe nagoe Engedi zomasi ndraʼo chõgoe.
SNG.1_1.15	Ha lõ asõchi ndraʼoegõ, jaʼoegõ si fahoewoe chõgoe; ha lõ asõchi ndraʼoegõ! Hõrõmõ andrõ, ba no hõrõ marafadi. 
SNG.1_1.16	Ha lõ asõchi ndraʼoegõ, jaʼoegõ ira matoea, somasi ndraʼo, ha lõ omasiõ; doeʼoe saoeri doefoda. 
SNG.1_1.17	Eoe nomoda, ba no eresi, ba senobari mbagolõ.
SNG.2_1.1	I. 
SNG.2_1.2	Si mane ladari mbõhõ barõ zaʼasaʼa mao, si manõ zi fahoewoe chõgoe ba gotaloea nono alawe [bõʼõ].
SNG.2_1.3	Si mane maʼoefa barõ geoe gatoea, si manõ zomasi ndraʼo ba gotaloea nono matoea [bõʼõ]. Ba loemõnia omasido doemadaodo, ba ami ba gararogoe mboeania.
SNG.2_1.4	No iʼohe ba nomo nagoe ndraʼo, ba mandrerania jaw̃agoe, ba no faʼomasi. 
SNG.2_1.5	Miʼabeʼeʼõ ndraʼo koee mboea nagoe, miʼokafoei dõdõgoe boea maʼoefa, me no sofõchõ ndraʼo fõchõ faʼomasi. 
SNG.2_1.6	Jamoetaja hõgõgoe tangania kabera, ba jamoeʼomõsido kambõlõnia. 
SNG.2_1.7	Oebeʼe ba hõloe ami, jaʼami ono alawe, banoea Jeroezalema, hõloe nago ba bõhõ si alawe ba mbenoea: Bõi mikeani waʼomasi andrõ, bõi misoesoegi, mibeʼe lalazi ia. 
SNG.2_1.8	II. 
SNG.2_1.9	No timba nago zomasi ndraʼo, ba ma timba nono mbõhõ. No iroegi gero nomoma, ifaigifaigi ba zandrela, ihõrõhõrõgõ ba darali.
SNG.2_1.10	Hoemede zomasi ndraʼo, imane chõgoe: Faoso, si fahoewoe chõgoe, si sõchi andrõ chõgoe, aine!
SNG.2_1.11	Noa sa atṍ aefa mbaw̃a waʼoafoe, no dõhõ deoe, no moemalõ.
SNG.2_1.12	Toemboe mboenga ba danõ; no iroegi baw̃a, ba wogoeti w̃ew̃e nagoe, ba terongo saʼae li woene, ba danõda.
SNG.2_1.13	Boea ara, ba ibõrõtaigõ asoso ba mobowo nagoe, amohoea. Faoso, si fahoewoe chõgoe, si sõchi andrõ chõgoe, aine!
SNG.2_1.14	Marafadigoe, si so ba dõgi gara, ba mbinimbini andrõ, ba gara, oromaʼõ chõgoe mbawaoe, ba hana na oerongo limõ! Sami sa limõ andrõ ba omasiõ wangila jaʼoegõ. 
SNG.2_1.15	Mifaʼala chõda nasoe gatoea andrõ, ono nasoe gatoea, samoefoe kaboe nagoe, me no sobowo nagoe ba kaboeda. 
SNG.2_1.16	No chõgoe zomasi ndraʼo andrõ, ba chõnia ndraʼodo, chõnia sokoebaloi biribirinia ba zi so ladari mbõhõ. 
SNG.2_1.17	Irege okafoe zino, ba irege taja loemõ. Foeliʼõ, jaʼoegõ somasi ndraʼo, ja timba nago ndraʼoegõ, ba ma timba nono mbõhõ ba hili si no fahõna bawa danõ andrõ.
SNG.3_1.1	I. 
SNG.3_1.2	Ba damaoso ndraʼo ba oetõrõi newali ba mbanoea; ba kade ba ba newali misa oeʼaloei zomasi dõdõgoe; no oeʼaloei ia, ba lõ nisõndragoe jaʼia.
SNG.3_1.3	No fachamõ chõgoe zanaro andrõ, sanõrõnõrõi ewali ba mbanoea, ba oemane: ”Somasi dõdõgoe andrõ, hadia no fachamõ ami?” 
SNG.3_1.4	Ba ha siʼaikõ oetaloeʼi ira, ba hiza ia, somasi dõdõgoe andrõ. Ba oeraʼoe ia ba lõ oebõhõli, balazi no oeʼohe jomo chõ ninagoe, ba ba mbateʼe zadono jaʼodo.
SNG.3_1.5	Oebeʼe ba hõloe ami, jaʼami ono alawe, banoea Jeroezalema, nago ba bõhõ si alawe ba mbenoea oebeʼe hõloe: ”Bõi mikeani waʼomasi andrõ, bõi misoesoegi, mibeʼe balazi ia.” 
SNG.3_1.6	II. 
SNG.3_1.7	Heahea Zelomo daʼõ! Õnõ ngafoeloe niha zamasoei jaʼia, sabõlõ Ndraono Gizeraëli.
SNG.3_1.8	Dozi ira, ba lõ aefaʼaefa danga ba ziʼõli, si no toʼõlõ ba wasõndrata ira, sarasara ziʼõli ba mbõbõ lõwilõwira, ba gametaʼoeõ andrõ ba zi bongi.
SNG.3_1.9	No ifalaoeʼõ chõnia heahea razo Selomo, eoe moroi ba hili Libano.
SNG.3_1.10	Dõladõlania, ba firõ ibeʼe, ba taralinia, ba anaʼa, ba dadaomania, ba oengoe, ba bacha, ba kaso.
SNG.3_1.11	Miʼae tooe, jaʼami ono alawe banoea Ziona, mifemanga hõrõmi wamaigi razo Selomo ba takoela boenga andrõ, nibeʼe ninania takoelania, ba loeo wangowaloenia, ba loeo waʼomoeso dõdõnia andrõ.
SNG.4_1.1	I. 
SNG.4_1.2	Ifõmõ andrõ, ba no hoelõ zi sambawá biribiri, si bohooe moegoeti boe, ba si mõi mijaw̃a moroi ba gamondria; si no dozi abeto si faero, ba zi lõ si lõ moʼono, samboea lõʼõ.
SNG.4_1.3	Bewemõ andrõ, ba no hoelõ zinali kirimisi, ba no omasiõ mbawamõ. Boʼõmõ, ba no hoelõ zi tambatambai mboea dalimo, moroi barõ mbaloebaloe andrõ chõoe.
SNG.4_1.4	Bagimõ, ba no si hoelõ malige andrõ chõ Dawido, nilaoe nahia wangõna. Hõnõ nisaitagõ chõnia dange, baloese zabõlõ andrõ fefoe.
SNG.4_1.5	Soesoemõ andrõ, ba no hoelõ zi doea rozi ono nago, ono nago si faero, sangaloei gõra ba zi so ladari mbõhõ.
SNG.4_1.6	Irege okafoe zino, ba irege taja loemõ, ba mõido ba hili emoeri ba ba hilihili goemõjõ.
SNG.4_1.7	Sageoe jaʼoegõ, ba no si sõchi manõ, jaʼoegõ ono alawe si fahoewoe chõgoe, lõ hadia ia zi sala, ba mbotooe. 
SNG.4_1.8	Taboe moroi ba hili Libano, jaʼoegõ ono nihalõ, taboe awõgoe moroi ba hili Libano! Faigi mitooe, moroi ba zoezoe Gamana, moroi ba zoezoe Zeniri ba moroi ba zoezoe Heremono, moroi ba nahia zingo, moroi ba hili harimo.
SNG.4_1.9	No taja geraʼeragoe õbeʼe, jaʼoegõ achigoe ono alawe, ono nihalõ; no taja geraʼeragoe õbeʼe, me no õfaigido, si ha samoeza, ba me no oeʼila rate sideʼide andrõ, si ha sara, ba najamõ andrõ ba mbagioe.
SNG.4_1.10	Ha lõ āmi waʼomasioe andrõ, jaʼoegõ achigoe ono alawe, ono nihalõ! No arõoe tohoede waʼomasioe andrõ, moroi ba nagoe, ba faʼamohoea daloedaloe andrõ chõoe, nigoeleʼõ, moroi ba zamohoea bõʼõ fefoe!
SNG.4_1.11	W̃e w̃ani zowõi ba mbeweoe, jaʼoegõ ono nihalõ, w̃e w̃ani ba soesoe zi so ba lelamõ, ba faʼamohoea noechamõ, ba no timba waʼamohoea ba hili Libano. 
SNG.4_1.12	II. 
SNG.4_1.13	Lewiõmõ, ba no timba kaboe dalimo, si so boea sami sibai, no timba mbowo chorema, awõ narawasoe,
SNG.4_1.14	ba narawasoe ba koekoema ba daringoe ba koeli mani ba hadia ia ngawalõ dõla goemõjõ ba emoeri ba gõna farasi ba hadia ia ngawalõ zamohoea, fondrege zi sõchi.
SNG.4_1.15	Oemboe ba kaboe ndraʼoegõ, oemboe soloeaha ba elea soʼoeloe ba hili Libano. 
SNG.4_1.16	Faoso otarõ, laboe salata, tõrõ kaboe andrõ chõgoe, enaʼõ moezawili waʼamohoea rembaremba andrõ chõnia. Ja mõi ba kaboenia zomasi ndraʼo, ba jamoeʼā mboea geoe andrõ sami sibai. 
SNG.5_1.1	I. 
SNG.5_1.2	Si mõrõ ndraʼo, ba tõdõgoe, ba lõ mõrõ. Fondrondrongo, ibõkõbõkõ lagõ mbawandroehõ somasi ndraʼo! Bokai chõgoe, jaʼoegõ achigoe ono alawe, si fahoewoe chõgoe, marafadigoe, jaʼoegõ sohaoehaoe andrõ, chõgoe! Oi namo saʼae hõgõgoe, boegoe, ba mowõi namo ba zi bongi. 
SNG.5_1.3	[Ba oemane:] No oeheta mbaroegoe, hadia oefoeli oeʼobaroe? Ba no oesasai gahegoe, hadia, oefoeli oetaʼoenõi? 
SNG.5_1.4	Ba iʼoroʼõ dangania, ba hoemoeloe dõdõgoe chõnia.
SNG.5_1.5	Ba maoso ndraʼo, ba wamokai chõ zomasi ndraʼodo, ba tangagoe, ba mowõi emoeri, gõna ba ndranga lazi emoeri sahele ba doetoeroegoe.
SNG.5_1.6	Ba oebokai chõ zomasi ndraʼodo, ba no iheta ia somasi ndraʼo, no taja. Ba no ambõ nosogoe mege, me moehede ia. Ba oeʼaloealoei ia, ba lõ oesõndra; moeʼaodo chõnia, ba lõ itema ligoe. 
SNG.5_1.7	Ba laʼilado sanaro andrõ, sanõrõnõrõi ewali, ba labõzibõzido, mesocho ndraʼo labeʼe; baloebaloe mbawagoe, ba lahalõ sanaro ba dete gõli kara.
SNG.5_1.8	Oebeʼe ba hõloe ami, jaʼami ono alawe, banoea Jeroezalema: Na faloecha ami zomasi ndraʼo, ba hadia niʼombachaʼõmi chõnia? — wa no mofõchõ ndraʼo faʼomasi! 
SNG.5_1.9	Hadia waʼatohoede zomasi ndraʼoegõ moroi ba zomasi mbõʼõ, jaʼoegõ fondrege zi sõchi ndra alawe? Hadia waʼasõchi zomasi ndraʼoegõ, moroi ba zomasi mbõʼõ, wa õmanõ wameʼe ba hõloe jaʼaga?
SNG.5_1.10	II. 
SNG.5_1.11	Hõgõnia, ba no timba mbalaki saʼoesõ, ba boenia, ba no hoelõ mboeloe nohi sadada, no aitõ, si mane boe gaga.
SNG.5_1.12	Hõrõnia, ba no hoelõ marafadi ba mbewe mbombo, si mondri ba zoesoe, ba zi no fahõna.
SNG.5_1.13	Boʼõnia, ba no amaedola gowoto rembaremba, nitanõ famasa, ba bewenia, ba no timba [mboenga] ladari mbõhõ, ba zahele emoeri. 
SNG.5_1.14	Ba tangania, ba no hoelõ ganaʼa niʼowoeloiʼõ, nifosinga feremata sembaka, ba botonia, ba no necheneche ifõ goeaza, nifobaloebaloe feremata nila.
SNG.5_1.15	Ba fahania, ba no timba daroe nahe maremara, nifotojo ahe anaʼa saʼoesõ; famaigida jaʼia, ba no hoelõ hili Libano, nitoejoe, si mane tõla geresi.
SNG.5_1.16	Araronia, ba no ha sambalõ faʼami, ba sageoe jaʼia, ba ha sambalõ omasiõ: Daʼõ zomasi ndraʼodo, ba daʼõ zi fahoewoe chõgoe, jaʼami ono alawe, banoea Jeroezalema!
SNG.5_1.17	Heza isaw̃a maõ somasi ndraʼoegõ, jaʼoegõ fondrege zi sõchi ndra alawe? Heza mõi zomasi ndraʼoegõ, enaʼõ matoloʼõ, ba wangaloei jaʼia?
SNG.6_1.2	Chõ zomasi ndraʼo ndraʼodo, ba no chõgoe zomasi ndraʼo andrõ, sokoebaloi biribiri ba zi so ladari mbõhõ. 
SNG.6_1.3	Si sõchi ndraʼoegõ, jaʼoegõ si fahoewoe chõgoe, no timba Dirisa, ba omasiõ, si mane Jeroezalema, ba sataʼoe ita, timba zabõlõ, si mõi fasoewõ. 
SNG.6_1.4	Bõi tõngõ ndraʼo, ataʼoedo hõrõoe! Boemõ andrõ, ba no hoelõ zi sambawá nambi, si mõrõ ba gahe hili Gileadi. 
SNG.6_1.5	Ifõmõ, andrõ, ba no hoelõ zi sambawá zigelo mbiribiri, si otarai mondri, si no fatoetoe abeto si faero, ba ba zi lõ si lõ ono.
SNG.6_1.6	Timba zi tambatambai mboea dalimo mboʼõmõ, moroi barõ mbaloebaloe mbawa andrõ. 
SNG.6_1.7	Õnõ ngafoeloe woʼomo razo, ba 80 ndrongania ba dõi, ba ono alawe andrõ, ba lõ moetaha moeʼerai.
SNG.6_1.8	Ba ha samõsa marafadigoe andrõ, sohaoehaoe andrõ, chõgoe, si ha samboesamboea chõ ninania, nitoejoe zadono jaʼia. Laʼila ia ono alawe andrõ, ba lafahowoeʼõ ia, ba he foʼomo razo ba he dongania ba dõi, ba oi sanoeno jaʼia. 
SNG.6_1.9	Ha niha zihaga moroi sa, hoelõ na no ahatõ waʼatoemboe loeo, si sõchi, si mane baw̃a, ba sohahaoe si mane loeo, ba sataʼoe ita, timba zabõlõ, si mõi fasoewõ?
SNG.6_1.10	No mõido ba kaboe falo, ba wangomoesoiʼõ tõdõgoe ba waʼamanõi zinanõ andrõ ba ndraso, ba ba wamaigi na no mobene nagoe, ba na no mobowo dalimo.
SNG.6_1.11	Lõ oeʼila hadia — no ifazaw̃ado ba goereta niwama fehoeloe dõdõgoe andrõ, ba goereta niwama sadõlõ tõdõ. 
SNG.7_1.1	Foeliʼõ, foeliʼõ, Soelamiti, foeliʼõ, foeliʼõ, enaʼõ maʼilaʼõ! Hadia nifaigimi chõ Zoelamiti? Folaja ba Mahanaʼi andrõ. 
SNG.7_1.2	Ha lõ asõchi gaheoe andrõ, ba mbadagahe, jaʼoegõ ono zalaw̃a! Faʼoboeʼoe zolamõ, ba no hoelõ naja ba mbagi, nilaoe danga doeka;
SNG.7_1.3	ahetamõ, ba no hoelõ mako seboea, sowoelo, ba zi lõ ambõ agoe nifaroeka samohoea, ba taloemõ, ba no timba zi samba laoeroe fache, nifadoewa tooe, ba nifasoei boenga ladari mbõhõ;
SNG.7_1.4	ba no hoelõ nono nago zoesoemõ andrõ, hoelõ nono nago si faero. 
SNG.7_1.5	Ba bagimõ, ba no amaedola malige ifõ goeaza; hõrõmõ, ba no timba mbaw̃a nidanõ ba Hesibona, ba zinga mbawa gõli Mbatarabi; ba ichoemõ, ba no hoelõ malige andrõ ba hili Libano, si otahõgõ Damaseko.
SNG.7_1.6	Ba hõgõmõ, ba no fachilichili ba hili Garemeli, ba boemõ, ba hõgõ jaw̃a, ba no timba oengoe, — no mõi fesoe razo mboe andrõ!
SNG.7_1.7	Ha lõ asõchi ndraʼoegõ ba ha lõ omasiõ, jaʼoegõ faʼomasi, ba waʼowoeawoea dõdõ andrõ!
SNG.7_1.8	Botomõ andrõ, ba no hoelõ dõla chorema, ba no amaedola ngamohi mboea zoesoemõ.
SNG.7_1.9	Ba oemane dõdõgoe: Damanõido ba dõla chorema andrõ, ba oetoejoe hachinia. Enaʼõ na no timba ngamohi mboea nagoe zoesoemõ andrõ, ba enaʼõ na timba hoea maʼoefa hoea nichoemõ andrõ,
SNG.7_1.10	ba enaʼõ na timba wondrege zi sõchi nagoe gararomõ, agoe sadõlõ ahele ba dõlõtõlõ zomasi ndraʼo, na no itõrõ mbewe ba ifõ.
SNG.7_1.11	Chõ zomasi ndraʼo ndraʼodo, ba no chõgoe hoemoeloe dõdõnia. 
SNG.7_1.12	Taboe, jaʼoegõ somasi ndraʼo, mõi ita baero ba mbenoea, ba ba halama mõrõ ita,
SNG.7_1.13	ba tahoelõ wongi ba kaboe nagoe, ba tafaigi, na no mobene nagoe ba na no aboto mbowo, ba na no mobowo dalimo; ba daʼõ dania oefaʼeleʼõ chõoe waʼomasigoe ndraʼoegõ.
SNG.7_1.14	Amohoea mboea doedaji, ba no so ba gahe zagõ chõda ngawalõ mboea geoe omasiõ; si bohooe ba si no ara no oebeʼe jaw̃a chõoe, jaʼoegõ somasi ndraʼo. 
SNG.8_1.1	I. 
SNG.8_1.2	Ba oefasaoʼõ, oeʼoheʼõ ba nomo ninagoe, ba õfahaõdo enaʼõ. Ba oebeʼe õoe nagoe nifaroeka samohoea, awõ nidanõ mboea dalimo chõgoe.
SNG.8_1.3	Jamoetaja hõgõgoe tangania kabera ba jamoeʼomõsido kambõlõnia.
SNG.8_1.4	Oebeʼe ba hõloe ami, jaʼami ono alawe, banoea Jeroezalema: bõi mikeani waʼomasi andrõ, bõi misoesoegi, mibeʼe balazi ia. 
SNG.8_1.5	Ha niha daʼõ, si otarai moroi si tooe andrõ mbenoea, sanoendreheni jaʼia ba daʼio zomasi ia? Ba mbõrõ maʼoefa mege oesoesoegi ndraʼoegõ; ba daʼõ mege iʼadonogõ ndraʼoegõ inaoe, safõchõ chõnia, ba daʼõ iʼadonogõʼõ si asogõ jaʼoegõ.
SNG.8_1.6	Fatõfa ndraʼo ba gamaoedoe dõdõoe, amaedola laedoeroe, si so tandro, ba ba daʼiomõ. Me no timba waʼabõlõ waʼamate waʼabõlõ waʼomasi andrõ, ba fehoeloe dõdõ andrõ, ba no aro, timba waʼaro mbanoea tooe; fehõlania, ba no fehola galitõ, holahola chõ Jehowa! 
SNG.8_1.7	He idanõ seboea, ba tebai ibeʼe mate waʼomasi andrõ, ba tebai inõnõi ia hohooe. Ba he na so enaʼõ zameʼe bõli waʼomasi andrõ anaʼania fefoe, ba laʼigiʼigiʼõ manõ ia enaʼõ. 
SNG.8_1.8	So chõda nachi, ono alawe, si lõ fosoe na. He tawisa chõ nachida andrõ, na so zanofoe jaʼia dania?
SNG.8_1.9	Na no õli kara ia, ba tafaʼanõ ba detenia mbaʼabaʼa firõ; ba na bawandroehõ ia, ba tabaʼa ia fafa eresi.
SNG.8_1.10	Õli kara ndraʼodo, ba no timba malige wosoegoe; ba no tobali si no faloecha faʼohahaoe dõdõ ndraʼodo, wamaiginia jaʼo. 
SNG.8_1.11	II. 
SNG.8_1.12	Ba ba kaboe nagoe chõgoe andrõ, ba no balazi ndraʼo. Si hõnõ andrõ, ba chõoe, jaʼoegõ Selomo, ba 200 ba zanaro boeania!
SNG.8_1.13	Lafondrondrongo limõ, jaʼoegõ si so nahia ba kaboe: Farongogõ ia chõgoe!
SNG.8_1.14	Oloi, jaʼoegõ somasi ndraʼo, ja hoelõ nago ndraʼoegõ, ja hoelõ nono mbõhõ, ba hili rembaremba andrõ! 
ISA.1_1.1	Famaʼeleʼõ andrõ chõ Jesaja, ono Gamosi, nifaʼeleʼõ chõnia, me loeo razo Joeda Oesia ba Jatamo ba Ahasi ba Hisikia, ba nõri Joeda andrõ ba ba Jeroezalema.
ISA.1_1.2	I. 
ISA.1_1.4	Alai ndraʼo soi samazõchi horõ andrõ, sonoro olalõw̃a! Niha si no tanõmõ zamazõchi horõ, iraono solaoe si tefoejoe. No larõi Jehowa, no latandraw̃aisi Niʼamoniʼõ andrõ, ba Ndraono Gizeraëli, no laʼerogõ. 
ISA.1_1.5	Hana wa latohoegõ wamõzi jaʼami? Mitohoegõ sa atṍ waʼafabali andrõ. No falawoe fõchõ hõgõ ba no erege sibai dõdõ maʼasamboea. 
ISA.1_1.6	Iʼotarai doetoeroe kahe, noemalõ jaw̃a ba hõgõ, ba lõ si lõ fõchõ chõnia, ha sambalõ socho ba mbawa ziʼõli ba selezitõ ba si bohooe mesocho, si lõ moeferaʼõ ba si lõ moeʼolohoeni ba si lõ moeʼokafoei fanicha. 
ISA.1_1.7	Tanõ si mate danõmi andrõ, ba banoea chõmi, ba no iʼā alitõ. Boea danõ chõmi, ba no niha bõʼõ zi manga, ba samaigi ami. Tanõ si mate danõ, si mane nifakiko niha boʼõ. 
ISA.1_1.8	Ba si tosai ono Ziona alawe andrõ, ba no hoelõ nose ba kaboe nagoe, hoelõ niʼotete waõhõ, naha wemõrõ, ba kaboe lawogalõ, si mane banoea nifaʼoeʼoe nemali. 
ISA.1_1.9	Ba na lõ nisaigõ Jehowa ngahõnõ andrõ chõda gamogamo menaʼõ, ba no tobali si mane Sodoma ita ba no fagõlõgõlõ ita ba Gomora andrõ! 
ISA.1_1.10	II. 
ISA.1_1.11	Hadia wa miʼojaʼõ chõgoe zoemange andrõ? iw̃aʼõ Jehowa. No afõli ndraʼodo zoemange nitoenoe andrõ, biribiri si matoea, ba tawõ niboela andrõ, ba lõ omasido ndro nono zaw̃i andrõ ba do nono mbiribiri ba do zi matoea mbiribiri andrõ. 
ISA.1_1.12	No so ami, ba wangondrasi jaʼodo, ba ha niha zangoemaʼõ chõmi wangoehoendra olajama andrõ chõgoe? 
ISA.1_1.13	Bõi saʼae miʼohe zoemange faja. Ogoro ndraʼodo zoemange nitoenoe andrõ chõmi. Tesaʼa andrõ ba sabato ba fogaoni ba gowoeloa andrõ, ba te chõgoe: si lõ atoelõ, ba no baw̃a niʼamoniʼõ! 
ISA.1_1.14	Tesaʼa andrõ chõmi ba owasa nihonogõi andrõ, ba lõ edõnado; no tobali noro chõgoe, atagedo saʼae wolohe jaʼia. 
ISA.1_1.15	Ba na miʼoroʼõ dangami, ba oebaloegõ hõrõgoe chõmi, ba he mihõna wangandrõ, ba lõ oefondrondrongo chõmi; oi do saʼae dangami andrõ. 
ISA.1_1.16	III. 
ISA.1_1.17	Mifamaha ami ba wolaoe si sõchi? Migohi zatoelõ! Miʼoromaʼõ lala ba zamakao awõnia. Miʼohe ba lala hoehoeo zi lõ ama, si lõ ina! Mifatoenõ hoehoeo lacha mbanoea! 
ISA.1_1.18	Mitaboe! iw̃aʼõ Jehowa, datalaoe faʼera! 
ISA.1_1.19	Na sedõna ami ba na soloʼõ, ba miʼā zi sõchi ba danõ. 
ISA.1_1.20	Ba na te chõmi ba na fabali ami, ba õ mbawa ziʼõli ami dania; noa sa Jehowa zangoemaʼõ. 
ISA.1_1.21	IV. 
ISA.1_1.22	Firõmi andrõ, ba no tobali achozila, ba agoe chõmi, ba no faroeka idanõ. 
ISA.1_1.23	Salaw̃ami andrõ, ba no farõi ba no awõ zanagõnagõ. Dozi ira, ba manga ganaʼa ba laʼaloei mbõli gõlõ; lõ laʼohe ba lala hoehoeo zi lõ ama, si lõ ina, ba lõ latema hoehoeo lacha mbanoea. 
ISA.1_1.24	Daʼõ mbõrõ, wa imane Soʼaja, Jehowa ngahõnõ andrõ, sabõlõ ba Ndraono Gizeraʼëli andrõ: Ha! oerara dõdõgoe ba zi faʼoedoe chõgoe andrõ ba oelaoe mbalõgoe ba zi fatioe tõdõ chõgoe! 
ISA.1_1.25	Ba oebaja ndraʼoegõ, oehaogõ gachozila andrõ chõoe, amaedola nilaoe idanõ nawoe, ba simo andrõ chõoe, ba oehori. 
ISA.1_1.26	Ba oefoeli oefataro zangoehoekoe andrõ chõoe, si mane fõna, ba samatoenõ hoehoeo andrõ, si mane ba mbõrõta. Ba awena dania labeʼe tõimõ mbanoea satoelõ, banoea si lõ farõi. 
ISA.1_1.28	Ba si gõna famakiko zolalõ andrõ, fabaja samazõchi horõ; ba sangerogõ Jehowa andrõ, ba nihori. 
ISA.1_1.29	Saila sa ira dania ba manawa andrõ, somasi ami, ba afoesi mbawami waʼaila ba kaboe andrõ, somasi ami. 
ISA.1_1.30	Me hoelõ manawa saleoe boeloe ami dania, ba hoelõ kaboe si lõ idanõ. 
ISA.1_1.31	Ba sabõlõ andrõ, ba tobali rabo, ba nifazõchi dangania andrõ, ba tobali bo galitõ, ba faoma achozi ira si lõ samoenoe alitõ. 
ISA.2_1.1	I. 
ISA.2_1.2	Tobali, na loeo safoeria andrõ, ba aro hili andrõ, si so osali Jehowa andrõ, fondrege zalaw̃a hili, jaw̃a hihihili andrõ fefoe, ba lahoeroefai ia niha baero fefoe. 
ISA.2_1.3	Ba lasaw̃a soi niha, ha waʼoja, lamane: ”Talaboe, mõi ita misi jaw̃a ba hili Jehowa andrõ, ba gosali Lowalangi Jakobo, enaʼõ ifahaõ ita ba lala andrõ chõnia, enaʼõ tatõrõ nifatõrõnia andrõ; moroi ba Ziona sa iʼotarai oroisa andrõ, ba taroma li Lowalangi andrõ, ba moroi ba Jeroezalema.” 
ISA.2_1.4	Ba jaʼia zangoemaʼõ lala ba niha baero, oja soi ihoekoe, ba tobali labaliʼõ fakoe ziʼõlira ba labaliʼõ sabi nagoe dohora. Samboea lõ soi saʼae sanoejoe siʼõli, ba wanoewõ si samboea; lõʼõ saʼae lafamaha ira ba wanoewõ. 
ISA.2_1.5	Talaboe, jaʼami maʼoewoe Jakobo! Tatõrõ haga andrõ chõ Jehowa! 
ISA.2_1.6	II. 
ISA.2_1.7	No fahõna ba danõra wirõ ba anaʼa; lõ moetaha moetoelo girõgirõra; anõnõ danõra koedo; ba koeretara, ba no si tebai taʼerai. 
ISA.2_1.8	Ba no fahõna ba danõra nadoe, mangaloeloe ira ba niwõwõi dangara, ba nifazõchi doetoeroera. 
ISA.2_1.9	Ba daʼõ ifaõndrõ ia ono mbanoea, ba iʼideʼideʼõ ia salaw̃a, ba jaʼoegõ, ba tebai õʼefaʼõ chõra [lalõra andrõ]. 
ISA.2_1.10	Ae ba dõgi narõ gara ba biniʼõ ndraʼoegõ, baloegõʼõ gawoegawoe, ba gametaʼoeõ andrõ chõ Jehowa ba ba waʼabõlõ lachõminia andrõ. 
ISA.2_1.11	Tefaõndrõ dania wajaw̃asa niha, ba tehõndrõgõ hocha ndra matoea, ba ha Jehowa zalaw̃a, na loeo daʼõ. 
ISA.2_1.12	Iroegi sa dania baw̃a Jehowa ngahõnõ, itõrõ fefoe zi so hocha ba salaw̃a fefoe ba si fajaw̃a fefoe, ba wangõhõndrõgõ jaʼira. 
ISA.2_1.13	Itõrõ fefoe geresi salaw̃a tõla ba seboea hogoe ba hili Libano ba Manawa Mbazana, fefoe. 
ISA.2_1.14	Ba hili seboea fefoe, awõ hilihili salaw̃a. 
ISA.2_1.15	Ba itõrõ fefoe inalige salaw̃a ba õli kara saro fefoe. 
ISA.2_1.16	Ba owo solojolojo ba Darisi fefoe, awõ fefoe zomasi niha wamaigi jaʼia. 
ISA.2_1.17	Ba tefaõndrõ hocha niha ba tehõndrõgõ wajaw̃asa ndra matoea, ba ha Jehowa zalaw̃a, na loeo daʼõ. 
ISA.2_1.18	Ba adoe andrõ, ba nihori fefoe. 
ISA.2_1.19	Ba mõi dania niha ba dõgi narõ gara ba ba dõgi narõ hili, ba gametaʼoeõ andrõ chõ Jehowa ba ba waʼabõlõ lachõminia andrõ, na maoso ia, ba wametaʼoe õsi goeli danõ. 
ISA.2_1.20	Na loeo daʼõ, ba lahalõ nadoe firõ andrõ, awõ nadoe anaʼa, niha, nifazõchira, ba wangaloeloe chõnia, ba latiboʼõ ba dõgi deʼoe ba ba dõgi mbõgi. 
ISA.2_1.21	Ba weʼamõi ba dõgi narõ hili ba ba zi faefa gara, ba gametaʼoeõ andrõ chõ Jehowa ba ba waʼabõlõ lachõminia andrõ, na maoso ia, ba wametaʼoe õsi goeli danõ. 
ISA.2_1.22	Ba mibõhõli niha, si so noso ba nichoe; nadia saʼae tabeʼe tõira? 
ISA.3_1.1	I. 
ISA.3_1.2	Sabõlõ ba si mõi fasoewõ ba sangoehoekoe ba samaʼeleʼõ ba sangiʼila ba satoea. 
ISA.3_1.3	Koemandra ba si so tõi ba anofoela ba toeka ba soneche ba waetasa. 
ISA.3_1.4	Ba oebeʼe salaw̃ara nono matoea [iw̃aʼõ Soʼaja] ba iraono zamatõrõ jaʼira. 
ISA.3_1.5	Ba famakao ba mbanoea; oi zara faʼoedoe ira ba nawõra: afaito nono matoea ba zatoea ba si noemana ba zalaw̃a. 
ISA.3_1.6	Na so zondraʼoe talifoesõnia, ono namania [wangoemaʼõ]: ”Si so baroe ndraʼoegõ, iagõ salaw̃ama; ja so barõ mbawaoe gadoedoela andre;” 
ISA.3_1.7	ba imane dania na loeo daʼõ: ”Te chõgoe wodaloedaloeni sesocho; jomo chõgoe, ba lõ balazo ba lõ baroe, — bõi mibeʼe salaw̃a mbanoea ndraʼodo.” 
ISA.3_1.8	Sadoedoe sa Jeroezalema ba si tegaõlõ tooe Ndraono Joeda, me si faʼoedoe chõ Jehowa wehedera ba folaoera, safõchõ famaigi chõnia hõrõnia, hõrõ zalaw̃a. 
ISA.3_1.9	Bawara zamaʼeleʼõ jaʼira, ba lafarongogõ horõra, lõ labiniʼõ si mane banoea Zodoma. Alai ira! Chõra lalaoe zi lõ sõchi. 
ISA.3_1.10	Miwaʼõ ba zatoelõ tõdõ andrõ, lõ hadia ia! 
ISA.3_1.11	Laʼā sa loealoea wolaoera andrõ. Alai zeboea horõ andrõ! itõrõ ia si lõ sõchi; tesoelõni sa chõnia wolaoenia andrõ. 
ISA.3_1.12	Alai mbanoeagoe andrõ! Iraono zamakao jaʼira ba ira alawe zalaw̃ara. He jaʼami, banoeagoe! samaeloengoe zolohe jaʼami, ba no lafakoejoe lala andrõ, nitõrõmi enaʼõ. 
ISA.3_1.13	No so ba daʼõ Jehowa, ba wamatoenõ hoehoeo; no maoso ia, ba wangoehoekoe soi niha. 
ISA.3_1.14	Iʼohe ba hoekoe Jehowa zatoea mbanoeania, fabaja salaw̃ara: ”Jaʼami sa si manga mboea ba kaboe nagoe andrõ chõgoe! Baomo chõmi so niraboe ba zi noemana. 
ISA.3_1.15	Hadia chõmi daʼõ, wa mifoefoe mbanoeagoe andrõ, wa mirasa zi noemana?” Daʼõ niw̃aʼõ Zoʼaja, Jehowa ngahõnõ andrõ. 
ISA.3_1.16	II. 
ISA.3_1.17	andrõ batoele galizoezoe nono Ziona alawe ibeʼe Soʼaja, ba iheta mbaloebaloe zaila ira Jehowa. 
ISA.3_1.18	Na loeo daʼõ, ba iheta Jehowa naja ba gahe, si sõchi sibai andrõ, awõ roto, 
ISA.3_1.19	awõ rai, awõ walewale, awõ gõla, 
ISA.3_1.20	awõ zalendra andrõ, awõ mbala hõgõ, awõ ritiriti ba gahe, awõ mbõbõ daloe, awõ mboeliboeli zamohoea andrõ, 
ISA.3_1.21	awõ hazima, awõ laedoeroe, 
ISA.3_1.22	awõ naja ba nichoe, awõ mbaroe ba walõw̃a, awõ lembe, awõ gabaja, 
ISA.3_1.23	awõ mbola, awõ waloe, awõ moeko si sõchi andrõ, awõ zalendra, awõ mbaloebaloe mbawa andrõ. 
ISA.3_1.24	Ba fangali zamohoea andrõ zabõoe, ba fangali mbõbõ daloe si sõchi andrõ zinali, ba fangali mboe nindrandra andrõ waʼabatoele, ba fangali gabaja seboea goni, ba fangali waʼasõchi mbawa laheto zachozi. 
ISA.3_1.25	Bawa ziʼõli wamoenoe ndra matoea chõmi, ba sabõlõ chõmi, ba ba wanoewõ mate. 
ISA.3_1.26	Ba mangarõngarõ dania mbawa gõli mbanoea, ba aboe dõdõ, ba doemadao ia ba danõ, oi ahori fefoe hadia ia.
ISA.4_1.3	Ba ”niʼamoniʼõ” dania labeʼe tõi zi tosai ba Ziona ba si lõ ahori ba Jeroezalema; dozi nitanõ ba zoera ba Jeroezalema, niʼorifi. 
ISA.4_1.4	Na no isasai Soʼaja zi raʼiraʼiõ andrõ ba ndra alawe Ziona ba na no ihanigõ horõ Jeroezalema, fangeʼengeʼe andrõ ba mbanoea, na no ifatõrõ nangi fangoehoekoe andrõ, awõ nangi fangohori. 
ISA.4_1.5	Ba ifatõrõ Jehowa ba naha niha fefoe ba hili Ziona ba ba zowoelo ira fefoe lawoeo, na maõchõ, ba simbo, awõ haga holahola galitõ, ba zi bongi; tefobaloebaloe saʼae fefoe zi so lachõmi. 
ISA.4_1.6	Ba so nose, baʼabaʼa waʼaoeahoe zino na maʼõchõ, ba saw̃atõ ba nõoe, na moʼangi ba na moteoe.
ISA.5_1.1	I. 
ISA.5_1.2	Ba ifakoe ba itoetoejoe gara, ba itanõ bacha w̃ew̃e nagoe, si sõchi boea. Ba daloe bacha ilaoe malige ba ichao wolazi, ba ibazebazeʼõ, enaʼõ mowoea boea nagoe; ba iʼowoea mboea nagoe ndroeʼoe. 
ISA.5_1.3	Ba ijaʼe, jaʼami banoea Jeroezalema ba jaʼami, motõi Iraono Joeda, miʼohe ba lala hoehoeo chõma kaboe nagoe andrõ chõgoe. 
ISA.5_1.4	Hadia na nilaoe menaʼõ ba kaboe nagoe andrõ chõgoe, si lõ nilaoegoe na? Ba hana wa iʼowoea mboea nagoe ndroeʼoe, me oedõnadõna zi ndroehoe nagoe: 
ISA.5_1.5	Ba daʼoeʼombachaʼõ chõmi, he oewisa ba kaboe nagoe andrõ chõgoe: Oedeha gõlinia, enaʼõ õ zõcha ia, ba oedoedoegõ gõli kara andrõ chõnia, enaʼõ lahoendrahoendra ia. 
ISA.5_1.6	Tobali modoeʼoe oebeʼe, fa bõi saʼae lagoeti ba fa bõi lafakoe mbõrõ; ja toemboe zaʼasaʼa mao, awõ lato. Ba oetenaw̃a gõi lawoeo, fa bõi moteoe chõnia. 
ISA.5_1.7	Ba kaboe nagoe andrõ chõ Jehowa ngahõno, ba jaʼia maʼoewoe Gizeraëli, ba no sinanõ omasiõ chõnia Ndraono Joeda. Idõnadõna zadõlõ — ba hiza wangeʼe; idõnadõna waʼatoelõ — ba hiza wangarõngarõ.
ISA.5_1.8	II. 
ISA.5_1.9	No irongo tõgi dalingagoe niw̃aʼõ Jehowa ngahõnõ andrõ, [imane]: Si ndroehoe! Oja dania nidoedoegõ omo; si lõ niha dania zeboea ba si sõchi. 
ISA.5_1.10	Ha sa samba laoeroe dania nõsi mboea nagoe ba zi foeloe laoeroe tanõma, ba si sazoʼe tanõmõ fache, ba ha samba laoeroe mboea. 
ISA.5_1.11	Alai zahoelõ maoso, ba wangaloei gõra toeo, ba sarā mõrõ ba zi bongi, irege maboe agoe! 
ISA.5_1.12	Si so biola nitika sideʼide ba biola nitika seboea ba faritia ba soeroene, ba wamadoemadoe agoe andrõ. Ba lõ ba dõdõra wolaoe Jehowa andrõ, ba nifazõchinia tangania, ba lõ laʼila. 
ISA.5_1.13	Daʼõ mbõrõ wa teʼoloiʼõ mbanoeagoe andrõ, si lõ moedõnadõna; solofo dania zalaw̃ara, ba sokõlikõli zato, ba waʼowõchi dõdõ. 
ISA.5_1.14	Andrõ ifaboka mbawania banoea tooe; si tenga inõtõ waʼeboea mbawania, enaʼõ noemalõ mitooe lachõmira, awõ zi fagoeagoea andrõ, awõ zomoeso tõdõ ba chõra. 
ISA.5_1.15	Ba tefaõndrõ niha ba teʼideʼideʼõ ndra matoea, ba tehõndrõgõ hõrõ zi fajaw̃a andrõ. 
ISA.5_1.16	Ba si tedooe waʼasalaw̃a Jehowa ba wangoehoekoe, ba niʼamoniʼõ Lowalangi niʼamoniʼõ andrõ, ba waʼatoelõ andrõ. 
ISA.5_1.17	Ba mõi ba ndroeʼoe ba daʼõ nono mbiribiri, hoelõ ba mbenoea; latõrõi ba laʼagaʼaga ndroeʼoe ba danõ si no tekiko, satabõ sinanõ fõna. 
ISA.5_1.18	Alai zanõbi chõra si lõ atoelõ sinali sala andrõ ba sanõbi horõ tali zao! 
ISA.5_1.19	Sangoemaʼõ: Jamoetaʼitaʼi, jamoeʼaliogõ wolaoe nilaoenia, enaʼõ taʼila; ja aloea dõdõ Niʼamoniʼõ Ndraono Gizeraëli andrõ, ja itõrõ, enaʼõ oroma chõma. 
ISA.5_1.21	Alai zatoeatoea wamaigira ba si no oneche wangoemaʼõra! 
ISA.5_1.22	Alai zi no abõlõ wamadoe agoe; si lõ adaʼoedaʼoe, ba wamaroeka si maboe ira! 
ISA.5_1.23	Si oawõgõ si so horõ, bõrõ ganaʼa, nibeʼe chõra, ba samalangõgõ si lõ horõ. 
ISA.5_1.24	III. 
ISA.5_1.25	Andrõ gõi tesao wõnoe Jehowa ba mbanoeania andrõ, ba iʼoroʼõ dangania, ba wamõzi jaʼira, fa moehisi hili, fa fahõna baolajama mboto zi mate, hoelõ zasao. Ba lõ lai daʼõ fefoe, ba lõʼõ na dõhõ wõnoenia, lõʼõ na sa ibõda dangania niʼoroʼõ andrõ. 
ISA.5_1.26	Ba itaroeʼõ dania dandra ba niha baero ba zarõoe, idõnisi ira moroi ba wondrege danõ; ba hiza, lõ ararā, ba so ira, aõsõ ira. 
ISA.5_1.27	Lõ serege tõdõ ba chõra ba lõ salaoe; lõ si mõrõ, lõ salaoe hõrõ; samõsa lõ satoto bõbõ taloe ba lõ saetoe bõbõ mbadagahe. 
ISA.5_1.28	Ono wana chõra, ba no moeʼatarõsi, ba no moechai wanara fefoe. Hoelõ gowe zaʼa koedora ba hoelõ dawoejoe nangi gaõlõ goeretara. 
ISA.5_1.29	Na moendrõndrõ ira, ba hoelõ zingo; hoelõ nono zingo moendrõndrõndrõndrõ ira; doemele ira, ba laraʼoe zahoeloe ira ba laʼohe, lõ sangorifi. 
ISA.5_1.30	Ba na moeʼoegoe chõra [ba Ndraono Gizeraëli] na loeo daʼõ, hoelõ si mane feʼoegoeʼoegoe nasi, ba lafaigi tooe danõ, ba hiza waʼogõmigõmi sataʼoe ita, ba tobaloe haga ba lawoeo andrõ chõnia. 
ISA.6_1.1	I. 
ISA.6_1.2	Serafi fõnania, õnõ gafi zamõsa. Doea mbaloebaloe mbawa ba doea mbaloebaloe gahe ba doea ba wehombo. 
ISA.6_1.3	Ba faoma lamanemane weʼao chõ nawõra: 
ISA.6_1.4	Ba moedõgõ latalata zilõtõ ba waʼeboea lira, ba weʼao andrõ, ba afõnoe nomo simbo. 
ISA.6_1.5	Ba oemane: Alai ndraʼo! tekiko ndraʼo; me no niha si raʼiraʼiõ bewe ndraʼodo ba me ba niha si raʼiraʼiõ bewe sodo; noa sa iʼila hõrõgoe razo andrõ, Jehowa ngahõnõ! 
ISA.6_1.6	Ba hoemombo zamõsa Zerafi andrõ, iʼondrasido, so ba dangania nono gara, niʼojoni ba galitõ, niforõnia ba naha wameʼe soemange. 
ISA.6_1.7	Ba ifatõfa ba mbawagoe ba imane; Me no fatõfa ba bawaoe daʼe, ba no aheta golalõw̃amõ ba no moeboeʼa horõoe. 
ISA.6_1.8	II. 
ISA.6_1.9	Ba imane chõgoe: Aeʼe, ba õmane ba niha andrõ: Mifondrondrongo tõgi dalingami, ba bõi ja aboto ha dõdõmi ba mitõngõni hõrõmi ba bõi ja misõndra geloeaha! 
ISA.6_1.10	Abeʼeʼõ dõdõ niha andrõ ba aweʼeweʼeʼõ dõgi wisora ba fobaloenõ hõrõra, enaʼõ tebai laʼila hõrõra, ba enaʼõ tebai larongo tõgi dalingara, fa bõi aboto ba dõdõra, fa bõi lafalalini geraʼarara ba fa bõi lasõndra wangorifi. 
ISA.6_1.11	Ba oemane: Ha waʼara, Soʼaja? Ba imane chõgoe: Irege no adoedoe mbanoea andrõ, fa lõ niha saʼae, fa lõ õsi nomo, ba irege no moehoendrahoendra nowi, irege no modoeʼoe. 
ISA.6_1.12	Irege no ifaʼoheʼõ ba zarõoe niha andrõ Jehowa ba irege no abõlõ wa lõ niha ba danõ. 
ISA.6_1.13	Ba na torõi na ba danõ zamboea niʼofoeloe, ba nihori zoei daʼõ; si mane awõni ba si mane manawa, si tosai toehe, na laʼobõ — tanõmõ niʼamoniʼõ doehe andrõ. 
ISA.7_1.1	I. 
ISA.7_1.2	Ba me teʼombachaʼõ ba maʼoewoe Dawido andrõ: ”No laroegi mado Gefaraji Dawa Garamo, molombase ira ba daʼõ,” ba manizinizi bacha dõdõ mbanoeania, si mane na ifaheoe hogoe geoe ba gatoea angi. 
ISA.7_1.3	Ba imane Jehowa chõ Jesaja: Ae faondragõ Gahasi, jaʼoegõ ba onooe Seari-Jasoebi (Mangawoeli zi tosai), ba mbalõ lala hele ba mbaw̃a nidanõ tánõ si jaw̃a, ba lala ba mbenoea zolochoi moeko. 
ISA.7_1.4	Ba õmane chõnia: ”Faigifaigi ba honogõʼõ; bõi ataʼoefi, ba bõi aboe dõdõoe ba mbalõ doedoenga andrõ, si doea, sanimbonimbo andrõ, lõ lai wa no hoemola dõdõ Resino andrõ, fabaja Dawa Garamo ba fabaja ono Remalia andrõ!” 
ISA.7_1.5	Me no mamagõlõ ira, Dawa Garamo andrõ ba mado Geferaji ba ono Remalia andrõ, ba wolaoe chõoe si lõ sõchi, me no lamane: 
ISA.7_1.6	”Da mõi ita ba Ndraono Joeda, tafetaʼoe ira, atoeʼa ita ba mbanoea tabeʼe, ba tafataro razo nono Dabeʼeli andrõ.” 
ISA.7_1.7	Ba no imane Soʼaja, Jehowa: Lõ fachai ba lõ aloea! 
ISA.7_1.8	Hõgõ Garamo andrõ sa, ba Damaseko, ba hõgõ Ndramaseko, ba jaʼia Resino andrõ, ba õnõ ngafoeloe a lima fache tõ, iʼotarai daʼe, ba tedoedoegõ nõri mado Geferaji andrõ, fa tenga banaoea saʼae. 
ISA.7_1.9	Ba Samaria andrõ, ba no hõgõ mado Geferaji, ba ono Remalia andrõ, ba hõgõ Zamaria! 
ISA.7_1.10	II. 
ISA.7_1.11	Andrõ dandra chõ Lowalangioe Jehowa, ma moroi si tooe ba mbanoea tooe ba ma moroi jaw̃a ba mbanoea si jaw̃a. 
ISA.7_1.12	Ba imane Ahasi: Lõ oeʼandrõ, lõ oetandraigõ Jehowa. 
ISA.7_1.13	Ba imane [Jesaja]: Ba mifondrondrongo, jaʼami maʼoewoe Dawido! Hadia, ambõ na chõmi, na mifakao niha, wa mifakao na gõi Lowalangigoe? 
ISA.7_1.14	Andrõ Soʼaja zameʼe tandra chõmi: 
ISA.7_1.15	Soesoe si bakoe ba w̃e w̃ani gõnia, irege iʼila itimba zi lõ sõchi ba itoejoe zi sõchi. 
ISA.7_1.16	Lõʼõ sa fachamõ isõndra wanimba si lõ sõchi ba fanoetoejoe si sõchi ono andrõ, ba no adoedoe mbanoea, niʼataʼoefioe razo si daroea andrõ. 
ISA.7_1.17	III. 
ISA.7_1.18	Na loeo daʼõ, ba ikaoni Jehowa goelo andrõ ba loeaha nidanõ Miseraji, awõ w̃ani andrõ ba danõ Asiria. 
ISA.7_1.19	Ba so ira fefoe, ba latoegelai mbawa danõ ba soʼotaloea gara ba songafōē saʼasaʼa mao ba benoea awoejoe fefoe. 
ISA.7_1.20	Ba na loeo daʼõ, ba itõwõ Soʼaja mboe hõgõ ba boe ba zaila ira fanõwõ andrõ niwawalõ ba mbewe Oifarati, razo Asiria andrõ; noemalõ gambi, ba ihori. 
ISA.7_1.21	Na loeo daʼõ, ba sageoe saw̃i, si bohooe eboea ba doea geoe biribiri zamõsa. 
ISA.7_1.22	Ba ba waʼoja nõsi zoesoe, ba soesoe si bakoe gõnia; dozi si tosai ba danõ sa, ba soesoe si bakoe ba w̃e w̃ani gõra. 
ISA.7_1.23	Na loeo daʼõ, ba asaiʼõ fefoe naha si no hõnõ tõla nagoe, si 500 roefia mobõli, ba toemboe zaʼasaʼa mao chõnia. 
ISA.7_1.24	Fa niʼohe fana fabaja ono wana, wanõrõ jaʼia; sagõrõ tanõ saʼae, ba sasaiʼõ ba mosaʼasaʼa mao. 
ISA.7_1.25	Ba ba hili fefoe, nihalõ nowi iadaʼe, ba lõʼõ saʼae mõi niha, bõrõ waʼataʼoera zaʼasaʼa mao andrõ ba sasaiʼõ no mege. Laʼohe dania zaw̃i ba daʼõ, ba lahoendrahoendra biribiri.
ISA.8_1.1	I. 
ISA.8_1.2	Ba faʼaso chõgoe zi so ba mbõrõ, si fadoehoe dõdõda, Oeria andrõ, ere, ba Sacharia ono Jerebechia. 
ISA.8_1.3	Ba mõido chõ woʼomo zamaʼeleʼõ ba manabina ia ba toemboe chõnia nono matoea. Ba imane chõgoe Jehowa: Beʼe tõinia: ”Alio so gahoeloea, aõsõ woraboe.” 
ISA.8_1.4	Lõʼõ sa fachamõ faʼama nono andrõ ba lõ fachamõ faʼina, ba teʼohe chõ razo Asiria ganaʼa Ndramaseko andrõ, awõ niraboe ba Zamaria. 
ISA.8_1.5	Ba itohoegõ Jehowa, imane chõgoe: 
ISA.8_1.6	Me no lõ ba dõdõ mbanoea andre nidanõ andrõ ba Ziloa, si lõ abõlõ lawoelawoe ba me omasi ira Resino andrõ ba ono Remalia, 
ISA.8_1.7	ba hiza, ba ifatõrõ chõra Soʼaja nidanõ seboea, si no abõlõ, Oifarati andrõ, Razo Asiria, awõ waʼabõlõnia fefoe. Inõnõi dania ndraso molõ mbewenia ibeʼe. 
ISA.8_1.8	Ba itõrõ danõ mado Joeda, inõnõi, irege falaw̃a bagi, ibaloegõ afinia nibologõ danõ, ha waʼebolo ia, jaʼoegõ Emanoeeli! 
ISA.8_1.9	Ja aboto ba dõdõmi, jaʼami soi niha ba mifondrondrongo, jaʼami ba danõ sarõoe. Mifaʼanõ ami, ba miʼanizinizi! [Oew̃aʼõ chõmi]: Mifaʼanõ ami ba miʼanizinizi. 
ISA.8_1.10	Miʼamagõlõ, ba si lõ fozoe dania! Mifachoi, ba si lõ fachai; 
ISA.8_1.11	II. 
ISA.8_1.12	Bõi ahori niʼamoniʼõ chõmi niw̃aʼõ mbanoea andre niʼamoniʼõ; ba sataʼoe ira, ba bõi miʼataʼoefi ba bõi tokea ami chõnia! 
ISA.8_1.13	Jehowa ngahõnõ andrõ miʼamoniʼõ; enaʼõ na jaʼia zataʼoe ami, ba si tokea ami. 
ISA.8_1.14	Ba jaʼia gamonita ba kara nitendre ba gowe salaoe ita, ba mbanoea Ndraono Gizeraëli andrõ si domboea, tandraw̃a ba fesoe ba mbanoea Jeroezalema andrõ. 
ISA.8_1.15	Ba ato chõra zanendre ba salaoe ba sarasa ba si teʼala ba wesoe, salaoe. 
ISA.8_1.16	Irõʼõ nifaʼeleʼõ andrõ, fotandro goroisa, ba nifahaõgoe andrõ! 
ISA.8_1.17	Ba oebazebazeʼõ chõ Jehowa; si no maminiʼõ bawania ba maʼoewoe Jakobo, ba oedõnadõna chõnia. 
ISA.8_1.18	Hiza, jaʼodo ba iraono andrõ, nibeʼe Jehowa chõgoe, ba no tandra ba no sahõlihõli dõdõ ba Ndraono Gizeraëli ndraʼaga, chõ Jehowa ngahõnõ andrõ si so nahia ba hili Ziona. 
ISA.8_1.19	Ba na lamane chõmi: Misofoe ba mbechoe ba ba zi faeta, si fangõngõngõngõ, si lõ aloea baeha li — hadia, tenga chõ Lowalanginia isofoe lala soi niha? Hadia, ba zi no mate manofoe ita, na bõrõ zaoeri? 
ISA.8_1.20	”Oroisa ba famadoehoeʼõ.” Na tenga lamanõ, ba zi lõ faʼamoloeo, 
ISA.8_1.21	ba latõrõi danõ, no aõndrõ hoeloe ba si mate olofo ira, ba aboe dõdõra, na olofo ira, ba laʼelifi razora ba Lowalangira, lafaõga hõrõra mijaw̃a, 
ISA.8_1.22	ba lafaigi tooe danõ; ba ha sambalõ faʼataʼoe, ba faʼogõmigõmi, sogõmigõmi sataʼoe ita; ba zi bongi tefatõrõ ira.
ISA.9_1.1	I. 
ISA.9_1.2	Banoea sanõrõ sogõmigõmi, ba laʼila haga sabõlõ dania. Ba zi so ba danõ, si no tehawoe si bongi, ba mohaga dania. 
ISA.9_1.3	Ba zi lõ niʼeboeaʼõmõ faʼomoeso dõdõ, ba somoeso tõdõ dania fõnaoe, timba waʼomoeso dõdõ ba wamasi ba timba waʼomoeso dõdõ na lafaosa gahoeloea ba wanoewõ. 
ISA.9_1.4	Kalo mbagi andrõ, norora, ba oee andrõ si tohare ba hoeloera, bõzibõzi andrõ ba danga mandroe, ba õfatõ saʼae, si mane me leoo Midiano andrõ. 
ISA.9_1.5	Fefoe wangaro zangaro andrõ ba wanoewõ ba baroe andrõ, si no gõna do, ba nitoenoe saʼae, õ galitõ. 
ISA.9_1.8	II. 
ISA.9_1.9	Ba bõi zi lõ laʼila banoeara fefoe, mado Geferaji andrõ ba banoea Zamaria — ba hochara ba ba wajaw̃asa dõdõ andrõ; me lamane: 
ISA.9_1.10	”Kara tembo, ba no adoedoe, ba tafoeli taʼotomosi kara hili nitoto: tõla ara, ba no moeʼobõ, ba taʼali eresi.” 
ISA.9_1.11	Ba no iʼabeʼeʼõ Resino andrõ Jehowa, ba no ifarooerooe nemalira. 
ISA.9_1.12	Aramo moroi ba gatoemboecha ba Dawa Wilisiti moroi ba gaechoela, ba no laʼā Ndraono Gizeraëli, no laʼeboeaʼõ mbawara. 
ISA.9_1.13	III. 
ISA.9_1.14	Andrõ dania ifaloʼo Jehowa hõgõ, awõ giʼo, ba hogoe nohi, awõ zinasa ba Ndraono Gizeraëli, ha maʼõmaʼõchõ waʼara. 
ISA.9_1.15	Hõgõ zalaw̃a ba si so tõi, ba iʼo zamaʼeleʼõ andrõ, sofaja. 
ISA.9_1.16	Ba samatõrõ soi andre, ba no tobali samaeloengoe, ba nifatõrõ andrõ ba no niʼohe ba waʼatekiko. 
ISA.9_1.17	Andrõ wa lõ alimagõ chõ Zoʼaja nono matoea chõra, ba lõ ihachõsi tõdõ zi lõ ama ba si lõ ina ba si no mate ira matoea, ba chõra. Dozi ira saʼae, ba no sanao horõ ba samazõchi si lõ sõchi, ba dozi bewe, ba no solaoe fajafaja. 
ISA.9_1.18	IV. 
ISA.9_1.19	Fõnoe Jehowa ngahõnõ andrõ wogozi danõ, ba timba gõ galitõ niha; lõ alimagõ nawõnia ba zamõsana. 
ISA.9_1.20	Lataba õra gambõlõ, ba lõ teboelõ waʼolofo, ba manga ba gabera, ba lõ aboeso; iʼā nagole daʼionia zamõsana. 
ISA.9_1.21	Iʼā Ndraono Manase Iraono Geferaji ba iʼā Ndraono Geferaji Iraono Manase, ba daroea ira, ba si manga Iraono Joeda. 
ISA.10_1.1	I. 
ISA.10_1.2	Fombaʼa lala hoekoe, ba zi noemana, ba fa lõ lala hoehoeo ba zeboea famakao, ba mbanoeagoe andrõ, enaʼõ õra zi no mate ira matoea ba enaʼõ laʼila laraboe zi so chõ zi lõ ama, si lõ ina. 
ISA.10_1.3	He miwisa sa na baw̃a wotoe ba na itõrõ ami angi sabõlõ moroi ba zarõoe? Ha chõ misaw̃a, ba wangaloei fangorifi ba heza mibeʼe lachõmimi? 
ISA.10_1.4	Na lõ ikõwõ ia zamõsana ba gotaloea niha niraboe, ba teʼõʼõtõ ia tooe, awõ niboeboenoe andrõ. 
ISA.10_1.5	II. 
ISA.10_1.6	Oefatenge ia fangotoeʼõ soi andrõ, sanao horõ; oeʼoroiʼõ ia fotoe mado andrõ, sofõnoe ndraʼodo. Enaʼõ laʼoloiʼõ gamagamara, enaʼõ laʼosindraʼoei, ba enaʼõ lahoendragõ ira, nifangoehoendra tamboe ba golajama. 
ISA.10_1.7	Ba tenga si manõ geraʼerania, tenga daʼõ dõdõnia; si so ba dõdõnia, ba enaʼõ oja ifakiko soi niha, enaʼõ oja ihori. 
ISA.10_1.8	Imane saʼae: ”Hadia, tenga no amaedola razo goemandroe andrõ chõgoe fefoe? 
ISA.10_1.9	Hadia, tenga lala Garikemi mege lala Galino? ba tenga lala Garafada lala Hamata? ba tenga lala Ndramaseko andrõ lala Zamaria? 
ISA.10_1.10	Si mane me oebaja mege nõri niha baero andrõ, soja adoe, moroi ba Jeroezalema ba moroi ba Zamaria —, 
ISA.10_1.11	Hadia lõ oeʼila oelaoe ba Jeroezalema ba ba nadoera andrõ nilaoegoe ba Zamaria ba ba ba nadoera?” 
ISA.10_1.12	Ba na no awai fefoe halõw̃õ Zoʼaja ba hili Ziona andrõ ba ba Jeroezalema, ba mõido moefaigi [iw̃aʼõ Soʼaja] mboeaboea hocha razo Asiria andrõ, awõ watandrosa hõrõnia andrõ, seboea fajaw̃asa. 
ISA.10_1.13	Me imane: ”Faʼabeʼe dangagoe ba faʼatoeatoeagoe, wa oelaoe daʼõ, oeʼila saʼae watahõgõ. No oewoeʼai nola soi niha ba no oeraboe nihõnara andrõ, no oetimba ira ba dadaomara, si mane sabõlõ. 
ISA.10_1.14	No iraʼoe tangagoe ganaʼa soi niha, timba wondraʼoe azoeni wofo; si mane na lahalõ gadoelo nirõi wofo, si manõ wangaigoe tanõ maʼafefoe; lõʼõ naʼi samaliw̃a afinia, lõ samokai bawa ba lõ si fakī!” 
ISA.10_1.15	Hadia, isoeno ia maõ fato chõ zi olew̃aʼõ jaʼia? Hadia, fajaw̃a garagazi, ilaw̃a zamatõrõ jaʼia? Amaedola na ifangaha zanoejoe jaʼia bõzibõzi, ba amaedola na ifazaw̃a oee zi tenga eoe. 
ISA.10_1.16	Andrõ dania ifatõrõ Soʼaja, Jehowa ngahõnõ andrõ, waʼariri ba zesolo andrõ chõnia, ba ba lachõminia andrõ, ba eboea galitõ, timba zino waʼoe. 
ISA.10_1.17	Ba haga andrõ ba Ndraono Gizeraëli, ba tobali alitõ, ba niʼamoniʼõ andrõ chõra, ba tobali holahola, ba hoemola ba iʼā zaʼasaʼa mao andrõ ba sasaiʼõ andrõ chõra, ha maʼõmaʼõchõ. 
ISA.10_1.18	Ba ahori gatoea sabõlõ andrõ, awõ geoe sowoea ba kaboe ibeʼe, hoenõ fabaja õsi, timba na ariri zofõchõ baosi. 
ISA.10_1.19	Ba si tosai tõla geoe ba gatoea chõra, ba lõ ojaʼoja, irege iʼila itanõ ba zoera iraono.
ISA.10_1.20	III. 
ISA.10_1.21	Si tosai andrõ, ba lafoeli ira ba zi sõchi; si tosai maʼoewoe Jakobo, ba lafoeli ira chõ Lowalangi sabõlõ. 
ISA.10_1.22	He sa faʼoja ngawoea nene ba mbewe nasi niha chõmi, jaʼami Iraono Gizeraëli, ba ha si tosai andrõ zamoeli jaʼira ba zi sõchi. Noa sa moehonogõi wangohori, sanõrõ, satoelõ lala. 
ISA.10_1.23	Ifaloea sa dania Jehowa ngahõnõ andrõ wangohori andrõ, nihonogõinia, ba daloe danõ. 
ISA.10_1.24	Andrõ wa imanõ Jehowa ngahõnõ andrõ: Jaʼami banoeagoe, banoea Ziona, bõi miʼataʼoefi Ndrawa Asiria, sangahareʼõ oee chõmi ba samangaha bõzibõzi chõmi, si mane ba danõ Miseraji fõna. 
ISA.10_1.25	Lõʼõ sa ara tõ, ba alõ waʼabao dõdõ[goe], ba ifaoedoegõ ira fõnoegoe, ba wangohori jaʼira. 
ISA.10_1.26	Ba ibaha dania chõra mbõzibõzi Jehowa ngahõnõ andrõ, si mane me ibago Ndraono Midiano ba gara Orebi. Iʼoroʼõ dania ziʼonia jaw̃a nasi, si mane me iʼoroʼõ ba Ndrawa Miseraji. 
ISA.10_1.27	Ba na loeo daʼõ, ba aboeʼa ba galisioe noro andrõ chõra, ba kalo mbagi andrõ chõra, ba aboeʼa ba mbagioe.
ISA.10_1.28	IV. 
ISA.10_1.29	Latõrõ mbawa danõ andrõ, ba Geba mõrõ ira. Tokea Rama; moloi Gibea Zaoelo. 
ISA.10_1.30	Miʼeboeaʼõ li weʼao, jaʼami banoea Galimi! Mifondrondrongo, jaʼami Laʼisa! Mitema li, jaʼami Anatoti! 
ISA.10_1.31	Moloi Madamena, ba banoea Gebimi, ba soloi gõi. 
ISA.10_1.32	Ba sara wongi ira ba Nobi; ba iʼoroʼõ dangania ba hili mbanoea Ziona, ba hili mbanoea Jeroezalema andrõ. 
ISA.10_1.33	Ba hiza, ba ilõwa tooe Jehowa ngahõnõ andrõ ndraha andrõ sataʼoe ita. Enaʼõ teʼobõ tooe zi no alaw̃a hogoe andrõ ba enaʼõ teʼideʼideʼõ zi no tõrá faʼeboea. 
ISA.10_1.34	Sasaiʼõ ba gatoea, ba teʼew̃a siʼõli, ba sabõlõ zangohori eoe ba hili Libano.
ISA.11_1.1	I. 
ISA.11_1.3	Samohoea chõnia wangataʼoefi Jehowa andrõ; tenga niʼila hõrõnia dali wangoehoekoenia, ba tenga dali wangetoeʼõ hoekoe nirongo dõgi dalingania; 
ISA.11_1.4	Satoelõ saʼae dali chõnia wameʼe hoekoe ba zi noemana, ba iʼadõlõʼõ wangetoeʼõ hoekoe ba zeboea famakao ba danõ. Famõzi niha goeli danõ chõnia ziʼo mbawania andrõ [taroma linia] ba famoenoe zeboea horõ chõnia hanoehanoe andrõ ba mbewenia. 
ISA.11_1.5	Faʼatoelõ mbõbõ lõwilõwinia ba faʼadoehoe mbõbõ taloe chõnia. 
ISA.11_1.6	Ba oroedoe dania ba nono mbiribiri nasoe gatoea ba si manõ harimo ba nono mbiribiri si matoea. Ono zaw̃i ba ono zingo ba saw̃i niboela, ba oroedoe, fa tola koebalo ndraono. 
ISA.11_1.7	Saw̃i si alawe ba beroea si alawe, ba soroedoe ba mbenoea, ba ha samboea naha wemõrõ ba nonora; ba doeʼoe dania gõ zingo, doeʼoe õ zaw̃i. 
ISA.11_1.8	Famaimai ba mbawa dõgi goelõ zi lõ aefa na ba mbagi zoesoe, ba itoefa tangania hõrõ daritõ si bohooe aefa. 
ISA.11_1.9	Lõ samakao awõnia ba lõ samakiko ba hili niʼamoniʼõ andrõ chõgoe maʼasamboea; anõnõ saʼae danõ waʼaboto ba dõdõ niha Jehowa, si mane faʼanõnõ dojo nasi andrõ asi. 
ISA.11_1.10	Ba na loeo daʼõ, ba lazofoezofoe niha baero lewiõ andrõ, si toemboe ba w̃aʼa doehe Izaʼi andrõ, nibeʼe tandra soi niha, ba si so lachõmi nahiania.
ISA.11_1.11	II. 
ISA.11_1.12	Ba itaroeʼõ dandra ba niha baero, ba iʼowoeloi zizaewe, Iraono Gizeraëli ba sizaewe Iraono Joeda, ba ifoeli iʼoroedoei, moroi ba mbalõ danõ andrõ si õfa. 
ISA.11_1.13	Ba dõhõ waʼafõchõ dõdõ Ndraono Geferaji ba nihori noedoe Ndraono Joeda andrõ. 
ISA.11_1.14	Lalaoe saʼae ira ba zanaere andrõ ba Ndrawa Wilisiti tánõ ba gaechoela ba laʼoroedoegõ ira wanoewõ banoea tánõ ba gatoemboecha. 
ISA.11_1.15	Ba iʼogoʼõisi Jehowa zadõni asi andrõ ba danõ Miseraji ba iʼoroʼõ dangania ba nidanõ seboea andrõ [Oifarati], ifatõrõ nangi sabõlõ ba ifabali, fitoe mbombo ibeʼe, fa alacha lõ moeheta mbadagahe sideʼide, na tatõrõ. 
ISA.11_1.16	Ba tobali molala zi tosai banoeania andrõ, si lõ ahori ba Ndrawa Asiria, si mane lala Ndraono Gizeraëli no, me laʼotarai danõ Miseraji. 
ISA.12_1.4	Ba mimane na loeo daʼõ: ”Miʼandrõ saoha gõlõ chõ Jehowa; miʼangarõfi li dõinia; midoenõdoenõ ba niha baero wolaoenia andrõ, mitoeriagõ, wa no seboea dõinia andrõ! 
ISA.12_1.5	Misoenõ Jehowa! seboea sa nilaoenia; jaterongo daʼõ ba goeli danõ, maʼasagõrõ! 
ISA.12_1.6	Miʼomoesoiʼõ dõdõmi ba miʼanoenõ, jaʼami banoea Ziona! me no seboea Niʼamoniʼõ Ndraono Gizeraëli andrõ ba chõmi andrõ!”
ISA.13_1.1	Nitandrõsaigõ ba Mbabeli daʼe, niʼila Jesaja andrõ, ono Gamosi.
ISA.13_1.2	I. 
ISA.13_1.3	No oebeʼe goroisa ba niʼamoniʼõ andrõ chõgoe, ba sabõlõ andrõ chõgoe, ba no oeʼoroiʼõ, ba wõnoegoe andrõ, sowoeawoea tõdõ andrõ chõgoe, sabeʼe tõdõ. 
ISA.13_1.4	Terongo wagoeagoeasa, sato niha, ba hili, si mane na no ato zanoewõ; roemoeroe soi baero andrõ, si no oroedoe; ifaigi Jehowa ngahõnõ andrõ he wisa zanoewõ. 
ISA.13_1.5	Laʼotarai danõ sarõoe, mbalõ danõ, Jehowa ba fakakenia andrõ ba wõnoenia, ba wamakiko oeli danõ maʼasagõrõ. 
ISA.13_1.6	Miʼegeʼege! noa sa ahatõ mbaw̃a andrõ chõ Jehowa; iroegi dania, amaedola wanoedoegõ chõ Wondrege Zalaw̃a. 
ISA.13_1.7	Andrõ adada danga, fefoe; mangoeloe bacha dõdõ niha, fefoe. 
ISA.13_1.8	Modokea ira, ihawoei ira sihoeloe ba faʼafõchõ hoeloe; mangiwõngiwõ ira, si mane sadono; itõngõ nawõnia zamõsana; no timba holahola galitõ mbawara.
ISA.13_1.9	II. 
ISA.13_1.10	õʼõ saʼae hoemaga dania ndrõfi ba mbanoea, hadia ia ndrõfi andrõ; ba loeo, ba aitõ, na toemboe, ba lõʼõ saʼae hoemaga mbaw̃a. 
ISA.13_1.11	Ba oebeʼe wotoe [iw̃aʼõ Soʼaja] ba niha goeli danõ, ba walõsõchira andrõ ba ba zeboea horõ, ba golalõw̃ara. Oebõzini hocha zafaito andrõ ba fajaw̃asa zamakao awõra, ba oehõndrõgõ. 
ISA.13_1.12	Eboea dania mbõli niha moroi ba mbalaki, oebeʼe, ba eboea mbõli nono niha, moroi ba mbalaki Gofiri. 
ISA.13_1.13	Andrõ oefahisi mbanoea si jaw̃a ba siheoe danõ ba sawoeʼa ba nahania, ba waʼabao dõdõ Jehowa ngahõnõ andrõ, na loeo hoemola wõnoenia. 
ISA.13_1.14	Ba dozi ira, ba hoelo nago nigohi ba hoelõ mbiribiri si lõ koebalo, isaw̃a niwara zamõsana, ifoeli ia chõra, moloi. 
ISA.13_1.15	Dozi nisõndra, ba nitaroeʼõ toho, ba dozi niraʼoe, ba niʼõʼõtõ fõda. 
ISA.13_1.16	Onora, ba nirasa ba zanehe hõrõra, õsi nomora, ba niraboe ba ira alawera, ba nihorõni. 
ISA.13_1.17	Hiza, oefarooe Ndrawa 
ISA.13_1.18	Fanara, ba famakiko nono matoea, ba lõ ahachõ dõdõra dabina ba daloe, ba lõ afõchõ chõra ndraono. 
ISA.13_1.19	Ba lala Zodoma ba lala 
ISA.13_1.20	Lõʼõ saʼae niha chõnia, sagõtõ tanõ, tenga banoea, gõtõgõtõ waʼara; lõ labeʼe ba daʼõ nosera Dawa Ara, ba lõ molombase goebalo ba daʼõ. 
ISA.13_1.21	Oetoe ndroeʼoe zi morõ ba daʼõ, ba omora, ba sanõnõ lamoehoe. Fofo ondra zonahia ba daʼõ ba bechoe zolaja. 
ISA.13_1.22	Moekao nasoe gatoea ba gõdo ba asoe anaʼa zikao ba nomo zalaw̃a omasiõ. Itoegoe ahatõ mbaw̃a andrõ chõra, ba lõ tefazaw̃a mbongi.
ISA.14_1.1	I. 
ISA.14_1.2	Lahalõ ira niha baero, laʼohe ba nahara, ba maʼoewoe Gizeraëli zochõ jaʼira (niha bõʼõ andrõ) ba danõ Jehowa andrõ, sawoejoera, ira matoea ba ira alawe. Tobali laraʼoe zondraʼoe jaʼira mege ba labeʼe barõ mbawara zamakao jaʼira mege. 
ISA.14_1.3	Ba na no ahono ndraʼoegõ ibeʼe Jehowa, na no dõhõ wamakao ba fa lõ ahonohono andrõ ba faʼasawoejoe sabeʼe andrõ, nihareʼõ chõoe mege, 
ISA.14_1.4	awena dania manoenõ ndraʼoegõ, fangoʼaja razo Mbabeli andrõ, õmane: ”Ha lõ ahono zamakao andrõ, ha lõ atebato wamakao andrõ! 
ISA.14_1.5	No ifatõ Jehowa ziʼo zeboea horõ, siʼo zalaw̃a andrõ, 
ISA.14_1.6	samõzimõzi soi niha ba waʼabao dõdõnia andrõ, famõzi si lõ aetoe, sangoehoendragõ niha baero ba wõnoenia, fangoehoendra si lõ fondrege. 
ISA.14_1.7	Ahono danõ maʼasagõrõ, molombase: maʼikiʼiki ira. 
ISA.14_1.8	He naroeʼoe, ba omoeso dõdõ, wamaigi jaʼoegõ andrõ, ba eresi ba hili Libano, lamane: ”Gõtõ wa no teʼala ndraʼoegõ, ba lõ si mõi mijaw̃a ba daʼe chõma, ba wolobõ jaʼaga.” 
ISA.14_1.9	Banoea tooe, ba hoemoefa ba chõoe andrõ, me soʼõ; ikeani fõnaoe mbechoe zi mate, fefoe zamatõrõ mege ba goeli danõ; maoso moroi ba dadaomara, iw̃aʼõ, fefoe razo soi niha andrõ. 
ISA.14_1.10	Ba dozi, ba latema, lamane chõoe: ”Hadia, jaʼoegõ gõi zi no amonó, si mane jaʼaga; no fagõlõgõlõ ndraʼoegõ chõma? 
ISA.14_1.11	No noemalõ ba mbanoea tooe andre wajaw̃asamõ andrõ, fabaja li mbiola andrõ chõoe; bonga saʼae doefooe, ba koeõkoeõ gambalamõ. 
ISA.14_1.12	Ha lõ atoroe ndraʼoegõ moroi jaw̃a ba mbanoea, jaʼoegõ madala sabõlõ haga! Ha lõ moeʼobõ ndraʼoegõ, jaʼoegõ si hoendragõ soi niha mege!” 
ISA.14_1.13	Ba noa saʼae õw̃aʼõ tõdõoe: ”Daʼoesaw̃a mbanoea si jaw̃a; alaw̃a jaw̃a ndrõfi andrõ chõ Lowalangi oebeʼe dadaomagoe; ba hili waloechata andrõ doemadao ndraʼo, ba wondrege jõoe. 
ISA.14_1.14	Oetaloeʼi lawoeo si jaw̃a, oefagõlõgõlõ ndraʼo chõ Wondrege Zalaw̃a andrõ!” 
ISA.14_1.15	Ba tetimba ba mbanoea tooe ndraʼoegõ, ba wondrege zabacha kohokoho! 
ISA.14_1.16	Sangila jaʼoegõ, ba lafaigifaigiʼõ, latõngõni ndraʼoegõ ba lamane: ”Hadia, daʼõ niha andrõ, sameʼe manizinizi oeli danõ, samahisi amatõrõw̃a razo misa? 
ISA.14_1.17	Hadia, jaʼia zamaliʼõ tanõ si mate oeli danõ, sanoedoegõ banoea ba detenia, si lõ mameʼe mangawoeli ba chõra niraboenia?” 
ISA.14_1.18	Dozi razo soi niha andrõ — ba aʼoi molombase, si lõ ambõ soemange, oi dozi monahia. 
ISA.14_1.19	Ba jaʼoegõ, ba nitiboʼõ, hoelõ ndraha geoe si lõ ba dõdõ niha, no arõoe lewatõmõ; nihawoei niboenoe ndraʼoegõ, fabaja nitaroeʼõ siʼõli mege, no timba gamatela nihoendrahoendra. 
ISA.14_1.20	Lõ fao ndraʼoegõ ba zogamõ lewatõ kara tooe, me no õfakiko danõoe ba me no õboeboenoe mbanoeamõ; lõʼõ saʼae itõrõ li niha ngaʼõtõ zeboea horõ andrõ, gõtõgõtõ waʼara. 
ISA.14_1.21	Mifazõchi nahia, ba wanaba bagi nononia, bõrõ horõ ndra amara andrõ, fa bõi eboea ira, fa bõi labeʼe barõ mbawara danõ ba fa bõi labeʼe anõnõ danõ adoedoela mbanoea. 
ISA.14_1.22	Ba oetema maoso chõra, iw̃aʼõ Jehowa ngahõnõ, ba oehori ba Mbabeli dõira ba hadia zi tosai ba ono ba maʼoewoe, iw̃aʼõ Jehowa. 
ISA.14_1.23	Ba tobali naha mbogo oebeʼe ba tobali baw̃a nidanõ, ba oebõzini ezoë fangohori, iw̃aʼõ Jehowa ngahõnõ andrõ. 
ISA.14_1.24	II. 
ISA.14_1.25	Oerasa Ndrawa Asiria ba danõ chõgoe; ba hili chõgoe oehoendragõ tooe ia, enaʼõ aheta galo mbagi andrõ chõnia ba mbagira ba enaʼõ aboeʼa ba galisira nora andrõ chõnia. 
ISA.14_1.26	Daʼõ nihonogõi, nifatõrõ ba goeli danõ maʼasagõrõ; daʼõ danga andrõ, si no moeʼoroʼõ jaw̃a niha baero, fefoe. 
ISA.14_1.27	Jehowa ngahõnõ andrõ sa zi hõnogõi jaʼia, ba ha niha zi woeʼai? Na no iʼoroʼõ dangania, ba ha niha zamõda? 
ISA.14_1.28	III. 
ISA.14_1.29	Bõi omoeso dõdõoe, jaʼoegõ tanõ Ndrawa Wilisiti fefoe, me no afatõ noee andrõ, bõzibõzi si tohare chõoe mege; moroi ba gamatela goelõ mege aloea saʼae dania daritõ ba loealoea daʼõ, ba naga sihombo. 
ISA.14_1.30	Ba si aʼa zi noemana, ba lasõndra gõ, ba si lõ tõi ba faloecha mõrõ lõ hadia ia. Ba w̃aʼamõ andrõ, ba oeboenoe faʼolofo, mate zi tosai chõoe ibeʼe. 
ISA.14_1.31	Egeʼege, jaʼoegõ bawa gõli! Iraʼira, jaʼoegõ banoea! Anizinizi, jaʼoegõ tanõ Ndrawa Wilisiti, maʼafefoe! Moroi jõoe saʼae iʼotarai simbo, ba lõ si fabali ba zato chõra. 
ISA.14_1.32	Ba hadia niw̃aʼõ, fanema li zinenge niha baero andrõ? [Tamane]: Jehowa zanaroeʼõ banoea Ziona andrõ, ba ba daʼõ lasõndra zaw̃atõ si noemana mbanoeania andrõ.
ISA.15_1.2	Mõi mijaw̃a ba gosali ba hili andrõ Ndribona, ba wegeʼege. Ba hili Nebo ba ba Medeba megeʼege Ndraono Moabi; dozi no moetõwõ mboe ba hõgõ ba no moehori gambi. 
ISA.15_1.3	Ba newali chõra, ba laʼonoecha gonigoni; ba dete nomora jaw̃a ba ba kade misa, ba ha sambalõ fegeʼege ba faʼahele daw̃a hõrõ. 
ISA.15_1.4	Mangarõngarõ Hesibona ba Eleale, iroegi Jahasi terongo lira. Andrõ koemirakira zi no mangaró andrõ Iraono Moabi, dozi afõchõ bacha dõdõ. 
ISA.15_1.5	Meʼe dõdõgoe ba Ndraono Moabi andrõ; laroegi Zoara soloi, Soara si no amaedola nono zaw̃i si medõloe fache. Megeʼege ira wanõrõ mijaw̃a lala ba Loehiti, moeʼiraʼira ba lala ba Horonaʼi. 
ISA.15_1.6	Noa sa otoefo nidanõ Nimiri; no mate ndroeʼoe, ariri mboeloe zinanõ, lõ saoeri saʼae. 
ISA.15_1.7	Andrõ lafaʼõtõ ba mbombo ba mbooe andrõ girõgirõra, nibeʼera jaw̃a, awõ nihõnara andrõ. 
ISA.15_1.8	Itõrõi saʼae danõ Ndraono Moabi maʼafefoe fangarõngarõ andrõ; iroegi Negelaʼi, ba megeʼege ira, ba iroegi Mbeʼeri Elima, ba fegeʼegera. 
ISA.15_1.9	Noa sa anõnõ do nidanõ ba Ndrimona; ba oefatõrõ na sa wamakao si bohooe ba Ndrimona andrõ, wamatenge singo ba zoloi andrõ, Iraono Moabi, ba ba zi tosai andrõ ba danõ.
ISA.16_1.1	I. ”
ISA.16_1.2	Ba laroegi gõtõna ba Garono banoea Ndraono Moabi, timba wofo sangafongafo, timba nitaboi ba gazoeni. 
ISA.16_1.3	Mifaigi wamolala dõdõ, miʼohe ba lala! Abõlõgõ loemõoe, ba zi laloeo, timba ba zi bongi; biniʼõ zizaewe andrõ; bõi ombachaʼõ zoloi andrõ! 
ISA.16_1.4	Alacha fatewoe chõoe zihoefa andrõ, Iraono Moabi; iagõ baʼabaʼa chõra ba zamakiko andrõ; aetoe sa dania zamakao andrõ ba tebato wamalangõgõ; aheta dania ba danõ zi hoendragõ awõra. 
ISA.16_1.5	Ba faʼeboea dõdõ wangaro dadaoma zalaw̃a, ba lõ teboelõ zidadao jaw̃a, ba nose Dawido andrõ, sangoehoekoe ba sangaloei lala satoelõ ba sondrooeʼõndrooeʼõ faʼatoelõ. 
ISA.16_1.6	II. 
ISA.16_1.7	Andrõ laʼeʼesi Ndraono Moabi Iraono Moabi; oi dozi megeʼege ira. Ba gadoedoela Giri-Haresi mangarõngarõ ami; si no arasa tõdõ ami. 
ISA.16_1.8	Mate zinanõ ba nowi Hesibona, agoe ba Zibema, ba no lafoefoe salaw̃a niha baero, agoe andrõ siroegi Jaʼezeri, seloengoe irege ba danõ si mate, sangoro daha, sangõtõ ziloea asi. 
ISA.16_1.9	Andrõ meʼe ndraʼo, awõ mbanoea Jaʼezeri, ba nagoe Zibema andrõ; oebasõi ami taw̃a hõrõgoe, jaʼami Hesibona ba Eleale, noa sa faoedoe ba wangai boea chõmi ba ba wamasimi waʼigi nemali andrõ. 
ISA.16_1.10	No abõda waʼomoeso dõdõ ba faʼiki, ba nowi; ba ba kaboe nagoe, ba lõʼõ saʼae sanoenõ ba lõ sowoeawoea tõdõ. Lõ solazi boea nagoe ba wolazi; no oefadõhõ li waʼiki andrõ. 
ISA.16_1.11	Andrõ molilī bacha daloegoe, hoelõ mbiola, ba Ndraono Moabi andrõ, ba betoeʼagoe, ba Giri-Haresi andrõ. 
ISA.16_1.12	Ba tobali, na so Ndraono Moabi, na erege dõdõra ba hilihili andrõ naha wameʼe soemange, na mõi ira ba niʼamoniʼõ andrõ chõra, ba wangandrõ, ba si lõ fozoe. 
ISA.16_1.13	Daʼõ niw̃aʼõ Jehowa, me no andrõ, nitandrõsaigõ ba Ndraono Moabi andrõ. 
ISA.16_1.14	Ba iadaʼe, ba imane Jehowa: Lõʼõ saʼae aloea medõloe fache [inõtõ ndrõfi zi manga gazi], ba tobali famaʼiki niha lachõmi Ndraono Moabi andrõ, awõ waʼato niha andrõ; ba si tosai dania, ba lõ atotó, ha maʼifoe, si no amomó.
ISA.17_1.1	I. 
ISA.17_1.2	Si lõ niha dania mbanoea Garoëri andrõ, tobali nahia gõrõbao; mõrõmõrõ ba daʼõ, ba lõ sanaboi. 
ISA.17_1.3	Si lõʼõ saʼae banoea saro Ndraono Geferaji (Samaria), ba lõʼõ saʼae faʼasalaw̃a ba Ndramaseko. Ba lala zi tosai ba Garamo, ba si mane lala waʼabõlõ Ndraono Gizeraëli, iw̃aʼõ Jehowa ngahõnõ andrõ.
ISA.17_1.4	II. 
ISA.17_1.5	Tobali hoelõ na ifarahoegõ dõla wache samasi ba na itaba ngalai tangania; tobali si mane na laʼozaragõ lai wache ba ndraso Refaʼi. 
ISA.17_1.6	Woʼoewoʼoe zi tosai, si mane na lateteoe mboea falo, na so zi tosai irege mato tõloe ngawoea ba lailai, ba irege mato lima ngawoea ba ndraha dõla, iw̃aʼõ Jehowa, Lowalangi Ndraono Gizeraëli andrõ. 
ISA.17_1.7	Awena dania lafoeli lafaõga mbagira niha ba zombõi jaʼira, ba laʼaloei hõrõra Niʼamoniʼõ ba Ndraono Gizeraëli andrõ. 
ISA.17_1.8	Ba lõʼõ saʼae lafaigifaigi naha wameʼe soemange andrõ, nifazõchi dangara ba he Asera andrõ ba adoe loeo, niwõwõira toetoeroera. 
ISA.17_1.9	Ba na loeo daʼõ, ba lala mbanoea andrõ ba gatoea ba ba hili, nirõi mege fõna Ndraono Gizeraëli, lala mbanoea saro andrõ chõra: adoedoela gamozoea. 
ISA.17_1.10	Me no olifoeʼõ Lowalangi, fangorifioe andrõ, ba me no lõ ba dõdõoe gowe andrõ, baʼabaʼa andrõ chõoe: andrõ wa õfazõchi kaboe omasiõ ba õtanõ zinanõ nihalõ ba niha bõʼõ. 
ISA.17_1.11	Na loeo õtanõ ia, ba õkõlini, ba ahoelõ mobowo zinanõoe, õbeʼe, ba si lõ boto wangai boea, na loeo wõchõ ba faʼafõchõ si lõ famadõhõ.
ISA.17_1.12	III. 
ISA.17_1.13	Moegosogoso soi niha, si mane fegosogoso molõ seboea! Ba na itegoe ira [Jehowa], ba moloi ira, lasaw̃a zarõoe, nifehombo, si mane adaja ba hili ba nangi sabõlõ ba si mane gawoegawoe si tefoejoe ba dawoejoe nangi. 
ISA.17_1.14	Hiza, na tánõ owī, ba faʼotobali dõdõ, ba lõ fachamõ moloeo, ba lõ jaʼira. Daʼõ lala zi faraboe ba chõda, oeracha zangosindraʼoei gamagamada. 
ISA.18_1.2	Samolojo sinengenia ba doendraha soechoe, ba Nilo. ”Midõlõ ami, jaʼami sinenge salio, ba niha seboea boto ba safoesi, ba niha sataʼoe niha bõʼõ misa, sabõlõ sibai, si hoendragõ awõra, ba danõ si so idanõ seboea.” 
ISA.18_1.3	Jaʼami fefoe, si so ba goeli danõ, jaʼami sowanoea ba detenia: na laʼtaroeʼõ mandrera ba hili, ba mitõngõni; ba na lalaoe dorofe, ba mifondrondrongo! 
ISA.18_1.4	Noa sa imane chõgoe Jehowa: Daʼoehonogõ ndraʼodo ba oefaigi moroi ba nahagoe, si mane faʼaoechoe zino na lõchõ ba si mane saoe, na baw̃a wamasi. 
ISA.18_1.5	Gasagasa wangai boea sa, na no atoroe mbowo, na itoegoe tobali boea sasoso dania woeʼoewoeʼoe andrõ, ba itaba fõrõgi mbadõbadõ, iheta ndraha, ifaloʼo. 
ISA.18_1.6	Ahori itehe ba wofo ba hili ba ba zaliw̃aliw̃a ba danõ, ba monaha ba chõnia wofo, fatoea baw̃a lõchõ, ba saliw̃aliw̃a ba danõ, na baw̃a deoe. 
ISA.18_1.7	Ba na loeo daʼõ, ba laʼohe zoemange niha seboea boto andrõ, safoesi, chõ Jehowa ngahõnõ andrõ, niha andrõ, sataʼoe niha bõʼõ misa, niha sabõlõ sibai, si hoendragõ awõra, ba danõ si so idanõ seboea — laʼohe ba naha dõi Jehowa ngahõnõ andrõ, ba hili Ziona. 
ISA.19_1.1	I. 
ISA.19_1.2	Ba faoma oefaʼoedoe Ndrawa Miseraji ba nawõra, enaʼõ oedoe dalifoesõnia zi fatalifoesõ ba oedoe zi fahoewoe chõnia zi fahoewoe ba oedoe mbanoea si samboea zi samboea ba oedoe zi sara õri zi sara. 
ISA.19_1.3	Ba eheha baro dõtõ Ndrawa Miseraji, ba nitajaigõ, ba eraʼerara, ba si lõ boto oebeʼe, ba bawa nadoe dania lasofoe ba bawa zeboea elemoe ba bawa zi faeta ba bawa gere. 
ISA.19_1.4	Ba oebeʼe ba danga zalaw̃a sabeʼe Ndrawa Miseraji andrõ; salaw̃a safaito dania zamatõrõ jaʼira, iw̃aʼõ Soʼaja, Jehowa ngahõnõ andrõ. 
ISA.19_1.5	Ogoʼõ dania nidanõ Nilo, otoefo bacha noengo nidanõ, lõ idanõ. 
ISA.19_1.6	Abõoe wabaliw̃ania; tobali lõ abachabacha tõ nidanõ nikoʼo andrõ, ogoʼõ; mate zoechoe ba honoe. 
ISA.19_1.7	Doeʼoe ba ndraso, ba loeaha Nilo, awõ zinanõ ba zingania, ba okõli, ariri ba lõ jaʼia saʼae. 
ISA.19_1.8	Tobali mangarõngarõ zangaloei īʼa, aboe dõdõ; dozi ira, he si fagai ba he si fadora, ba laʼaboesi tõdõ. 
ISA.19_1.9	Ba lõ lala dõdõ zamoboto taliõ, sanoso moeko. 
ISA.19_1.10	Adoedoe dajadaja ba aboe bacha dõdõ zi manga gazi, fefoe.
ISA.19_1.11	II. 
ISA.19_1.12	Hezo zatoeatoea andrõ chõoe? Enaʼõ laʼombachaʼõ chõoe, enaʼõ aboto ba dõdõ he wisa dõdõ Jehowa ngahõnõ andrõ ba Ndrawa Miseraji. 
ISA.19_1.13	Si lõ tõdõ zalaw̃a Zoana andrõ, seloengoe zalaw̃a Nofi; lafowõhõ Ndrawa Miseraji samatõrõ banoeara. 
ISA.19_1.14	No ibeʼe ba dõdõra Geheha famowõhõ Jehowa, ba lafowõhõ saʼae Ndrawa Miseraji ba nilaoera fefoe, timba zi maboe toeo, si hoendrahoendra oetania. 
ISA.19_1.15	Ba lõ dania ba danõ Miseraji solaoe nilaoe hõgõ ba iʼo ba nilaoe boeloe nohi ba boeloe zinasa. 
ISA.19_1.16	Ba na loeo daʼõ, ba timba ndra alawe Ndrawa Miseraji, waʼatalõ dõdõ ba faʼataʼoera danga Jehowa Ngahõnõ andrõ, nibahania chõra. 
ISA.19_1.17	Ba ataʼoe Ndrawa Miseraji gõi danõ Ndraono Joeda; dozi tehawoe faʼataʼoe ba nitõrõ lida jaʼia, bõrõ dõdõ Jehowa ngahõnõ andrõ, tõdõnia ba Ndrawa Miseraji.
ISA.19_1.18	III. 
ISA.19_1.19	Na loeo daʼõ, ba so naha wameʼe soemange Jehowa ba daloe danõ Miseraji, awõ gowe tandra, chõ Jehowa, ba nolara. 
ISA.19_1.20	Tobali tandra daʼõ chõ Jehowa ngahõnõ ba famadoehoeʼõ ba danõ Miseraji: na laʼangarõfi li ia, ba zamakao andrõ, ba ifatenge chõra zangorifi; daʼõ zanimba sanoewõ, wangorifi jaʼira. 
ISA.19_1.21	Ba ifaʼeleʼõ ia ba Ndrawa Miseraji Jehowa, ba tobali aboto ba dõdõ Ndrawa Miseraji Jehowa, na loeo daʼõ, ba lafosoemange ia soemange nitaba ba soemange bõʼõ ba so dania nifaboeʼoera chõ Jehowa ba laboeʼa gõi. 
ISA.19_1.22	Si manõ wamõzi Jehowa Dawa Miseraji andrõ ba famadõhõnia safõchõ chõra; ba lafoeli dania ira chõ Jehowa, ba ifondrondrongo li wangandrõra ba iʼorifi ira. 
ISA.19_1.23	Na loeo daʼõ, ba so lala nihaogõ, iʼotarai danõ Miseraji noemalõ ba danõ Asiria; tobali mõi ba danõ Miseraji Ndrawa Asiria ba Dawa Miseraji andrõ, ba mõi ba danõ Asiria; ba awõ Ndrawa Asiria Ndrawa Miseraji wamosoemange [Jehowa]. 
ISA.19_1.24	Ba na loeo daʼõ, ba tõloe soi ira, Dawa Miseraji ba Dawa Asiria, ba Iraono Gizeraëli, si fabõbõ chõra, howoehowoe ba danõ. 
ISA.19_1.25	Famahowoeʼõ Jehowa jaʼira, wangoemaʼõ: Ja ahowoe mbanoeagoe Dawa Miseraji ba Dawa Asiria, niwõwõigoe tangagoe, ba tána chõgoe andrõ, Iraono Gizeraëli.
ISA.20_1.2	Me loeo daʼõ, ba imane Jehowa, nifaʼema Jesaja andrõ, Ono Gamosi: Laboe, heta lembe boe andrõ ba lõwilõwioe ba heta mbadagahe ba gaheoe! Ba iʼoʼõ: si lõ lembe saʼae ia ba si lõ badagahe. 
ISA.20_1.3	Ba imane Jehowa: Si mane enonigoe Jesaja andrõ, si lõ lembe ba si lõ badagahe, tandra ba amaedola ba Ndrawa Miseraji ba ba Ndrawa Gaitiofia, 
ISA.20_1.4	medõloe fache waʼara, si manõ dania Ndrawa Miseraji andrõ niʼoloiʼõ ba Dawa Gaitiofia niʼohe misa, ibeʼe razo Asiria, he iraono ba he satoea, si lõ baroe ba si lõ badagahe ba si lõ baloebaloe dojo, fangaila Ndrawa Miseraji andrõ. 
ISA.20_1.5	Ba tokea dania niha, ba aboe dõdõ ba Ndrawa Gaitiofia andrõ, ba nidõnadõnara fangorifi, ba ba Ndrawa Miseraji andrõ, ba nisoenora jaʼira. 
ISA.20_1.6	Ba na loeo daʼõ, ba lamane sihene asi andrõ [ba danõ Ndrawa Wilisiti]: Na si manõ zi gõna nifaigifaigida andrõ, nisaw̃ada, wangaloei fanolo, enaʼõ aoeri ita chõ razo Asiria andrõ — ba he wisa aefa ita?
ISA.21_1.1	I. 
ISA.21_1.2	No moeʼoromaʼõ chõgoe gangilata sabeʼe: Mamakao awõnia na zamakao andrõ ba manoedoegõ banoea na zanoedoegõ andrõ! Laboe misa, jaʼoegõ Elama! Anoewõ, jaʼoegõ Dawa Media! Oefadõhõ wangarõngarõra fefoe! 
ISA.21_1.3	Andrõ doemiʼadiʼa zolagoe, no ihawoeido faʼafõchõ hoeloe, si mane faʼafõchõ hoeloe zadono, choemõlõchõlo chõgoe mbanoea, fa lõ oerongo li niha; si no tokea ndraʼo, fa lõ oeʼila niha. 
ISA.21_1.4	Eloengoeloengoe bacha dõdõgoe; tobali dõdõgoe waʼataʼoe; faʼabongi andrõ, somasimasido menaʼõ, ba oeʼataʼoefi ibeʼe. 
ISA.21_1.5	Lafazõchi meza, labologõ doefo, manga ba mamadoe hadia ia — milaboe, jaʼami salaw̃a, mibajoini mbaloese! 
ISA.21_1.6	Si mané sa niw̃aʼõ Zoʼaja chõgoe: Laboe, fataro zamaigimaigi! Jamoeʼombachaʼõ hadia niʼilania! 
ISA.21_1.7	Na iʼila zi fakoedo, koedo si doeadoea geoe ba si fakoedo ba galide ba ma ba gondra, ba jamoefondrongondrongo, jamoebeʼe mbõrõ dalingania, ba wamondrongondrongo! 
ISA.21_1.8	Ba moeʼao ia, timba li zingo linia, imane: ”He Soʼaja, naha zanaro nahagoe, maʼõmaʼõchõ, ba sara wongi lõ oeboelõʼõ wanaro! 
ISA.21_1.9	Ba so sibai zi fakoedo; doeadoea geoe koedo. Ba itema imane: ”No atoeʼa, no atoeʼa nemali ba Mbabeli, ba adoe chõra fefoe, ba no larasa tooe!” 
ISA.21_1.10	He jaʼami banoeada, si no moebõbõrõ ba nihoendrahoendra tooe! Nirongogoe chõ Jehowa ngahõnõ andrõ, Lowalangi Ndraono Gizeraëli, ba oeʼombachaʼõ chõmi.
ISA.21_1.11	II. 
ISA.21_1.12	Imane sanaro: Moloeo ba bongi gõi. Na edõna manofoe ami, ba mifoeli manõ ami wanofoe.
ISA.21_1.13	III. 
ISA.21_1.14	Mifaondragõ zowõchi tõdõ, miʼohe nidanõ, jaʼami sowanoea ba danõ Dema! Mioroʼõ gõ ba zoloi andrõ. 
ISA.21_1.15	Bõrõ ziʼõli wa moloi ira, siʼõli nibaha ba fana si no moechai, faʼabõlõ wanoewõ andrõ. 
ISA.21_1.16	Si manõ sa niw̃aʼõ Zoʼaja chõgoe: Lõʼõ aloea sibai ndrõfi — inõtõ ndrõfi zi manga gazi, — ba no taja waʼabõlõ Gedara andrõ. 
ISA.21_1.17	Ba si tosai dania fana zanoewõ andrõ, mado Gedara, ba lõ ojaʼoja. Noa sa iw̃aʼõ Jehowa, Lowalangi Ndraono Gizeraëli.
ISA.22_1.1	I. 
ISA.22_1.2	jaʼoegõ banoea seboea roeroe, sabõlõ fagoeagoeasa, jaʼoegõ banoea saro, sowoeawoea dõdõ niha? Tenga sa niʼõʼõtõ siʼõli zi no mate tooe andrõ chõmi, tenga si mate ba wanoewõ! 
ISA.22_1.3	Fefoe zolohe jaʼami, ba no ahori moloi ba no moeraʼoe lõ fana. Banoeami fefoe, ndrohoendrohoe nichamõ, ba no ahori teraʼoe, he no arõoe moloi. 
ISA.22_1.4	Andrõ oemane: Bõi mifaigifaigigido! Daʼoeforege wegeʼege! Bõi mihõtõi wondrara tõdõgoe, ba waʼadoedoe mbanoeada andrõ. 
ISA.22_1.5	Baw̃a waʼatobali dõdõ saʼae moroi chõ Zoʼaja, Jehowa ngahõnõ andrõ, baw̃a waʼadoedoe, baw̃a waʼafakoejoe ba ndraso wamaʼeleʼõ andrõ; tedoedoegõ gõli kara ba telobi ba hili weʼiraʼira. 
ISA.22_1.6	No latoejoe naha nono wana Dawa Gelama, fao goereta zanoewõ ba si fakoedo ba no laheta loeniloeni mbaloese banoea Giri andrõ. 
ISA.22_1.7	Ba no anõnõ koereta ndraso si sõchi andrõ chõmi, ba no lafaʼanõ ira si fakoedo, ba gamaoedoe mbawa gõli. 
ISA.22_1.8	Ba no laheta mbaloebaloe mbanoea Joeda andrõ, ba samaigi fangõna ami ba nomo eoe gatoea andrõ. 
ISA.22_1.9	Ba miʼila wa no fahõna zabõcha õli ba mifaonõ nidanõ ba mbaw̃a tánõ tooe. 
ISA.22_1.10	Ba miʼerai nomo ba Jeroezalema, ba midoedoegõ õsa, fangazõchi gõli kara. 
ISA.22_1.11	Ba mifonaha nidanõ ba gotaloea gõli si doea gõtõ andrõ, idanõ õsi mbaw̃a si no ara andrõ. Ba lõʼõ sa minehegõ zolaoe jaʼia; si no mangohonogõi jaʼia fõna saʼae, ba lõ mitõngõni. 
ISA.22_1.12	Moeʼao Zoʼaja, Jehowa ngahõnõ andrõ, me loeo daʼõ, ba wegeʼege ba ba wangeʼesi ba ba wanõwõ boe ba ba wonoecha noecha ba waʼaboe dõdõ. 
ISA.22_1.13	Ba ha sambalõ faʼiki ba faʼomoeso dõdõ ba fanaba õrõbao ba famoenoe biribiri ba famadoemadoe agoe, femangamanga ba famadoemadoe hadia ia — ”si mate sa atṍ ita mahemoloe” [miw̃aʼõ]” 
ISA.22_1.14	Ba no ifarongorongogõ chõgoe Jehowa ngahõnõ andrõ, ba dõgi dalingagoe, imane: Si ndroehoe, lõ tebeʼe aefa chõmi lalõmi andrõ, irege mate ami — iʼw̃aʼõ Soʼaja, Jehowa ngahõnõ andrõ.
ISA.22_1.15	II. 
ISA.22_1.16	Hadia chõoe ba ha niha chõoe ba daʼe, wa no õfacharoeʼõ chõoe ba daʼe lewatõ? Ba hili jaw̃a ifacharoeʼõ lewatõnia, ba gara ifafahõʼõ chõnia mbateʼe! 
ISA.22_1.17	Hiza, iʼabõlõgõ ifazaoemba ndraʼoegõ Jehowa, jaʼoegõ niha andrõ; iʼabeʼeʼõ danga, wondraʼoe jaʼoegõ! 
ISA.22_1.18	Iʼolõmboegõ ndraʼoegõ, amaedola golõmboe ifazaoembaʼõ baero ba danõ sebolo; ba daʼõ mate ndraʼoegõ; ba daʼõ dania ofeta goereta andrõ chõoe, si sõchi sibai andrõ, jaʼoegõ fangaila jomo ba nomo zochõ jaʼoegõ! 
ISA.22_1.19	Oetimba ndraʼoegõ ba nifataro jaʼoegõ andrõ; lasõbi ndraʼoegõ, lahetaʼõ ba nahaoe. 
ISA.22_1.20	Ba na loeo daʼõ, ba moehededo chõ genonigoe Eliaki andrõ, ono Hilikia. 
ISA.22_1.21	Ba oebeʼe baroenia mbaroemõ andrõ ba bõbõ taloenia mbõbõ taloemõ, ba famatõrõmõ mege, ba oebeʼe ba dangania, enaʼõ amaedola nama ia, ba mbanoea Jeroezalema ba ba maʼoewoe Joeda. 
ISA.22_1.22	Ba oebeʼe ba dangania wogoë mbawandroehõ nomo Dawido andrõ, enaʼõ lõ sokoesi, na ikoë, ba lõ sogoë, na ikoesi. 
ISA.22_1.23	Ba oeʼosõ ia saita, ba nahia saro ia, ba enaʼõ dadaoma lachõmi ia jomo ba nomo namania. 
ISA.22_1.24	Ba tobali laʼolembai ia fefoe zi so tõi jomo ba nomo namania, he daha sesolo ba he daha siseʼise, fefoe gamagama sachõchõ andrõ, he figafiga andrõ ba he koendri andrõ fefoe. 
ISA.22_1.25	Ba na loeo daʼõ — iw̃aʼõ Jehowa ngahõnõ andrõ — ba adeha zaita andrõ, niʼosõ ba naha saro mege, tetimba ba aechoe tooe, ba nisaitagõ chõnia, ba tefaraʼoe; noa sa iw̃aʼõ Jehowa.
ISA.23_1.1	I. 
ISA.23_1.2	Bõi mihedehede saʼae, jaʼami si hene asi. No mege anõnõ danõ saniaga andrõ, banoea Zidona, solojolojo ba nasi. 
ISA.23_1.3	Ba nasi saʼae mõi chõra mboea nowi Nilo, nibasi ba ndraso nidanõ seboea andrõ, tobali kade niha baero ba chõra. 
ISA.23_1.4	Aila ndraʼoegõ, jaʼoegõ Sidona! Noa sa imane asi, banoea saro andrõ ba mbewe nasi: ”Lõ safõchõ hoeloegoe, lõ sadono ndraʼodo! lõ niʼoerigoe ono matoea ba lõ niʼeʼeboeagoe ono alawe!” 
ISA.23_1.5	Na terongo ba Ndrawa Miseraji, ba tobali dõdõra ba doeria Diro andrõ. 
ISA.23_1.6	Miʼolojo, misaw̃a Dateso! Miʼegeʼege, jaʼami si hene asi! 
ISA.23_1.7	Hadia, daʼõ mbanoeami andrõ, somoeso dõdõ niha, si no gõtõgõtõ faʼara, me tetaroeʼõ, sanaw̃a sarõoe ba wanaroeʼõ banoea misa? 
ISA.23_1.8	Ha niha zi honogõi daʼõ, nifatõrõ ba Diro andrõ, banoea samaʼema saemboe anaʼa, ba zi no salaw̃a zi so lafo ba ba zi no fondrege zabõlõ ba goeli danõ zaniaga? 
ISA.23_1.9	Jehowa ngahõnõ andrõ zi no mangohonogõi, ba wangoʼaja famahocha gamagama andrõ fefoe ba ba wameʼe faja fondrege zalaw̃a andrõ ba goeli danõ, fefoe. 
ISA.23_1.10	Minõnõi danõmi, jaʼami banoea Dateso, si mane Nilo andrõ; lõ baʼabaʼa saʼae. 
ISA.23_1.11	No iʼoroʼõ dangania [Jehowa] jaw̃a nasi, no ifahisi nõri andrõ; no iʼoroiʼõ Jehowa ba chõ Ganaʼana andrõ, ba wanoedoegõ banoea saro chõra. 
ISA.23_1.12	No imane: Lõʼõ saʼae faʼomoeso dõdõ chõmi jaʼami banoea Zidona amaedola nono alawe niʼoʼaja! Milaboe, misaw̃a Ndrawa Giti misi jefo! Ba he ba daʼõ, ba lõ faʼahono chõmi. 
ISA.23_1.13	Hiza danõ Ndrawa Galedaia andrõ — daʼõ soi andrõ, si no moezaewe! No latehe ba goetoe ndroeʼoe ba danõ si mate Dawa Asiria. No lalaoe malige, naha zanaro; na lafaoeloegõ wanoedoegõ gõdo chõra, no labaliʼõ adoedoela. 
ISA.23_1.14	Andrõ miʼegeʼege, jaʼami solojo ba Dateso, me no moedoedoegõ mbanoea saro andrõ chõmi!
ISA.23_1.15	II. 
ISA.23_1.16	”Halõ mbiola, tõrõtõrõi newali, jaoegõ ira alawe sohorõhorõ andrõ, si lõ itõrõtõrõ tõdõ niha saʼae! Haogõ wolaoe, forege wanoenõ, enaʼõ ifoeli itõrõ tõdõ niha ndraʼoegõ!” 
ISA.23_1.17	Na aefa zi fitoe ngafoeloe fache, ba ifoeli ifaigi Diro andrõ Jehowa enaʼõ ifoeli isõndra loeonia ba wohorõhorõ andrõ, ba enaʼõ mohorõhorõ ia ba mbanoea niha fefoe, ba goeli danõ maʼasagõrõ. 
ISA.23_1.18	Ba õlõnia andrõ loeonia wohorõhorõ, ba niʼamoniʼõ chõ Jehowa; lõ labeʼe jaw̃a ba lõ lahõna; sabõnõ bõli gõ aʼine ba bõli noecha si sõchi ba zowanoea ba gamaoedoe nahia Jehowa andrõ. 
ISA.24_1.1	I. 
ISA.24_1.2	Si mane ba gere gõi ba zato, ba he ba zochõ ba he ba zawoejoe, he ba zochõ ira alawe ba he ba zawoejoe ono alawe, he ba zamawa hadia ia ba he ba zowõli, he ba zamalali anaʼa ba he ba zameʼe nifalali, he ba zoʼõmõ ba he ba zosoegilõ. 
ISA.24_1.3	Salõsoe lõ õsi goeli danõ dania, ahori teraboe, noa saʼae Jehowa zangoemaʼõ. 
ISA.24_1.4	Aboe dania dõdõ goeli danõ, saleoe ia, timba zotoefo ilo tooe danõ, okõli; ba salaw̃a niha ba goeli danõ, ba mate olofo. 
ISA.24_1.5	Noa sa tetaʼoenõi danõ barõ gahe zowanoea jaw̃a; me lõ niʼoʼõra oroisa ba me no lasawõ gamachoita, ba me no farõi ira ba wawoeʼoesa li andrõ, si no gõtõgõtõ waʼara. 
ISA.24_1.6	Andrõ iʼā danõ fangelifi ba laloeʼi horõ sowanoea jaw̃a; ariri niha ba goeli danõ ba lõ atotó zi tosai niha. 
ISA.24_1.7	Amaedola zaboe tõdõ nõsi mboea nagoe ba si mate dõla; ba dozi somoeso tõdõ mege, ba mangarõngarõ. 
ISA.24_1.8	Dõhõ wamõzi aramba andrõ, sowoeawoea dõdõ niha, tebato wagoeagoeasa zomoeso tõdõ, ba dõhõ li mbiola, si no omasiõ niha mege. 
ISA.24_1.9	Lõʼõ saʼae labadoe nagoe ba wanoenõ ba afeto doeo ba zamadoe. 
ISA.24_1.10	No adoedoe mbanoea faja andrõ; dozi omo, ba no moekoesi mbawandroehõ, lõ lafaʼamõi jomo niha. 
ISA.24_1.11	Mangarõngarõ niha ba newali, ba nagoe andrõ; faʼomoeso dõdõ, ba lõʼõ saʼae; faʼasõchi dõdõ ba goeli danõ, ba no ahori taja. 
ISA.24_1.12	Ba mbanoea, ba hatṍ faʼadoedoe; bawa gõli, ba no moerasa. 
ISA.24_1.13	Daʼõ sa zi gõna oeli danõ, itõrõ niha andrõ, si mane na lateteoe mboea falo, amaedola wangozaragõ woʼoewoʼoe, na no awai wangai boea nagoe. 
ISA.24_1.14	II. 
ISA.24_1.15	Andrõ mifosoemange Jehowa, jaʼami si so ba danõ tánõ ba gatoemboecha; jaʼami si hene asi, mifosoemange dõi Jehowa, Lowalangi Ndraono Gizeraëli! 
ISA.24_1.16	Moroi ba wondrege danõ tarongo wanoenõ, [lamane]: ”Lachõmi ba zatoelõ tõdõ!” Ba oemane: Itõrõ ndraʼo fõchõ! Itõrõ ndraʼo fõchõ! Alai ndraʼo! Falimo zi falimo andrõ, ha sambalõ falimosa ba zi falimo andrõ! 
ISA.24_1.17	Ihawoei ndraʼoegõ faʼataʼoe, alaoeʼõ ba lõsoelõsoe ba ba goeʼõ, jaʼoegõ sowanoea ba goeli danõ! 
ISA.24_1.18	Soloi ba doeria gametaʼoeõ andrõ, ba alaoe ba lõsoelõsoe; ba si faloecha feʼamõi jaw̃a moroi ba lõsoelõsoe, ba alaoe ba goeʼõ. Teboka sa zandrela andrõ ba mbanoea jaw̃a ba hoemeoe dajadaja danõ andrõ. 
ISA.24_1.19	Asila danõ, ofetoe, abõlõbõlõ; aboto danõ, fabali; mangiwa danõ, hoemeoe. 
ISA.24_1.20	Managanagaele danõ, si mane si maboe, hoemeoe, hoelõ mboee; aboea noronia olalõw̃ania andrõ: alaoe tooe ia, ba wa lõ maoso saʼae. 
ISA.24_1.21	Ba na loeo daʼõ, ba ifatõrõ wotoe Jehowa ba zabõlõ andrõ si jaw̃a ba mbanoea jaw̃a ba ba zalaw̃a tooe ba goeli danõ. 
ISA.24_1.22	Tekoeroe ira ba gohokoho, nifokoeroe nibeʼe ba goeroenga, ba tekoesi; ba na no ara dania, ba tefaigi zoei ira. 
ISA.24_1.23	Ba aila mbaw̃a ba afoesi mbawa loeo waʼaila. Jehowa ngahõnõ andrõ saʼae dania zalaw̃a ba hili Ziona ba ba Jeroezalema, ba lachõmi fõna nawõnia satoea. 
ISA.25_1.1	I. 
ISA.25_1.2	No õbaliʼõ baho gara mbanoea, banoea saro, ba no õbaliʼõ adoedoela; gõdo niha bõʼõ andrõ, ba tenga banoea saʼae õbeʼe; lõʼõ saʼae lafoeli lataroeʼõ. 
ISA.25_1.3	Andrõ lafosoemange dania ndraʼoegõ soi sabõlõ; laʼataʼoefi ndraʼoegõ banoea soi si hõndrõgõ awõra. 
ISA.25_1.4	Hati sa ndraʼoegõ ba zi lõ tõi, hati ba zi noemana, na tosasa ira; saw̃atõ na so deoe laõhõ, loemõ na aoechoe zino. Me no amaedola deoe laõhõ, sangewe ba mbagolõ, saʼae wõnoe zamalangõgõ awõra. 
ISA.25_1.5	Si mane famoenoe waʼaoechoe zino, na no ara lõ teoe, si manõ wamoenoemõ fagoeagoeasa niha bõʼõ andrõ; si mane faʼaoechoe zino, na haõmõ, na so lawoeo, si manõ waʼadõhõ wolaja zamalangõgõ awõra andrõ. 
ISA.25_1.6	II. 
ISA.25_1.9	Na loeo daʼõ, ba lamane: Hiza Lowalangida, sabeʼe dõdõda iʼorifi ita; hiza Jehowa nidõnadõnada fanolo! Ba damaʼiki ita, acha omoeso dõdõda, ba wangorifi andrõ chõnia! 
ISA.25_1.10	Ahono sa danga Jehowa ba hili andrõ. Ba Iraono Moabi andrõ, ba nihoendragõ tooe, ba nahara, nifangoehoendra doeʼoe ba golawoea soʼidanõ. 
ISA.25_1.11	Ba labologõ dangara bacha ba daʼõ, si mane solangi, na ibologõ ba wolangi; ba ihõndrõgõ wajaw̃asara [Jehowa], fabaja walimosa dangara andrõ. 
ISA.25_1.12	Õli andrõ chõmi, si no aro ba si no alaw̃a, ba itoeliʼõ, idoedoegõ, aroeroe tooe ba danõ, ibeʼe.
ISA.26_1.1	I. 
ISA.26_1.2	Mibokai mbawa gõli, enaʼõ mõi mijomo soi satoelõ, si lõ farõi. 
ISA.26_1.3	No aro dõdõ, lõ õboelõboelõʼõ wangorifi; chõoe saʼae ladõnadõna. 
ISA.26_1.4	Bõi mifamalõmalõ wanõtõna chõ Jehowa; gowe si lõ teboelõ sa Zoʼaja, Jehowa! 
ISA.26_1.5	Noa sa ihõndrõgõ zowanoea ba hili jaw̃a; banoea andrõ si no alaw̃a jaw̃a, wanimba tooe jaʼia, wanoedoegõ jaʼia, irege danõ tooe. 
ISA.26_1.6	Ahe zi noemana zangoehoendra tooe, ahe zi lõ tõi andrõ. 
ISA.26_1.7	Lala zatoelõ tõdõ, ba ba zaloʼo itõrõ, adõlõ lala zadõlõ tõdõ, nihaogõoe andrõ. 
ISA.26_1.8	Ba lala wangoehoekoemõ andrõ, jaʼoegõ Jehowa, nidõnadõnama mege. Tõimõ andrõ ba fanoeno jaʼoegõ zomasi dõdõma. 
ISA.26_1.9	No hoemoeloe dõdõgoe chõoe, ba zi bongi; arõ dotogoe zihoeloehoeloe chõoe. Ha siʼaikõ saʼae manandrõsa ba goeli danõ wangoehoekoemõ andrõ, ba lasõndra lala satoelõ sowanoea ba goeli danõ. 
ISA.26_1.10	Ba na faloecha waʼebolo dõdõ zeboea horõ andrõ, ba lõ latõngõni lala satoelõ, manao horõ ira ba danõ, ba nilaoe satoelõ enaʼõ, ba lõ lafaigi waʼeboea Jehowa andrõ. 
ISA.26_1.11	He Jehowa! si no moefazaw̃a dangaoe andrõ, ba lõ laʼila. Enaʼõ lanehegõ waʼaoechoe dõdõoe ba mbanoeaoe andrõ, ba enaʼõ aila ira! Enaʼõ iʼā ira alitõ andrõ fangohori noedoemõ andrõ! 
ISA.26_1.12	He Jehowa! ohahaoe dõdõma, õbeʼe; noa sa jaʼoegõ zolaoe fefoe hadia ia chõma. 
ISA.26_1.13	II. 
ISA.26_1.14	Si no mate, ba lõ ifoeli aoeri; loemõloemõ, ba lõ ifoeli maoso. Andrõ no õfatõrõ chõra hoekoe ba no õhori ira ba lõʼõ manõ saʼae itõrõ, tõdõ õbeʼe. 
ISA.26_1.15	No õʼojaʼõ niha, jaʼoegõ Jehowa, no õfolachõmi ndraʼoegõ, no õfaʼese nola danõ fefoe. 
ISA.26_1.17	Si mane sanabina, na no iroegi baw̃ania, na ikõrõboei ia, na moeʼiraʼira, ba waʼafõchõ hoeloe andrõ, si manõ gõi ndraʼaga mege, jaʼoegõ Jehowa, bõrõ ndraʼoegõ. 
ISA.26_1.18	No abeto ndraʼaga, no makõrõboei ndraʼaga, ba me no madonoga, ba no angi. Lõ maʼila mafaloea wangorifi ba danõ, ba tebai aloea zowanoea ba goeli danõ. 
ISA.26_1.19	 Mifaoso, miʼaʼiki, jaʼami si no mõrõ nibaloegõ tanõ, namo haga sa namo andrõ chõoe ba ifaloea jaw̃a loemõloemõ tanõ andrõ. 
ISA.26_1.20	Ba miʼae si bacha, jaʼami banoeagoe, ba mbateʼe andrõ chõmi, ba milazi mbawandroehõ foerimi! Mibiniʼõ ami, ha mamõʼi hõrõ waʼara, irege alõ wõnoe andrõ. 
ISA.26_1.21	Mangefa saʼae ba nahania Jehowa, ba wameʼe fotoe ba zowanoea ba goeli danõ, ba horõra andrõ. Ba ifaʼeleʼõ dania, ndrora andrõ tanõ, lõʼõ saʼae ibaloegõ niboenoe ba goelinia. 
ISA.27_1.1	I. 
ISA.27_1.2	Ba na loeo daʼõ, ba miʼanoenõ, nitandrõsaigõ ba kaboe nagoe omasiõ andrõ [mado Gizeraëli], mimane: 
ISA.27_1.3	”Jaʼodo, Jehowa, zamaigimaigi jaʼia; lõ aedoeʼaedoe oefatõrõ chõnia nidanõ! Bongi maʼõchõ oedarodarogõ, fa bõi ifaitoisi niha. 
ISA.27_1.4	Lõʼõ saʼae mofõnoe ndraʼo. Enaʼõ na faloechado zaʼasaʼa mao ba saiʼõ, ba fasõndrado chõnia, ahori oetoenoe enaʼõ. 
ISA.27_1.5	Atṍ na ladõnadõna chõgoe wanolo, na edõna atoelõ ira chõgoe; lõ tola lõ atoelõ ira chõgoe.” 
ISA.27_1.6	Ba dania, ba mow̃aʼa maʼoewoe Jakobo, molehe Ndraono Gizeraëli ba mobowo; anõnõ goeli danõ boeara labeʼe: 
ISA.27_1.7	Hadia, no ifakao ira si mane famakaonia samakao jaʼira? Ba hadia, no moeboenoe ira si mane niboenoe daʼõ? 
ISA.27_1.8	No õndrohoegõ wangotoeʼõ jaʼira fanibo. No iʼoloiʼõ ira angi sabõlõ andrõ chõnia, me loeo angi timoe. 
ISA.27_1.9	Andrõ wa tesoelõni ba daʼõ lalõ maʼoewoe Jakobo andrõ, ba daʼõ goroedoea loealoea, wameta horõra andrõ: labaliʼõ toetoeroe gara niboboto fefoe gara naha wameʼe soemange andrõ, ba lõʼõ saʼae maoso Gasera andrõ ba adoe loeo andrõ. 
ISA.27_1.10	Aõmõʼaõmõ saʼae mbanoea saro andrõ, banoea si lõ niha, si no moerõi, amaedola danõ si mate. Mangaloei gõ ba daʼõ nono zaw̃i, mõrõmõrõ ba daʼõ ba laʼagaʼaga lehelehe. 
ISA.27_1.11	Na no okõli doetoeroenia, ba tefafatõ; so ndra alawe, ba lahalõ eoe galitõ. Soi si lõ faʼaboto ba dõdõ sa ira. Andrõ lõ ihachõsi tõdõ sombõi jaʼia, ba lõ ibologõ dõdõ chõnia samazõchi jaʼia.
ISA.27_1.12	II. 
ISA.27_1.13	Na loeo daʼõ, ba telaoe dorofe seboea andrõ, ba dozi si no eloengoe ba danõ Asiria ba si no moezaewe ba danõ Miseraji, ba mangawoeli ba laʼangarõfi li Jehowa ba hili niʼamoniʼõ andrõ ba Jeroezalema. 
ISA.28_1.1	I. 
ISA.28_1.2	So saʼae moroi sa zabeʼe ba sabõlõ chõ Zoʼaja! Hoelõ na laõhõ deoe kara, hoelõ nangi sabõlõ sibai, hoelõ deoe toho, si nõnõi tanõ wanimbania tooe jaʼira tangania. 
ISA.28_1.3	Ba tobali tehoendrahoendra tooe zaemboe zi maboemaboe andrõ, Iraono Geferaji, si no moehochaini. 
ISA.28_1.4	Ba boenga saleoe andrõ, ajara andrõ, si sõchi sibai ba hõgõ ndraso andrõ, satabõ sinanõ, ba itõrõ lala marafala sahoelõ, na lõ iroegi baw̃a na, nidõlõ niha femanga, na iʼila, moroi ba danga manõ.
ISA.28_1.5	II. 
ISA.28_1.6	Ba ibeʼe waʼatoelõ dõdõ ba zangoehoekoe ba faʼabõlõ ba zanimba sanoewõ ba mbawa gõli. 
ISA.28_1.7	Ba jaʼira andre gõi, ba alaoelaoe ba nagoe andrõ ba mangiwa ba zi maboemaboe ita! Ere ba samaʼeleʼõ, ba alaoelaoe ba zi maboe niha, no fawoeka dõdõ ba nagoe andrõ, moechõlõchõlõ mbanoea ba zi maboe niha, alaoelaoe ba wamaʼeleʼõ andrõ, mangiwa ba wangetoeʼõ hoekoe. 
ISA.28_1.8	Fefoe meza, ba no anõnõ oeta si taʼoenõ, samboea lõ nahia si lõ si taʼoenõ. 
ISA.28_1.9	Ha niha nifahaõnia, enaʼõ aboto ba dõdõ, ba ha chõ iʼombachaʼõ lala? Hadia, ba zawena aefa famaenoe, ba zawena aefa ba mbagi zoesoe? 
ISA.28_1.10	Falaete manõ sa gamachoita, falaete manõ gamachoita; fatete manõ ndrali, fatete manõ ndrali; ba daʼe maʼifoe ba ba daʼõ maʼifoe.” 
ISA.28_1.11	Jaʼia! Ilaoe ba niha andre li si tebai aloea ba mbewe, li Ndrawa bõʼõ. 
ISA.28_1.12	Jaʼia, si no mangoemaʼõ chõra: Daʼe naha wolombase, mifolombase zerege tõdõ, ba daʼe naha wangokafoe tõdõ! Ba lõ edõna ira mamondrongo. 
ISA.28_1.13	Ba si mané saʼae li Jehowa chõra: Falaete manõ gamachoita; falaete manõ gamachoita; fatete manõ ndrali; fatete manõ ndrali; ba daʼe maʼifoe ba ba daʼõ maʼifoe, enaʼõ alaoe ira ba lala, enaʼõ arasa dõla, enaʼõ tochai gahe, enaʼõ teraʼoe ira.
ISA.28_1.14	III. 
ISA.28_1.15	Me no miw̃aʼõ: No fawoeʼoe li ndraʼaga ba waʼamate, ba ba mbanoea tooe andrõ, ba no mafataro zamaigimaigi? Na itõrõ molõ famakao, ba lõ iroegiga. Noa sa mabeʼe sawatõma waja ba baʼabaʼa chõma walimosa!” 
ISA.28_1.16	Andrõ imane Jehowa, Soʼaja: 
ISA.28_1.17	Ba oebeʼe dali waʼadõlõ, ba fanoelo waʼatoelõ. Saw̃atõmi faja andrõ, ba irasa teoe kara ba baʼabaʼa andrõ chõmi, ba ihanigõ molõ. 
ISA.28_1.18	Ba fawoeʼoesa li andrõ chõmi ba waʼamate ba niboenoe [ba zoera] ba hadia niw̃aʼõmi ba mbanoea tooe, ba si lõ boto. Na itõrõ molõ famakao andrõ, ba imama ami. 
ISA.28_1.19	Ero na itõrõ, ba ichamõ ami; ero mahemoloe saʼae itõrõ, he ba zi maʼṍchõ, ba he ba zi bongi, ba ha sambalõ fehocha mboe wamahaõ daʼõ. 
ISA.28_1.20	Sambõ faʼanaoe saʼae dania gaso, tobali tebai mifadõlõ ami, ba sabõlõ ideʼide gambala, fa tebai mibaloegõ ami. 
ISA.28_1.21	Maoso saʼae dania Jehowa, si mane ba gahe hili Werasi, si mane ba ndraso no ba Gibeona wõnoenia dania, ba wolaoe nilaoenia — hoelõ zi lõ tarai mila wolaoenia andrõ! — ba ba wangai nihalõnia — sahõlihõli dõdõ halõwõnia andrõ! 
ISA.28_1.22	Andrõ bõi mangoʼaja ami, fa bõi tedooe waʼaro mbõbõ andrõ chõmi; noa sa oerongo chõ Zoʼaja, Jehowa ngahõnõ andrõ, wa no moehonogõi wangohori, nifatõrõ ba goeli danõ maʼasagõrõ. 
ISA.28_1.23	IV. 
ISA.28_1.24	Hadia, adõlõ manõ sinanõ dania? Hadia ha sambalõ famaliʼõ tanõ ba famoboto ba nowi? 
ISA.28_1.25	Hadia, tenga si mané? Na no ihaogõ danõ, ba ifazaewe lõnga ba hõwa ba ifaʼoli wache, awõ rigi ba danõ si no moendrohoegõ, ba rigi õ manoe ba zinga hinõloe? 
ISA.28_1.26	No Lowalanginia zangoromaʼõ chõnia satoelõ lala, wamahaõ jaʼia. 
ISA.28_1.27	Tenga koereta famõbõrõ wamõbõrõ lõnga ba lõ lafatõrõ gaolo goereta ba hõwa; famõbõrõ lõnga, ba siʼo, ba famõbõrõ hõwa, ba ono geoe. 
ISA.28_1.28	Bõra andrõ, ba hadia, nimama? Tenga nimama; lõʼõ sa ibõbõrõ manõ wamatõrõ koereta, awõ koedo: tenga nimama! 
ISA.28_1.29	Moroi chõ Jehowa ngahõnõ andrõ daʼõ gõi! 
ISA.29_1.1	I. 
ISA.29_1.2	ba oesasagõ Gariëli andrõ, irege tesao wegeʼege ba fangarõngarõ, ba tobali Ariëli ia chõgoe! 
ISA.29_1.3	Ba oefaʼoeʼoe ndraʼoegõ, oefasoei ndraʼoegõ nahiagoe andrõ; oeferaʼõ ndraʼoegõ fari ba oebeʼe mbaʼabaʼa zanoewõ ba gamaoedoemõ. 
ISA.29_1.4	Enaʼõ moroi ba danõ tooe moehede ndraʼoegõ, moroi ba gawoegawoe tooe terongo lioe; enaʼõ hoelõ li mbechoe moroi tooe barõ danõ limõ, ba hoelõ zi fangõngõngõngõ moroi tooe ba gawoegawoe hoehoeomõ. 
ISA.29_1.5	Ba faʼato nemalioe andrõ, ba timba ngawoea nene, ba faʼato zamakao jaʼoegõ, ba timba ndrami wachi sihombo ba nangi; ba iʼogomoezaõ, lõ moedonadona. 
ISA.29_1.6	Ifatõrõ Jehowa ngahõnõ andrõ weʼoegoeʼoegoe mbanoea ba siheoe ba faʼofetoe, ba angi sabõlõ ba teoe laõhõ ba holahola galitõ si mangamanga hadia ia. 
ISA.29_1.7	Ba lala ba wangifi, lala niʼilada ba zi bongi dania lala soi andrõ fefoe, sanoewõ Ariëli andrõ, ha waʼato ira, dozi si mõi manoewõ jaʼia, banoea saro andrõ ba hili, dozi sanasagõ jaʼia. 
ISA.29_1.8	Ba hoelõ na so zangifi manga ia, ba na tokea ia, ba lõ teboelõ waʼolofo — ba hoelõ zowõchi tõdõ na mangifi ia ibadoe nidanõ, ba na tokea ia, ba serege tõdõ ia, ba lõ mamalõmalõ waʼotoefo bacha lela — si manõ dania soi andrõ fefoe, ha waʼato ira, sanoewõ hili Ziona andrõ. 
ISA.29_1.9	II. 
ISA.29_1.10	Me no ilaoe chõmi Jehowa Geheha wemõrõ sabeʼe, ba me no idoehõ hõrõmi andrõ, samaʼeleʼõ andrõ, ba me no ibaloegõ hõgõmi, sangiʼila andrõ. 
ISA.29_1.11	Ba fefoe wamaʼeleʼõ daʼõ no mege, ba hoelõ daroma li, si so ba zoera, si no moefotandro, chõmi, na labeʼe ba zangila mombaso soera ba na lamane chõnia: Baso we! Ba imane: Tebai oebaso, me no moefotandro! 
ISA.29_1.12	Ba na labeʼe ba zi lõ mangila mombaso soera zoera andrõ, ba na lamane chõnia : Baso we! Ba imane: Lõ oeʼila oebaso zoera! 
ISA.29_1.13	Ba imane Soʼaja: Me lahatõʼõ ira bawara niha andre ba me lafosoemange ndraʼo bewera ba me no arõoe chõgoe dõdõra ba me ha sambalõ amachoita niha, nitõngõnira, wawangataʼoefira Lowalangi. 
ISA.29_1.14	andrõ wa ba zahõlihõli dõdõ niha oefatõrõ soi andre, zamoeza tõ, ba zahõlihõli dõdõ ba ba zi lõ larai mila, enaʼõ taja waʼatoeatoea andrõ ba zatoeatoeara, ba enaʼõ tobini waʼoneche ba zonechera. 
ISA.29_1.15	Alai zamorege faminiʼõ chõ Jehowa tõdõra, solaoe ba zagõmigõmi nilaoera, sangoemaʼõ tõdõra: Ha niha zanehe, ha niha zangila jaʼaga? 
ISA.29_1.16	Alai waʼatefoejoe dõdõmi! Ma tola tefaomagõ ira laʼoeri zamõbõzi bowoa? Fa tola iw̃aʼõ niwõwoi ba chõ zombõi jaʼia: Tenga niwõwõinia ndraʼodo! ba ma fa tola iw̃aʼõ bowoa chõ zamõbõzi jaʼia: Lõ iʼila watahõgõ hadia ia! 
ISA.29_1.17	III. 
ISA.29_1.18	Na loeo daʼõ, ba larongo safiso daroma li si so ba zoera, ba iʼila niha hõrõ zaoeʼa, moroi ba waʼatebaloe, moroi ba zogõmigõmi. 
ISA.29_1.19	Ba seboea famakao, ba ifoeli omoeso dõdõ ba chõ Jehowa, ba fondrege zi noemana ba niha, ba owoeawoea dõdõ ba chõ Niʼamoniʼõ Ndraono Gizeraëli andrõ. 
ISA.29_1.20	Lõʼõ saʼae samakao dania, ba nihori zangoʼaja, ba dozi samachai si lõ atoelõ mege, ba no ahori, 
ISA.29_1.21	samowõhõ niha ba zi lõ atoelõ, na so hoehoeo, solaoe fesoe ba zolohe ba lala, ba mbawa gõli, sangõhõndrõgõ si lõ horõ faja andrõ. 
ISA.29_1.22	Andrõ imane Jehowa, sangorifi Aberahamo no, ba chõ Jakobo: Lõʼõ saʼae teʼailasi dania Jakobo ba lõʼõ saʼae afoesi mbawania. 
ISA.29_1.23	Ba na iʼila dania — maʼoewoenia andrõ — nilaoe dangagoe chõnia, ba laʼamoniʼõ saʼae dõigoe andrõ; laʼamoniʼõ Niʼamoniʼõ Jakobo andrõ ba laʼataʼoefi Lowalangi Ndraono Gizeraëli andrõ. 
ISA.29_1.24	Si no eloengoe tõdõ mege, ba lasõndra waʼaboto ba dõdõ, ba si fabalõ mege, ba latõngõni wamahaõ.
ISA.30_1.1	I. 
ISA.30_1.2	Si mõi misi tooe ba danõ Miseraji ba lõ moesofoe li chõgoe, ba wangai fangabeʼera fanolo Waraʼo andrõ ba ba wangaloei saw̃atõ ba loemõ Ndrawa Miseraji. 
ISA.30_1.3	Ba tobali fangaboe dõdõ chõmi wanolo Waraʼo andrõ ba fangaila dania zaw̃atõ andrõ ba loemõ Ndrawa Miseraji. 
ISA.30_1.4	He w̃aʼae ba Zoana so goemandroenia, ba he ba Hanesi laroegi sinengenia, 
ISA.30_1.5	dozi faloecha wangaboe dõdõ, ba niha si lõ goena chõra; tenga sanolo ba tenga sogoena, ha sambalõ fangaboe dõdõ ba fangaila. 
ISA.30_1.6	Nitandrõsaigõ ba zaliw̃aliw̃a ba danõ andrõ si raja: Latõrõ danõ si fahõna faʼatosasa ba faʼataʼoe, singo si matoea ba singo si alawe ba oelõ ba naga sihombo latõrõ wolohe si so chõra, ba hoeloe galide, awõ girõgirõra ba geboe gondra, laʼohe ba niha si lõ goena chõra. 
ISA.30_1.7	Fanolo Ndrawa Miseraji andrõ, ba faja ba si lõ boto. Andrõ oebeʼe tõinia: ”Si dõfa bawa ba si lõ liw̃aliw̃a.” 
ISA.30_1.8	II. 
ISA.30_1.9	Niha sabeʼe tandro saʼae ira, ono matoea si falimolimo, iraono si lõ edõna mamondrongo nifachoi Jehowa. 
ISA.30_1.10	Sangoemaʼõ ba zangiʼila andrõ: ”Bõi ja miʼila hadia ia;” ba ba zamaʼeleʼõ andrõ: ”Bõi mifaʼeleʼõ chõma zi doehoe andrõ. Miʼombachaʼõ chõma zomasiga, ba mifaʼeleʼõ chõma wajafaja! 
ISA.30_1.11	Mirõi lala, miholeʼõ ami, mibõhõi nitõrõ andrõ, bõi mifarongogõ chõma Niʼamoniʼõ Ndraono Gizeraëli andrõ.” 
ISA.30_1.12	Andrõ imane Niʼamoniʼõ Ndraono Gizeraëli andrõ: Me no miʼositengagõ niw̃aʼõ andrõ, ba me no abeʼe dõdõmi ba waʼatefoejoe ba ba walimosa, me no ba daʼõ midõnadõna, 
ISA.30_1.13	andrõ ja hoelõ zabõcha chõmi golalõw̃a andrõ, hoelõ zabõcha ba gõli kara salaw̃a, si toegoe ew̃aw̃a, bõrõta waʼadoedoe, si saw̃a faʼadoedoe si lõ moedõnadõna, si ha mamõʼi hõrõ faʼara dania. 
ISA.30_1.14	Ba irasa saʼae dania, si mane na larasa mbowoa tanõ, nirasa manõ, lõ alimagõ, irege samboea lõ toega lawoenia si tola fanooe mbo galitõ bawoe, ba ma fanooe nidanõ ba mbaʼa.
ISA.30_1.15	III. 
ISA.30_1.16	Ba lõ sedõna ami. No mimane: ”Tenga jaʼia! damafandroeo koedoma!” — Andrõ ja soloi ami dania! ba: ”Maʼokoedo zalio ahe!” — andrõ ja fagohi zolohi jaʼami! 
ISA.30_1.17	Ha samõsa ziʼao, ba hõnõ ami, soloi; dalima ziʼao, ba moloi ami fefoe, erege hoelõ dõla geoe nitaroeʼõ ba hili zi tosai, jaʼami, hoelõ mandrera ba zoezoe hilihili. 
ISA.30_1.18	Andrõ ifogasa Jehowa wangeboea tõdõ chõmi, andrõ wa ahooe dõdõnia wangahachõsi tõdõ jaʼami. Lowalangi ba waʼatoelõ sa Jehowa. Ja ahowoe dozi sanõtõna chõnia! 
ISA.30_1.19	Ba jaʼami banoea Jeroezalema, ba hili Ziona andrõ: Tenga ha sambalõ fegeʼege chõmi; ihachõsi tõdõ sa ami, ba wangarõngarõmi andrõ, na irongo, ba iʼoʼõ chõmi. 
ISA.30_1.20	Ibeʼe sa chõmi Soʼaja gõ ba waʼatosasa ba idanõ ba wamakao, ba lõʼõ saʼae labiniʼõ ira samahaõ jaʼami, hõrõmi saʼae zangila samahaõ jaʼami andrõ. 
ISA.30_1.21	Ba tõgi dalingami zamondrongo li zangoemaʼõ moroi foerimi: ”Daʼõ lala, mitõrõ ia!” — na miholeʼõ ami ba gambõlõ, ba ma ba gabera. 
ISA.30_1.22	Ba miʼoʼaja saʼae nadoemi andrõ, nifoʼoeli firõ, awõ wamaedo andrõ chõmi, nifahele, nifoʼoeli anaʼa. Mitiboʼõ dania, nifanibo sogoro ita, mimane: ”Laboeʼõgõ!” 
ISA.30_1.23	Ba ibeʼe dania deoe ba zinanõmi ba nowimi, ba õmi andrõ, boea nowi, ba fangabeʼemi, moʼõsi. Ba mangaloei gõ goerifõmi, na loeo daʼõ, ba mbenoea sebolo. 
ISA.30_1.24	Saw̃i andrõ ba kalide, soloeloei halõw̃õ ba nowi, ba laʼā gõ nifaroeka, nilaoe asio, ba si no moebõbõrõ ba si no moetafiʼõ ba niroe. 
ISA.30_1.25	Fefoe hili salaw̃a ba hilihili salaw̃a fefoe, ba mombombo, moʼidanõ seboea, na loeo wamoenoe seboea andrõ, na adoedoe malige andrõ. 
ISA.30_1.26	Ba haga mbaw̃a, ba si mane haga loeo, ba haga loeo, ba mewitoe faʼabõlõ fõna, si mane na oroedoe haga zi fitoe ngaloeo, na idaloedaloeni wõchõ mbanoeania andrõ Jehowa, na ifadõhõ zesocho ira.
ISA.30_1.27	IV. 
ISA.30_1.28	Amaedola nidanõ, si nõnõi daso, si falaw̃a bagi, hanoehanoenia andrõ. Ba wanafiʼõ niha baero ba niroe famakiko, fesoe famaeloengoe ba zimbi soi niha. 
ISA.30_1.29	Ba sanoenõ ami, si mane ba zi bongi, na tefobõrõ gowasa; somoeso tõdõ ami, si mane si mõi misi jaw̃a, solaoelaoe soeroene, weʼamõi ba hili Jehowa andrõ, mangondrasi gowe Ndraono Gizeraëli andrõ. 
ISA.30_1.30	Ifarongogõ Jehowa linia andrõ, sabõlõ sibai ba ifaʼilaʼõ dangania, niʼoroʼõ mitooe, awõ wõnoe soʼotoe, ba holahola galitõ, si mangamanga hadia ia, ba fao nangi sabõlõ ba teoe laõhõ ba teoe kara. 
ISA.30_1.31	Ba tokea saʼae Ndrawa Asiria ba weʼoegoeʼoegoe mbanoea andrõ chõ Jehowa, na ilaoe ziʼonia andrõ. 
ISA.30_1.32	Ba ero na itõrõ bõzibõzi fotoe andrõ, nifatõrõ Jehowa chõra, ba fao wamõzi aramba ba folaoe biola; ifaligoi dangania wanoewõ jaʼira. 
ISA.30_1.33	Noa sa ihõnagõ iʼasiwai ganoenoea! Jaʼia gõi niʼasiwai chõ razo. Abacha ba ebolo mbaho geoe chõnia, no fahõna galitõ, awõ geoe! Hanoehanoe Jehowa zanoenoe jaʼia, hoelõ zahele talõ balera. 
ISA.31_1.1	I. 
ISA.31_1.2	Ba jaʼia, ba no satoeatoea gõi, ba no ifatõrõ waʼateʼala. Lõ iwoeʼai daroma linia ba maoso saʼae ia, ba wolaoe ba mbanoea zamazõchi si lõ sõchi andrõ ba ba wanimba fanolo zolalõ andrõ. 
ISA.31_1.3	Niha sa Ndrawa Miseraji andrõ, ba tenga Lowalangi: Õsi koedo koedora andrõ ba tenga bechoe. Andrõ tetaroe mbagi zanolo andrõ, na iʼoroʼõ dangania Jehowa, ba salaoe nitolo andrõ, ba faoma tekiko ira, dozi ira. 
ISA.31_1.4	Noa sa imane chõgoe Jehowa: Si mane singo, ono zingo, sindrõndrõndrõndrõ ba niraʼoenia — no ato goebalo, nifatenge ba wamoenoe jaʼia, ba lõ tokea ia ba weʼaora, ba lõ ba dõdõnia waʼeboeʼa lira — si manõ gõi Jehowa ngahõnõ andrõ, weʼamõi mitooe ba wanoewõ ba hili Ziona andrõ, ba hilihili andrõ chõnia. 
ISA.31_1.5	Ifobaʼabaʼa dania Jeroezalema Jehowa ngahõnõ andrõ, hoelõ wofo, sanahanahae [jaw̃a gazoeninia] ifobaʼabaʼa ba iʼorifi; alimagõ chõnia ba iʼefaʼõ. 
ISA.31_1.6	Mifoeli ami ba zi no fabali sibai ami, jaʼami Iraono Gizeraëli! 
ISA.31_1.7	Na loeo daʼõ, ba dozi latiboʼõ saʼae nadoe firõ, awõ nadoe anaʼa chõra, nifazõchimi tangami, wamazõchi horõ. 
ISA.31_1.8	Ba tenga siʼõli niha wamakiko Ndrawa Asiria andrõ, tenga siʼõli niha zi manga jaʼira; ba soloi ira, ba ziʼõli andrõ, ba tobali sawoejoe zabõlõra andrõ. 
ISA.31_1.9	Ba sariri gowera andrõ, ba waʼataʼoe, ba si tokea zalaw̃ara ba mandrera, iw̃aʼõ Jehowa, si so alitõ ba hili Ziona ba si so farichi ba Jeroezalema. 
ISA.32_1.1	I. 
ISA.32_1.2	Ba dozi ira, ba amaedola zaw̃atõ, na so nangi ba amaedola nõoe, na teoe laõhõ ba amaedola mbombo, na no ara lõ teoe ba amaedola loemõ gara hili, ba danõ si no okõlikõli. 
ISA.32_1.3	Tenga saʼae si baloenõ hõrõ zamaigi ba labeʼe saʼae mbõrõ dalingara samondrongo li. 
ISA.32_1.4	Tõdõ zi lõ tõdõ mege, ba isõndra lala, ba ba lela zangõhõna li mege ba ahele niʼilada eloeaha. 
ISA.32_1.5	Ba lõʼõ saʼae lafotõi salaw̃a zi lõ tõdõ; ba he si falimo, ba lõ lafotõi seboea. 
ISA.32_1.6	Si lõ tõdõ, ba falõtõdõ wehedenia, si lõ sõchi ifachai tõdõnia, ba wolaoe si lõ atoelõ ba ba wehede si fakoejoe ba chõ Jehowa, ba wa lõ mameʼe gõ ba zolofo ba ba wa lõ mameʼe idanõ ba zowõchi tõdõ. 
ISA.32_1.7	Si falimo, ba iʼogoenaʼõ wakake si lõ sõchi, ifachai zi lõ atoelõ, enaʼõ ifakiko zeboea famakao hoehoeo falimosa, he no satoelõ wehede zi noemana andrõ. 
ISA.32_1.8	Ba si ndroehoe salaw̃a, ba eraʼera sadõlõ geraʼerania, ba lõ ibõhõi zadõlõ niha si manõ.
ISA.32_1.9	II. 
ISA.32_1.10	Ja aloealoea ndrõfi na, ba ja noemalõ na mbaw̃a, ba tokea ami, jaʼami si lõ aboe tõdõ iadaʼe! Lõʼõ saʼae fangozaragõ boea nagoe ba lõʼõ saʼae aloea wangai boea geoe andrõ. 
ISA.32_1.11	Ja tokea ami, jaʼami si no ahonohono! Ja hoemoefa ami, jaʼami si lõ aboe todõ! Miheta noechami, mibeʼe tooe; miʼolembe lembe ba waʼaboe dõdõ. 
ISA.32_1.12	Labõzi dania dotora ba nowi omasiõ andrõ ba ba nagoe andrõ, sabõlõ boea. 
ISA.32_1.13	Saʼasaʼa mao ba saiʼõ zaloea dania ba nowi mbanoeagoe andrõ, ba irege ba dete nomo omasiõ fefoe, ba mbanoea sowoeawoea dõdõ niha mege. 
ISA.32_1.14	Si lõ niha dania gõdo misa ba si lõ nininini saʼae jomo ba mbanoea. Hilihili andrõ ba malige naha zanaro, ba amaedola dõgi narõ hili dania, gõtõ waʼara dania, omasiõ galide ndroeʼoe; modoeʼoe, õ gõrõbao. 
ISA.32_1.15	Irege telaoe chõra Geheha moroi jaw̃a, enaʼõ tobali kaboe zinanõ danõ si mate andrõ ba enaʼõ hoelõ gatoea kaboe zinanõ andrõ wamaigida. 
ISA.32_1.16	Fa monahia waʼadõlõ ba danõ si mate andrõ ba fa ahono waʼatoelõ ba kaboe zinanõ no mege. 
ISA.32_1.17	Ba loealoea waʼatoelõ andrõ, ba faʼohahaoe dõdõ, ba boea waʼatoelõ, ba faʼahonohono ba fa lõ hadia ia, gõtõ waʼara dania. 
ISA.32_1.18	Ba mowanoea mbanoeagoe ba nomo waʼohahaoe dõdõ, ba nomo sabeʼe dõdõda ba ba golombasew̃a si lõ hadia ia. 
ISA.32_1.19	Ba aechoe ba danõ deoe kara ba waʼasoʼa gatoea andrõ, ba waʼadoedoe tooe mbanoea. 
ISA.32_1.20	Ja ahowoe ami, jaʼami sanaroe ba mbewe nidanõ misa fefoe, jaʼami si doedoe fefoe gofoe heza saw̃i ba kalide!
ISA.33_1.1	I. 
ISA.33_1.2	He Jehowa, hachõsi tõdõ ndraʼaga! Chõoe madõnadõna! Enaʼõ na bagi mboelõchama ndraʼoegõ, ero mahemoloe mbanoea! Ba enaʼõ na fangorifima ndraʼoegõ, na baw̃a wamakao! 
ISA.33_1.3	Ba waʼabõlõ weʼoegoeʼoegoe moloi soi niha, ba waʼeboeamõ zoemawili niha baero. 
ISA.33_1.4	Ba miʼozaragõ zi torõi foeri [gamagama] nifangozaragõ larewe; lafahoelõ si mane famahoelõ doloetoloe. 
ISA.33_1.5	Ba salaw̃a Jehowa; ba zalaw̃a jaw̃a so nahania: fahõna hoekoe si sõchi ba faʼatoelõ ba Ziona, ibeʼe. 
ISA.33_1.6	Gõtõ waʼasõchi dania chõmi, si lõ hadia ia; faʼatoeatoea ba faʼaboto ba dõdõ ba fangorifi, ba fahõna dania, ba amaedola girõgirõra wangataʼoefi Jehowa. 
ISA.33_1.7	Mangarõngarõ tooe zabõlõ; megeʼege sibai zinenge andrõ, si no mõi mangandrõ faʼatoelõ. 
ISA.33_1.8	Lõ niha ba lala, molombase zikoli! No falimo ia ba wawoeʼoesa li andrõ; no ifakao mbanoea, no lõ ba dõdõnia niha. 
ISA.33_1.9	Saboe tõdõ danõ, aleoe zinanõ, saila hili Libano, mate jaw̃a geoe; saloʼo ba Zarona andrõ, ba no hoelõ danõ si mate; atoroe mboeloe geoe ba Mbazana ba ba hili Garemeli. 
ISA.33_1.10	Ba imane Jehowa: Maoso saʼae ndraʼo, oefaosodo saʼae, moezizio saʼae ndraʼodo. 
ISA.33_1.11	Manabina ami doeʼoe sokõli ba miʼadonogõ doehe wache; fabõtoesami andrõ, ba no alitõ, si mangamanga jaʼami. 
ISA.33_1.12	Ba tetoenoe soi niha nifanoenoe betoea, hoelõ zaʼasaʼa mao niʼew̃a, nitoenoe ba galitõ.
ISA.33_1.13	II. 
ISA.33_1.14	Tokea zamazõchi horõ andrõ ba Ziona, ihawoei zolaoe si lõ sõchi fanizinizi. Lamane: ”Ha niha chõda zangila so ba zinga galitõ, si mangamanga hadia ia? Ha niha chõda si tola mangiagõ ngai zi lõ teboelõ holahola?” 
ISA.33_1.15	Sanõrõ lala satoelõ, ba solaoe si doehoe, sangogorofi hare nisõndra ba wamakao niha bõʼõ, sanoezoe tõdõ femanga ganaʼa, sondroehõ tõgi dalingania, fa bõi irongo na tefagõlõsi wangeʼe, samakifoe hõrõnia, fa bõi terooe dõdõnia ba zi lõ sõchi, na iʼila enaʼõ. 
ISA.33_1.16	Daʼõ dania zonahia ba zalaw̃a jaw̃a; saw̃atõnia hati saro ba gara ba hili; tebeʼe chõnia mbalazonia ba lõ ogoʼõ gõnia idanõ. 
ISA.33_1.17	Iʼila dania razo andrõ ba lachõminia hõrõoe; tanõ sebolo misa iʼila. 
ISA.33_1.18	Iʼangeragõ dania mbaw̃a wamakao andrõ tõdõoe, ba õmane: ”Hezo zangerai anaʼa mege? hezo zanoelo andrõ? hezo zangerai malige mege?” 
ISA.33_1.19	Niha safaito andrõ, ba lõʼõ saʼae õʼila, niha andrõ solaoe li si lõ taʼila eloeaha, si lõ aboto ba dõdõda, niha saelo lela, si lõ tasõndra aechoela wehede. 
ISA.33_1.20	Faigi Ziona andrõ, banoea gowasa chõda! Iʼila hõrõoe Jeroezalema andrõ, nahia sahono ita, si lõ hadia ia, ose, si lõ teboelõ, si lõ tedeha taroetaroe, iroegi zi lõ aetoe, si lõ aetoe sinali fefoe. 
ISA.33_1.21	So sa ba daʼõ zi so lachõmi Jehowa andrõ, fangorifida, hoelõ na no tefasoei ita idanõ seboea, sabõlõ hohooe ba si no ebolo, si lõ owo nisola ba si lõ owo seboea, sanõrõ. 
ISA.33_1.22	Jehowa saʼae zangoehoekoe jaʼita, Jehowa zamatõrõ jaʼita, Jehowa zalaw̃ada, jaʼia zangorifi jaʼita. 
ISA.33_1.23	No aloeloe zinali chõoe, no tenga fangabeʼe dõla lojo ba tenga famadõlõ lojo! Ba ba daʼõ tefosasi niraboe, fahõna manõ, irege zomboejoemboejoe tõla, ba lachamõ niraboe, si fahõna. 
ISA.34_1.1	I. 
ISA.34_1.2	Noa sa abao dõdõ Jehowa ba niha fefoe, ha soi ira; mofõnoe ia ba zanoewõ, fefoe; no iʼelifi ira ba no iloeloe ira niboenoe. 
ISA.34_1.3	Enaʼõ so manõ tooe niboeboenoe andrõ chõra, enaʼõ abõoe tooe mboto zi mate ba enaʼõ omboejoe danõ ba hili ba ndrora andrõ. 
ISA.34_1.4	Adoedoe nõsi mbanoea si jaw̃a, tegõloegõ mbanoea, hoelõ zoera; ariri nõsinia fefoe, si máne faʼaleoe mboeloe nagoe, si mane boeloe lehoe ba marafala. 
ISA.34_1.5	II. 
ISA.34_1.6	So chõ Jehowa ziʼõli, saʼoi do, saelo tawõ; do nono mbiribiri ba do zi matoea ba tawõ mboea ba zi matoea mbiribiri; mameʼe soemange saʼae Jehowa ba Mbosera, ilaoe wamoenoe seboea ba danõ Ndraono Gedomo. 
ISA.34_1.7	Ba teboenoe tooe gõrõbao, fao ba daʼõ, ba faonono zaw̃i ba zi matoea zaw̃i; maboe danõ do ba aelo tooe ba dawõ andrõ. 
ISA.34_1.8	Iroegi sa dania chõ Jehowa baw̃a wolaoe balõ, dõfi wamasoelõ, bõrõ ba Ziona andrõ. 
ISA.34_1.9	Tobali kita mbombo chõra ba talõ balera tooe danõ; kita siholahola saʼae danõra andrõ. 
ISA.34_1.10	Bongi maʼṍchõ lõ mate galitõnia lõ mamalõmalõ weʼamõi mijaw̃a zimbonia; gõtõgõto waʼara, ba tanõ si mate; iroegi zi lõ aetoe, ba lõ sanõrõ. 
ISA.34_1.11	Toembao ba siʼate zangochõgõ, ba lamoehoe ba gaga zonahia ba chõnia; ifadõlõ chõnia zinali fanoeʼa zi lõ niha Jehowa, ba ifatõrõ wanoelo zi lõ õsi. 
ISA.34_1.12	Ba zalaw̃ara — ba lõʼõ saʼae samataro hõgõra, tobali si lõʼõ zamatõrõ jaʼira, fefoe. 
ISA.34_1.13	Ba gõdo andrõ chõra, ba toemboe zaʼasaʼa mao, ba molato ba moʼoʼo hatira; tobali nahia nasoe anaʼa ba azoeni wofo ondra. 
ISA.34_1.14	Faloecha ira garawi nasoe anaʼa ba faloechaloecha gõi mbechoe, ba matiana zolombase ba daʼõ, faloecha ia zahono ia. 
ISA.34_1.15	Hõngõ zangazoeni ba daʼõ, mangadoelo ia ba mamaoechoe, ba loemõ gõdo andrõ ifonahia nononia: mojo zowoelo ba daʼõ. 
ISA.34_1.16	Miʼaloei ba zoera andrõ chõ Jehowa ba mibasobaso: lõʼõ sa si lõ aloea, oi moʼawõ! Bawania sa zangoemaʼõ ba Ehehania zangoroedoegõ. 
ISA.34_1.17	No jaʼia zolaoe dahõdahõ chõra ba no tangania zamatõrõ fanoeʼa danõ, wamaosa chõra, ba lõʼõ saʼae teboelõ wa chõra, nahiara, gõtõgõtõ waʼara.
ISA.35_1.2	Mobowo somasi ita ba owoeawoea dõdõ, owoeawoea dõdõ ba maʼiki. Tebeʼe chõnia lachõmi hili Libano, ba faʼasõchi hili Garemeli ba faʼasõchi ndraso andrõ ba Zarona. Iʼila dania lachõmi Jehowa andrõ ba anehe ia waʼeboea Lowalangida andrõ. 
ISA.35_1.3	Miʼabõlõʼõ danga andrõ si no atata ba miʼabeʼeʼõ mbalõdoehi andrõ, sangiwangiwa! 
ISA.35_1.4	Mimane ba zi no tobali tõdõ: Miʼabeʼeʼõ dõdõmi, bõi ataʼoe ami! Hiza Lowalangimi! So wolaoe balõ, fanoelõni chõ Lowalangi. Jaʼia zi so, ba iʼorifi ami. 
ISA.35_1.6	Ba manoka zi no omboejoemboejoe tõla, hoelõ mbõhõ, ba manoenõ lela zi lõ hede mege; ba danõ si mate saʼae gõi mangoemboe nidanõ; mbombo, ba danõ si lõ sinanõ. 
ISA.35_1.7	Ba tobali baw̃a nidanõ loemõloemõ andrõ [ba danõ si mate] ba tanõ si no odoefodoefo mege, ba tobali oemboe. Sonahia mege asoe anaʼa, si mõrõmõrõ ira, ba tobali naha zoechoe ba naha honoe. 
ISA.35_1.9	Singo, ba si lõʼõ ba daʼõ, ba he oetoe ndroeʼoe bõʼõnia, ba lõ mõi mijaw̃a, sara lõ faloecha ba ba daʼõ; niʼorifi andrõ zanõrõ. 
ISA.36_1.1	I. 
ISA.36_1.2	Ba ifatenge ba Jeroezalema Rabisake andrõ razo Asiria, moroi ba Lachisi, ba wanoewõ razo Hisikia, ato chõnia zanoewõ; ba tebato ira ba lala hele ba mbaw̃a nidanõ tánõ si jaw̃a, ba zinga lala ba mbenoea zolochoi noecha. 
ISA.36_1.3	Ba mõi baero chõ Rabisake Geliaki, mandroe ba gõdo, awõ Zebena, doeroetoeli awõ Joachi, zaʼasa seboea, ono Gasafo. 
ISA.36_1.4	Ba imane chõra Rabisake: Mimane chõ Hisikia: Daʼõ niw̃aʼõ razo seboea andrõ, razo Asiria: Hadia weʼeweʼe dõdõ andrõ, nidõnadõnamõ? 
ISA.36_1.5	Ma õwai, noa mbewe faʼabeʼe dõdõ ba fangabõlõ ba wanoewõ? Ha niha atõ zabeʼe dõdõoe, wa no õʼerogõ ndraʼodo? 
ISA.36_1.6	Hiza, õdõnadõna ba Ndrawa Miseraji, siʼo lewoeõ andrõ, si no afatõ, ba dozi si aniʼo jaʼia, ba ifahõ danga, atõla ibeʼe! Si manõ Waraʼo andrõ, razo Miseraji, ba zabeʼe tõdõ chõnia, fefoe. 
ISA.36_1.7	Ba na mimane enaʼõ chõgoe: Chõ Jehowa, Lowalangima, madõnadõna, ba no jaʼia nibõhõli Hisikia hilihili andrõ, awõ naha wameʼe soemange, wangoemaʼõ ba Ndraono Joeda ba ba mbanoea Jeroezalema: Fõna naha wameʼe soemange andre mangaloeloe ami! 
ISA.36_1.8	Ba laboe, laoe fataroe chõ zochõ jaʼo, razo Asiria: daʼoebeʼe chõoe koedo, doea ngahõnõ ngaʼeoe, ba faigi, na õʼila õsõndra zi fakoedo jaw̃a. 
ISA.36_1.9	Ba hadia, õʼila õtimba, he ha samõsa zolaoe chõoe koemandra, enoni zochõ jaʼo, fondrege zideʼide? ba noa zoei abeʼe dõdõoe ba Ndrawa Miseraji andrõ, bõrõ goereta ba si fakoedo? 
ISA.36_1.10	Ba hadia, tenga sinehe Jehowa weʼamõigoe mijaw̃a, ba wanoewõ banoea ba danõ andre ba ba wanoedoegõ? No jaʼia, Jehowa, zangoemaʼõ chõgoe: Ae soewõ mbanoea ba danõ andrõ ba doedoegõ!
ISA.36_1.11	II. 
ISA.36_1.12	Ba imane Rabisake: Hadia, chõ zochõ jaʼoegõ ifatenge ndraʼodo sochõ jaʼo, ba ma chõoe, ba wangombacha daʼõ? hadia, tenga ba niha si so ba gõli, ba wemanga daira ba ba wamadoe giõra, ifatenge ndraʼodo! 
ISA.36_1.13	Ba maoso Rabisake ba moeʼao ba li niha Jehoeda, imane: Mifondrondrongo li razo seboea andrõ li razo Asiria: 
ISA.36_1.14	Daʼõ niw̃aʼõ razo: Bõi mibeʼe nifowõhõ Hisikia ami; tebai sa iʼorifi ami. 
ISA.36_1.15	Ba bõi mifondrondrongo, na itoetoeroe weʼeweʼe dõdõmi Jehowa Hisikia, wangoemaʼõ: Lõ zi lõ iʼorifi ita Jehowa; lõʼõ sa teloeloe ba danga razo Asiria mbanoea andre! 
ISA.36_1.16	Bõi mifondrondrongo chõ Hisikia! Imane sa razo Asiria: Miʼatoelõʼõ ami chõgoe, miloeloe ami ba dangagoe, ba iʼā mboea nagoe chõnia, awõ mboea marafala zamõsana ba ibadoe nidanõ ba mbaʼa chõnia. 
ISA.36_1.17	Irege sodo, ba wolohe jaʼami ba danõ, si fagõlogõlõ ba danõmi, tanõ si fahõna boea nowi ba õsi nagoe, tanõ si fahõna balazo ba kaboe nagoe. 
ISA.36_1.18	Bõi mibeʼe nifowõhõ Hisikia ami, na imane: Iʼorifi ita Jehowa! He wisa Lowalangi niha baero andrõ? Hadia, no iʼefaʼõ mbanoeania zamõsana ba danga razo Asiria? 
ISA.36_1.19	Heza so Lowalangi andrõ ba Hamata ba ba Garafada? Heza so Lowalangi ba Zefarawaʼi? Ba heza so Lowalangi danõ Zamaria? Hadia no laʼefaʼõ Zamaria ba dangagoe? 
ISA.36_1.20	Heza so ba Lowalangi danõ andrõ fefoe zi no mangefaʼõ banoeara ba dangagoe, fa iʼefaʼõ enaʼõ Jeroezalema Jehowa, ba dangagoe andre? 
ISA.36_1.21	Ba lõ hedehedera saʼae, lõ latema linia, samboea li lõʼõ. Noa sa iw̃aʼõ razo: 
ISA.36_1.22	Bõi mitema linia: Ba lafoeli ira: ira Eliaki andrõ, ono Hilikia, mandroe ba gõdo ba Sebena doeroetoeli ba Joachi, ono Gasafo, zaʼasa seboea andrõ chõ Hisikia; no lasika noechara, ba laʼombachaʼõ chõnia niw̃aʼõ Rabisake andrõ.
ISA.37_1.1	I. 
ISA.37_1.2	Ba ifatenge Geliaki andrõ, mandroe ba gõdo, awõ Zebena, doeroetoeli, awõ zatoea gere — baroe boe mbaroera — chõ Jesaja, ono Gamosi, samaʼeleʼõ andrõ. 
ISA.37_1.3	Ba lamane chõnia: Daʼõ niw̃aʼõ Hisikia: Baw̃a waʼatosasa maʼõchṍ, baw̃a wotoe, baw̃a wanibo; hatṍ faʼatoemboe nono, ba ambõ faʼabõlõ ba wadono. 
ISA.37_1.4	Tabeʼe no irongo Jehowa, Lowalangioe, hoehoeo Rabisake andrõ, nifatenge zochõ jaʼia, razo Asiria, ba wangoʼaja Lowalangi saoeri. Ba jamoebeʼe wotoe, ba hoehoeo andrõ nirongo Jehowa, Lowalangioe andrõ. Ba jaʼoegõ, ba angandrõ, salahi zi tosai andrõ, si lõ ahori na. 
ISA.37_1.5	Ba me laroegi Jesaja enoni razo Hisikia andrõ, 
ISA.37_1.6	ba imane chõra Jesaja: Mimane chõ zochõ jaʼami: Daʼõ niw̃aʼõ Jehowa! Bõi ataʼoefi hoehoeo andrõ, nirongooe, fangoʼaja genoni razo Asiria andrõ jaʼodo. 
ISA.37_1.7	Hiza, oelaoe chõnia Geheha, fa irongo doeria ba fa mangawoeli ba danõnia, ba mate niboenoe dania ia ba danõnia oebeʼe! 
ISA.37_1.8	II. 
ISA.37_1.9	Ba me irongo doeria Diraka, razo Gaitiofia andrõ, me lamane: So ia moroi si tooe, ba wanoewõ jaʼoegõ, ba ifoeli ifatenge zinenge chõ Hisikia imane: 
ISA.37_1.10	Mimane chõ Hisikia, razo Ndraono Joeda andrõ: Bõi beʼe nifowõhõ Lowalangioe andrõ ndraʼoegõ, nihalõoe weʼeweʼe dõdõoe, wangoemaʼõ tõdõoe: Lõ teloeloe ba danga razo Asiria Jeroezalema andre. 
ISA.37_1.11	Noa sa tõgi dalingaoe zamondrongo, he lawisa razo Asiria ba danõ bõʼõ misa fefoe, wamakiko jaʼira, ba hadia, saoeri ndraʼoegõ? 
ISA.37_1.12	Hadia, no laʼorifi Lowalangi niha baero soi andrõ, nifakiko ndra toeagoe amagoe — Gosana andrõ ba Harana ba Resefa ba banoea Gedena andrõ ba Delasara? 
ISA.37_1.13	Heza so razo Hamata andrõ ba razo Garafada ba razo mbanoea Zefarawaʼi ba razo Hena ba razo Iwa?” 
ISA.37_1.14	Ba me no itema Hisikia zoera andrõ ba danga zinenge ba me no ibaso, ba mõi ia mijaw̃a ba gosali Jehowa ba ibologõ zoera andrõ Hisikia fõna Jehowa. 
ISA.37_1.15	Ba mangandrõ Hisikia chõ Jehowa, imane: 
ISA.37_1.16	”He Jehowa ngahõnõ, Lowalangi Ndraono Gizeraëli, sidadao jaw̃a Keroebi andrõ, ha jaʼoegõ Lowalangi soi niha ba goeli danõ fefoe; jaʼoegõ zamazõchi banoea si jaw̃a, awõ danõ. 
ISA.37_1.17	Beʼe mbõrõ dalingaoe, jaʼoegõ Jehowa, ba fondrondrongo; bokai hõrõoe, jaʼoegõ Jehowa, ba faigi! Fondrongondrongo li Zaneribi andrõ, nifaʼoheʼõnia, ba wangoʼaja Lowalangi saoeri! 
ISA.37_1.18	Si ndroehoe sa, jaʼoegõ Jehowa, noa sa lafakiko razo Asiria andrõ soi bõʼõ fefoe, fabaja tanõra, 
ISA.37_1.19	noa sa latiboʼõ ba galitõ nadoera andrõ. Tenga sa Lowalangi daʼõ, ha sambalõ nifazõchi danga niha, eoe ba kara, ba laʼila lafakiko. 
ISA.37_1.20	Ba ijaʼe, jaʼoegõ Jehowa, Lowalangima, ba efaʼõ ndraʼaga ba dangania, enaʼõ aboto ba dõdõ soi niha ba goeli danõ fefoe, wa no ha jaʼoegõ Lowalangi, jaʼoegõ Jehowa!”
ISA.37_1.21	III. 
ISA.37_1.22	Daʼõ daroma li, niw̃aʼõ Jehowa, ba chõnia andrõ: Iʼositengagõ ndraʼoegõ ono alawe andrõ, ono Ziona alawe, iʼoʼaja ndraʼoegõ, ifalichõ ia moroi foerioe ono Jeroezalema andrõ, alawe. 
ISA.37_1.23	Ha niha niʼoʼajamõ, ha niha nitandraw̃aisioe? Ha õchõ õtandrõsaigõ, wehedeoe andrõ, ha chõ õfajaw̃a hõrõoe? No chõ Niʼamoniʼõ Ndraono Gizeraëli andrõ! 
ISA.37_1.24	No õʼoʼaja Zoʼaja, nifaʼema genonioe andrõ, no õmane: ’No oeʼohe goereta andrõ chõgoe, ha waʼoja, weʼamõi jaw̃a ba zoezoe hili, ba wondrege hili Libano andrõ, no oeʼobõ geresi salaw̃a andrõ ba berosi nitoetoejoe andrõ ba no oeroegi wondrege zoezoenia, atoea si fadoro. 
ISA.37_1.25	No oefacharoeʼõ danõ ba no oebadoe nidanõ ba no oeʼogoʼõisi fefoe lala nidanõ ba danõ Miseraji laloeʼa kahegoe’. 
ISA.37_1.26	Hadia, õrongo? No ara saʼae, me oehonogõi, ba gõtõ fõna saʼae oefõfõʼõ, ba awena iadaʼe oefaloea, fa õdoedoegõ mbanoea saro, fa õbaliʼõ adoedoela kara. 
ISA.37_1.27	Ba õsi mbanoea, ba tokea, ba waʼatebaira ba tobali aila; tobali hoelõ mboeloe ndroeʼoe ba mbenoea, hoelõ zaoeri moroi tooe ba danõ, si mane doeʼoe ba gero zagõ, si mane fache sariri lõ fachamõ molai. 
ISA.37_1.28	Femaosomõ ba fedadaomõ, ba no oroma chõgoe; fofanõoe ba faʼasomõ, ba oeʼila, awõ wolaw̃amõ jaʼodo! 
ISA.37_1.29	Ba me solaw̃a jaʼo atṍ ndraʼoegõ, me no iroegi mijaw̃a dõgi dalingagoe fajaw̃asamõ andrõ, ba oebeʼe ba nichoemõ wamachai andrõ chõgoe, ba siʼõli andrõ chõgoe, ba oebeʼe ba mbawaoe, ba oefasaoʼõ mangawoeli ba lala andrõ nitõrõoe me soʼõ!” 
ISA.37_1.30	Ba daʼe dandra chõoe [jaʼoegõ Hisikia]: Si dõfi andre, ba laʼā zaoeri manõ, ba ba ndrõfia dania, ba sotalinga ba mbõrõ doehe, ba mendroea fache tõ, ba manaroe ami ba mamasi, mifazõchi kaboe nagoe ba miʼā mboea. 
ISA.37_1.31	Ba ha niha zaoeri, maʼoewoe Joeda, ha niha zi tosai, ba ifoeli mow̃aʼa ba danõ ba mowoea jaw̃a hogoe. 
ISA.37_1.32	So sa zi otarai Jeroezalema, si tosai, saoeri, si otarai hili Ziona; faʼaoechoe dõdõ Jehowa ngahõnõ zolaoe daʼõ! 
ISA.37_1.33	Andrõ imane Jehowa ba chõ razo Asiria andrõ: ”Lõ tola mõi ia bacha ba mbanoea andre ba lõ tola iʼefasi bacha nono wana; lõ tola lahatõʼõ ba mbanoea mbaloeze ba lõ tola lakoʼo mbaʼabaʼa baero gõli. 
ISA.37_1.34	Lala nitõrõnia, me so ia, ba itõrõ zoei ba wangawoeli, ba lõ isõndra lala bacha ba mbanoea andrõ, iw̃aʼõ Jehowa. 
ISA.37_1.35	Jaʼodo saʼae zombaʼa banoea andre, ba wangorifi jaʼira, bõrõ ndraʼodo ba enonigoe Dawido andrõ.”
ISA.37_1.36	IV. 
ISA.37_1.37	Ba maoso Zaneribi, razo Asiria andrõ, lalaoe mofanõ, lafoeli ira ba laʼiagõ Niniwe. 
ISA.37_1.38	Ba samoeza maʼṍchõ, me mangandrõ ia ba gosali Lowalanginia Niserocho andrõ, ba latema laboenoe ia siʼõli ononia andrõ, Aderamelechi ba Sareseri, ba moloi ira, lasaw̃a danõ Ararata. Ba tobali razo nononia Asarado, fangalinia.
ISA.38_1.1	I. 
ISA.38_1.2	Ba ibaliʼõ ia Hisikia, iʼotahõgõ mbagolõ, mangandrõ ia chõ Jehowa, 
ISA.38_1.3	imane: ”He Jehowa, tõrõ tõdõoe, wa lõ si farõi ndraʼodo, wa no tenga si doea tõdõ ndraʼo, wanõrõ lalagoe andrõ fõnaoe, awõ wa no oeʼoʼõ zomasi ndraʼoegõ!” Ba megeʼege sibai Hisikia. 
ISA.38_1.4	Ba so niw̃aʼõ Jehowa chõ Jesaja, imanõ: 
ISA.38_1.5	”Ae w̃aʼõ chõ Hisikia: Daʼõ niw̃aʼõ Jehowa, Lowalangi doeaoe Dawido andrõ: No oerongo wangandrõoe, ba no oeʼila daw̃a hõrõoe andrõ. Ba daʼoedooeʼõ nosooe, mewelelima fache tõ. 
ISA.38_1.6	Ba oeʼefaʼõ ndraʼoegõ ba banoea andre ba danga razo Asiria andrõ; oebaʼa saʼae mbanoea andre. 
ISA.38_1.7	Ba daʼõ dandra chõoe chõ Jehowa, wa ifaloea daʼõ Jehowa, nifaboeʼoenia andrõ: 
ISA.38_1.8	Mangawoeli loemõ andrõ, oebeʼe, ha oege bosi, si no ahõndrõ loeo ba dandra loeo andrõ chõ Gahasi, foeloe bosi.” Ba mangawoeli loeo, si foeloe bosi, si no ahõndrõ ia, ba dandra loeo andrõ. 
ISA.38_1.9	II. 
ISA.38_1.10	No oemane: ”Ha taloe niha ndraʼodo, ba oesaw̃a mbanoea tooe, oetõrõ mbawa gõlinia, taja chõgoe zi tosai nosogoe. 
ISA.38_1.11	No oemane: Lõʼõ saʼae oeʼila Jehowa, Jehowa andrõ ba danõ zaoeri. Lõʼõ saʼae oeʼila niha ba zi so ba mbanoea tooe andrõ. 
ISA.38_1.12	No tedoedoegõ nahiagoe, no teʼoloiʼõ, no aefa chõgoe, si mane ose goebalo. No oedoedoegõ nosogoe, nifolaoe zanoso noecha; itaba ndraʼodo, iʼetoeʼõ. Lõ fachamõ bongi, ba lõ jaʼodo saʼae õbeʼe. 
ISA.38_1.13	Mangarõngarõ ndraʼodo: irege mahemoloe mbanoea irasa dõlagoe fefoe, si mane singo. Lõ fachamõ bongi, ba lõ jaʼodo saʼae õbeʼe. 
ISA.38_1.14	Fakore ndraʼo si mane katawaena, si mane toembao; fakore, si mane marafadi. Moʼalaʼala hõrõgoe, oefaõga mijaw̃a [oemane]: ”He Jehowa, si tosasa ndraʼodo; tolodo!” 
ISA.38_1.15	Hadia niw̃aʼõgoe, me no moehede ia chõgoe ba me no ifaloea? Sowaõwaõ manõ ndraʼo, gõtõ waʼanaoe nosogoe, lõ lai waʼaboe dõdõgoe andrõ. 
ISA.38_1.16	He Soʼaja, daʼõ gaoerifa niha, ba daʼõ oesõndra waʼabõlõ nosogoe andrõ fefoe. Ba õfadõhõ wõchõgoe, õfoeli õʼorifido. 
ISA.38_1.18	Lõʼõ sa iʼandrõ saoha gõlõ chõoe banoea tooe, ba lõ isoenoʼõ faʼamate; si no noemalõ mitooe ba gohokoho, ba lõ ladõnadõna wa lõ farõi ndraʼoegõ. 
ISA.38_1.19	Ha saoeri, saoeri andrõ zangandrõ saoha gõlõ chõoe, si mane jaʼodo maʼõchṍ. Iʼombachaʼõ chõ nononia ama, wa no si lõ farõi ndraʼoegõ. 
ISA.38_1.20	Edõna iʼorifi ndraʼodo Jehowa: ba datalaoe mbiola, sagõtõ jaʼita, ba gosali Jehowa andrõ!” 
ISA.38_1.21	Ba iw̃aʼõ Jesaja, laʼohe daloedaloe nigoeleʼõ, boea ara, ba lagoeleʼõ ba waosa andrõ, enaʼõ abeʼe razo. 
ISA.38_1.22	Ba imane Hisikia: Hadia dandra, wa mõido mijaw̃a dania ba gosali Jehowa?
ISA.39_1.1	I. 
ISA.39_1.2	Ba omoeso dõdõ Hisikia ba chõra andrõ, ba iʼoromaʼõ chõra nomo girõgirõ andrõ chõnia, awõ wirõ, awõ ganaʼa, awõ daloedaloe, awõ wanicha andrõ, seboea bõli; fefoe nahia wangõna, awõ fefoe hadia ia zi so ba nahia girõgirõ andrõ. Sambalõ lõʼõ, si lõ iʼoromaʼõ chõra Hisikia, si so ba gõdonia ba ba zi so barõ mbawania fefoe. 
ISA.39_1.3	II. 
ISA.39_1.4	Ba imane: Hadia niʼilara baomooe? Imane Hisikia: No ahori laʼila zi so ba gõdo andre chõgoe; lõ hadia ia ba nahia girõgirõ chõgoe, si tenga niʼoromaʼõgoe chõra. 
ISA.39_1.5	Ba imane Jesaja chõ Hisikia: Fondrondrongo niw̃aʼõ Jehowa ngahõnõ: 
ISA.39_1.6	Iroegi baw̃a dania, ba teʼoloiʼõ ba Mbabeli fefoe hadia ia zi so ba gõdo andre chõoe, fabaja fefoe nihõna ndra toeaoe, amaoe, iroegi maʼõchṍ andre; lõ hadia ia nisaigõ, iw̃aʼõ Jehowa. 
ISA.39_1.7	Ba lahalõ dania õsa nonooe, ngaʼõtõoe, si toemboetoemboe chõoe dania, enaʼõ ngoningoni ira ba gõdo razo Mbabeli andrõ, enoni jomo. 
ISA.39_1.8	Ba imane Hisikia chõ Jesaja: Li Jehowa andrõ, nifaʼemaoe, ba no si sõchi. Imane sa dõdõnia: Faʼohahaoe dõdõ ba faʼahonohono sa atṍ ba gõtõgoe andre.
ISA.40_1.1	I. 
ISA.40_1.2	Mihede ba mbanoea Jeroezalema si gõna ba dõdõ, miʼao chõra, mifarongogõ, wa no awai wasõndrata andrõ chõra, wa no moeheta horõra, wa no doea winaeta latema soelõ horõra fefoe, nibeʼe Jehowa! 
ISA.40_1.3	Fondrondrongo, so ziʼao, imane: ”Ba danõ si mate mihaogõ lala Zoʼaja, mifadaja ba mbenoea lala, chõ Lowalangida. 
ISA.40_1.4	Fefoe zobawa danõ, ba nifoʼõsi ba fefoe hili, fabaja hilihili fefoe, ba nihõndrõgõ. Ba soboeʼoeboeʼoe, ba nibaliʼõ saloʼo ba tanõ sohilihili, ba nibaliõ daso. 
ISA.40_1.5	Ba oroma dania lachõmi Jehowa ba endronga laʼila dozi niha; noa sa Jehowa zangoemaʼõ. 
ISA.40_1.6	Fondrondrongo! lamane: Ao! Ba imane: Hadia niw̃aʼõgoe weʼao? — 
ISA.40_1.7	 me no itõrõ ia hanoehanoe Jehowa andrõ. Si ndroehoe, doeʼoe niha andrõ! 
ISA.40_1.8	Okõli ndroeʼoe andrõ, aleoe mbowo no mege, ba 
ISA.40_1.9	Ae jaw̃a ba hili salaw̃a, jaʼoegõ banoea Ziona, sangombacha toeria somoeso dõdõ! Eboeaʼõ lioe, abõlõgõ, jaʼoegõ banoea Jeroezalema, sangombacha toeria somoeso dõdõ; eboeaʼõ li, bõi ataʼoefi; õmane ba mbanoea Ndraono Joeda andrõ: Hiza Lowalangimi! 
ISA.40_1.10	Hiza, so Zoʼaja, Jehowa sabõlõ ia, tangania zamolala hadia ia chõnia, fao chõnia loeo andrõ chõnia, ba mowaõwaõ fõnania zoelõ andrõ chõnia! 
ISA.40_1.11	Ikoebaloi rorogõfõnia, si mane koebalo; ihagi nono mbiribiri andrõ, iʼohe, ba dotonia, ba ihaogõhaogõ wamasao sigelo, samaenoe ono. 
ISA.40_1.12	II. 
ISA.40_1.13	Ha niha zaboto ba dõdõ Eheha Jehowa, ba ha niha zangombacha lala chõnia, wamahaõ jaʼia? 
ISA.40_1.14	Ha chõ mamagõlõ ia, enaʼõ iʼatoeatoeaʼõ ia ba enaʼõ iʼombachaʼõ chõnia lala satoelõ, ba enaʼõ ibotochi ba dõdõnia hadia ia ba enaʼõ ifarongogõ chõnia lala wangila fefoe hadia ia? 
ISA.40_1.15	Hiza, amaedola mbõibõi nidanõ ba dojo nasoa soi niha, amaedola gawoegawoe ba mboeloe waliëra wamaiginia; hiza, ifazaw̃a hoelo, nifamazaw̃a si samba ngawoea nene. 
ISA.40_1.16	Ba ambõ fanoenoe soemange geoe ba hili Libano, ba oetoe ndroeʼoe andrõ chõnia, ba lõ iroegi soemange nitoenoe. 
ISA.40_1.17	Hoelõ zi lõʼõ fõnania fefoe soi niha; ha sambalõ fajafaja ba si lõ boto wamaiginia. 
ISA.40_1.18	Ba ha chõ mifaedo Lowalangi andrõ, hadia mibeʼe famaedonia? 
ISA.40_1.19	Famaedo [Lowalangi] andrõ, ba no nifahele doeka, ba siamboe zamoʼoeli anaʼa, iforate firõ toeka siamboe. 
ISA.40_1.20	Ba sambõ balazo, ba wameʼe si manõ, ba ihalõ geoe si tebai obooe, ba iʼaloei doeka soneche, enaʼõ ifataro wamaedo si tebai mangiwa. 
ISA.40_1.21	Hadia, lõ aboto ba dõdõmi? Hadia, lõ mirongo? Hadia, lõ moeʼombachaʼõ chõmi, iʼotarai mbõrõta? Lõ nitõngõnimi latalata danõ andrõ? 
ISA.40_1.22	Jaʼia zidadao jaw̃a golia oeli danõ andrõ, fa timba larew̃e zowanoea ba goeli danõ; samologõ banoea si jaw̃a, hoelõ moeko saboecho; hoelõ nose ibologõ, enaʼõ monahia ita barõnia. 
ISA.40_1.23	Sameʼe si lõ boto salaw̃a ba samaliʼõ fajafaja sangoehoekoe ba goeli danõ. 
ISA.40_1.24	Faefá tetanõ ira, faefá tefazaewe danõmõ, awena sibai na mow̃aʼa ba danõ mbõrõ, ba ihehaini ira, ba mate ba iʼoloiʼõ angi, si mane dami wache. 
ISA.40_1.25	Ba ha chõ atṍ mifaedo ndraʼodo, si fachilichili ndraʼo? iw̃aʼõ Niʼamoniʼõ andrõ. 
ISA.40_1.26	Mifaõga hõrõmi ba mifaigi: Ha niha zombõi daʼõ? Jaʼia, solohe baero ngawawá andrõ, ha waʼoja ira, sanõtõi tõira fefoe; ba waʼafahõna waʼabõlõnia andrõ ba ba waʼabõlõ waʼabeʼenia andrõ, ba samboea lõ ambõ. 
ISA.40_1.27	III. 
ISA.40_1.28	Hadia, lõ õʼila, lõ nirongooe: Lowalangi si lõ aetoe Jehowa andrõ, sombõi fondrege danõ andrõ! Lõ atage ia ba lõ erege dõdõnia: si tebai tesõndra geraʼerania andrõ. 
ISA.40_1.29	Ibeʼe waʼabõlõ ba zerege tõdõ ba ihõna waʼabeʼe ba zi tebai. 
ISA.40_1.30	Alacha erege dõdõ nono matoea ba alacha atata dõla ba alacha alaoe ndra matoea sabõlõ na: 
ISA.40_1.31	Ba 
ISA.41_1.1	I. 
ISA.41_1.2	Ha niha zogaoni moroi ba gatoemboecha si faloecha faʼatoelõ heza ibekai danõ. Ha niha zameʼe barõ mbawania soi niha, ba ha niha zanimba [fõnania] razo? Ha niha zamaliʼõ gawoegawoe siʼõlira ba sameʼe dami wache, niʼoloiʼõ nangi, fanara andrõ. 
ISA.41_1.3	Igohi ira, itõrõ manõ, lõ hadia ia; lõ ba dõdõnia, na so lala ba na lõʼõ. 
ISA.41_1.4	Ha niha zolaoe daʼõ, ha niha zamaloea? Jaʼia andrõ, sogaoni ngaʼõtõ niha, iʼotarai mbõrõta: jaʼodo, Jehowa, si lõ teboelõ, he ba mbõrõta sibai, ba he ba zafoeria niha dania. 
ISA.41_1.5	Laʼila hoelo andrõ ba moehocha mboe; manizinizi wondrege danõ; laʼoroedoegõ ira ba so ira moroi sa. 
ISA.41_1.6	Faoma latolo nawõra ba imane zamõsana chõ nawõnia: Abeʼeʼõ dõdõoe! 
ISA.41_1.7	Ifarooe dõdõ ziamboe toeka andrõ, ba toeka warõcha, ba ifarooe dõdõ zamõzimõzi ba danedane, wangoemaʼõ ba wamiza andrõ: Sõchi! Ba iʼaroʼõ osõʼosõ, fa tebai mangiwa.
ISA.41_1.8	II. 
ISA.41_1.9	Jaʼoegõ, nitoejoegoe ba mbalõ danõ, nikaonigoe ba wondregenia, wangoemaʼõ chõoe: Enonigoe ndraʼoegõ, no oetoejoe, ndraʼoegõ, tenga fa lõ ba dõdõgoe jaʼoegõ. 
ISA.41_1.10	Bõi boesi dõdõoe; lõʼõ sa aefado chõoe? Bõi tokeaʼõ, Lowalangioe sa ndraʼodo: oeʼabeʼeʼõ ndraʼoegõ, ba oetoloʼõ, oegogohe ndraʼoegõ na tangagoe kambõlõ andre, samaloea satoelõ. 
ISA.41_1.11	Hiza, si faloecha faʼaila ba famaʼiki niha dania, dozi si faʼoedoe chõoe; tobali si lõ boto ba si tekiko noedoemõ andrõ, fefoe. 
ISA.41_1.12	Õʼaloei dania ira, ba lõ õsõndra, niha andrõ, si fasosososo chõoe; si tekiko dania ba ha sambalõ si lõʼõ nihá andrõ, si fasõndra chõoe. 
ISA.41_1.13	Jaʼodo saʼae, Jehowa, Lowalangimõ andrõ zololohe kambõlõoe, jaʼodo andre, sangoemaʼõ chõoe: Bõi boesi dõdõoe, oetoloʼõ! 
ISA.41_1.15	Hiza, oebaliʼõ gaolo famõbõrõ wache ndraʼoegõ, si bohooe, ba satarõ ba soja siʼõli: ba õbõbõrõ hili, õmama, ba hoelõ ndrami wache hilihili õbeʼe! 
ISA.41_1.16	Õtafiʼõ, ba iʼoloiʼõ angi, ifazaewe angi sabõlõ; ba jaʼoegõ, ba sowoeawoea tõdõ ba chõ Jehowa ba õsoenoʼõ ba chõ Niʼamoniʼõ Ndraono Gizeraʼeli andrõ. 
ISA.41_1.17	Seboea famakao ba si noemana, ba laʼaloei nidanõ, ba lõʼõ; no otoefo lelara ba waʼowõchi dõdõ: ba jaʼo, Jehowa, zamondrongo lira; jaʼodo, Lowalangi Ndraono Gizeraëli andrõ, ba lõ oerõi ira. 
ISA.41_1.18	Aloea nidanõ ba hili si lõ eoeʼeoe oebeʼe, ba atõla goemboe ba daloe ndraso. Tanõ si mate ba oebaliʼõ baw̃a nidanõ, ba tanõ si no okõlikõli, ba oebaliʼõ si so oemboe nidanõ misa. 
ISA.41_1.19	Moʼeoe danõ si mate oebeʼe, eresi ba bana ba malimbi ba falo; ba ba mbenoea, ba oetanõ mberoea ba simalamboeo ba afoa. 
ISA.41_1.20	Enaʼõ laʼila, dozi, enaʼõ oroma chõra, enaʼõ labeʼe ba dõdõ ba enaʼõ aboto ba dõdõra, wa tanga Jehowa zolaoe daʼõ ba Niʼamoniʼõ Ndraono Gizeraëli andrõ zamaloea.
ISA.41_1.21	III. 
ISA.41_1.22	Hana na mõi ira, ba wangombacha chõda, he wisa ba gõtõ dania! Miʼombachaʼõ he wisa fõna, enaʼõ matanõ ba dõdõ ba enaʼõ aboto ba dõdõma loealoeania! Ba na lõʼõ, ba mifarongogõ chõma he wisa dania. 
ISA.41_1.23	Miʼombachaʼõ chõma zaloea dania, enaʼõ aboto ba dõdõma, wa no Lowalangi ami. Milaoe manõ hadia ia, he si sõchi ba he si lõ sõchi, enaʼõ ahõlihõli dõdõma, enaʼõ maʼila, dozi ndraʼaga. 
ISA.41_1.24	Hiza, si ndroehoe si lõʼõ ami ba folaoemi, ba no si lõ boto manõ; niʼogorofi zolemba chõmi. 
ISA.41_1.25	So nikaonigoe moroi jõoe, ba no mõi ia; moroi ba gatoemboecha loeo oekaoni, sangombacha tõigoe, enaʼõ itõrõ goemandroe, si mane na tatõrõ lõmboe zaʼoea, enaʼõ ihoendragõ, si mane na ihoendrahoendra laʼoeri samõzi bowoa. 
ISA.41_1.26	Ha niha zangombacha daʼõ, iʼotarai mbõrõta, enaʼõ taʼila, ba ha niha zi hõnagõ, enaʼõ tola taw̃aʼõ: Itõrõ niw̃aʼõnia? Ba samõsa lõ sangombacha, samõsa lõ samarongogõ, lõ samondrongo limi. 
ISA.41_1.27	Jaʼodo zi fõfõna mangoemaʼõ ba mbanoea Ziona: Hiza, hiza ira! Ba oefatenge ba Jeroezalema zangombacha toeria somoeso dõdõ. 
ISA.41_1.28	Ba na oefachõlõ ndraʼo, ba lõ niha, ba lõ sangombacha lala, ba chõra andrõ, enaʼõ oesofoe chõra ba enaʼõ latema ligoe. 
ISA.41_1.29	Hiza, fajafaja manõ dozi ira; si lõ boto wolaoera andrõ; angi nadoera andrõ, fajafaja.
ISA.42_1.1	I. 
ISA.42_1.2	Tenga siʼao ia, tenga seboea li; lõ ifarongogõ linia baewali. 
ISA.42_1.4	Lõ erege dõdõnia, ba lõ atage ia, irege no ifodanedane hoekoe ba goeli danõ, ba ladõnadõna nifachoinia si so ba hoelo misa. 
ISA.42_1.5	Daʼõ niw̃aʼõ Lowalangi, Jehowa, samazõchi banoea si jaw̃a, samologõ jaʼia ba samologõ tanõ fabaja saoeri jaw̃a, samohanoehanoe niha ba goelinia ba samonoso sowaõwaõ jaw̃a, [imane]: 
ISA.42_1.6	Jaʼo, Jehowa zogaoni jaʼoegõ, satoelõ lala oetõrõ, ba oeraʼoe dangaoe ba oerorogõ ndraʼoegõ ba oebeʼe fawoeʼoesa li ba mado Ndraono Gizeraëli ndraʼoegõ ba oebaliʼõgõ haga ba niha baero. 
ISA.42_1.7	Ba wamokai hõrõ zaoeʼa, ba wangefaʼõ ba goeroenga nikoeroe, ba wolohe baero nikoeroe ba zõgõmigõmi. 
ISA.42_1.8	Jaʼo Jehowa — daʼõ dõigoe; lõ oebeʼe ba mbõʼõ zoemangegoe ba lõ oebeʼe ba nadoe waʼeboea dõigoe andrõ. 
ISA.42_1.9	Hadia ia fõna, ba no itõrõ, ba oeʼombachaʼõ zi bohooe; fatoea lõ aloea oefarongogõ chõmi.
ISA.42_1.10	II. 
ISA.42_1.11	Ja moeʼao danõ si mate, awõ mbanoea andrõ chõnia — banoea sideʼide andrõ, banoea Gedara! Ja omoeso dõdõ mbanoea ba gara andrõ, ndra maʼiki moroi ba zoezoe hili jaw̃a. 
ISA.42_1.12	Ndramoefosoemange Jehowa, ba ndramoetoenõ doeriania ba hoelo misa! 
ISA.42_1.13	Itõrõ Jehowa, fanõrõ zabõlõ, si mane sanoewõ ifasoegi waʼaoechoe dõdõ: Feʼao ba wanoewõ ilaoe, eboea saʼae linia weʼao, iʼoromaʼõ wa no abõlõ ia moroi ba nemalinia andrõ! 
ISA.42_1.14	No ara lõ hedehedegoe, no oehonogõ ndraʼo, no oetaha dõdõgoe, ba iadaʼe, ba moeʼiraʼira ndraʼo, si mane sadono, moehõfoe ndraʼo ba oefahasoehasoedo. 
ISA.42_1.15	Oehori geoe ba hili ba ba hilihili, ba oebeʼe mate jaw̃a fefoe zaoeri; oebaliʼõ hoelo mboto nidanõ ba oeʼogoʼõisi mbaw̃a nidanõ. 
ISA.42_1.16	Ba latõrõ lala si lõ larai mila niha saoeʼa oebeʼe, oefatõrõ ba lala si lõ laʼila mege. Sogõmigõmi andrõ fõnara, ba oebaliʼõ sohaga, ba hadia zoboeʼoeboeʼoe, ba oefadaja. Daʼõ niw̃aʼõ — oefatõrõ dania, lõ oebeʼe aechoe ba danõ. 
ISA.42_1.17	Sawoewoe foeri dania ba saila sibai zabeʼe tõdõ ba nadoe, sangoemaʼõ ba wamaedo nifahele andrõ: Lowalangima ami. 
ISA.42_1.18	III. 
ISA.42_1.19	Ha niha zaoeʼa, na tenga enonigoe andrõ? ba ha niha zafiso, si mane faʼafiso zinengegoe andrõ, nifatengegoe? Ha chõ so waʼaoeʼa, si mane ba zi fahoewoe andrõ, ba ha chõ zi mane ba genoni Jehowa andrõ? 
ISA.42_1.20	No oja niʼilaoe, ba lõ nibeʼeoe ba dõdõoe; no teboka dõgi dalingamõ, ba lõ nirongooe. 
ISA.42_1.21	No omasi Jehowa iʼeboeaʼõ gamachoitania ba ifolachõmi, bõrõ waʼatoelõ dõdõnia andrõ. 
ISA.42_1.22	Ba noa sa atṍ na niha nifakao zoraboe ira, niha niʼoloiʼõ si so chõra; niha nifaʼoeʼoe ba dõgi narõ hili misa, dozi ira, nibiniʼõ bacha ba goeroenga; no niʼoloiʼõ ira, ba lõ sangila mangorifi, no ochõta niha bõʼõ ira, ba lõ sangoemaʼõ: Foeli? 
ISA.42_1.23	Ba ha niha ba chõmi zamondrongo daʼe, ha niha zameʼe ba dõdõ, ba wanõngõni saʼae: 
ISA.42_1.24	Ha niha zoloeloe ba danga zoraboe maʼoewoe Jakobo, ba Iraono Gizeraëli, ba danga zangosindraʼoei si so chõra? Hadia, tenga Jehowa andrõ, ba nifazõchida horõ, si lõ edõna ita, tatõrõ lala, ba si lõ tafondrondrongo oroisa? 
ISA.42_1.25	Ba no ilaoe chõra holahola wõnoenia andrõ ba alitõ fanoewõ andrõ, tobali ifasoei ira holahola, ba lõ laʼila; iraʼi ira, ba lõ labeʼe ba dõdõ.
ISA.43_1.1	I. 
ISA.43_1.2	Na õtõrõ nidanõ, ba sodo ba ngaioe, ba na õtõrõ hohooe, ba lõ tola alõmõ ndraʼoegõ. Na õtõrõ galitõ, ba si lõ achozi ndraʼoegõ ba lõ tola iraʼi ndraʼoegõ holahola. 
ISA.43_1.3	Jaʼodo saʼae, Jehowa, Lowalangioe, Niʼamoniʼõ Ndraono Gizeraëli andre, zangorifi jaʼoegõ! Dawa Miseraji andrõ oebeʼe hõlioe, salahioe Gaitiofia ba Seba andrõ. 
ISA.43_1.4	Me no eboea mbõlioe, wamaigigoe me afõchõ chõgoe ndraʼoegõ, ba me omasido ndraʼoegõ, ba oebeʼe hõlioe niha, soi niha oebeʼe bõli nosooe. 
ISA.43_1.5	Bõi boesi dõdõoe, awõoe saʼae ndraʼodo; moroi ba gatoemboecha oeʼohe mijaw̃a maʼoewoemõ andrõ, ba moroi ba gaechoela loeo oeʼowoeloi ami. 
ISA.43_1.6	Oemane ba danõ jõoe: Da chõgoe! ba ba danõ raja: Bõi taha! Ohe nonogoe matoea andrõ, moroi ba zarõoe, ba onogoe alawe, moroi ba wondrege danõ: 
ISA.43_1.7	Dozi si so tõigoe ba dõira, dozi niwõwõigoe fangeboea dõigoe, nifazõchigoe, niwõw̃õi dangagoe andre! 
ISA.43_1.8	Ndramoeʼohe niha andrõ, si no aoeʼa, he w̃aʼae no si so hõrõ, ba si no afiso, he w̃aʼae no motõgi dalinga! 
ISA.43_1.9	Jaʼami niha baero fefoe, miʼowoeloi ami, dozi; ndramoeʼoroedoegõ ira soi niha. Ha niha ba chõra zangombacha si manõ ba samarongogõ chõda hadia ia niw̃aʼõ fõna? Ndramoeʼohe sasi, ba wamoeʼa ba hoeloera, ba enaʼõ larongo ba enaʼõ lamane: Jaʼia daʼõ! 
ISA.43_1.10	Jaʼami zi so ba mbõrõ chõgoe, iw̃aʼõ Jehowa, ba enonigee andrõ, nitoejoegoe, enaʼõ aboto ba dõdõmi ba enaʼõ mifati ba enaʼõ misõndra, wa jaʼodo: fõnagoe, ba lõ moewõwõi Lowalangi ba foerigoe, ba lõʼõ! 
ISA.43_1.12	Jaʼodo zangombacha ba sangorifi ba samarongogõ, ba tenga bõʼõ ba chõmi, ba tobali jaʼami zi so ba mbõrõ chõgoe, iw̃aʼõ Jehowa. 
ISA.43_1.13	Jaʼodo Lowalangi! Ba no gõtõgõtõ waʼara, ba jaʼojaʼodo manõ, ba lõ sangila mangefaʼõ ba dangagoe hadia ia; jaʼo zolaoe, ba ha niha zanimba? 
ISA.43_1.14	II. 
ISA.43_1.15	Jaʼodo andre, Jehowa, Niʼamoniʼõmi, sombõi Iraono Gizeraëli, razomi andre. 
ISA.43_1.16	Daʼõ niw̃aʼõ Jehowa, samatõrõ lala ba nasi, samolala niha ba nidanõ seboea, 
ISA.43_1.17	samaʼoheʼõ koereta, awõ koedo, samatenge sanoewõ, sabõlõ: hiza tooe ira fefoe, ba wa lõ maoso saʼae; no mate, no alele, hoelõ daʼataʼa wandroe. 
ISA.43_1.18	Bõi mitõrõ tõdõmi hadia ia fõna, ba miʼosilõmilagõ hadia zi no noemalõ! 
ISA.43_1.19	Hiza, oelaoe zi bohooe: motalinga saʼae; hadia, lõ miʼila? Oefazõchi lala, ba danõ si mate ba boto nidanõ ba zi lõ nihaniha mege. 
ISA.43_1.20	Isoeno dania ndraʼo oetoe ndroeʼoe, asoe anala andrõ ba ono wofo ondra, me oefoʼidanõ danõ si mate ba me oeʼasogõ mboto nidanõ ba zi lõ nihaniha mege, ba wameʼe nibadoe ba mbanoeagoe andrõ, nitoejoegoe. 
ISA.43_1.21	Banoea daʼõ, nihaogõgoe chõgoe, zangombacha toeriagoe dania. 
ISA.43_1.22	III. 
ISA.43_1.23	Lõ niʼoheoe chõgoe biribiri, soemangegoe chõoe, ba lõ nifosoemangeoe jaʼodo soemange nitaba andrõ chõoe; lõ nifakaogoe jaʼoegõ ba zoemange nitaba, ba lõ nibeʼegoe erege dõdõoe ba wanoenoe koemõjõ. 
ISA.43_1.24	Lõ nibeʼeoe anaʼaoe ba wowõli samohoea chõgoe, ba lõ nibeʼeoe õgoe tawõ zoemange nitaba andrõ chõoe. Ba 
ISA.43_1.26	Fasoegi ba dõdõgoe: datalaoe faʼera; ofaja, ba wamoeʼa ba hoeloemõ! 
ISA.43_1.27	Foeroegõoe moroi jaw̃a, ba no mamazõchi horõ, ba samaʼema andrõ chõoe, ba no lalaw̃a ndraʼodo. 
ISA.43_1.28	Daʼõ mbõrõ, wa no oebeʼe aja zalaw̃a niʼamoniʼõ, awõ wa oebeʼe nifakiko maʼoewoe Jakobo ba oebeʼe niʼoʼaja Ndraono Gizeraëli.
ISA.44_1.1	I. 
ISA.44_1.2	Daʼõ niw̃aʼõ Jehowa sombõi jaʼoegõ, samazõchi jaʼoegõ, iʼotarai daloe ninaoe, sangorifi jaʼoegõ, imane: Bõi boesi dõdõoe, jaʼoegõ enonigoe maʼoewoe Jakobo, ba jaʼoegõ banoea sadõlõ tõdõ andrõ nitoejoegoe. 
ISA.44_1.3	Oelaoe saʼae nidanõ ba zowõchi tõdõ ba oefatõrõ mbombo ba danõ si no okõlikõli: oelaoe Gehehagoe ba maʼoewoemõ, ba howoehowoe andrõ chõgoe ba madooemõ. 
ISA.44_1.4	Enaʼõ molõndroe ira ba gotaloea ndroeʼoe, enaʼõ manõi, si mane booe ba mbewe nidanõ. 
ISA.44_1.5	Imane si samõsa: Chõ Jehowa ndraʼodo, ba si samõsa, ba isoeno dõi Jakobo, ba samõsa zoei, ba isoera ba dete dangania: ”Chõ Jehowa”, ba labeʼe nõnõnõnõ dõinia Gizeraëli.
ISA.44_1.6	II. 
ISA.44_1.7	Ba ha niha zihede si mane jaʼodo, ba jamoefarongogõ ba jamoefaʼeleʼõ chõgoe! iʼotarai me oefataro soi andrõ, si no gõtõgõtõ faʼara. Ba si lõʼõ na, saloea dania, ba ndramoeʼombachaʼõ! 
ISA.44_1.8	Bõi ataʼoe ami ba bõi tokea! Hadia, tenga no ara sibai, me oeʼombachaʼõ chõmi, me oefarongogõ? Jaʼami saʼae zi so ba mbõrõ chõgoe! Hadia, so Lowalangi, baerogoe? Lõ gowe (danedane); lõ niʼilagoe! 
ISA.44_1.9	Dozi toeka nadoe andrõ, ba si lõ boto; ba omasiõra andrõ, ba si lõ goena; lõ hadia ia zoroma ba zi so ba mbõrõ andrõ chõra, lõ larongo hadia ia, ba tobali saila ira. 
ISA.44_1.10	Ha niha zombõi Lowalangi, ha niha zamahele famaedo Lowalangi, ba walõgoena? 
ISA.44_1.11	Hiza, awõnia fefoe, ba saila dania, ba toeka andrõ, ba no niha: Ndramoeʼowoeloi ira fefoe, ndramoefaʼaso ira; si tokea dania ira ba si faloecha faʼaila, dozi ira. 
ISA.44_1.12	Iʼatarõsi wahõ siamboe ba ifazõchi [nadoe andrõ] ba mbo zole, ba ifongaʼeoe farõcha ba iʼasiwai faʼabõlõ mboelõchania andrõ; itaha waʼolofo, irege lõ dõladõla saʼae; lõ ibadoe nidanõ, iroegi erege dõdõ. 
ISA.44_1.13	Ifadõlõ ndrali samofoë eoe; isoera fanoera simo, ifofoë fõrõgi ba ihoekoe sako, ba loealoea nifazõchinia, ba no ngaʼeoe ndra matoea, famaedo niha, enaʼõ jomo ba nomo so dania. 
ISA.44_1.14	No iʼobõ chõnia Manawa ba ihonogõi maʼoesõ ba toeho, enaʼõ esolo ba gatoea, ba ngai geoe bõʼõ; itanõ naroeʼoe, ba eboea ibeʼe teoe. 
ISA.44_1.15	Ba mogoena eoe galitõ ba niha. Ba ihalõ õsa ba moleoe ia; ba itoenoe gõi fangasoso gõ. Ba ifazõchi gõi Lowalangi, itoehi danõ, ibaliʼõ famaedo, ibalõdoehini danõ, fõnania. 
ISA.44_1.16	Si fõfõ, ba no itoenoe, ba si fõfõ, ba ibeʼe fondrino ndriwo, iʼā nirino andrõ, õsi daloenia. Ba moleoe ia ba imane: Laoe, lõʼõ saʼae oafoedo, iroegido faʼaoechoe galitõ andrõ! 
ISA.44_1.17	Ba si tosai andrõ, ba no ibaliʼõ Lowalangi, no ibaliʼõ famaedo chõnia: ibalõdoehini danõ fõnania, ifalõgoe tooe ia, iʼa ngarõfi li, imane: Orifido, me no Lowalangigoe ndraʼoegõ! 
ISA.44_1.18	Lõ lasõndra ba lõ aboto ba dõdõra; noa sa fakabi hõrõra, fa lõ laʼila ba tõdõra, fa lõ lasõndra. 
ISA.44_1.19	Lõ sameʼe ba dõdõ; lõ faʼaboto ba dõdõ ba lõ eraʼera fa iw̃aʼõ enaʼõ zamõsana: Si fõfõnia, ba no oetoenoe, ba no oebeʼe fangasoso gõ mbo, ba fondri no, ba no oeʼā ndriwó andrõ, ba hadia, oebaliʼõ [famaedo] niʼogorofi zi tosai andrõ, hadia, oetoehi danõ fõna mbalõ geoe? 
ISA.44_1.20	Somasi awoe, ba no nifowõhõ dõdõ nilimo, fa lõ iʼorifi nosonia ba fa lõ iw̃aʼõ: Hadia, tenga faja niʼolembaigoe?
ISA.44_1.21	III. 
ISA.44_1.23	Anoenõ, jaʼoegõ banoea si jaw̃a, me no ifaloea Jehowa! Miʼaʼiki, jaʼami, iroegi barõ danõ. Mifarongogõ li waʼowoeawoea dõdõ, jaʼami hili ba jaʼoegõ atoea, awõ geoe bacha, fefoe, me no iʼorifi maʼoewoe Jakobo; ba ihalõ lachõminia Ndraono Gizeraëli! 
ISA.44_1.24	Daʼõ niw̃aʼõ Jehowa, sangorifi jaʼoegõ, sombõi jaʼoegõ, iʼotarai daloe ninaoe, imane: Jaʼo; Jehowa, zolaoe fefoe hadia ia, samologõ banoea si jaw̃a, ha jaʼodo, ba samologõ tanõ: ha niha zanolo jaʼo? 
ISA.44_1.25	Sameʼe si lõ boto tandra zolaoe faja andrõ, ba samowõhõ si faeta andrõ; sameʼe awoewoe satoeatoea andrõ, samaliʼõ fa lõ tõdõ fangilara andrõ. 
ISA.44_1.26	Samatõrõ niw̃aʼõ genoninia, ba samaloea niʼombachaʼõ zinengenia; sangoemaʼõ ba chõ Jeroezalema andrõ: Ja só zoei niha ba mbanoea! ba ba mbanoea Ndraono Joeda andrõ: Ja tetaroeʼõ zoei; oefoeli oeʼazõchi zadoedoe chõra. 
ISA.44_1.27	Sangoemaʼõ ba namõ: Ja ogoʼõ ndraʼoegõ! ba boto nidanõ andrõ chõoe, ba otoefo oebeʼe! 
ISA.44_1.28	Sameʼe tõi Kiro andrõ ”Koebalo chõgoe”; ba jaʼia zamaloea nihonogõigoe andrõ, fefoe, wangoemaʼõ ba chõ Jeroezalema andrõ: Ja tetaroeʼõ zoei! ba ba gosali andrõ: Ja tefadanedane! 
ISA.45_1.1	I. 
ISA.45_1.2	Mowaõwaõdo fõnaoe ba oefadaja zoboeʼoeboeʼoe: lagõ mbawandroehõ tõla, ba oerasa, ba lazi siʼõli, ba oeʼew̃a. 
ISA.45_1.3	Ba oebeʼe chõoe girõgirõ andrõ, si so ba zogõmigõmi ba anaʼa andrõ nibiniʼõ sibai oebokai chõoe, enaʼõ aboto ba dõdõoe, wa no jaʼodo zanõtõi tõimõ andrõ, jaʼodo andre, Lowalangi Ndraono Gizeraëli andre. 
ISA.45_1.4	Bõrõ genonigoe Jakobo andrõ ba Izeraëli, nitoejoegoe andrõ, wa oetõtoi dõimõ, wa oefatõrõ gamalalata dõimõ, me lõʼõ na õʼila ndraʼodo. 
ISA.45_1.5	Jaʼodo Jehowa, ba tenga bõʼõ, lõ Lowalangi baerogoe. Jaʼo zamobõbõ taloe jaʼoegõ, me lõ õʼilado na. 
ISA.45_1.6	Enaʼõ aboto ba dõdõ niha, ba gatoemboecha ba ba gaechoela, wa lõ ha niha baerogoe; jaʼodó Jehowa, ba baerogoe, ba lõʼõ. 
ISA.45_1.7	Jaʼodo zamazõchi haga, jaʼodo zombõi sogõmigõmi ba samaloea fangorifi, ba samatõrõ famakao, — jaʼodo, Jehowa, zolaoe daʼõ fefoe. 
ISA.45_1.8	Owõiwõi, jaʼoegõ banoea si jaw̃a! Faloea deoe faʼatoelõ, jaʼoegõ lawoeo! Ja teboka danõ, ja mowoea fangorifi, jamoefao wamaloea faʼatoelõ! Jaʼo, Jehowa, zombõi.
ISA.45_1.9	II. 
ISA.45_1.10	Alai zangoemaʼõ enaʼõ chõ nama: Hana wa moʼono ndraʼoegõ? ba ma ba ndra alawe: Hana wa safõchõ hoeloe ndraʼoegõ? 
ISA.45_1.11	Daʼõ niw̃aʼõ Jehowa, Niʼamoniʼõ Ndraono Gizeraëli andrõ, sombõi jaʼira: Misofoe chõgoe zi so fõnada na; ba ba ndraonogoe andrõ, ombõila dangagoe, ba midõnadõna chõgoe! 
ISA.45_1.12	Jaʼodo zamazõchi tanõ ba jaʼo zombõi niha ba goeli danõ jaw̃a; tangagoe andre zamalogõ banoea si jaw̃a, ba ha waʼoja, si so si jaw̃a andrõ, ba no jaʼo zameʼe lala. 
ISA.45_1.13	Jaʼodo zamaʼasó jaʼia (Kiro andrõ) ba zatoelõ lala, ba oehaogõ lalania fefoe. Jaʼia zanaroeʼõ banoeagoe andrõ, ba iʼefaʼõ nitaha andrõ chõgoe, — tenga nibeʼe bõli ba tenga nisoelõni boeala, iw̃aʼõ Jehowa ngahõnõ andrõ. 
ISA.45_1.14	Imane Jehowa: Õlõ Ndrawa Miseraji andrõ, ba hare Ndrawa Gaitiofia ba banoea Zeba andrõ, seboea niha andrõ, ba chõoe mõi, jaʼoegõ zochõ dania; laʼoʼõ ndraʼoegõ, nibõbõ; ba latoehi danõ fõnaoe, mangaloeloe ira chõoe, lamane: Ha chõoe so Lowalangi, ba lõ baero õ, lõ Lowalangi bõʼõ! 
ISA.45_1.15	Si ndroehoe, Lowalangi si no tobini ndraʼoegõ, jaʼoegõ Lowalangi Ndraono Gizeraëli, sangorifi! 
ISA.45_1.16	Si lõ boto dania ba saila sibai zamazõchi adoe andrõ; lalaoe mofanõ, dozi ira, aila. 
ISA.45_1.17	Ba Iraono Gizeraëli, ba niʼorifi Jehowa, fangorifi si lõ aetoe. Tenga si lõ boto ami ba tenga saila, gõtõgõtõ waʼara!
ISA.45_1.18	III. 
ISA.45_1.19	Tenga ba zi tobini fahoehoeo ndraʼodo, tenga ba mbanoea ba danõ si no ogõmigõmi, ba lõ niw̃aʼõgoe ba maʼoewoe Jakobo: Zajazaja gõlõmi wangaloei jaʼodo! Jaʼo, Jehowa, ba no satoelõ hoehoeogoe ba si doehoe niʼombachaʼõgoe. 
ISA.45_1.20	Miʼowoeloi ami, miʼaine, miʼondrasi, dozi ami, si tosai niha baero andrõ: solohe adoe eoe andrõ, ba si lõ faʼaboto ba dõdõ, si angarõfi li Lowalangi, si tebai mangorifi. 
ISA.45_1.21	Miʼombachaʼõ, mifarongogõ; hana sa na mamagõlõ ira; hana na lamane: Ha niha zi no mangombacha daʼõ, fõna saʼae? ha niha zamarongogõ, si no ararā? Hadia, tenga jaʼo, Jehowa andre? ba lõ Lowalangi, baerogoe; Lowalangi si ndroehoe ba sangorifi, ba lõʼõ, na tenga jaʼodo. 
ISA.45_1.22	Miʼotahõgõ ndraʼo, mibeʼe miʼorifi ami, jaʼami fondrege danõ, fefoe, jaʼodo sa Lowalangi ba baerogoe, ba lõʼõ! 
ISA.45_1.23	No fahõloe ndraʼo, ba chõgoe andre — si doehoe wehedegoe, taroma li si tebai tefoeli: — 
ISA.45_1.24	 chõnia mõi ba aila dozi si faʼoedoe chõnia mege. 
ISA.45_1.25	Ba chõ Jehowa lasõndra waʼatoelõ dozi maʼoewoe Gizeraëli ba lasoeno ira ba chõnia.
ISA.46_1.1	I. 
ISA.46_1.2	Lakõrõboei ira, asoʼa, fefoe, tebai laʼorifi noro andrõ, jaʼira naʼi, ba niʼoloiʼõ zanoewõ.
ISA.46_1.3	II. 
ISA.46_1.4	Ba irege atoea ami, ba jaʼojaʼodo manõ, irege tohare hoewa, ba jaʼodo zi onoro tõdõ jaʼami: jaʼo zolaoe, jaʼodo zanaja jaʼami; oehalõ noro dõdõgoe ami, ba oefaigi wangorifi. 
ISA.46_1.5	Ha niha chõmi, nibeʼe famaedogoe, nifatahõ chõgoe; ha niha mifagõlõgõlõ chõgoe, enaʼõ faoma ndraʼaga? 
ISA.46_1.6	Lafadoewa tooe ganaʼa ba latoelo ba waliëra wirõ; laʼoni doeka, siamboe, enaʼõ ibaliʼõ Lowalangi, labalõdoehini tooe danõ, mangaloeloe ira. 
ISA.46_1.7	Laʼangalisigõ, laʼonoro ba lafataro ba nahania, enaʼõ iʼiagõ daʼõ ba bõi teboelõ: ba na so zi angarõfi li jaʼia, ba lõ itema li, lõ iʼefaʼõ ba waʼatosasa. 
ISA.46_1.8	III. 
ISA.46_1.9	Mitõrõ tõdõmi zi no ara andrõ, si otarai gõtõ fõna, wa no jaʼodo Lowalangi ba tenga bõʼõ; Lowalangi si lõ famaedo, fefoe gofoe heza. 
ISA.46_1.10	Sangombacha loealoea, iʼotarai mbõrõta, iʼotarai gõtõ fõna saʼae, loealoea zi lõ aloea na; sangoemaʼõ: Lõ tola lõ aloea dania nihonogõigoe ba hadia fefoe zi so ba dõdõgoe, ba itõrõ oebeʼe! 
ISA.46_1.11	Sogaoni mojo andrõ moroi ba gatoemboecha, niha andrõ samaloea nihonogõigoe andrõ [oekaoni], moroi ba danõ sarõoe; itõrõ niʼombachaʼõgoe oebeʼe: oefaloea nihonogõigoe andrõ! 
ISA.46_1.12	Mifondrondrongo chõgoe, jaʼami sabeʼe tandro, si no arõoe faʼatoelõ dõdõ! 
ISA.46_1.13	No oehatõʼõ waʼatoelõ andrõ chõgoe; tenga sarõoe saʼae ia; lõʼõ saʼae iradõ ia fangorifi andrõ chõgoe. Oebeʼe ba mbanoea Ziona wangorifi ba lachõmi ba Ndraono Gizeraëli.
ISA.47_1.1	I. 
ISA.47_1.2	Halõ gisa ba kisa wache! Heta mbaloebaloe mbawa, foeroei lembe! Fahoi goeʼi ba waha, tõrõ nidanõ! 
ISA.47_1.3	Si lõ baloebaloe dania ndraʼoegõ, oroma zailaʼõ! Oelaoe saʼae mbalõgoe chõoe ba samõsa lõ oehachõsi tõdõ, [iw̃aʼõ]. 
ISA.47_1.4	Sangorifi jaʼita, Jehowa ngahõnõ dõinia, Niʼamoniʼõ Ndraono Gezeraëli. 
ISA.47_1.5	Dadao, bõi hedehede, ba ae ba zogõmigõmi, jaʼoegõ ono Ndrawa Galedaia alawe! Lõʼõ saʼae labeʼe tõimõ ”Toehe nõri misa”.
ISA.47_1.6	II. 
ISA.47_1.7	Noa sa õmane: Lõ teboelõ samatõrõ ndraʼodo, tobali lõ õbeʼe ba dõdõoe daʼõ no mege, lõ õfatooetooe tõdõoe loealoea. 
ISA.47_1.8	Ba iadaʼe, ba fondrondrongo daʼe, jaʼoegõ nihaogõhaogõ mege hadia ia, sidadao lõ mangiwa, sangoemaʼõ tõdõnia: Jaʼodo ba tenga bõʼõ! Lõ taw̃aʼõ, lacha mbanoea dania ndraʼodo ba lõ oeʼila wa lõ ono! 
ISA.47_1.9	Ba gõna dania ndraʼoegõ si doea balõ andre, lõ moedõnadõna, ha maʼõmaʼõchõ: faʼlõʼono ba fa lacha mbanoea ndraʼoegõ; iʼozoemagõ ihawoei ndraʼoegõ, lõ lai wa no fahõna gelemoe chõoe, lõ lai wa no fahõna wanaka. 
ISA.47_1.10	Fangabeʼe dõdõoe ba walõsõchi andrõ chõoe, fa õmane: Lõ sangila jaʼodo. Faʼatoeatoeaoe ba faʼaboto ba dõdõoe andrõ zamowõhõ jaʼoegõ, tobali õmane dõdõoe: Jaʼodo, ba tenga bõʼõ. 
ISA.47_1.11	Andrõ itõrõ ndraʼoegõ famakao, si tebai õtaka elemoemõ andrõ; ihawoei ndraʼoegõ famoenoe si tebai õtimba, ba iʼogomoezaõ gõna ndraʼoegõ famakiko, si lõ moedõnadõna.
ISA.47_1.12	III. 
ISA.47_1.13	No õʼeregesi dõdõoe wangaloengaloei lala: ndramoefaʼaso ira, ndramoeʼorifi ndraʼoegõ si no toʼõlõ wamaigi banoea si jaw̃a, samaigimaigi dõfi, sangombacha si gõna ndraʼoegõ, ero na tesaʼa mbaw̃a. 
ISA.47_1.14	No tobali hoelõ dõla wache, niʼā galitõ, ira: tebai laʼefaʼõ nosora ba waʼabõlõ galitõ andrõ — tenga sa bo, ba woleoe, tenga alitõ bawoe, si dadao ita ba ngai. 
ISA.47_1.15	Si manõ chõoe ba zerege dõdõoe, iʼotarai iraono ndraʼoegõ; — saniaga chõoe, ba no larõi, no eloengoe, itõrõ lalania zamõsana; lõ sangorifi jaʼoegõ.
ISA.48_1.1	I. 
ISA.48_1.2	Ba mbanoea niʼamoniʼõ andrõ saʼae moroi dõira ba ba Lowalangi Ndraono Gizeraëli abeʼe dõdõra: Jehowa ngahõnõ dõinia. 
ISA.48_1.3	Hadia ia fõna andrõ, ba no ara, me oefarongogõ, taroma ligoe, ba no oeʼombachaʼõ chõra. No iʼozoemagõ oefaloea, ba itõrõ. 
ISA.48_1.4	Me no oeʼila, wa no sabeʼe tandro ndraʼoegõ, wa no amaedola noeo siʼõli mbõrõ doeʼimõ, awõ wa no hoelõ dõla garamba gangangooe. 
ISA.48_1.5	Ba no ba gõtõ fõna saʼae oeʼombachaʼõ chõoe: fatoea lõ aloea oefarongogõ chõoe, enaʼõ tebai õw̃aʼõ: Adoe andrõ chõgoe zolaoe, famaedo nifoë andrõ ba famaedo nifahele chõgoe zangoemaʼõ. 
ISA.48_1.6	No õrongo — ba nehegõ saʼae fefoe! Ba jaʼami — hadia, lõ fatehe dõdõmi? No oefarongogõ chõoe zi bohooe, iʼotarai daʼe, nibiniʼõ mege, si lõ õrai õrongo. 
ISA.48_1.7	Awena iadaʼe aloea, ba tenga ba gõtõ fõna; ba irege daʼe, ba lõ nirongooe, fa bõi õw̃aʼõ: Hiza, no tohõna oeʼila. 
ISA.48_1.8	Lõ nirongooe ba lõ niʼilaoe, lõ si teboka dõgi dalingaoe fõna; noa sa oeʼila, ha sambalõ si farõi manõ ndraʼoegõ ba no ”Sanawõ” dõimõ, iʼotarai daloe ninaoe! 
ISA.48_1.9	Bõrõ dõigoe andrõ, wa oetaha wõnoegoe; bõrõ doeriagoe andrõ, wa oehõndrõgõ, wamaigi jaʼoegõ, fa bõi oefakikoʼõ. 
ISA.48_1.10	Hiza, no oelaoegõ ndraʼoegõ, ba tenga si mane firõ. No oetandraigõ ndraʼoegõ ba galitõ famakao andrõ. 
ISA.48_1.11	Bõrõ ndraʼo, jaʼodó mbõrõ wolaoe jaʼia! — waʼabõlõ wangoʼaja tõigoe andrõ enaʼõ! — ba lõ oeloeloe ba mbõʼõ waʼeboea dõigoe andrõ. 
ISA.48_1.12	II. 
ISA.48_1.13	Tangagoe andre sa atṍ zolata tanõ, ba kambõlõgoe zamologõ banoea si jaw̃a. Moeʼaodo chõra, ba ahori so. 
ISA.48_1.14	Miʼondrasi, jaʼami fefoe, ba mifondrongondrongo! Ha niha ba chõra zangombacha si mane daʼõ? Niʼomasiʼõ Jehowa andrõ zolaoe somasi ia, ba Mbabeli andrõ; jaʼia zamatõrõ hoekoenia ba Ndrawa Galedaia. 
ISA.48_1.15	Jaʼo, jaʼodó zangoemaʼõ ba jaʼo gõi zogaoni jaʼia, ba jaʼo zolohe jaʼia moroi sa ba mofozoe nilaoenia oebeʼe. 
ISA.48_1.16	Miʼondrasido, mifondrongondrongo daʼe Iʼotarai mbõrõta, ba tenga ba zogõmigõmi fahoehoeo ndraʼodo; aloea, ba so ndraʼodó. Ba iadaʼe, ba no ifatenge ndraʼo Soʼaja, Jehowa, awõ Gehehania. 
ISA.48_1.17	Imane Jehowa, sangorifi jaʼoegõ, Niʼamoniʼõ Ndraono Gizeraëli andrõ: Jaʼo, Jehowa, Lowalangioe zamahaõ jaʼoegõ ba zogoena chõoe, samasao jaʼoegõ ba lala nitõrõoe. 
ISA.48_1.19	Si mane ene enaʼõ maʼoewoemõ ba madooe mbotooe andrõ, ba si mane faʼoja ngawoea nene. Ba tõira andrõ, ba lõ tetajaigõ ba lõ teboenoe ba gametahõgoe. 
ISA.48_1.20	III. 
ISA.48_1.21	Ba lõ owõchi dõdõra, me ifatõrõ ira ba danõ si mate; ifaloea saʼae ba gara gõra idanõ, ifabali gara, fa mangele nidanõ! 
ISA.48_1.22	Ba zeboea horõ, ba lõ faʼohahaoe dõdõ, iw̃aʼõ Jehowa. 
ISA.49_1.1	I. 
ISA.49_1.2	Ba no ibaliʼõ siʼõli satarõ mbewegoe: ba loemõ dangania oebiniʼõ ndraʼodo; no ibaliʼõ ono wana salõsõ ndraʼodo: no ibiniʼõ ndraʼo ba naha nono wana andrõ chõnia. 
ISA.49_1.3	Ba no imane chõgoe: Enonigoe ndraʼoegõ, jaʼoegõ Iraono Gizeraëli, ba niʼoromaʼõgoe lachõmigoe andrõ. 
ISA.49_1.4	Ba no oemane: Zajazaja gõlõgoe waʼerege dõdõgoe andrõ, ba zi lõ boto, ba ba zi lõ goena oehori gõlõgoe, ba dali Jehowa ba lala chõgoe, ba chõ Lowalangigoe mbalazi hadia loeogoe. 
ISA.49_1.5	Ba iw̃aʼõ saʼae Jehowa, si no mamaliʼõ enoninia jaʼodo, iʼotarai daloe ninagoe, enaʼõ oeʼohe mangawoeli chõnia maʼoewoe Jakobo ba enaʼõ teʼozaragõ chõnia Ndraono Gizeraëli — ba nifosoemange ndraʼo, wamaigi Jehowa ba no tobali fangabõlõgoe Lowalangigoe andrõ. — 
ISA.49_1.6	Ba no imane: 
ISA.49_1.7	Imane Jehowa, sangorifi Iraono Gizeraëli, Niʼamoniʼõra andrõ, chõ zi lõ ba dõdõ niha bõʼõ fefoe, niʼogorofi niha bõʼõ si no tobali sawoejoe zamatõrõ jaʼia: Laʼila dania razo ba maoso — laʼila samatõrõ, ba latoehi danõ, bõrõ Jehowa, si lõ farõi andrõ, bõrõ Niʼamoniʼõ Ndraono Gizeraëli andrõ, sanoejoe jaʼoegõ mege! 
ISA.49_1.8	Imane na Jehowa: Oefondrondrongo lioe, na baw̃a waʼomasi ba oetoloʼõ, na baw̃a wangorifi: ba oerorogõ ndraʼoegõ, ba oebeʼe fawoeʼoesa li ba mado Gizeraëli ndraʼoegõ, enaʼõ õʼazõchi danõ ba enaʼõ õfoeli ba zochõ zi no tanõ si mate iadaʼe. 
ISA.49_1.9	Enaʼõ õmane ba zi so ba goeroenga: ”Miʼae baero”, ba ba zi so ba zogõmigõmi: ”Mitaboe ba zohaga”! Ba zinga lala lasõndra gõra, ba hili fefoe, si no asele mege, mangamanga ira. 
ISA.49_1.10	Lõ olofo ira ba lõ owõchi dõdõra, lõ ilimo ira loemõloemõ andrõ ba lõ ihandro ira sino; sahachõ tõdõ jaʼira andrõ saʼae zolohe tangara ba ihaogõ wamasao ba goemboe nidanõ jaʼira. 
ISA.49_1.11	Ba fefoe hili andrõ chõgoe, ba oebaliʼõ lala, ba nitamba lala andrõ chõgoe. 
ISA.49_1.12	Ba so dania zi otarai moroi ba zarõoe ba so zi otarai moroi jõoe ba moroi ba gaechoela loeo, ba so zi otarai danõ Sini.
ISA.49_1.13	II. 
ISA.49_1.14	Ba imane Siona: ”No iʼerogõ ndraʼo Jehowa, no olifoe Zoʼaja ndraʼodo!” 
ISA.49_1.17	No laʼondrasi ono matoea chõoe, ba laheta ira chõoe sanoedoegõ jaʼoegõ, samakiko andrõ. 
ISA.49_1.18	Faõga hõrõoe, fachõlõʼõ ba faigi! No laʼowoeloi ira fefoe, no laʼondrasi ndraʼoegõ! Faja wa no saoeri ndraʼo, iw̃aʼõ Jehowa, na lõ õhalõ ajaoe ira fefoe, fangehaomõ, na lõ õbeʼe ajaoe ira, amaedola naja nono nihalõ. 
ISA.49_1.19	Adoedoela andrõ ba si lõ niha saʼae ba danõ andrõ chõoe, si no moefaitoisi, ba ambõ dania naha niha [fefoe], ba laʼarõoeʼõ ira si manga jaʼoegõ. 
ISA.49_1.20	Lamane na dania ba dõgi dalingaoe ono andrõ, ba walõʼono mege: Ambõ nahagoe, fonaha ndraʼodo, fa oeʼila oebeʼe nomogoe! 
ISA.49_1.21	Ba õmane dania dõdõoe: Ha niha zi adonogõ chõgoe daʼõ? — si lõ ono sa mege ndraʼodo, si lõ ngaʼõtõ, nitiboʼõ ba si lõ goena! Ba ha niha zangeʼeboea chõgoe daʼõ? — ha sa jaʼodo zi tosai mege, ba he moroi daʼõ? 
ISA.49_1.22	Andrõ imane Soʼaja, Jehowa: Hiza, oefazaw̃a dangagoe ba niha solohe adoe ba oetaroeʼõ mandrera, soroma ba niha baero, fa laʼohe nonooe matoea, niloeʼi ba lembe, fa laʼangalisigõ nonooe alawe, wolohe chõoe. 
ISA.49_1.23	Razo saʼae zolaja ono chõoe ba foʼomora, foʼomo razo, zamaenoe. Lafalõgoe tooe ira ba danõ, wangaloeloe chõoe ba lafelai gawoegawoe, si falemba ba gaheoe, enaʼõ aboto ba dõdõ, wa no Jehowa ndraʼodo, si lõ mameʼe aila sanõtõna chõnia. 
ISA.49_1.24	Hadia, taʼila moesõbi ba danga zabõlõ niraboenia ba hadia, lasõndra woloi nitaha zabeʼe? 
ISA.49_1.25	Imane sa Jehowa: Alacha lasõbi ba danga zabolõ nitahania, ba alacha aefa ba danga zabeʼe niraboenia, ba ba zi faʼoedoe chõoe faʼoedoe ndraʼodo, ba jaʼo zangorifi onooe andrõ. 
ISA.49_1.26	Ba oebeʼe õ zamalangõgõ jaʼoegõ nagolera ba maboe ira dora oebeʼe, timba wemaboe toeo; ba aboto ba dõdõ niha fefoe dania, wa no jaʼodo, Jehowa, zangorifi jaʼoegõ, ba sangefaʼõ jaʼoegõ, jaʼodo, sabõlõ andrõ ba maʼoewoe Jakobo. 
ISA.50_1.1	I. 
ISA.50_1.2	Hana wa samõsa lõ niha, me sodo; hana wa lõ sanema li, me moeʼao ndraʼodo? Hadia, ambõ saʼae dangagoe, ba wangorifi? ba hadia, lõ faʼabõlõ chõgoe, ba wangefaʼõ? Hiza, oeʼogoʼõisi saʼae nasi, na oehedehedeʼõ, oebaliʼõ tanõ si mate mboto nidanõ: obooe bacha giʼa, ba wa lõ idanõ, mate ba waʼowõchi dõdõ. 
ISA.50_1.3	Oefonoecha mbanoea si jaw̃a salōē, oebeʼe baloebaloenia gonigoni. 
ISA.50_1.4	II. 
ISA.50_1.5	Soʼaja, Jehowa zamokai tõgi dalingagoe, ba jaʼodo, ba lõ si fatandrodo, lõ nibõdagoe jaʼodo. 
ISA.50_1.7	Ba no itolodo Soʼaja, Jehowa: ba lõ oeʼila waʼaila. Ba andrõ oeʼabeʼeʼõ mbawagoe, faʼabeʼe gowe; oeʼila sa atṍ, wa tenga si faloecha faʼaila ndraʼo. 
ISA.50_1.8	No ahatõ zolohe ba lala hoehoeogoe andrõ! Ha niha zi fasoso chõgoe? Da mafaoma mafaʼaso ndraʼaga! Ha niha noedoegoe! Jamoehatõʼõ ia chõgoe! 
ISA.50_1.9	Hiza, si faʼawõ chõgoe Zoʼaja, Jehowa! — ha niha atṍ zangetoeʼõ hoekoegoe? Hiza, ahori adoedoe ira, hoelõ mbaroe [satoea], iʼā ira hama! 
ISA.50_1.10	Ha niha ba chõmi zangataʼoefi Jehowa, ba jamoefondrondrongo hoehoeo genoninia andrõ: sanõrõ lala ba zogõmigõmi, si lõ haga, ba ja manõtõna ba dõi Jehowa andrõ, ba jamoehalõ fangabeʼenia Lowalanginia. 
ISA.50_1.11	Ba jaʼami fefoe, sangeboea alitõ, sanoenoe soeloe fanoenoe nomo — ba miʼae bacha ba holahola galitõ andrõ ba mifatõfa ami ba zoeloe andrõ, nitoenoemi! Tangagoe andre zamatõrõ chõmi si manõ; ba zafõchõ chõmi mileagõ tooe ami! 
ISA.51_1.1	I. 
ISA.51_1.2	Mitõngõni [doeami] Aberahamo andrõ, foeroegõmi ba [awemi] Sara, sadono jaʼami; ha sa samõsa ia, me oekaoni ia, ba no oefahowoeʼõ ia, ba no ato oebeʼe! 
ISA.51_1.3	Irara saʼae Ziona Jehowa, irara fefoe gadoedoela chõra: ibaliʼõ tanõ omasiõ danõ si mate andrõ chõra, ba si lõ hadia ia zaoeri mege, ba ibaliʼõ kaboe Jehowa. Faʼowoeawoea dõdõ ba faʼomoeso dõdõ zi faloecha ita ba daʼõ, fangandrõ saoha gõlõ ba fanoenõ, seboea li. 
ISA.51_1.4	Mifondrongondrongo chõgoe jaʼami banoeagoe, mibeʼe mbõrõ dalingami, jaʼami niha chõgoe! Me iʼotarai ndraʼo famahaõ, awõ hoekoe andrõ chõgoe, haga ba niha baero. 
ISA.51_1.5	No ahatõ waʼatoelõ andrõ chõgoe, iʼogomoezaõ aloea wangorifi andrõ chõgoe ba tangagoe andre zangoehoekoe niha baero. Manõtõna chõgoe hoelo misa, ladõnadõna nilaoe dangagoe. 
ISA.51_1.6	Mifaõga hõrõmi mijaw̃a ba mbanoea si jaw̃a ba mifaigi tooe danõ: taja sa dania mbanoea si jaw̃a, si mane simbo, ba tanõ, ba adoedoe, si mane baroe [satoea], ba sowanoea jaw̃a, ba mate tooe, faʼamate ndri mbõhõ; ba fangorifi andrõ chõgoe, ba si lõ aetoe ba faʼatoelõ andrõ chõgoe, ba si lõ teboelõ. 
ISA.51_1.7	Mifondrondrongo chõgoe, jaʼami si no mangila satoelõ, jaʼoegõ banoea si so ba dõdõ oroisa andrõ chõgoe: bõi ataʼoe ami, na laʼoʼaja ami niha, ba bõi tokea ami, na latandraw̃aisi ami. 
ISA.51_1.8	Iʼā sa dania ira hama, hoelõ noecha ba ifemanga mbaroe loeo ira teatea: ba faʼatoelõ andrõ chõgoe, ba si lõ aetoe, ba fangorifi chõgoe, ba iroegi wondrege maʼoewoe mitooe. 
ISA.51_1.9	II. 
ISA.51_1.10	Hadia, tenga jaʼoegõ zi ogoʼõisi asi, asi andrõ, si no eboea? sombaliʼõ lala niha tojo nasi, enaʼõ laʼila latõrõ niʼorifi andrõ? 
ISA.51_1.11	Mangawoeli niʼorifi Jehowa andrõ, manoenõnoenõ ira wangawoeli ba Ziona Faʼomoeso dõdõ si lõ aetoe jaw̃ara; faloecha ira waʼowoeawoea dõdõ ba faʼiki; ba faʼaboe dõdõ ba fangarõngarõ, ba no taja! 
ISA.51_1.12	Jaʼo, jaʼodó zondrara tõdõmi! Ha niha ndraʼoegõ, wa õʼataʼoefi enaʼõ niha, si mate dania, ba ono niha, sariri dania, hoelõ ndroeʼoe? 
ISA.51_1.13	Awõ wa olifoeʼõ Jehowa, sombõi jaʼoegõ, samologõ banoea si jaw̃a ba solata tanõ, wa fadoro maʼõmaʼõchõ manizinizi ndraʼoegõ ba wõnoe zamakao [jaʼoegõ] andrõ, hoelõ na sangaloei famakiko jaʼoegõ? Ba heza so iadae wõnoe zamakao andrõ? 
ISA.51_1.14	Lõ ara, ba tetotoʼõ wesoe zi no tekõrõboe andrõ, lõ mate ia welalõ ba gohokoho ba tenga sambõ õ ia —. 
ISA.51_1.15	Me si ndroehoe Lowalangioe ndraʼodo, jaʼodo Jehowa, samodoeloe asi, fa moeʼoegoe ndroeloenia: Jehowa ngahõnõ dõinia! 
ISA.51_1.16	Ba no oebeʼe ba mbeweoe daroma ligoe ba ba loemõ dangagoe oebiniʼõ ndraʼoegõ, ba wamologõ banoea si jaw̃a ba ba wolata tanõ [zamoeza tõ] ba ba wangoemaʼõ ba mbanoea Ziona: Banoeagoe ami! 
ISA.51_1.17	III. 
ISA.51_1.18	Ba samõsa lõ samasao jaʼia iraono andrõ, si no toemboe chõnia, samõsa lõ solohe tangania, iraono andrõ niʼeʼeboeania. 
ISA.51_1.19	Doea balõ zi no gõna ndraʼoegõ — ha niha zahachõ tõdõ jaʼoegõ? Fanoedoegõ awõ worasa, ba faʼolofo, awõ mbawa ziʼõli; he oewisa wondrara tõdõoe? 
ISA.51_1.20	No tegaõlõ tooe nono matoea chõoe, maboe, ba zinga newali fefoe, hoelõ mbõhõ ba goeʼõ, no maboe ira fõnoe Jehowa andrõ, fanegoe Lowalangioe. 
ISA.51_1.21	Andrõ fondrondrongo daʼe, jaʼoegõ seboea famakao, si no maboe, ba tenga si maboe toeo! 
ISA.51_1.22	Daʼõ niw̃aʼõ Zoʼaja jaʼoegõ, Jehowa, Lowalangioe andrõ, solohe ba waʼatoelõ hoehoeo mbanoeania: Hiza, no oeheta ba dangaoe mako zalimboeanõ niha, talosoe mako wõnoegoe andrõ — alacha lõ õbadoe saʼae. 
ISA.51_1.23	Ba oebeʼe ba danga zamakao jaʼoegõ andrõ, sangoemaʼõ chõoe: Faõndrõʼõ, enaʼõ matõrõ hoeloemõ! — ba tobali õbaliʼõ tanõ tooe, õbaliʼõ lala hoeloemõ, lala zanõrõ jaʼia. 
ISA.52_1.1	I. 
ISA.52_1.2	Anotogõ gawoegawoe andrõ, si no falemba chõoe; fazaw̃aʼõ, dadao, jaʼoegõ Jeroezalema. Heta wesoe andrõ ba mbagioe, jaʼoegõ ono Ziona alawe, niraʼoe mege! 
ISA.52_1.3	Imane sa Jehowa: No moeʼamawa ami lõ bõli, ba nihõli gõi ami, lõ hõli. 
ISA.52_1.4	Daʼõ sa niw̃aʼõ Jehowa: Ba danõ Miseraji noemalõ misi tooe mbanoeagoe fõna, fa si fatewoe ira ba daʼõ, ba Dawa Asiria andrõ, ba no lafakao ira lõ soelõ. 
ISA.52_1.5	Ba iadaʼe, ba hadia nihalõgoe ba daʼe, iw̃aʼõ Jehowa, me no laʼoloiʼõ manõ mbanoeagoe andrõ lõ bõli? Fajaw̃a zamatõrõ jaʼira, iw̃aʼõ Jehowa, ba teʼoʼaja dõigoe lõ mamalõmalõ, maʼõmaʼõchõ. 
ISA.52_1.6	Andrõ ja aboto ba dõdõ mbanoeagoe andrõ dõigoe, ja aboto ba dõdõra, na loeo daʼõ, wa no jaʼodo zangoemaʼõ: Jaʼe ndraʼo! 
ISA.52_1.8	Fondrondrongo, moeʼao zanaro andrõ chõoe, dozi ira maʼiki, me iʼila hõrõra wangawoeli Jehowa ba Ziona, anehe ira. 
ISA.52_1.9	Miʼaʼki, jaʼami adoedoela Jeroezalema dozi, mifarongogõ; irara saʼae dõdõ mbanoenia Jehowa, iʼorifi Jeroezalema! 
ISA.52_1.10	Isaʼiʼõ daʼio mbaroe Jehowa ba daʼionia niʼamoniʼõ andrõ, ba zanehe niha baero andrõ, fefoe; ba laʼila dania wangorifi andrõ chõ Lowalangi dozi fondrege danõ! 
ISA.52_1.11	Milaboe, milaboe! miheta ami ba daʼõ! Bõi mibabaja hadia ia zi taʼoenõ! Miheta ami chõra! Mihaogõ ami, jaʼami solohe fakake andrõ chõ Jehowa! 
ISA.52_1.12	Tenga sa sidaʼidai ami, wangeheta jaʼami, ba tenga soloi ami wofanõ; mowaõwaõ saʼae fõnami Jehowa ba moroi foerimi Lowalangi Ndraono Gizeraëli. 
ISA.52_1.13	II. 
ISA.52_1.14	Si mane faʼatobali dõdõ zato mege chõoe — waʼatobali mege ngaʼeoe, tenga famaedo niha saʼae wamaigida, ba tenga saʼae ngaʼeoe nono niha ngaʼeoenia andrõ —, 
ISA.52_1.15	si manõ dania, wa ato zi tokea soi niha ibeʼe; bõrõ ia dania, wa so razo si lõ hedehede, me laʼila zi lõ moerai moetoenõ chõra ba me larongo zi lõ moerai moerongo ba chõra. 
ISA.53_1.1	I. 
ISA.53_1.2	No manõi ia, fõnania, hoelõ lewiõ, hoelõ lewiõ ba w̃aʼa, moroi ba danõ si no okõlikõli. Lõ fongaʼeoe ba lõ famoadoe, fa tafaigi enaʼõ ia, ba tenga omasiõ, wamaigida jaʼia. 
ISA.53_1.3	Niʼositengagõ ia ba niʼerogõ niha bõʼõ; niha si no fahõna faʼafõchõ ba si no toʼõlõ ba wõchõ. Niʼositengagõ ia, irege labaloegõ mbawara fõnania ba fa lõ ba dõdõda ia. 
ISA.53_1.6	Dozi ita, ba no eloengoe, hoelõ mbiribiri, ha lalania niʼila zamõsana; ba no ihareʼõ chõnia Jehowa horõda, dozi ita. 
ISA.53_1.7	Nifakao ia, he w̃aʼae ikõwõ ia ba itaha ba lõ hedehedenia, hoelõ nono mbiribiri niʼohe ba wanaba, ba hoelõ zigelo mbiribiri, si lõ hedehede ba danga zogoeti boenia, si manõ gõi wa lõ hedehedenia. 
ISA.53_1.8	II. 
ISA.53_1.9	Ba ngai zeboea horõ labeʼe lewatõnia ba ba ngai zolaoe si lõ sõchi, me no mate ia, he w̃aʼae lõ nifazõchinia si lõ sõchi ba he w̃aʼae lõ falimosa ba mbewenia. 
ISA.53_1.10	Ba no omasi Jehowa ifoefoe, ifofõchõ. Na no ibeʼe soemange fameta horõ nosonia, ba iʼila ngaʼõtõ, anaoe nosonia, ba mofozoe ba dangania zomasi Jehowa. 
ISA.53_1.11	Bõrõ waʼerege dõdõnia andrõ, wa iʼila dania zahono dõdõnia. Ba waʼaboto ba dõdõnia andrõ, ba ato dania zi faloecha fangatoelõ, ibeʼe enonigoe satoelõ andrõ, ba lalõrā andrõ, ba jaʼia zoloeʼi. 
ISA.53_1.12	Andrõ oebeʼe dána chõnia ba zato andrõ, ba jaʼia zamaosa ba zato ahoeloea ba wanoewõ, bõli gõlõnia, me no ibeʼe niʼetoeʼõ nosonia ba me no tebeʼe awõ zolalõ ia, lõ lai wa no iloeʼi horõ sato andrõ, awõ wa no mangandrõ ia salahi zolalõ. 
ISA.54_1.1	I. 
ISA.54_1.2	Eboloʼõ naha noseoe, alacha ebolo sibai zagõ nahiaoe andrõ, labeʼe; bõi tenaw̃a! Anaoeʼõ gasõnia, aroʼõ wanaroeʼõ! 
ISA.54_1.3	Õfaʼese sa dania ndraʼoegõ, ba gambõlõ ba ba gabera: Labeʼe dania barõ mbawara soi [bõʼõ] maʼoewoemõ andrõ ba lafoeli lafoʼõsi mbanoea si lõ niha saʼae. 
ISA.54_1.4	Bõi boesi dõdõoe, tenga nibeʼe ba zi lõ boto ndraʼoegõ, ba bõi ailaʼõ, tenga sa safoesi bawa ndraʼoegõ dania. Olifoeʼõ saʼae dania waʼailaoe andrõ, me ono alawe na ndraʼoegõ, ba lõʼõ saʼae itõrõ tõdõoe waʼailamõ andrõ, me lacha mbanoea ndraʼoegõ. 
ISA.54_1.5	Foʼomooe saʼae zombõi jaʼoegõ andrõ: Jehowa ngahõnõ dõinia; ba sangorifi jaʼoegõ Niʼamoniʼõ Ndraono Gizeraëli andrõ: Lowalangi zi sagõrõ oeli danõ dõinia. 
ISA.54_1.6	Noa sa ikaoni ndraʼoegõ Jehowa, amaedola ndra alawe niʼerogõ mege ba si no aboe sibai tõdõ; ba si bohooe moehalõ — , ba hadia, niʼerogõ daʼõ? iw̃aʼõ Lowalangi. 
ISA.54_1.9	Timba waʼanõnõ danõ idanõ andrõ, me loeo Noachi, chõgoe daʼõ: si mane fahõloesagoe andrõ, wa lõ tola ifoeli inõnõi danõ idanõ andrõ chõ Noachi, si manõ wahõloesagoe, wa lõʼõ saʼae mofõnoedo chõoe, awõ wa lõʼõ saʼae oetegoeʼõ. 
ISA.54_1.10	Alacha saʼae aroeroe hili ba alacha mangiwa hilihili, ba lõʼõ sa teboelõ chõoe waʼeboea dõdõgoe ba tebai mangiwa wawoeʼoesa li andrõ chõgoe, iw̃aʼõ sahachõ tõdõ chõoe, Jehowa andrõ. 
ISA.54_1.11	II. 
ISA.54_1.12	Ba jasia oebeʼe mboemboe gõlimõ ba bawa gõlimõ, ba feremata ita, be fefoe gowe nolamõ andrõ, ba batoe indraʼindra. 
ISA.54_1.13	Ba onooe fefoe, ba nifahaõ Jehowa; eboea waʼohahaoe dõdõ nonooe andrõ. 
ISA.54_1.14	Faʼatoelõ dania latalatamõ, fangaró; ja arõoe chõoe wamakao! alacha lõ ataʼoeʼõ ba ja arõoe gametaʼoeõ, lõʼõ sa ihatõʼõ ia chõoe. 
ISA.54_1.15	Ba na so zi faʼoedoe chõoe, ba maʼifoe tenga nilaoe dõdõgoe: gofoe ha niha zi fasõndra chõoe, ba si tekiko! 
ISA.54_1.16	Hiza, jaʼo zombõi siamboe andrõ, si doeroedoeroeʼõ siʼõli ba galitõ, samazõchi fangõna, necheneche dangania; jaʼo gõi zombõi samakiko, ba wamoefoe jaʼia. 
ISA.54_1.17	Fefoe wangõna, nibago ba wamakiko jaʼoegõ, ba si lõ boto ba dozi lela si faʼoedoe chõoe, hadia ia hoehoeo, ba õʼila õlaw̃a. Daʼõ dána chõ genoni Jehowa andrõ, awõ wangatoelõ andrõ, si faloecha ira chõgoe, iw̃aʼõ Jehowa!
ISA.55_1.1	I. 
ISA.55_1.2	Hana wa edõna mitoelo ganaʼa, bõli zi tenga õ, ba õlõmi, ba zi tebai aboeso ami? Ba mifondrondrongo chõgoe, ba misõndra õmi zi sõchi ba mõi fangokafoe dõdõmi zatabõ. 
ISA.55_1.3	Mibeʼe mbõrõ dalingami ba miʼondrasi ndraʼodo! Mifondrondrongo, enaʼõ tedooe nosomi! 
ISA.55_1.4	Hiza, no oebeʼe samadoehoeʼõ ia, ba niha baero salaw̃a ba samatõrõ soi niha. 
ISA.55_1.5	Hiza, õkaoni dania soi si lõ õrai mila, ba laʼondrasi ndraʼoegõ niha si lõ irai faʼila li chõoe. Bõrõ Jehowa, Lowalangioe andrõ, Niʼamoniʼõ ndraono Gizeraëli andrõ, me no ifolachõmi ndraʼoegõ. 
ISA.55_1.6	Miʼaloei Jehowa, fatoea iʼoroʼõ ia, miʼangarõfi li ia, fatoea ahatõ ia. 
ISA.55_1.7	Seboea horõ, ba jamoerõi lalania andrõ, ba si lõ atoelõ ba jamoebõhõli nichoi dõdõnia, jamoefoeli ia chõ Jehowa, ba ihachõsi tõdõ; ba chõ Lowalangida, sangõhõna dania fameʼe aefa horõnia. 
ISA.55_1.8	II. 
ISA.55_1.12	Faʼomoeso dõdõ sa chõmi ba wofanõ ba tefasao ami, lõ hadia ia. Maʼiki hili ba hilihili fõnami, eboea li, ba molaoe tatawṍ fefoe hogoe geoe ba mbenoea. 
ISA.55_1.13	Aoeri saʼae ndroeria salahi manaze, ba salahi lato, ba malimbi. Ba tobali fangeboea dõi Jehowa, tandra si lõ teboelõ, si tebai mate.
ISA.56_1.1	I. 
ISA.56_1.2	Ja ahowoe niha soloʼõ daʼe ba ono niha, si lõ mamõhõli: samaigi fa bõi telaoe zalacha ba loeo sabato, ba sanaha tangania, fa bõi ibabaja si lõ sõchi! 
ISA.56_1.3	Ba niha bõʼõ andrõ, si olembai Jehowa, ba bõi jamoew̃aʼõ tõdõnia: Lõ zi lõ itiboʼõ ndraʼo banoeania Jehowa! ba nichai andrõ, ba bõi jamoew̃aʼõ: Hiza, tõla geoe si no mate ndraʼodo! 
ISA.56_1.4	Daʼõ saʼae niw̃aʼõ Jehowa: Nichai andrõ, si amoniʼõ loeo sabato andrõ chõgoe ba sangaloei somasi ndraʼo ba si lõ mamõhõi fawoeʼoesa li andrõ chõgoe, 
ISA.56_1.5	ba oefoharefa ba gosali chõgoe ba jomo ba mbanoeagoe, ba oefotõi, si sõchi moroi ba nono matoea ba moroi ba nono alawe: tõi si lõ teboelõ ba si tebai mate oebeʼe ba zamõsaná. 
ISA.56_1.6	Ba niha bõʼõ andrõ, si olembai Jehowa, ba wangai halõw̃õnia ba ba wangomasiʼõ tõi Jehowa, ba weʼamõi enoninia: dozi si lõ mameʼe tekiko loeo sabato ba si lõ mamõhõi fawoeʼoesa li andrõ chõgoe, 
ISA.56_1.7	ba oeʼohe mangawoeli ba hili niʼamoniʼõ andrõ chõgoe, ba omoeso dõdõra ba nomo wangandrõ andrõ chõgoe oebeʼe: somasido dania zoemange nitoenoe ba soemange nitaba, chõra, ba naha wameʼe soemange andrõ chõgoe; omo wangandrõ ba niha fefoe sa dõi nomogoe andrõ dania. 
ISA.56_1.8	II. 
ISA.56_1.9	Miʼowoeloi ami, jaʼami saliw̃aliw̃a ba mbenoea, miʼaine, ba wemanga, jaʼami oetoe ndroeʼoe barõ gatoea! 
ISA.56_1.10	Sanaro andrõ chõra, ba no aoeʼa, dozi ira, ba lõ faʼaboto ba dõdõ: no fadoro asoe si lõ lilī, si tebai moekaoe; no lafadõlõ ira tooe, mangifingifi, alaoelaoe hõrõ. 
ISA.56_1.11	Ba asoe andrõ, ba sanani, tebai aboeso, — ba jaʼira andrõ, koebalo andrõ, ba tebai labeʼe mbõrõ dalingara. Itõrõ lalania zamõsana, dozi lafaigi heza lasõndra harera, no fagõlõgõlõ. 
ISA.56_1.12	[Lamane]: ”Mitaboe, daʼoehalõ nagoe ba tabadoe zi maboe ita. Ba si mane maʼõchṍ gõi mahemoloe, niforege!”
ISA.57_1.1	I. 
ISA.57_1.3	Ba jaʼami, ba miʼae ba daʼe, jaʼami ono zeboea elemoe ira alawe, jaʼami ngaʼõtõ zohorõ; sabao ninami. 
ISA.57_1.4	Ha niha atṍ niʼigiʼigiʼõmi? Ha chõ mifaboka mbawami, ha chõ miʼoroʼõ lela? Hadia, tenga ono si no fabali chõ namara ami, ngaʼõtõ walimosa andrõ? 
ISA.57_1.5	Si no abao ba mbõrõ ndroeria, barõ geoe soboeloe fefoe; sanaba bagi nonora ba ndraso, ba ba dõgi narõ gara misa. 
ISA.57_1.6	No õhalõ chõoe õsa gara salõsõ ba ndraso, jaʼia nitoejoemõ tána chõoe! No õfadoewa chõnia zoemange nibadoe, no õbeʼe zoemange niʼā. 
ISA.57_1.7	Hadia, oetehe daʼõ? Ba zoezoe hili seboea ba salaw̃a õbeʼe wõrõmamõ: ba daʼõ gõi mõiʼõ jaw̃a, ba wanaba soemange. 
ISA.57_1.8	Ba gero lagõ mbawandroehõ ba ba zi tambai gehomo õbeʼe dandra andrõ chõoe, noa sa õheta gambalamõ, wangerogõ jaʼodo, mõrõʼõ ba doefooe, õbologõ, mamagõlõ ndraʼoegõ chõra: omasiʼõ na mõrõ ira ba ngaioe, õfaigi zogawi tanga jaʼoegõ. 
ISA.57_1.9	No mõiʼõ chõ razo andrõ, no õʼohe wanicha, oja õfake daloedaloe nigoeleʼõ, ba iroegi ba zarõoe õfatenge zinengeoe, iroegi zabacha si tooe, ba mbanoea tooe. 
ISA.57_1.10	Ba waʼasese wangõrõngõrõ andrõ erege dõdõoe, ba lõʼõ sa õw̃aʼõ: Oebato! Tenga si mate na dangaoe, õʼila, ba ichamõ na faʼabõlõoe. 
ISA.57_1.11	Ha niha atṍ zailaʼõ, ha niha zataʼoe ndraʼoegõ, wa si falimo ndraʼoegõ, wa olifoeʼõ ndraʼodo, wa lõ ba dõdõoe saʼae jaʼo? Tenga si manõ: me lõ hedehedegoe, si no ararā, — andrõ wa lõʼõ saʼae õʼataʼoefi ndraʼodo! 
ISA.57_1.12	Daʼoefarongogõ waʼatoelõ andrõ chõoe, ba nilaoemõ andrõ, — ba si lõ goena chõoe. 
ISA.57_1.13	Na mangarõngarõʼõ, ba ndramoeʼorifiʼõ nihõnamõ andrõ [adoe andrõ]: ba ahori hoemombo ba nangi, iʼoloiʼõ oho. Ba si saw̃a jaʼodo, ba chõnia danõ, chõnia hili niʼamoniʼõ andrõ chõgoe! 
ISA.57_1.14	II. 
ISA.57_1.15	 [imane]: 
ISA.57_1.16	Tenga si lõ mamalõmalõ watahisagoe ba tenga si lõ aetoe wõnoegoe, ariri sa enaʼõ fõnagoe gehehara, awõ noso andrõ, niwõwõigōē. 
ISA.57_1.17	Bõrõ lalõnia andrõ, faʼomasinia ganaʼa, wa no mofõnoe ndraʼo, ba no oeʼotoeʼõ ia; no oebiniʼõ ndraʼo ba sofõnoe ndraʼo, ba no iʼerogõ [ndraʼo], itõrõ lala somasi ia. 
ISA.57_1.18	No oeʼila lalania andrõ, ba edõna ndraʼo oeʼorifi ia; oeʼohe dangania ba oerara dõdõnia, tõdõ zaboe tõdõ andrõ chõnia. 
ISA.57_1.19	Jaʼia sangasogõ boeaboea mbewe: ”Faʼohahaoe dõdõ, faʼohahaoe dõdõ, he ba zahatõ ba he ba zarõoe,” iw̃aʼõ Jehowa, ”ba oeʼorifi ira.” 
ISA.57_1.20	Ba seboea horõ andrõ, ba no hoelõ nasi seboea doeloe, tebai saʼae ahono, ba ioheʼohe mijaw̃a dai mba ba solotoe doeloenia andrõ. 
ISA.58_1.1	I. 
ISA.58_1.2	Ba lazofoezofoe zoei ligoe, bongi maʼṍchõ, omasi ira laʼila lala andrõ chõgoe! Si mane banoea si no molaoe satoelõ ba si lõ irai mondrõi lala Lowalangira andrõ: laʼandrõ chõgoe oeʼatoelõʼõ wangetoeʼõ hoekoe, omasi ira na toʼele Lowalangi. [Lamane]: 
ISA.58_1.3	”Hana wa mamoni ba gõ ndraʼaga, ba lõ õʼila, ba hana wa mafakao ndraʼaga, ba lõ sanehe ndraʼoegõ?” Ba na loeo mamoni ami, ba mihalõhalõ gõi halõw̃õmi, ba mifakao zohalõw̃õ chõmi, fefoe! 
ISA.58_1.4	Ba wasosota ba ba wagoeagoeasa aechoe wamonimi andrõ, ba ba wabagosa; famonimi maʼõchṍ, ba tenga enaʼõ tefondrondrongo si jaw̃a wangandrõmi andrõ. 
ISA.58_1.5	Hadia, si manõ maõ wamoni somasi ndraʼo: na ifakao ia niha maʼṍchõ? na ikaõndrõ ia, hoelõ kõlõjõmõ ba na iʼanoefo goni ba awoe — hadia daʼõ õfotõi famoni, daʼõ õfotõi loeo somasi Jehowa? 
ISA.58_1.6	II. 
ISA.58_1.7	Enaʼõ õfosasi gõoe ba zolofo ba enaʼõ õʼohe jomo chõoe zi noemana, si lõ nahia; na õʼila zi lõ baloebaloe, ba enaʼõ na õfonoecha, ba fa bõi õʼerogõ wõfõ nõsioe? 
ISA.58_1.8	Awena dania toemboe haga chõoe si mane faʼatoemboe zi moloeo, ba mangaõsõ waʼadõhõ wõchõoe; mowaõwaõ fõnaoe waʼatoelõmõ, ba lachõmi Jehowa moroi foerioe ba lala. 
ISA.58_1.9	Ba moeʼao ndraʼoegõ ba itema lioe Jehowa; õʼangarõfi li ia, ba imane: Jaʼe ndraʼodo! Na õbato wangõhõndrõgõ awõoe, na lõʼõ saʼae õtoetoeroe niha, ba na õbato wanandraw̃aisi awõoe. 
ISA.58_1.10	Na õbeʼe ba zolofo mbalazooe [somasiʼõ] ba na õrara dõdõ zeboea famakao, ba hoemaga haga andrõ chõoe ba zogõmigõmi, ba hoelõ haga ba zi laloeo zogõmigõmi andrõ chõoe dania. 
ISA.58_1.11	Ba lõ ibato wamasao jaʼoegõ Jehowa; iʼaboesoiʼõ ndraʼoegõ ba danõ si no okõlikõli, iʼabeʼeʼõ dõlaoe. Ba tobali hoelõ kaboe nihaogõ famatorõ idanõ ndraʼoegõ, hoelõ goemboe, si lõ aetoe idanõ. 
ISA.58_1.12	Ba awõoe andrõ, ba laʼotomosi zoei gadoedoela andrõ, si no ararā: dajadaja ba gõtõ fõna õfoeli õfaʼanõ. Ba labeʼe tõimõ ”Zangazõchi sadoedoe” ba ”Sangehao lala, enaʼõ taʼila taʼiagõ daʼõ.” 
ISA.58_1.13	Na lõ õlaoe zalacha ba zabato, fa bõi õhalõ halõw̃õoe, na loeo niʼamoniʼõ andrõ chõgoe; na õbeʼe tõi zabato ”omasiõ” ba tõi loeo niʼamoniʼõ andrõ chõ Jehowa ”nifosoemange” ba na õfosoemange ia, fa bõi õhalõ halõw̃õoe ba fa bõi õlaoe nilaoemõ, awõ deatea mbewe andrõ. — 
ISA.58_1.14	Ba tobali omasiõ chõoe Jehowa, ba oefatõrõ ndraʼoegõ ba zohili tanõ, ba oebeʼe õoe dána chõ woeroegõmõ Jakobo andrõ. Hiza, no taroma li Jehowa! 
ISA.59_1.1	I. 
ISA.59_1.2	Ha olalõw̃ami zamabali jaʼami chõ Lowalangimi, ba horõmi andrõ mbõrõ, wa ibiniʼõ mbawania chõmi, ba wa lõ mamondrongo. 
ISA.59_1.3	Me no oi do dangami ba me no falemba ba doeroemi lalõ; no faja wehede mbewemi, ba lelami andrõ, ba no ilaoe zi lõ sõchi. 
ISA.59_1.4	Lõ satoelõ fangombacha hadia ia, ba lõ sanõrõ lala, wangetoeʼõ hoekoe: — ba zi lõ boto abeʼe dõdõra, ba lalaoe waja; abeto ira famakao, ba laʼadonogõ wamakiko! 
ISA.59_1.5	Lafaoechoe gadoelo goelõ ba lasoso goeʼõ galaw̃a; si manga gadoelo andrõ chõra, ba mate, ba na laboto, ba aloea nono goelõ. 
ISA.59_1.6	Tenga baroe dania mbewew̃õ andrõ chõra, tebai tahalõ baloebaloeda nilaoera; folaoera andrõ, ba no folaoe famakiko, famalangõgõ halõhalõw̃õ dangara. 
ISA.59_1.7	Ba zi lõ sõchi isaw̃a ahera ba alio ira, ba wameʼe adoewa ndro zi lõ horõ; eraʼera ba wamakiko geraʼerara; fanoedoegõ ba famoefoe ba lalara. 
ISA.59_1.8	Lala waʼatoelõ, ba lõ laʼila; lõ satoelõ ba dõrõw̃ara andrõ; no labilaʼõ chõra lalara andrõ, ba ba zanõrõ jaʼia, ba samõsa lõ sangila faʼatoelõ.
ISA.59_1.9	II. 
ISA.59_1.10	Tabajabajaisi, hoelõ niha saoeʼa, ba zinga gõli, hoelõ zi lõ hõrõ, wa tabajabajaisi misa; ba zi laloeo manendre ita, hoelõ na agõmigõmi ná; hoelõ zi mate ita bacha ba hoenõ zi lõ fõchõfõchõ. 
ISA.59_1.11	Ba moendrõndrõndrõndrõ ita, hoelõ mberoea, ba fakore hoelõ marafadi, lõ mamalõmalõ. Tadõnadõna zadõlõ lala, ba lõʼõ; tadõnadõna wangorifi, ba no arõoe chõda. 
ISA.59_1.12	Noa sa fahõna golalõw̃ama chõoe, ba iʼombachaʼõ ndraʼaga horõma: aboto saʼae ba dõdõma lalõma andrõ, ba no maʼila zalama. 
ISA.59_1.13	No taʼerogõ Jehowa, no falimo ita chõnia; no tabato woloʼõ chõ Lowalangida; famalangõgõ ba faʼerosa hoehoeoda; no abeto dõdõda fehede faja, ba tafaloea moroi bacha. 
ISA.59_1.14	Tetimba mifoeri zadõlõ lala, ba ba zarõoe so waʼatoelõ; faʼadoehoe andrõ, ba manendre ba kade; ba faʼadõlõ, ba tebai isõndra mbawa lala. 
ISA.59_1.15	Ba tobali lõ faloecha zi doehoe, ba si lõ mombambaja si lõ sõchi, ba no aechoela zoraboe. Me iʼila daʼõ Jehowa, ba fatoewoe chõnia, wa lõ satoelõ saʼae.
ISA.59_1.16	III. 
ISA.59_1.17	Ba iʼangõrõba waʼatoelõ ba iʼokofia detenaoeloe fangorifi andrõ; iʼobaroe mbaroe ba wolaoe balõ ba iʼolohoeni ia fõnoe baroe seboea chõnia. 
ISA.59_1.18	soelõni nilaoe andrõ: fõnoe ba noedoenia ba soelõ ba nemalinia; isoelõni ba hoelo andrõ nilaoera. 
ISA.59_1.19	Ba laʼataʼoefi dania dõi Jehowa tánõ ba gaechoela loeo, ba lachõminia tánõ ba gatoemboecha; itõrõ sa dania, hoelõ nidanõ siseʼise oengo, nibõzi nangi andrõ chõ Jehowa. 
ISA.59_1.20	Ba 
ISA.59_1.21	Ba ba chõgoe andre, ba daʼõ wawoeʼoesa li andrõ chõgoe chõrá: Ehehagoe andrõ, si no ahono chõoe, ba taroma ligoe, nibeʼegoe ba mbeweoe, ba lõ aefa dania ba mbawaoe, ba he ba mbawa ngaʼõtõmõ ba he ba mbawa maʼoewoera zoei, iw̃aʼõ Jehowa, iʼotarai daʼe, iroegi zi lõ aetoe.
ISA.60_1.1	I. 
ISA.60_1.3	Ba laʼondrasi dania haga andrõ chõoe niha baero, ba razo zangondrasi lachõmi andrõ, si no hoemaga jaw̃amõ. 
ISA.60_1.4	Faõga hõrõoe, fachõlõʼõ ba faigi: No owoelo ira fefoe, laʼondrasi ndraʼoegõ! Laʼotarai zarõoe ono matoea chõoe, ba niloeʼi ba lembe nonooe alawe. 
ISA.60_1.5	Ba na õʼila dania, ba hoemaga mbawaoe [ba waʼomoeso dõdõ], hoemoefa dõdõoe ba ebolo; isaw̃a saʼae ndraʼoegõ anaʼa si otarai nasi, mõi chõoe girõgirõ niha baero. 
ISA.60_1.6	Ihawoei ndraʼoegõ faʼoja gondra andrõ, ono gondra Midiano ba ono gondra Gefa; dozi so ira moroi ba Zaba: laʼohe ganaʼa ba koemõjõ ba latoeriaigõ nilaoe Jehowa, faʼeboea dõinia andrõ. 
ISA.60_1.7	Fefoe mbiribiri Gedara andrõ, ba chõoe owoelo, ba balazi ndraʼoegõ mbiribiri si matoea ba Ndraono Nabajoti. Ba naha wameʼe soemange chõgoe jaw̃a noemalõ, omasiõ, ba oefolachõmi na nomo lachõmigoe andrõ. 
ISA.60_1.8	Ha niha daʼõ sihombo moroi sa, hoelõ lawoeo, hoelõ marafadi, sanaw̃a nahiara? 
ISA.60_1.9	Jaʼodo sa nidõnadõna hoelo andrõ, ba sowaõwaõ nowo Darisi andrõ, ba wolohe mangawoeli onooe, moroi ba zarõoe, fabaja anaʼa ba firõ chõra [anaʼa soi andrõ] bõrõ dõi Jehowa Lowalangioe, bõrõ Niʼamoniʼõ Ndraono Gizeraëli andrõ, me no ifolachõmi ndraʼoegõ. 
ISA.60_1.10	II. 
ISA.60_1.11	Ba bawa gõlimõ andrõ, ba maʼõmaʼõchõ teboka, ba he ba zi bongi, ba lõ lakoesi, ba wolohe mijomo chõoe anaʼa niha baero andrõ, ba awõ fao razo. 
ISA.60_1.12	Na so soi ba ma õri, si lõ edõna mõi barõ mbawaoe, ba tekiko, ba lõ zi lõ ahori dania soi andrõ. 
ISA.60_1.13	Iʼondrasi dania ndraʼoegõ lachõmi hili Libano andrõ: beroea ba simalamboeo ba afoa, fefoe, ba wamolachõmi naha niʼamoniʼõ andrõ chõgoe ba ba wangeboea tõi nahia gahegoe andrõ. 
ISA.60_1.14	Ba lakõwõ ira wanaw̃a jaʼoegõ ono zamakao jaʼoegõ mege, ba lasõmba ndraʼoegõ ba gaheoe dozi sanandraw̃aisi jaʼoegõ mege, ba labeʼe tõimõ ”Mbanoea Jehowa”, ”Siona Niʼamoniʼõ Ndraono Gizeraëli andrõ”. 
ISA.60_1.15	Oesalahini chõoe wa no niʼerogõ ndraʼoegõ, wa no niʼogorofi, irege samõsa lõ itõrõ niha: oebeʼe nisoeno ndraʼoegõ, si lõ mamalõmalõ, omasiõ, gõtõgõtõ waʼara. 
ISA.60_1.16	Ba õbadoe nõsi zoesoe niha baero, ba õsisiõ mbalõ meme razo; ba ja aboto ba dõdõoe, wa sangefaʼõ jaʼoegõ ndraʼodo, jaʼo Jehowa, awõ wa sangorifi jaʼoegõ zabõlõ maʼoewoe Jakobo andrõ. 
ISA.60_1.17	III. 
ISA.60_1.18	Lõʼõ saʼae terongo wamalangõgõ ba danõmi, ba he famakiko ba fanoedoegõ bacha barõ nola chõmi; ”fangorifi” õbeʼe tõi gõlimõ ba ”toeria” õbeʼe tõi mbawa gõli. 
ISA.60_1.19	Lõʼõ saʼae mogoena chõoe loeo, haga na maʼṍchõ, ba lõʼõ saʼae hoemaga chõoe mbaw̃a, haga ba zi bongi; Jehowa saʼae haga chõoe, si lõ teboelõ, ba lachõmioe Lowalangimõ. 
ISA.60_1.20	Lõʼõ saʼae aechoe loeo andrõ chõoe, ba baw̃a chõoe, ba lõ tesaʼa; Jehowa saʼae haga chõoe, si lõ teboelõ, ba sahori saʼae mbaw̃a waʼaboe dõdõ andrõ chõoe. 
ISA.60_1.21	Ba banoeami, ba ha sambalõ satoelõ tõdõ; chõra danõ, si lõ mamalõmalõ; le wiõ zinanõgoe [ira], ombõila dangagoe, enaʼõ tobali lachõmigoe. 
ISA.60_1.22	Fondrege zideʼide, ba tobali hõnõ, ba fondrege tooe, ba tobali soi sabõlõ: Jaʼodo, Jehowa zamangaõsõ dania, na baw̃ania!
ISA.61_1.1	I. 
ISA.61_1.3	Ba wamaʼema ba zaboe tõdõ andrõ, banoea Ziona, aja salahi nawoe ba fanicha faʼowoeawoea dõdõ, salahi waʼaboe dõdõ, ba baroe ba walõw̃a, salahi waʼataʼoe dõdõ bacha; ba labeʼe dania tõira ”Dõla geoe waʼatoelõ”, ”Sinanõ Jehowa”, lachõminia. 
ISA.61_1.4	Ba lafoeli laʼotomosi gadoedoela, si no ara sibai, lafoeli laʼaʼazõchi zadoedoe banoea ndra toea, bohooe labeʼe mbanoea nirõi fõna, adoedoela ba gõtõ fõna saʼae. 
ISA.61_1.5	So niha bõʼõ, ba wokoebaloi oerifõmi; niha bõʼõ gõi zonowi chõmi ba sohalõw̃õ ba kaboe nagoe chõmi. 
ISA.61_1.6	Ba tõimi, ba ”Ere Jehowa;” ”Enoni Lowalangida” labeʼe tõimi. Õmi dania mbalazo niha baero ba michamõ ganaʼara. 
ISA.61_1.7	Doea winaeta dania zalahi wangoʼaja andrõ mege, ba maʼiki dania ira, ndrohoendrohoe, salahi waʼaila mege. Andrõ wa doea winaeta dania chõra ba danõra: faʼomoeso dõdõ si lõ aetoe lasõndra. 
ISA.61_1.8	Me no somasi satoelõ ndraʼodo, jaʼo Jehowa, ba sogoro niraboe manõ, ba wa lõ atoelõ; oebeʼe mbõli gõlõra, lõ falimodo, ba oetehe chõra wawoeʼoesa li, si lõ teboelõ. 
ISA.61_1.9	Ba anehe dania niha baero maʼoewoera, ba laʼila madooera soi bõʼõ: dozi sangila jaʼira, ba aboto ba dõdõ, wa no mado nifahowoeʼõ Jehowa ira.
ISA.61_1.10	II. 
ISA.61_1.11	Si mane tanõ saʼae, saoeri sinanõ, ba si mane kaboe, ba zolõndroe tanõmõ zinanõ, si manõ waʼamolõndroe waʼatoelõ ba faʼeboea dõi, ibeʼe Soʼaja, Jehowa, ba zanehe niha baero fefoe.
ISA.62_1.1	I. 
ISA.62_1.2	Ba laʼila zatoelõ andrõ chõoe niha baero, ba oroma lachõmioe ba zalaw̃a fefoe. Ba tõi si bohooe labeʼe tõimõ, soroi ba li Jehowa. 
ISA.62_1.3	Ba amaedola zaemboe soadoe ndraʼoegõ, ba danga Jehowa ba aja ba hõgõ ba zalaw̃a ba danga Lowalangioe. 
ISA.62_1.4	Tenga tõimõ saʼae ”Nirõi”, ba tenga saʼae ”Tanõ si mate” dõi danõoe andrõ; ”Faʼomasigoe” labeʼe tõimõ ba tõi danõoe, ba ”Niʼowaloe”, me somasi Jehowa ndraʼoegõ ba me no amaedola niʼowaloe danõoe andrõ. 
ISA.62_1.5	Si mane ono matoea, na iʼowaloe nono alawe, si manõ dania wangai nonooe jaʼoegõ, ba si mane faʼowoeawoea dõdõ zangowaloe nono nihalõ andrõ chõnia, si manõ dania waʼowoeawoea dõdõ Lowalangioe ndraʼoegõ.
ISA.62_1.6	II. 
ISA.62_1.7	Ba bõi mibeʼe ahono ia, irege iʼazõchi Jeroezalema, irege ibeʼe bõrõ wanoeno ba goeli danõ maʼasagõrõ! 
ISA.62_1.8	No fahõloe Jehowa ba dangania kambõlõ ba ba mboelõchania sabeʼe andrõ, [no imane]: Lõʼõ saʼae oeloeloe õ nemalioe mboea nowi chõoe, ba bõi ndra moebadoe niha bõʼõ nõsi mboea nagoe chõoe, si no erege dõdõoe. 
ISA.62_1.9	Samasi zi manga ba lasoeno Jehowa, ba saneteoe boea zamadoe õsi ba golajama niʼamoniʼõ andrõ chõgoe. 
ISA.62_1.10	Mitõrõ, mitõrõ mbawa gõli andrõ! Mihaogõ lala mbanoea[da]! Mifolala! Mifolala! Miheta gara ba lala! Mitaroeʼõ dõla mandrera, ba niha baero andrõ! 
ISA.62_1.11	Hiza, ifarongogõ Jehowa, iroegi ba wondrege goeli danõ, [imane]: Mimane chõ nono Ziona alawe andrõ: Hiza, so moroi sa wangorifioe! Hiza, fao chõnia mbõli gõlõ andrõ, nibeʼenia, ba mowaõwaõ fõnania zoelõ andrõ chõnia! 
ISA.62_1.12	”Banoea niʼamoniʼõ” labeʼe tõira ba ”Niʼorifi Jehowa”; ba tõimõ, ba ”Niʼondrasi”, ”Banoea si tebai terõi.”
ISA.63_1.1	I. 
ISA.63_1.2	Hana wa no ojo mbaroemõ andrõ, ba hana wa no hoelõ ba zangoehoendra folazi mboea nagoe noechaoe? 
ISA.63_1.3	Noa sa oehoendragõ wolazi, ha jaʼojaʼo, ba samõsa lõ awõgoe, niha baero. No oehoendragõ ba wõnoegoe andrõ, ba no oehõsõini ba waʼabao dõdõgoe, no tobali tokana ba noechagoe nõsinia, oi taʼoenõ mbaroegoe oebeʼe. 
ISA.63_1.4	Noa sa so ba dõdõgoe mbaw̃a wolaoe balõ, ba no iroegi dõfi wangorifi andrõ chõgoe. 
ISA.63_1.5	Ba oefachõlõ ndraʼo, ba lõ sanolo, oefaigifaigi, no tobali dõdõgoe, ba lõ soloeloei. Ba oelaoe manõ boelõchagoe, ba faʼabao dõdõgoe andrõ zanolo jaʼodo. 
ISA.63_1.6	Tobali oehoendragõ soi niha, ba wõnoegoe andrõ, ba oemama, ba waʼabao dõdõgoe; ahele ba danõ nõsira oebeʼe.” 
ISA.63_1.7	II. 
ISA.63_1.8	Noa sa imane: Si ndroehoe, banoeagoe ira, ono, si lõ falimo; ba tobali sangorifi jaʼira ia. 
ISA.63_1.9	Si tosasa ira, fefoe, ba tosasa ia gõi; ba iʼorifi ira malaʼika andrõ, chalachalania: ba waʼomasinia ba me no alimagõ ira chõnia, iʼorifi ira, ifazaw̃a ira ba iʼohe, ero maʼṍchõ ba gõtõ fõna andrõ. 
ISA.63_1.10	Ba jaʼira: ba sabeʼe tandro ba laboesi dõdõ Gehehania niʼamoniʼõ andrõ, ba tobali si faʼoedoe chõra ia: jaʼia zi fasoewõ chõra. 
ISA.63_1.11	Awena itõrõ tõdõ mbanoeania gõtõ fõna andrõ, me loeo Moze [ba lamane]: Heza so zolohe mijaw̃a jaʼira moroi ba nasi, fabaja koebalo rorogõfõnia andrõ? Heza so zameʼe Ehehania niʼamoniʼõ andrõ ba dõdõra? 
ISA.63_1.12	Ifao chõ Moze ba gambõlõnia mboelõchania solachõmi andrõ, ifabali nidanõ fõnara, ba wangai tõi chõnia, si lõ teboelõ. 
ISA.63_1.13	Ifatõrõ ira ba mbalõ molõ, si mane koedo ba mbenoea saloʼo, lõ alaoe. 
ISA.63_1.14	Si mane õrõbao, si mõi mitooe ba ndraso iʼohe ira ba zahono ira Eheha Jehowa. Si manõ woloheoe banoeaoe, ba wangai tõi si tetoeria chõoe.
ISA.63_1.15	III. 
ISA.63_1.17	Hana wa õtehe eloengoe ndraʼaga, marõi lala andrõ chõoe, jaʼoegõ Jehowa? Hana wa õtehe abeʼe dõdõma, fa lõ iʼataʼoefi ndraʼoegõ? Foeliʼõ, bõrõ genonioe andrõ, bõrõ mado andrõ, si no tána chõoe! 
ISA.63_1.18	Naha niʼamoniʼõ andrõ chõoe, ba no si lõ ararā ba danga mbanoea niʼamoniʼõ andrõ chõoe, ba emalima zi hoendrahoendra jaʼia. 
ISA.63_1.19	Hoelõ zi no ara aefa banoeaoe ndraʼaga, hoelõ zi lõ irai ba dõi tõimõ andrõ.
ISA.64_1.1	I. 
ISA.64_1.2	fõnaoe — si mane ba galitõ, na iraʼi doetoeroe geoe ba si mane na moʼotoe nidanõ ibeʼe — enaʼõ larongo dõimõ faʼoedoe chõoe ba enaʼõ manizi chõoe niha baero andrõ. 
ISA.64_1.3	Na õlaoe zataʼoe niha, si lõ moedõnadõna! No mõiʼõ mitooe, ba no hoemisi hili fõnaoe. 
ISA.64_1.4	Iʼotarai fõna saʼae, ba lõ moerongo, lõ si mõi ba dõgi dalinga, lõ irai iʼila hõrõ niha Lowalangi baerooe, solaoelaoe hadia ia chõ zanõtõna chõnia! 
ISA.64_1.5	Õfaondragõ zomasi molaoe satoelõ: ba lala andrõ chõoe itõrõ tõdõra ndraʼoegõ. Hiza, no mofõnoe ndraʼoegõ ba jaʼaga zoloeʼi — me no farõi ndraʼaga, ba teʼetoeʼõ hoekoema. 
ISA.64_1.6	Ba tobali amaedola zi taʼoenõ ndraʼaga fefoe, ba fefoe mboeaboeama si sõchi andrõ, ba no hoelõ lembe si no gõna do. Dozi ndraʼaga, ba saleoe, hoelõ mboeloe zinanõ; ba iʼoloiʼõ ndraʼaga lalõma andrõ, timba niʼoloiʼõ nangi. 
ISA.64_1.7	Samõsa lõʼõ saʼae si angarõfi li tõimõ, si maoso, ba wangolembai jaʼoegõ; noa sa õbiniʼõ chõma mbawaoe, ba õloeloe ndraʼaga ba waʼabõlõ horõma andrõ.
ISA.64_1.8	II. 
ISA.64_1.9	Bõi abõlõgõ wofõnoe, jaʼoegõ Jehowa, ba bõi aragõ ba dõdõoe lalõ[ma] andrõ! Faigi: Banoeaoe ndraʼaga fefoe! 
ISA.64_1.10	Naha niʼamoniʼõ andrõ chõoe, ba no adoedoe: No tobali tanõ si mate Ziona, ba no si lõ nihaniha Jeroezalema. 
ISA.64_1.11	Osali andrõ chõda, niʼamoniʼõ ba solachõmi, ba nisoeno ndra toeama jaʼoegõ, ba no iʼā alitõ, ba fefoe zomasi sibai ndraʼaga, ba no adoedoela. 
ISA.64_1.12	Hadia, õʼila zoei õtaha dõdõoe ba daʼõ, jaʼoegõ Jehowa; hadia, lõ hedehedeoe ba õfaloea õhõndrõgõ ndraʼaga?
ISA.65_1.1	I. 
ISA.65_1.2	No maʼõmaʼõchõ oeʼoroʼõ dangagoe ba niha sabeʼe tandro, sanõrõ lala si lõ sõchi, 
ISA.65_1.3	dali nichoi dõdõra: ba niha si lõ mangetoeʼõ fangandrõ fõnoegoe, ba zanehe ndraʼodo, wameʼe adoe ba kaboe misa, awõ wanoenoe koemõjõ ba dete gara tembo. 
ISA.65_1.4	Sidadao ba lewatõ ba si mõrõ ba naha si tobini ira, si manga mbawi, ba dino sogoro ita nõsi makora. 
ISA.65_1.5	Sangoemaʼõ: ”Arõoeʼõgõ, bõi hatõʼõgõ chõgoe; niʼamoniʼõ sa ndraʼo chõoe!” — simbo ba nichoegoe niha si manõ, alitõ si holahola, si lõ matemate! 
ISA.65_1.6	Hiza, no so ba zoera fõnagoe; tenga si lõ hedehedo ndraʼo, atṍ na no oesoelõni. 
ISA.65_1.7	Oesoelõni ba gahetara horõmi, awõ horõ ndra toeami, niʼoroedoegõ, iw̃aʼõ Jehowa, ba zi no manoenoe koemõjõ ba hili misa, si no mangoʼaja jaʼodo ba hilihili — ba oeʼofõnaiʼõ oesoeʼa ba gahetara loeora.
ISA.65_1.8	II. 
ISA.65_1.9	Ba momaʼoewoe Jakobo oebeʼe, ba so madooe Ndraono Joeda, sochõ hili andrõ chõgoe: ba tána ba nitoetoejoegoe andrõ [tanõ], ba enonigoe andrõ zowanoea ba daʼõ. 
ISA.65_1.10	Benoea nahia mbiribiri dania Zarona, ba daso Nachori andrõ, ba olombasew̃a zaw̃i, ba mbanoeagoe andrõ, ha waʼato ira zanofoenofoe jaʼodo. 
ISA.65_1.11	Ba jaʼami sangerogõ Jehowa, ba solifoe hili niʼamoniʼõ andrõ chõgoe, jaʼami samazõchi naha wameʼe soemange ba ”nadoe salõfõ” andrõ ba samabadoegõ soemange nibadoe, nifaroeka, 
ISA.65_1.12	ba ”wamachõ,” — ba chõmi oefatõrõ ziʼõli nihaogõ, ba dozi ami, ba mifaõndrõ ami niʼõʼõtõ, me no lõ mitema li, me moeʼao ndraʼo; hoemede ndraʼo, ba lõ mifondrondrongo; ba milaoe zi fatoewoe ba hõrõgoe, ba si lõ omasi ndraʼo, ba omasi ami! 
ISA.65_1.13	Andrõ imane Soʼaja, Jehowa: Hiza, si mangamanga genonigoe andrõ, ba jaʼami, ba solofo! Hiza, samadoemadoe hadia ia genonigoe, ba jaʼami ba sowõchi tõdõ! Hiza, somoeso tõdõ genonigoe, ba jaʼami, ba saila! 
ISA.65_1.14	Hiza, saʼikiʼiki genonigoe, ba waʼowoeawoea dõdõ andrõ, ba jaʼami, ba sangarõngarõ, ba waʼafõchõ dõdõmi bacha, ba segeʼege ba waʼarasa dõdõ! 
ISA.65_1.15	Ba mifaʼema ba nitoetoejoegoe andrõ dõimi, ba [wanõtõi ba] wangelifi [na lamane]: Jamoeboenoeʼõ Soʼaja Jehowa! Ba ba genoninia andrõ, ba ifatõrõ dõi bõʼõ. 
ISA.65_1.16	Tobali, na so ba danõ zamahoewoeʼõ jaʼia, ba ba Lowalangi si ndroehoe andrõ ifahowoeʼõ ia, ba si fahõloe ba danõ, ba ba Lowalangi si ndroehoe andrõ fahõloe ia, me no taja ba dõdõ wamakao andrõ, si no noemalõ, ba me lõʼõ saʼae oroma chõgoe.
ISA.65_1.17	III. 
ISA.65_1.18	Ba owoeawoea dõdõ ba maʼikiʼiki ba niwõwõigoe andrõ si lõ mamalõmalõ; hiza sa, maʼikiʼiki Jeroezalema ba wamazõchigoe jaʼia ba owoeawoea dõdõ nõsi mbanoea! 
ISA.65_1.19	Ba saʼikiʼiki bacha dõdõgoe, bõrõ Jeroezalema andrõ, ba sowoeawoea dõdõgoe mbanoeagoe, ba lõʼõ saʼae terongo ba chõra li wegeʼege ba he li wangarõngarõ. 
ISA.65_1.20	Lõʼõ saʼae ba daʼõ ono sawoejoe, si ha ba ngaloeo faʼanaoe noso, ba lõ satoea, si lõ aʼozoe noso; mate ono matoea, na no otoe fache ba si ha otoe fache, ba si so horõ, si no gõna fangelifi. 
ISA.65_1.21	Ba lalaoe nomo, ba laʼonahia gõi; lafazõchi kaboe nagoe ba laʼā mboea. 
ISA.65_1.22	Tenga solaoe omo ira, ba tánõ bõʼõ zi onahia ba tenga sananõ sinanõ, ba tánõ bõʼõ zi manga mboea; faʼara dõla geoe saʼae waʼanaoe noso mbanoeagoe andrõ, ba õlõ dangara, ba nitoetoejoegoe andrõ zi ogoenaʼõ. 
ISA.65_1.23	Tenga serege tõdõ ira, ba zajazaja gõlõ, ba tenga soʼono, enaʼõ itõrõ famachõ. Ngaʼõtõ seboea howoehowoe saʼae ira chõ Jehowa, ba so ba ngaira madooera. 
ISA.65_1.24	Ba tobali, lõ siʼao na ira, ba no oetema li; fatoea hoemede na ira, ba oefondrondrongo! 
ISA.65_1.25	Oroedoe ira nasoe gatoea nono mbiribiri, wangaloei gõra; iʼā ndroeʼoe singo, si mane saw̃i, ba tanõ gõ goelõ; tenga saʼae sangalani awõra ba tenga samakiko ira ba hili niʼamoniʼõ andrõ chõgoe fefoe, iw̃aʼõ Jehowa. 
ISA.66_1.1	I. 
ISA.66_1.2	No tangagoe sa atṍ zamazõchi daʼõ fefoe, wa so daʼõ fefoe, iw̃aʼõ Jehowa. 
ISA.66_1.3	Sanaba õrõbao ba samoenoe niha gõi; sameʼe soemange biribiri ba samao famoenoe asoe; sameʼe soemange niʼā ba samao do mbawi; sanoenoe koemõjõ ba samao fanõmba adoe —: si mane jaʼira, me no nilaoe dõdõra wanõrõ lalara andrõ, ba me omasi ira zogoro ita andrõ chõra, 
ISA.66_1.4	si manõ gõi ndraʼo wa omasido mamakao jaʼira ba oefatõrõ chõra zihocha mboera, me no lõ sanema li, me moeʼao ndraʼo, ba me lõ samondrongo, me hoemede ndraʼodo; ba si fatoewoe ba hõrõgoe, daʼõ lalaoe, ba si lõ omasi ndraʼo, ba omasi ira. 
ISA.66_1.5	II. 
ISA.66_1.6	Ba saila ira dania. Hiza roeroe ba gamaoedoe mbanoea; moroi ba gosali tarongo li Jehowa, sanoelõni ba zi faʼoedoe chõnia nilaoera andrõ. 
ISA.66_1.7	Lõ fachamõ afõchõ hoeloe, ba no madono ia; lõ fachamõ afõchõ hoeloe, ba no iʼadonogõ nono matoea. 
ISA.66_1.8	Ha niha zirai mamondrongo si manõ? ha niha zirai mangila? Hadia, bõla zi samboea tanõ, ha maʼõmaʼõchõ? Hadia, ha samoeza waʼatoemboe zi samboea soi? — wa no afõchõ hoeloe Ziona, ba no fadoro iʼadonogõ nononia? 
ISA.66_1.9	Hadia, irege hatṍ faʼabõla oeʼohe maõ [dabina], ba lõ oebeʼe toemboe? iw̃aʼõ Jehowa. Ba ma sameʼe toemboe ba sanaha zoei dania ndraʼodo? iw̃aʼõ Lowalangioe. 
ISA.66_1.10	Ja omoeso dõdõmi, awõ Jeroezalema ba miʼaʼikiʼiki ba chõra andrõ, jaʼami fefoe, somasi jaʼia! ja owoeawoea dõdõmi awõra, jaʼami fefoe, saboe tõdõ ba chõra. 
ISA.66_1.11	Enaʼõ aboeso ami, wamadoe õsi zoesoe fondrara tõdõ andrõ chõra, enaʼõ misowo ba enaʼõ mõi fangokafoe dõdõmi waʼafahõna lachõmira andrõ. 
ISA.66_1.12	Imane sa Jehowa: Hiza, oefatõrõ chõra waʼohahaoe dõdõ, hoelõ mboto nidanõ, awõ lachõmi niha baero andrõ, hoelõ mbombo, si nõnõi daso, enaʼõ misisiõ ba enaʼõ niloeʼi ba lembe ami ba enaʼõ nihagi ba gaheta. 
ISA.66_1.13	 ba bacha ba Jeroezalema andrõ dania terara dõdõmi. 
ISA.66_1.14	Ba na miʼila dania, ba owoeawoea bacha dõdõmi, ba aoeri dania dõlami, si mane doeʼoe sawoejoewoejoe. Ba oroma danga Jehowa ba genoninia, ba mofõnoe ia ba zi faʼoedoe chõnia.
ISA.66_1.15	III. 
ISA.66_1.16	Alitõ sa ilaoe Jehowa, wameʼe hoekoe, ba siʼõlinia andrõ, ba niha fefoe, ba ato dania niʼõʼõtõ Jehowa andrõ. 
ISA.66_1.17	Jaʼira andrõ, si amoniʼõ jaʼira, sangehao jaʼira, ba weʼamõi ba kaboe andrõ, woloʼõ chõ zi so ba daloe andrõ chõra, ba si manga mbawi ba hadia ia zogoro ita, ba teʼoe: jaʼira andrõ, ba nihori fefoe, iw̃aʼõ Jehowa. 
ISA.66_1.18	Ba jaʼodo, ba oeʼila wolaoera andrõ, fabaja eraʼerara, no oroma: tobali oeʼowoeloi fefoe soi, ba hadia lira, enaʼõ laʼondrasi, ba wamaigi lachõmigoe. 
ISA.66_1.19	Ba oelaoe dandra, ba zi so ira, ba oefatenge õsa ira, saoeri, ba niha baero: ba Darisi ba ba Woeti ba ba Loedi, ba zamadõlõ sinali wana, ba ba Ndrawa Doebalo ba ba Ndrawa Jawano, ba ba hoelo misa ba zarõoe, ba zi lõ irai larongo dõigoe ba ba zi lõ irai laʼila lachõmigoe; ba sangombacha lachõmigoe andrõ ira, ba niha baero. 
ISA.66_1.20	Enaʼõ laʼohe mangawoeli dalifoesõmi fefoe, sizaewe ba niha baero fefoe; enaʼõ laʼohe soemange Jehowa, si fakoedo ba si fakoereta ba nifabea ba si fakoedo ba koedo kalide ba ba gondra, mijaw̃a ba hili niʼamoniʼõ andrõ chõgoe, ba Jeroezalema, iw̃aʼõ Jehowa, amaedola na laʼohe ba gosali Jehowa zoemange andrõ Iraono Gizeraëli, bacha ba nahia niʼamoniʼõ. 
ISA.66_1.21	Ba oehalõ gõi õsa daʼõ ere ba ono Lewi, iw̃aʼõ Jehowa. 
ISA.66_1.22	Si mane banoea si jaw̃a si bohooe andrõ saʼae ba si mane tanõ si bohooe, niwõwõigoe, wa si lõ teboelõ dania fõnagoe — iw̃aʼõ Jehowa —, si manõ gõi dania ngaʼõtõmi andrõ, fabaja tõimi, wa si lõ teboelõ. 
ISA.66_1.23	Ba ero na tesaʼa ba ero na loeo sabato, ba oi so niha, ba wangaloeloe chõgoe, iw̃aʼõ Jehowa. 
ISA.66_1.24	Ba mõi ira baero dania, mamaigi boto zi mate andrõ, boto niha si no mangerogõ jaʼodo; 
JER.1_1.1	I. 
JER.1_1.2	ba zihede Jehowa, me loeo Josia andrõ, ono Gamoni, razo mado Joeda, me no aloea mewelendroea fache razo ia. [628 fõn. K.]. 
JER.1_1.3	Ba me loeo Jojaki andrõ, ono Josia razo mado Joeda, irege aloea mewelezara fache Zedekia, ono Josia andrõ, razo mado Joeda, irege teʼoloiʼõ Jeroezalema, me baw̃a si lima. [586 fõn. K.]. 
JER.1_1.4	So niw̃aʼõ Jehowa chõgoe, imane: 
JER.1_1.5	Lõ niwõwõigoe jaʼoegõ na, ba daloe ninaoe, ba noa saʼae oeʼilaʼõ; ba lõ si toemboeʼõ na, ba no oeʼamoniʼõ ndraʼoegõ; no oehonogõi, samaʼeleʼõ ndraʼoegõ ba ngawalõ soi niha. 
JER.1_1.6	Ba oemane: He Soaʼaja Jehowa, lõʼõ sa oeʼila fahoehoeo, me iraono na ndraʼodo. 
JER.1_1.7	Ba imane chõgoe Jehowa: Bõi w̃aʼõ: Iraono na ndraʼodo; ha chõ saʼae fefoe oefatengeʼõ, ba mõiʼõ, ba fefoe hadia ia, niʼoroiʼõgoe chõoe, ba õw̃aʼõ. 
JER.1_1.8	Bõi ataʼoefi ira, oetolo sa ndraʼoegõ, ba wangorifi jaʼoegõ, iw̃aʼõ Jehowa. 
JER.1_1.9	Ba iʼoroʼõ dangania Jehowa, itoefa mbawagoe. Ba imane chõgoe Jehowa: Hiza, oebeʼe ba mbeweoe daroma ligoe. 
JER.1_1.10	Hiza, oefataro ndraʼoegõ maʼõchṍ andre, oetehe chõoe soi andrõ ba õri andrõ, ba wangohori ba ba wamoefoe ba ba wamakiko ba ba wanoedoegõ, ba ba wangotomosi ba ba wananõ! 
JER.1_1.11	II. 
JER.1_1.12	Ba imane chõgoe Jehowa: Si ndroehoe, si lõ mõrõ ndraʼodo ba daroma ligoe andrõ, fa itõrõ oebeʼe. 
JER.1_1.13	Ba samoeza tõ hoemede chõgoe Jehowa, imane: Hadia niʼilaoe? Ba oemane: Bowoa soʼotoe õsi oeʼila, ba moroi jõoe iʼotarai. 
JER.1_1.14	Ba imane chõgoe Jehowa: Moroi jõoe dania falawoe wamakao andrõ, ihawoei dania fefoe niha ba danõ. 
JER.1_1.15	Oekaoni saʼae dania fefoe soi, õri mijõoe andrõ — iw̃aʼõ Jehowa — enaʼõ mõi ira, enaʼõ ibeʼe ba zinga mbawa gõli Jeroezalema dadaomania zamõsana, ba ba gero gõli misa fefoe, fasoei, ba ba zinga mbanoea mado Joeda fefoe. 
JER.1_1.16	Ba oeʼetoeʼõ hoekoera, ba zi lõ sõchi andrõ fefoe, nilaoera, me no laʼerogõ ndraʼo, wamosoemange Lowalangi bõʼõ, ba me no mangaloeloe ira ba nifazõchi dangara. 
JER.1_1.17	Ba jaʼoegõ, ba amõbo taloe, laboe, ba w̃aʼõ chõra fefoe niʼoroiʼõgoe chõoe! Bõi tokeaʼõ chõra, enaʼõ bõi jaʼodo zametaʼoe jaʼoegõ, fa ataʼoeʼõ ira oebeʼe? 
JER.1_1.18	Ba jaʼodo, ba hiza, oebaliʼõ banoea saro ndraʼoegõ maʼõchṍ, ba boha mbawa gõli, siʼõli, ba õli tõla garamba, fametahõ danõ maʼafefoe ba fametahõ razo mado Joeda ba fametahõ goemandroera seboea ba fametahõ gere ba fametahõ niha ba danõ fefoe. 
JER.1_1.19	Ba na fasõndra ira chõoe, ba tebai sa atṍ lalaw̃a ndraʼoegõ, oetolo ndraʼoegõ — iw̃aʼõ Jehowa —, ba wangorifi jaʼoegõ.
JER.2_1.1	I. 
JER.2_1.2	Ae farongogõ ba mbanoea Jeroezalema andrõ, õmane: Daʼõ niw̃aʼõ Jehowa: Lõ olifoedo waʼatoelõ dõdõoe me ono alawe na ndraʼoegõ ba faʼomasioe [ndraʼo], me nifohoe na ndraʼoegõ, foloʼõmõ jaʼodo ba danõ si mate andrõ, ba danõ si lõ sinasinanõ. 
JER.2_1.3	No niʼamoniʼõ chõ Jehowa mege Ndraono Gizeraëli, amaedola mboea zahoelõ chõnia; dozi si manga jaʼira menaʼõ, ba mosala; gõna famakao ira, iw̃aʼõ Jehowa. 
JER.2_1.4	II. 
JER.2_1.5	Daʼõ niw̃aʼõ Jehowa: Hadia niʼila ndra toeami chõgoe, si lõ atoelõ, wa no laʼerogõ ndraʼodo, wa no laʼoʼõ waja andrõ, awõ wa no tobali faja ira? 
JER.2_1.6	Ba lõ lamane: Heza so Jehowa andrõ, solohe mijaw̃a jaʼita, moroi ba danõ Miseraji, si no molohe tangada ba danõ si mate, ba danõ si no fahõna decha ba sowahowahó; ba danõ si no okõlikõli ba sogõmigõmi sibai, ba danõ si lõ itõrõ niha bõʼõ, ba si lõ nihaniha, sonahia ba daʼõ? 
JER.2_1.7	Ba no oeʼohe ami ba danõ sabõlõ sibai sinanõ, enaʼõ miʼā mboea danõ ba hadia ia zi sõchi, ba me no miroegi, ba mitaʼoenõi danõ andrõ chõgoe, sogoro ita dána chõgoe mibeʼe. 
JER.2_1.8	Lõ lasofoe ere: Hezo Jehowa? ba sangoehoekoe, ba lõ laʼila ndraʼodo; ba koebalo [zato], ba laʼerogõ ndraʼo, ba samaʼeleʼõ andrõ, ba ba dõi Mbaʼali andrõ mamaʼeleʼõ ba laʼoʼõ ba zi tebai mangorifi niha. 
JER.2_1.9	Andrõ oetohoegõ wanegoe jaʼami — iw̃aʼõ Jehowa — ba oetegoe na maʼoewoemi dania. 
JER.2_1.10	Miʼae saʼae mijefo ba hoelo Ndrawa Giti ba mifaigi, ba mifatenge ba Gedara ba mitõngõni ba mifaigi, na no moeʼila zi manõ! 
JER.2_1.11	— na no lafalalini Lowalangira niha; ba si tenga Lowalangi naʼi chõra. Ba banoeagoe andrõ, ba no lahalõ salahi zolachõmi andrõ zi tebai mangorifi niha. 
JER.2_1.12	Ja tobali dõdõmi, jaʼami banoea si jaw̃a, ba daʼõ, ja hoemocha mboemi, ja tokea sibai ami! — iw̃aʼõ Jehowa. 
JER.2_1.14	III. 
JER.2_1.15	Moendrõndrõndrõndrõ chõra zingo, lafarongogõ lira, ba labaliʼõ tanõ si mate danõra, tetoenoe mbanoea chõra, ba lõ niha saʼe. 
JER.2_1.16	Ba banoea Nofi andrõ gõi ba banoea Dachifane, ba batoele ndraʼoegõ labeʼe. 
JER.2_1.17	Hadia, tenga ba daʼõ õsõndra daʼõ, me no õʼerogõ Lowalangioe Jehowa, me loeo iʼohe dangaoe ba lala? 
JER.2_1.18	Ba iʼjaʼe, ba ha dõi wa mõiʼõ ba danõ Miseraji, ba wamadoe idanõ Nilo andrõ? Ba ha dõi wa mõiʼõ ba danõ Asiria, ba wamadoe idanõ Oifarati? 
JER.2_1.19	Faloecha wotoe ndraʼoegõ ibeʼe si lõ sõchi andrõ chõoe, ba itegoe ndraʼoegõ faʼerosa andrõ; ba ja aboto ba dõdõoe, ja õʼila, wa si lõ sõchi, wa afõchõ, wa no õʼerogõ Lowalangioe Jehowa, wa lõ õʼataʼoefi ndraʼo, iw̃aʼõ Soʼaja, Jehowa ngahõnõ andrõ. 
JER.2_1.20	Iʼotarai fõna saʼae, ba õfatõ galo mbagi chõoe ba õʼetoeʼõ wesoemõ ba õmane: Lõ mõido enoni; ba lõ zoezoe hilihili ba lõ bõrõ geoe, si lõ õʼoroʼõ ndraʼoegõ ba wohorõ. 
JER.2_1.21	Ba jaʼodo, ba no oetanõ ndraʼoegõ w̃ew̃e nagoe si sõchi, ha sambalõ si doehoe; ba he moroi, wa no tobali w̃ew̃e zotanga gari ndraʼoegõ? 
JER.2_1.22	Ba he õdoechoe ndraʼoegõ idanõ nawoe ba he õʼojaʼõ zaboe, ba daʼi zoei horõoe andrõ wamaigigoe, iw̃aʼõ Soaja, Jehowa. 
JER.2_1.23	He moroi, wa tola õw̃aʼõ. Lõ nitaʼoenõigoe jaʼodo, lõ si mõido ba Mbaʼali andrõ? Faigi nitõrõoe andrõ ba ndraso, ja aboto ba dõdõoe nilaoemõ, jaʼoego sigelo gondra, saoha ahe, si riw̃a lalania; 
JER.2_1.24	sigelo galide gatoea, si no toʼõlõ ba danõ si mate, sihasoehasoe ba nangi, ba waʼaoechoenia andrõ, — ha niha zamadõhõ felowoenia andrõ? Dozi sangaloei jaʼia, ba alacha lõ erege dõdõ; na baw̃ania andrõ, ba lasõndra manõ. 
JER.2_1.25	Faigifaigi gaheoe, fa bõi aheta mbadagahe, ba tõlõtõlõoe, fa bõi mamorege waʼotoefo! Ba õmane: Zajazaja gõlõ, lõ oeʼoʼõ, omasido mbõʼõ, ba chõra oeʼoʼõ. 
JER.2_1.26	Si mane sanagõ, saila na laraʼoe ia, si manõ dania waʼaila maʼoewoe Gizeraëli, awõ razora ba koemandroe seboea chõra ba ere ba samaʼeleʼõ chõra, 
JER.2_1.27	sangoemaʼõ ba mbalõ geoe: Amagoe ndraʼoegõ! ba ba gara: Jaʼoegõ zadono jaʼo! Noa sa laʼerogõ ndraʼodo; lõ niʼotahõgõra jaʼo. Ba na baw̃a wamakao, ba moeʼao ira: Faoso ba orifiga! 
JER.2_1.28	Ba heza atṍ so Lowalangioe andrõ, nifazõchioe chõoe? Acha maoso ira, ma atṍ laʼila laʼorifiʼõ, na no gõna famakao ndraʼoegõ. Faʼoja mbanoea chõmi saʼae waʼoja Lowalangioe, jaʼoegõ mado Joeda! 
JER.2_1.29	IV. 
JER.2_1.30	Zajazaja gõlõgoe wangotoeʼõgoe iraonomi; lõ nibeʼemi ba dõdõmi fotoe; no iʼā zamaʼeleʼõ andrõ chõmi siʼõlimi, timba zingo sangeʼengeʼe. 
JER.2_1.31	He si lõ ngaroro! Mitõngõni daroma li Jehowa andrõ! Hadia tanõ si mate mege ndraʼodo ba Ndraono Gizeraëli, ba ma tanõ si no ogõmigõmi? Ba hana wa lamane banoeagoe: Aefaga! Lõʼõ saʼae mõiga chõoe! 
JER.2_1.32	Hadia, olifoe maõ nono alawe najania, ba olifoe nono nihalõ mbõbõ daloenia? Ba noa zoei olifoe mbanoeagoe ndraʼodo, ha mega saʼae! 
JER.2_1.33	No maoeloe wamaigioe lala, ba wangaloei somasi jaʼoegõ! Tobali lõʼõ naʼi ataʼoeʼõ mamazõchi horõ, ba nitõrõmõ andrõ. 
JER.2_1.34	Ba gahe mbaroemõ aʼī so ndro zi noemana, niboenoe lõ horõ. Tenga sa ba wanõi jomo õraʼoe ira; bõrõ daʼõ no mege fefoe. 
JER.2_1.35	Ba õmane zoei: Lõ horõgoe: no atṍ dõhõ wõnoenia chõgoe! Hiza, oesechegõ dania ndraʼoegõ, me õw̃aʼõ: Lõ horõgoe! 
JER.2_1.36	Ba hana wa aõsõ moloiʼõ, ba wanõrõ lala bõʼõ zoei? He ba Ndrawa Miseraji andrõ, ba aechoe ba waʼaila dania, si mane faʼailamõ ba Ndrawa Asiria mege. 
JER.2_1.37	Sondraʼoe hõgõoe dania ndraʼoegõ, na õʼotarai ira; itiboʼõ saʼae Jehowa nidõnadõnaoe fangorifi ba tobali faja chõoe ba chõrā.
JER.3_1.1	I. 
JER.3_1.2	Faõga hõrõoe ba hilihili andrõ si lõ eoeʼeoe ba faigi: Hezo zi lõ tehorõni ndraʼoegõ? Ba zinga lala doemadao ndraʼoegõ, manarogõ jaʼira, si mane Dawa Ara ba danõ si mate ba taʼoenõ danõ õbeʼe ba wohorõmõ ba ba walõsõchioe andrõ. 
JER.3_1.3	Ba tetaha deoe ba lõ aloea deoe sarā andrõ, ba faʼabeʼe mbawa ndra alawe sabao waʼabeʼe mbawaoe, te chõoe waʼaila. 
JER.3_1.4	Ba ijaʼe, ba moeʼaoʼõ chõgoe, õmane: He Ama, si no fahoewoe chõgoe, me ono alawe ndraʼodo, ndraʼoegõ! 
JER.3_1.5	Hadia, si lõ mamalõmalõ wõnoenia, ba iroegi zi lõ aetoe lõ aefa ba dõdõnia? Si manõ sa wehedeoe, ba solaoe si lõ sõchi ndraʼoegõ, lõ õbato. 
JER.3_1.6	II. 
JER.3_1.7	Ba oemane dõdõgoe: Na no ahori itõrõ daʼõ, ba ifoeli ia chõgoe, ba lõ sangawoeli ia! Ba iʼila daʼõ si farõi andrõ, talifoesõnia, mado Joeda. 
JER.3_1.8	Ba he w̃aʼae iʼila, daʼõ mbõrõ wanibogoe alawe si no faʼero andrõ, Iraono Gizeraëli, ba bõrõ wameʼegoe soera wangefa chõnia, me no mohorõ ia, ba lõʼõ zoei ataʼoe zi farõi andrõ, talifoesõnia, mado Joeda, mõi zoei ia ba mohorõ gõi. 
JER.3_1.9	Ba ba doeria wohorõnia andrõ, ba taʼoenõ danõ; ba gara ba ba geoe saʼae oroedoe ia, wohorõ. 
JER.3_1.10	Ba he w̃aʼae daʼõ fefoe, ba tenga soroi ba dõdõ wangawoeli zi farõi andrõ, talifoesõnia, mado Joeda, no famini tõdõ wangawoelinia chõgoe! — iw̃aʼõ Jehowa.
JER.3_1.11	III. 
JER.3_1.12	Ae farongogõ daroma li andre mijõoe, õmane: Foeliʼõ, jaʼoegõ alawe si no faʼero, Iraono Gizeraëli — iw̃aʼõ Jehowa — lõʼõ saʼae mofõnoedo chõmi, me no seboea tõdõ ndraʼodo — iw̃aʼõ Jehowa — tenga si lõ aetoe wõnoegoe! 
JER.3_1.13	Ba ja aboto ba dõdõoe horõoe, wa no faʼero ndraʼoegõ chõ Lowalangioe, awõ wa no õtõrõ lala sakõi, weʼamõi ba mbõʼõ andrõ, ba mbõrõ geoe saoeri fefoe: ba lõ nifondrondrongooe ligoe — iw̃aʼõ Jehowa. 
JER.3_1.14	Mifoeli ami, jaʼami ono matoea si no faʼero — iw̃aʼõ Jehowa — me no jaʼodo Zoʼaja jaʼami — ba oehalõ ami, samõsa zamba banoea ba daroea zamba mado, ba oeʼohe ami ba Ziona. 
JER.3_1.15	Ba oefataro chõmi goebalo, si fadoehoe dõdõgoe, enaʼõ lakoebaloi ami si so faʼaboto ba dõdõ ba faʼatoeatoea. 
JER.3_1.16	Ba na ato dania ami, na moʼonoʼono ami ba danõ, na loeo daʼõ — iw̃aʼõ Jehowa —, ba lõʼõ saʼae law̃aʼõ: ”Tawõla gamaboeʼoela li chõ Jehowa”! ba lõʼõ saʼae itõrõ tõdõ niha, lõʼõ saʼae laʼangeragõ ba lõ laʼamalõsi, ba lõʼõ saʼae lafoeli lafazõchi. 
JER.3_1.17	”Dadaoma Jehowa” labeʼe tõi Jeroezalema andrõ, na loeo daʼõ, ba owoelo dania ba daʼõ fefoe niha baero, bõrõ dõi Jehowa andrõ ba Jeroezalema, ba lõʼõ saʼae abeʼe dandrora, wolo õ nichoi dõdõra andrõ, si lõ sõchi. 
JER.3_1.18	Na loeo daʼõ, ba fao ira maʼoewoe Joeda maʼoewoe Gizeraëli, laʼotarai danõ moroi jõoe, oroedoe ira wanaw̃a tanõ andrõ, nitehegoe chõ ndra toeami, tána chõra. 
JER.3_1.19	Noa sa oemane dõdõgoe: Si sõchi oebeʼe chõoe, ba ndraonogoe andrõ, tanõ omasiõ oetehe chõoe, fondrege zi sõchi dána chõoe ba niha fefoe. Ba oemane [na] dõdõgoe: Si faʼama ami chõgoe ba lõ miboelõʼõ woloʼõ chõgoe. 
JER.3_1.20	Ba no miʼerogõ ndraʼo, jaʼami maʼoewoe Gizeraëli, amaedola ndra alawe si faʼero ba zomasi jaʼia — iw̃aʼõ Jehowa. 
JER.3_1.21	Hiza li, ba hili si lõ eoeʼeoe andrõ: fegeʼege Ndraono Gizeraëli andrõ me no latõrõ lala sabila, me no olifoe ira Lowalangira Jehowa! 
JER.3_1.22	Mifoeli ami, jaʼami ono matoea si no faʼero, daʼoefadõhõ loealoea waʼerosami andrõ! — Jaʼe ndraʼaga, mõiga chõoe, me no Jehowa ndraʼoegõ, Lowalangima! 
JER.3_1.23	Si ndroehoe, falimosa wagoeagoeasa si terongo moroi jaw̃a, moroi ba hili; si ndroehoe, chõ Lowalangima Jehowa so wangorifi Ndraono Gizeraëli! 
JER.3_1.24	No iʼā gõlõ ndra toeama ”faʼaila” andrõ, iʼotarai iraono ndraʼaga, biribirira ba saw̃ira ba onora matoea ba onora alawe! 
JER.3_1.25	Damafõrõni waʼafoesi mbawama ba acha ambalama waʼailama andrõ; me no mafazõchi horõ ba Lowalangima Jehowa, jaʼaga, ba ira toeama, iʼotarai iraono ndraʼaga, iroegi maʼõchṍ andre, ba lõ nifondrondrongoma li Lowalangima Jehowa.
JER.4_1.1	I. 
JER.4_1.2	ba moroi ba dõdõoe saʼae ba si ndroehoendroehoe wahõloesamõ andrõ ba waʼaoeri Jehowa, ba lafahowoeʼõ ira soi niha ba chõnia andrõ ba lasoeno ira ba chõnia. 
JER.4_1.3	II. 
JER.4_1.4	Miboto ami chõ Jehowa, misaka goeli dõdõmi andrõ, jaʼami mado Joeda ba jaʼami banoea Jeroezalema, fa bõi moehola wõnoegoe, si mane alitõ, fa bõi si tebai mate holaholania, ba walõsõchi wolaoemi andrõ!” 
JER.4_1.5	Miʼombachaʼõ ba mado Joeda ba ba Jeroezalema, miʼao chõra, mimane: Milaoe dorofe, ba danõ! Miʼao, miʼeboeaʼõ li, mimane: Miʼowoeloi ami, enaʼõ tasaw̃a mbanoea saro andrõ! 
JER.4_1.6	Mitaroeʼõ mandrera ba lala ba Ziona: miʼoloi, bõi mibadoegõ ami! Famakao saʼae oefaʼaso moroi jõoe ba famoefoe sabõlõbõlõ. 
JER.4_1.7	No mõi mijaw̃a zingo, moroi ba mbinimbininia doeʼoe, no maoso zamakiko soi niha, no irõi nahania, ba wamaliʼõ tanõ si mate tanõmi andrõ, fa adoedoe mbanoea, fa lõ niha saʼae. 
JER.4_1.8	Andrõ miʼonoecha gonigoni, miʼeʼesi ba miʼabõlõgõ wegeʼege: lõʼõ sa si dõhõ holahola wõnoe Jehowa chõda. 
JER.4_1.9	Ba na loeo daʼõ — iw̃aʼõ Jehowa — ba si lõ lala dõdõ razo ba he koemandroe seboea, ba satõngõ gere ba si tobali tõdõ zamaʼeleʼõ. 
JER.4_1.10	Ba oemane: He Soʼaja, Jehowa! Si ndroehoe, no õhaogõ wolimo soi andre ba banoea Jeroezalema, me õmane: Faloecha ami wangorifi! Si mate ba mbawa ziʼõli ira, a ine. 
JER.4_1.11	Ba na loeo daʼõ, ba lamane ba mado andre ba ba mbanoea Jeroezalema: Amaedola nangi saoechoe ba hili si lõ eoeʼeoe andrõ ba danõ si mate wolaoe mbanoeagoe andrõ, tebai ba wamõbõrõ ba tebai ba wangehao! 
JER.4_1.12	Angi sabõlõ zanõrõ jaʼodo, moroi ba chõra; ba ijaʼe, ba jaʼodo gõi zangetoeʼõ hoekoe! 
JER.4_1.13	Hiza, hoelõ lawoeo waʼasora moroi sa, si mane angi sabõlõ goeretara; salio moroi ba mojo koedora. Alai ita, si no afoefoe ita! 
JER.4_1.14	Sasai dõdõoe, heta zi lõ sõchi andrõ, jaʼoegõ banoea Jeroezalema, enaʼõ teʼorifi ndraʼoegõ; ha waʼara na lõ teboelõ ba dõdõoe geraʼera si lõ sõchi andrõ? 
JER.4_1.15	Hiza zangombacha, moroi ba mado Dano lafarongogõ wamakao, moroi ba hili mado Geferaji. 
JER.4_1.16	Mifaw̃aʼõgõ ba niha baero, mimane: Milaboe! mikaoni zanoewõ Jeroezalema! So zanoewõ moroi ba danõ sarõoe, moeʼao ira, wanoewõ banoea mado Joeda andrõ. 
JER.4_1.17	Amaedola zanaro ba nowi lafasoei, me no lalaw̃a ndraʼodo — iw̃aʼõ Jehowa. 
JER.4_1.18	Loealoea lalamõ andrõ ba loealoea wolaoemõ daʼõ chõoe: falõsõchioe daʼõ, wa no afõchõ, wa iraʼoe dõdõoe. 
JER.4_1.19	III. 
JER.4_1.20	Fatete manõ wangombacha faʼadoedoe, no tekiko danõ, maʼasagõrõ, adoedoe manõ nosegoe andrõ, lõ moedõnadõna, ha mamõʼi hõrõ waʼara, ba adoedoe nõoegoe andrõ. 
JER.4_1.21	Ha waʼara na oeʼilaʼila mandrera, ba ha waʼara na oerongo li dorofe? 
JER.4_1.22	Sowõhõ mowa sa mbanoeagoe andrõ; lõ aboto ba dõdõra ndraʼodo; iraono si lõ tõdõ ira, ba lõ faʼaboto ba dõdõ. Satoeatoea ira ba wolaoe si lõ sõchi, ba folaoe si sõchi, ba lõ laʼila. 
JER.4_1.23	Oefaigi danõ, ba hiza, no tanõ si mate ba si lõ õsi! ba banoea si jaw̃a — ba lõ hagania saʼae! 
JER.4_1.24	Oefaigi hili, ba hiza, ba hoemeoe; ba hilihili fefoe, ba mangiwa! 
JER.4_1.25	Oefachõlõ ndraʼo, ba hiza, samõsa lõ niha saʼae, ba fofo ba daloe mbanoea, ba no ahori moloi. 
JER.4_1.26	Oefachõlõ ndraʼo, ba hiza, no tobali tanõ si mate hili Garemeli andrõ, ba banoea chõnia, ba no ahori adoedoe — fõna Jehowa, ba holahola wõnoenia andrõ. 
JER.4_1.27	Daʼõ sa niw̃aʼõ Jehowa: Tobali tanõ si mate danõ, maʼasagõrõ; ba lõʼõ sa atõ oefaloea wangohori [jaʼira]. 
JER.4_1.28	Andrõ aboe dõdõ danõ, ba banoea si jaw̃a ba alōē, me no oew̃aʼõ daʼõ ba me lõ mangesa dõdõgoe; me no oehonogõi ba me lõʼõ saʼae oewoeʼai. 
JER.4_1.29	Ba wagoeagoeasa zi fakoedo andrõ ba ba wagoeagoeasa zolohe fana, ba moloi mbanoea fefoe, lasaw̃a ndroeʼoe, manõi ba gara ba hili: dozi banoea, ba lõ nihaniha, lõʼõ saʼae si iagõ jomo. 
JER.4_1.30	Ba jaʼoegõ nidoedoegõ, ba he õwisa? he õʼonoecha mbaroe loeo si sõchi ba he õʼoʼaja naja balaki ba he õfake wanicha samohoea, fangalõsõ mboemõ, ba zajazaja gõlõ sa atṍ wangehaomõ andrõ, lõ edõna zomasi jaʼoegõ enaʼõ; laʼaloei wamoenoe jaʼoegõ. 
JER.4_1.31	Oerongo saʼae wegeʼege, hoelõ ba zafõchõ hoeloe, fangarõngarõ, hoelõ ba zawena madono, fegeʼege mbanoea Ziona andrõ, mangarõngarõ ia, iʼoroʼõ dangania, imane: Alai ndraʼo, aetoe nosogoe labeʼe sangeʼe andrõ!
JER.5_1.1	I. 
JER.5_1.2	Ba he law̃aʼõ: ”Ba waʼaoeri Jehowa” ba faja zoei wahõloesa andrõ chõra. 
JER.5_1.3	 No õbago ira, ba lõ afõchõ chõra; õhori ira, ba lõ labeʼe ba dõdõra wotoe andrõ; no laʼabeʼeʼõ mbawara, abeʼe moroi ba gara; lõ sedõna ira mamalalini eraʼerara. 
JER.5_1.4	Ba no oemane dõdõgoe: Niha si lõ tõi ira, sowõhõ mowa, me lõ laʼila lala andrõ chõ Jehowa ba satoelõ andrõ chõ Lowalangira; 
JER.5_1.5	damõido ba zalaw̃a, fahoehoeodo chõra, me no jaʼira zangila lala andrõ, chõ Jehowa ba satoelõ andrõ chõ Lowalangira! Ba dozi no larasa galo mbagi andrõ, jaʼira andrõ, ba no laʼetoeʼõ wesoe. 
JER.5_1.6	Andrõ iraʼoe ira singo, si oroi gatoea, ba ifoefoe ira asoe gatoea ba danõ si mate; manaro harimo ba gero mbanoea chõra, ba dozi si mõi baero mbanoea ba tesasawi; me no mofinaeta lalõra, ba me no asese faʼero ira. 
JER.5_1.7	Hadia, wa oebeʼe aefa horõoe? No laʼerogõ ndraʼo iraonooe ba fahõloe ba zi tenga Lowalangi, ba he w̃aʼae no oeʼaboesoiʼõ ira, ba noa zoei laʼerogõ zodonga jaʼira ba lahoeroefai nomo zohorõ. 
JER.5_1.8	Si lõ ahono ira, timba koedo satabõ; doemele, iʼaloei ndronga nawõnia zamõsana. 
JER.5_1.9	Hadia, lõ oeʼotoeʼõ zi manõ? iw̃aʼõ Jehowa — ba lõ oelaoe mbalõgoe ba niha si manõ amoeata?
JER.5_1.10	II. 
JER.5_1.11	Noa sa farõi ira chõgoe, he maʼoewoe Gizeraëli ba he maʼoewoe Joeda — iw̃aʼõ Jehowa. 
JER.5_1.12	No laʼosilõʼõgõ Jehowa, no lamane: Tenga jaʼia! ba lõʼõ sa gõna ita famakao: he siʼõli, ba he lofo, ba lõ taʼila. 
JER.5_1.13	Ba tobali angi dania zamaʼeleʼõ andrõ; lõʼõ sa barõ dotora sihede andrõ. Ja itõrõ ira si manõ! 
JER.5_1.14	Andrõ wa imane Jehowa, Lowalangi ngahõnõ andrõ: Me no mimanõ wehede, ba oebaliʼõ alitõ daroma ligoe ba mbeweoe, ba oebaliʼõ eoe niha andrõ, enaʼõ iʼā ira [alitõ andrõ]! 
JER.5_1.15	Hiza, oefatõrõ chõmi soi, moroi ba zarõoe, jaʼami maʼoewoe Gizeraëli — iw̃aʼõ Jehowa — soi sabõlõ, soi si no ararā, soi si lõ miʼila li ba si lõ aboto ba dõdõmi hadia wehedera. 
JER.5_1.16	Amaedola lewatõ si no moechaoe naha nono wana chõra, ha sambalõ sabõlõ ira. 
JER.5_1.17	Laʼā dania mboea nowimi, õmi fache, noemalõ onomi matoea ba onomi alawe, ba laʼā, ba biribiri chõmi ba saw̃i chõmi, ba laʼā, agoe chõmi ba boea ara, ba õra; banoea saro andrõ chõmi, nidõnadõnami, ba larasa siʼõli. 
JER.5_1.18	Ba he na loeo daʼõ gõi, ba lõ oefaloea wangohori jaʼami — iw̃aʼõ Jehowa. 
JER.5_1.19	Ba na miw̃aʼõ dania: Hadia mbõrõ, wa ilaoe chõda daʼõ fefoe Lowalangida Jehowa? ba õmane chõra: Si mane fangerogõmi jaʼodo, wamosoemange Lowalangi bõʼõ ba danõmi, si manõ weʼamõimi sawoejoe niha bõʼõ, ba danõ si tenga chõmi. 
JER.5_1.20	III. 
JER.5_1.21	mimane: Mifondrondrongo daʼe, jaʼami niha sowõhõ mowa si lõ tõdõ, si so hõrõ, ba lõ laʼila niha, si so tõgi dalinga, ba lõ larongo li niha! 
JER.5_1.22	Jaʼodó, ba lõ edõna miʼataʼoefi — iw̃aʼõ Jehowa — ba lõ edõna manizinizi ami chõgoe, [chõgoe andre], si no mameʼe tooe ene, ola nasi, baʼabaʼa si lõ toboelõ, si lõ tola isawõ — ba he eboea ndroeloe, ba tebai, ba he moegosogoso, ba tebai zoei isawõ. 
JER.5_1.23	Ba soi andre, ba no motõdõ sabeʼe tandro ba si lõ edõna moloʼõ: no faʼero ira ba no latõrõ lalara. 
JER.5_1.24	Ba lõʼõ sa lamane dõdõra: Dataʼataʼoefi Lowalangida Jehowa, sameʼe teoe andrõ, teoe sahoelõ ba teoe sarā, na baw̃ania, si lõ mowoeʼai baw̃a wamasi chõda. 
JER.5_1.25	Lalõmi andrõ mbõrõ, wa no fahole iadaʼe, ba horõmi andrõ mbõrõ, wa lõ aloea chõmi howoehowoe. 
JER.5_1.26	So sa zanao horõ ba mbanoeagoe andrõ: manaronaro, si mane sanaro fofo, na ikõwõ ia, labeʼe tooe raʼoeraʼoe, ba wondraʼoe niha. 
JER.5_1.27	Si mane rõkarõka soʼõsi fofo, si manõ waʼamoʼõsi nomora anaʼa falimosa: ba wolaoe si manõ salaw̃a ira ba soʼanaʼa. 
JER.5_1.28	No atabõ ira, no ozõnõzõnõ. Ba falawoe ba mbewera hoehoeo si lõ sõchi; ba hoehoeo zi lõ ama, si lõ ina, ba lõ lafatoenõ, ba wameʼe mõna jaʼira, ba hoehoeo zi noemana, ba lõ laʼohe ba lala. 
JER.5_1.29	Hadia, lõ oehoekoe zi mane daʼõ? — iw̃aʼõ Jehowa — ba lõ oelaoe mbalõgoe ba niha si manõ amoeata? 
JER.5_1.30	Sihocha mboeda ba si tobali dõdõda nilaoe ba danõ. 
JER.5_1.31	Samaʼeleʼõ andrõ — ba falimosa wamaʼeleʼõra, ba ere andrõ — ba awõʼawõra wolaoe, ba banoeagoe andrõ — ba somasi si manõ! Ba he miwisa ba gamozoea daʼõ? 
JER.6_1.1	I. 
JER.6_1.2	Daʼoefoefoe nono Ziona alawe andrõ, si sõchi andrõ, nihaogõhaogõ mege folaoe hadia ia. 
JER.6_1.3	Mõi chõnia goebalo, laʼohe goerifõra, lafasoei ia osera ba ikoebaloi goerifõnia zamõsana, ba dána chõnia. 
JER.6_1.4	[Lamane]: Miʼamoniʼõ ami, ba wanoewõ jaʼia! Talaboe, tadegeni ita ba zi laloeo! Alai ita! bongi saʼae; adõni saʼae loemõ, loemõ na tánõ owi! 
JER.6_1.5	Talaboe, enaʼõ tachamõ ba zi bongi, ba wanoedoegõ gõdora! 
JER.6_1.6	Imane saʼae Jehowa ngahõnõ andrõ: Miʼobõ geoe chõra, mifasoei Jeroezalema fari! Banoea niʼotoeʼõ ia. No fahõna wamalangõgõ awõra bacha ba mbanoea. 
JER.6_1.7	Si mane fangoemboengoemboe nidanõ ba goemboe, wangoemboengoemboe zi lõ sõchi chõra: fajaw̃asa ba famalangõgõ zi terongo ba chõra; awai niʼilagoe, ha sambalõ fangaboe dõdõ ba famakao. 
JER.6_1.8	Fondrondrongo wanegoe, jaʼoegõ Jeroezalema, fa bõi aefa dõdõgoe chõoe, fa bõi oebaliʼõ tanõ si mate ndraʼoegõ, tanõ si lõ nihaniha saʼae!
JER.6_1.9	II. 
JER.6_1.10	Ba ha chõ moehededo, ha chõ oefadoehoeʼõ, enaʼõ lafondrondrongo? Hiza, si lõ moeboto dõgi dalingara, ba tebai lafondrondrongo! Hiza, laʼoʼaja daroma li Jehowa, lõ omasi ira. 
JER.6_1.11	Ba no fahõna chõgoe wõnoe Jehowa andrõ, oeʼeregesi dõdõgoe wanaha jaʼia: ba laoe saʼae ia ba ndraono baewali ba ba nono matoea misa, fefoe; he sa ira matoea ba he ira alawe, ba gõna dania, fabaja si no tohare hoewa ba si no atoea sibai. 
JER.6_1.12	Ba niha bõʼõ dania zochõ omora ba benoeara ba foʼomora, fefoe; oetoetoeroe saʼae niha ba danõ — iw̃aʼõ Jehowa. 
JER.6_1.13	Iʼotarai saʼae ndraono, noemalõ ba zatoea, ba oi sangaloei hare; ba he samaʼeleʼõ, ba he ere, ba oi dozi solaoe faja ba falimosa. 
JER.6_1.14	Ba lafajaigõ wamadõhõ fõchõ mbanoeagoe andrõ, wangoemaʼõ: Fangorifi! fangorifi! ba lõʼõ sa fangorifi. 
JER.6_1.15	Saila ira enaʼõ, me no lalaoe zogoro ita, ba lõʼõ sa aila ira, lõʼõ saʼae laʼila hadia waʼaila. Andrõ tegaõlõ tooe ira dania, awõ zalaoe andrõ; na baw̃a wamatõrõ hoekoe chõra, ba tetaroe mbagi, iw̃aʼõ Jehowa. 
JER.6_1.16	Daʼõ niw̃aʼõ Jehowa: Miʼae ba lala ba mifaigi ba misofoe lala ba gõtõ fõna, heza lala ba waʼohahaoe dõdõ, ba mitõrõ ia, enaʼõ misõndra zolombase dõdõmi! Ba lamane: Lõ edõnaga matõrõ! 
JER.6_1.17	Ba no oefataro zanaro jaʼami [oemane]: Mifondrondrongo li dorofe! Ba lamane: 
JER.6_1.18	Lõ edõnaga mafondrondrongo! Ba mifondrondrongo, jaʼami niha baero, ba ja aboto ba dõdõmi, jaʼami banoea, hadia nifatõrõ chõra. 
JER.6_1.19	Fondrondrongo, jaʼoegõ oeli danõ; oefatõrõ saʼae wamakao ba niha andrõ, loealoea nichoi dõdõra andrõ, lõʼõ sa nitõngõnira niw̃aʼõgoe andrõ, ba famobawagoe lala, ba no laʼositengagõ! 
JER.6_1.20	Ba hadia goena goemõjõ andrõ chõgoe, koemõjõ Zaba andrõ, ba koeli mani si sõchi andrõ, moroi ba danõ sarõoe? Tenga faʼomasigoe zoemange nitoenoe andrõ chõmi; ba soemange nitaba andrõ chõmi, ba lõ ba dõdõgoe! 
JER.6_1.21	Andrõ wa imane Jehowa: Hiza, oebeʼe tooe fõna niha andre zanendre ira, enaʼõ faoma tetaroe mbagi, he ama ba he ono matoea, enaʼõ tekiko zamõsana, fabaja awõnia.
JER.6_1.22	III. 
JER.6_1.23	Fana ba toho wangõnara, safaito ira, lõ laʼila waʼahachõ dõdõ. Amaedola wegosogoso ndroeloe nasi lira, fakoedo ira, no mangaró, si mane niha sanoewõ, ba wanoewõ jaʼoegõ, jaʼoegõ ono Ziona alawe. 
JER.6_1.24	No tarongo doeriania ba no adada dangada, no ihawoei ita faʼataʼoe, fanizinizi, si mane ba zadono! 
JER.6_1.25	Bõi ae baero mbanoea ba bõi tõrõ lala; noa sa mosiʼõli nemali andrõ — ametaʼoeõ, fasoei! 
JER.6_1.26	He jaʼami banoeada! miʼolembe gonigoni ba mihawoei ami awoe, miʼeʼesi nono matoea andrõ, si ha samboesamboea, miʼegeʼege; iʼogomoezaõ sa dania ihawoei ita sanoedoegõ andrõ. 
JER.6_1.27	No oefataro sanandraigõ banoeagoe andrõ ndraʼoegõ, hati saro, enaʼõ aboto ba dõdõoe lalara andrõ, enaʼõ õtandraigõ. 
JER.6_1.28	No dozi samorege folaw̃a ira, somasi mamõbõgõ si lõ doehoe, no [ha] tõla ba siʼõli ira, no dozi samakiko ira. 
JER.6_1.29	Fahamboehamboe ndroeroe, enaʼõ ahori zimo andrõ, ba galitõ: ba zajazaja gõlõ wolaogõlaogõ ba tebai tofõfõ zi lõ sõchi. 
JER.6_1.30	”Firõ nitiboʼõ” labeʼe tõira; noa saʼae Jehowa zanibo jaʼira.
JER.7_1.1	I. 
JER.7_1.2	Iʼagõ mbawandroehõ gosali Jehowa, ba farongogõ daroma li andre, õmane: Mifondrondrongo li Jehowa, jaʼami mado Joeda fefoe, sanõrõ bawandroehõ andre, weʼamõi mangandrõ chõ Jehowa! 
JER.7_1.3	Daʼõ niw̃aʼõ Jehowa ngahõnõ andrõ, Lowalangi Ndraono Gizeraëli: 
JER.7_1.4	Bõi mihalõ fangabeʼe dõdõmi hoehoeo falimosa andrõ, na lamane: Osali Jehowa, osali Jehowa, osali Jehowa daʼe! 
JER.7_1.5	Na moroi ba dõdõmi saʼae mihaogõ dõrõw̃ami lala ba boeaboeami: na si ndroehoe lala mitõrõ, na so hoehoeomi ba nawõmi; 
JER.7_1.6	na lõ mifalangõgõ zi fatewoe gana ba si lõ ama, si lõ ina ba si no mate ira matoea, ba na lõ miboenoe zi lõ hõrõ, ba naha andre, ba na lõ miʼoʼõ chõ Lowalangi bõʼõ — famakikomi: 
JER.7_1.7	ba lõ teboelõ ami ba nahia daʼe oebeʼe, ba danõ andre nitehegoe chõ ndra toeami, gõtõgõtõ waʼara.
JER.7_1.8	II. 
JER.7_1.9	He wisa? managõ, mangeʼe ba mohorõ ba latoenoe goemõjõ chõ Mbaʼali ba laʼoʼõ chõ Lowalangi bõʼõ, si lõ aboto ba dõdõmi? 
JER.7_1.10	Ba dania, ba so ami, miʼondrasi ndraʼodo, ba nomo andre, nifao ba dõi tõigoe, ba mimane: Aoeri ita! ba wolaoe dania zoei sogoro ita andrõ fefoe? 
JER.7_1.11	Hadia, no tobali tõgi narõ hili, nahia zoraboe nomo andre, nifao ba dõi tõigoe, wamaigimi? Hiza, jaʼodo gõi, ba no oeʼila — iw̃aʼõ Jehowa. 
JER.7_1.12	Miʼae atṍ ba nahiagoe andrõ ba Zilo, ba nifonahagoe tõigoe, ba gõtõ fõna, ba mitõngõni, hadia nifatõrõgoe chõnia, bõrõ walõsõchi mbanoeagoe Iraono Gizeraëli! 
JER.7_1.13	Ba ijaʼe, me milaoe daʼõ fefoe — iw̃aʼõ Jehowa — ba me lõʼõ zoei nifondrondrongomi, he w̃aʼae no aʼoi dõdõgoe wehede chõmi, maʼõmaʼõchõ; ba me lõ nitemami ligoe, he w̃aʼae no moeʼaodo chõmi, 
JER.7_1.14	ba oefatõrõ ba nomo andre nifatõrõgoe ba Zilo andrõ, ba nomo andre, nifao ba dõi tõigoe, sabeʼe dõdõmi, ba ba nahia andre, nitehegoe chõmi ba chõ ndra toeami. 
JER.7_1.15	Ba oetimba ami ba doedoema hõrõgoe, si mane fanimbagoe mege talifoesõmi andrõ, maʼoewoe Geferaji maʼafefoe.
JER.7_1.16	III. 
JER.7_1.17	Hadia, lõʼõ sa õʼila, hadia nilaoera ba mbanoea mado Joeda andrõ misa ba baewali Jeroezalema! 
JER.7_1.18	Laʼozaragõ geoe iraono ba laʼeboeaʼõ galitõ ira amara, ba lafaroeka hamo ira alawe, ba wamazõchi koee, õ zalaw̃a mbanoea si jaw̃a andrõ ira alawe, ba ba wameʼe soemange nibadoe ba Lowalangi bõʼõ, ba wamoesi tõdõgoe. 
JER.7_1.19	Ba hadia, aboe dõdõgōē labeʼe? — iw̃aʼõ Jehowa, — hadia, tenga jaʼira zaboe tõdõ, ba waʼaila dania? 
JER.7_1.20	Andrõ imane Soʼaja, Jehowa: Hiza, gõna fõnoegoe ba faʼabao dõdõgoe mbanoea andrõ, he niha ba he oerifõra ba he eoe ba he sinanõ ba nowi, ba moehola [wõnoegoe andrõ], tebai mate holaholania.
JER.7_1.21	IV. 
JER.7_1.22	Lõʼõ sa niʼoroiʼõgoe chõ ndra toeami, me loeo oeheta ira ba danõ Miseraji, lõ niw̃aʼõgoe hadia ia, ba zoemange nitoenoe ba ba zoemange nitaba. 
JER.7_1.23	Daʼõ sa niw̃aʼõgoe chõra: Miʼoʼõ goroisagoe, ba Lowalangimi ndraʼodo ba banoeagoe ami; mitõrõ siʼaikõ lala, nifachoigoe chõmi, enaʼõ ohahaoe dõdõmi! 
JER.7_1.24	Ba lõ lafondrondrongo, lõ labeʼe mbõrõ dalingara: lala nichoi dõdõra latõrõ, nichoi dõdõra ba waʼabeʼenia ba geraʼera si lõ sõchi andrõ, ba no laʼerogõ ndraʼo, lõ laʼotahõgõ ndraʼodo. 
JER.7_1.25	Ba iʼotarai loeo, me aheta ndra toeami ba danõ Miseraji, iroegi maʼõchṍ andre, ba no oefatengetenge chõmi genonigoe andrõ fefoe, samaʼeleʼõ andrõ, ero maʼṍchõ oefatenge, iʼotarai zi hoelõ wongi. 
JER.7_1.26	Ba lõ lafondrondrongo chõgoe. Lõ labeʼe mbõrõ dalingara, sabeʼe tandro ira, abõlõbõlõ walõsõchi, moroi chõ ndra toeara. 
JER.7_1.27	Ba na õw̃aʼõ chõra niw̃aʼõgoe andre fefoe, ba lõ lafondrondrongo chõoe, ba na moehedeʼõ chõra, ba lõ latema lioe. 
JER.7_1.28	Ba õmane dania, ba chõra andrõ: Daʼõ niha andrõ si lõ mamondrongo oroisa Lowalangira, Jehowa, sangositengagõ fotoe; no taja wa lõ farõi, no ahori ba mbewera. 
JER.7_1.29	V. 
JER.7_1.30	Noa sa lalaoe iraono Joeda andrõ zi lõ omasido famaigi — iw̃aʼõ Jehowa —; noa sa labeʼe ba nomo andrõ, nifao ba dõi tõigoe, zogoro ita chõra, ba wanaʼoenõi jaʼia. 
JER.7_1.31	Ba no lafaʼanõ naha wameʼe soemange Tofeti andrõ [sogoro niha] ba ndraso Mbeni-Hinomo, ba wanoenoe onora matoea ba onora alawe, si tenga niw̃aʼõgoe ba si lõ irai itõrõ tõdõgoe. 
JER.7_1.32	Andrõ hiza, iroegi baw̃a dania — iw̃aʼõ Jehowa — ba tenga saʼae Tofeti ba tenga saʼae daso Mbeni-Hinomo law̃aʼõ, ”daso wangeʼengeʼe” labeʼe tõinia, ba labeʼe dania lewatõ Dofeti andrõ, me lõ naha saʼae. 
JER.7_1.33	Ba tobali õ wofo ba daloe mbanoea ba õ goetoe ndroeʼoe dania mboto niha andre, lõ sanaboi jaʼira. 
JER.7_1.34	Ba tebato ba mbanoea mado Joeda andrõ ba baewali Jeroezalema waʼiki ba faʼomoeso dõdõ, faʼomoeso dõdõ zangowaloe ba faʼomoeso dõdõ nono nihalõ, oebeʼe: tobali tanõ si mate saʼae danõ. 
JER.8_1.1	I. 
JER.8_1.2	Ba labologõ ba zino ba ba haga mbaw̃a ba ba haga ngahõnõ andrõ ba mbanoea si jaw̃a, somasi ira mege, nifosoemangera, nigoʼõgoʼõra, nisofoera li ba sangaloeloe ira: lõ lafoeli laʼozaragõ ba lõ lafoeli lakoʼo, tobali fangatabõ zinanõ ba danõ. 
JER.8_1.3	Ba omasi dania ira waʼamate, moroi ba waʼaoeri, dozi si tosai andrõ, si lõ ahori niha si lõ sõchi andre, ba danõ andrõ fefoe misa, ba nitiboʼõgoe jaʼira, iw̃aʼõ Jehowa ngahõnõ andrõ.
JER.8_1.4	II. 
JER.8_1.5	Ba hana wa laʼerogõ Jeroezalema niha andrõ, si lõ teboelõ faʼerosa: Hana wa lõ labõhõli waja, hana wa te chõra wamoeli jaʼira? 
JER.8_1.6	No oefondrondrongo ba no terongo chõgoe: faja lalaoe, samõsa lõ sangesa todõ ba walõsõchinia andrõ, fa iw̃aʼõ: Hadia nilaoegoe? Oi dozi laʼerogõ, laʼosisi lalara, si mane koedo, sondrõlõ jaʼia ba zi fasõndra niha. 
JER.8_1.8	Hadia wa tola miw̃aʼõ: Satoeatoea ita ba so chõda goroisa Jehowa? Jaʼia! ba no ibaliʼõ faja fanoera waja andrõ ba danga zanoera. 
JER.8_1.9	Saila zatoeatoea andrõ, si tobali tõdõ ba niraʼoe; hiza, taroma li Jehowa andrõ, ba no laʼositengagõ, ba hadia waʼatoeatoea si so chõra? 
JER.8_1.10	Andrõ oeloeloe ba niha bõʼõ ndrongara, ba niha bõʼõ dania zochõ benoeara; iʼotarai saʼae ndraono, noemalõ ba zatoea, ba oi sangaloei hare, ba he samaʼeleʼõ ba he ere, ba oi dozi solaoe faja ba falimosa. 
JER.8_1.11	Ba lafajaigõ wamadõhõ fõchõ mbanoeagoe andrõ, wangoemaʼõ: Fangorifi! fangorifi! ba lõʼõ sa fangorifi. 
JER.8_1.12	Saila ira enaʼõ, me no lalaoe zogoro ita, ba lõʼõ sa aila ira, lõʼõ saʼae laʼila hadia waʼaila. Andrõ tegaõlõ tooe ira dania, awõ zalaoe andrõ; na baw̃a wamatõrõ hoekoe chõra, ba tetaroe mbagi iw̃aʼõ Jehowa. 
JER.8_1.13	Oefarahoegõ, oehori ira — iw̃aʼõ Jehowa — Lõ boea ba nagoe ba ba marafala, no aleoe mboeloe; noa sa oehonogõi zi manga jaʼia. 
JER.8_1.14	III. 
JER.8_1.15	Tadõnadõna wangorifi, ba lõ hadia ia zi sõchi; tadõnadõna mbaw̃a wamadõhõ fõchõ, ba hiza waʼatobali dõdõ! 
JER.8_1.16	Moroi ba Dano terongo wehõfoe koedo, hoemeoe danõ maʼasamboea, ba waʼabõlõ wedele koedo si matoea, ba so ira ba laʼā danõ, fabaja õsinia ba banoea, fabaja niha bacha. 
JER.8_1.17	Hiza sa, oefaʼaso chõmi goelõ, sita, si lõ fanaka, enaʼõ laraʼoe ami, iw̃aʼõ Jehowa. 
JER.8_1.18	IV. 
JER.8_1.19	Hiza, eboea li weʼao mbanoeada andrõ, moroi ba danõ sarõoe, lamane: ”Hadia, lõʼõ sa Jehowa ba Ziona? Hadia, lõ ba chõra razora? — Hana wa no laʼandrõ wõnoegoe, ba geoe nifobawa andrõ chõra, ba nadoe niha bõʼõ! 
JER.8_1.20	No awai wamasi, no ahori moeʼozaragõ mboea geoe, ba jaʼita, ba lõ nisõndrada fangorifi! 
JER.8_1.21	Me no arasa mbanoeada andrõ, ba no arasa gõi dõdõgoe: Saboe tõdõ ndraʼodo, no tobali dõdõgoe. 
JER.9_1.1	I. 
JER.9_1.2	Enaʼõ na so nosegoe ba danõ si mate, ba oerõi mbanoeada andrõ, oehetado chõra, me no ha sambalõ sohorõ manõ ira, oroedoea zi farõi. 
JER.9_1.3	Lachai lelara, hoelõ si mane fanara; ba waja ba tenga ba zi doehoe samatõrõ ira ba danõ, fatete manõ lalaoe zi lõ sõchi — ba lõ aboto ba dõdõra ndraʼodo! — iw̃aʼõ Jehowa. 
JER.9_1.4	Faoma miʼangelama ba nawõmi, ba he talifoesõ samoeza, ba bõi miʼamati chõnia; dozi talifoesõ saʼae, ba falimo, ba awõmi fefoe, ba mõi mamõbõgõ si lõ doehoe; 
JER.9_1.5	faoma lalimo nawõra ba tenga si doehoe wehedera: lafamaha lelara ba wolaoe faja, ba laʼeregesi dõdõra wo laoe si tefoejoe. 
JER.9_1.6	No tefasoei ndraʼoegõ falimosa, ba ba walimosa andrõ, ba te chõra waʼaboto ba dõdõra ndraʼodo! — iw̃aʼõ Jehowa.
JER.9_1.7	II. 
JER.9_1.8	Ono wana famoenoe lelara andrõ, lalaoe waja; lahaogõ mbewera chõ nawõra, ba bacha ba dõdõ, ba falimosa. 
JER.9_1.9	Hadia lõ oeʼotoeʼõ zi mane daʼõ? — iw̃aʼõ Jehowa, — ba lõ oelaoe mbalõgoe ba niha si manõ amoeata? 
JER.9_1.10	Oelaoe meʼe ba hili andrõ ba mangarõngarõdo ba oeʼeʼesi mbenoea andrõ ba zaloʼo, me no itõrõ alitõ, ba tobali lõʼõ saʼae itõrõ niha ba lõʼõ saʼae irongo wedele goerifõ nikoebaloi; fofo ba daloe mbanoea ba oetoe ndroeʼoe, ba no moloi, no aheta. 
JER.9_1.11	Ba oebaliʼõ adoedoela Jeroezalema, naha nasoe anaʼa, ba banoea mado Joeda andrõ, ba oebaliʼõ tanõ si mate, si lõ niha. 
JER.9_1.12	Ha niha zi lõ ambõ faʼatoeatoea, fa aboto ba dõdõnia daʼõ? ba ha niha ba zihede Jehowa, enaʼõ ifarongogõ, hadia mbõrõ, wa no tekiko danõ, wa no achozi, hoelõ danõ si mate, si lõ itõrõ niha? 
JER.9_1.13	Ba imane Jehowa: Me no lõ ba dõdõra oroisagoe andrõ, nibeʼegoe chõra, ba me lõ nifondrondrongora ligoe, me lõ niʼoʼõra, 
JER.9_1.14	me no dali manõ chõra dõdõra sabeʼe andrõ, ba Mbaʼali andrõ, nifahaõ ndra amara jaʼira, 
JER.9_1.15	andrõ oebeʼe õ niha andrõ zafeto ba oefabadoegõ chõra langoe — iw̃aʼõ Jehowa ngahõnõ andrõ, Lowalangi ndraono Gizeraëli. 
JER.9_1.16	Ba oefazawili ira ba niha baero andrõ, si lõ larai mila, ba he ira amara mege, ba oefagoʼõgoʼõ chõra ziʼõli, irege no ahori ira oebeʼe. 
JER.9_1.17	Imane Jehowa ngahõnõ andrõ: Mifaigi ba mihede ba ndra alawe sangeʼesi, enaʼõ lafaʼaso ira; mifatenge ba ndra alawe si no toʼõlõ, enaʼõ mõi ira, enaʼõ laʼaliogõ ira, 
JER.9_1.18	ba wangeʼesi jaʼita, enaʼõ moʼalaʼala hõrõda, ba enaʼõ mowõiwõi mboe hõrõda taw̃a hõrõ? 
JER.9_1.19	Terongo saʼae wegeʼege seboea li moroi ba Ziona, lamane: ”Ha lõ afoefoe ita, no tehawoe ita faʼaila, fa tarõi danõ, me no ladoedoegõ nahiada!” 
JER.9_1.20	Ba mifondrondrongo li Jehowa, jaʼami ira alawe, ja mõi ba dõgi dalingami niw̃aʼõnia, ba mifahaõ nonomi alawe ba wangeʼesi; jamoefahaõ nawõnia zamõsana ba waʼalaʼalaisa! 
JER.9_1.21	Noa sa iʼanõisi zandrela chõda faʼamate, no mõi jomo ba gõdo chõda, ba wangohori iraono baewali, fabaja ono matoea baolajama. 
JER.9_1.22	”W̃aʼõdaʼõ”, iw̃aʼõ Jehowa; ba no moezaewe tooe mboto niha si mate, amaedola gobooela fangatabõ zinanõ ba danõ, amaedola ngambõbõ wache ba dõla, moroi foeri zamasi, si lõ sangozaragõ? 
JER.9_1.23	III. 
JER.9_1.25	Hiza, iroegi baw̃a dania — iw̃aʼõ Jehowa — baw̃a wangoehoekoegoe fefoe niboto si so oeli na. 
JER.9_1.26	Dawa Miseraji ba mado Joeda, Iraono Gedomo ba Iraono Gamoni ba Iraono Moabi ba dozi si no moefaloʼo boe, sowanoea ba danõ si mate, — dozi niha baero sa, ba lõ moeboto, ba dozi maʼoewoe Gizeraëli, ba si lõ moeboto tõdõ.
JER.10_1.1	I. 
JER.10_1.2	Imane Jehowa: Bõi mifamaha ami ba hoekoe niha baero andrõ ba bõi tokea ami ba dandra andrõ ba mbanoea si jaw̃a, me si tokea niha baero ba chõnia! 
JER.10_1.3	Faja, sa nifachoi niha baero andrõ, eoe, niʼew̃a ba gatoea, nifazõchi danga doeka, nifofoë. 
JER.10_1.4	Lafoʼaja firõ ba anaʼa, labõzi gosõʼosõ, fa bõi mangiw̃a. 
JER.10_1.5	Hoelõ si mane tabotabo wofo ba naha zinanõ, ba si lõ hede, niʼoheʼohe, me tebai mowaõwaõ: bõi miʼataʼoefi ia, tebai sa ifakiko niha ba tebai gõi ifaʼema wangorifi. 
JER.10_1.6	Lõʼõ sa si fagõlõgõlõ chõoe, jaʼoegõ Jehowa, salaw̃a ndraʼoegõ ba no eboea dõimõ andrõ ba waʼabõlõ andrõ. 
JER.10_1.7	Ha niha zi lõ mangataʼoefi jaʼoegõ enaʼõ, jaʼoegõ razo soi niha? Si nangea chõoe daʼõ, me lõ ba zatoeatoea fefoe ba niha misa ba ba mbanoeara fefoe si fagõlõgõlõ chõoe! 
JER.10_1.8	Dozi ira sa, ba no sambõ eraʼera ba sowõhõ mowa: famahaõ andrõ ba nadoe — ba no eoe. 
JER.10_1.9	Firõ nibõbõzi, nihalõ ba Darisi ba anaʼa moroi ba Goefa, nifazõchi doeka ba tanga zamahele jaʼia; oengoe sowōē waroewaroe ba oengoe sojo mbaroe, nifazõchi zoneche, maʼafefoe. 
JER.10_1.10	Ba no Lowalangi si ndroehoendroehoe Jehowa, Lowalangi saoeri ia ba razo si lõ teboelõ; ba wõnoenia hoemisi danõ, ba faʼabao dõdõnia, ba si tebai lataha soi niha. 
JER.10_1.11	Ba mimane chõra: Lowalangi andrõ, si no tenga samazõchi banoea si jaw̃a ba tanõ tooe, ba si taja dania ba goeli danõ ba barõ mbanoea si jaw̃a. 
JER.10_1.12	Jaʼia, samazõchi tanõ ba waʼatoeatoeania andrõ ba samologõ banoea si jaw̃a ba waʼaboto ba dõdõnia. 
JER.10_1.13	Na terongo linia banoea andrõ, ba mogosogoso deoe, ba iʼohe mijaw̃a lawoeo moroi ba gahe mbanoea, iʼasogõ gari mbanoea, lala deoe, ba ifolala nangi moroi ba zi fahõna ia. 
JER.10_1.14	Dozi atõngõ, ba tebai aboto ba dõdõ; dozi toeka ganaʼa, ba saila, ba wamaedo andrõ, me no falimosa nifahele andrõ ba me si lõ noso. 
JER.10_1.15	Faja ia, nifazõchi fangoʼaja; na baw̃a wamatõrõ hoekoe, ba tekiko. 
JER.10_1.16	Ba tenga si fagõlõgõlõ ba daʼõ dána chõ maʼoewoe Jakobo andrõ, no samazõchi tanõʼa ia, ba soi tána chõnia Ndraono Gizeraëli, Jehowa ngahõnõ dõinia. 
JER.10_1.17	II. 
JER.10_1.18	Imane sa Jehowa: Hiza, oefazaoemba niha ba danõ si samoeza andre, tosasa oebeʼe, enaʼõ laʼila [ndraʼodo]. 
JER.10_1.19	Alai ndraʼo ba zochogoe andre! Tebai dõhõ zi gõnado andrõ. Ba no oemane dõdõgoe: Na ha daʼõ wamakaogoe, ba oetaha! 
JER.10_1.20	No adoedoe nosegoe, no ahori aetoe zinalinia, no aheta chõgoe nonogoe matoea, lõ jaʼira saʼae; lõ sangazõchi osegoe andrõ, lõ samologõ moekonia. 
JER.10_1.21	Sambõ tõdõ saʼae goebalo andrõ, ba lõ nisofoera Jehowa, andrõ lõ fozoe chõra ba no moezaewe goerifõra fefoe. 
JER.10_1.22	Mifondrondrongo! moehõngõ — so saʼae moroi sa, roeroe seboea moroi jõoe, ba wamaliʼõ adoedoela banoea mado Joeda andrõ, enaʼõ tobali naha nasoe anaʼa! 
JER.10_1.23	Oeʼila, jaʼoegõ Jehowa, wa tebai ihoekoe lalania niha, awõ wa tebai ifanandrõsa mbekania niha sanõrõ lala. 
JER.10_1.25	Ba niha baero andrõ laoe wõnoemõ, ba zi lõ mangila jaʼoegõ, ba niha si lõ mangarõfi li tõimõ, me no lahori maʼoewoe Jakobo, me no lafoefoe ba me no labaliʼõ tanõ si mate mbenoeara. 
JER.11_1.1	I. 
JER.11_1.2	Mifondrondrongo daroma li fawoeʼoesa li andre ba õfaʼema ba mado Joeda ba ba mbanoea Jeroezalema andrõ! 
JER.11_1.3	Õmane chõra: Daʼõ niw̃aʼõ Jehowa, Lowalangi Ndraono Gizeraëli andrõ: Niʼelifi niha, si lõ mamondrongo taroma li fawoeʼoesa li andrõ, 
JER.11_1.4	niw̃aʼõgoe chõ ndra toeami, me loeo oeheta ira ba danõ Miseraji, ba mbalanga siʼõli andrõ folaoegõ, wangoemaʼõ: Miʼoʼõ goroisagoe, mibeʼe dali chõmi, mitõrõ sibai niw̃aʼõgoe chõmi, ba banoeagoe ami, ba Lowalangimi ndraʼodo. 
JER.11_1.5	Enaʼõ lõ oeboelõʼõ zi no mõido ba hõloe andrõ chõ ndra toeami, wa edõnado oebeʼe chõra danõ si no falawoe soesoe ba w̃e w̃ani, si mane niʼilada maʼõchõ andre! Ba oetema li, oemane: Jaʼia daʼõ Jehowa! 
JER.11_1.6	Ba imane chõgoe Jehowa: Farongogõ daroma li andre fefoe ba mbanoea mado Joeda andrõ ba baewali Jeroezalema, õmane: Mifondrondrongo daroma li fawoeʼoesa li andrõ, ba miʼoʼõ! 
JER.11_1.7	Noa sa oefarooerooe siʼaikõ ndra toeami, me loeo oeheta ira ba danõ Miseraji ba irege maʼõchṍ andre, oeʼotaʼotarai zi hoelõ wongi, oemane: Mifondrondrongo niw̃aʼõgoe chõmi! 
JER.11_1.8	Ba lõ lafondrondrongo; lõ labeʼe mbõrõ dalingara; itorõ manõ saʼae nichoi dõdõnia si lõ sõchi andrõ zamõsana, ba no oefatõrõ chõra fefoe [wangelifi andrõ] ba daroma li fawoeʼoesa li andrõ, niw̃aʼõgoe chõra, niʼoʼõ enaʼõ, ba si lõ niʼoʼõra. 
JER.11_1.9	II. 
JER.11_1.10	No lafoeli ira ba golalõw̃a ndra toeara moroi jaw̃a, si lõ edõna mamondrongo ligoe — ba laʼoʼõ ba Lowalangi boʼõ, ba wamosoemange: no ladoedoegõ wawoeʼoesa li andrõ chõgoe, he maʼoewoe Gizeraëli ba he maʼoewoe Joeda, fawoeʼoesa li andrõ chõgoe chõ ndra toeara! 
JER.11_1.11	Andrõ imane Jehowa: Oefatõrõ saʼae chõra wamakao, si tebai aefa ira, ba na laʼangarõfi li dania ndraʼo, ba lõ oefondrondrongo chõra. 
JER.11_1.12	Ba na mõi dania mbanoea mado Joeda andrõ ba banoea Jeroezalema, ba wangarõfi li Lowalangira andrõ, nitoenoetoenoera koemõjõ, ba tebai gõi latolo ira daʼõ, na baw̃a wamakao andrõ. 
JER.11_1.13	Faʼoja mbanoea chõmi saʼae waʼoja Lowalangimi, jaʼami mado Joeda; ba faʼoja newali ba Jeroezalema waʼoja naha wameʼe soemange andrõ, nifaʼanõmi ba ”waʼaila” andrõ, naha wanoenoe koemõjõ chõ Mbaʼali andrõ. 
JER.11_1.14	Ba jaʼoegõ, ba bõi angandrõ salahi niha andrõ, bõi tarongo wakaosamõ ba chõra andrõ; lõʼõ manõ sa oefondrondrongo, na laʼangarõfi li ndraʼo, na baw̃a wamakao chõra! 
JER.11_1.15	Hadia niʼaloei waʼomasigoe andrõ ba nomogoe andrõ? Hadia, ba wamaloea nichoi dõdõnia soneche andrõ? Hadia, fangeheta zi lõ sõchi chõoe gamaboeʼoela li ba õsi zoemange niʼamoniʼõ, enaʼõ tola owoeawoea dõdõoe dania? 
JER.11_1.16	Falo satabõ, si no fahõna boea si sõchi, ibeʼe tõimõ Jehowa: ba nangi sabõlõ ibeʼe galitõ ba mbõrõ, ba afoefoe ndrahania. 
JER.11_1.17	Jehowa ngahõnõ andrõ, sananõ jaʼoegõ mege, ba no ihonogõi chõoe zi lõ sõchi, bõrõ walõsõchi maʼoewoe Gizeraëli ba maʼoewoe Joeda, folaoera andrõ, ba wangandrõ fõnoegoe, wanoenoe koemõjõ chõ Mbaʼali andrõ. 
JER.11_1.18	III. 
JER.11_1.19	Jaʼodo andre, ba no hoelõ nono mbiribiri si mõimõi, niʼohe ba wanaba jaʼia, ba lõ oeʼila, wa so nifachaira nilaoe chõgoe: datafakiko dõla, fabaja boea, tadeha ia ba danõ zaoeri, fa bõi saʼae itõrõ tõdõ niha dõinia! 
JER.11_1.20	Ba jaʼoegõ Jehowa ngahõnõ, samatõrõ hoekoe satoelõ ba sanandraigõ tõdõ, fabaja boea, ba faʼilaʼõ chõgoe wolaoemõ balõoe chõra; noa sa oebeʼe balazioe hoehoeogoe andrõ. 
JER.11_1.21	Andrõ wa no imane Jehowa, ba chõ mbanoea Ganatoti andrõ, sangaloei famoenoe jaʼoegõ, wangoemaʼõ: Bõi amaʼeleʼõ ba dõi Jehowa, fa bõi maboenoeʼõ tangama andre! 
JER.11_1.22	Andrõ wa no imane Jehowa ngahõnõ: Hiza oefatõrõ hoekoe chõra: si mate ba mbawa ziʼõli dania nono matoea, ba si mate olofo nonora matoea, fabaja onora alawe. 
JER.11_1.23	Lõ si tosai dania, jaʼira andrõ; famoenoe saʼae oefatõrõ ba mbanoea Ganatoti andrõ, na dõfi wangoehoekoe jaʼira.
JER.12_1.1	I. 
JER.12_1.2	Õtanõ ira ba mow̃aʼa, manõi ba mowoea gõi: na ba mbewera, ba ahatõ ndraʼoegõ, ba na ba dõdõra ba arõoeʼõ! 
JER.12_1.3	Ba jaʼoegõ Jehowa ba no aboto ba dõdõoe ndraʼodo, õʼila ndraʼo ba õtandraigõ dõdõgoe chõoe: dõni daʼiora, si mane biribiri ba wanaba ba amoniʼõ ira, ba mbaw̃a wamoenoe! 
JER.12_1.4	Ha waʼara na aboe dõdõ danõ ba ha waʼara na aleoe zinanõ ba mbolo nowi? Ba walõsõchi niha ba danõ ahori goerifõ niha, fabaja fofo ba daloe mbanoea. — Me law̃aʼõ: Lõ dania iʼila wozoeda! 
JER.12_1.5	II. 
JER.12_1.6	Talifoesõoe naʼi ba moroi jomo chõmi, ba si falimo chõoe; jaʼira gõi zangeboea li weʼao moroi foerioe; bõi fati lira, na lahaogõ wehedera chõoe. 
JER.12_1.7	No oerõi nomogoe ba no oeʼerogõ dána chõgoe; fondrege zomasido, ba no oeloeloe ba danga zi faʼoedoe chõnia. 
JER.12_1.8	Si so chõgoe andrõ, ba no tobali hoelõ zingo barõ gatoea chõgoe; moendrõndrõndrõndrõ ia chõgoe: andrõ anoezoe dõdõgoe ia. 
JER.12_1.9	Hadia, no aamaedola wofo solaʼalaʼa chõgoe zi so chõgoe andrõ, wa lafasoei ia mojo? Milaboe! Miʼowoeloi goetoe ndroeʼoe fefoe, mifaʼamõi ira, ba wemanga [jaʼia]! 
JER.12_1.10	No ato goebalo, samoefoe kaboe nagoe andrõ chõgoe, no lahoendrahoendra mbolo nowi chõgoe, no labaliʼõ tanõ si mate nowi andrõ, somasi dõdõgoe. 
JER.12_1.11	No tanõ si mate labeʼe, aboe dõdõ fõnagoe, no afoefoe, no tanõ si mate danõ maʼasagõro, me lõ si so ba dõdõ jaʼia. 
JER.12_1.12	Fefoe hili andrõ, si lõ eoeʼeoe ba danõ si mate, ba no itõrõ samoefoe; so sa wõda chõ Jehowa, si mangamanga hadia ia, iʼotarai mbalõ danõ si fõfõ, noemalõ ba zi fõfõ, ba lõ õsi goeli danõ si lõ gõna. 
JER.12_1.13	No lataroe wache, ba saʼasaʼa mao ba wamasi; no erege dõdõra, ba lõ fozoe, ba saila saʼae ami, ba loealoea andrõ chõmi, ibeʼe fõnoe Jehowa, saoechoe andrõ. 
JER.12_1.14	III. 
JER.12_1.15	Ba na no aefa oehori ira, ba oefoeli oehachõsi tõdõ, ba oeʼohe mangawoeli ira, oefoeli oefataro ba dána chõnia ba ba danõ chõnia zamõsana. 
JER.12_1.16	Ba tobali, na lafamaha dania ira ba hoekoe mbanoeagoe andrõ, ba wahõloesa ba dõigoe, na lamane [gõi]: Ba waʼaoeri Jehowa! Si mane famamahara banoeagoe, ba wahõloesa ba Mbaʼali andrõ, ba teʼaʼazõchi ira, bacha ba hoenõ mbanoeagoe. 
JER.12_1.17	Ba na lõ lafondrondrongo, ba oedeha niha si manõ ba oefaoeloegõ wangohori — iw̃aʼõ Jehowa.
JER.13_1.1	I. 
JER.13_1.2	Ba oeʼõli mbõbõ taloe andrõ, oeʼoʼõ niw̃aʼõ Jehowa chõgoe; ba oeʼamõbõ taloe. 
JER.13_1.3	Ba ifoeli moehede chõgoe Jehowa imane: 
JER.13_1.4	Halõ mbõbõ taloe andrõ ba lõwilõwioe, niʼõlioe andrõ, ba ae ba Oifarati ba biniʼõ ia ba daʼõ ba dõgi gara. 
JER.13_1.5	Ba mõido moebiniʼõ ia ba mbewe Oifarati, si mane niw̃aʼõ Jehowa chõgoe. 
JER.13_1.6	Ba ara maʼifoe, ba imane chõgoe Jehowa: Ae ba Oifarati ba halõ ba daʼõ mbõbõ taloe andrõ, niw̃aʼõgoe chõoe nibiniʼõ ba daʼõ. 
JER.13_1.7	Ba mõido ba Oifarati, oeʼaloei, oecharoe ba oehalõ mbõbõ taloe andrõ ba nahania andrõ, ba nibiniʼõgoe jaʼia, ba hiza, no obooe mbõbõ taloe andrõ, lõ goenania saʼae. 
JER.13_1.8	Ba hoemede chõgoe Jehowa, imane: Daʼe niw̃aʼõ Jehowa: 
JER.13_1.9	Si manõ dania wamakikogoe fajaw̃asa mado Joeda andrõ ba fajaw̃asa mbanoea Jeroezalema, si no eboea sibai. 
JER.13_1.10	Niha si lõ sõchi andrõ, si lõ edõna mamondrongo ligoe, si no abeʼe tandro, wanõrõ nichoi dõdõra, woloʼõ ba Lowalangi bõʼõ, ba wamosoemange ba ba wangaloeloe chõra, — ba hoelõ si mane bõbõ taloe andrõ, si lõ goena saʼae dania ira. 
JER.13_1.11	Hoelõ si mane bõbõ taloe saʼae, si fatõfa ba lõwilõwi niha, si manõ wamatõfagoe chõgoe maʼoewoe Gizeraëli fefoe ba maʼoewoe Joeda fefoe — iw̃aʼõ Jehowa — enaʼõ banoeagoe ba fangeboea doeriagoe ba fanoeno jaʼodo ba lachõmigoe ira, ba lõ lafondrondrongo chõgoe. 
JER.13_1.12	Ba õmane saʼae chõra: Daʼõ niw̃aʼõ Jehowa, Lowalangi Ndraono Gizeraëli: Fefoe migõ, ba tefoʼõsi agoe! Ba na lamane dania chõoe: Hadia, lõ maʼila wa tefoʼõsi agoe migõ fefoe? 
JER.13_1.13	Ba õmane chõra: Imane Jehowa: Hiza, oefoʼõsi femaboe fefoe niha ba danõ andre, awõ razo andrõ, maʼoewoe Dawido, sidadao ba dadaomania andrõ, ba ere andrõ ba samaʼeleʼõ ba dozi banoea Jeroezalema andrõ. 
JER.13_1.14	Ba faoma oerasa ira ba nawõra, he ama ba he ono matoea, nifarahoegõ, iw̃aʼõ Jehowa; lõ alimagõ ba lõ afõchõ chõgoe ba lõ ahachõ dõdõgoe, fa lõ oefakiko ira enaʼõ. 
JER.13_1.15	Mifondrondrongo ba mitõngõni! Bõi fajaw̃a ami, me no Jehowa zihede! 
JER.13_1.16	Mifosoemange Lowalangimi Jehowa, fatoea lõ ogõmigõmi na, fatoea lõ manendre gahemi ba hili si no ogõmigõmi! Ba daʼõ mibazebazeʼõ sa dania haga, ba faʼogõmigõmi sabõlõ ibeʼe, si lõ oroma toeroe. 
JER.13_1.17	Ba na lõ mifondrondrongo, ba meʼe ndraʼo ba zi lõ oroma ndraʼodo, ba wajaw̃asa andrõ, ja bõi dõhõ wengoewengoe, ja mangele daw̃a hõrõgoe, me niʼoloiʼõ zanoewõ rorogõfõ Jehowa andrõ. 
JER.13_1.18	II. 
JER.13_1.19	No ladoehõ mbawa gõli mbanoea raja ba lõ samokai saʼae; teʼoloiʼõ mado Joeda fefoe, ahori teʼoloiʼõ! 
JER.13_1.20	Mifaõga hõrõmi ba mifaigi zi otarai moroi jõoe andrõ! Heza so nikoebaloi andrõ, nibeʼe rorogõfõoe, rorogõfõ si sõchi sibai andrõ? 
JER.13_1.21	Hadia õw̃aʼõ, na ifataro salaw̃amõ zi fahoewoe chõoe andrõ, nifamahaoe chõoe? Hadia, lõ iraʼoe ndraʼoegõ faʼafõchõ hoeloe, si mane ba zadono? 
JER.13_1.22	Ba na õmane enaʼõ dõdõoe: Hadia wa gõnado si mane daʼõ? — Ba waʼafahõna gõlalõw̃amõ tefahoi gahe lembeoe ba tefakao mbõrõ sisioe! 
JER.13_1.23	Hadia, iʼila iʼafoesiõ nõsinia Dawa saitõ ba iʼila iheta laʼalaʼania harimo? awena dania miʼila milaoe zi zõchi, jaʼami si no toʼõlõ wolaoe si lõ sõchi. 
JER.13_1.24	Ba oefazawili saʼae ira, si mane dami wache, niʼoloiʼõ nangi moroi ba danõ si mate! 
JER.13_1.25	Daʼõ dania dána chõoe, oerachaoe, nihoekoegoe chõoe — iw̃aʼõ Jehowa —, me no olifoeʼõ ndraʼodo ba me no abeʼe dõdõoe ba waja. 
JER.13_1.26	Ba oefahoi gõi gahe lembeoe ba gangango mbisioe, enaʼõ oroma zailaʼõ! 
JER.13_1.27	Fohorõmõ andrõ ba fedeleoe, fohorõmõ salacha andrõ, — ba hilihili andrõ ba ba mbolo mbenoea, ba no oeʼila zalacha andrõ chõoe! Alai ndraʼo ndraʼoegõ, Jeroezalema, tebai aheta chõoe — ha waʼara na dania! 
JER.14_1.1	I. 
JER.14_1.2	Aboe dõdõ mado Joeda, hoelõ zariri mbanoeara, doemaodao tooe ba danõ, alangoe sibai dõdõ; noemalõ mijaw̃a wegeʼege Jeroezalema. 
JER.14_1.3	Salaw̃ara, ba lafatenge genonira, ba wanaʼoe idanõ, mõi ba mbaʼa, ba lõ faloecha nidanõ, ba mangawoeli lõ õsi nasoa, no tobali dõdõra ba no aila, ba labaloegõ mbawara. 
JER.14_1.4	Ba danõ nowi andrõ, si no tobali tõdõ, me lõ saechoe ba danõ teoe tobali dõdõ zonowi, babaloegõ mbawara. 
JER.14_1.5	Bõhõ naʼi ba mbenoea, moʼono ba irõi, me lõ doeʼoe ba danõ. 
JER.14_1.6	Ba kalide gatoea, ba no so ba hili si lõ eoeʼeoe, ambõ mbadoe, si mane ba nasoe anaʼa; ariri hõrõra, me lõ doeʼoe.
JER.14_1.7	II. 
JER.14_1.8	Jaʼoegõ tõtõnafõ Ndraono Gizeraëli, sangorifi jaʼira, na baw̃a waʼatosasa, hana wa no hoelõ niha bõʼõ ba danõ ndraʼoegõ, hana wa no hoelõ zikoli solaoe ose naha wemõrõ? 
JER.14_1.9	Hana wa no hoelõ niha si no tobali tõdõ ndraʼoegõ, hoelõ zabõlõ, si tebai mangorifi awõnia? Ba noa zoei sosoʼõ ba chõma, jaʼoegõ Jehowa, ba no tõimõ mbõrõ wamotõi jaʼaga: bõi bõhõli ndraʼaga! 
JER.14_1.10	Imane Jehowa, ba niha andre: Si manõ waʼomasira wanõrõnõrõ, lõ lataha gahera, — ba lõ omasi Jehowa ira: itõrõ saʼae tõdõnia lalõra ba iʼotoeʼõ ira ba horõra andrõ. 
JER.14_1.11	Ba no imane chõgoe Jehowa: Bõi āndrõ wangorifi niha andrõ! 
JER.14_1.12	Na mamoni ira, ba lõ oefondrondrongo wakaosara andrõ, ba na laʼohe [chõgoe] zoemange nitoenoe ba soemanga niʼā, ba tenga somasido; oehori naʼi ira bawa wõda ba lofo ba bõʼa! 
JER.14_1.13	III. 
JER.14_1.14	Ba imane chõgoe Jehowa: Falimosa nifaʼeleʼõ zamaʼeleʼõ andrõ ba dõigoe; tenga nifatengegoe ira, lõ niw̃aʼõgoe chõra, lõ sihededo chõra; angilata falimosa ba faetasa fajafaja ba faja nifachai dõdõra lafaʼeleʼõ chõmi! 
JER.14_1.15	Andrõ imane Jehowa — ba chõ zamaʼeleʼõ, sangoemaʼõ zoei: He siʼõli ba he lofo, ba lõ itõrõ danõ daʼe! he w̃aʼae tenga sinengegoe ira — siʼõli ba lofo dania wamoenoe zamaʼeleʼõ daʼõ! 
JER.14_1.16	Ba niha andrõ, ba nifaʼeleʼõ daʼõ, ba sadõlõ tooe dania baewali Jeroezalema ba lofo ba ba ziʼõli, lõ sogoʼo jaʼira ba foʼomora ba onora matoea ba onora alawe — ba oehawoei ira soelõ walõsõchira andrõ. 
JER.14_1.17	Ba õmane chõra: Mowõiwõi daw̃a hõrõgoe, bongi maʼṍchõ, lõ iʼila dõhõ, me no moeʼõʼõtõ sibai nono alawe andrõ, banoeada; safõchõ sibai zochonia. 
JER.14_1.18	Na mõido baero ba mbenoea, ba hiza tooe niʼõʼõtõ siʼõli, ba na mõido mijomo ba mbanoea, ba hiza zi mate olofo! He sa samaʼeleʼõ ba he ere, ba mõi ba danõ si lõ larai mila.
JER.14_1.19	IV. 
JER.14_1.20	He Jehowa! No aboto ba dõdõma walõsõchima, horõ ndra toeama andrõ, wa no molalõ ndraʼaga chõoe! 
JER.14_1.21	Bõi tiboʼõ [mbanoeaoe], bõrõ dõimõ andrõ; bõi beʼe faʼaila dadaoma lachõmi andrõ chõoe; tõrõ tõdõoe, bõi woeʼai wawoeʼoesa li andrõ chõda! 
JER.14_1.22	Hadia, so maõ ba nadoe niha baero andrõ wangõndroe deoe? hadia moteoe manõ mbanoea si jaw̃a [ha jaʼia]? Hadia, tenga jaʼoegõ, Jehowa, Lowalangima? ba madõnadõna chõoe, jaʼoegõ saʼae zolaoe daʼõ fefoe. 
JER.15_1.1	I. 
JER.15_1.2	Ba no lamane chõoe: Heza masaw̃a? ba õmane chõra: Daʼõ niw̃aʼõ Jehowa: Nihonogõi ba wõchõ famoenoe — ba ba wõchõ famoenoe, ba nihonogõi ba mbawa ziʼõli — ba ba mbawa ziʼõli, ba nihonogõi ba lofo — ba ba lofo, ba nihonogõi ba wangoloiʼõ — ba ba wangoloiʼõ! 
JER.15_1.3	Õfa balõ oeʼoroiʼõ oedoera — iw̃aʼõ Jehowa: siʼõli, ba wamoenoe ba asoe, ba wanõsõbi, ba fofo ba daloe mbanoea ba oetoe ndroeʼoe, ba wemanga, ba wangohori. 
JER.15_1.4	Ba oebeʼe nifakao ira, fefoe soi niha ba goeli danõ zamakao jaʼira, bõrõ Manase andrõ, ono Hisikia, razo mado Joeda, bõrõ nilaoenia andrõ ba Jeroezalema. 
JER.15_1.5	Ha niha saʼae zi hachõsi tõdõ jaʼoegõ, Jeroezalema? ha niha zogolõ tõdõ chõoe? ha niha zi mõi jomo chõoe manofoe na lõ hadia chõmõ? 
JER.15_1.6	No õtiboʼõ ndraʼodo, iw̃aʼõ Jehowa, no fabaliʼõ chõgoe: andrõ wa oeʼoroʼõ dangagoe chõoe, ba wamakiko jaʼoegõ; no atagedo wangahachõsi tõdõ. 
JER.15_1.7	Ba oefazaoemba ira ba mbawa gõli danõ, si lõ ono saʼae ira oebeʼe, oefakiko mbanoeagoe andrõ; lõ nirõira lalara andrõ. 
JER.15_1.8	Tobali oja lacha mbanoea chõra, moroi ba ngawoea nene ba mbewe nasi. Ba nina nono matoea chõra oefatõrõ zamakiko, ba zi laloeo, iʼogomoezaõ; ihawoei ira faʼataʼoe ba faʼatobali dõdõ oebeʼe. 
JER.15_1.9	Ariri zi fitoe ono, aetoe noso: aechoe loeo chõnia lõ bongi na, tobali lõ boto ia, ihawoei ia faʼaila; ba si tosai na chõra, ba oeloeloe ba mbawa ziʼõli nemalira, — iw̃aʼõ Jehowa. 
JER.15_1.10	II. 
JER.15_1.11	Imane Jehowa: Si ndroehoe, oeʼabeʼeʼõ ndraʼoegõ, ba zi sõchi! Si ndroehoe, mangaloeloe chõoe zi faʼoedoe oebeʼe, na baw̃a wamakao, na baw̃a waʼatosasa chõnia. 
JER.15_1.12	Hadia, afatõ ziʼõli warasi, siʼõli moroi jõoe ba tõla? 
JER.15_1.13	Anaʼaoe ba girõgirõoe, ba oebeʼe niraboe lõ bõli, bõrõ saʼae horõoe andrõ fefoe, nifazõchioe ba danõmi misa maʼasagõrõ. 
JER.15_1.14	Ba oebeʼe sangai halõw̃õ zi faʼoedoe chõoe ndraʼoegõ, ba danõ si lõ õrai mila; hoemola saʼae galitõ, fõnoegoe andrõ; chõmi teʼeboeaʼõ ia. 
JER.15_1.15	Õʼila saʼae, jaʼoegõ Jehowa! Tõrõ tõdõoe ndraʼodo, tolodo ba laoe mbalõgoe ba zolohi jaʼodo; bõi boenoedo, ba waʼebolo dõdõoe andrõ [chõra]: tõrõ tõdõoe, wa no bõrõ ndraʼoegõ, wa oeloeʼi waʼaila! 
JER.15_1.17	Lõ soroedoedo fedaodao ba zomoeso tõdõ, fa maʼikido enaʼõ: ba dangaoe andrõ, ba no tonia ndraʼo wedadao, me no fahõna wa lõ sõchisõchi dõdõgoe õbeʼe. 
JER.15_1.18	Hana wa lõʼõ saʼae mamalõmalõ waʼafõchõ andrõ chõgoe, ba hana wa monananana zochogoe andrõ, fa tebai nifadõhõ? Hadia, amaedola mbombo si falimo ndraʼoegõ chõgoe, idanõ saetoeʼaetoe? 
JER.15_1.19	Andrõ imane Jehowa: Na õfoeliʼõ, ba oefoeli oetehe chõoe wangondrasi jaʼodo, ba na õʼoniagõ ira zi nangea zi lõ sõchi, ba amaedola mbawagoe zoei ndraʼoegõ? Jaʼira zi otahagõ jaʼoegõ, ba jaʼoegõ, ba lõ õʼotahogõ ira. 
JER.15_1.20	Ba oebeʼe baʼabaʼa tõla saró ndraʼoegõ fõna niha andrõ, ba na fasõndra ira chõoe, ba tebai lalaw̃a ndraʼoegõ, so saʼae ndraʼodo ba ngaioe, ba wanolo jaʼoegõ ba ba wangorifi jaʼoegṍ — iw̃aʼõ Jehowa. 
JER.15_1.21	Ba oeʼefaʼõ ndraʼoegõ ba danga zi lõ sõchi ba ba gochõ zamakao.
JER.16_1.1	I. 
JER.16_1.2	Bõi mangai ira alawe ndraʼoegõ ba bõi moʼono ndraʼoegõ ba mbanoea andre, he ono matoea ba he ono alawe. 
JER.16_1.3	Imane sa Jehowa ba nono matoea andrõ ba ba nono alawe, si toemboe ba mbanoea andre, ba ba chõ ninara andrõ, sadono jaʼira ba ba chõ namara, soʼono jaʼira, ba danõ andre: 
JER.16_1.4	Faʼamate safõchõ sibai dania waʼamatera, lõ sangeʼesi jaʼira ba lõ sogoʼo: tobali obooela fangatabõ zinanõ ba danõ ira; bawa ziʼõli ba lofo wangohori ba tobali õ wofo ba daloe mbanoea ba õ goetoe ndroeʼoe mbotora andrõ. 
JER.16_1.5	Imane sa Jehowa: Bõi ae jomo ba nomo, ba zi so zi mate, bõi mõiʼõ mangeʼesi, bõi oromaʼõ waʼahachõ dõdõ; noa sa oeheta waʼohahaoe dõdõ andrõ chõgoe ba niha andrõ, — iw̃aʼõ Jehowa — ba faʼeboea dõdõgoe ba faʼahachõ dõdõ. 
JER.16_1.6	Mate zatoea ba mate ndraono, ba danõ andre, lõ sogoʼo ba lõ sangeʼesi, lõ sogoi õsinia, ba chõra andrõ, ba lõ samatõw̃õʼõ boenia. 
JER.16_1.7	Ba lõ samoboto roti, ba chõra andrõ, ba wondrara tõdõ niha ba zi mate, ba lõ lafabadoegõ nõsi mako fondrara dõdõ ba waʼamate nama ba ba waʼamate nina. 
JER.16_1.8	Ba bõi gõi ae jomo ba wemanga, ba wedadao enaʼõ, awõra, ba wemanga ba ba wamadoe hadia ia. 
JER.16_1.9	Imane sa Jehowa ngahõnõ andrõ, Lowalangi Ndraono Gizeraëli: Hiza, oeʼetoeʼõ ba mbanoea andre, ba zanehe ami ba ba gõtõmi andre, li waʼiki ba li waʼomoeso dõdõ, li zangowaloe ba li nono nihalõ. 
JER.16_1.10	Ba na õʼombachaʼõ dania chõra niw̃aʼõgoe andre fefoe, ba na lamane chõoe: Hana wa idaõʼõdaõʼõ chõma Jehowa wamakao sabõlõbõlõ andrõ ba hadia lalõma ba hadia horõma nifazõchima chõ Lowalangima Jehowa? 
JER.16_1.11	ba õmane chõra: Me no laʼerogõ ndraʼo ira toeami ba me no laʼoʼõ Lowalangi bõʼõ, wamosoemange jaʼira, awõ wangaloeloe chõra, ba jaʼodo, ba no larõi ba lõ ba dõdõra goroisagoe andrõ. 
JER.16_1.12	Ba jaʼami, ba no midooeʼõ na wolaoe si lõ sõchi, moroi chõ ndra toeami, me no sabeʼe tandro zamõsana, woloʼõ nichoi dõdõnia si lõ sõchi andrõ, ba wa lõ mamondrongo chõgoe. 
JER.16_1.13	Ba oeheta saʼae ami ba danõ andre, oefazaoemba ami ba danõ andrõ, si lõ mirai mila, he ira toeami, enaʼõ mifosoemange Lowalangi bõʼõ ba daʼõ, bongi maʼṍchõ, me lõ edõnado oehachõsi tõdõ ami! 
JER.16_1.14	II. 
JER.16_1.15	Lamane dania aʼine: ”Ba waʼaoeri Jehowa, solohe mangawoeli Iraono Gizeraëli, moroi jõoe ba moroi ba danõ andrõ fefoe, ba nitiboʼõnia jaʼira!” Ba oeʼohe mangawoeli ira ba danõra andre, nibeʼegoe chõ ndra toeara. 
JER.16_1.16	Hiza, ato oeʼoroiʼõ si fakiri — iw̃aʼõ Jehowa — enaʼõ lafaʼoeʼoe, amaedola giʼa; ba aefa daʼõ, ba ato zoei oeʼoroiʼõ sialoe, ba wolohi jaʼira ba hili ba ba hilihili fefoe ba ba dõgi gara. 
JER.16_1.17	Oehõrõhõrõgõ sa dõrõw̃ara fefoe, tebai tobini ira chõgoe ba tebai tobaloe golalõw̃ara, ba wamaigigoe. 
JER.16_1.18	Ba oehõnagõ oefodoea winaeta wanoelõni olalõw̃ara andrõ, awõ horõra, me salacha saʼae danõ chõgoe, labeʼe, ba gamatela zogoro ita andrõ chõra, ba me no anõnõ dána chõgoe andrõ sawai latoda andrõ chõra. 
JER.16_1.19	He Jehowa, faʼabõlõgoe ba hatigoe ba saw̃atõgoe na baw̃a wamakao! Chõoe dania mõi soi niha moroi ba wondrege danõ ba lamane: Ha sambalõ faja dána chõ ndra toeama mege, [adoe] faja, si lõ sogoena. 
JER.16_1.20	Hadia, iʼila niha ifazõchi chõnia Lowalangi? — tenga sa Lowalangi zi manõ! 
JER.16_1.21	Ba hiza, oeʼoromaʼõ chõra zi samoeza andre, oefaʼilaʼõ chõra dangagoe ba faʼabõlõgoe, ba ja aboto ba dõdõra wa no Jehowa dõigoe! 
JER.17_1.1	I. 
JER.17_1.2	Itõrõ tõdõra naha wameʼe soemange andrõ ba Asera andrõ chõra, hoelõ na itõrõ tõdõra nonora, ba mbõrõ geoe soboeloe andrõ ba ba hili andrõ. 
JER.17_1.3	He jaʼoegõ hili ba danõ chõgoe! Nibajabajaoe ba girõgirõoe fefoe, ba oebeʼe niraboe, hilihili andrõ chõoe, bõrõ horõ andrõ, nifazõchi ba danõ misa fefoe. 
JER.17_1.4	Ba aefa ba dangaoe dána chõoe andrõ, nibeʼegoe chõoe, ba oebeʼe sangai halõw̃õ zi faʼoedoe chõoe ndraʼoegõ, ba danõ si lõ õrai mila; hoemola saʼae wõnoegoe mibeʼe, si lõ mamalõmalõ holaholania.
JER.17_1.5	II. 
JER.17_1.6	Amaedola zi lõ baloebaloe ia, ba danõ si mate, lõ faloecha zi sõchi, ba danõ si no okõlikõli so ia, ba danõ si mate, ba zoʼasio, ba zi tebai monahia niha. 
JER.17_1.8	Eoe nitanõ ba mbewe nidanõ ia, sangoroʼõ w̃aʼania ba mbombo ba si lõ ataʼoe na aoechoe zino; lõ aleoe mboeloenia ba lõ aboe dõdõ, na dõfi si lõ teoe, ba lõ moʼotaloea wowoea. 
JER.17_1.10	Jaʼo, Jehowa, zanechegõ tõdõ ba sanandraigõ boea, ba wanoelõni ba zamõsaná boeaboeania, loealoea nilaoelaoenia andrõ. 
JER.17_1.11	Amaedola mbõrõkoa samaoechoe adoelo si tenga niʼangadoelogõnia zanõndra anaʼa ba zi lõ atoelõ: na taloe niha ia, ba aefa ba dangania, ba ba gamozoeania, ba amaedola zowõhõ mowa ia. 
JER.17_1.12	III. 
JER.17_1.13	Jaʼoegõ tõtõnafõ Ndraono Gizeraëli — Jehowa! dozi sangerogõ jaʼoegõ, ba tobali si lõ boto: si fabali chõoe, ba nisoera ba gawoegawoe tooe, me no larõi goemboe nidanõ aoerifa, Jehowa andrõ. 
JER.17_1.15	Hiza lamane sa chõgoe: ”Hezo daroma li Jehowa? Enaʼõ itõrõ!” 
JER.17_1.16	Ba lõʼõ zoei nibõdagoe jaʼodo, weʼamõi koebalo, woloʼõ chõoe, ba lõʼõ sa niʼarõgoe baw̃a wamakao andrõ — jaʼoegõ zangila! Hadia zaloea ba mbewegoe, ba no anehe ndraʼoegõ. 
JER.17_1.17	Bõi baliʼõ ametaʼoeõ ndraʼoegõ chõgoe; saw̃atõgoe ndraʼoegõ, na baw̃a wamakao! 
JER.17_1.18	Beʼe aila zolohi jaʼodo, enaʼõ tobali dõdõra ba bõi beʼe tobali dõdõgoe: fatõrõ chõra mbaw̃a wamakao andrõ ba fodoea winaeta worasa jaʼira! 
JER.17_1.19	IV. 
JER.17_1.20	Mifondrondrongo li Jehowa, jaʼami razo mado Joeda ba jaʼami mado Joeda fefoe ba jaʼami banoea Jeroezalema dozi, sanõrõ bawa gõli andre! 
JER.17_1.21	Imane Jehowa: Miʼangelama — nosomi mbalazi! Bõi monoro ami na loeo sabato, noro niʼohe mijomo ba Jeroezalema. 
JER.17_1.22	Ba bõi gõi miʼohe tooe noro, moroi ba nomomi, na loeo sabato, ba bõi mihalõ hadia ia halõw̃õ, enaʼõ miʼamoniʼõ loeo sabato, si mane niw̃aʼõgoe chõ ndra toeami. 
JER.17_1.23	Ba lõ lafondrondrongo, lõ labeʼe mbõrõ dalingara, sabeʼe tandro ira; lõ laʼoʼõ ba lõ labeʼe ba dõdõra wotoe. 
JER.17_1.24	Ba na mifondrondrongo chõgoe, jaʼami andrõ, iw̃aʼõ Jehowa, fa bõi miʼohe mijomo ba mbanoea andre noro, na loeo sabato; na miʼamoniʼõ loeo sabato, fa bõi mihalõ hadia ia halõw̃õ, na loeo daʼõ, 
JER.17_1.25	ba latõrõ mbawa gõli mbanoea andre razo ba satoea, sidadao ba dadaoma Dawido andrõ, fakoereta ira ba fakoedo, awõ zatoea andrõ chõra, ira matoea mado Joeda, awõ mbanoea Jeroezalema andrõ, ba lõ teboelõ niha ba mbanoea andre. 
JER.17_1.26	Ba so dania zi otarai mbanoea mado Joeda andrõ ba si fasoei Jeroezalema, tanõ mado Mbenijami ba moroi ba ndraso ba moroi ba hili ba moroi raja, solohe soemange nitoenoe ba soemange nitaba ba soemange niʼā ba koemõjõ, ba solohe ba gosali Jehowa soemange fangandrõ saoha gõlõ. 
JER.17_1.27	Ba na lõ mifondrondrongo chõgoe, ba weʼamoniʼõ loeo sabato, ba wa lõ molohe noro, nifatõrõ mijomo ba Jeroezalema, ba oegoeleʼõ galitõ ba mbawa gõli Jeroezalema, enaʼõ iʼā gõdo ba Jeroezalema ba enaʼõ lõ mate.
JER.18_1.1	I. 
JER.18_1.2	Faoso, ae mitooe ba nomo zamõbõzi bowoa, ba daʼõ dania so niw̃aʼõgoe chõoe. 
JER.18_1.3	Ba mõido mitooe ba nomo doeka mbowoa, ba mohalõhalõw̃õ ia fõnagoe ba dandrõsa. 
JER.18_1.4	Ba lõ sõchi mbowoa andrõ, nibõbõzinia, laʼoeri andrõ ba danga zamõbõzi. Ba ifoeli ibaliʼõ bowoa si bohooe, dali zi so ba dõdõ zamõbõzi, wamazõchi jaʼia. 
JER.18_1.5	Ba hoemede chõgoe Jehowa, 
JER.18_1.6	imane: Hadia, lõ oeʼila oelaoe chõmi nilaoe zamõbõzi bowoa andrõ, jaʼami maoewoe Gizeraëli? — iw̃aʼõ Jehowa. Hiza, amaedola laʼoeri ba danga doeka mbowoa ami ba dangagoe, jaʼami maʼoewoe Gizeraëli. 
JER.18_1.9	Ba so, ba oefaboeʼoe ba soi niha, ba ma ba nõri heza, oeʼazõchi ba oetanõ; 
JER.18_1.10	ba na latõrõ zi lõ omasido, na lõ laʼoʼõ goroisagoe, ba mangesa gõi dõdõgoe, ba zi sõchi andrõ, niw̃aʼõgoe, nifatõrõ chõra. 
JER.18_1.11	Ba ijaʼé, ba õmane ba mado Joeda ba ba mbanoea Jeroezalema andrõ: Daʼõ niw̃aʼõ Jehowa: Hiza, oewõwõi wamakao jaʼami, ichoi tõdõgoe nilaoe chõmi! Mifoeli ami, jamoerõi lala si lõ sõchi andrõ chõnia zamõsana; miʼaloei wanõrõ lala si sõchi ba boeaboea si sõchi! 
JER.18_1.12	Ba lamane dania: Zajazaja gõlõ! Eraʼerama saʼae mafaloea ba iʼabeʼeʼõ dandronia zamõsana, woloʼõ nichoi dõdõnia si lõ sõchi andrõ. 
JER.18_1.13	II. 
JER.18_1.14	Hadia, aheta maõ ba dete gara ba hili deoe si bakoe andrõ, ba hili Libano? hadia, aetoe mbombo si so oemboe, sigosogoso, sahele mijõoe? 
JER.18_1.15	Ba banoeagoe andrõ, ba no olifoe ira ndraʼodo; ba waja latoenoe goemõjõ, ba no alaoe ira ibeʼe, ba lalara andrõ, tõrõw̃a ba gõtõ fõna andrõ, ba wanõrõ lala si lõ moehaogõ. 
JER.18_1.16	Tobali labaliʼõ sihocha mboeda danõra, labaliʼõ niʼoʼaja, si lõ mamalõmalõ; sanõrõ, ba hoemocha mboe ba ifalichõ ia. 
JER.18_1.17	Amaedola nifazawili nangi moroi ba gatoemboecha oefazaewe ira fõna nemalira andrõ: oeʼerogõ ira, lõ oeʼotahõgõ, na baw̃a tekiko ira.
JER.18_1.18	III. 
JER.18_1.19	Faigifaigido, jaʼoegõ Jehowa, ba fondrongondrongo hoehoeo zi faʼoedoe chõgoe andrõ! 
JER.18_1.20	Hadia, soelõ zi sõchi zi lõ sõchi, wa no lacharoe lõsoelõsoe chõgoe? Tõrõ tõdõoe, wangondrasigoe jaʼoegõ, ba wangandrõ, salahira, ba wangalõsi fõnoemõ chõra! 
JER.18_1.21	Ba loeloe saʼae nonora ba waʼolofo, ba tooeʼõ ira ba mbawa ziʼõli, enaʼõ si lõ ono ndra alawe chõra ba si lõ ira matoea saʼae, enaʼõ mate ba deoe mbanoea ndra matoea chõra, ba ono matoea, ba enaʼõ niʼõʼõtõ siʼõli ba wasõndrata! 
JER.18_1.22	Enaʼõ terongo weʼiraʼira jomo chõra, na iʼogomoezaõ õfatõrõ chõra nemali: noa sa lacharoe lõsoelõsoe, ba wamaʼala jaʼodo ba no lalaoe wesoe gahegoe. 
JER.18_1.23	Ba jaʼoegõ Jehowa, ba no ahori õʼila nifachaira chõgoe, ba wamoenoe jaʼodo: bõi zi lõ tesoelõni lalõra andrõ ba bõi teboenoe horõra fõnaoe; ja tegaõlõ tooe ira fõnaoe; na baw̃a tesao wõnoemõ laoe chõra!
JER.19_1.1	I. 
JER.19_1.2	Ba ae mitooe ba ndraso Mbeni-Hinomo, ba gamaoedoe mbawa gõli doega lawoe, ba ombachaʼõ ba daʼõ niw̃aʼõgoe chõoe dania; 
JER.19_1.3	õmane: Mifondrondrongo li Jehowa, jaʼami razo mado Joeda ba jaʼami banoea Jeroezalema! Imane Jehwoa ngahõnõ andrõ, Lowalangi Ndraono Gizeraëli: Hiza, oefatõrõ wamakao ba mbanoea daʼe, safõchõ ba dõgi dalinga zamondrongo! 
JER.19_1.4	Bõrõ wa no laʼerogõ ndraʼo, awõ wa no laʼosilõʼõgõ naha andre, wa no labeʼe naha wanoenoe koemojõ ba Lowalangi bõʼõ, si lõ aboto ba dõdõra — jaʼira ba ira toeara ba razo mado Joeda — awõ wa no lahõna ndro zi lõ horõ ba naha andre. 
JER.19_1.5	Ba no lafaʼanõ naha wameʼe soemange chõ Mbaʼali, ba hili, ba wanoenoe onora soemange nitoenoe chõ Mbaʼali andrõ, si tenga niw̃aʼõgoe ba si tenga nifachoigoe, ba si lõ irai itõrõ tõdõgoe. 
JER.19_1.6	Ba hiza, ba iroegi baw̃a dania, iw̃aʼõ Jehowa, ba tenga saʼae Tofeti ba daso Mbeni-Hinomo dõi naha daʼe; daso wangeʼengeʼe dõinia. 
JER.19_1.7	Ba oefadoewa tooe saʼae waʼoneche mado Joeda ba faʼoneche mbanoea Jeroezalema ba naha andre ba mate ira ba mbawa ziʼõli nemalira oebeʼe, ba ba danga zangaloei famoenoe jaʼira; ba oebeʼe õ wofo ba daloe mbanoea ba õ goetoe ndroeʼoe mbotora. 
JER.19_1.8	Ba oebeʼe fehocha mboe ba fangoʼaja mbanoea andre: ha niha zanõro ba ja hoemocha mboe ba jamoeʼigiʼigiʼõ ira ba wotoe andrõ fefoe, si no gõna ira. 
JER.19_1.9	Ba oebeʼe õra nõsi nonora matoea ba õsi nonora alawe, ja faoma laʼā nõsi nawõra, ba wamakao andrõ ba ba waʼatosasa, nifobõrõ nemalira andrõ chõra, awõ zangaloei famoenoe jaʼira. 
JER.19_1.10	Ba õrasa migõ andrõ, ba zanehe niha andrõ si mõi awõoe. 
JER.19_1.11	Ba õmane chõra: Daʼõ niw̃aʼõ Jehowa ngahõnõ andrõ: Si manõ dania worasagoe niha andre ba banoea andre, si mane na tarasa mbowoa nibõbõzi, si tebai tefaʼanõ zoei, ba ba Dofeti lakoʼo ira, me lõ naha lewatõ. 
JER.19_1.12	Daʼõ nifatõrõgoe ba mbanoea andre — iw̃aʼõ Jehowa —, ba ba nõsinia, ba wamaliʼõ Tofeti banoea andre. 
JER.19_1.13	Ba tobali salacha nomo ba Jeroezalema ba omo razo mado Joeda, si mane naha Dofeti andrõ — fefoe nomo ba nitoenoe koemõjõ ba dete jaw̃a, ba ngahõnõ andrõ ba mbanoea si jaw̃a, fefoe, ba ba nibeʼe soemange nibadoe ba Lowalangi bõʼõ. 
JER.19_1.14	II. 
JER.19_1.15	Daʼõ niw̃aʼõ Jehowa ngahõnõ andrõ, Lowalangi Ndraono Gizeraëli: Hiza, oefatõrõ ba mbanoea andre ba ba mbanoea si fabõbõ chõra fefoe wamakao andrõ, nidaõʼõdaõʼõgoe chõra, me no sabeʼe tandro ira ba me lõ nifondrondrongora ligoe.
JER.20_1.1	I. 
JER.20_1.2	ba itema ibõzi Jeremia Fasoeri ba ibeʼe ba galo, ba mbawandroehõ mado Mbenijami tánõ jaw̃a, ba gosali Jehowa. 
JER.20_1.3	Ba mahemoloe õ, ba zangoehoelõ wongi, me no iʼefaʼõ Jeremia ba galo Fasoeri, ba imane chõnia Jeremia: Tenga saʼae Fasoeri ibeʼe tõimõ Jehowa, Magori-Misabibi (Ametaʼoeõ fasoei) ibeʼe tõimõ. 
JER.20_1.4	Imane sa Jehowa: Hiza, oebaliʼõ ametaʼoeõ ndraʼoegõ, chõoe ba ba nawõoe fefoe; mate dania ira ba mbawa ziʼõli nemalira, ba zanehe ndraʼoegõ, ba mado Joeda maʼafefoe, ba oebeʼe ba danga razo Mbabeli, enaʼõ iʼoloiʼõ ba Mbabeli ba enaʼõ iboenoe siʼõli. 
JER.20_1.5	Ba fefoe nihõna ba mbanoea andre, awõ nibajabajara fefoe, awõ ganaʼara fefoe, ba oeloeloe; fabaja girõgirõ razo mado Joeda, ba oebeʼe ba danga nemalira, acha laraboe ba acha laʼoloiʼõ ba Mbabeli. 
JER.20_1.6	Ba jaʼoegõ fasoeri ba si so jomo chõoe fefoe, ba niʼoloiʼõ ami ba ba Mbabeli õroegi, ba daʼõ lakoʼo ndraʼoegõ, — jaʼoegõ ba awõoe andrõ fefoe, ba niʼombachaʼõoe faja. 
JER.20_1.7	II. 
JER.20_1.8	Ero moehededo, ba mangarongarõdo ba moeʼaodo: ”Famakao ba famalangõgõ!” Noa sa tobali bõrõ wamaʼiki chõgoe daroma li Jehowa ba bõrõ wangoʼaja jaʼodo, maʼõmaʼõchõ. 
JER.20_1.9	Ba oemane: Acha lõʼõ saʼae oefaʼema niw̃aʼõnia, ba tobali hoelõ galitõ siholahola ba dõdõgoe bacha, si no teʼoeʼoe ba nõsigoe; oeʼeregesi dõdõgoe wanaõgõ jaʼia, ba tebai. 
JER.20_1.10	No ato nirongogoe fehede zafõchõ tõdõ — ametaʼoeõ fasoei —, lamane: ”Niʼombachaʼõ ia!” ba ”Dataʼombachaʼõ ia!” Dozi sa ba zi fahoewoe ndraʼo, ba ladarodarogõ ndraʼodo, ma atṍ molalõ ndraʼo, lamane: ”Ma ibeʼe nifowõhõ ia, enaʼõ talaw̃a ia ba talaoe mbalõda chõnia.” 
JER.20_1.11	Ba iʼoawõgõ ndraʼo Jehowa, amaedola zabõlõ sibai, ba salaoe dania zolohi jaʼodo ba si tebai, tobali fondrege zi lõ boto, me no tenga folaoe zatoeatoea wolaoera — tobali faʼaila si lõ aetoe, si lõ taja ba dõdõ niha. 
JER.20_1.12	Ba jaʼoegõ Jehowa ngahõnõ, sanandraigõ satoelõ tõdõ, sangila boea ba tõdõ: oromaʼõ chõgoe wolaoe balõoe chõra; noa sa oebeʼe noro dõdõoe hoehoeogoe andrõ. 
JER.20_1.13	Miʼanoenõ chõ Jehowa, misoeno Jehowa, me no sangefaʼõ noso zi noemana ba danga zolaoe si lõ sõchi!
JER.20_1.14	III. 
JER.20_1.15	Niʼelifi niha andrõ sangombacha chõ namagoe toeria somoeso dõdõ andrõ, wangoemaʼõ: No toemboe chõoe nono matoea! sameʼe omoeso sibai dõdõnia! 
JER.20_1.16	Ja tefatõrõ ba niha andrõ nifatõrõ ba mbanoea andrõ, nifaoeloegõ Jehowa fanoedoegõ, lõ faʼahachõ dõdõ, ba jamoerongo wegeʼege na mahemoloe mbanoea ba feʼaoʼao ba wanoewõ na laloeo! 
JER.20_1.17	Me lõ niboenoenia jaʼodo ba daloe ninagoe, enaʼõ tobali lewatõgoe ninagoe ba enaʼõ lõʼõ manõ teboelõ dabinania! 
JER.20_1.18	Hana sa wa bõla ndraʼo moroi ba daloe ninagoe, ba wangila famakao ba faʼaboe dõdõ ba ba wa lõ mamalõmalõ waʼaila, sagõtõ jaʼodo!
JER.21_1.1	I. 
JER.21_1.2	Tema sofoe chõ Jehowa chõma — isoewõ saʼae ndraʼaga Neboekanesa, razo Mbabeli — ma itolo ita Jehowa, dali zahõlihõli dõdõ andrõ fefoe, nilaoenia, enaʼõ ifoeli iheta ia chõda [Neboekanesa]. 
JER.21_1.3	Ba imane Jeremia chõra: 
JER.21_1.4	Mimane chõ Zedekia: Daʼõ niw̃aʼõ Jehowa, Lowalangi Ndraono Gizeraëli: Hiza, oebaliʼõ wangõna andrõ ba dangami, nifakemi ba wasõndrata chõ razo Mbabeli ba ba Ndrawa Galedaia andrõ, sanasagõ jaʼami, baero gõli, ba oeʼowoeloi bacha ba mbanoea. 
JER.21_1.5	Ba jaʼodo zanoewõ jaʼami tanga niʼoroʼõ ba taʼio sabõlõ ba wõnoe ba ba waʼabao dõdõ ba ba mbachoebachoe dõdõ andrõ. 
JER.21_1.6	Ba oebõzi tooe nõsi mbanoea andre, he niha ba he oerifõ; fõchõ waba sabõlõbõlõ wamoenoera. 
JER.21_1.7	Ba aefa daʼõ — iw̃aʼõ Jehowa — ba oebeʼe ba danga Neboekanesa, razo Mbabeli ba ba danga nemalira, ba danga zangaloei famoenoe jaʼira Zedekia andrõ, razo mado Joeda, awõ genoninia, awõ zato, si tosai ba mbanoea andre ba wõchõ waba ba ba ziʼõli ba ba lofo, enaʼõ iboenoe bawa ziʼõli, lõ faʼahachõ dõdõ, lõ alimagõ ba lõ faʼogolõ dõdõ. 
JER.21_1.8	II. 
JER.21_1.9	Ha niha zi lõ teboelõ ba mbanoea daʼe, ba si mate, ma ba mbawa ziʼõli, ba ma ba lofo, ba ma ba wõchõ waba; ba si mõi baero, sameʼe jaʼia ba danga Ndrawa Galedaia, ba saoeri, harenia nosonia. 
JER.21_1.10	Noa sa oeʼotahogõ mbanoea daʼe, ba wamakiko ba tenga ba wangorifi — iw̃aʼõ Jehowa —; nibeʼe ba danga razo Mbabeli ia, enaʼõ itoenoe. 
JER.21_1.11	Ba ba zi samba omo razo mado Joeda, ba õmane: Mifondrondrongo li Jehowa, 
JER.21_1.12	jaʼami maʼoewoe Dawido! Daʼõ niw̃aʼõ Jehowa: Milaoe rafe, ero mahemoloe mbanoea, miʼefaʼõ niʼanagõi ba danga zamakao jaʼia, fa bõi moehola wõnoegoe, si mane alitõ, si lõ famoenoe — ba walõsõchi wolaoemi andrõ! 
JER.21_1.13	Hiza, oelaoe chõoe, jaʼoegõ si so ba ndraso, ba gara ba zaloʼo — iw̃aʼõ Jehowa —, chõmi, sangoemaʼõ: Ha niha zi mõi mitooe chõma, ha niha zi mõi jomo chõmá? 
JER.21_1.14	Ba oesoelõni chõmi loealoea wolaoemi andrõ — iw̃aʼõ Jehowa — ba oetoenoe gatoea andrõ chõra, enaʼõ iʼā [alitõ andrõ] fefoe hadia ia zi tefasoei jaʼira.
JER.22_1.1	I. 
JER.22_1.2	Fondrondrongo li Jehowa, jaʼoegõ razo mado Joeda, sidadao ba dadaoma Dawido andrõ, jaʼoegõ ba enonioe ba banoeaoe, sanõrõ bawa gõli andre! 
JER.22_1.3	Daʼõ niw̃aʼõ Jehowa: Lala mitõrõ ba satoelõ hoekoe; miʼefaʼõ niʼanagõi ba danga zamakao jaʼia! Ba bõi mifakao niha bõʼõ ba he lacha mbanoea ba he si lõ ama si lõ ina, bõi mifalangõgõ ba bõi mibeʼe adoewa ndro zi lõ horõ ba naha andre. 
JER.22_1.4	Na miʼoʼõ sibai daʼõ, ba latõrõ mbawandroehõ gõdo andre razo, sidadao ba dadaoma Dawido, maʼoewoenia, — fakoereta ba fakoedo, — jaʼia ba enoninia ba banoeania. 
JER.22_1.5	Ba na lõ mifondrondrongo niw̃aʼõgoe andre, ba fahõloe ndraʼo ba chõgoe — iw̃aʼõ Jehowa — wa adoedoela dania gõdo andre. 
JER.22_1.6	Imane sa Jehowa ba gõdo razo mado Joeda andre: Amaedola Gileadi ndraʼoegõ chõgoe, amaedola zoezoe hili Libano! Si ndroehoe, oebaliʼo tanõ si mate ndraʼoegõ, banoea si lõ niha saʼae. 
JER.22_1.7	Ba oefahowoeʼõ zamakiko jaʼoegõ, oedozigõ, fabaja fangõnara, enaʼõ laʼobõ geresi nitoetoejoe andrõ chõoe ba enaʼõ latiboʼõ ba galitõ. 
JER.22_1.8	Ba oja soi zanõrõ singa mbanoea daʼe, ba faoma lamane chõ nawõra: Hana wa no ilaoe daʼõ ba mbanoea daʼe Jehowa? 
JER.22_1.9	Ba lamane dania: Me no labõhõli wawoeʼoesa li andrõ chõ Lowalangira Jehowa ba me no mangaloeloe ira ba Lowalangi bõʼõ, wamosoemange daʼõ.
JER.22_1.10	II. 
JER.22_1.11	Imane sa Jehowa ba chõ Zaloemi andrõ, ono Josia razo mado Joeda, si no tobali razo, fangali namania Josia ba si no aheta ba naha andre: Lõʼõ saʼae mangawoeli ia ba daʼe; 
JER.22_1.12	ba mbanoea andrõ, ba niʼoloiʼõ jaʼia, mate ia, ba lõʼõ saʼae iʼila danõ daʼe. 
JER.22_1.13	Alai zameʼe folaoe omonia si lõ atoelõ ba sameʼe famazõchi bateʼenia sabila, samohalõw̃õ awõnia lõ bõli gõlõ ba si lõ mameʼe loeonia, 
JER.22_1.14	sangoemaʼõ: Daʼoelaoe chõgoe nomo seboea ba bateʼe sebolo! sangeboloʼõ sandrela chõnia, samagolõi eresi ba solaoe se sojo! 
JER.22_1.15	Hadia, razo ndraʼoegõ, na õforege wolaoe eresi? Amaoe andrõ, ba mangamanga gõi ba mamadoe hadia ia, ba itõrõ lala, satoelõ ilaoe: ba sohahaoe tõdõ ia. 
JER.22_1.16	Iʼohe ba lala hoehoeo nifakao ba hoehoeo zi noemana: ba sohahaoe tõdõ ia. Hadia, tenga daʼõ waʼaboto ba dõdõ ndraʼodo? iw̃aʼõ Jehowa. 
JER.22_1.17	Ba ba hõrõoe ba ba dõdõoe, ba awai niʼila, ha sambalõ hareoe ba fanoewagõ do zi lõ horõ, ba famalangõgõ ba famakao, ba wolaoe jaʼia. 
JER.22_1.18	Andrõ imane Jehowa, ba chõ Jojaki andrõ, ono Josia, razo mado Joeda: Lõ dania laʼeʼesi ia, wangoemaʼõ: ”Alai ndraʼo, jaʼoegõ gaʼagoe ira matoea!” ”Alai ndraʼo, jaʼoegõ gaʼagoe ira alawe!” — lõ laʼeʼesi ia, wangoemaʼõ: ”Alai ndraʼo, jaʼoegõ salaw̃a!” ba ”Alai ndraʼo, jaʼoegõ helanõ!” 
JER.22_1.19	Fogoʼo kalide wogoʼo jaʼia, lafondrõni hachi, wanibo jaʼia, arõoe baero mbawa gõli Jeroezalema. 
JER.22_1.20	III. 
JER.22_1.21	No hoemededo chõoe, me sahonohono na ndraʼoegõ, me lõʼõ na hadia ia chõoe, ba õmane: Lõ edõnado mamondrongo! Daʼõ gamoeataoe, iʼotarai iraono ndraʼoegõ, wa lõ õʼoʼõ niw̃aʼõgoe. 
JER.22_1.22	Fefoe goebalo andrõ chõoe, ba angi zangoloiʼõ dania ba dozi somasi jaʼoegõ, ba niʼoloiʼõ sawoejoe: ba tobali niʼigiʼigiʼõ ndraʼoegõ ba ihawoei ndraʼoegõ faʼaila, bõrõ walõsõchimõ andrõ fefoe! 
JER.22_1.23	Jaʼoegõ sonahia ba hili Libano, sangazoeni ba hogoe geresi — sangarõngarõ ndraʼoegõ dania, na afõchõ hoeloemõ, na manizinizi ndraʼoegõ, timba zadono! 
JER.22_1.24	Faja wa no saoeri ndraʼo — iw̃aʼõ Jehowa —, he hoelõ laedoeroe ba dangagoe kambõlõ menaʼõ Jojachi andrõ, ono Jojaki, razo mado Joeda — na lõ oeheta ndraʼoegõ ba daʼõ, 
JER.22_1.25	ba na lõ oebeʼeʼõ ba danga zangaloei famoenoe jaʼoegõ ba ba danga zihocha mboemõ, ba ba danga Neboekanesa razo Mbabeli ba ba danga Ndrawa Galedaia. 
JER.22_1.26	Ba oefazaoemba ndraʼoegõ ba danõ bõʼõ, fabaja inaoe sadono jaʼoegõ, tenga tanõ si toemboe ami, ba ba daʼõ mate ami. 
JER.22_1.27	Ba lõ tola mangawoeli ira ba danõ andrõ, somasi ira mangawoeli. 
JER.22_1.28	Hadia, amaedola mbowoa si lõ ba dõdõ, bowoa nirasa, Jojachi andrõ, amaedola wakake si lõ omasi ita? Hana sa, wa tefazaoemba ia, awõ nononia, hana wa tetibo ira ba danõ si lõ larai mila? 
JER.22_1.29	He jaʼami ba danõ, he jaʼami ba danõ, he jaʼami ba danõ! Mifondrondrongo li Jehowa! 
JER.22_1.30	Imane Jehowa: Mitanõ ba zoera dõi niha daʼõ, mibeʼe niha si lõ ngaʼõtõ, niha si lõ fozoe ba gõtõnia; lõʼõ sa fachai ba maʼoewoenia ha niha, wedadao ba dadaoma Dawido andrõ, razo mado Joeda na.
JER.23_1.1	I. 
JER.23_1.2	Andrõ wa imane Jehowa, Lowalangi Ndraono Gizeraëli, ba chõ goebalo andrõ sokoebaloi banoeagoe: No mifazawili mbiribiri andrõ chõgoe, no moehafa mibeʼe, lõ nifaigifaigimi — hiza, oeʼotoeʼõ ami ba zi lõ sõchi andrõ, nilaoemi! iw̃aʼõ Jehowa. 
JER.23_1.3	Ba jaʼodo zangozaragõ si tosai biribirigoe, ba danõ andrõ fefoe, ba nifazaewegoe jaʼira ba oeʼohe mangawoeli ba zi so doeʼoe, õra, ba moʼonoʼono ira ba tobali oja. 
JER.23_1.4	Ba oefataro chõra goebalo, sokoebaloi jaʼira, ba alacha lõ ataʼoe saʼae ba acha lõ tokea, ba sageoe lõ sisoena! iw̃aʼõ Jehowa. 
JER.23_1.7	Andrõ hiza, iroegi baw̃a dania — iw̃aʼõ Jehowa — ba lõʼõ saʼae law̃aʼõ; ”Ba waʼaoeri Jehowa, solohe mijaw̃a Iraono Gizeraëli moroi ba danõ Miseraji! 
JER.23_1.8	Lamane dania: ”Ba waʼaoeri Jehowa, solohe mangawoeli maʼoewoe Gizeraëli moroi jõoe ba moroi ba danõ andrõ fefoe, ba nitiboʼõgoe jaʼira, enaʼõ lafoeli laʼiagõ danõra.”
JER.23_1.9	II. 
JER.23_1.10	Noa sa anõnõ danõ sohorõ; ba wangelifi andrõ saʼae aboe dõdõ danõ, ba okõli ndroeʼoe ba mbenoea; fagohisara, ba no si lõ sõchi, ba faʼabõlõra, ba no si lõ atoelõ. 
JER.23_1.11	He samaʼeleʼõ, ba he ere, ba no sanao horõ, noemalṍ ba gosali andrõ chõgoe, ba faloechado walõsõchi andrõ chõra! — iw̃aʼõ Jehowa —. 
JER.23_1.12	Andrõ tobali hoelõ zaelo ba zogõmigõmi chõra lalara; tetimba ira ba alaoe ba lala andrõ; famakiko saʼae oefatõrõ chõra, dõfi wangotoeʼõ, — iw̃aʼõ Jehowa. 
JER.23_1.13	Ba he ba zamaʼeleʼõ ba Zamaria, ba faʼowõhõ mowa oeʼila; ba [dõi] Mbaʼali andrõ mamaʼeleʼõ ira, wamowõhõ banoeagoe. 
JER.23_1.14	Iraono Gizeraëli. Ba ba zamaʼeleʼõ ba Jeroezalema, ba sogoro ita oeʼila: mohorõ ba molaoe faja ba laʼabeʼeʼõ dõdõ zamazõchi si lõ sõchi, fa samõsa lõ samalalini eraʼerania, wondrõi si lõ sõchi andrõ chõnia. Dozi ira, ba no amaedola mbanoea Zodoma ira chõgoe ba õsi mbanoea, ba no amaedola mbanoea Gomora. 
JER.23_1.15	Andrõ imane Jehowa ngahõnõ andrõ ba chõ zamaʼeleʼõ andrõ: Hiza, oebeʼe õra zafeto sibai ba oefabadoegõ chõra nidanõ langoe; noa sa ba zamaʼeleʼõ andrõ ba Jeroezalema iʼotarai si lõ sõchi, wanõrõ tanõ maʼasagõrõ! 
JER.23_1.16	III. 
JER.23_1.17	Lõ aetoe lamane ba zi lõ ba dõdõ jaʼodo: ”No moehede Jehowa: Fangorifi misõndra”. Ba he no dozi abeʼe dandro, woloʼõ nichoi dõdõra, ba lamane zoei: ”Lõʼõ sa itõrõ ami famakiko.” 
JER.23_1.18	Ha niha sa zi mõi ba rafe andrõ chõ Jehowa, ba toʼele chõnia daroma linia ba irongo! Sameʼe ba dõdõ taroma ligoe, daʼõ zangombacha. 
JER.23_1.19	Tesao saʼae nangi sabõlõ chõ Jehowa, fõnoenia, ba tawoejoe nangi — itõrõ hõgõ zeboea horõ andrõ. 
JER.23_1.20	Lõ alõ wõnoe Jehowa andrõ, irege no itõrõ nihonogõinia ibeʼe, irege no ifaloea, — moroi foeri dania aboto sibai ba dõdõmi! 
JER.23_1.21	Lõ nifatengegoe samaʼeleʼõ daʼõ, — ba fagohi zoei ira; lõ sihededo chõra, — ba mamaʼeleʼõ zoei ira! 
JER.23_1.22	Na si ndroehoe no mõi ira ba rafe chõgoe menaʼõ, ba laʼombachaʼõ enaʼõ ba mbanoeagoe daroma ligoe, ba larõi lala si lõ sõchi andrõ chõra [banoeagoe] ba boeaboeara si lõ sõchi, labeʼe enaʼõ. 
JER.23_1.25	No oerongo niw̃aʼõ zamaʼeleʼõ andrõ, samaʼeleʼõ faja ba dõigoe, me lamane: No mangifi ndraʼo, fangifi chõgoe! 
JER.23_1.26	Ha waʼara [zi manõ]? Hadia, no so ba dõdõ zamaʼeleʼõ andrõ, samaʼeleʼõ faja, si no samaʼeleʼõ faja, nifachai dõdõra, — hadia, 
JER.23_1.27	daʼõ zomasi ira loealoea wangifira andrõ, si faoma ladoenõdoenõ chõ nawõra, enaʼõ olifoe mbanoeagoe dõigoe, si mane faʼolifoe ndra toeara dõigoe, ba Mbaʼali andrõ? 
JER.23_1.28	Na so zamaʼeleʼõ si no mangifi, ba jamoeʼtoenõ wangifi, ba si so taroma ligoe, ba jamoeʼombachaʼõ ligoe, si ndroehoendroehoe! Hadia, tenga no faehoe ira dõla wache mboea? — iw̃aʼõ Jehowa. 
JER.23_1.30	Andrõ imane Jehowa: Hiza, oelaoe ba zamaʼeleʼõ andrõ, si faoma managõ taroma ligoe chõ nawõra. 
JER.23_1.31	Hiza, oelaoe ba zamaʼeleʼõ andrõ — iw̃aʼõ Jehowa — si ogoenaʼõ lelara ba wangoemaʼõ: ”Niw̃aʼõ Lowalangi.” 
JER.23_1.32	Hiza, oelaoe ba zamaʼeleʼõ andrõ, sangombacha fangifi faja — iw̃aʼõ Jehowa — sanoetoenõ, ba samaeloengoe banoeagoe falimosara ba hochara andrõ, ba tenga sa nifatengegoe ira, lõ niw̃aʼõgoe chõra, ba lõ goenara ba niha andre — iw̃aʼõ Jehowa.
JER.23_1.33	IV. 
JER.23_1.34	Ba samaʼeleʼõ ba ere ba sato, sangoemaʼõ! ”Noro chõ Jehowa”, ba oeʼotoeʼõ zi manõ, oefarahoegõ zi samba omo. 
JER.23_1.35	Ba faoma mimane ba nawõmi, ja imane zamõsaná ba dalifoesõnia: ”Hadia niw̃aʼõ Jehowa wanema li?” ba ma : ”He wisa wehede Jehowa?” 
JER.23_1.36	Ba ”noro chõ Jehowa”, ba bõi itõrõ limi; ”noro” ba zamõsana sa linia, me no mifoejoeʼõ daroma li Lowalangi saoeri, li Lowalangida, Jehowa ngahõnõ andrõ. 
JER.23_1.37	Ba õmane ba zamaʼeleʼõ andrõ: ”Hadia niw̃aʼõ Jehowa, wanema lioe?” ba ma: ”He wisa wehede Jehowa?” 
JER.23_1.38	Ba na miw̃aʼõ: ”Noro chõ Jehowa”, ba imane Jehowa: Me miw̃aʼõw̃aʼõ: ”Noro chõ Jehowa”, — he w̃aʼae no oefaw̃aʼõgõ chõmi: Bõi miw̃aʼõw̃aʼõ: ”Noro chõ Jehowa!” — ba hiza, 
JER.23_1.39	oefazaw̃a ami [si mane noro] ba oetiboʼõ ami, fa bõi saʼae oeʼila ami, jaʼami ba banoea andrõ, nibeʼegoe chõmi ba chõ ndra toeami. 
JER.23_1.40	Ba oehawoei ami famaʼiki niha bõʼõ si lõ aetoe ba faʼaila, si lõʼõ manõ taja ba dõdõ. 
JER.24_1.1	I. 
JER.24_1.2	Ba ndraga si samboea, ba marafala si sõchi sibai, timba marafala sahoelõ; ba ba zi samboea, ba fondrege zi lõ sõchi, si tebai niʼā, ba walõsõchi. 
JER.24_1.3	Ba imane chõgoe Jehowa: Hadia niʼilaoe, Jeremia? Ba oemane: Marafala. Marafala si sõchi andrõ, ba no sõchi sibai, ba si lõ sõchi, ba fondrege zi lõ sõchi, tebai niʼā, — balazi walõsõchi.
JER.24_1.4	II. 
JER.24_1.5	Daʼõ niw̃aʼõ Jehowa, Lowalangi Ndraono Gizeraëli: Si mane faʼasõchi marafala si sõchi andrõ, si manõ wamaigigoe niʼoloiʼõ andrõ, mado Joeda, nifaʼoheʼõgoe ba danõ Ndrawa Galedaia, nihetagoe ba mbanoea daʼe: oehachõsi tõdõ ira. 
JER.24_1.6	Oeʼeboeaʼõ dõdõgoe, wamaigi jaʼira, ba oeʼohe mangawoeli ira ba danõ daʼe, enaʼõ oeʼotomosi ba lõ oefoeli oedoedoegõ, ba enaʼõ oetanõ ba lõ oefoeli oedeha. 
JER.24_1.7	Ba oebeʼe chõra waʼoboto ba dõdõ, enaʼõ aboto ba dõdõra ndraʼo, wa no Jehowa ndraʼodo! Ba banoeagoe dania ira ba Lowalangira ndraʼodo, na moroi siʼaikõ ba dõdõra lafoeli ira chõgoe. 
JER.24_1.8	Ba si mane marafala si lõ sõchi andrõ si tebai niʼā, balazi walõsõchi — iwaʼõ Jehowa — si manõ wolaoegoe chõ Zedekia, razo mado Joeda andrõ ba ba nawõnia satoea ba ba zi tosai banoea Jeroezalema, he ba zi tosai ba danõ andre ba he ba zi no mõi fatewoe ba danõ Miseraji: 
JER.24_1.9	Ba oebeʼe nifakao ira, dozi soi ba goeli danõ zamakiko; oebeʼe nihõwõhõwõ ba niʼigiʼigiʼõ ba niʼoʼaja ba niʼelifi, ba mbanoea andrõ fefoe, ba nitiboʼõgoe jaʼira. 
JER.24_1.10	Ba oefatõrõ chõra ziʼõli ba lofo ba fõchõ waba, irege no ahori ira ba danõ andrõ, nibeʼegoe chõra ba chõ ndra toeara mege. 
JER.25_1.1	I. 
JER.25_1.2	Nifaʼema Jeremia ba mado Joeda fefoe ba ba mbanoea Jeroezalema fefoe, imane: 
JER.25_1.3	Iʼotarai me aloea mewelendroea fache razo Josia, ono Gamoni, razo mado Joeda, ba irege maʼõchṍ andre — no doea woeloe a tõloe fache saʼae — wa no hoemedehede chõgoe Jehowa, awõ wa lõ satagedo fangombacha chõmi —, ba lõ nifondrondrongomi. 
JER.25_1.4	Ba lõ sadagedage Jehowa famatenge chõmi enoninia fefoe, samaʼeleʼõ andrõ, ba lõ nifondrondrongomi, lõ nibeʼemi bõrõ dalingami, ba wamondrongo enaʼõ. 
JER.25_1.5	No mamane: ”Mifoeli ami! Jamoerõi lalania si lõ sõchi andrõ zamõsana, mibõhõli mboeaboeami andrõ, si lõ sõchi, ba si lõ teboelõ ba danõ ami, ba danõ nibeʼe Jehowa chõmi ba chõ ndra toeami mege, si no gõtõgõtõ faʼara. 
JER.25_1.6	Ba bõi mifahoelõ Lowalangi bõʼõ, ba wamosoemange jaʼira ba ba wangaloeloe chõra, bõi miʼandrõ wõnoegoe nilaoe dangami andrõ, fa bõi oefatõrõ wamakiko chõmi!” 
JER.25_1.7	Ba lõʼõ zoei mifondrondrongo chõgoe — iw̃aʼõ Jehowa — ba wangandrõ fõnoegoe nilaoe dangami andrõ, famakikomi. 
JER.25_1.8	Andrõ imane Jehowa ngahõnõ adrõ: Me lõ nifondrondrongomi taroma ligoe, 
JER.25_1.9	ba oefakaoniʼõ fefoe soi moroi jõoe — iw̃aʼõ Jehowa — ba enonigoe andrõ, Neboekanesa, razo Mbabeli, ba lahawoei danõ andre oebeʼe, awõ niha ba danõ, awõ soi bõʼõ andrõ fefoe si tefasoei jaʼira, ba oebeʼe nifakiko, oebeʼe bõrõ wehocha mboe ba bõrõ waʼiki ba bõrõ wangoʼaja si lõ mamalõmalõ. 
JER.25_1.10	Ba oeboenoe ba chõra li waʼowoeawoea dõdõ ba li waʼomoeso dõdõ, li zangowawaloe ba li nono nihalõ ba koko haloe ba haga wandroe. 
JER.25_1.12	II. 
JER.25_1.13	Ba itõrõ ba danõ andrõ ligoe fefoe, niw̃aʼõgoe, oebeʼe — fefoe nisoera ba zoera andre, nifaʼeleʼõ Jeremia, ba soi niha andrõ fefoe. 
JER.25_1.14	Jaʼira saʼae dania gõi, ba niʼosawoejoe soi sabõlõ ba niʼosawoejoe razo seboea, ba oesoelõni chõra nifazõchira, nilaoe dangara andrõ. 
JER.25_1.15	III. 
JER.25_1.16	Enaʼõ labadoe ba enaʼõ mabo, enaʼõ owõhõ ira, ba ziʼõli andrõ, nifatõrõgoe chõra. 
JER.25_1.17	Ba oehalõ mako andrõ ba danga Jehowa, ba oefabadoegõ ba soi niha andrõ fefoe, ba nifatenge Jehowa jaʼodo. 
JER.25_1.18	Ba Jeroezalema ba ba mbanoea mado Joeda, ba razora ba ba zatoeara, ba wamaliʼõ tanõ si mate tanõra, enaʼõ bõrõ wehocha mboe ba bõrõ waʼiki ba bõrõ wangelifi, si mane maʼõchṍ andre. 
JER.25_1.19	Faraʼo andrõ, razo Miseraji, fabaja enoninia ba koemandroenia ba banoeania fefoe, 
JER.25_1.20	ba Erebi andrõ, maʼafefoe, noemalõ fefoe razo ba danõ Oesi ba fefoe razo ba danõ Wilisiti, jaʼia Gasikalo ba Gasa ba Ekerona ba si tosai Gasoto; 
JER.25_1.21	Iraono Gedomo ba Iraono Moabi ba Iraono Gamoni; 
JER.25_1.22	noemalõ fefoe razo Diro ba fefoe razo Zidona ba razo ba hoelo ba nasi. 
JER.25_1.23	Ba Dedano ba Tema ba Boesi ba nifaloʼo boe andrõ, fefoe. 
JER.25_1.24	Ba dozi razo Ndrawa Ara ba dozi razo Gerebi andrõ, ba danõ si mate. 
JER.25_1.25	Noemalõ dozi razo Zimeri ba dozi razo Gelama ba dozi razo Ndrawa Media, 
JER.25_1.26	awõ razo jõoe, fefoe, si fahatõ ba si fandrõoendrõoe, — fefoe gamatõrõw̃a razo ba goeli danõ; ba afoeriata, ba mamadoe razo Zezachi (Babeli)! 
JER.25_1.27	Ba õmane chõra: Daʼõ niw̃aʼõ Jehowa ngahõnõ andrõ, Lowalangi Ndraono Gizeraëli: Mibadoe, enaʼõ maboe ami, enaʼõ moeta ba enaʼõ tegaõlõ tooe ami, si lõ femaoso, ba ziʼõli andrõ, nifatõrõgoe chõmi! 
JER.25_1.28	Ba ma lõ edõna ira, latema mako andrõ ba dangaoe, ba wamadoe, ba õmane chõra: Daʼõ niw̃aʼõ Jehowa ngahõnõ andrõ: Lõ tola lõ mamadoe ami! 
JER.25_1.29	Hiza sa, ba mbanoea andrõ, si no fao ba dõi tõigoe, oebõrõtaigõ wamatõrõ famakiko, ba hadia, saefa ami? Tenga saefa ami, oekaoni saʼae ziʼõli, nifatõrõ ba niha ba goeli danõ fefoe! — iw̃aʼõ Jehowa ngahõnõ —. 
JER.25_1.30	Ba õfaʼema chõra daroma li daʼe fefoe, õmane chõra: Moendrõndrõndrõndrõ dania Jehowa, moroi ba mbanoea si jaw̃a, ba moroi ba nahiania andrõ, niʼamoniʼõ ifarongogõ linia! Eboea linia wendrõndrõndrõndrõ ba mbenoea andrõ chõnia, ikaraini waʼiki, si mane si hoendragõ folazi, ba niha ba goeli danõ, fefoe. 
JER.25_1.31	Hoemõngõ, iroegi ba wondrege danõ; fasoso saʼae Jehowa ba soi niha; ifatõrõ hoekoe ba nõsi goeli danõ fefoe; seboea horõ andrõ, ba iloeloe ba mbawa ziʼõli! — iw̃aʼõ Jehowa.
JER.25_1.32	IV. 
JER.25_1.33	Ba so tooe ba danõ dania niboeboenoe Jehowa, na loeo daʼõ, iʼotarai wondrege danõ, noemalõ ba wondrege tánõ sa; lõʼõ sa laʼeʼesi ba lõ laʼozaragõ ba wogoʼo: tobali fangatabõ zinanõ ba nowi. 
JER.25_1.34	Miʼegeʼege, jaʼami koebalo, milaoe moeʼiraʼira, mifagaõlõ ami ba danõ, jaʼami satoea nikoebaloi; noa sa iroegi baw̃a chõmi, ba wanaba jaʼami, ba ba w̃a wamazawili jaʼami, ba tobali aechoe tooe ami, si mane figa seboea bõli! 
JER.25_1.35	Lõʼõ saʼae saw̃atõ goebalo ba lõ lala woloi ba zalaw̃a nikoebaloi, 
JER.25_1.36	Mifondrondrongo! — feʼiraʼira goebalo ba fegeʼege zalaw̃a nikoebaloi andrõ, me ibaliʼõ tanõ si mate naha gõra Jehowa, 
JER.25_1.37	ba benoea si lõ hadia ia mege, ba nifoefoe ba waʼaoechoe wõnoe Jehowa andrõ! 
JER.25_1.38	No irõi ndroeʼoe andrõ chõnia [mbinimbini], si mane singo; tanõ si mate saʼae danõra, ba ziʼõli andrõ, sabõlõ sibai ba ba waʼaoechoe wõnoenia andrõ.
JER.26_1.1	I. 
JER.26_1.2	Imane Jehowa: Iagõ golajama gosali Jehowa ba hede ba mbanoea mado Joeda andrõ fefoe, si no mõi bacha, ba wangandrõ ba gosali Jehowa; farongogõ chõra daroma li andrõ fefoe, niw̃aʼõgoe chõoe nifaʼema chõra! Samboea li bõi ambõsi. 
JER.26_1.3	Ma atṍ lafondrondrongo, ma lafoeli ira, ma irõi lala si lõ sõchi andrõ chõnia zamõsana, enaʼõ mangesa dõdõgoe, ba wamakiko andrõ, miw̃aʼõgoe nifatõrõ chõra, ba mboeaboeara andrõ, si lõ sõchi. 
JER.26_1.4	Ba õmane saʼae chõra: Imane Jehowa: Na lõ mifondrondrongo ligoe, woloʼõ oroisagoe andrõ, nifachoigoe chõmi, 
JER.26_1.5	ba wamondrongo li genonigoe samaʼeleʼõ andrõ, si lõ atagedo famatengetenge chõmi, lõ lai wa lõ nifondrondrongomi, 
JER.26_1.6	ba faoma ira gosali ba daʼe gosali andrõ ba Zilo no, oebeʼe, ba banoea andre, ba oebeʼe niʼelifi ba soi niha ba goeli danõ fefoe. 
JER.26_1.7	II. 
JER.26_1.8	ba me no iʼoʼozoei Jeremia wamaʼema fefoe niʼoroiʼõ Jehowa, niw̃aʼõ ba zato, ba laraʼoe ia ere ba samaʼeleʼõ andrõ ba sato, lamane: Si mate ndraʼoegõ! 
JER.26_1.9	Hana wa õmanõ wamaʼeleʼõ ba dõi Jehowa, wa õmane: Lala gosali ba Zilo no andrõ lala gosali daʼe dania ba banoea andre, ba nidoedoegõ, ba si lõ niha dania! Ba aechoe niha sato fefoe ba gosali Jehowa, oedoe Jeremia. 
JER.26_1.10	Ba me terongo doeria daʼõ ba zatoea mado Joeda, ba mõi ira mijaw̃a ba gosali Jehowa, laʼotarai gõdo razo, ba moedadao ba mbawa gõli Jehowa andrõ, si bohooe. 
JER.26_1.11	Ba lamane ere ba samaʼeleʼõ andrõ ba zatoea no mege ba ba zato: Hoekoe famoenoe hoekoe niha daʼõ, me no ifaʼeleʼõ waʼatekiko mbanoea daʼe, nirongomi tõgi dalingami!
JER.26_1.12	III. 
JER.26_1.13	Ba ijaʼe, ba mitõrõ lala si sõchi ba mihaogõ mboeaboeami ba mifondrondrongo niw̃aʼõ Lowalangimi, Jehowa, enaʼõ mangesa dõdõ Jehowa ba wamakiko andrõ, nidaõʼõdaõʼõnia chõmi. 
JER.26_1.14	Ba jaʼodo andre — ba hiza, no sodo ba dangami. Mifatõrõ chõgoe zatoelõ dõdõmi! 
JER.26_1.15	Ba bõi zi lõ aboto ba dõdõmi: na miboenoe ndraʼodo, ba do zi lõ horõ mihareʼõ chõmi ba ba mbanoea daʼe, fabaja õsinia; noa sa si ndroehoe, Jehowa zamatenge jaʼodo ba chõmi, ba wamarongogõ chõmi taromali andrõ fefoe! 
JER.26_1.16	Ba lamane satoea andrõ ba sato ba gere ba ba zamaʼeleʼõ andrõ: Tenga niboenoe niha daʼe, noa sa ba dõi Lowalangida Jehowa hoemede ia chõda! 
JER.26_1.17	Ba maoso õsa zatoea mbanoea andrõ, ba lamane ba niha sato fefoe, si no owoelo ba daʼõ: 
JER.26_1.18	Maoso samaʼeleʼõ Micha andrõ, banoea Moreseti, me loeo razo mado Joeda Hisikia, ba imane ba zato mado Joeda: ’Daʼõ niw̃aʼõ Jehowa ngahõnõ andrõ: Nifakoe nowi dania Ziona, ba adoedoela Jeroezalema, ba satoea eoe hili gosali andrõ!’ 
JER.26_1.19	Ba hadia, no laboenoe ia Hisikia razo mado Joeda ba sato mado Joeda? Hadia, tenga no iʼataʼoefi Jehowa Hisikia ba tenga no mangaloeloe ia chõnia, irege mangesa dõdõ Jehowa, ba wamakiko andrõ, nidaõʼõdaõʼõnia chõra? ba jaʼita ba hadia, taʼarõ wamakiko seboea, famoenoeda? 
JER.26_1.20	Ba so gõi na dánõ bõʼõ, samaʼeleʼõ ba dõi Jehowa, Oeria dõi, ono Zemaja, banoea Giriati Jeari; ifaʼeleʼõ zi gõna dania mbanoea daʼe ba tanõ daʼe, ha sara wehedera Jeremia. 
JER.26_1.21	Ba me larongo niw̃aʼõnia Jojaki andrõ, razo ba sabõlõ andrõ chõnia ba koemandroe seboea chõnia, fefoe, ba iʼaloei razo wamaboenoeʼõ jaʼia. Ba me terongo chõ Goeria, ba ataʼoe ia, ilaoe moloi, isaw̃a danõ Miseraji. 
JER.26_1.22	Ba ifatenge niha ba danõ Miseraji Jojaki, razo, Eli-Natano andrõ, ono Nachiboro ba awõnia, 
JER.26_1.23	ba lahalõ Goeria, moroi ba danõ Miseraji ba laʼohe chõ razo Jojaki; ba ifaboenoeʼõ siʼõli ba ifatiboʼõgõ ba lewatõ nono mbanoea mbotonia. 
JER.26_1.24	Ba ibaʼagõ ia chõ Jeremia Ahika andrõ, ono Zafano, fa bõi labeʼe ba danga zato, ba wamoenoe jaʼia. 
JER.27_1.1	I. 
JER.27_1.2	Imane [Jeremia]: Imane chõgoe Jehowa: Fazõchi chõoe wesoe ba kalo magi, ba beʼe ba mbagioe, 
JER.27_1.3	ba faʼoheʼõ chõ razo Ndraono Gedomo ba chõ razo Ndraono Moabi ba chõ razo Ndraono Gamoni ba chõ razo Diro ba chõ razo Zidona, faʼoheʼõ ba zinenge andrõ, si no mõi chõ Zedekia, razo mado Joeda, ba Jeroezalema. 
JER.27_1.4	Ba oroiʼõ chõra, ndramane ba razora: Daʼõ niw̃aʼõ Jehowa ngahõnõ andrõ, Lowalangi Ndraono Gizeraëli: Mimane ba razomi: 
JER.27_1.5	Jaʼodo zombõi tanõ, awõ niha, awõ goerifõ niha, ba goeli danõ ba waʼabõlõgoe andrõ, si lõ ambõ ba tangagoe niʼoroʼõ, ba oebeʼe ba zomasido. 
JER.27_1.6	Ba ijaʼe, ba oebeʼe barõ mbawa genonigoe Neboekanesa andrõ, razo Mbabeli danõ andrõ fefoe, noemalõ saliw̃aliw̃a ba danõ, ba oebeʼe chõnia, enaʼõ ngoningoninia. 
JER.27_1.7	Ba amaedola zawoejoenia ba sawoejoe nononia ba sawoejoe maʼoewoenia fefoe soi, balazi iroegi baw̃a danõnia andrõ gõi, irege labeʼe amaedola zawoejoera ia soi sabõlõ ba razo sabeʼe. 
JER.27_1.8	Ba na so soi, na so nõri niha, si lõ edõna mõi enoninia, enoni Neboekanesa, razo Mbabeli andrõ, si lõ edõna mameʼe bagira ba galo mbagi andrõ chõ razo Mbabeli, ba oefatõrõ ziʼõli ba lofo ba fõchõ waba ba niha daʼõ, iw̃aʼõ Jehowa, irege no oehori ira tangania. 
JER.27_1.9	Ba jaʼami, ba bõi mitõngõni niw̃aʼõ zamaʼeleʼõ andrõ chõmi, ba he niw̃aʼõ zi faeta andrõ, ba he fangifimi, ba he niw̃aʼõ zangombacha eloeaha dandra hadia ia, ba he niw̃aʼõ zeboea elemoe, na lamane chõmi: ”Tenga si mõi enoni razo Mbabeli ami”. 
JER.27_1.10	Faja nifaʼeleʼõra chõmi, ba wameta jaʼami ba danõmi; enaʼõ oetimba ami ba enaʼõ tekiko ami. 
JER.27_1.11	Ba soi sameʼe baginia ba galo mbagi andrõ chõ razo Mbabeli, ba weʼamõi enoninia, ba lõ oeboelõʼõ ba danõnia — iw̃aʼõ Jehowa —, enaʼõ mangahalõ ira ba enaʼõ sosó ira ba daʼõ.
JER.27_1.12	II. 
JER.27_1.13	Hana sa, wa edõna mate ami ba mbawa ziʼõli ba ba lofo ba ba wõchõ waba, nidaõʼõdaõʼõ Jehowa ba soi andrõ, si lõ edõna mõi enoni razo Mbabeli, jaʼoegõ ba banoeaoe andrõ? 
JER.27_1.14	Bõi sa mifondrondrongo niw̃aʼõ zamaʼeleʼõ andrõ, na lamane chõmi: ”Tenga si mõi enoni razo Mbabeli ami!” — faja sa nifaʼeleʼõra chõmi. 
JER.27_1.15	Tenga sa jaʼodo zamatenge jaʼira — iw̃aʼõ Jehowa — sofaja saʼae ira, wamaʼeleʼõ ba dõigoe, enaʼõ oetimba ami ba enaʼõ tekiko ami, fabaja samaʼeleʼõ chõmi.
JER.27_1.16	III. 
JER.27_1.17	Bõi mifondrondrongo chõra, miʼae enoni razo Mbabeli, ba saoeri ami! Hana wa tanõ si mate dania naha mbanoea daʼe? 
JER.27_1.18	Ba na samaʼeleʼõ atṍ ira ba na so chõra daroma li Jehowa, ba ndramoeʼandrõ chõ Jehowa ngahõnõ andrõ, enaʼõ bõi teʼohe ba Mbabeli wakake andrõ si tosai ba gosali Jehowa ba ba gõdo razo mado Joeda ba ba Jeroezalema. 
JER.27_1.19	Imane sa Jehowa ngahõnõ andrõ, ba gehomo andrõ ba ba mbaw̃a nidanõ andrõ ba ba dadaoma andrõ, ba ba zi tosai fakake, si tosai ba mbanoea andre, 
JER.27_1.20	nirõi Neboekanesa, razo Mbabeli, me iʼoloiʼõ Jechonia, ono Jojaki, razo mado Joeda, moroi ha Jeroezalema, me iʼohe ba Mbabeli, fabeja salaw̃a mado Joeda fefoe ba salaw̃a Jeroezalema: 
JER.27_1.21	imane saʼae Jehowa ngahõnõ andrõ, Lowalangi Ndraono Gizeraëli, ba wakake andrõ, si tosai na ba gosali Jehowa ba ba gõdo razo mado Joeda ba ba Jeroezalema: 
JER.27_1.22	Ba Mbabeli teʼohe dania, ba ba daʼõ ahono, balazi iroegi baw̃a oefoeli oefaigi — iw̃aʼõ Jehowa — ba wangai jaʼia, ba wamoeli ba naha andre. 
JER.28_1.1	I. 
JER.28_1.2	imane: Daʼõ niw̃aʼõ Jehowa ngahõnõ, Lowalangi Ndraono Gizeraëli: Oerasa galo mbagi andrõ chõ razo Mbabeli! 
JER.28_1.3	Lõ aloea mendroea fache, ba oeʼohe mangawoeli ba naha andre fefoe wakake andrõ ba gosali Jehowa, nihalõ Neboekanesa, ba mbanoea, niʼohenia ba Mbabeli. 
JER.28_1.4	Fabaja Jechonia, ono Jojaki, razo mado Joeda, awõ fefoe niʼoloiʼõ andrõ, mado Joeda, si no mondroegi Babeli, ba oeʼohe mangawoeli ba mbanoea andre — iw̃aʼõ Jehowa — oerasa saʼae galo mbagi andrõ chõ razo Mbabeli. 
JER.28_1.5	Ba hoemede Jeremia chõ Hanania andrõ, samaʼeleʼõ, ba zi so ere ba sato fefoe, si so ba gosali Jehowa. 
JER.28_1.6	Imane Jeremia, samaʼeleʼõ: Jaʼia daʼõ! Jamoefaloea daʼõ Jehowa! Jamoebeʼe Jehowa itõrõ limõ, nifaʼeleʼõmõ, jamoeʼohe mangawoeli ba mbanoea andre wakake andrõ ba gosali Jehowa, awõ fefoe niha niʼoloiʼõ, moroi ba Mbabeli. 
JER.28_1.7	Ba fondrondrongo na daʼe, nifarongogõgoe chõoe ba ba zato fefoe: 
JER.28_1.8	Samaʼeleʼõ andrõ fõnagoe ba fõnaoe, iʼotarai gõtõ fõna saʼae, ba ba danõ soja mamaʼeleʼõ ba ba gamatõrõw̃a razo seboea; fanoewõ ba famakiko ba fõchõ waba laʼombachaʼõ; 
JER.28_1.9	ba samaʼeleʼõ fangorifi — ba na itõrõ li zamaʼeleʼõ andrõ, ba oroma, ha niha zamaʼeleʼõ andrõ, ba oroma, ha niha zamaʼeleʼõ nifatenge Lowalangi, si ndroehoendroehoe. 
JER.28_1.10	Ba ihalõ galo mbagi andrõ ba mbagi Jeremia samaʼeleʼõ Hanania samaʼeleʼõ andrõ, ifatõ. 
JER.28_1.11	Ba imane Hanania, ba zi so sato fefoe: Daʼõ niw̃aʼõ Jehowa: Lõ aloea mendroea fache, ba oemanõ worasa kalo mbagi andrõ chõ Neboekanesa, razo Mbabeli ba mbagi niha fefoe, ha soi ira! Ba ilaoe mofanõ Jeremia.
JER.28_1.12	II. 
JER.28_1.13	imane: Ae w̃aʼõ chõ Hanania andrõ: Daʼõ niwaʼõ: Kalo mbagi eoe nifatõoe, ba oefazõchi galo mbagi siʼõli, fangalinia! 
JER.28_1.14	Imane sa Jehowa ngahõnõ andrõ, Lowalangi Ndraono Gizeraëli: Kalo mbagi siʼõli oehareʼõ ba mbagi niha andrõ fefoe, ha soi ira, enaʼõ enoni Neboekanesa, razo Mbabeli, ira, enaʼõ ngoningoninia, noemalõ saliw̃aliw̃a ba danõ, ba oebeʼe chõnia. 
JER.28_1.15	Ba imane Jeremia samaʼeleʼõ chõ Hanania samaʼeleʼõ andrõ: Fondrondrongo, jaʼoegõ Hanania! Tenga Jehowa zamatenge jaʼoegõ, ba noa zoei õfowõhõ niha andre ba waʼabeʼe dõdõ ba walimosa andrõ. 
JER.28_1.16	Andrõ imane Jehowa: Hiza, oeheta ndraʼoegõ ba goeli danõ; barõ ndrõfi andre mate ndraʼoegõ me no õfarooe niha ba wolaw̃a Jehowa! 
JER.28_1.17	Ba mate Hanania, samaʼeleʼõ andrõ ba ndrõfi daʼõ, me baw̃a si fitoe.
JER.29_1.1	I. 
JER.29_1.2	(me no aheta ba Jeroezalema razo, Jechonia, ba salaw̃a ira alawe andrõ ba enonira jomo ba koemandroe seboea andrõ, ba Ndraono Joeda, ba ba Jeroezalema ba toeka ba siamboe). 
JER.29_1.3	Ifaʼoheʼõ chõ Geleasa, ono Zafano, awõ Gemaria, ono Hilikia, nifatenge Zedekia, razo mado Joeda, chõ Neboekanesa, razo Mbabeli, imane ba zoera andrõ: 
JER.29_1.4	Daʼõ niw̃aʼõ Jehowa ngahõnõ, Lowalangi Ndraono Gizeraëli ba niʼoloiʼõ andrõ fefoe, niʼoloiʼõgoe ba Mbabeli, moroi ba Jeroezalema: 
JER.29_1.5	Milaoe nomo ba niʼonahia, milaoe mokaboe ba miʼā mboea zinanõ bacha. 
JER.29_1.6	Miʼangowaloe ba miʼoʼono, ono matoea ba ono alawe, ba mifangowaloe nonomi matoea ba mibeʼe nihalõ nonomi alawe, enaʼõ moʼono ira, ono matoea ba ono alawe, enaʼõ ato ami ba daʼõ, enaʼõ bõi awoewoe waʼato. 
JER.29_1.7	Miʼaloei wangorifi mbanoea andrõ, ba niʼoloiõgoe jaʼami, miʼangandrõ chõ Jehowa, salahira; fangorifimi saʼae wangorifira! 
JER.29_1.8	Imane sa Jehowa ngahõnõ, Lowalangi Ndraono Gizeraëli: Bõi lafowõhõ ami samaʼeleʼõ andrõ chõmi, si so andrõ ba chõmi, ba ma si faeta andrõ chõmi, ba bõi miʼamati ba wangifimi, 
JER.29_1.9	falimosa sa nifaʼeleʼõra chõmi ba dõigoe, tenga jaʼodo zamatenge jaʼira! — iw̃aʼõ Jehowa. 
JER.29_1.10	II. 
JER.29_1.12	Awena dania miʼangarõfi li ndraʼo, mõi ami mangandrõ chõgoe, ba oefondrondrongo chõmi. 
JER.29_1.13	Ba miʼaloei ndraʼo ba misõndrado, 
JER.29_1.14	 — iw̃aʼõ Jehowa — ba oefaigi wangefa chõmi, oeʼozaragõ ami, moroi ba niha fefoe ba moroi ba mbanoea fefoe, ba nitiboʼõgoe jaʼami — iw̃aʼõ Jehowa — ba oeʼohe mangawoeli ami ba mbanoea andrõ, ba nihetagoe jaʼami. 
JER.29_1.15	III. 
JER.29_1.16	— Imane saʼae Jehowa, ba chõ razo andrõ, sidadao ba dadaoma andrõ chõ Dawido, ba ba niha sato fefoe, banoea daʼe talifoesõmi, si lõ fao chõmi, jaʼami niʼoloiʼõ andrõ, 
JER.29_1.17	— imane Jehowa ngahõnõ: Hiza, oefatõrõ chõra ziʼõli ba lofo ba fõchõ waba, oebeʼe amaedola marafala saisõ ira, si tebai niʼā, balazi walõsõchi. 
JER.29_1.18	Ba oebeʼe solohi jaʼira ziʼõli ba lofo ba fõchõ waba ba oebeʼe sihocha mboe ira, ba niha ba goeli danõ fefoe; oebeʼe bõrõ wangelifi ba bõrõ waʼatobali dõdõ ba bõrõ waʼiki ba bõrõ wangoʼaja, ba niha fefoe, ba nitiboʼõgoe jaʼira, 
JER.29_1.19	bõrõ wa lõ nifondrondrongora ligoe — iw̃aʼõ Jehowa — si lõ atagedo famaʼoheʼoheʼõ chõra ba genonigoe samaʼeleʼõ andrõ, ba lõ nifondrondrongomi — iw̃aʼõ Jehowa. 
JER.29_1.20	IV. 
JER.29_1.21	Imane Jehowa ngahõnõ, Lowalangi Ndraono Gizeraëli ba chõ Gahabi andrõ, ono Golaja, ba ba chõ Zedekia andrõ, ono Maseja, samaʼeleʼõ faja chõmi, ba dõigoe: Hiza, oebeʼe ba danga Neboekanesa, razo Mbabeli, ira, enaʼõ ifaboenoeʼõ ira, ba zanehe ami! 
JER.29_1.22	Ba tobali bõrõ wangelifi ira ba niʼoloiʼõ andrõ fefoe, mado Joeda, ba Mbabeli, lamane dania: ”Jamoefatõrõʼõ Jehowa ba lala ndra Sedekia Ahabi, nitoenoe razo Mbabeli, ba galitõ!” 
JER.29_1.23	Me no manao horõ ira ba Ndraono Gizeraëli, me no lahorõni ndronga nawõra ba me no laʼombachaʼõ waja ba dõigoe, si tenga niw̃aʼõgoe chõra: — jaʼodo saʼae zangila, si so ba mbõrõ ndraʼo! — iw̃aʼõ Jehowa.
JER.29_1.24	V. 
JER.29_1.25	ba õmane: Daʼõ niw̃aʼõ Jehowa ngahõnõ andrõ, Lowalangi Ndraono Gizeraëli: Me no ba dõimõ õfaʼoheʼõ zoera ba mbanoea Jeroezalema fefoe ba chõ Zefania ere andrõ, ono Maseja ba ba gere fefoe, me no õmane: 
JER.29_1.26	No ifataro ndraʼoegõ ere Jehowa, fangali Jojada, ere andrõ, enaʼõ õdarodarogõ, na so zowõhõ, na so zamaʼeleʼõ, enaʼõ õbeʼe ba galo ba ba mbilagoe mbagi. 
JER.29_1.27	Ba hana sa wa lõ õtenaw̃a Jeremia andrõ, banoea Ganatoti, si no mamaʼeleʼõ chõmi? 
JER.29_1.28	Noa sa atṍ ifaʼoheʼõ chõma [zoera] ba Mbabeli, wangoemaʼõ: ”Ara na sa! Milaoe nomo ba miʼonahia, milaoe mokaboe ba miʼā mboea zinanõ bacha! ...” 
JER.29_1.29	Ba ibaso zoera andrõ Sefania, ere andrõ, ba zamondrongo Jeremia. 
JER.29_1.30	Ba hoemede Jehowa chõ Jeremia, imane: 
JER.29_1.31	Farongogõ ba niʼoloiʼõ andrõ fefoe, õmane: Imane Jehowa, ba chõ Zemaja andrõ, banoea Nehalama: Me no mamaʼeleʼõ chõmi Zemaja andrõ, lõ lai wa tenga nifatengegoe jaʼia, ba me no ifowõhõ ami, enaʼõ abeʼe dõdõmi ba waja, 
JER.29_1.32	ba imane Jehowa: Hiza, oesoelõni daʼõ chõ Zemaja andrõ, banoea Nehalama ba ba maʼoewoenia mitooe! Bõi faloecha ia [maʼoewoe], si lõ teboelõ ba mbanoea niha daʼe, ba lõ ichamõ nosonia zi sõchi andrõ, niʼasogõgoe dania ba mbanoeagoe andre — iw̃aʼõ Jehowa — me no ifarooe niha ba wolaw̃a Jehowa. 
JER.30_1.1	I. 
JER.30_1.2	Daʼõ niw̃aʼõ Jehowa, Lowalangi Ndraono Gizeraëli: Tānõ chõoe ba zoera fefoe daroma li andrõ, niw̃aʼõgoe chõoe. 
JER.30_1.3	Hiza sa, iroegi baw̃a dania, — iw̃aʼõ Jehowa, ba oefaigi wangefa ba mbanoeagoe Iraono Gizeraëli, awõ mado Joeda, iw̃aʼõ Jehowa, ba oeʼohe mangawoeli ira ba danõ andrõ, nibeʼegoe chõ ndra toeara, enaʼõ laʼochõgõ. 
JER.30_1.4	Ba daʼõ daroma li andrõ, niw̃aʼõ Jehowa ba chõ Ndraono Gizeraëli ba ba mado Joeda: 
JER.30_1.5	Imane saʼae Jehowa: Feʼao sataʼoe ita tarongo; fanizinizi, ba lõ fangorifi. 
JER.30_1.6	Mizofoezofoe ba mifaigi, na madono maõ ndra matoea! Ba hana wa oeʼila lagogohe zolara dozi ira matoea, hoelõ zadono? ba hana wa fatoetoe afoesi mbawa! 
JER.30_1.7	Alai ita! baw̃a seboea saʼae mbaw̃a daʼõ, si lõ famaedo, ba baw̃a waʼatosasa ba maʼoewoe Jakobo, ba — niʼefaʼõ dania ira ba daʼõ! 
JER.30_1.8	Na baw̃a daʼõ sa — iw̃aʼõ Jehowa ngahõnõ — ba oerasa galo mbagi andrõ chõra, ba mbagimi, ba oeʼetoeʼõ wesoe chõmi, ba lõ tola saʼae laʼosawoejoe ira [maʼoewoe Jakobo andrõ] niha bõʼõ. 
JER.30_1.9	Enoni Lowalangira Jehowa saʼae ira ba enoni razora andrõ. Dawido, niʼasogõgoe chora. 
JER.30_1.10	Ba jaʼoegõ enonigoe maʼoewoe Jakobo, ba bõi ataʼoeʼõ — iw̃aʼõ Jehowa — ba bõi tokeaʼõ, jaʼoegõ Iraono Gizeraëli, oeʼefaʼõ saʼae ndraʼoegõ ba danõ sarõoe ba oeʼefaʼõ maʼoewoemõ ba danõ andrõ, ba niʼoloiʼõ jaʼira, enaʼõ mangawoeli maʼoewoe Jakobo, enaʼõ ahono ira ba danõ, enaʼõ lõ hadia ia ba lõ ikeani ira niha. 
JER.30_1.11	Lõʼõ sa aefado chõoe — iw̃aʼõ Jehowa — ba wangorifi jaʼoegõ. Oehori saʼae fefoe soi niha, ba nifazaewegoe jaʼami, ba jaʼami, ba lõ oehori; oeʼotoeʼõ ami ndrohoendrohoe, lõ tola lõʼõ manõ fotoe. 
JER.30_1.12	II. 
JER.30_1.13	Lõ samatoenõ hoehoeomõ — ba zochooe sanana andrõ, ba lõ famadõhõ, lõ daloedaloe nifalemba chõoe! 
JER.30_1.14	Dozi somasi jaʼoegõ mege, ba no olifoe ira ndraʼoegõ: lõʼõ manõ ba dõdõra jaʼoegõ, me no oebago ndraʼoegõ nifamago emali, me no oeʼotoeʼõ ndraʼoegõ nilangotoeʼõ safaito, ba waʼoja golalõw̃aoe andrõ, ba ba waʼafahõna horõoe. 
JER.30_1.15	Hana wa mangarõngarõ ndraʼoegõ ba zesocho andrõ chõoe, me no abõlõbõlõ waʼafõchõ chõoe? Bõrõ waʼoja golalõw̃aoe andrõ ba faʼafahõna horõoe, wa oelaoe chõoe daʼõ! 
JER.30_1.16	Ba niʼā dania dozi si manga jaʼoegõ, ba dozi samakao jaʼoegõ, ba niʼoloiʼõ dania, fefoe, ba dozi sangosindraʼoei si so chõoe, ba oebeʼe niʼosindraʼoei si so chõra dania, ba dozi soraboe gamagamaoe, ba oebeʼe niraboe! 
JER.30_1.17	Oefatõfa sa dania chõoe daloedaloe nifalemba, oefadõhõ zesocho andrõ chõoe — iw̃aʼõ Jehowa — me ”Nitiboʼõ” labeʼe tõimõ — ”Siona si lõ ba dõdõ niha” 
JER.30_1.18	III. 
JER.30_1.19	Ba terongo moroi ba daʼõ wangandrõ saoha gõlõ, awõ li zaʼiki, ba ato ira oebeʼe, bõi awoewoe waʼato; ba eboea dõira oebeʼe, bõi itohoegõ, wa lõ ba dõdõ niha bõʼõ ira. 
JER.30_1.20	Ba iraononia (iraono Jakobo) ba si mane fõna, ba banoeara, ba si lõ teboelõ fõnagoe, ba dozi samakao jaʼira, ba oeʼotoeʼõ. 
JER.30_1.21	Ba samatõrõ jaʼira, ba oi jaʼira, ba salaw̃ara, ba banoeara. Ba oetehe chõnia weʼamõi chõgoe, enaʼõ iʼondrasi ndraʼo — ha niha na sa zi lõ ataʼoe mate ba wangondrasi jaʼodo? — iw̃aʼõ Jehowa. 
JER.30_1.22	Ba tobali banoeagoe ami, ba Lowalangimi ndraʼodo! 
JER.30_1.23	Tesao saʼae nangi sabõlõ chõ Jehowa fõnoenia, angi sabeʼe sibai; itõrõ hõgõ zeboea horõ andrõ: 
JER.30_1.24	Lõ alõ wõnoe Jehowa andrõ, irege no itõrõ nihonogõinia ibeʼe, irege no ifaloea — moroi foeri dania aboto ba dõdõmi!
JER.31_1.1	I. 
JER.31_1.2	Imane Jehowa: No faloecha waʼeboea dõdõ ba danõ si mate niha andrõ, si lõ ahori ba mbawa ziʼõli. Talaboe! ba wolohe ba waʼahono Iraono Gizeraëli! 
JER.31_1.3	No iʼoromaʼõ ia chõgoe Jehowa, moroi ba zarõoe, no imane: 
JER.31_1.4	Oefoeli oeʼaʼazõchi ndraʼoegõ, enaʼõ teʼazõchiʼõ, jaʼoegõ ono alawe, Iraono Gizeraëli. Ajaoe zoei dania waritia andrõ chõoe, enaʼõ fao ndraʼoegõ ba zanari! 
JER.31_1.5	Õfoeli õlaoe kaboe nagoe ba hili Zamaria — samazõchi jaʼia, ba laʼogoenaʼõ gõi. 
JER.31_1.6	Iroegi sa baw̃a dania, ba moeʼao zanaro, ba hili Geferaji, lamane: ”Talaboe, mõi ita misi jaw̃a ba hili Ziona, chõ Lowalangida Jehowa!” 
JER.31_1.7	Imane sa Jehowa: Miʼanoenõ ba waʼomoeso dõdõ, ba chõ maʼoewoe Jakobo, mikaraini waʼiki, bõrõ hõgõ soi andrõ! Miʼeboeaʼõ li wanoenõ, mimane: Orifi mbanoeaoe andrõ, si tosai Iraono Gizeraëli, jaʼoegõ Jehowa! 
JER.31_1.8	Hiza, oeʼohe mangawoeli ira moroi jõoe, oeʼozaragõ ira moroi ba wondrege danõ — fao zi lõ hõrõ ba sogomboejoemboejoe tõla ba sanabina ba sawena madono fefoe: ato sibai ira, wangawoeli ba daʼe! 
JER.31_1.9	Megeʼege ira waʼaso ba fakao: oefasao ira, oeʼohe ba goemboe; lala si fadaja nitõrõ, si tebai manendre ira; noa sa tobali ama Ndraono Gizeraëli ndraʼodo ba si aʼa nonogoe mado Geferaji! 
JER.31_1.10	Mifondrondrongo li Jehowa, jaʼami niha baero, miʼombachaʼõ ba hoelo misa, ba zarõoe, mimane: Samazaewe mege Iraono Gizeraëli, daʼõ gõi zangozaragõ, ba irorogõ, si mane fondrorogõ goebalo rorogõfõnia! 
JER.31_1.11	Jehowa sa zangorifi maʼoewoe Jakobo, iʼefaʼõ ba danga zabõlõ moroi chõra. 
JER.31_1.12	Ba so ira ba manoenõ ba hili Ziona, lahoeroefai waʼeboea dõdõ Jehowa andrõ, boea nowi ba õsi nagoe ba fanicha ba ono mbiribiri ba ono zaw̃i, ba amaedola kaboe si lõ ambõ idanõ nosora, ba lõʼõ saʼae ariri ira. 
JER.31_1.13	Ba awena dania omoeso dõdõ nono alawe ba wanari, fabaja ono matoea ba satoea fefoe, ba oebaliʼõ faʼowoeawoea dõdõ waʼaboe dõdõra andrõ ba oerara dõdõra, omoeso dõdõra oebeʼe, aefa waʼalangoe dõdõ andrõ. 
JER.31_1.14	Ba oebeʼe fangokafoe dõdõ gere dawõ ba aboeso mbanoeagoe faʼeboea dõdõgoe andrõ — iw̃aʼõ Jehowa.
JER.31_1.15	II. 
JER.31_1.16	Imane Jehowa: Bato wegeʼege, bõi saʼae mowõi daw̃a hõrõoe, so na sa mbõli gõlõ, ba waʼerege dõdõoe andrõ — iw̃aʼõ Jehowa: mangawoeli dania ira moroi ba danõ nemali. 
JER.31_1.17	So na sa dõtõnafõ, ba gõtõ dania chõoe — iw̃aʼõ Jehowa: mangawoeli dania ndraono ba danõra. 
JER.31_1.18	Oerongo saʼae wangarõngarõ mado Geferaji: No õʼotoeʼõ ndraʼodo, ba tebai oetimba, hoelõ nono zaw̃i, si lõ moefamaha na, — tehe chõgoe wangawoeli, ba mangawoelido, me no Jehowa ndraʼoegõ, Lowalangigoe! 
JER.31_1.19	Me noa saʼae oeʼerogõ ndraʼoegõ, ba mangesa dõdõgoe, ba me no oesõndra waʼaboto ba dõdõ, ba oebõzi zolagoe: ailado, aila sibai ndraʼodo, oeloeʼi saʼae waʼaila andrõ, si otarai me iraono na ndraʼodo. 
JER.31_1.20	Hadia, ono omasiõ saʼae chõgoe mado Geferaji, ono bõrõ waʼomoeso dõdõ, fa ifoelifoeli zoei itõrõ tõdõgoe, ha me oega gõi fategoedo chõnia? Andrõ hoemoeloehoeloe bacha dõdõgoe chõnia — tebai lõ oehachõsi tõdõ ia! — iw̃aʼõ Jehowa.
JER.31_1.21	III. 
JER.31_1.22	Ha waʼara na õʼeroʼerogõ, jaʼoegõ ono alawe si faʼero? Si bohooe sa ilaoe Jehowa ba goeli danõ: Ifohoe ndra matoea ira alawe! 
JER.31_1.23	Imane Jehowa ngahõnõ, Lowalangi Ndraono Gizeraëli: Ifoeli lamane dania ba danõ mado Joeda ba ba mbanoea chõra, na no oefaigi wangefa chõra: ”Jamoefahowoeʼõ ndraʼoegõ Jehowa, jaʼoegõ nahia waʼatoelõ, jaʼoegõ hili niʼamoniʼõ!” 
JER.31_1.24	Ba monahia dania ba daʼõ mado Joeda, fabaja banoeara fefoe, sonowi ba sakoebaloi oerifõ. 
JER.31_1.25	Oeʼokafoei saʼae dõdõ si no odoefodoefo, ba dozi sariri, ba aboeso oebeʼe. 
JER.31_1.26	Ba tokeado ba daʼõ ba oefachõlõdo, ba no fangokafoe dõdõgoe wemõrõgoe andrõ! 
JER.31_1.27	Imane Jehowa: Hiza, iroegi baw̃a dania, ba oefazaewe danomõ niha ba tanõmõ goerifõ ba danõ Ndraono Gizeraëli ba ba danõ mado Joeda, 
JER.31_1.28	ba si mane me lõ atage ndraʼo, ba wangohori ba ba wamoefoe ba ba wanoedoegõ, ba ba wamakiko ba ba wangalani [jaʼira], si manõ gõi dania wa lõ atagedo ba wangazõchi ba ba wananõ! — iw̃aʼõ Jehowa. 
JER.31_1.29	Na loeo daʼõ, ba lõʼõ saʼae law̃aʼõ: ”Ira ama zi manga boea nagoe si lakiritõ, ba iraono zafoeroe boha.” 
JER.31_1.30	Ba horõnia saʼae mate zamõsana; ha niha zi manga mboea nagoe si lakiritõ, daʼõ zafoeroe boha.
JER.31_1.31	IV. 
JER.31_1.32	Tenga si mane me fawoeʼoe li ndraʼo chõ ndra toeara, me oeʼohe dangara, ba wangeheta jaʼira ba danõ Miseraji, fawoeʼoesa li si no labõhõli, he w̃aʼae amaedola no oeʼowaloe ira! — iw̃aʼõ Jehowa. 
JER.31_1.35	V. 
JER.31_1.36	Si mane wa tebai awoeʼa fõnagoe nifachoi andrõ — iw̃aʼõ Jehowa —, si manõ gõi wa tebai tenga saʼae soi fõnagoe maʼoewoe Gizeraëli, gõtõgõtõ waʼara. 
JER.31_1.37	Imane Jehowa: Si mane wa tebai tesoeʼa mbanoea si jaw̃a, awõ wa tebai teʼaloei latalata danõ andrõ, tooe, si manõ gõi wa tebai oetiboʼõ madooe Gizeraëli maʼafefoe, ba nilaoera andrõ fefoe — iw̃aʼõ Jehowa! 
JER.31_1.38	Hiza, iroegi baw̃a dania — iw̃aʼõ Jehowa — ba tetaroeʼõ zoei mbanoea chõ Jehowa, iʼotarai malige Hananeli andrõ, iroegi mbawa gõli ba watalinga. 
JER.31_1.39	Ba latohoegõ, ladõlõ misa wanoeʼa, ba hilihili Garebi andrõ, ba lakõiʼõ, latoetoeroe Goa. 
JER.31_1.40	Ba daso gamatela andrõ, maʼafefoe, daso nawoe andrõ, benoea andrõ maʼasagõrõ, iroegi mbombo Kendrona; ba tánõ ba gatoemboecha, iroegi zinga mbawa gõli koedo, ba niʼamoniʼõ chõ Jehowa: ba lõʼõ saʼae tefoefoe, lõʼõ saʼae tedoedoegõ, iroegi zi lõ aetoe.
JER.32_1.1	I. 
JER.32_1.2	Me loeo daʼõ isoewõ Jeroezalema razo Mbabeli; ba no moekoeroe Jeremia, samaʼeleʼõ, ba naha zago ba gõdo razo mado Joeda. 
JER.32_1.3	Noa sa ifakoeroeʼõ ia Sedekia, razo mado Joeda, wangoemaʼõ: Hana wa õmane wamaʼeleʼõ: Daʼõ niw̃aʼõ Jehowa: Hiza, oebeʼe ba danga razo Mbabeli mbanoea daʼe, enaʼõ atoeʼa ira. 
JER.32_1.4	Ba Sedekia andrõ, razo mado Joeda, ba lõ zi lõ laraʼoe Dawa Galedaia, lõ zi lõ tebeʼe ba danga razo Mbabeli, ba fahoehoeo ira ba faʼila bawa. 
JER.32_1.5	Ba Mbabeli iʼohe Zedekia, ba ba daʼõ ahono ia, irege oefoeli oetolo ia! — iw̃aʼõ Jehowa. Na fasõndra ami ba Ndrawa Geledaia, ba lõ fozoe. 
JER.32_1.6	Ba imane Jeremia: No hoemede chõgoe Jehowa, imane: 
JER.32_1.7	Lõ ara tõ, ba mõi chõoe Hanameli, ono namaoe Saloemi, ba imane: Õli mbenoeagoe andrõ ba Ganatoti, jaʼoegõ sa zi tõla mananoe, wowõli jaʼia. 
JER.32_1.8	Ba so dána nonogoe andrõ, Hanameli, itõrõ niw̃aʼõ Jehowa, mõi chõgoe ba naha zago andrõ, imane chõgoe: Tema õli mbenoeagoe andrõ, ba Ganatoti, ba danõ niwada mado Mbenijami, tola sa jaʼoegõ mochṍ, tola õsanoe — õli ia chõoe! Ba aboto ba dõdõgoe, wa no li Jehowa; 
JER.32_1.9	ba oeʼõli mbenoea andrõ, ba Ganatoti, chõ Hanameli, tána nonogoe, ba oetoelo chõnia mbõli, felewitoe ba roefia. 
JER.32_1.10	Ba oefazõchi zoera ba oefotandrõ ba oeʼasogõ zi so ba mbõrõ ba oetoelo mbõli, ba waliëra. 
JER.32_1.11	Ba oehalõ zoera wowõli andrõ, nifotandrõ, 
JER.32_1.12	ba oebeʼe chõ Mbaroechi, ono Nerija ono Mahaseja zoera andrõ, ba zi so Hanameli andrõ, tána nonogoe ba si so ba mbõrõ andrõ, si no mameʼe tandro tanga ba zoera wowõli andrõ, ba zi so mado Joeda fefoe, si sosó ba naha zago andrõ. 
JER.32_1.13	Ba oemane chõ Mbaroechi andrõ ba zi so ira: 
JER.32_1.14	Daʼõ niw̃aʼõ Jehowa ngahõnõ, Lowalangi Ndraono Gizeraëli: Halõ zoera wowõli andrõ, nifotandro, ba si sagõrõ, si lõ moedoehõ, ba õbeʼe ba migõ tanõ, enaʼõ ara manaha. 
JER.32_1.15	Imane sa Jehowa ngahõnõ, Lowalangi Ndraono Gizeraëli: Ifoeli teʼõli dania nomo ba benoea ba kaboe nagoe ba danõ andre!
JER.32_1.16	II. 
JER.32_1.17	He Soʼaja, Jehowa, hiza, no jaʼoegõ zamazõchi banoea si jaw̃a ba tanõ, ba waʼabõlomõ andrõ si lõ ambõ, tangamõ andrõ, niʼoroʼõ, zamazõchi — lõ hadia ia zi tebai, chõoe. 
JER.32_1.18	Ba ngahõnõ õʼeboeaʼõ dõdõoe ba õsoelõni lalõ ndra ama ba gaheta ndraonora foerira, jaʼoegõ Lowalangi seboea, si lõ ambõ faʼabõlõ, sotõi Jehowa ngahõnõ, 
JER.32_1.19	seboea lala dõdõ ba sabõlõ ba wolaoe hadia ia, sanehe lala nono niha fefoe, ba wanoelõni ba zamõsana, dali nitõrõnia andrõ, awõ loealoea wolaoenia. 
JER.32_1.20	Si no mamazõchi tandra ba sahõlihõli dõdõ ba danõ Miseraji, ba iroegi maʼõchṍ andre, he ba Ndraono Gizeraëli ba he ba niha baero, ba wangeboea toeriamõ, si mane toeriaoe maʼõchṍ. 
JER.32_1.21	No õheta ba danõ Miseraji mbanoeamõ Iraono Gizeraëli, wamazõchi tandra ba sahõlihõli dõdõ, tangaoe sabõlõ ba taʼiomõ nifadõlõ, ba fao wametaʼoe, sabõlõbõlõ. 
JER.32_1.22	Ba no õbeʼe chõra danõ andre, nifaboeʼoemõ fameʼe, si mõiʼõ ba hõloe, chõ ndra toeara, tanõ ba zi falawoe soesoe ba w̃e w̃ani. 
JER.32_1.23	Ba me no laroegi, me no laʼochõgõ, ba lõ laʼoʼõ goroisamõ ba lõ latõrõ nifachoimõ, maʼifoe lõ laʼoʼõ niw̃aʼõoe chõra niʼoʼõ, andrõ wa õfatõrõ chõra wamakao andrõ fefoe. 
JER.32_1.24	No iroegi zinga mbanoea fari andrõ, enaʼõ atoeʼa nemali, ba noa saʼae moebeʼe ba danga Ndrawa Galedaia andrõ, samasoei jaʼia, mbanoea, ba ziʼõli ba ba lofo ba ba wõchõ waba andrõ; nidaõʼõdaõʼõmõ, ba no itõrõ, ba hiza, anehe ndraʼoegõ. 
JER.32_1.25	Ba noa zoei õw̃aʼõ chõgoe, jaʼoegõ Soʼaja, Jehowa: Õli chõoe mbenoea andrõ, beʼe mbõli ba asogõ zi so ba mbõrõ! faoedoe wa tebeʼe ba danga Ndrawa Geledaia mbanoea.
JER.32_1.26	III. 
JER.32_1.27	Hiza, Jehowa ndraʼodo, Lowalangi nõsi goeli danõ fefoe, — hadia, so maõ hadia ia zi tebai, chõgoe? 
JER.32_1.28	Andrõ imane Jehowa: Hiza, oebeʼe ba danga Ndrawa Galedaia mbanoea andre, ba danga Neboekanesa, razo Mbabeli, enaʼõ atoeʼa ira. 
JER.32_1.29	Ba Dawa Galedaia andrõ, samasoei banoea andre, ba mõi bacha dania ba latoenoe mbanoea andre, achozi labeʼe, fabaja omo andrõ, ba nitoenoera koemõjõ chõ Mbaʼali, ba dete jaw̃a, ba ba nibeʼera soemange nibadoe ba Lowalangi bõʼõ, ba wangandrõ fõnoegoe. 
JER.32_1.30	Iraono Gizeraëli ba mado Joeda, ba iʼotarai iraono ira saʼae, ba awai nilaoera, ha si lõ omasi ndraʼo; lõ aetoe sa laʼandrõ wõnoegoe Iraono Gizeraëli, ba nifazõchi dangara andrõ — iw̃aʼõ Jehowa; 
JER.32_1.31	fangandrõ wõnoegoe ba fangandrõ waʼabao dõdõgoe saʼae mbanoea andre, iʼotarai loeo, me lataroeʼõ ia, iroegi maʼõchṍ andre, enaʼõ oeheta ia ba doedoema hõrõgoe, 
JER.32_1.32	bõrõ walõsõchi Ndraono Gizeraëli, fefoe ba falõsõchi mado Joeda, nilaoera andrõ, ba wangandrõ fõnoegoe, jaʼira ba razora ba satoeara ba ere andrõ ba samaʼeleʼõ chõra ba ira matoea mado Joeda ba banoea Jeroezalema. 
JER.32_1.33	No laʼerogõ ndraʼo, lõ niʼonahõgõra jaʼodo, ba he w̃aʼae lõ sadagedage ita, wamahaõ jaʼira, ba lõʼõ zoei nifondrondrongora, ba wanõngõni fotoe menaʼõ. 
JER.32_1.34	Sogoro ita andrõ chõra saʼae lafedadao ba gosali andrõ, nifotõi chõgoe, ba wanaʼoenõi jaʼia. 
JER.32_1.35	Lafaʼanõ naha wameʼe soemange chõ Mbaʼali ba ndraso Mbeni-Hinomo, ba wanoenoe onora matoea ba onora alawe chõ Molocho andrõ, — si tenga niw̃aʼõgoe chõra ba si lõ irai itõrõ tõdõgoe, folaoe sogoro ita andrõ, ba wamowõhõ mado Joeda, ba wamazõchi horõ.
JER.32_1.36	IV. 
JER.32_1.37	Hiza, oeʼozaragõ zoei ira ba danõ andrõ fefoe, ba nitiboʼõgoe jaʼira ba wõnoegoe andrõ ba ba mbachoebachoe dõdõgoe ba ba waʼabao dõdõgoe, si no abõlõbõlõ, ba oeʼohe mangawoeli ba naha daʼe ba ahono ira ba daʼe, lõ hadia ia, oebeʼe. 
JER.32_1.38	Ba banoeagoe dania ira ba Lowalangira ndraʼodo. 
JER.32_1.39	Ba ha sara dõdõra ba ha sara lala nitõrõ, oebeʼe chõra, fa bõi mamalõmalõ wangataʼoefira jaʼodo, fangorifira ba fangorifi ndraonora, foerira. 
JER.32_1.40	Ba oelaoe fawoeʼoe li chõra, fawoeʼoesa li si lõ teboelõ, fa lõ oebõdado chõra, ba wolaoe si sõchi chõra. Ba oebeʼe ba dõdõra wangataʼoefi jaʼodo, fa bõi fabali ira chõgoe. 
JER.32_1.41	Bõrõ waʼowoeawoea dõdõgoe saʼae ira dania, ba wolaoe si sõchi chõra. Ba oetanõ ira ba danõ andre, si ndroehoendroehoe, moroi siʼaikõ ba dõdõgoe ba moroi siʼaikõ ba geraʼeragoe. 
JER.32_1.42	Imane sa Jehowa: Si mane famatõrõgoe ba mbanoea andre famakiko andrõ fefoe, si no abõlõbõlõ, si manõ dania oefatõrõ chõra zi sõchi andrõ fefoe, nifaboeʼoegoe chõra. 
JER.32_1.43	Ba lafoeli laʼõli mbenoea ba danõ andre, niw̃aʼõmi: ”Tanõ si mate, lõ niha ba lõ oerifõ! no moebeʼe ba danga Ndrawa Galedaia!” 
JER.32_1.44	Laʼõli dania mbenoea, labeʼe mbõli, lafazõchi zoera wowõli ba lafotandro ba laʼasogõ zi so ba mbõrõ, ba danõ mado Mbenijami ba ba zi fasoei Jeroezalema ba ba mbanoea mado Joeda ba ba mbanoea ba hili ba ba mbanoea ba ndraso ba ba mbanoea raja: oeʼohe sa mangawoeli niʼoloiʼõ andrõ chõra! — iw̃aʼõ Jehowa.
JER.33_1.1	I. 
JER.33_1.2	Daʼõ niw̃aʼõ Jehowa, solaoe, Jehowa sogoi tõdõnia, ba wamaloea — Jehowa dõinia —, imane: 
JER.33_1.3	Angarõfi li ndraʼo, ba oetema lioe, ba oeʼombachaʼõ chõoe zeboea, si tebai aboto ba dõdõ niha, si lõ õrai õrongo. 
JER.33_1.4	Imane sa Jehowa, Lowalangi Ndraono Gizeraëli, ba nomo ba mbanoea andre ba ba gõdo razo mado Joeda, nidoedoegõ, loealoea fari andrõ ba loealoea ziʼõli. 
JER.33_1.5	So zi mõi fasõndra ba Ndrawa Galedaia ba lafoʼõsi [nomo andrõ] boto niha si mate, niboenoegoe ba wõnoegoe andrõ ba ba mbachoebachoe dõdõgoe; bõrõ walõsõchira fefoe, wa no oebiniʼõ mbawagoe ba mbanoea andre. 
JER.33_1.6	Hiza, oefatõfa chõnia daloedaloe nifalemba, famadõhõ; oefadõhõ zochora ba oebõlaʼõ chõra wangorifi, si fahõna, ba si lõ mamalõmalõ. 
JER.33_1.7	Ba oeʼohe mangawoeli niʼoloiʼõ andrõ, mado Joeda ba Iraono Gizeraëli, oefoeli oeʼaʼazõchi ira, si mane fõna. 
JER.33_1.8	Ba oehaogõ ira, oeheta golalõw̃ara fefoe, lalõra chõgoe; oebeʼe aefa chõra zalara fefoe, salara chõgoe, me lalaw̃a ndraʼodo. 
JER.33_1.9	Enaʼõ toeriagoe omasiõ ba fanoeno jaʼodo ba lachõmigoe ia (mbanoea andrõ), ba niha ba goeli danõ fefoe, sogichi tõdõ dania ba sanizinizi ba zi sõchi andrõ ba ba wangorifi andrõ fefoe — na larongo — nibeʼegoe chõra. 
JER.33_1.10	Imane Jehowa: Ba naha andre niw̃aʼõmi: ”Tanõ si mate, lõ niha, ba lõ oerifõ!” ba ba mbanoea mado Joeda misa ba baewali Jeroezalema, si no asaiʼõ, si lõ nihaniha: lõ niha ba lõ oerifõ, 
JER.33_1.11	ba terongo zoei waʼiki ba waʼowoeawoea dõdõ ba ba waʼomoeso dõdõ ba li zangowaloe ba li nono nihalõ ba fanoenõ zangoemaõ: ”Nisoeno Jehowa ngahõnõ; si sõchi tõdõ sa Jehowa, si lõ aetoe sa waʼeboea dõdõnia andrõ,” solohe ba gosali Jehowa soemange fangandrõ saoha gõlõ: me oebeʼe mangawoeli niʼoloiʼõ andrõ, si otarai danõ daʼe, enaʼõ si mane fõna — iw̃aʼõ Jehowa. 
JER.33_1.12	Imane Jehowa ngahõnõ: Ba naha daʼe, si no tanõ si mate, si lõ niha ba si lõ oerifõ, ba ba mbanoea chõnia fefoe, ba ifoeli dania monaha goebalo, sokoebaloi oerifõ. 
JER.33_1.13	Ba ba mbanoea ba hili ba ba mbanoea ba ndraso ba ba mbanoea raja ba ba danõ mado Mbenijami, ba ba zi fasoei Jeroezalema ba ba mbanoea mado Joeda misa, ba ifoeli latõrõ dania zangofaja jaʼira biribiri, iw̃aʼõ Jehowa.
JER.33_1.14	II. 
JER.33_1.17	Imane sa Jehowa: Lõ tola ambõ chõ Dawido [maʼoewoe], sidadao ba dadaoma razo ba maʼoewoe Gizeraëli, 
JER.33_1.18	ba ba gere, mado Lewi andrõ, ba lõ tola ambõ [maʼoewoe], si so fõnagoe, sameʼe soemange nitoenoe ba sanoenoe soemange niʼā ba sangasiwai soemange nitaba, si lõ mamalõmalõ.
JER.33_1.19	III. 
JER.33_1.20	Daʼõ niw̃aʼõ Jehowa: Na miʼila miwoeʼai nifachoigoe lala zi maʼṍchõ ba nifachoigoe lala zi bongi, fa bõi saʼae moloeo ba fa bõi saʼae bongi, ba ginõtõnia, 
JER.33_1.21	ba oewoeʼai gõi wawoeʼoesa li andrõ chõgoe, chõ genonigoe Dawido, fa bõi saʼae so chõnia maʼoewoe, sidadao ba dadaomania, samatõrõ, ba fawoeʼoesa li andrõ chõgoe ba mado lewi ere andrõ, enonigoe. 
JER.33_1.22	Si mane ngahõnõ andrõ, ba mbanoea si jaw̃a, si tebai teʼerai, awõ nene ba mbewe nasi, si tebai tesoeʼa, si manõ gõi wa tebai teʼerai maʼoewoe genonigoe Dawido, oebeʼe, ba si manõ nono Lewi andrõ, si mõi enonigoe. 
JER.33_1.23	Ba hoemede Jehowa chõ Jeremia, imane: 
JER.33_1.24	Hadia, lõ aboto ba dõdõoe niw̃aʼõw̃aʼõ niha andrõ, wangoemaʼõ: Mado andre, si domboea, nitoetoejoe Jehowa, ba no itiboʼõ! ba no lõ ba dõdõra mbanoeagoe andrõ, irege tenga saʼae banoea wamaigira? 
JER.33_1.25	Imane Jehowa: Na lõ nifachoigoe lala ba zi maʼṍchõ ba ba zi bongi, ba na lõ nihonogõigoe sinõrõ ba mbanoea si jaw̃a ba ba danõ si tooe, 
JER.33_1.26	ba oetiboʼõ gõi maʼoewoe Jakobo ba maʼoewoe genonigoe Dawido andrõ, fa lõʼõ saʼae oehalõ maʼoewoenia samatõrõ maʼoewoe ndra Aberahamo, Izaʼaki, Jakobo; oefaigi sa wangefa chõra ba oehachõsi tõdõ ira.
JER.34_1.1	I. 
JER.34_1.2	Daʼõ niw̃aʼõ Jehowa, Lowalangi Ndraono Gizeraëli: Ae w̃aʼõ chõ Zedekia andrõ, razo mado Joeda, õmane chõnia: Daʼõ niw̃aʼõ Jehowa: Hiza, oebeʼe ba danga razo Mbabeli mbanoea daʼe, enaʼõ itoenoe. 
JER.34_1.3	Ba jaʼoegõ, ba si tebai aefa ba dangania; lõ zi lõ laraʼoe ndraʼoegõ ba lõ zi lõ labeʼeʼõ ba dangania, ba faʼila bawa ndraʼoegõ chõ razo Mbabeli andrõ, ba fahoehoeo ami ba teʼohe ba Mbabeli ndraʼoegõ! 
JER.34_1.4	Ba fondrondrongo li Jehowa, jaʼoegõ Sedekia, razo mado Joeda: Imane Jehowa, ba chõoe andre: Lõ tola laboenoe ndraʼoegõ; 
JER.34_1.5	ba waʼahonohono mate ndraʼoegõ, ba si mane fanoenoera samohoea chõ ndra amaoe, razo mege, fõnaoe, si manõ gõi latoenoe chõoe dania ba laʼeʼesi ndraʼoegõ, lamane: ”Alai ndraʼo ndraʼoegõ, salaw̃a!” me no oemanõ wangoemaʼõ — iw̃aʼõ Jehowa. 
JER.34_1.6	Ba ifaʼema chõ Zedekia, razo mado Joeda, Jeremia samaʼeleʼõ daroma li daʼõ, ba Jeroezalema, 
JER.34_1.7	me loeo lasoewõ Jeroezalema sabõlõ chõ razo Mbabeli, ba bõʼõnia fefoe, si tosai banoea mado Joeda, Lachisi andrõ ba Aseka; hatṍ sa daʼõ zi tosai banoea saró, ba mado Joeda.
JER.34_1.8	II. 
JER.34_1.9	enaʼõ iʼefaʼõ zawoejoenia ira matoea ba sawoejoenia ira alawe, Heberaio, zamõsana, fa lõ tola iʼosawoejoe niwara, maʼoewoe Joeda, zamõsaná. 
JER.34_1.10	Ba laʼoʼõ satoea fefoe ba sato fefoe, sanehe mege famagõlõ andrõ, dozi laʼefaʼõ zawoejoera ira matoea, ba sawoejoera ira alawe, lõʼõ saʼae laʼosawoejoe; laʼoʼõ, laʼefaʼõ. 
JER.34_1.11	Ba aefa daʼõ, ba lahalõ mangawoeli zawoejoe ira matoea ba sawoejoe ira alawe, niʼefaʼõra, laʼanõsõʼõ wangosawoejoe. 
JER.34_1.12	Ba hoemede Jehowa chõ Jeremia, imane: 
JER.34_1.13	Daʼõ niw̃aʼõ Jehowa, Lowalangi Ndraono Gizeraëli: No fawoeʼoe li ndraʼo chõ ndra toeami, me oeheta ira ba danõ Miseraji ba danõ niʼosawoejoe jaʼira, wangoemaʼõ; 
JER.34_1.14	”Na iroegi mewitoe fache, ba jamoeʼefaʼõ dalifoesõnia Heberaio zamõsana, na so zi no mamawa jaʼia chõnia; meõnõ fache sawoejoemõ ia ba na aefa õ, ba õʼefaʼõ ia!” Ba lõ lafondrondrongo ligoe ira toeami, lõ labeʼe mbõrõ dalingara. 
JER.34_1.15	Ba no mifalalini geraʼerami maʼõchṍ, no miʼoʼõ zatoelõ chõgoe, me no mifarongogõ wangefa, ba nawõmi, ba me no mamagõlõ ami fõnagoe, ba gosali andrõ, si no fao ba dõi tõigoe. 
JER.34_1.16	Ba ijaʼe, ba no mifoeli mibeʼe raʼiõ dõigoe, me ihalõ mangawoeli zawoejoenia ira matoea ba sawoejoenia ira alawe zamõsana, sawoejoemi, si no mifaloea fangefaʼõ; me no mifoeli miʼanõsõʼõ wangosawoejoe jaʼira. 
JER.34_1.17	Andrõ imane Jehowa: Lõ nifondrondrongomi ligoe, ba wamarongogõ fangefa ba dalifoesõmi, ba nawõmi andrõ, dozi ami — ba hiza, jaʼodo zamarongogõ chõmi fangefa, oeloeloe ami ba mbawa ziʼõli ba ba wõchõ waba ba ba lofo, ba oebeʼe nifakao ami, dozi soi niha ba goeli danõ zamakao jaʼami. 
JER.34_1.18	Oeloeloe zi no manawõ nifachoigoe andrõ ba si lõ moloʼõ famagõlõ andrõ, famagõlõra fõnagoe, me lafabali nono zaw̃i andrõ, ba wanõrõ ataloea, 
JER.34_1.19	satoea mado Joeda ba satoea mbanoea Jeroezalema ba enoni razo jomo ba ere ba sato ba danõ fefoe, si no manõrõ otaloea nono zaw̃i nifabali andrõ: 
JER.34_1.20	— oebeʼe ba danga nemalira ira, ba danga zangaloei famoenoera, ba õ wofo ba daloe mbanoea ba õ goetoe ndroeʼoe dania mbotora. 
JER.34_1.21	Manõ Zedekia andrõ, razo mado Joeda ba koemandroe seboea andrõ chõnia: oebeʼe ba danga nemalira, ba danga zangaloei famoenoera, ba danga zabõlõ andrõ chõ razo Mbabeli, si no aheta ba chõmi [iadaʼe]. 
JER.34_1.22	Hiza, moehededo chõra — iw̃aʼõ Jehowa — oeʼohe mangawoeli ira ba mbanoea daʼe, enaʼõ lasoewõ ba enaʼõ atoeʼa ira, ba enaʼõ latoenoe, ba oebaliʼõ tanõ si mate mbanoea mado Joeda, fa bõi saʼae monahia bacha niha.
JER.35_1.1	I. 
JER.35_1.2	imane: Ae ba maʼoewoe Rechabi andrõ ba hede chõra, ba ohe ira ba gosali Jehowa, ba mbateʼe andrõ zamboea ba beʼe õra nagoe. 
JER.35_1.3	Ba hoemededo chõ Jasania andrõ, ono Jeremia ono Habasinia, ba ba dalifoesõnia ba ba ndraononia fefoe ba ba watalifoesõta maʼoewoe Rechabi andrõ fefoe. 
JER.35_1.4	Ba oeʼohe ba gosali Jehowa ba mbateʼe ndraono Hanani andrõ, ono Jigidalia, enoni Lowalangi, ba ngai mbateʼe zatoea andrõ, jaw̃a mbateʼe Maseja, ono Zaloemi, sanaro ba mbawandroehõ. 
JER.35_1.5	Ba oefaʼoli migõ ba mako, si so agoe jaw̃a ba maʼoewoe Rechabi andrõ, ba oemane chõra: Mibadoe nagoe! 
JER.35_1.6	Ba lamane: Lõ mabadoe nagoe! noa sa iʼoroiʼõ chõma toeama Jonadabi, ono doeama Rechabi, foeroegõma, imane: ”Bõi manõ mibadoe nagoe ba he iraonomi, 
JER.35_1.7	ba bõi milaoe nomo ba bõi manaroe [fache] ami ba bõi mifazõchi kaboe nagoe, bõi so chõmi zi manõ; ba nose sosó ami, sagõtõ jaʼami, enaʼõ anaoe nosomi ba danõ, ba zi so ami si fatewoe!” 
JER.35_1.8	Ba no maʼoʼõ goroisa woeroegõma Jonadabi andrõ, ono doeama Rechabi, fefoe hadia ia niʼoroiʼõnia chõma, wa lõ mabadoe nagoe, sagõtõ jaʼaga, he jagaʼa ba he ira alawema ba he onoma matoea ba he onoma alawe, 
JER.35_1.9	awõ wa lõ malaoe nomo chõma, nahiama, wa lõ mafazõchi kaboe nagoe, wa lõ mangahalõga, wa lõ bolo nowi chõma. 
JER.35_1.10	Ba tobali ba nose sosóga, moloʼõ ndraʼaga, matõrõ niʼoroiʼõ woeroegõma Jonadabi chõma, fefoe. 
JER.35_1.11	Ba me iroegi danõda Neboekanesa razo Mbabeli, ba mamane: ”Talaboe, talaoe moloi ba zabõlõ Ndrawa Galedaia andrõ ba ba zabõlõ Garamo, tasaw̃a Jeroezalema!” andrõ soga ba Jeroezalema. 
JER.35_1.12	II. 
JER.35_1.13	imane: Daʼõ niw̃aʼõ Jehowa ngahõnõ, Lowalangi Ndraono Gizeraëli: Ae hede ba mado Joeda ba ba mbanoea Jeroezalema, õmane: Hadia, lõ mitõngõni wotoe, ba wamondrongo ligoe enaʼõ? iw̃aʼõ Jehowa. 
JER.35_1.14	Oroisa Jonadabi andrõ, ono Rechabi, niʼoroiʼõnia ba maʼoewoenia, fa bõi labadoe nagoe, ba no moeʼoʼõ; iroegi maʼõchṍ andre lõ nibadoera, woloʼõ oroisa woeroegõra andrõ: ba no lõ sadagedagedo fehede chõmi, ba lõ nifondrondrongomi chõgoe. 
JER.35_1.15	Ba lõ sadagedagedo famatenge chõmi enonigoe andrõ fefoe, samaʼeleʼõ, ba wangoemaʼõ chõmi: Mifoeli ami, jamoerõi lalania si lõ sõchi andrõ zamõsana ba mihaogõ mboeaboeami ba bõi miʼoʼõ ba Lowalangi bõʼõ, ba wamosoemange jaʼira, ba lõ teboelõ ami ba danõ, nibeʼegoe chõmi ba chõ ndra toeami! — ba lõ nibeʼemi bõrõ dalingami, lõ nifondrondrongomi chõgoe. 
JER.35_1.16	Maʼoewoe Jonadabi andrõ, ono Rechabi ba no laʼoʼõ goroisa woeroegõra, niʼoroiʼõnia chõra; ba niha daʼe, ba lõ nifondrondrongora chõgoe. 
JER.35_1.17	Andrõ imane Jehowa, Lowalangi ngahõnõ, Lowalangi Ndraono Gizeraëli: Hiza, oefatõrõ saʼae ba maʼoewoe Joeda ba ba mbanoea Jeroezalema wamakiko andrõ fefoe, nidaõʼõdaõʼõgoe chõra, me no hoemededo chõra, si lõ famondrongo, ba me no moeʼaodo chõra, si lõ fanema li. 
JER.35_1.18	Ba ba watalifoesõta maʼoewoe Rechabi, ba imane Jeremia: Daʼõ niw̃aʼõ Jehowa ngahõnõ. Lowalangi Ndraono Gizeraëli: Me no miʼoʼõ goroisa woeroegõmi Jonadabi, me no mitõngõni niʼoroiʼõnia andrõ fefoe ba me no ahori mitõrõ niw̃aʼõnia chõmi, ba imane Jehowa ngahõnõ, 
JER.35_1.19	Lowalangi Ndraono Gizeraëli: Lõ tola ambõ chõ Jonadabi andrõ, ono Rechabi, [maʼoewoe] si so fõnagoe [enonigoe]. 
JER.36_1.1	I. 
JER.36_1.2	imane: Halõ garate, ba soera daroma li andrõ fefoe, niw̃aʼõgoe chõoe, nitandrõsaigõ ba Ndraono Gizeraëli ba ba mado Joeda, ba ba soi bõʼõ fefoe, iʼotarai loeo andrõ, me awena hoemededo chõoe, me loeo Josia, iroegi maʼõchṍ andre. 
JER.36_1.3	Ma atṍ labeʼe ba dõdõra maʼoewoe Joeda wamakiko andrõ fefoe, si so ba dõdõgoe nifatõrõ chõra, ma atṍ irõi lalania si lõ sõchi andrõ zamõsana, ma lafoeli ira, ba oebeʼe aefa chõra lalõra, awõ horõra. 
JER.36_1.4	Ba hoemede Jeremia chõ Mbaroechi andrõ, ono Nerija, ba iʼanoeraʼõ Baroechi, igoʼõgoʼõ niw̃aʼõw̃aʼõ Jeremia chõnia, fefoe daroma li Jehowa, niw̃aʼõnia chõnia, itanõ ba zoera. 
JER.36_1.5	Ba noa daʼõ, ba iw̃aʼõ li chõ Mbaroechi Jeremia, imane: So rõrõgoe, tebai mõido ba gosali Jehowa; 
JER.36_1.6	ba aeʼe, jaʼoegõ andre, ba baso zoera andrõ, nisoeramõ, woloʼõloʼõ niw̃aʼõw̃aʼõgoe chõoe, taroma li Jehowa andrõ; farongogõ ba zato ba gosali Jehowa, na baw̃a wamoni; ba ba mado Joeda fefoe, si no mõi ba daʼõ, moroi ba mbanoeara misa, 
JER.36_1.7	farongogõ wombaso, ma atṍ lakao chõ Jehowa, wangideʼideʼõ jaʼira, ma irõi lalania andrõ si lõ sõchi zamõsana, ma lafoeli ira: noa sa eboea wõnoe Jehowa ba bachoebachoe dõdõnia, fametaʼoe Jehowa niha andre. 
JER.36_1.8	Ba iʼoʼõ Baroechi, ono Nerija, fefoe niw̃aʼõ Jeremia, samaʼeleʼõ, chõnia, ibaso daroma li Jehowa, si so ba zoera andrõ, ba gosali Jehowa. 
JER.36_1.9	Ba me dõfi si lima chõ Jojaki, ono Josia, razo mado Joeda, me baw̃a si siw̃a, ba teʼoroiʼõ wamoni fõna Jehowa ba mbanoea Jeroezalema fefoe ba ba mbanoea bõʼõ fefoe, si mõi ba Jeroezalema, moroi ba mbanoea mado Joeda misa. 
JER.36_1.10	Ba ibaso hoehoeo Jeremia andrõ Baroechi, ba gosali Jehowa, ba golajama chõ Gemaria, ono Zafano, doeroetoeli, ba golajama fõna, si jaw̃a, ba zinga mbawa gõli si bohooe, ba gosali Jehowa, ifarongogõ wombaso soera andrõ, ba niha sato fefoe. 
JER.36_1.11	II. 
JER.36_1.12	ba mõi ia mitooe ba gõdo razo ba kato doeroetoeli, ba no faloecha ba daʼõ zalaw̃a fefoe, ira Elisama, doeroetoeli, Delaja, ono Zemaja ba Elinatano, ono Nachiboro, ba Gemaria, ono Zafano, ba Sedekia, ono Hanania, ba satoea bõʼõ, fefoe. 
JER.36_1.13	Ba iʼombachaʼõ chõra Micbaja fefoe nirongonia, me ifarongogõ ba niha sato Baroechi wombaso soera andrõ. 
JER.36_1.14	Ba lafatenge Joedi salaw̃a andrõ fefoe, Joedi ono Natania ono Zelemia ono Choesi, lafatenge chõ Mbaroechi, wangoemaʼõ: Ohe zoera andrõ, nifarongogõoe ba zato ba ae chõma! Ba iʼohe zoera andrõ Baroechi, ono Nerija, mõi ia chõra. 
JER.36_1.15	Ba lamane chõnia: Dadao, ba farongogõ chõma! Ba ifarongogõ chõra Baroechi. 
JER.36_1.16	Ba me no larongo daroma li andrõ fefoe, ba faoma lafaigi mbawa nawõra, no tobali dõdõra, ba lamane chõ Mbaroechi andrõ: Nifarongogõ chõ razo daʼõ fefoe! 
JER.36_1.17	Ba lasofoe chõ Mbaroechi, lamane: Toenõ chõma, he õwisa wanoera taroma li andrõ, niʼombachaʼõnia chõoe. 
JER.36_1.18	Imane chõra Baroechi: Iw̃aʼõw̃aʼõ chõgoe daroma li andre fefoe, ba oetanõ ba zoera, taw̃a. 
JER.36_1.19	Ba lamane satoea, chõ Mbaroechi: Ae biniʼõ ndraʼoegõ, awõ Jeremia, enaʼõ lõ sangila heza so ami.
JER.36_1.20	III. 
JER.36_1.21	Ba ifatenge Joedi razo, ba wangai soera andrõ, ba ihalõ ba kato doeroetoeli Elisama. Ba ibaso Joedi, ifarongogõ chõ razo ba ba zatoea andrõ, fefoe, si so ba ngainia. 
JER.36_1.22	Ba ba nahania na baw̃a deoe so razo — baw̃a si siw̃a —, no so galitõ fõnania. 
JER.36_1.23	Ba ero na no tõloe irege õfa ngaroro ibaso Joedi, ba itaba razo ladawa ba itiboʼõ ba galitõ, irege no ahori achozi zoera andrõ. 
JER.36_1.24	Ba lõ tokea razo, ba he enoninia andrõ fefoe, samondrongo taroma li andrõ fefoe, lõ lasika noechara. 
JER.36_1.25	Ba he w̃aʼae laʼandrõ chõ razo ira Elinatano, Delaja ba Gemaria, bõi jamoetoenoe zoera andrõ, ba lõʼõ zoei ifondrondrongo chõra. 
JER.36_1.26	Iw̃aʼõ naʼi chõ Jeramiëli, ono razo ba chõ ndra Seraja, ono Gaseriëli, Selemia, ono Gabideli, lakaoni doeroetoeli Baroechi ba Jeremia samaʼeleʼõ — ba no ibiniʼõ ira Jehowa.
JER.36_1.27	IV. 
JER.36_1.28	Halõ garate bõʼõ, ba soera jaw̃a daroma li andrõ, si mane mege, si so ba zoera si fõfõna andrõ, nitoenoe Jojaki, razo mado Joeda. 
JER.36_1.29	Ba ba chõ Jojaki andrõ, razo mado Joeda, ba õmane: Daʼõ niw̃aʼõ Jehowa: No õtoenoe zoera andrõ, wangoemaʼõ: Hana wa õtanõ bacha: ”Lõ zi lõ mõi razo Mbabeli, ba wamoefoe tanõ daʼe ba ba wangohori ba danõ niha, fabaja oerifõra?” 
JER.36_1.30	Andrõ imane Jehowa ba chõ Jojaki andrõ, razo mado Joeda: Lõ ngaʼõtõnia dania, sidadao ba dadaoma Dawido andrõ, ba so tooe dania mbotonia, ba zino, na maʼṍchõ, ba ba waʼoafoe, ba zi bongi. 
JER.36_1.31	Ba oesoelõni ba chõnia ba ba maʼoewoenia ba ba genoninia andrõ lalõra, ba ba mbanoea Jeroezalema ba ba mado Joeda, ba oefatõrõ wamakiko andrõ fefoe, nidaõʼõdaõʼõgoe chõra, lõ lai wa lõ nifondrondrongora. 
JER.36_1.32	Ba ihalõ garate bõʼõ, ibeʼe chõ doeroetoelinia Baroechi, ono Nerija, ba itanõ bacha daʼõ fefoe nõsi zoera andrõ, nitoenoe Jojaki razo mado Joeda, igoʼõgoʼõ niw̃aʼõw̃aʼõ Jeremia chõnia — ba oja lanõnõ na hoehoeo bõʼõ, hoehoeo si manõ gõi.
JER.37_1.1	I. 
JER.37_1.2	Ba lõ lafondrondrongo li Jehowa andrõ, nifaw̃aʼõgõnia chõ Jeremia samaʼeleʼõ, he jaʼia ba he enoninia ba he niha ba danõ. 
JER.37_1.3	Ba ifatenge chõ Jeremia samaʼeleʼõ razo Sedekia, — Joechala, ono Zelemia, ba Sefania ere andrõ, ono Maseja zinenge —, wangoemaʼõ: ”Angandrõ chõ Jehowa, Lowalangida, salahima!” 
JER.37_1.4	Me loeo daʼõ, ba idõrõdõrõi na mbanoea Jeremia, lõ moekoeroe na. 
JER.37_1.5	Ba barõ õ, ba so moroi sa zanoewõ chõ Waraʼo, moroi ba danõ Miseraji, ba me terongo daʼõ ba Ndrawa Galedaia, ba laheta ira, labato wanoewõ Jereozalema. 
JER.37_1.6	Ba hoemede Jehowa chõ Jeremia, samaʼeleʼõ imane: 
JER.37_1.7	Daʼõ niw̃aʼõ Jehowa, Lowalangi Ndraono Gizeraëli: Mimane chõ razo mado Joeda, samatenge jaʼami, ba wanofoe chõgoe: Sanoewõ andrõ chõ Waraʼo, si so moroi sa, ba wanolo jaʼami, ba mangawoeli ba danõra, tanõ Miseraji, 
JER.37_1.8	ba sangawoeli gõi Ndrawa Galedaia andrõ, ba wanoewõ banoea daʼe, enaʼõ atoeʼa ira ba enaʼõ latoenoe. 
JER.37_1.9	Daʼõ niw̃aʼõ Jehowa: Bõi milimo ami, wangoemaʼõ tõdõmi: ”Aloea laheta ira chõda Dawa Galedaia andrõ!” lõʼõ sa laheta ira. 
JER.37_1.10	He w̃aʼae milaw̃a enaʼõ zabõlõ Ndrawa Galedaia andrõ fefoe, sanoewõ jaʼami, ba he ha mato maʼifoe zi tosai, si no mesocho sibai naʼi, ba ifazaw̃a zoei ia zamõsana ba nosenia ba latoenoe mbanoea daʼe.
JER.37_1.11	II. 
JER.37_1.12	ba irõi Jeroezalema Jeremia ba weʼamõi ba danõ mado Mbenijami, ba wangai oerachania ba daʼõ, fao ia ba niha [bõʼõ]. 
JER.37_1.13	Ba me iroegi mbawa gõli mado Mbenijami andrõ, chõ zanaro sotõi Jeria, ono Zelemia ono Hanania, ba itaha Jeremia samaʼeleʼõ daʼõ, imane: ”Ba Ndrawa Galedaia mõi ndraʼoegõ!” 
JER.37_1.14	Ba imane Jeremia: Faja! Tenga si mõi ba Ndrawa Galedaia ndraʼodo; ba iʼositengagõ. Ba itema iraʼoe Jeremia Jeria andrõ, iʼohe ba zatoea. 
JER.37_1.15	Ba mofõnoe zatoea chõ Jeremia, labago ia ba labeʼe ba goeroenga ba nomo Jonata doeroetoeli; noa sa labaliʼõ koeroenga daʼõ. 
JER.37_1.16	Ba tobali labeʼe ba goeroenga barõ danõ Jeremia, ba nibale kara moroi jaw̃a; ba ara ia ba daʼõ.
JER.37_1.17	III. 
JER.37_1.18	Ba imane na Jeremia chõ Zedekia, razo: Hadia horõgoe chõoe ba ba genonioe andre, wa no mibeʼedo ba goeroenga? 
JER.37_1.19	Ba heza so iadaʼe zamaʼeleʼõ andrõ, sangombacha chõmi, wangoemaʼõ: ”Lõ iroegi ami razo Mbabeli ba lõ iroegi danõ andre!” — ? 
JER.37_1.20	Ba iadaʼe, ba fondrondrongo jaʼoegõ sochõ jaʼo, razogoe! Fondrondrongo wangandrõgoe! Bõi beʼe mangawoeli ndraʼo ba nomo Jonata doeroetoeli andrõ, fa bõi matedo ba daʼõ! 
JER.37_1.21	Ba iw̃aʼõ razo Sedekia, ba naha zago laʼohe Jeremia, wanaha jaʼia, ba samboea maʼṍchõ labeʼe roti chõnia, nihalõ ba nomo doeka roti, irege ahori roti ba mbanoea bacha. Ba ba naha zago ahono Jeremia. 
JER.38_1.1	I. 
JER.38_1.2	Daʼõ niw̃aʼõ Jehowa: Ha niha zi lõ teboelõ ba mbanoea daʼe, ba si mate ba mbawa ziʼõli ba ba lofo ba ba wõchõ waba, ba ha niha zoloeloe jaʼia ba danga Ndrawa Galedaia, ba saoeri; amaedola gondraʼoeania nosonia, ba aoeri 
JER.38_1.3	Imane Jehowa: Banoea daʼe, ba lõ zi lõ tebeʼe ba danga zanoewõ andrõ, chõ razo Mbabeli, atoeʼa ira dania! 
JER.38_1.4	Ba lamane koemandroe seboea chõ razo: Enaʼõ na õfaboenoeʼõ niha daʼõ! Awai halõw̃õnia: atalõ dõdõ zabõlõ, si tosai ba mbanoea daʼa bacha, ibeʼe, ba hoehoeo si manõ chõra; tenga fangorifi mbanoeada zi so ba dõdõ niha daʼõ, ha famakiko! 
JER.38_1.5	Ba imane razo, Sedekia: Ba mihalõ ia! tebai sa ifadaõ limi razo. 
JER.38_1.6	Ba lahalõ Jeremia ba latiboʼõ ia ba dõgi andrõ chõ nono razo andrõ, Malakia, ba golajama naha zago, ladada mitooe Jeremia sinali — ba lõ bacha idanõ ba dõgi andrõ, ha tamboe, — ba ahondrõ ba damboe Jeremia.
JER.38_1.7	II. 
JER.38_1.8	ba irõi gõdo razo Ebedi-Melechi, mõi ia chõ razo, imane: 
JER.38_1.9	He sochõ jaʼodo, razo, tenga si sõchi fefoe nilaoera chõ Jeremia samaʼeleʼõ andrõ, wa no latiboʼõ ia ba dõgi andrõ, fa mate olofo ia ba daʼõ, me lõ balazo saʼae ba mbanoea. 
JER.38_1.10	Ba iw̃aʼõ razo chõ Ndrawa Gaitiofia andrõ, Ebedi-Melechi: Ohe awõoe niha moroi ba daʼe, datõloe, ba dõni jaw̃a Jeremia, moroi ba dõgi andrõ, fatoea lõ mate ia. 
JER.38_1.11	Ba iʼohe awõnia niha andrõ Ebedi-Melechi, mõi ia ba gõdo razo, ba mbateʼe tooe kato hoea, ihalõ ba daʼõ noechanoecha, atoeala noecha, ba idada sinali chõ Jeremia ba dõgi. 
JER.38_1.12	Ba imane Dawa Gaitiofia andrõ, Ebedi-Melechi, chõ Jeremia: Beʼe ba galogooe gatoeala noecha andrõ, toefo zinali! ba iʼoʼõ daʼõ Jeremia. 
JER.38_1.13	Ba ladõni jaw̃a Jeremia moroi ba dõgi, sinali. Ba ba naha zago ahono Jeremia.
JER.38_1.14	III. 
JER.38_1.15	Ba imane Jeremia chõ Zedekia: Na oeʼombachaʼõ chõoe, ba hadia, ba lõ õboenoedo? ba na oefolala dõdõoe, ba lõʼõ zoei õfondrondrongo chõgoe. 
JER.38_1.16	Ba fahõloe razo Sedekia chõ Jeremia — lõ ifarongogõ ba niha — imane: Ba waʼaoeri Jehowa, sombõi chõda nosoda andre, — lõ oeboenoe ndraʼoegõ, ba lõ oebeʼeʼõ ba danga niha andrõ, sangaloei famoenoe jaʼoegõ! 
JER.38_1.17	Ba imane Jeremia chõ Zedekia; Daʼõ niw̃aʼõ Jehowa, Lowalangi ngahõnõ, Lowalangi Ndraono Gizeraëli: Na õloeloe ndraʼoegõ ba danga goemandra chõ razo Mbabeli, ba aoeri ndraʼoegõ ba lõ tetoenoe mbanoea andre, ba saoeri ndraʼoegõ awõ zoroijomooe fefoe. 
JER.38_1.18	Ba na lõ õloeloeʼõ ba danga goemandra chõ razo Mbabeli, ba tebeʼe ba danga Ndrawa Galedaia mbanoea daʼe, ba latoenoe, ba tebai aefa ndraʼoegõ ba dangara! 
JER.38_1.19	Ba imane razo Sedekia chõ Jeremia: Ataʼoedo niwada, mado Joeda, si ne mõi ba Ndrawa Galedaia, — ma labeʼedo ba dangara, ba wangoʼaja jaʼo. 
JER.38_1.20	Ba imane Jeremia: Lõ labeʼeʼõ ba dangara! Ba fondrondrongo goroisa Jehowa, oʼõ niw̃aʼõgoe chõoe, ba ohahaoe dõdõoe ba saoeri ndraʼoegõ. 
JER.38_1.21	Ba na te chõoe õloeloe ndraʼoegõ, ba jaʼia daʼe, nifaʼilaʼõ Jehowa chõgoe: 
JER.38_1.22	Hiza, ira alawe andrõ fefoe, si tosai ba gõdo razo mado Joeda, ba teʼohe baero chõ goemandra chõ razo Mbabeli, ba lamane [ira alawe andrõ]: ”No lafowõhõʼõ sabeʼe dõdõoe ba no lalaw̃aʼõ! — me no alõsoe gaheoe ba damboe, ba no laʼerogõ ndraʼoegõ!” 
JER.38_1.23	Ba ira alaweoe fefoe, fabaja onooe, ba laʼohe baero ba Ndrawa Galedia, ba jaʼoegõ gõi, ba tebai aefaʼõ ba dangara, teraʼoe ndraʼoegõ ba tebeʼeʼõ ba danga razo Mbabeli, ba banoea daʼe, ba nitoenoe alitõ. 
JER.38_1.24	Ba imane Sedekia chõ Jeremia: Lõ tola irongo niha bõʼõ hoehoeoda andre, fa bõi mate ndraʼoegõ. 
JER.38_1.25	Ba na larongo koemandroe seboea, no fahoehoeo ndraʼo chõoe, ba na mõi ira chõoe, na lamane chõoe: ”Ombachaʼõ chõma, hadia niw̃aʼõoe chõ razo, — bõi biniʼõ chõma hadia ia, fa bõi maboenoeʼõ — ba hadia niw̃aʼõ razo chõoe,” 
JER.38_1.26	ba õmane chora: No oeʼideiʼideʼõ ndraʼodo, wangandrõ chõ razo bõi jamoebeʼe mangawoeli ndraʼo ba nomo Jonata, ba waʼamate ba daʼõ. 
JER.38_1.27	Ba mõi goemandroe seboea fefoe chõ Jeremia, lasofoe chõnia, ba iʼoʼõ sibai niw̃aʼõ razo chõnia, wangombacha chõra. Ba labõhõli ia, maʼifoe lõ moerongo hoehoeo no mege. 
JER.38_1.28	Ba ba naha zago ahono Jeremia, irege loeo atoeʼa ba Jeroezalema zanoewõ.
JER.39_1.1	I. 
JER.39_1.2	ba me dõfi si felezara chõ Zedekia ba zi meziw̃a ba mbaw̃a si õfa, ba atoeʼa ira ba mbanoea), 
JER.39_1.3	ba so goemandra andrõ chõ razo Mbabeli, ba doemadao ba zinga mbawa gõli ba daloe: Ira Neregala-Zarese, Samigaro-Nebo ba Saresechi, saʼasa seboea, ba Neregala-Zarese, satoea gere, si faeta, awõ goemandra bõʼõ andrõ fefoe, chõ razo Mbabeli. 
JER.39_1.4	Ba me laʼila ira ira Sedekia, razo mado Joeda, ba sabõlõ andrõ chõnia fefoe, ba latema moloi, ba zi bongi larõi mbanoea, latõrõ lala ba kaboe razo, mbawa gõli ba gotaloea gõli si doea, ba lasaw̃a Garaba. 
JER.39_1.5	Ba lagohi ira sabõlõ Ndrawa Galedaia ba lachamõ Zedekia ba ndraso, ba Jericho; laʼohe ia, lafasao chõ Neboekanesa, razo Mbabeli, ba Ribela ba danõ Hamata, ba iʼetoeʼõ hoekoenia. 
JER.39_1.6	Ba ifatabaʼõ mbagi ndraono Zedekia razo Mbabeli, ba daʼõ, ba Ribela, ba zanehe Zedekia; ba fefoe zalaw̃a mado Joeda, ba ifatabaʼõ mbagi razo Mbabeli. 
JER.39_1.7	Ba ifakoëʼõ hõrõ Zedekia, ba larate iw̃aʼõ ba laʼohe ba Mbabeli. 
JER.39_1.8	Ba gõdo razo andrõ, awõ nomo zato, ba latoenoe Dawa Galedaia ba ladoedoegõ gõli Jeroezalema. 
JER.39_1.9	Ba si tosai niha, si lõ ahori, ba mbanoea, he si no mõi chõra mege, ba he si tosai, si lõ ahori, ba iʼohe ba Mbabeli Neboesa-Adano, sarasá wazoeri. 
JER.39_1.10	Ba niha si noemana, si lõ ba danga hadia ia, ba isaigõ õsa ba danõ mado Joeda Neboesa-Adano, sarasá wazoeri, ba ibeʼe chõra kaboe nagoe, awõ nowi, me loeo daʼõ.
JER.39_1.11	II. 
JER.39_1.12	imane: Halõ ia ba rorogõ, bõi fakao ia; oʼõ chõnia zomasi ia, nibokainia chõoe! 
JER.39_1.13	Ba lafatenge zinenge ira Neboesa-Adano, sarasá wazoeri, Neboesasiba, saʼasa seboea ba Neregala-Zarese, satoea gere, si faeta, awõ fefoe goemandra andrõ chõ razo Mbabeli, lafatenge, 
JER.39_1.14	lafahalõʼõ Jeremia ba naha zago ba labeʼe rorogõfõ Gedalia, ono Gahika ono Zafano, enaʼõ iʼohe jomo. Ba tobali torõi ia, awõ zato.
JER.39_1.15	III. 
JER.39_1.16	Ae w̃aʼõ chõ Ndrawa Gaitiofia andrõ, Ebedi-Melechi: Daʼõ niw̃aʼõ Jehowa ngahõnõ, Lowalangi Ndraono Gizeraëli: Itõrõ saʼae ligoe ba mbanoea daʼe oebeʼe, ba wamakiko andrõ, ba tenga ba wangorifi, itõrõ ba zanehe ndraʼoegõ, na loeo daʼõ. 
JER.39_1.17	Ba jaʼoegõ andre, ba oeʼorifi, na loeo daʼõ — iw̃aʼõ Jehowa — ba lõ tebeʼe ndraʼoegõ ba danga niha andrõ, sataʼoe ndraʼoegõ. 
JER.39_1.18	Aefa ndraʼoegõ oebeʼe, tenga si mate ba mbawa ziʼõli ndraʼoegõ, amaedola gondraʼoeamõ nosooe, me no abeʼe dõdõoe chõgoe — iw̃aʼõ Jehowa.
JER.40_1.1	I. 
JER.40_1.2	Ba ifahalõʼõ Jeremia sarasá wazoeri andrõ ba imane chõnia: No idaõʼõdaõʼõ ba mbanoea daʼe wamakiko andrõ Jehowa andrõ, 
JER.40_1.3	Lowalangimõ, ba no ifatõrõ; no ifaloea Jehowa nidaõʼõdaõʼõnia, me no molalõ ami chõ Jehowa ba me lõ nifondrondrongomi oroisania, ba andrõ itõrõ ami daʼõ. 
JER.40_1.4	Ba ijaʼe, ba hiza! oeheta chõoe rate andrõ ba dangaoe: na omasiʼõ mõi awõgoe ba Mbabeli, ba taboe, ba oerorogõ ndraʼoegõ! Ba na anoezoe dodõoe mõi awõgoe ba Mbabeli, ba acha lõʼõ! Hiza, no ebolo danõ fõnaoe: heza zomasiʼõ mõi, ba daʼõ aeʼe! 
JER.40_1.5	Ba me lõ mofanõ Jeremia na, ba imane: Ba foeliʼõ chõ Gedalia, ono Gahika ono Zafano, nifataro razo Mbabeli ba mbanoea mado Joeda, ba iagõ chõnia, awõ zato andrõ, ma heza zomasiʼõ, bõʼõnia, mõiʼõ, ba daʼõ aeʼe! Ba ibeʼe chõnia mbalazo ba lala ba boeala sarasá wazoeri andrõ, ba ifofanõ ia. 
JER.40_1.6	Ba isaw̃a Gedalia, ono Gahika andrõ, Jeremia, ba Misefa, ba iʼiagõ chõnia, awõ zato, si tosai ba danõ.
JER.40_1.7	II. 
JER.40_1.8	ba mõi ira chõ Gedalia, ba Misefa, ira simaʼeli, ono Netania, Jochana ira, ba Jonata andrõ, ono Garea ba Seraja, ono Danoemeti, ba iraono Gefaʼi andrõ, banoea Netofa, ba Jesania, ono mbanoea Maʼacha andrõ, awõ zi fao chõra andrõ. 
JER.40_1.9	Ba mõi ba hõloe chõra ba ba nawõra andrõ Gedalia, ono Gahika ono Zafano, imane: Bõi miʼataʼoefi weʼamõi barõ mbawa Ndrawa Galedaia; miʼiagõ danõ ba miʼoʼõ chõ razo Mbabeli, ba sohahaoe tõdõ ami! 
JER.40_1.10	Hiza, ba Misefa so ndraʼodo, fõnami ba Ndrawa Galedaia, na so zi mõi chõda; ba jaʼami, ba miʼozaragõ mboea nagoe ba boea geoe bõʼõ, fabaja fanicha, ba mibeʼe ba nahia, ba miʼiagõ mbanoea andrõ, niʼochõgõmi! 
JER.40_1.11	Ba larongo gõi fefoe niha Jehoeda andrõ, si no fatewoe ba Ndraono Moabi ba ba Ndraono Gamoni ba ba Ndraono Gedomo ba ba danõ bõʼõ fefoe, larongo, wa no isaigõ õsa mado Joeda razo Mbabeli, awõ wa no ifataro koemandroera Gedalia andrõ, ono Gahika ono Zafano. 
JER.40_1.12	Ba mangawoeli fefoe niha Jehoeda moroi ba danõ misa fefoe, sizaewe ira, lasaw̃a danõ mado Joeda, chõ Gedalia ba Misefa; ba lasõndra mboea nagoe ba boea geoe bõʼõ, fahõna.
JER.40_1.13	III. 
JER.40_1.14	ba lamane chõnia: Hadia, no õrongo gõi, wa no ifatenge Zimaʼeli andrõ, ono Netania, Baʼalisi, razo ndraono Gamoni, ba wamoenoe jaʼoegõ? Ba lõ ifati lira Gedalia, ono Gahika. 
JER.40_1.15	Ba imane Jochana, ono Garea, chõ Gedalia, ba Misefa — lõ ifarongogõ ba niha bõʼõ —: Damõido mamoenoe Simaʼeli andrõ, ono Netania; alacha lõ irongo niha bõʼõ! Hana wa iboenoe ndraʼoegõ, ba wameʼe zoemaewe zoei fefoe niha Jehoeda, si no oroedoe chõoe ba tekiko zi tosai mado Joeda? 
JER.40_1.16	Ba imane Gedalia, ono Gahika, chõ Jochana, ono Garea: Bõi! faja nibõbõgõoe andrõ chõ Zimaʼeli!
JER.41_1.1	I. 
JER.41_1.2	Ba maoso Zimaʼeli andrõ ba awõnia fao, si dafoeloe andrõ, latema laboenoe Gedalia, ono Gahika ono Zafano, laboenoe siʼõli nifataro razo Mbabeli ba danõ, 
JER.41_1.3	fabaja niha Jehoeda fefoe, si so ba daʼõ, ba Misefa, chõ Gedalia ba Dawa Galedaia ba daʼõ, sabõlõ, iboenoe Simaʼeli. 
JER.41_1.4	Ba sara wongi, aefa no laboenoe Gedalia, me lõ samondrongo na, 
JER.41_1.5	ba so niha si otarai Zichema ba Silo ba Samaria, w̃aloe ngafoeloe ira, no moetõwõ gambi ba no lasika noechara ba no lachoi ira, so chõra zoemange niʼā ba koemõjõ, niʼohe ba gosali Jehowa enaʼõ. 
JER.41_1.6	Ba ifaondragõ ira Simaʼeli, ono Netania, moroi ba Misefa, megeʼege ia ba lala, ba me faondra ira, ba imane chõra: Mitaboe mijomo chõ Gedalia, ono Gahika! 
JER.41_1.7	Ba ha siʼaikõ laroegi jomo mbanoea, ba iʼõʼõtõ ira Simaʼeli, ono Netania, ba itiboʼõ ba mbaʼa, jaʼia ba awõnia fao. 
JER.41_1.8	Ba dafoeloe chõra zangoemaʼõ chõ Zimaʼeli: Bõi boenoega: so chõma mbalazo, nibiniʼõ ba danõ, fache ba rigi ba fanicha ba w̃e w̃ani! Ba ibõhõli ira, lõ iboenoe, awõ mbanoeara andrõ. 
JER.41_1.9	Ba baʼa andrõ, nitiboʼõ Zimaʼeli boto niha andrõ, niboenoenia, fefoe —, ba jaʼia mbaʼa seboea andrõ, nifachaoʼõ Asa, razo, õra idanõ, me isoewõ ira Baʼesa, razo Ndraono Gizeraëli: daʼõ nifoʼõsi Zimaʼeli, ono Netania, boto niboenoe. 
JER.41_1.10	Ba dozi si tosai niha ba Misefa, ba iʼoloiʼõ Simaʼeli, ono razo alawe, awõ zato fefoe, si tosai ba Misefa, nibeʼe Neboesa-Adano, sarasá wazoeri barõ mbawa Gedalia ono Gahika — daʼõ niʼoloiʼõ Zimaʼeli, ono Netania, ba mofanõ, ba weʼamõi misi jefo ba Ndraono Gamoni.
JER.41_1.11	II. 
JER.41_1.12	ba laʼozaragõ niha fefoe, maoso ira, ba wanoewõ Simaʼeli, ono Netania, ba lachamõ ia ba zinga mbaw̃a idanõ seboea andrõ, ba ngai Gibeona. 
JER.41_1.13	Ba ha siʼaikõ laʼila Jochana, ono Garea, awõ goemandra andrõ, fefoe, si fao chõnia, niʼoloiʼõ Zimaʼeli andrõ, ba omoeso dõdõra. 
JER.41_1.14	Ba labaliʼõ ira foeri dozi niʼoloiʼõ Zimaʼeli, moroi ba Misefa, lasaw̃a Jochana, ono Garea. 
JER.41_1.15	Ba moloi Zimaʼeli, ono Netania, chõ Jochana, ichamõ Ndraono Gamoni, ba daw̃aloe nawõnia.
JER.41_1.16	III. 
JER.41_1.17	Ba maoso ira, ba molombase dania oea ba Geroeti Kimami, ba ngai Mbetilechema, ba weʼamõi misi tooe danõ Miseraji, 
JER.41_1.18	ba Ndrawa Galedaia andrõ; ataʼoe saʼae ira daʼõ, me no iboenoe Gedalia, ono Gahika, nifataro razo Mbabeli ba danõ Simaʼeli andrõ, ono Netania.
JER.42_1.1	I. 
JER.42_1.2	ba lamane chõ Jeremia samaʼeleʼõ: Fondrondrongo wangandrõma chõoe ba angandrõ chõ Jehowa, Lowalangioe, salahima, salahi zi tosai andre fefoe — lõʼõ sa atotó ndraʼaga, si tosai sato no, iʼila hõrõoe, na õfaigi ndraʼaga —; 
JER.42_1.3	jamoeʼombachaʼõ chõma Jehowa, Lowalangioe, lala, nitõrõma, jamoew̃aʼõ li, niʼoʼõma. 
JER.42_1.4	Ba imane chõra Jeremia samaʼeleʼõ: Laoe! Ba da mangandrõdo chõ Lowalangimi Jehowa, oeʼoʼõ zomasi ami, ba fefoe niw̃aʼõ Jehowa chõmi, ba oeʼombachaʼõ chõmi; samboea li lõ oebiniʼõ chõmi. 
JER.42_1.5	Ba lamane chõ Jeremia: Ja si so ba mbõrõ chõma Jehowa, si ndroehoendroehoe, ba sabeʼe dõdõda, na lõ mabeʼe sibai dali wolaoema niw̃aʼõ Jehowa, Lowalangioe, chõoe, nifaʼema chõma; 
JER.42_1.6	he si sõchi ba he si lõ sõchi, — oroisa Lowalangima Jehowa, ba nifatengema jaʼoegõ iadaʼe, daʼõ maʼoʼõ, enaʼõ ohahaoe dõdõma, na mafondrondrongo goroisa Lowalangima Jehowa. 
JER.42_1.7	II. 
JER.42_1.8	Ba ifakaoniʼõ Jochana andrõ, ono Garea, ba koemandra andrõ fefoe, awõnia, awõ zato fefoe, he iraono ba he satoea, 
JER.42_1.9	ba imane chõra: Daʼõ niw̃aʼõ Jehowa, Lowalangi Ndraono Gizeraëli, ba nifatengemi jaʼodo, ba wamaʼema wangandrõmi, imane: 
JER.42_1.10	Na miʼiagõ danõ daʼe, ba oeʼaʼazõchi ami, ba lõ oedoedoegõ ami, oetanõ ami, ba lõ oefoeli oedeha ami; noa saʼae chõgoe wamakiko andrõ, nifatõrõgoe chõmi. 
JER.42_1.11	Alacha lõ miʼataʼoefi razo Mbabeli, sataʼoe ami iadaʼe, — acha lõ miʼataʼoefi ia, iw̃aʼõ Jehowa; faofao sa ndraʼo chõmi, ba wanolo jaʼami ba ba wangefaʼõ jaʼami ba dangania. 
JER.42_1.12	Faloecha waʼahachõ dõdõ ami oebeʼe, enaʼõ iʼogolõi tõdõ ami ba enaʼõ itehe chõmi wangawoeli ba danõmi. 
JER.42_1.13	Ba na mimane dõdõmi: Lõ maʼiagõ danõ daʼe! na lõ mifondrondrongo goroisa Lowalangimi Jehowa, wangoemaʼõ: 
JER.42_1.14	Lõʼõ! Ba danõ Miseraji mõiga, enaʼõ lõ maʼila wanoewõ ba enaʼõ lõ marongo li dorofe ba enaʼõ lõ olofoga, ba wa lõ balazo, ba ba daʼõ maʼiagõ! 
JER.42_1.15	— ba hiza, ba mifondrondrongo daroma li Jehowa, jaʼami si tosai mado Joeda: Imane Jehowa ngahõnõ, Lowalangi Ndraono Gizeraëli: Na miʼonahõgõ weʼamõi ba danõ Miseraji, na mõi ami si fatewoe ba daʼõ, 
JER.42_1.16	ba ichamõ ami, ba daʼõ ba danõ Miseraji, siʼõli andrõ, niʼataʼoefimi maʼõchṍ, ba igoʼõgoʼõ ami ba danõ Miseraji lofo andrõ, sataʼoe ami iadaʼe, ba tekiko ami ba daʼõ. 
JER.42_1.17	Ba dozi niha, si onahõgõ feʼamõi ba danõ Miseraji, si mõi fatewoe ba daʼõ, ba si tekiko ba mbawa ziʼõli ba ba lofo ba ba wõchõ waba, ba samõsa lõ si tosai dania, jaʼira andrõ, si faloecha moloi ba wamakiko andrõ, nifatõrõgoe chõra. 
JER.42_1.18	Imane sa Jehowa ngahõnõ, Lowalangi Ndraono Gizeraëli: Si mane fõnoegoe andrõ ba bachoebachoe dõdõgoe, me ihawoei mbanoea Jeroezalema, si manõ dania, na ihawoei ami bachoebachoe dõdõgoe andrõ, na misaw̃a danõ Miseraji, ba bõrõ wondrakõ ami ba famahocha mboe ba fangelifi ba fangoʼaja, ba lõʼõ saʼae miʼila danõ daʼe! 
JER.42_1.19	Ba noa sa iw̃aʼõ li chõmi Jehowa, jaʼami si tosai mado Joeda, no imane: Bõi misaw̃a danõ Miseraji! Bõi zi lõ aboto ba dõdõmi, wa no oefangelama ami maʼõchṍ. 
JER.42_1.20	Noa sa milimo ami, me no mifatenge ndraʼo chõ Lowalangimi Jehowa, wangoemaʼõ: Angandrõ chõ Lowalangima Jehowa, salahima, ba oʼõ sibai niw̃aʼõ Lowalangima Jehowa, wangombacha chõma, enaʼõ matõrõ daʼõ. 
JER.42_1.21	Ba no oeʼombachaʼõ chõmi maʼõchõ, ba lõ nifondrondrongomi oroisa Lowalangimi Jehowa, ba daʼõ fefoe, ba nifatengenia jaʼodo, chõmi. 
JER.42_1.22	Ba ijaʼe, ba bõi zi lõ aboto ba dõdõmi: ba mbawa ziʼõli ba ba lofo ba ba wõchõ waba tekiko ami dania ba danõ andrõ, somasi ami mõi ami fatewoe.
JER.43_1.1	I. 
JER.43_1.2	— taroma li andrõ fefoe, ba lamane ira Asaria, ono Hosaja, Jochana, ono Garea, awõ dozi, si no abeʼe bawa chõ Jeremia: Fajaoe, lõ nifatenge Lowalangima Jehowa jaʼoegõ, ba wangoemaʼõ chõma: ”Bõi miʼae ba danõ Miseraji, ba weʼamõi si fatewoe ba daʼõ!” 
JER.43_1.3	Baroechi andrõ, ono Nerija, zamaʼoedoe jaʼoegõ chõma, ba wameʼe ba danga Ndrawa Galedaia jaʼaga, enaʼõ laboenoega, ba enaʼõ laʼoloiʼõ ndraʼaga ba Mbabeli! 
JER.43_1.4	Ba lõ laʼoʼõ goroisa Jehowa ira Jochana ba koemandra andrõ fefoe, awõ niha sato fefoe, ba wangiagõ tanõ mado Joeda enaʼõ; 
JER.43_1.5	laʼohe zi tosai mado Joeda fefoe ira Jochana, ono Garea, ba koemandra andrõ fefoe, zi tosai andrõ, sangawoeli moroi ba niha misa, sizaewe ira mege, ba weʼaso ba danõ mado Joeda, 
JER.43_1.6	ira matoea ba ira alawe ba iraono ba ono razo andrõ, alawe, awõ fefoe niha, nisaigõ Neboesa-Adano, sarasá wazoeri, chõ Gedalia, ono Gahika ono Zafano, fabaja Jeremia samaʼeleʼõ ba Baroechi, ono Nerija, 
JER.43_1.7	ba lasaw̃a danõ Miseraji; lõʼõ sa laʼoʼõ goroisa Jehowa. Ba laroegi Dachifane. 
JER.43_1.8	II. 
JER.43_1.9	Halõ gara seboea ba koʼo ba laʼoeri ba nibale kara andrõ, ba ngai lala jomo, ba gõdo Waraʼo, ba Dachifane, faʼaso niha Jehoeda õsa, 
JER.43_1.10	ba õmane chõra: Daʼõ niw̃aʼõ Jehowa ngahõnõ, Lowalangi Ndraono Gizeraëli: Hiza, oefahalõʼõ genonigoe Neboekanesa, razo Mbabeli, ba jaw̃a gara andre, nikoʼogoe, oefedadao dadaomania ba daʼõ dania ibologõ darafa zalo chõnia. 
JER.43_1.11	Ba so ia ba ifoefoe danõ Miseraji: ha niha niboenoe, ba laboenoe, ba niʼoloiʼõ, ba laʼoloiʼõ ba niʼõʼõtõ sʼõli, ba laʼõʼõtõ siʼõli! 
JER.43_1.12	Ba oegoeleʼõ galitõ ba gosali Lowalangi Ndrawa Miseraji, ba itoenoe [gosali andrõ] ba iʼoloiʼõ [Lowalangira] ba iʼokaero danõ Miseraji, si mane na iʼokaero mbaroenia seboea koebalo, ba mangawoeli ia, lõ hadia ia. 
JER.43_1.13	Ba irasa gowe andrõ ba Mbeti Zemesi, ba danõ Miseraji, ba osali Lowalangi Ndrawa Miseraji, ba itoenoe.
JER.44_1.1	I. 
JER.44_1.2	Daʼõ niw̃aʼõ Jehowa ngahõnõ, Lowalangi Ndraono Gizeraëli: No anehe ami wamakiko andrõ fefoe, nifatõrõgoe ba Jeroezalema ba ba mbanoea mado Joeda andrõ, — tanõ si mate daʼõ maʼõchṍ ba lõ niha —, 
JER.44_1.3	bõrõ zi lõ sõchi andrõ, nifazõchira, wangandrõ fõnoegoe, me mõi ira manoenoe koemõjõ ba Lowalangi bõʼõ, wamosoemange si lõ laʼila, he jaʼira ba he jaʼami ba he ira toeami. 
JER.44_1.4	Ba lõʼõ sa sadagedagedo famatenge chõmi enonigoe andrõ fefoe, samaʼeleʼõ andrõ, ba wangoemaʼõ chõmi: Bõi milaoe daʼõ, sogoro ita, si fatoewoe chõgoe! 
JER.44_1.5	Ba lõ lafondrondrongo, lõ labeʼe mbõrõ dalingara, ba wondrõi menaʼõ si lõ sõchi andrõ, fa bõi saʼae latoenoe goemõjõ ba Lowalangi bõʼõ. 
JER.44_1.6	Ba falawoe mbachoebachoe dõdõgoe ba fõnoegoe, hoemola ba mbanoea mado Joeda andrõ ba baewali Jeroezalema, fa tobali adoedoela ba tanõ si mate, si mane maʼõchṍ. 
JER.44_1.7	Ba ijaʼe, ba imane Jehowa, Lowalangi ngahõnõ, Lowalangi Ndraono Gizeraëli: Hana wa miwõwõi chõmi wamakiko seboea, wangohori ira matoea ba ira alawe ba ono matoea ba ono sawoejoe chõmi, ba danõ mado Joeda, wa lõ misai gõ wõfõmi, 
JER.44_1.8	wangandrõ fõnoegoe, ba nilaoe dangami andrõ, wanoenoe koemõjõ ba Lowalangi bõʼõ, ba danõ Miseraji, si mõi ami si fatewoe, fa ahori ami, fa tobali bõrõ wangelifi ba bõrõ wangoʼaja ami, ba niha ba goeli danõ fefoe? 
JER.44_1.9	Hadia, no olifoe ami golalõw̃a ndra toeami ba olalõw̃a razo mado Joeda ba olalõw̃a zalaw̃ami ba olalõw̃ami ba olalõw̃a ndra alawemi, nilaoera ba danõ Joeda ba baewali Jeroezalema? 
JER.44_1.10	Irege maʼõchṍ andre lõ si tehandro dõdõra, ba lõ sataʼoe ira ba lõ niʼoʼõra oroisagoe ba amachoitagoe, nifachoigoe chõmi ba chõ ndra toeami. 
JER.44_1.11	Andrõ wa imane Jehowa ngahõnõ, Lowalangi Ndraono Gizeraëli: Hiza, oenehegõ ami ba wamakiko, ba wangohori mado Joeda, maʼafefoe! 
JER.44_1.12	Oeseʼegõ zi tosai mado Joeda andrõ, si so ba dõdõ feʼamõi ba danõ Miseraji, si fatewoe ba daʼõ; nihori ira, maʼafefoe; ba danõ Miseraji mate ira; ba mbawa ziʼõli ba ba lofo ahori ira, he iraono ba he satoea: bawa ziʼõli ba lofo wamoenoe. Ba tobali fondrakõ ba famahocha mboe ba bõrõ wangelifi ba bõrõ wangoʼaja ira andrõ. 
JER.44_1.13	Ba oeʼotoeʼõ zi so ba danõ Miseraji, si mane fangotoeʼõgoe banoea Jeroezalema, siʼõli ba lofo ba fõchõ waba. 
JER.44_1.14	Ba samõsa lõ si faloecha fangorifi ba foloi, si tosai mado Joeda andrõ, si no mondroegi tanõ Miseraji, ba weʼamõi si fatewoe ba daʼõ, ba wangawoeli ba danõ mado Joeda enaʼõ, somasi ira mangawoeli, ba weʼaso [zoei] ba daʼõ: lõʼõ sa faloecha mangawoeli, baero zoloi andrõ [si lõ atotó].
JER.44_1.15	II. 
JER.44_1.16	Ba niw̃aʼõoe andrõ chõma, ba dõi Jehowa, ba lõ mafondrondrongo chõoe; 
JER.44_1.17	ahori sa mafaloea gamaboeʼoela lima andrõ, nifaboeʼoema, ba wanoenoe koemõjõ chõ razo mbanoea si jaw̃a ira alawe andrõ ba ba wameʼe soemange nibadoe chõnia, si mane folaoema mege, awõ ndra ama, awõ razoma, awõ zatoeama, ba mbanoea mado Joeda ba baewali Jeroezalema: me loeo daʼõ, ba lõ ambõ balazoma ba ohahaoe dõdõma, ba lõ itõrõga famakao. 
JER.44_1.18	Ba gõtõ me no mabato wanoenoe koemõjõ chõ razo mbanoea si jaw̃a, ira alawe andrõ ba fameʼe soemange nibadoe chõnia, ba ambõ ndraʼaga fefoe hadia ia, ba ahori ndraʼaga ba mbawa ziʼõli ba ba lofo. 
JER.44_1.19	Ba na matoenoe iadaʼe goemõjõ chõ razo mbanoea si jaw̃a, ira alawe andrõ ba na mabeʼe chõnia zoemange nibadoe — ba tenga si lõ larongo ira matoeama, wa mafazõchi koee chõnia, wolaoe doemadoemania, awõ wa mabeʼe zoemange nibadoe chõnia.
JER.44_1.20	III. 
JER.44_1.21	Jaʼia, fanoenoe koemõjõ andrõ, nilaoemi, ba mbanoea mado Joeda ba baewali Jeroezalema, jaʼami ba ira amami ba razomi ba satoeami ba sato ba danõ, — daʼõ nitõrõ dõdõ Jehowa, daʼõ niʼangeragõnia. 
JER.44_1.22	Ba tebai saʼae itaha Jehowa ba walõsõchi wolaoemi andrõ, ba zogoro ita andrõ nifazõchimi; ba andrõ wa tobali tanõ si mate danõmi ba bõrõ wangelifi ba si lõ niha, si mane maʼõchṍ. 
JER.44_1.23	Me no manoenoe koemõjõ ami ba me no molalõ ami, chõ Jehowa, ba me lõ nifondrondrongomi niw̃aʼõ Jehowa ba me lõ niʼoʼõmi oroisania ba amachoitania ba famadoehoeʼõnia: andrõ wa no itõrõ ami famakiko andrõ, si mane, maõchṍ. 
JER.44_1.24	Ba imane na Jeremia ba zato ba ba ba ndra alawe fefoe: Mifondrondrongo li Jehowa, jaʼami niha Jehoeda fefoe, ba danõ Miseraji! 
JER.44_1.25	Imane Jehowa ngahõnõ, Lowalangi Ndraono Gizeraëli: Jaʼami ira alawe, — niw̃aʼõmi bewemi, daʼõ nilaoemi tangami! — me miw̃aʼõ: ”Mafaloea gamaboeʼoela lima andrõ, nifaboeʼoema, wanoenoe koemojõ chõ razo mbanoea si jaw̃a andrõ, ira alawe, awõ wameʼe soemange nibadoe chõnia!” ba mitõrõ ae nifaboeʼoemi mifaloea gamaboeʼoela limi andrõ! 
JER.44_1.26	Andrõ mifondrondrongo li Jehowa, jaʼami niha Jehoeda fefoe, si so ba danõ Miseraji: Hiza, fahõloe ndraʼo ba dõigoe andrõ, seboea, iw̃aʼõ Jehowa: Samõsa lõʼõ saʼae niha Jehoeda, ba danõ Miseraji, maʼasagõrõ, sanõtõi tõigoe ba wangoemaʼõ enaʼõ: ”Ba waʼaoeri Jehowa!” 
JER.44_1.27	Hiza, oehõrõhõrõgõ ira ba wamakiko ba tenga ba wangorifi, ba dozi niha Jehoeda, si so ba danõ Miseraji ba nihori bawa ziʼõli ba lofo, irege no aseʼe! 
JER.44_1.28	Ba saefa ba mbawa ziʼõli, ba sangawoeli ba danõ mado Joeda; larõi danõ Miseraji, ba lõ atotó. Ba si tosai mado Joeda fefoe, si no manaw̃a tanõ Miseraji, si fatewoe, ba saboto ba dõdõ dania, ha li zi doehoe, na ligoe, ba na lira! — 
JER.44_1.29	Ba daʼõ dania dandra chõmi, iw̃aʼõ Jehowa, wa oeʼotoeʼõ ami ba danõ daʼe, enaʼõ aboto ba dõdõmi, wa lõ zi lõ aloea wamakiko andrõ, nidaʼõʼdaõʼõgoe chõmi: 
JER.44_1.30	Imane Jehowa: Hiza, oebeʼe ba danga nemalinia Waraʼo Hofera andrõ, ba danga zangaloei famoenoe jaʼia, si mane fameʼegoe Sedekia andrõ, razo mado Joeda, ba danga Neboekanesa, razo Mbabeli, si no emalinia ba sangaloei famoenoe jaʼia. 
JER.45_1.2	Daʼõ niw̃aʼõ Jehowa, Lowalangi Ndraono Gizeraëli, ba chõoe andre, jaʼoegõ Baroechi: 
JER.45_1.3	No õmane: ”Alai ndraʼo, inõnõ na sa faʼaboe dõdõ waʼafõchõ andrõ chõgoe Jehowa! Erege dõdõgoe wangarõngarõ, lõ faloechado wolombase!” 
JER.45_1.4	Ba õmane chõnia [jaʼoegõ Jeremia]: Daʼõ niw̃aʼõ Jehowa: Hiza, niʼotomosigoe andrõ, ba oedoedoegõ, ba nitanõgoe, ba oedeha, ba goeli danõ, 
JER.45_1.5	maʼasagõrõ, ba hadia, õʼandrõ chõoe zeboea? Bõi āndrõ daʼõ! Hiza sa, dozi niha saʼae, ba oefatõrõ wamakiko, iw̃aʼõ Jehowa, ba jaʼoegõ ba oeʼorifi, fefoe gofoe heza õsaw̃a. 
JER.46_1.1	I. 
JER.46_1.2	Ba Ndrawa Miseraji: Ba zanoewõ andrõ chõ Waraʼo Necho, razo Miseraji, si no mondroegi boto Oifarati, Karikemi andrõ, niʼalani Neboekanesa, me dõfi si õfa chõ Jojaki andrõ, ono Josia, razo mado Joeda [imane]: 
JER.46_1.3	Mihalõ mbaloese, awõ ndrange, ba milaboe ba wasõndrata! 
JER.46_1.4	Mifaʼanõ koedo ba miʼae jaw̃a ba hoeloe! Mifaʼaso ami, miʼotetenaoeloe! Mihaogõ doho! Miʼamaroe mbaroe sabeʼe! 
JER.46_1.5	Hana wa tokea ira, ba hana wa lawoewoe tete oeʼila? Hana wa hoemoefa zabõlõra ba hana wa moloi manõ, lõ fanaha, lõ labaliʼõ ira foeri; tehawoe faʼataoe — iw̃aʼõ Jehowa? 
JER.46_1.6	Lõ faloecha moloi zalio ahe, tebai aefa zabõlõ: jõoe andrõ, si jaw̃a, ba mbewe Oifarati andrõ, manendre ira, alaoe! 
JER.46_1.7	Ha niha atṍ zanõi, si mane Nilo, sohohooe, si mane idanõ seboea? 
JER.46_1.8	Dawa Miseraji andrõ zanõi, si mane Nilo, mohohooe, si mane idanõ seboea, ba lamane: Mõi ita mijaw̃a, tanõnõi danõ, tafoefoe mbanoea, fabaja niha bacha! 
JER.46_1.9	Miʼandroeo, jaʼami koedo! Miʼabõlõgõ, jaʼami koereta! ba ndramoelaboe sabõlõ: Dawa Gaitiofia andrõ ba Dawa Libia, samaloese andrõ, fangõnara, ba Dawa Loedi, si so fana, nichai! 
JER.46_1.10	Ba chõ Zoʼaja mbaw̃a daʼõ, chõ Jehowa ngahõno andrõ, baw̃a wolaoe balõ, enaʼõ ilaoe mbalõnia ba zi faʼoedoe chõnia! Manga ziʼõli ba aboeso, maboe ia dora andrõ: sanaba soemange saʼae Zoʼaja, Jehowa ngahõnõ, ba danõ jõoe, ba mbewe Oifarati! 
JER.46_1.11	Ae misi jaw̃a ba Gileadi ba halõ daloedaloe, jaʼoegõ ono alawe, ono Ndrawa Miseraji! Õfalalalala daloedaloe nifalemba chõoe! 
JER.46_1.12	Larongo waʼailamõ andrõ niha baero, ba no anõnõ danõ fegeʼegeoe andrõ, itendre nawõnia sabõlõ sabõlõ ba faoma alaoe ira, daroea ira.
JER.46_1.13	II. 
JER.46_1.14	Miʼombachaʼõ ba danõ Miseraji, mifarongogõ ba Migidola, mitoenõ ba Nofi ba ba Dachifane, mimane: Faoso ba faʼanõʼõ, noa saʼae mangamanga ziʼõli ba zi tefasoei jaʼoegõ! 
JER.46_1.15	Hana wa no tegaõlõ tooe zabõlõmõ? Tebai manaha, me no Jehowa zanimba. 
JER.46_1.16	No ato zalaoe ibeʼe, ilangõ nawõnia zamõsana, ba lamane: Talaboe, fafoeli ita ba niwada, ba danõ chõda, ba ziʼõli andrõ, sabõlõ sibai! 
JER.46_1.17	Lamane ba daʼõ: ”Si tekiko Waraʼo, razo Miseraji; lõ niʼogoenaʼõnia wamonoso andrõ!” 
JER.46_1.18	Faja wa no saoeri ndraʼo, iw̃aʼõ razo andrõ, sotõi Jehowa ngahõnõ — na tenga amaedola Dabora hili andrõ, ba na tenga amaedola Garemeli andrõ, jaw̃a nasi, waʼasonia! (Neboekanesa andrõ). 
JER.46_1.19	Faʼanõ gamagamamõ ba wofanõ, jaʼoegõ niha ba danõ, ono Ndrawa Miseraji alawe; tanõ si mate sa dania Nofi, tetoenoe, ba ahori niha. 
JER.46_1.20	Amaedola nono zaw̃i si sõchi sibai Miseraji andrõ; ba so goelo moroi jõoe, itõrõ. 
JER.46_1.21	Enoni andrõ gõi chõra [niʼoni ba wanoewõ], ba no amaedola nono zaw̃i niboela, ba daʼõ gõi zamaliʼõ jaʼira foeri, moloi, dozi, tebai manaha. Noa sa ichamõ ira baw̃a waʼatekikora, baw̃a wotoe. 
JER.46_1.22	Lira, ba no hoelõ roeroe goelõ, na moloi ia. Ato sa ira, sabõlõ, na so ira; lalaoe wato, amaedola zolobõ eoe. 
JER.46_1.23	Laʼobõ gatoea andrõ chõra, iw̃aʼõ Jehowa; lõʼõ sa moetaha moeʼerai ira, oja saʼae ira, moroi ba damo, tebai zangerai. 
JER.46_1.24	Tobali si lõ boto nono Miseraji andrõ, alawe, tebeʼe ba danga niha moroi jõoe! 
JER.46_1.25	Imane Jehowa ngahõnõ andrõ, Lowalangi Ndraono Gizeraëli: Hiza, oeʼotoeʼõ Gamoni andrõ ba No, fabaja Faraʼo ba tanõ Miseraji ba Lowalangira ba razora, Faraʼo andrõ, fabaja sabeʼe tõdõ chõnia. 
JER.46_1.26	Ba oebeʼe ba danga zangaloei famoenoera ira, ba danga Neboekanesa, razo Mbabeli ba ba danga genoninia; ba aefa daʼõ ba ifoeli so zowanoea ba daʼo, niha, si mane me gõtõ fõna — iw̃aʼõ Jehowa.
JER.46_1.27	III. 
JER.46_1.28	Bõi ataʼoefi, jaʼoegõ enonigoe maʼoewoe Jakobo, iw̃aʼõ Jehowa, faofao sa ndraʼodo chõoe. Oeseʼe sa niha andrõ fefoe, ba nitiboʼõgoe jaʼoegõ, ba jaʼoegṍ, ba lõ oeseʼegõ, ha oeʼotoeʼõ ndraʼoegõ, ndrohoendrohoe; lõʼõ sa tola lõʼõ manõ oeʼotoeʼõ ndraʼoegõ. 
JER.47_1.2	Imane Jehowa: Mohohooe saʼae nidanõ moroi jõoe, tobali mbombo si nõnõi daso, anõnõ danõ, fabaja õsinia, ibeʼe, alõmõ mbanoea, fabaja niha bacha: moeʼiraʼira niha, megeʼege fefoe zi so ba danõ. 
JER.47_1.3	Ba wedõzõdõzõ danõ, ba wangoehoendra zaʼa koedo chõra jaʼia ba ba roeroe goeretara ba ba werara gaolo, — ba lõ labaliʼõ ira foeri ba ndraonora ira ama, me no atata dangara, 
JER.47_1.4	bõrõ mbaw̃a andrõ, si no aloea, ba wamoefoe tanõ Ndrawa Wilisiti maʼasagorõ, ba ba wangohori Tiro ba Sidona, dozi si tosai na, sanolo; ifoefoe saʼae Jehowa Ndrawa Wilisiti, si tosai si hene asi ba Gafatora, 
JER.47_1.5	No iroegi Gasa faʼasele, no adoedoe Gasikalo. Jaʼami si tosai maʼoewoe Genaki, ha waʼara na michoichoi nõsimi? 
JER.47_1.6	He jaʼoegõ, siʼõli Jehowa! ha waʼara na, wa lõ molombase ndraʼoegõ? Angawoeli ba zaemboemõ, honogõʼõ ba bõi aliw̃aliw̃a! 
JER.47_1.7	He iwisa wolombase, me no iʼoroiʼõ Jehowa? Ba Gasikalo ba ba zi hene asi andrõ, — ba daʼõ iʼoroʼõ!
JER.48_1.1	I. 
JER.48_1.2	No taja doeria Ndraono Moabi. Ba Hesibona lafagõlõsi wamakiko jaʼira [lamane]: ”Talaboe! Tahori ira, enaʼõ tenga soi saʼae”. Ba jaʼoegõ gõi, jaʼoegõ Madimena, ba nifoefoe; igoʼõgoʼõ ndraʼoegõ siʼõli! 
JER.48_1.3	Hiza weʼiraʼira moroi ba Horonaʼi, lamane: ”Faʼadoedoe ba famoefoe sabõlõbõlõ!” 
JER.48_1.4	Noa sa afoefoe Ndraono Moabi: Fegeʼege nirongoda, iroegi Zoara. 
JER.48_1.5	Segeʼege ba lala mijaw̃a, ba Loehiti, ba mitooe ba ngai Horonaʼi, ba fangarongarõ ba waʼafoefoe andrõ tarongo. 
JER.48_1.6	Miʼoloi, miʼorifi ami, ja si lõ baloebaloe ami ba danõ si mate! 
JER.48_1.7	Me no abeʼe dõdõmi ba nilaoe dangami andrõ ba ba ganaʼami, ba atoeʼa gõi ba mbanoea chõmi zanoewõ, ba niʼoloiʼõ Gamosi (adoe) andrõ, ba ere andrõ ba salaw̃a andrõ chõnia, fefoe. 
JER.48_1.8	Ba dozi banoea, ba itõrõ sanoedoegõ; samboea lõ banoea, saefa: Tekiko ndraso ba afoefoe zaloʼo, itõrõ niw̃aʼõ Jehowa. 
JER.48_1.9	Mifoʼafi Ndraono Moabi, enaʼõ moehombo ba enaʼõ moloi: adoedoela sa dania mbanoea chõra, salõsoe lõ niha saʼae! 
JER.48_1.10	Niʼelifi zongae tõdõ wangai halõw̃õ andrõ chõ Jehowa, ba niʼelifi gõi zanaha siʼõlinia ba wamadoewa do andrõ.
JER.48_1.11	II. 
JER.48_1.12	Ba hiza sa, iroegi baw̃a dania, iw̃aʼõ Jehowa, ba oefatõrõ chõra zamohani, samadoewa õsi nahia andrõ chõra ba sorasa roembira! 
JER.48_1.13	Ba tobali si lõ boto Ndraono Moabi ba Gamosi andrõ, si mane falõboto Ndraono Gizeraëli no, ba Mbetiëli andrõ, ba zabeʼe dõdõra. 
JER.48_1.14	He moroi, wa mimane: Niha sabõlõ ndraʼaga si no toʼõlõ ba wanoewõ? 
JER.48_1.15	So moroi sa zamoefoe Iraono Moabi, sanoedoegõ banoea chõra ba tegaõlõ tooe wondrege nitoetoejoe andrõ, ono matoea sabõlõ, niʼõʼõtõ, — iw̃aʼõ razo andrõ, sotõi Jehowa ngahõnõ. 
JER.48_1.16	No ahatõ waʼatekiko Ndraono Moabi andrõ, aõsõ sibai wamoenoera. 
JER.48_1.17	Miʼeʼesi, dozi ami si faola tanõ chõra, jaʼami si no mamondrongo tõira, fefoe! Mimane: Ha lõ afoefoe ziʼo zalaw̃a andrõ, siʼo ba waʼabõlõ, siʼo lachõmi andrõ! 
JER.48_1.18	Ae tooe, rõi lachõmi andrõ, dadao tooe, ba zi lõ basõbasõ dõdõ, jaʼoegõ banoea Dibona, ono alawe; so saʼae chõoe zamoefoe Iraono Moabi moroi sa, idoedoegõ hati andrõ chõoe! 
JER.48_1.19	Ae ba zinga lala, ba fachõlõʼõ, jaʼoegõ banoea Garoëri; sofoe ba zoloi andrõ, ba zaefa andrõ, õmane: 
JER.48_1.20	He wisa mege? No tobali si lõ boto Ndraono Moabi, noa sa tobali dõdõ: miʼegeʼege ba miʼangarõngarõ! Miʼombachaʼõ ba mbewe Garono, wa no afoefoe danõ Moabi! 
JER.48_1.21	Noa sa itõrõ hoekoe danõ andrõ, ba zaloʼo tanõ, Holono andrõ ba Jasa ba Mefaʼata, 
JER.48_1.22	ba Dibona ba Nebo ba Beti Dibelataʼi, 
JER.48_1.23	ba Kiriataʼi ba Beti Gamoela ba Beti Meona, 
JER.48_1.24	ba Keriota ba Bosera, banoea Ndraono Moabi fefoe, he ba zahatõ ba he ba zarõoe. 
JER.48_1.25	No moeʼew̃a dandroe Ndraono Moabi ba no moerasa daʼio! — iw̃aʼõ Jehowa. 
JER.48_1.26	Miboesi ira toeo, noa sa lalaw̃a Jehowa; enaʼõ tetaroe mbagi Ndraono Moabi ba goetara ba enaʼõ famaʼiki niha bõʼõ gõi ira. 
JER.48_1.27	Hadia, lõ niʼigiʼigiʼõmi Iraono Gizeraëli? Hadia no moeraʼoe ira si fabaja ba zanagõ, wa õfalichõlichõ ndraʼoegõ, ero na itõrõ lioe ira? 
JER.48_1.28	Miheta ami jomo ba mbanoea, jaʼami si so ba danõ Ndraono Moabi, ba dõgi narõ gara mifaigi nahiami, enaʼõ amaedola mboeroeʼoe ami, sangazoeni ba zinga mbahó!
JER.48_1.29	III. ”
JER.48_1.30	Oeʼila saʼae wajaw̃asara andrõ, iw̃aʼõ Jehowa: faja wehedera ba faja wolaoera, hadia ia. 
JER.48_1.31	Andrõ wa segeʼege ndraʼo ba Ndraono Moabi, sangeʼesi Iraono Moabi fefoe; sangarõngarõ ita ba mbanoea Giri Heresi andrõ! 
JER.48_1.32	Abõlõ wangeʼesigoe jaʼoegõ, jaʼoegõ tõla nagoe ba Zibema, moroi ba weʼe ba Jaʼezeri andrõ; tefaʼõtõ ba ziloea asi ndrahamõ, ba iroegi mbaw̃a nidanõ andrõ ba Jaʼezeri: ba mbaw̃a wamasi chõoe, ba wangozaragõ boea nagoe, so zamoefoe. 
JER.48_1.33	Aheta waʼomoeso dõdõ ba faʼiki ba kaboe ba danõ Ndraono Moabi; taja nõsi mboea nagoe ba roembi oebeʼe, tebato wolazi; faʼiki si tenga faʼiki! 
JER.48_1.34	Iʼotarai Hesibona, sangarõngarõ andrõ ba iroegi Eleale, iroegi Jahasa, ba megeʼege niha; iʼotarai Zoara, noemalõ ba Horonaʼi ba ba zi tõloe ngaʼõtõ Negelati; ogoʼõ saʼae gõi nidanõ ba Nimeri, tobali tanõ si mate. 
JER.48_1.35	Ba oehori ba Ndraono Moabi — iw̃aʼõ Jehowa — zi mõi mijaw̃a ba hilihili, ba wanoenoe koemõjõ chõ Lowalangira. 
JER.48_1.36	Andrõ wa molī bacha dõdõgoe ba Ndraono Moabi andrõ, amaedola li zoeroene! molī bacha dõdõgoe, amaedola li zoeroene, ba mbanoea Giri-Heresi andrõ: noa sa taja niʼirõʼõra, nibeʼera jaw̃a. 
JER.48_1.37	Dozi hõgõ, ba no batoele, ba no moetõwõ gambi, fefoe; dozi taʼio, ba no moechoi ba no laʼolembe gonigoni. 
JER.48_1.38	Ba dete nomo Ndraono Moabi fefoe ba ba newali chõra, ba no ha sambalõ fangarõngarõ, — me no oerasa Ndraono Moabi, timba worasa bowoa, si lõ somasi, iw̃aʼõ Jehowa. 
JER.48_1.39	Ha lõ arasa! Megeʼege. Laʼerogõ manõ [ita] Iraono Moabi, aila; Tobali famaʼiki niha ba faʼatobali dõdõ Ndraono Moabi ba zi faola tanõ chõra fefoe.
JER.48_1.40	IV. 
JER.48_1.41	teʼala mbanoea ba atoeʼa ba hati andrõ zanoewõ, ba tõdõ zabõlõ Ndraono Moabi, na loeo daʼõ, ba no timba dõdõ ndra alawe, si so ba daoegedaoege. 
JER.48_1.42	Ba nifoefoe Ndraono Moabi fa tenga soi saʼae, me no lalaw̃a Jehowa. 
JER.48_1.43	Fehocha mboe ba lõsoelõsoe ba tandraw̃a chõoe, jaʼoegõ si so ba danõ Ndraono Moabi, — iw̃aʼõ Jehowa —: 
JER.48_1.44	Si no moloi ba wehocha mboe andrõ, ba aechoe ba lõsoelõsoe, ba si mõi jaw̃a moroi ba lõsoelõsoe, ba alaoe ba dandraw̃a. Daʼõ sa nifatõrõgoe ba Ndraono Moabi, na dõfi wangotoeʼõ jaʼira — iw̃aʼõ Jehowa. 
JER.48_1.45	Ba loemõ andrõ ba Hesibona labadoegõ ira soloi, tebai saʼae, ba aloea galitõ ba Hesibona ba holahola galitõ ba gõdo Zihona; ba iʼā dangidangi Ndraono Moabi ba amoeʼoe zeboea goeagoea. 
JER.48_1.46	Alai ami, jaʼami Iraono Moabi, no tekiko mbanoea Gamosi andrõ! ono matoea ba ono alawe chõmi, ba niʼoloiʼõ sawoejoe. 
JER.48_1.47	Ba oefoeli sa oeʼefaʼõ Ndraono Moabi ba gõtõ foeri, iw̃aʼõ Jehowa. — Ba daʼe iroegi fotoe Ndraono Moabi andrõ.
JER.49_1.1	I. 
JER.49_1.2	Ba hiza, iroegi baw̃a dania — iw̃aʼõ Jehowa — ba so wangahahagõ ba wanoewõ ba Raba Ndraono Gamoni oebeʼe, ba tobali adoedoela ia, ba tetoenoe halama soja chõra ba latema saʼae Iraono Gizeraëli gondrõita zanema ondrõita doeara mege, — iw̃aʼõ Jehowa. 
JER.49_1.3	Miʼegeʼege, jaʼami banoea Hesibona, me no atoeʼa ba mbanoea zanoewõ! Miʼangarõngarõ, jaʼami halama soja ba Raba! Miʼolembe gonigoni, milaoe mangeʼesi, ja si lõ ahono ami, barõ gõli misa; niʼoloiʼõ saʼae Milikomo andrõ, fabaja ere andrõ ba salaw̃a andrõ chõnia! 
JER.49_1.4	Hadia wa õsoeno ndraʼoegõ ba ndraso andrõ, ba zi no fahõna ba zaloʼo andrõ, jaʼoegõ ono alawe si no faʼero, si no abeʼe tõdõ ba ganaʼa, wangoemaʼõ: ”Ha niha zolaoe chõgoe?” 
JER.49_1.5	Hiza, fehocha mboe oefatõrõ chõoe, moroi ba zi tefasoei jaʼoegõ — iw̃aʼõ Jehowa ngahõnõ andrõ; ba nifazaewe ami, itõrõ lalania zamõsana, ba lõ sangozaragõ soloi andrõ! 
JER.49_1.6	Ba na foeri, ba oeʼohe mangawoeli niʼoloiʼõ andrõ, Iraono Gamoni, — iw̃aʼõ Jehowa.
JER.49_1.7	II. 
JER.49_1.8	Miʼoloi, milaboe ami! Mibiniʼõ ami ba dõgi, jaʼami banoea Dedano! Famakiko saʼae oefatõrõ ba maʼoewoe Gezaoe na loeo oeʼotoeʼõ ira. 
JER.49_1.9	Na so zangozaragõ boea nagoe, ba hadia, lõ lasaigõ woʼoewoʼoe? na sanagõ, ba zi bongi — ba lafoefoe, irege ahono dõdõra. 
JER.49_1.10	Ba me no jaʼodo zamahoi baloebaloe Gezaoe, me oeʼoromaʼõ zi tobini chõnia, fa tebai ibiniʼõ ia, ba afoefoe maʼoewoenia ba talifoesõra ba si faola tanõ chõra, ba si lõ boto saʼae! 
JER.49_1.11	Rõi manõ zi lõ ama, si lõ ina chõoe, — jaʼodo zangorifi, ba si no mate ira matoea chõoe, ba hana na chõgoe abeʼe dõdõra! 
JER.49_1.12	Imane sa Jehowa: Hiza, si tenga si nangea mamadoe õsi mako andrõ, ba lõ tola lõ labadoe, ba jaʼoegõ andrõ, ba hadia, si lõ fotoe ndraʼoegõ? Tenga si lõ fotoe ndraʼoegõ, lõ tola lõ õbadoe! 
JER.49_1.13	Fahõloe saʼae ndraʼo ba chõgoe — iw̃aʼõ Jehowa: Bõrõ wehocha mboe ba bõrõ wangoʼaja ba tanõ si mate ba bõrõ wangelifi Mbosera andrõ dania, ba halama soja andrõ chõra, ba si lõ mamalõmalõ adoedoela! 
JER.49_1.14	No oerongo doeria chõ Jehowa, no tefatenge zinenge ba niha baero, ba wangoemaʼõ: ”Miʼowoeloi ami, misaw̃a ira, milaboe, ba wanoewõ!” 
JER.49_1.15	Hiza sa, oehõndrõgõ ndraʼoegõ ba ngai soi bõʼõ si lõ ba dõdõ niha bõʼõ ndraʼoegõ oebeʼe. 
JER.49_1.16	Faʼataʼoe niha ndraʼoegõ! samowõhõ jaʼoegõ, ba fajaw̃asa dõdõmõ andrõ, jaʼoegõ si so banoea saro ba dete gara, sanalagoei zoezoe hili. He w̃aʼae õʼalaw̃aʼõ jaw̃a gazoenimõ, si mane mojo, ba oetimba tooe ndraʼoegõ, moroi ba daʼõ — iw̃aʼõ Jehowa. 
JER.49_1.17	Ba bõrõ wehocha mboe dania Ndraono Gedomo: dozi sanõrõ, ba tobali dõdõ, ba fasï ba zochora andrõ fefoe 
JER.49_1.18	Si mane Sodoma andrõ ba Gomora ba si faola chõra, si no tobali arõ — iw̃aʼõ Jehowa, — si manõ gõi ba daʼõ, wa samõsa lõ niha ba daʼo, lõ nihaniha si iagõ daʼõ. 
JER.49_1.19	Hiza, timba zingo si mõi mijaw̃a moroi ba zoechoe ba bewe Joridano, sanaw̃a tanõ sokara: si manõ na oetimba ira ha mamõʼi hõrõ waʼara, ba oefataro salaw̃ara nitoejoe andrõ. Ha niha sa zi fagõlõgõlõ chõgoe? ba ha niha zanofoe li chõgoe? ba heza so goebalo, sanaha fõnagoe? 
JER.49_1.20	Andrõ mifondrondrongo dõdõ Jehowa andrõ, tõdõnia ba Ndraono Gedomo andrõ, ba eraʼerania ba mbanoea Demana: Si ndroehoe, niʼoloiʼõ ira — sideʼide mbiribiri andrõ! Si ndroehoe, si tobali tõdõ nahara, ba chõra andrõ. 
JER.49_1.21	Ba weroeroe waʼalaoera andrõ, ba moeheoe danõ; feʼiraʼira — ba mbewe nasi zoechoe telobi li! 
JER.49_1.22	Hiza, timba mojo waʼasonia moroi sa, moehombo, ba ibologõ gafinia jaw̃a Mbosera andrõ, ba tõdõ zabõlõ Ndraono Gedomo, na loeo daʼõ, ba no timba dõdõ ndra alawe si so ba daoegedaoege. 
JER.49_1.23	III. 
JER.49_1.24	Lõ lala dõdõ Ndramaseko, latema moloi, no ihawoei ira faʼataʼoe, no iraʼoe ira faʼafõchõ hoeloe, si mane ba zadono. 
JER.49_1.25	Ha lõ aterõi mbanoea andrõ, seboea toeria, banoea omasiõ chõgoe! 
JER.49_1.26	Andrõ tegaõlõ tooe ba newalira nono matoea chõra, ba ahori zabõlõra, fefoe, na loeo daʼõ, — iw̃aʼõ Jehowa ngahõnõ. 
JER.49_1.27	Ba oeʼeboeaʼõ galitõ barõ gõli ba Ndramaseko, enaʼõ iʼā gõdo Mbenihada andrõ. 
JER.49_1.28	IV. 
JER.49_1.29	Osera ba biribirira, ba nihalõ, ba toefora ba gamagamara ba ondra chõra, ba niʼoloiʼõ, ba lamane dania niha, weʼao: ”Fehocha mboe, fasoei!” 
JER.49_1.30	Miʼoloi, miʼaliogõ woloi, mibiniʼõ ami ba dõgi, jaʼami banoea Hasora! — iw̃aʼõ Jehowa; so sa geraʼera Neboekanesa, razo Mbabeli, chõmi, no ichoi tõdõnia wolaoe chõmi. 
JER.49_1.31	Milaboe! misoewõ niha si no ahonohono, si lõ hadia ia — iw̃aʼõ Jehowa — si lõ lagõ mbawandroehõ ba si lõ lazi, ba si lõ awõʼawõ. 
JER.49_1.32	Ondraʼoea dania gondrara ba niʼoloiʼõ goerifõra, soja sibai, ba oefazawili ira, fefoe gofoe heza misa nifaloʼo boe andrõ — ba oefatõrõ chõra wamakiko, moroi ba zi tefasoei jaʼira — iw̃aʼõ Jehowa. 
JER.49_1.33	Ba tobali naha nasoe anaʼa Hasora andrõ, adoedoela si lõ mamalõmalõ: lõʼõ saʼae niha ba daʼõ, lõ si iagõ jaʼia.
JER.49_1.34	V. 
JER.49_1.35	Daʼõ niw̃aʼõ Jehowa ngahõnõ: Hiza, oerasa wana Ndrawa Gelama andrõ, seboea wangõnara andrõ. 
JER.49_1.36	Ba õfa oefatõrõ ba Ndrawa Gelama andrõ angi, si oroi wondrege danõ, si õfa andrõ, ba oefazaewe ira ba zi oroi angi andrõ, fefoe; lõ niha dania, si lõ laroegi sizaewe Dawa Gelama andrõ. 
JER.49_1.37	Aragoeragoe dania dõdõ Ndrawa Gelama, oebeʼe, ba nemalira andrõ ba ba zangaloei famoenoe jaʼira, ba oefatõrõ chõra wamakiko, feholahola wõnoegoe andrõ, iw̃aʼõ Jehowa — ba oefagoʼõ chõra ziʼõli, irege no ahori ira oebeʼe. 
JER.49_1.38	Dadaomagoe oefedadao ba danõ Ndrawa Gelama andrõ ba oehori ba daʼõ razo, fabaja satoea — iw̃aʼõ Jehowa. 
JER.49_1.39	Ba na loeo safoeria dania, ba oeʼohe mangawoeli niʼoloiʼõ andrõ. Dawa Gelama — iw̃aʼõ Jehowa. 
JER.50_1.1	I. 
JER.50_1.2	Miʼombachaʼõ ba niha baero, mifarongogõ, mitaw̃i mandrera! Mitoeriagõ, bõi mibiniʼõ! Mimane: No atoeʼa zanoewõ ba Mbabeli, no aila Mbeli andrõ, no arasa Merodaki; no si lõ boto wamaedo andrõ chõra, no arasa nadoera. 
JER.50_1.3	So saʼae moroi jõoe niha, si mõi manoewõ jaʼira, — samaliʼõ tanõ si mate tanõra, fa lõ niha saʼae ba danõ; he niha, ba he oerifõ, ba moloi, aheta. 
JER.50_1.4	Ba na loeo daʼõ, na gõtõ daʼõ — iw̃aʼõ Jehowa — ba mangawoeli Ndraono Gizeraëli, awõ mado Joeda, megeʼege manõ ba lala, weʼamõi mangaloei Lowalangira Jehowa. 
JER.50_1.5	Hili Ziona lazofoezofoe, laʼotahõgõ daʼe. So ira ba laʼolembai Jehowa, famabõbõ si lõ mamalõmalõ, si lõ taja saʼae ba dõdõ. 
JER.50_1.6	Biribiri sisoena mege mbanoeagoe andrõ: laʼohe ira ba lala eloengoea koebalora andrõ, lafaeloengoe ira, ba hili misa, latõrõi hili ba hilihili misa, olifoe ira golombasew̃ara. 
JER.50_1.7	Si manga jaʼira dozi si fachamõ chõra, ba lamane emalira andrõ: Lõ horõda! — borõ me no molalõ ira chõ Jehowa andrõ, Jehowa nahia waʼatoelõ, tõtõnafõ ndra toeara. 
JER.50_1.8	Miʼoloi, mirõi Mbabeli andrõ, miheta ami ba danõ Ndrawa Galedaia, ja hoelõ mbiribiri si matoea ami, sondrõniaʼõ biribiri soja. 
JER.50_1.9	Hiza sa, oefaoso gahe goroedoea soi sabõlõ moroi jõoe, ba Mbabeli andrõ; so ira moroi sa oebeʼe, samaʼanõ jaʼira, sanoewõ jaʼira, ba daʼõ moroi wa atoeʼa dania ira ba [Mbabeli]. Ono wana niha daʼõ ba no timba zabõlõ, sahoe loe, si lõ mangawoeli lõ hadia ia. 
JER.50_1.10	Ba tobali ondraʼoea danõ Ndrawa Galedaia, ba dozi si faraboe ba daʼõ, ba aboeso — iw̃aʼõ Jehowa. 
JER.50_1.11	Ja omoeso dõdõmi, ja maʼiki ami, jaʼami soraboe nibajabajagoe, — ja mamarõga ami, si mane ono zaw̃i ba wamõbõrõ fache, milaoe moedele, si mane si matoea koedo. 
JER.50_1.12	Saila sibai dania ninami, afoesi mbawa zadono jaʼami, — jaʼira, soi safoeria andrõ ba tanõ si mate ba adoedoela ba benoea awoejoe! 
JER.50_1.13	Ba wõnoe Jehowa andrõ, ba lõ niha saʼae, tanõ si mate manõ: dozi sanõrõ Babeli andrõ, ba tobali dõdõ ba fasī, ba zochora andrõ fefoe. 
JER.50_1.14	II. 
JER.50_1.15	Mihehegõ, fasoei: No iloeloe ia [Babeli], no adoedoe wangabeʼe, no moedoedoegõ gõli! — Me no folaoe balõ, chõ Jehowa, ba milaoe mbalõmi chõra! Folaoera mege misoelõni chõra! 
JER.50_1.16	Mihori ba Mbabeli andrõ, he sanaroe, ba he samasi! Ba ziʼõli sabõlõ andrõ, ba isaw̃a niwara zamõsana, oi zara moloi, lasaw̃a chõra. 
JER.50_1.17	Ono mbiribiri nikeani Ndraono Gizeraëli, nikeani zingo; bõrõtania, ba iʼā ira razo Asiria, ba ijaʼe, ba gafoeriata, ba iʼõʼõchi dõlara razo Mbabeli. 
JER.50_1.18	Andrõ wa imane Jehowa ngahõnõ, Lowalangi Ndraono Gizeraëli: Hiza, oeʼotoeʼõ razo Mbabeli andrõ, fabaja banoeania si mane fangotoeʼõgoe mege razo Asiria. 
JER.50_1.19	Ba oeʼohe mangawoeli ba mbenoeara Ndraono Gizeraëli, enaʼõ ba hili Garemeli ladoedoe goerifõra, ba ba Mbazana, ba enaʼõ ba hili mado Geferaji andrõ ba ba danõ Gileadi lafadõhõ waʼolofora! 
JER.50_1.21	Ae laoe ba danõ ”si doea gõtõ fanandro” ba mbanoea ”wotoe” andrõ; seʼegõ, fakiko, gohi ira — iwaʼõ Jehowa — oʼõ sibai niw̃aʼõgoe chõoe! 
JER.50_1.22	Hiza wanoewõ ba danõ ba famoefoe sabõlõbõlõ! 
JER.50_1.23	Ha lõ afoefoe warõcha andrõ, famõzi oeli danõ maʼasagõrõ, ha lõ arasa! Ha lõ atobali dõdõ niha bõʼõ Mbabeli andrõ! 
JER.50_1.24	No oelaoe wesoe chõoe, ba no alaoe ndraʼoegõ, jaʼoegõ Babeli, lõ nidõnadõnaoe! No lachamõ ndraʼoegõ ba no laraʼoeʼõ, me no lõ ataʼoeʼõ wolaw̃a Jehowa. 
JER.50_1.25	No ibokai naha wangõna andrõ chõnia Jehowa ba no isaoʼõ baero wangõna andrõ, na mofõnoe ia; so saʼae halõw̃õ Zoʼaja, Jehowa ngahõnõ, ba danõ Ndrawa Galedaia, [fanoewõ]. 
JER.50_1.26	Milaboe chõra, gofoe heza moroi sa; mibokai halasa chõra mifahisi ira, amaedola wache nibõbõrõ, ba mifakiko; ja lõ si tosai chõra! 
JER.50_1.27	Mihahandro nono zaw̃i si matoea chõra, fefoe, — niʼõʼõtõ tooe! Alai ira! noa sa iroegi baw̃a chõra, baw̃a wotoe! 
JER.50_1.28	Hiza! Soloi ba saefa ba danõ Mbabeli, sangombacha ba hili Ziona folaoe balõ andrõ, nilaoe Lowalangida Jehowa, balõ gosalinia andrõ.
JER.50_1.29	III. 
JER.50_1.30	Andrõ niʼõʼõtõ tooe ba newali nono matoea chõra, ba dozi sabõlõ chõra, ba nihori, na loeo daʼõ — iw̃aʼõ Jehowa. 
JER.50_1.31	— Hiza, oelaoe chõoe, jaʼoegõ ”fajaw̃asa”, iw̃aʼõ Soʼaja, Jehowa ngahõnõ, noa sa iroegi baw̃a chõoe, inõtõ wangotoeʼõgoe jaʼoegõ! 
JER.50_1.32	Ba salaoe saʼae ”wajaw̃asa”, tegaõlõ tooe, ba lõ samaoso. Ba oegoeleʼõ galitõ ba mbanoeara, enaʼõ iʼā fefoe zi tefasoei jaʼira! 
JER.50_1.33	Imane Jehowa ngahõnõ: Nifakao Ndraono Gizeraëli, awõ mado Joeda fefoe, ba dozi sangoloiʼõ jaʼira mege, ba lataha, te chõra laʼefaʼõ. 
JER.50_1.34	Ba sangefaʼõ jaʼira, ba no sabõlõ, — Jehowa ngahõnõ dõinia; jaʼia dania zamatoenõ hoehoeora, enaʼõ ahono goeli danõ ibeʼe, ba enaʼõ manizinizi mbanoea Mbabeli. 
JER.50_1.35	Fõda nifatõrõ ba Ndrawa Galedaia andrõ — iw̃aʼõ Jehowa, ba mbanoea Mbabeli ba ba zalaw̃ara ba ba zatoeatoea andrõ chõra! 
JER.50_1.36	Fõda nifatõrõ ba zoja bewe andrõ, enaʼõ sowõhõ mowa ira! Fõda ba zabõlõ andrõ chõra, enaʼõ atalõ dõdõra! 
JER.50_1.37	Fõda ba koedora ba ba goeretara ba ba niha bõʼõ andrõ, si no fatewoe, enaʼõ tobali ira alawe! Fõda ba girõgirõra andrõ, enaʼõ teraboe! 
JER.50_1.38	Fõda ba nidanõ chõra, enaʼõ aetoe! Tanõ naha nadoe sa danõ, ba ba zihocha mboeda andrõ owõhõ ira. 
JER.50_1.39	Andrõ monaha dania ba daʼõ garawi ba asoe anaʼa, kanõwõ zonahia ba danõ; ba iroegi zi lõ aetoe, ba lõ niha saʼae; gõtõgõtõ waʼara, ba lõ sowanoea: 
JER.50_1.40	Si mane famaliʼõ Lowalangi arõ Zodoma, awõ Gomora, awõ mbanoea ba ngaira, — iw̃aʼõ Jehowa — si manõ dania ba daʼõ, wa lõ niha, wa lõ si iagõ. 
JER.50_1.41	Hiza niha moroi jõoe, soi seboea ba razo si no ato zi maoso moroi ba wondrege danõ! 
JER.50_1.42	Mofana ba manoho, safaito ira, lõ laʼila waʼahachõ dõdõ. Fagoeagoeasara, ba hoelõ weʼoegoeʼoegoe nasi, fakoedo, no mangaró ira, fangaró zabõlõ, ba wanoewõ jaʼoegõ, jaʼoegõ ono Mbabeli alawe! 
JER.50_1.43	Irongo doeriara razo Mbabeli, ba atata danga, no ihawoei ia faʼataʼoe, fanizinizi, si mane ba zadono. 
JER.50_1.44	Hiza, timba zingo si mõi mijaw̃a, moroi ba ndroeʼoe ba mbewe Joridano, sanaw̃a tanõ sokara: si manõ na oetimba ira, ha mamõʼi hõrõ waʼara, ba oefataro salaw̃ara nitoejoe andrõ. Ha niha sa zi fagõlõgõlõ chõgoe? ba ha niha zanofoe li chõgoe? ba heza so goebalo, sanaha fõnagoe? 
JER.50_1.45	Andrõ mifondrondrongo dõdõ Jehowa andrõ, tõdõnia ba Mbabeli andrõ, ba eraʼerania ba danõ Ndrawa Galedaia: Si ndroehoe, niʼoloiʼõ ira — sideʼide mbiribiri andrõ! Si ndroehoe, si tobali tõdõ nahara, ba chõra andrõ! 
JER.50_1.46	Ba weʼao andrõ: ”No atoeʼazanoewõ!” ba hoemeoe danõ, ba feʼiraʼirara, ba terongo ba niha baero misa!
JER.51_1.1	I. 
JER.51_1.2	ba oefatenge ba Mbabeli zamõbõrõ, si mõi mamõbõrõ jaʼira, enaʼõ lõ niha saʼae ba danõra labeʼe. Na lafaʼoeʼoe ira, na baw̃a wamakao andrõ, 
JER.51_1.3	ba lõ [ba Mbabeli] sogai fana, ba lõ sangõrõba, sanimba! Ba bõi mihachõsi tõdõ nono matoea chõra [jaʼami sanoewõ], mifakiko zabõlõ andrõ chõra, fefoe, 
JER.51_1.4	enaʼõ tegaõlõ tooe niboenoe ba danõ Ndrawa Geledaia, awõ nihahandro, ba newali chõra. 
JER.51_1.5	Iraono Gizeraëli ba mado Joeda, ba tenga sa amaedola lacha mbanoea, tenga niʼerogõ Lowalangira, Jehowa ngahõnõ andrõ, he w̃aʼae no fahõna ba danõra golalõw̃a chõ Niʼamoniʼõ Ndraono Gizeraëli. 
JER.51_1.7	Mako anaʼa mege Mbabeli andrõ, ba danga Jehowa, ba zi maboe õsi goeli danõ maʼafefoe: labadoebadoe nagoe andrõ jaw̃a niha baero, andrõ wa no timba zowõhõ soi niha misa. 
JER.51_1.8	Ba no iʼogomoezaõ teʼala Mbabeli ba no afoefoe: miʼeʼesi ira! Mihalõ daloedaloe ba zafõchõ andrõ chõra, ma atṍ dõhõ! 
JER.51_1.9	”Mafadõhõ menaʼõ wõchõ Mbabeli andrõ, ba tebai dõhõ”; mibõhõli, talaboe ita, jamoesaw̃a mbanoea chõra zamõsana. Noa sa iroegi mbanoea si jaw̃a hoekoe andrõ, si gõna ira, ichamõ lawoeo jaw̃a! 
JER.51_1.10	No ibokai hoehoeoda satoelõ andrõ Jehowa: Talaboe, tadoenõdoenõ ba Ziona wolaoe Lowalangida Jehowa!
JER.51_1.11	II. 
JER.51_1.12	Mitaw̃i mandrera, miʼotahõgõ gõli Mbabeli! Mihaõgõ wamaʼoeʼoe! Mifataro zanaro! Mifaʼaso ba mbinimbini õsa! Ifaloea saʼae Jehowa nihonogõinia, nidaõʼõdaõʼõnia ba mbanoea Mbabeli andrõ. 
JER.51_1.13	Jaʼoegõ andrõ, si so ba mbewe nidanõ seboea, seboea anaʼa, — no iroegi wozoe chõoe, inõtõ wamaloʼo jaʼoegõ saʼae. 
JER.51_1.14	Fahõloe Jehowa ngahõnõ ba chõnia, imane: He w̃aʼae no oefoʼõsi ndraʼoegõ niha, timba wali [waʼato, jaʼoegõ Babeli], — ba lalaoe zoei dania wanoenõ zi mõna, ba chõoe andrõ! 
JER.51_1.15	Jaʼia, samazõchi tanõ ba waʼatoeatoeania andrõ ba samologõ banoea si jaw̃a ba waʼaboto ba dõdõnia. 
JER.51_1.16	Na terongo linia banoea andrõ, ba moegosogoso deoe, ba iʼohe mijaw̃a lawoeo moroi ba gahe mbanoea, iʼasogõ gari mbanoea, lala deoe, ba ifolala nangi moroi ba zi fahõna ia. 
JER.51_1.17	Dozi atõngõ, ba tebai aboto ba dõdõ; dozi toeka ganaʼa, ba saila, ba wamaedo andrõ, me no falimosa nifahele andrõ ba me si lõ noso. 
JER.51_1.18	Faja ia, nifazõchi fangoʼaja; na baw̃a wamatõrõ hoekoe, ba tekiko. 
JER.51_1.19	Ba tenga si fagõlõgõlõ ba daʼõ dána chõ maʼoewoe Jakobo andrõ, no samazõchi tanõʼa ia, ba soi tána chõnia Ndraono Gizeraëli, Jehowa ngahõnõ dõinia. 
JER.51_1.20	Farõcha mege ndraʼoegõ chõgoe, fangõna, no oebeʼe forasa soi niha ndraʼoegõ ba famoefoe gamatõrõw̃a razo misa. 
JER.51_1.21	Oebeʼe forasa koedo, fabaja si fakoedo jaw̃a ndraʼoegõ ba forasa goereta, fabaja samatõrõ, ba forasa ndra matoea, 
JER.51_1.22	awõ ndra alawe, awõ zatoea, awõ ndraono, awõ nono matoea, awõ nono alawe, ba forasa goebalo, 
JER.51_1.23	fabaja nikoebaloi, awõ zonowi, awõ gõrõbao chõra, awõ goemandroe, fabaja mandroe. 
JER.51_1.24	Ba oesoelõni ba Mbabeli ba ba mbanoea Galedaia fefoe zi lõ sõchi andrõ, fefoe, nilaoera ba Ziona, ba zanehe ami — iw̃aʼõ Jehowa. 
JER.51_1.25	Hiza, oelaoe chõoe, jaʼoegõ hili wamakiko — iw̃aʼõ Jehowa — si no mamakiko õsi goeli danõ, maʼafefoe; toʼila chõoe waʼabõlõgoe oebeʼe; oefagaõlõ tooe ndraʼoegõ, moroi ba gara andrõ, ba oebaliʼõ hili sachozi ndraʼoegõ. 
JER.51_1.26	Samboea dania lõ lahalõ ba chõoe gowe ba samboea lõ lahalõ tojo gehomo; tanõ si mate ndraʼoegõ, si lõ mamalõmalõ, — iw̃aʼõ Jehowa.
JER.51_1.27	III. 
JER.51_1.28	Miʼamoniʼõ soi bõʼõ oedoera, razo Ndrawa Media andrõ, awõ goemandroe chõra, awõ mandroe, amatõrõw̃ara maʼafefoe! 
JER.51_1.29	Ba hoemisi dania danõ ba hoemeoe itõrõ saʼae niw̃aʼõ dõdõ Jehowa, ba Mbabeli andrõ: tanõ si mate danõ Mbabeli, ibeʼe, ba ahori niha. 
JER.51_1.30	Labato wasõndrata sabõlõ Mbabeli, doemaodao ba hati andrõ chõra, no ariri waʼabõlõra, no tobali ira alawe irá: no moetoenoe nomora, no afatõ lazi mbawa gõli. 
JER.51_1.31	Faondra zi fagohi ba sinenge, ba wangombacha chõ razo Mbabeli, wa no atoeʼa zanoewõ ba mbanoeania, fasoei, 
JER.51_1.32	awõ wa no ba danga nemali so gõtõna, wa no laʼogoʼõisi mbandra nidanõ, awõ wa no tobali dõdõ zabõlõ. 
JER.51_1.33	Imane sa Jehowa ngahõnõ, Lowalangi Ndraono Gizeraëli: Ono Mbabeli andrõ alawe, ba amaedola golajama mbasitõ, na baw̃a latoetoe danõnia; lõ ara tõ, ba baw̃a wamasi! 
JER.51_1.34	”No iʼā ita Neboekanesa, razo Mbabeli, no itimba ita; no ibaliʼõ nahia si lõ õsi ita, no itõlõ ita, nifanõlõ hieo, famoʼõsi daloenia, no itimba ita ba danõda omasiõ”. 
JER.51_1.35	Ja mõi ba hoeloe Mbabeli wamalangõgõ jaʼodo ba õsigoe andrõ [niʼā] — ja imanõ banoea Ziona — ba dogoe andrõ, ba ja mõi ba hoeloe mbanoea Galedaia! — ja imanõ Jeroezalema. 
JER.51_1.36	Andrõ imane Jehowa: Hiza, oefatoenõ hoehoeomõ, ba oelaoe mbalõoe; oeʼogoʼõisi nidanõ andrõ chõra ba oeʼetoeʼõ goemboe! 
JER.51_1.37	Ba adoedoela dania Mbabeli, nahia nasoe anaʼa, tobali bõrõ wehocha mboe, ba famaʼiki niha, ba si lõ niha saʼae! 
JER.51_1.38	Moendrõndrõndrõndrõ na ira, si mane singo, ba fangõngõngõngõ, si mane ono zingo: 
JER.51_1.39	Ba ba wangisõra andrõ oefaʼoli chõra mbinaloe ba oefabadoegõ chõra zi maboe ira, enaʼõ owoeawoea dõdõra; ba alaoe dania hõrõra, ba wemõrõ si lõ mamalõmalõ, si lõ tokea ira saʼae! — iw̃aʼõ Jehowa. 
JER.51_1.40	Hoelõ nono mbiribiri nitaba tegaõlõ tooe ira oebeʼe hoelõ zi matoea mbiribiri ba si matoea nambi.
JER.51_1.41	IV. 
JER.51_1.42	No inõnõi asi Mbabeli andrõ, no ihawoei doeloenia sigosogoso. 
JER.51_1.43	No tobali adoedoela mbanoeara, tanõ si mate, tanõ si lõ niha saʼae, si lõ itõrõ niha. 
JER.51_1.44	Oeʼotoeʼõ Mbeli andrõ ba Mbabeli; hadia nitõlõnia andrõ, ba oesõbi ba mbawania, ba bõi saʼae lahoeroefai ia niha baero! Ba sadoedoe gõi gõli Mbabeli! 
JER.51_1.45	Miheta ami ba chõra, jaʼami banoeagoe, jamoefaigi wangorifinia zamõsana, ba holahola wõnoe Jehowa andrõ! 
JER.51_1.46	Bõi sa atalõ dõdõmi, fa miʼataʼoefi doeria andrõ, si terongo ba danõ, na sambalõ doeria zi dõfi andre ba sambalõ ba ndrõfia, ba na famakao ba danõ, na faoma lalaw̃a nawõra salaw̃a. 
JER.51_1.47	Andrõ hiza, iroegi baw̃a dania, ba oefatõrõ wotoe ba nadoe Mbabeli andrõ, ba aila danõra maʼasagõrõ, ba hiza tooe ba danõ fefoe niboenoe andrõ chõra. 
JER.51_1.48	Ba sowoeawoea tõdõ dania mbanoea si jaw̃a ba tanõ tooe ba õsinia fefoe, ba Mbabeli andrõ; moroi jõoe sa lahawoei ira sanoedoegõ andrõ — iw̃aʼõ Jehowa. 
JER.51_1.49	Si teʼala gõi Mbabeli, jaʼami Iraono Gizeraëli niboeboenoe, me no bõrõ Mbabeli, wa sagõrõ oeli danõ matemate niha. 
JER.51_1.50	Jaʼami si no aefa ba mbawa ziʼõli, miheta ami, bõi mibato! 
JER.51_1.51	Saila sibai ita, me no tarongo wangoʼaja: no ihawoei mbawada faʼaila, me no laroegi niha bõʼõ niʼamoniʼõ andrõ ba gosali Jehowa! 
JER.51_1.52	Andrõ hiza, iroegi baw̃a dania — iw̃aʼõ Jehowa — ba oefatõrõ wotoe ba nadoera andrõ, ba sagõrõ tanõra ba so zangarõngarõ, niboenoe! 
JER.51_1.53	He no ba mbanoea si jaw̃a iroegi Babeli, ba he si lõ lala mijaw̃a hatira andrõ, labeʼe, ba ba chõgoe laʼotarai chõra sanoedoegõ — iw̃aʼõ Jehowa. 
JER.51_1.54	Hiza weʼiraʼira moroi ba Mbabeli ba faʼafoefoe sabõlõbõlõ tarongo, moroi ba danõ Galedaia! 
JER.51_1.55	Idoedoegõ saʼae Mbabeli andrõ Jehowa, tebato wagoeagoeasa andrõ, ba chõra ibeʼe; moegosogoso ndroeloera, [doeloe zanoedoegõ] timba nasi; hoemõngõ weʼaora andrõ! 
JER.51_1.56	Laroegi saʼae Mbabeli sanoedoegõ ba niraʼoe zabõlõra, nirasa wanara; Lowalangi solaoe balõ sa Jehowa, ihaogõ wamasoelõni. 
JER.51_1.57	Ba ba zalaw̃ara ba ba zatoeatoea ba ba goemandroe ba ba mandroe ba ba zabõlõ chõra, ba oefabadoegõ zi maboe ira, ba alaoe hõrõra, ba mõrõ si lõ mamalõmalõ; lõʼõ saʼae tokea ira! — iw̃aʼõ razo andrõ, sotõi Jehowa ngahõnõ. 
JER.51_1.58	Imane Jehowa ngahõnõ andrõ: Õli Mbabeli andrõ, si no aweʼeweʼe sibai, ba nidoedoegõ, irege dojo tooe, ba bawa gõli salaw̃a andrõ, ba nitoenoe alitõ, ba itõrõ niwaʼõ andrõ: Aechoe ba waja wohalõhalõw̃õ niha, ba ba galitõ aechoe waʼerege dõdõ soi niha.
JER.51_1.59	V. 
JER.51_1.60	Ba itanõ ba zoera Jeremia wamakiko andrõ fefoe, si gõna Mbabeli dania — hoehoeo andrõ fefoe, nisoera, ba Mbabeli andrõ. 
JER.51_1.61	Ba imane Jeremia chõ Zeraja: Na õroegi Mbabeli, ba faigi, fa õbaso daroma li andre fefoe, ba õmane: 
JER.51_1.62	He Jehowa, jaʼoegõ zi daõʼõdaõʼõ ba mbanoea daʼe fanoedoegõ jaʼia, fa bõi si iagõ jaʼia saʼae, he niha ba he oerifõ; noa sa õmane: Tanõ si mate dania ndraʼoegõ, si lõ mamalõmalõ. 
JER.51_1.63	Ba na no ahori õbaso zoera andrõ, ba fotamboea kara ba tiboʼõ ba Oifarati, ba õmane: 
JER.51_1.64	Si manõ dania waʼalõmõ Mbabeli, ba lõʼõ saʼae ifoeli mõi jaw̃a, ba wamakiko andrõ, nifatõrõgoe chõra; erege dõdõra.
JER.51_1.64	Iroegi daʼe hoehoeo Jeremia andrõ.
JER.52_1.1	I. 
JER.52_1.2	Ba si lõ omasi Jehowa ilaoe, si mane siʼaikõ folaoe Jojaki andrõ. 
JER.52_1.3	Itõrõ saʼae mbanoea Jeroezalema, awõ mado Joeda [si lõ sõchi andrõ], bõrõ wõnoe Jehowa, irege no itimba ira ba doedoema hõrõnia. Ba fabali Zedekia chõ razo Mbabeli. 
JER.52_1.4	Ba me no ahatõ iroegi meziw̃a fache razo ia, ba zi mewoeloe ba mbaw̃a si foeloe, ba so Neboekanesa, razo Mbabeli, awõ zabõlõ chõnia fefoe, ba wanoewõ Jeroezalema, lafaʼoeʼoe, lafazõchi mbaʼabaʼara, fasoei. 
JER.52_1.5	Ba tobali teʼoeʼoe mbanoea, iroegi ndrõfi si felezara chõ Zedekia. 
JER.52_1.6	Ba ba zi meziw̃a ba mbaw̃a si õfa, me no abõlõ lofo ba mbanoea, me lõʼõ saʼae õ niha ba danõ, 
JER.52_1.7	ba atõla gõli labeʼe sanoewõ ba moloi razo, awõ zabõlõ fefoe, ba zi bongi, larõi mbanoea, latõrõ mbawa gõli ba gotaloea gõli si doea, tánõ ba kaboe razo (ba samasoei banoea na Ndrawa Galedaia) ba latõrõ lala ba Garaba. 
JER.52_1.8	Ba lagohi razo sabõlõ Ndrawa Galedaia ba lachamõ Zedekia ba ndraso ba Jericho, me no larõi ia sabõlõ chõnia fefoe, me no moezaewe. 
JER.52_1.9	Ba laraʼoe razo, laʼohe chõ razo Mbabeli ba Ribela ba danõ Hamata; ba iʼetoeʼõ hoekoenia daʼõ. 
JER.52_1.10	Ba ifatabaʼõ mbagi ndraono Zedekia razo Mbabeli, ba zanehe Zedekia, ba fefoe zalaw̃a mado Joeda, ba ifatabaʼõ mbagi, ba Ribela. 
JER.52_1.11	Ba ifakoëʼõ hõrõ Zedekia, ba larate iw̃aʼõ. Ba ifaʼoheʼõ ba Mbabeli razo Mbabeli ba ifakoeroeʼõ, iroegi waʼamatenia.
JER.52_1.12	II. 
JER.52_1.13	ba itoenoe gosali Jehowa, awõ gõdo razo ba omo ba Jeroezalema fefoe; omo zalaw̃a fefoe, ba itoenoe. 
JER.52_1.14	Ba sara õli Jeroezalema, fasoei, ba ladoedoegõ sabõlõ Ndrawa Galedaia, dozi ira, si fao chõ zarasá wazoeri andrõ. 
JER.52_1.15	Ba si tosai niha, si lõ ahori ba mbanoea ba si no mõi chõra mege, sanaw̃a razo Mbabeli andrõ, ba si tosai toeka, ba iʼohe ba Mbabeli Neboesa-Adano, sarasá wazoeri. 
JER.52_1.16	Ba niha si noemana ba danõ, ba isaigõ õsa Neboesa-Adano, sarasá wazoeri, irõi sohalõw̃õ ba kaboe nagoe ba sonowi. 
JER.52_1.17	Ba taroe nahe tõla andrõ ba gosali Jehowa ba dajadaja andrõ ba gala nidanõ andrõ, tõla, ba gosali Jehowa, ba larasa Dawa Galedaia; ba tõlania fefoe, ba laʼohe ba Mbabeli. 
JER.52_1.18	Ba bowoa andrõ ba soendroesoendroe ba siʼõli ba figa ba wanefe ba figa bõʼõ ba fefoe wakake tõla, ba wameʼe soemange, ba lahalõ, 
JER.52_1.19	ba mako seboea andrõ ba gali ba figa ba wanefe ba bowoa ba naha wandroe ba mako ba wamadoe, fefoe wakake anaʼa ba fefoe wakake firõ, ba ihalõ sarasá wazoeri andrõ. 
JER.52_1.20	Doea rozi taroe nahe andrõ ba samboea gala nidanõ ba saw̃i tõla andrõ, si felendroea, dajadajania, dajadaja andrõ, nifazõchi razo Selomo, ba gosali Jehowa, — tebai tetoelo dõla wakake andrõ fefoe. 
JER.52_1.21	Ba taroe nahe andrõ, ba felendroea hela waʼalaw̃a zara ba mato daõfa manalagoe; õfa toeroe waʼaweʼeweʼe, niʼokoro, lõ õsi bacha. 
JER.52_1.22	Ba mohõgõ tõla; samboea hõgõ, ba lima hela waʼalaw̃a, ba no tefasoei niʼoboea dalimo hõgõ andrõ, tõla manõ; ba si manõ gõi ba daroe nahe si sara. 
JER.52_1.23	Siw̃a woeloe a õnõ niʼoboea dalimo, soroma, ba otoe fefoe niʼoboea dalimo, fasoei ba niʼotarali andrõ.
JER.52_1.24	III. 
JER.52_1.25	Ba ihalõ ba mbanoea genoni jomo, zamõsa, si no koemandra zabõlõ gõi, ba dafitoe zi lõ aefaʼaefa mege chõ razo, nisõndra ba mbanoea, ba doeroetoeli goemandra seboea, sanoetoejoe saradadoe niha danõ ba õnõ ngafoeloe na niha ba danõ, nisõndra ba mbanoea. 
JER.52_1.26	Daʼõ nihalõ Neboesa-Adano, sarasá wazoeri, ba iʼohe chõ razo Mbabeli ba Ribela. 
JER.52_1.27	Ba ifaboenoeʼõ ira razo Mbabeli, ba daʼõ ba Ribela, ba danõ Hamata. Si manõ waʼaheta mado Joeda ba danõra, fangoloiʼõ jaʼira. 
JER.52_1.28	Daʼe waʼato niha, niʼoloiʼõ Neboekanesa: Me dõfi si fitoe chõnia, ba tõloe ngahõnõ a doea woeloe a tõloe mado Joeda iʼoloiʼõ; 
JER.52_1.29	ba me dõfi si felew̃aloe, ba w̃aloe ngaotoe a tõloe ngafoeloe a roea, banoea Jeroezalema. 
JER.52_1.30	Ba me dõfi si doea woeloe a tõloe chõ Neboekanesa, ba fitoe ngaotoe a õfa woeloea lima mado Joeda iʼoloiʼõ Neboesa Adano, sarasá wazoeri; tobali õfa ngahõnõ a õnõ ngaotoe niha, fefoe.
JER.52_1.31	IV. 
JER.52_1.32	Ihaogõ wehedenia chõnia ba jaw̃a naha dadaoma zalaw̃a bõʼõ, awõnia ba Mbabeli, ibeʼe dadaoma Jojachi. 
JER.52_1.33	Ifahetaʼõ noechania ba goeroenga ba awõnia ia ba wemanga, gõtõ waʼanaoe nosonia na. 
JER.52_1.34	Ba razo Mbabeli zanaha balazonia — balazonia si lõ mamalõmalõ, hadia zahori maʼṍchõ, iroegi waʼamatenia, gõtõ waʼanaoe nosonia na.
LAM.1_1.1	I. 
LAM.1_1.2	Sara wongi manõ megeʼege, mowõi daw̃a hõrõnia. Lõ sondrara tõdõnia, dozi somasi jaʼia mege. Dozi si fahoewoe chõnia mege, ba no farõi chõnia, no si faʼoedoe. 
LAM.1_1.3	No awoeʼa mado Joeda, ba wangaboe dõdõ andrõ ba ba rodi andrõ, si no abeʼe. Ba niha baero so ira, lõ faloecha zahono ira. No lachamõ ira solohi jaʼira, ba zambõ faʼebolo lala. 
LAM.1_1.4	Saboe tõdõ lala ba Ziona, me lõ si mõi ba gowasa. Bawa gõlinia fefoe, ba no adoedoela; mangarõngarõ gere chõra; saboe tõdõ nono alawe chõra; ba jaʼia, ba no salangoe tõdõ. 
LAM.1_1.5	No mõi jaw̃a zamakao jaʼira, ba ba zi faʼoedoe chõra, ba lõ faʼaboe dõdõ. Jehowa saʼae zamoesi tõdõra, ba waʼoja horõra andrõ; noa sa moeʼoloiʼõ ndraonora, niraboe zamakao jaʼira. 
LAM.1_1.6	Ba no aheta ba nono Ziona alawe lachõminia fefoe. Salaw̃ara, ba no timba mbõhõ, si lõ õ doeʼoe, mowaõwaõ lõ dõladõla, fõna zolohi. 
LAM.1_1.7	Itõrõ tõdõ Jeroezalema — na baw̃a wamakao ba na baw̃a wolohi — zi sõchi andrõ fefoe, si otarai gõtõ fõna saʼae, me mõi ba danga zamakao mbanoeara, me lõ sangorifi; lafaigifaigi samakao andrõ, laʼigiʼigiʼõ ira, ba waʼateʼalara andrõ. 
LAM.1_1.8	Seboea horõ Jeroezalema, andrõ wa tobali niʼogorofi ira. Dozi samosoemange jaʼira mege, ba no si lõ ba dõdõ jaʼira saʼae, me no laʼila zaila ira; ba jaʼira, ba sangarõngarõ, ba labaliʼõ ira foeri. 
LAM.1_1.9	No taʼoenõ gahe mbaroera, lõ itõrõ tõdõra loealoea. Ba sahõlihõli dõdõda waʼahõndrõra andrõ, lõ sondrara tõdõra. ”Faigi waʼanoemanagoe, jaʼoegõ Johowa”, noa sa fajaw̃a zi faʼoedoe! 
LAM.1_1.10	No iʼoroʼõ dangania samakao andrõ, ba wangai anaʼara fefoe. Ba no laʼila me mõi ba niʼamoniʼõ andrõ chõra niha baero, niw̃aʼõoe: lõ tõla oroedoe ira ba mbanoeami. 
LAM.1_1.11	No ara wangarõngarõ mbanoeara fefoe, wangaloei balazo; labeʼebeʼe ganaʼara bõli gõra, fangorifira. Faigi, jaʼoegõ Jehowa, nehegõ, wa no lõ ba dõdõ niha jaʼodo! 
LAM.1_1.12	II. 
LAM.1_1.13	No ilaoe galitõ, moroi jaw̃a, ifatõrõiʼõ ba dõlagoe, ba no ilaoe wesoe gahegoe ba no itimba foeri ndraʼodo. No ifoefoe ndraʼo, fadoro wõchõgoe ibeʼe. 
LAM.1_1.14	No ifaʼanõ kalo mbagigoe horõgoe andrõ, tangania; no tefabõbõ, ba no moehareʼõ ba mbagigoe — erege dõdõgoe ibeʼe. No ibeʼe ba danga zi tebai oelaw̃a ndraʼodo Soʼaja. 
LAM.1_1.15	No itiboʼõ Soʼaja fefoe zabõlõ, si so ba chõgoe mege. No ikaoni ba gowasa zi faʼoedoe chõgoe, ba womama ono matoea chõgoe. Soʼaja zangoehoendragõ folazi chõ nono Joeda andrõ alawe. 
LAM.1_1.16	Daʼõ mbõrõ wegeʼegegoe; mangele manõ daw̃a hõrõgoe. Noa sa arõoe chõgoe zondrara tõdõ, si okafoei tõdõgoe enaʼõ. No aboe dõdõ ndraonogoe, me no abõlõ nemali andrõ. 
LAM.1_1.17	Iʼoroʼõ dangania Siona, lõ faloecha zondrara tõdõ. No ifaoso gahe zamakao maʼoewoe Jakobo Jehowa, fasoei. No tobali niʼogorofi Jeroezalema, ba chõra andrõ. 
LAM.1_1.18	Satoelõ Jehowa; noa sa oefadaõ linia. Mifondrondrongo, jaʼami niha baero fefoe, ba mifaigi waʼafõchõ andre chõgoe! Ono alawe chõgoe ba ono matoea, ba no moeʼoloiʼõ. 
LAM.1_1.19	No oekaoni zomasi jaʼodo mege, ba lalimodo. Ere chõgoe ba satoea, ba no mate olofo, ba mbanoea, me laʼaloei gõra, fangorifira. 
LAM.1_1.20	III. 
LAM.1_1.21	Larongo niha wangarõngarõgoe — ba sondrara tõdõ, ba lõʼõ. Dozi si faʼoedoe chõgoe, ba larongo wamakao andrõ chõgoe, ba omoeso dõdõra, me no õlaoe [chõgoe]. Aloea dania mbaw̃a andrõ, nifarongogõmõ, õbeʼe, ba fagõlõgõlõ ira chõgoe. 
LAM.1_1.22	Ja mõi ba doedoema hõrõoe walõsõchira andrõ, fefoe, ba laoe chõra, si mane folaoemõ chõgoe, ba horõra andrõ fefoe! Noa sa fahõna wangarõngarõgoe, ba sofõchõ bacha dõdõgoe. 
LAM.2_1.1	I. 
LAM.2_1.2	Lõ faʼahachõ dõdõ Zoʼaja wamoefoe tanõ maʼoewoe Jakobo; no idoedoegõ hati nono Joeda alawe, ba wõnoenia andrõ; no itimba tooe gamatõrõw̃a, fabaja salaw̃a, salacha ibeʼe. 
LAM.2_1.3	No iʼew̃a dandroe Ndraono Gizeraëli fefoe, ba weholahola wõnoenia andrõ; no ibõda gambõlõnia, ba nemali andrõ, ba no iʼeboeaʼõ galitõ siholahola, si mangamanga hadia ia, fasoei, ba maʼoewoe Jakobo. 
LAM.2_1.4	No ichai wanania, si mane emali, abeʼe gambõlõnia si mane ba zi faʼoedoe, ba no ahori iboenoe zomasi ira famaigi, ba nose nono Ziona alawe; no ilaoe mbachoebachoe dõdõnia, hoelõ galitõ. 
LAM.2_1.5	Amaedola nemali saʼae Zoʼaja, no iseʼegõ Ndraono Gizeraëli; no ifoefoe gõdo chõra fefoe; hati chõra, ba no idoedoegõ; ba no falawoelaete wangarõngarõ nono Joeda alawe ibeʼe. 
LAM.2_1.6	No ideha gõlira, si mane ba kaboe; no ifoefoe naha gowoeloa chõra; olifoe mbanoea Ziona gowasa ba sabato, ibeʼe Jehowa, ba no itiboʼõ razo, fabaja ere, ba mbachoebachoe dõdõnia andrõ. 
LAM.2_1.7	No lõ ba dõdõ Zoʼaja naha wameʼe soemange andrõ chõnia, no itiboʼõ ba dõdõnia niʼamoniʼõ andrõ chõnia; no iloeloe ba danga nemali gõdora andrõ; no moeʼaoʼao ira ba gosali Jehowa, si mane na baw̃a gowasa. 
LAM.2_1.8	No ihonogõi Jehowa wanoedoegõ õli nono ziona alawe; no ifatõrõ wanoeʼa, lõ ibõda dangania wanoedoegõ, saboe tõdõ mbaʼabaʼa, fabaja õli, ibeʼe, no faoma salangoe tõdõ. 
LAM.2_1.9	No ahõndrõ ba danõ mbawa gõlinia; no ifoefoe lazinia, no ifatõ; razora ba satoea chõra, ba no so ba niha baero — no taja goroisa; ba he samaʼeleʼõ chõra, ba lõʼõ saʼae faloecha wamaʼeleʼõ chõ Jehowa. 
LAM.2_1.10	No doemaodao tooe ba danõ, lõ hedehede, zalaw̃a nono Ziona alawe; no lalaoe gawoegawoe ba hõgõra ba no laʼonoecha gonigoni; lafatoegoe ira ono Jeroezalema alawe. 
LAM.2_1.11	Ariri hõrõgoe, ba daw̃a hõrõ andrõ, no aoechoe bacha narõ dotogoe; hoelõ zi fabali bacha dõdõgoe, ba waʼatekiko nono mbanoeada andrõ alawe, me si mate olofo ndraono, fabaja ono sawoejoe, ba newali ba mbanoea. 
LAM.2_1.12	Lamane chõ ninara: Heza so wache ba agoe? Me mate olofo, si mane sesocho famoenoe, ba newali, ba mbanoea, me aetoe nosora ba gaheta ninara. 
LAM.2_1.13	Hadia nibeʼegoe famadoehoeʼõ chõoe, hadia wamaedooe oebeʼe, jaʼoegõ ono alawe, Jeroezalema? Hadia oebeʼe si falaw̃alaw̃a chõoe, ono Ziona? Faʼeboea nasi saʼae waʼeboea zochooe; ha niha zamadõhõ?
LAM.2_1.14	II. 
LAM.2_1.15	Solaoe tatawṍ chõoe dozi sanõrõ, fasī ira ba lafalichõ ira, ba nono alawe andrõ, Jeroezalema [lamane]: ”Hadia, daʼõ mbanoea andrõ, nibeʼera tõi, fondrege zi sõchiʼ ba, ’omasiõ nõsi goeli danõ, maʼafefoe’?” 
LAM.2_1.16	Lafaboka mbawara chõoe dozi si faʼoedoe chõoe; fasī ira ba lafatangi mbohara, lamane: ”No mafoefoe! Jaʼia saʼae mbaw̃a nidõnadõnama; no machamõ, no maʼila!” 
LAM.2_1.17	No ifaloea Jehowa nichoi dõdõnia, no ifatõrõ ba niw̃aʼõnia, niʼoroiʼõnia, iʼotarai gõtõ fõna saʼae — no idoedoegõ lõ faʼahachõ dõdõ, ba no ibeʼe omoeso chõoe dõdõ zi faʼoedoe, chõoe — no iʼalaw̃aʼõ dandroe zamakao jaʼoegõ! 
LAM.2_1.18	III. 
LAM.2_1.19	Laboe, angarõngarõ ba zi bongi, na mõrõ niha; fadoewa dõdõoe, timba nidanõ, ba doedoema hõrõ Zoʼaja; oroʼõ chõnia dangaoe, ba wangorifi iraonooe, si mate olofo, ba watalinga newali, fefoe. 
LAM.2_1.20	Nehegõ, jaʼoegõ Jehowa, faigi: ha chõ õlaoe zi manõ! Hadia, laʼā nonora ira alawe, iraono andrõ, rorogõfõra? Hadia, teboeboenoe gere, fabaja samaʼeleʼõ, ba niʼamoniʼõ andrõ chõ Zoʼaja? 
LAM.2_1.21	No so tooe ba danõ, ba newali, ndraono, awõ zatoea: ono alawe chõgoe ba ono matoea chõgoe, ba no mate niʼõʼõtõ; no mangeʼe ndraʼoegõ, me baw̃a wõnoe andrõ, chõoe — no mamoenoe niha ndraʼoegõ, lõ faʼahachõ dõdõ. 
LAM.2_1.22	No õkaoni — nifogaoni ba gowasa — gametaʼoeõ chõgoe, fasoei, ba samõsa lõʼõ, me baw̃a wõnoe Jehowa andrõ, soloi ba saefa; nirorogõgoe andrõ, niʼeʼeboeagoe, ba no ihori emaligoe andrõ.
LAM.3_1.1	I. 
LAM.3_1.2	Jaʼodo nifasaonia, nifatõrõnia ba zogõmigõmi ba ba zi lõ haga. 
LAM.3_1.3	Chõgoe ifonoemanoemalõ dangania, maʼõmaʼõchõ. 
LAM.3_1.4	Sariri nõsigoe ba oeligoe, ibeʼe; tõlagoe, ba no irasa. 
LAM.3_1.5	No ifasoei ndraʼodo, wamaʼanõ langoe ba famakao. 
LAM.3_1.6	No ibeʼe ba zogõmigõmi ndraʼodo, amaedola zi mate, lõ fangorifi saʼae. 
LAM.3_1.7	No ikõlini ndraʼo kara, lõ lala, no aboea rate chõgoe, ibeʼe. 
LAM.3_1.8	Ba he moeʼao ndraʼo, he w̃aʼae eboea ligoe, ba ibaʼa wangandrõgoe. 
LAM.3_1.9	Ibaʼa lalagoe kara seboea; ifoefoe nitõrõgoe enaʼõ. 
LAM.3_1.10	Amaedola mberoea sanaronaro ia chõgoe, amaedola zingo ba mbinimbini. 
LAM.3_1.11	Seloengoe lalagoe ibeʼe; no isasawi ndraʼodo; adoedoela ndraʼodo ibeʼe. 
LAM.3_1.12	No ichai wanania, ba no ibeʼe tandra wana ndraʼodo. 
LAM.3_1.13	No ifatõrõ ba mboeagoe nono wana chõnia. 
LAM.3_1.14	No tobali famaʼiki ndraʼo ba mbanoeama fefoe, ajara maʼõmaʼõchõ. 
LAM.3_1.15	No iʼaboesoiʼõ ndraʼo safeto, no ifabadoegõ chõgoe nidanõ mboeloe mbala. 
LAM.3_1.16	Oebohagõ nene ibeʼe, ba oefagaõlõ ndraʼo bawoe. 
LAM.3_1.17	No õtajaigõ waʼohahaoe dõdõgoe, olifoe ndraʼo zi sõchi. 
LAM.3_1.18	Ba oemane: No taja waʼabeʼegoe, ba fanõtõnagoe chõ Jehowa.
LAM.3_1.19	II. 
LAM.3_1.20	Oeʼangerangeragõ, ba ikõwõ ia bacha tõdõgoe. 
LAM.3_1.21	Daʼõ oetanõ ba dõdõgoe, ba andrõ oedõnadõna: 
LAM.3_1.25	Seboea tõdõ Jehowa ba zanõtõna chõnia, ba niha sangaloei jaʼia. 
LAM.3_1.26	Si sõchinia, tadõnadõna wangorifi andrõ chõ Jehowa, lõ hedehede. 
LAM.3_1.27	Sõchi ba niha, na iloeʼi galo mbagi andrõ, fatoea ono matoea na ia. 
LAM.3_1.28	Ja doemaodao lõ awõ ba lõ hedehede, na ihareʼõ ba mbaginia. 
LAM.3_1.29	Ja faʼago bawa ia ba gawoegawoe tooe — ma atṍ so na dõtõnafõ; 
LAM.3_1.30	Jamoeʼoroʼõ mboʼõnia ba zamalisi jaʼia, ja aboeso fangoʼaja. 
LAM.3_1.34	Wa lahoendragõ fefoe niraʼoe andrõ, ba danõ, wa lawoeʼai hoekoe, 
LAM.3_1.35	ba zanehe Wondrege Zalaw̃a, 
LAM.3_1.36	wa lafoejoeʼõ hoehoeo niha, ba hadia, lõ iʼila Soʼaja? 
LAM.3_1.37	Ha niha zangoemaʼõ, ba no itõrõ, na tenga moroi ba li Zoʼaja? 
LAM.3_1.38	Hadia, tenga oemboe zi lõ sõchi ba oemboe zi sõchi gõi mbawa Wondrege Zalaw̃a? 
LAM.3_1.40	III. 
LAM.3_1.41	Datafazaw̃a dõdõda ba tangada chõ Lowalangi ba zoroego! 
LAM.3_1.42	No eloengoe ita, ba no tandrotandrofõ ita — ba lõ nibeʼeoe aefa [daʼõ]. 
LAM.3_1.43	No õfobaloebaloe ndraʼoegõ fõnoe ba no õgohi ndraʼaga, no õboeboenoe ndraʼaga, lõ faʼahachõ dõdõ. 
LAM.3_1.44	No õbaloegõ ndraʼoegõ lawoeo, fa tebai isõsõ fangandrõ. 
LAM.3_1.45	No õbaliʼõ sasao ba sogoro niha ndraʼaga, ba hoenõ niha baero. 
LAM.3_1.46	No lafaboka mbawara chõma dozi si faʼoedoe chõma. 
LAM.3_1.47	Fehocha mboe ba kohokoho goerachama, ba faʼadoedoe ba faʼafoefoe. 
LAM.3_1.48	Mangele daw̃a hõrõgoe, ba waʼafoefoe nono alawe andrõ, ono niwada. 
LAM.3_1.49	Moʼalaʼala manõ hõrõgoe, lõ mamalõmalõ, 
LAM.3_1.50	balazi ifaigi moroi jaw̃a, balazi ifaigi lala Jehowa, moroi ba zoroego. 
LAM.3_1.51	Afõchõ bacha dõdõgoe ibeʼe [taw̃a] hõrõgoe andrõ, ba nono alawe andrõ, banoeada, fefoe. 
LAM.3_1.52	No lagohi ndraʼo, nifolohi fofo, si faʼoedoe chõgoe, lõ bõrõbõrõ, 
LAM.3_1.53	no laʼetoeʼõ nosogoe ba gohokoho danõ ba no lahawoei ndraʼo kara. 
LAM.3_1.54	No ilawoei hõgõgoe idanõ, ba oemane: si mate ndraʼo.
LAM.3_1.55	IV. 
LAM.3_1.56	Ba no õfondrondrongo weʼaogoe andrõ: ”Bõi doehõ dõgi dalingaoe; okafoei dõdõgoe, tolodo!” 
LAM.3_1.57	No ahatõ ndraʼoegõ, me moeʼaodo chõoe, õmane: ”Bõi boesi dõdõoe!” 
LAM.3_1.58	No õfatoenõ hoehoeogoe, jaʼoegõ Jehowa, no õʼorifi ndraʼodo. 
LAM.3_1.59	No õʼila wamakao jaʼodo andrõ, jaʼoegõ Jehowa: ohe ba lala hoehoeogoe andrõ! 
LAM.3_1.60	No aneheʼõ dõdõra ba wolaoe chõgoe, fefoe nifachaira chõgoe. 
LAM.3_1.61	No õrongo wangoʼajara andrõ, jaʼoegõ Jehowa, fefoe nifachaira chõgoe, 
LAM.3_1.62	hoehoeo zi faʼoedoe chõgoe ba tõdõra faʼoedoesa chõgoe, maʼõmaʼõchõ. 
LAM.3_1.63	Faigi, ba wedadaora ba ba wemaosora, ba ajara ndraʼodo. 
LAM.3_1.64	Jaʼoegõ Jehowa zanoelõni chõra, dali nilaoe dangara; 
LAM.3_1.65	õʼabõsiʼõ dõdõra — ba ja tohare chõra wangelifioe! 
LAM.3_1.66	Õgohi ira ba wõnoemõ ba õhori ira, barõ mbanoea chõ Jehowa!
LAM.4_1.1	I. 
LAM.4_1.2	Ono matoea omasiõ andrõ, ba Ziona, nifatimba balaki, ba no timba mbowoa tanõ, nilaoe danga zamõbõzi bowoa! 
LAM.4_1.3	He asoe anaʼa, ba iʼoroʼõ mbagi zoesoe, ifaenoe nononia; ba ono mbanoeada andrõ, alawe, ba no si lõ faʼahachõ dõdõ, no timba ganõwõ ba danõ si mate. 
LAM.4_1.4	No falemba ba gararo lela nono sawoejoe, ba waʼowõchi dõdõ andrõ; mangandrõ gõ ndraono, ba lõ sameʼe chõra. 
LAM.4_1.5	Si manga gõ sami mege, ba no mate olofo baewali; nifokaso baroe loeo mege ba wangahagi, ba no latalagoei golawoea. 
LAM.4_1.6	Noa sa eboea horõ mbanoeada andrõ, moroi ba horõ Zodoma no, nibaliʼõ arõ, ha mamõʼi hõrõ waʼara, ba tenga nibabaja tanga. 
LAM.4_1.7	Safoesi moroi ba mbõtoea zalaw̃ara, safoesi moroi ba nõsi zoesoe; sojo moroi ba doetoeroe gara sojo nõsira, no timba weremata nila ngaʼeoera. 
LAM.4_1.8	Ba noa saʼae aitõ moroi ba ndraʼi mbowoa wamaigida, lõ oroma dõi niha, ba newali; falemba ba dõlara goelira, no okõlikõli, timba geoe. 
LAM.4_1.9	Ohahaoe dõdõ zi mate ba mbawa ziʼõli mege, moroi ba zi mate olofo andrõ; sariri manõ, no timba nifahõ tõdõ, me lõ boea nowi. 
LAM.4_1.10	Ira alawe sahachõ tõdõ, ba labeʼe bawoe nonora tangara; labaliʼõ õra, ba waʼadoedoe nono alawe andrõ, ono mbanoeada. 
LAM.4_1.11	No iʼoigõ mbachoebachoe dõdõnia Jehowa, no ilaoe holahola wõnoenia andrõ ba no iʼeboeaʼõ galitõ ba Ziona, si manga latalata.
LAM.4_1.12	II. 
LAM.4_1.13	Bõrõ horõ zamaʼeleʼõ andrõ chõra ba horõ gere chõra, si no mameʼe adoewa ba mbanoea ndro zatoelõ, wa alaoelaoe ira, timba zaoeʼa, 
LAM.4_1.14	ba newali; si no taʼoenõ do ira, tobali tebai tababaja noechara. 
LAM.4_1.15	”Miholeʼõ ami! Si raʼiõ!” — lamanõ fõnara —, ”miholeʼõ ami! miholeʼõ ami! bõi fatõfa ami!” Na moloi ira ba na alaoelaoe, ba lamane niha baero: Lõ tola saʼae laʼiagõ daʼe! 
LAM.4_1.16	Ba Jehowa zamazawili jaʼira, lõʼõ saʼae ifaigifaigi ira. Lõ ba dõdõnia gere, lõ sahachõ dõdõnia si no tohare hoewa. 
LAM.4_1.17	Ha waʼara ariri manõ hõrõda, wamaigi fangorifi chõda zajazaja gõlõ! Ba naha wanaro andrõ chõda tadõnadõna niha, si lõ manolo [jaʼita]. 
LAM.4_1.18	Ladarodarogõ nihoendragõda tanõ, tobali tebai tatõrõ newali chõda; no ahatõ wozoe chõda, no iroegi baw̃ada, fozoe saʼae. 
LAM.4_1.19	Alio gahe zolohi jaʼita, moroi ba mojo ba daloe mbanoea, lagohi ita ba hili, latarogõ ita ba danõ si mate. 
LAM.4_1.20	Nosoda andrõ [razo], nibajoini Jehowa, ba no alaoe ba lõsoelõsoe andrõ chõra — jaʼia andrõ, niw̃aʼõda tõdõda: Ba loemõnia aoeri ita, ba niha baero.
LAM.4_1.21	III. 
LAM.4_1.22	No aboeʼa gõmõoe, jaʼoegõ ono Ziona alawe, lõʼõ saʼae itiboʼõ ndraʼoegõ; ba õmõoe, jaʼoegõ ono Ndraono Gedomo, ono alawe, ba iʼaloei, ibokai horõoe. 
LAM.5_1.1	I. 
LAM.5_1.2	Si so chõma mege, ba no mõi ba danga niha bõʼõ, ba omoma ba no laʼochõgõ Dawa baero. 
LAM.5_1.3	Si lõ ama ndraʼaga saʼae, no lacha mbanoea ninama. 
LAM.5_1.4	Õma idanõ, ba niʼõli, ba awena faloechaga geoema, na mabeʼe mbõli. 
LAM.5_1.5	Faloeʼi chõma zolohi jaʼaga; no erege dõdõma, lõ labeʼe molombase ndraʼaga. 
LAM.5_1.6	No maʼoroʼõ dangama ba Ndrawa Miseraji, ba ba Ndrawa Asiria, enaʼõ masõndra zabõnõ õma. 
LAM.5_1.7	No molalõ ndra toeama; lõ jaʼira saʼae, ba jaʼaga zoloeʼi olalõw̃ara. 
LAM.5_1.8	Sawoejoe zamatõrõ jaʼaga; lõ sangefaʼõ jaʼaga ba dangara. 
LAM.5_1.9	Sataʼoe mate ndraʼaga wangai gõma; ba ziʼõli nemali andrõ, ba danõ si mate. 
LAM.5_1.10	No aitõ goelima, hoelõ mbowoa, ba waʼafõchõ waʼolofo andrõ. 
LAM.5_1.11	Ira alawe ba Ziona, ba no lahorõni, fabaja ono alawe, ba mbanoea mado Joeda misa. 
LAM.5_1.12	No lataw̃i zalaw̃a tangara, ba bawa zatoea, ba lõ ba dõdõra. 
LAM.5_1.13	Ono matoea, ba no labeʼe sanoetoe fache, ba salaoelaoe ndraono ba norora eoe. 
LAM.5_1.14	Lõʼõ saʼae mõi ba mbawa gõli zatoea; ba no labato wolaoe biola ono matoea. 
LAM.5_1.15	No taja waʼomoeso dõdõma; no tobali fangarõngarõ wanoenõma. 
LAM.5_1.16	No aechoe tooe zaemboe anaʼa andrõ moroi ba hõgõma: alai ndraʼaga, me no mafazõchi horõ! 
LAM.5_1.17	Ba daʼõ, wa tobali sofõchõ dõdõma; ba daʼõ, wa no baloenõ hõrõma; 
LAM.5_1.18	ba hili Ziona andrõ, me no afoefoe, me ladõrõdõrõ asoe gatoea. 
LAM.5_1.19	II. 
LAM.5_1.20	Hana wa lõ mamalõmalõ õʼolifoegõʼõ ndraʼaga, hana wa õʼerogõ ndraʼaga, sagõtõ jaʼaga? 
LAM.5_1.21	He Jehowa, halõ mangawoeli ndraʼaga chõoe, ba mafoeliga; bohooeni mbaw̃ama, si mane ba gõtõ fõna! 
LAM.5_1.22	Ma no aloea õtiboʼõ ndraʼaga; hadia, no falawoe wõnoemõ chõma?
EZK.1_1.1	I. 
EZK.1_1.2	Ba zi melima ba mbawa daʼõ (no tõra mendrõfa fache, me teʼoloiʼõ razo Jojaki), 
EZK.1_1.3	ba hoemede Jehowa chõ Hezekiëli, ono Mboesi, ere, ba danõ Galedaia, ba mbewe Chebara, ba iraʼoe ia tanga Jehowa, ba daʼõ. 
EZK.1_1.4	Ba oeʼila, ilaboe angi sabõlõbõlõ, moroi jõoe, ba fao lawoeo seboea, ba alitõ si no amaedola nimbajaini, ba si no moragi lawoeo andrõ, fasoei, ba moroi bacha ba galitõ andrõ, ba so zihaga, timba dola garamba, si takile. 
EZK.1_1.5	II. 
EZK.1_1.6	Ba dozi ira, ba õfaʼõfa mbawa ba õfaʼõfa gafi. 
EZK.1_1.7	Ba ahera, ba no adõlõ, ba laloea kahera, ba no si mane laloeʼa kahe nono zaw̃i ba si takili, timba waʼatakile dõla garamba si no moedoechoe. 
EZK.1_1.8	Ba barõ gafira, ba tanga niha, fõna ba foeri ba faoma fatambai, õfaʼõfa. 
EZK.1_1.9	Ba bawa zi õfa andrõ ba afira — oi si fatõfa ba nawõra gafi andrõ — ba lõ labaliʼõ ira, na mofanõ ira, idõlõ manõ ia zamõsana. 
EZK.1_1.10	Ba famaigida bawara, ba tánõ fõna, ba no bawa niha, ba ba gambõlõ, ba bawa zingo, ba zi õfa andrõ, ba ba gabera, ba bawa zaw̃i si matoea, ba zi õfa andrõ, ba bawa mojo, ba zi õfa, mibacha. 
EZK.1_1.11	Ba afira, ba si no moebologõ mijaw̃a: doeadoea zi no fatõfa, ba doeadoea mbaloebaloe mbotora. 
EZK.1_1.12	Ba dozi, ba ladõlõ manõ ira; heza iʼoʼooe ira Eheha, ba daʼõ mõi ira; ba lõ laholeholeʼõ ira, na mofanõ ira. 
EZK.1_1.13	Ba ba gotaloea zaliw̃aliw̃a andrõ, ba hoelõ mbo galitõ, wamaigigoe, hoelõ zoeloe sangõrõngõrõ ba ba gotaloea zaliw̃aliw̃a andrõ, ba sihaga galitõ andrõ, ba iʼotarai galitõ andrõ gari mbanoea. 
EZK.1_1.14	Ba mangõrõngõrõ zaliw̃aliw̃a andrõ, si mane haga gari mbanoea.
EZK.1_1.15	III. 
EZK.1_1.16	Ba gaolo andrõ ba famazõchi jaʼia, ba famaigida, ba no timba waʼatakile weremata wiroesi. Ba ha samboea wongaʼeoe zi õfa andrõ; ba famaigida ba famazõchi jaʼia, ba hoelõ na bacha ba nawõnia so zi samboea. 
EZK.1_1.17	Mifõna ba mifoeri, ba faoma fatambai lasaw̃a na mofanõ; lõ tobali, na mofanõ. 
EZK.1_1.18	Ba gama gaolo, ba no alaw̃a ba sataʼoe ita; ba no si falawoe hõrõ gama andrõ, fasoei, ba zi õfa andrõ fefoe. 
EZK.1_1.19	Ba na mofanõ zaliw̃aliw̃a andrõ, ba mofanõ gaolo andrõ, ba ngaira, ba na lafazaw̃a ira moroi ba danõ saliw̃aliw̃a andrõ, ba moezaw̃a gõi gaolo. 
EZK.1_1.20	Heza ifatõrõ ira Eheha, ba daʼõ lasaw̃a, ba ero na lafazaw̃a ira, ba fao gõi gaolo, me no ba gaolo so Geheha zaliw̃aliw̃a andrõ. 
EZK.1_1.21	Na mofanõ daʼõ, ba mofanõ gõi gaolo, ba na labadoegõ ira, ba ahono gõi gaolo, ba na lafazaw̃a ira, moroi ba danõ, ba fao gõi wezaw̃a gaolo, me no ba gaolo so Geheha zaliw̃aliw̃a andrõ.
EZK.1_1.22	IV. 
EZK.1_1.23	Ba barõ zi hoelõ mbanoea andrõ, ba no tebolosõ gafira, no faondra; ba no doea zageoe gafi, baloebaloe mbotora. 
EZK.1_1.24	Ba oerongo roeroe gafira, no timba wegosogoso nidanõ seboea, timba mbanoea chõ Zi lõ ambõ faʼabõlõ; na mowaõwaõ ira, ba timba werararara ba golombasew̃a zanoewõ li weroeroe andrõ; ba na labadoegõ ira, ba sadada manõ gafira. 
EZK.1_1.25	Ba terongo roeroe jaw̃a zi hoelõ mbanoea andrõ, jaw̃ara; ba na labadoegõ ira, ba sadada manõ gafira. 
EZK.1_1.26	Ba jaw̃a zi hoelõ mbanoea andrõ, jaw̃ara, ba no hoelõ weremata nila wamaigida, amoeata dadaoma, ba so zidadao ba dadaoma andrõ, hoelõ niha wamaigida, jaw̃a. 
EZK.1_1.27	Ba oeʼila haga, timba waʼatakile dõla garamba, si takile, timba haga galitõ, bacha ba nahia, iʼotarai zi hoelõ zolania wamaigida, mijaw̃a; ba iʼotarai zi hoelõ zolania ba mitooe, ba no hoelõ galitõ, wamaigigoe. Ba si tefasoei jaʼia, 
EZK.1_1.28	ba no haga: si mane doemi, niʼilada ba lawoeo na loeo moteoe, si manõ wamaigida haga andrõ, fasoei. Si manõ waʼoroma lachõmi Jehowa andrõ wamaigigoe. Ba me oeʼila, ba oefalõgoe tooe ndraʼo. Ba oerongo li zihede.
EZK.2_1.1	I. 
EZK.2_1.2	Ba mõi ba dõdõgoe, Geheha, me imanõ chõgoe, daʼõ zamazizio jaʼodo, ba oerongo li zi fahoehoeo chõgoe. 
EZK.2_1.3	Ba imane chõgoe: ”He ono niha! Daʼoefatenge ndraʼoegõ ba maʼoewoe Gizeraëli andrõ, ba niha andrõ si no faʼero, si no mangerogõ jaʼodo, jaʼirá ba ira toeara mege, ba no laʼerogõ ndraʼo, iroegi maʼõchṍ andre. 
EZK.2_1.4	Ba niha sabeʼe bawa ba sabeʼe tandro oefatenge ndraʼoegõ, ba õmane chõra: Daʼõ niw̃aʼõ Zoʼaja Jehowa! 
EZK.2_1.5	Ba he lafondrondrongo, ba he lõ ba dõdõra — me no niha sabeʼe tandro ira —, ba ja aboto zoei ba dõdõra, wa no tefataro chõra zamaʼeleʼõ. 
EZK.2_1.6	Ba jaʼoegõ, ono niha, ba bõi ataʼoefi ira, ba he fehedera, ba bõi ataʼoefi, na amaedola lato ira chõoe ba na amaedola zaʼasaʼa mao, ba na tongo zi fatewoe ndraʼoegõ jomo; bõi ataʼoefi wehedera, bõi tokeaʼõ ibeʼe bawara, me no niha sabeʼe tandro ira. 
EZK.2_1.7	Taroma ligoe õfaʼema chõra, he lafondrondrongo, ba he lõʼõ; no ha sambalõ faʼabeʼe dandro chõra.
EZK.2_1.8	II. 
EZK.2_1.9	Ba oefaigi, ba hiza danga niʼoroʼõ chõgoe; ba soera ba danga andrõ. 
EZK.2_1.10	Ba ibologõ fõnagoe, ba no moesoera ba dete ba barõ, ngenoengenoe ba fangarõngarõ ba faʼalaʼalaisa nitanõ bacha.
EZK.3_1.1	I. 
EZK.3_1.2	Ba oefaboka mbawagoe, ba ibeʼe õgoe ngaʼõloe zoera andrõ, ba imane chõgoe: 
EZK.3_1.3	He ono niha, beʼe õ daloemõ ba õsi mbetoeʼamõ ngaʼõloe zoera andre, nibeʼegoe chõoe. Ba oeʼā, ba ami ba mbawagoe, timba w̃e w̃ani, 
EZK.3_1.4	Ba imane chõgoe: He ono niha, laboe! ae ba maʼoewoe Gizeraëli ba faʼema chõra daroma ligoe. 
EZK.3_1.5	Tenga sa ba niha si lõ aboto ba dõdõda li ba tenga ba zabeʼe lela, no ba maʼoewoe Gizeraëli tefatenge ndraʼoegõ; 
EZK.3_1.6	tenga ba ngawalõ niha baero, si lõ aboto ba dõdõda li ba si no abeʼe lela, si lõ õʼila li, no ba chõra oefatenge ndraʼoegõ. Jaʼira ba tenga si tebai aboto ba dõdõ niw̃aʼõoe! 
EZK.3_1.7	Ba maʼoewoe Gizeraëli andrõ, ba si lõ edõna mamondrongo chõoe, me no te chõra wamondrongo chõgoe; noa sa sabeʼe angango ba sabeʼe tõdõ maʼoewoe Gizeraëli maʼafefoe. 
EZK.3_1.8	Ba hiza, ba oeʼabeʼeʼõ mbawaoe, si mane bawará, ba oeʼabeʼeʼõ gangangomõ, si mane angangorá: timba indraʼindra, 
EZK.3_1.9	sabeʼe moroi ba gowe, gangangomõ dania, oebeʼe. Bõi ataʼoefi ira, ba bõi tokeaʼõ chõra, me no niha sabeʼe tandro ira! 
EZK.3_1.10	Ba imane chõgoe: 
EZK.3_1.11	Ba laboe saʼae, ba ae ba niʼoloiʼõ andrõ, iwami, ba hede chõra, õmane chõra. Daʼõ niw̃aʼõ Zoʼaja, Jehowa....! he lafondrondrongo, ba he lõʼõ. 
EZK.3_1.12	II. 
EZK.3_1.13	awõ roeroe gafi zaliw̃aliw̃a ba danõ andrõ, si fabaja ba nawõra, awõ roeroe gaolo, si fao, awõ roeroe ziheoe, sabõlõbõlõ. 
EZK.3_1.14	Ba ifazaw̃a ndraʼo Eheha, iʼohedo misa, ba mowaõwaõ ndraʼo, saboe tõdõ ndraʼodo, ba wehoefa dõdõgoe andrõ, no tohare chõgoe danga Jehowa. 
EZK.3_1.15	Ba oeroegi niʼoloiʼõ andrõ, ba Deli Abibi, ba mbewe Chebara, ba oeʼiagõ daʼõ chõra, fitoe bongi ndraʼo chõra, lõ tõdõtõdõgoe.
EZK.3_1.16	III. 
EZK.3_1.20	Ba na ibõhõli waʼatoelõ dõdõnia satoelõ tõdõ, na ilaoe zi lõ atoelõ, ba na oefatõrõ chõnia zi teʼala ia, si mate ia, ba na lõ nifangelamaoe jaʼia, ba si mate ia, ba horõnia andrõ, ba boeaboeania si sõchi andrõ, ba lõ tebeʼe harenia; ba donia andrõ, ba ba dangaoe so, chõoe oesoegi. 
EZK.3_1.21	Ba na õfangelama zatoelõ tõdõ andrõ, fa bõi molalõ ia, ba na lõ mosala ia, jaʼiā, satoelõ tõdõ andrõ, ba saoeri ia, me no õfangelama ia, ba jaʼoegõ, ba saoeri [gõi].
EZK.3_1.22	IV. 
EZK.3_1.23	Ba maoso ndraʼo, mõido mitooe ba ndraso, ba hiza, no so ba daʼõ lachõmi Jehowa, si mane lachõmi andrõ, niʼilagoe ba mbewe Chebara no; ba oefalõgoe tooe ndraʼo. 
EZK.3_1.24	Ba mõi ba dõdõgoe Geheha, samazizio jaʼo; ba hoemede ia chõgoe, imane chõgoe: Ae jomo ba nomooe, ba koesi mbawandroehõ foerioe. 
EZK.3_1.25	Ba hiza, jaʼoegõ ono niha, labõbõ dania ndraʼoegõ, fa bõi mangõrõngõrõ ndraʼoegõ chõra. 
EZK.3_1.26	Ba falemba lelamõ ba gararooe oebeʼe, enaʼõ si lõ hede ndraʼoegõ, fa bõi mõiʼõ sanegoe jaʼira, me no niha sabeʼe tandro ira. 
EZK.3_1.27	Ba na moehededo chõoe, ba oebokai mbawaoe, ba õmane chõra: Daʼõ niw̃aʼõ Zoʼaja, Jehowa....! Sedõna mamondrongo, ba jamoefondrondrongo, ba si lõ edõna, ba jamoebato! me no niha sabeʼe tandro ira.
EZK.4_1.1	I. 
EZK.4_1.2	Ba fazõchi mbaʼabaʼa ba laoe malige zanoewõ chõnia; laoe fari chõnia, faʼaso zanoewõ jaʼia ba fasoei ia famoto gõli kara. 
EZK.4_1.3	Ba chõoe halõ gali siʼõli ba beʼe baʼabaʼa siʼõli ba gotaloeami mbanoea, ba otahõgõ mbanoea, enaʼõ tobali nisoewõ ia; jaʼoegõ zanoewõ. Ja tobali famaedo daʼõ ba maʼoewoe Gizeraëli. 
EZK.4_1.4	Ba jaʼoegõ, ba beʼe ngaimõ ba halõ norooe horõ maʼoewoe Gizeraëli andrõ: gõtõ wa si manõ wemõrõoe tooe, ba õbeʼe langõlangõmõ horõra. 
EZK.4_1.5	Ba ha me oega fache horõra mege, ba oebaliʼõ ngaloeo chõoe — 390 ngaloeo — ba langõlangõmõ horõ maʼoewoe Gizeraëli andrõ. 
EZK.4_1.6	Ba na no ahõwõ mbongi andrõ chõoe, ba foeli beʼe ngaimõ kambõlõ, ba beʼe langõlagõmõ horõ maʼoewoe Joeda, 40 wongi, dõfidõfi, ba sarasara ngaloeo oeʼerai chõoe. 
EZK.4_1.7	Ba otahõgõ wanoewõ Jeroezalema andrõ, ba oroʼõ chõnia daʼiomõ, nifahoi baroe, ba mamaʼeleʼõ ndraʼoegõ chõra. 
EZK.4_1.8	Ba hiza, ba oebõbõ ndraʼoegõ, fa tebai õbalibaliʼõ ndraʼoegõ, irege no ahõwõ chõoe mbongi wanoewõ andrõ. 
EZK.4_1.9	II. 
EZK.4_1.10	Ba õtoelo gõoe, ba wemanga jaʼia, 20 roefia fanimba maʼṍchõ; ba õfoʼotaloea wemanga. 
EZK.4_1.11	Ba õoe idanõ, ba õsoeʼa gõi, samba botoboto maʼṍchõ, ba õfoʼotaloea gõi wamadoe. 
EZK.4_1.12	Õbaliʼõ koee zeʼiri, ba wemanga jaʼia, ba tai niha, sokõli õbeʼe eoe, ba wogore jaʼia, ba zanehe ira. 
EZK.4_1.13	Ba imane Jehowa: Si manõ gõi dania Ndraono Gizeraëli: Õ si taʼoenõ laʼā ba mbanoea niha baero, ba nitiboʼõgoe jaʼira. 
EZK.4_1.14	Ba oemane: He Jehowa, Soʼaja! Hiza, lõ oerai gõna si taʼoenõ ba lõ oerai oeʼā zi mate, ba he nisasawi goetoe ndroeʼoe, iʼotarai iraono ndraʼo, iroegi maʼõchṍ andre, ba lõ irai itõrõ mbawagoe sobooe. 
EZK.4_1.15	Ba imane chõgoe: Ba hiza, ba oetehe chõoe dai zaw̃i, salahi dai niha, eoe gõoe andrõ. 
EZK.4_1.16	Ba imane na chõgoe: He ono niha, hiza, oefatõ dania ba Jeroezalema ziʼo õra andrõ, ba ni toelo gõra ba fao waʼaboe dõdõ, na laʼā ia, ba nisoeʼa nidanõ, ba fao waʼatobali dõdõ, na labadoe, 
EZK.4_1.17	enaʼõ sambõ õ ba sambõ idanõ ira ba enaʼõ faoma tobali dõdõra, fa ariri ira, ba horõra andrõ.
EZK.5_1.1	I. 
EZK.5_1.2	Si saraõ, ba õtoenoe ba galitõ, ba daloe newali ba mbanoea, na no noemalõ mbongi wanoewõ andrõ, ba si saraõ, ba õhalõ, ba fazawili ba zi fasoei, õtimba siʼõli, ba si saraõ, ba õfazawili ba nangi, ba oesõbi ziʼõli moroi foeri! 
EZK.5_1.3	Ba ha maʼifoe õhalõ, ba õfaboeʼoe ba watalinga mbaroemõ. 
EZK.5_1.4	Ba õhalõ zoei daʼõ maʼifoe, ba õtiboʼõ ba galitõ, õtoenoe. Ba daʼõ iʼotarai alitõ sanõrõ maʼoewoe Gizeraëli maʼafefoe. Ba õmane ba maʼoewoe Gizeraëli fefoe:
EZK.5_1.5	II. 
EZK.5_1.6	Ba jaʼira, ba no sabeʼe tandro, lõ laʼoʼõ hoekoe andrõ chõgoe, no seboea horõ ira, moroi ba niha baero, ba no lafadaõ nifachoigoe, moroi ba niha ba danõ bõʼõ misa, si tefasoei jaʼira. No lõ ba dõdõra hoekoe andrõ chõgoe, ba nifachoigoe andrõ, ba lõ laʼoʼõ. 
EZK.5_1.7	Andrõ wa imane Soʼaja, Jehowa: Me no sabeʼe tandro ami, moroi ba niha baero, si tefasoei jaʼami, me no lõ niʼoʼõmi nifachoigoe ba me lõ nitõngõnimi hoekoe andrõ chõgoe, me lõʼõ naʼi niʼoʼõmi hoekoe ba niha baero andrõ ba ngaimi, 
EZK.5_1.8	andrõ wa imane Soʼaja, Jehowa: Hiza, oelaoe saʼae chõmi, oefatõrõ hoekoe chõmi, ba zanehe niha baero. 
EZK.5_1.9	Ba oelaoe chõmi zi lõ oerai oelaoe ba si lõʼõ saʼae oelaoe gõi dania, bõrõ zogoro ita andrõ chõmi, fefoe. 
EZK.5_1.10	Tobali laʼā dania nonora ira ama, ba chõmi, ba laʼā namara iraono, ba oefatõrõ chõmi hoekoe, ba si tosai jaʼami, ba oefazawili misa ba zi fasoei fefoe. 
EZK.5_1.11	Andrõ: ”ba waʼadoehoe waʼaoerigoe” iw̃aʼõ Jehowa, oeʼerogõ gõi ami, bõrõ me no mitaʼoenõi niʼamoniʼõ andrõ chõgoe sihocha mboeda andrõ chõmi ba sogoro ita, fefoe, ba lõ ahachõ dõdõgoe wamaigi jaʼami ba si lõ alimagõ ami chõgoe, oebeʼe. 
EZK.5_1.12	Si saraõ jaʼami, ba si mate ba wõchõ waba ba sahori ba lofo, ba chõmi, ba si saraõ, ba si mate ba mbaw̃a ziʼõli, ba zi tefasoei jaʼami, ba si saraõ [si tosai], ba oefazawili ba nangi misa, ba oesõbi ziʼõli moroi foerira. 
EZK.5_1.13	Ba acha ahori wõnoegoe ba oehonogõi waʼabao dõdõgoe ba chõra andrõ, ba oeʼokafoei dõdõgoe, enaʼõ aboto ba dõdõra, wa no jaʼo, Jehowa, zihede ba waʼaoechoe dõdõgoe ba chõra. 
EZK.5_1.14	Ba oebaliʼõ tanõ si mate nahami, oebeʼe bõrõ wangehera jaʼami, ba niha baero, si tefasoei jaʼami, ba zanehe zanõrõ fefoe. 
EZK.5_1.15	Ba tobali bõrõ wangehera ami ba bõrõ wanandraw̃a, fanenaw̃a, ba bõrõ waʼatobali dõdõ, ba niha baero, si tefasoei jaʼami, na oefatõrõ chõmi hoekoe ba wõnoe ba ba waʼabao dõdõ, ba fotoe ba wõnoe. Jaʼo, Jehowa, zangoemaʼõ. 
EZK.5_1.16	Na oeʼefaʼõ chõra nono wana lofo andrõ, safõchõ, famakiko andrõ, niʼefaʼõgoe dania, ba wamakiko jaʼami, ba na lõ aetoe oefatõrõ chõmi lofo, ba oefatõ chõmi ziʼo andrõ, siʼo õmi, 
EZK.5_1.17	ba oefatõrõ chõmi lofo ba oetoe ndroeʼoe, enaʼõ si lõ ono ami labeʼe, ba itõrõ ami fõchõ waba ba faʼadoewa ndro, ba siʼõli oefatõrõ chõmi. Jaʼodo, Jehowa, zangoemaʼõ! 
EZK.6_1.1	I. 
EZK.6_1.2	He ono niha, otahõgõ hili Ndraono Gizeraëli andrõ ba amaʼeleʼõ nitandrõsaigõ ba daʼõ, 
EZK.6_1.3	õmane: He jaʼami hili Ndraono Gizeraëli, mifondrondrongo niw̃aʼõ Zoʼaja, Jehowa! Imane Soʼaja, Jehowa ba hili andrõ ba ba hilihili, ba ba mbombo ba ba ndraso andrõ: Hiza, oefatõrõ chõmi ziʼõli ba oefoefoe hilihili andrõ chõmi. 
EZK.6_1.4	Ba nidoedoegõ naha wameʼe soemange andrõ chõmi ba nirasa nadoe loeo andrõ, ba fõna nadoemi oetiboʼõ tooe niboenoe andrõ chõmi. 
EZK.6_1.5	Boto zi mate ba Ndraono Gizeraëli, ba oetooeʼõ tooe fõna nadoera, ba tõlami, ba oefazawili, oefasoei naha wameʼe soemange andrõ chõmi. 
EZK.6_1.6	Ba danõmi misa fefoe, ba banoea sadoedoe dania ba hilihili si no afoefoe, enaʼõ si lõ moeʼogoenaʼõ saʼae naha wameʼe soemange chõmi, ba si no adoedoe, si no moerasa nadoemi ba si no moeheta, si no moetoeliʼõ tooe nadoe loeo andrõ ba si no moehori nifazõchi dangami andrõ. 
EZK.6_1.7	Ba so zi mate niboenoe ba chõmi, enaʼõ aboto ba dõdõmi, wa jaʼodo Jehowa. 
EZK.6_1.8	Ba na so õsa, banoeami, saefa ba mbawa ziʼõli, ba niha baero misa, na nifazawili ami ba danõ zotanõ, 
EZK.6_1.9	ba itõrõ tṍdõ zoloi andrõ chõmi, ba niha baero, ba niʼoloiʼõ jaʼira, nibotogoe tõdõ andrõ, si no faʼero, si no mangerogõ jaʼo, awõ hõrõ, si lõ aefaʼaefa ba nadoe, timba ba zohorõ, ba ogoro ira irá, bõrõ zi lõ sõchi andrõ, nilaoera sogoro ita andrõ. 
EZK.6_1.10	Ba aboto ba dõdõra, wa tenga faja me oedaõʼõdaõʼõ wamatõrõ famoenoe andrõ chõra, jaʼo, Jehowa.
EZK.6_1.11	II. 
EZK.6_1.12	Sarõoe, ba ba wõchõ waba tekiko, ba sahatõ, ba ba mbawa ziʼõli mate, ba si tosai, si lõ gõna daʼõ, ba ba lofo mate, ba tobali oeʼoigõ wõnoegoe ba chõra andrõ. 
EZK.6_1.13	Ba ja aboto ba dõdõmi wa jaʼo Jehowa, na no so tooe ba ngai nadoera niboenoe andrõ chõmi ba zi tefasoei naha wameʼe soemange andrõ chõra, ba hilihili salaw̃a fefoe ba ba zoezoe hili fefoe, dozi bõrõ geoe ba dozi bõrõ manawa sabõlõ boeloe, ba nitoenoera samohoea ba nadoera fefoe. 
EZK.6_1.14	Ba oeʼoroʼõ dangagoe, ba chõra andrõ, oebaliʼõ tanõ si mate ba si lõ nihaniha danõra, iʼotarai danõ si mate andrõ, iroegi Ribela, ba naha mbanoeara fefoe; ba ja aboto ba dõdõra, wa no jaʼo Jehowa. 
EZK.7_1.1	I. 
EZK.7_1.2	Ba jaʼoegõ ono niha, ba õmane: Daʼõ niw̃aʼõ Zoʼaja, Jehowa, ba danõ Ndraono Gizeraëli andrõ: So moroi sa gamozoea; ba mbalõ danõ maʼaʼõfa, ba amozoea saʼae. 
EZK.7_1.3	Itõrõʼõ saʼae amozoea ba oefatõrõ chõoe wõnoegoe ba oehoekoe ndraʼoegõ, dali mboeaboeaoe andrõ, ba oeʼotoeʼõ ndraʼoegõ ba zogoro ita andrõ chõoe, fefoe. 
EZK.7_1.4	Ba lõ ahachõ dõdõgoe wamaigi jaʼoegõ, lõ alimagõ ndraʼoegõ chõgoe, oefatõrõ saʼae chõoe wotoe ba mboeaboeaoe andrõ, ba bacha ba hoenõmi dania so zogoro ita andrõ chõmi; ba ja aboto ba dõdõmi, wa no jaʼo Jehowa. 
EZK.7_1.5	Daʼõ niw̃aʼõ Zoʼaja, Jehowa: Famakiko, hiza, so moroi sa wamakiko! 
EZK.7_1.6	Amozoea saʼae so moroi sa gamozoea, isaw̃a ndraʼoegõ, hiza ia moroi sa! 
EZK.7_1.7	Itõrõʼõ famachõ, jaʼoegõ niha ba danõ; iroegi inõtõ, no ahatõ mbaw̃a, baw̃a waʼatobali dõdõ ba tenga baw̃a waʼiki, ba hili. 
EZK.7_1.8	Ba lõ ara tõ, ba oehawoei ndraʼoegõ faʼabao dõdõgoe andrõ ba oeʼoigõ wõnoegoe ba chõoe andrõ, ba oehoekoe ndraʼoegõ, dali mboeaboeaoe andrõ, ba oefatõrõ chõoe wotoe, ba zogoro ita andrõ chõoe, fefoe. 
EZK.7_1.9	Ba lõ ahachõ dõdõgoe wamaigi jaʼoegõ, ba lõ alimagõ ndraʼoegõ chõgoe. Oefatõrõ chõoe nifatõrõ, dali mboeaboeaoe andrõ, ba ba hoenõmi dania so zogoro ita andrõ chõmi; ba ja aboto ba dõdõmi, wa no jaʼo, Jehowa, zamago jaʼami. 
EZK.7_1.10	Hiza mbaw̃a andrõ; hiza ia! aloea dakoela, mobowo ziʼo, moboeloe hocha andrõ! 
EZK.7_1.11	Maoso wamakao andrõ, fotoe ba zi lõ atoelõ; maʼifoe lõ jaʼira saʼae, lõ si tosai sato andrõ, lõ si tosai si no fahõna, ba lõ sangeʼesi jaʼira. 
EZK.7_1.12	Iroegi baw̃a, no ahatõ loeo andrõ: bõi omoeso dõdõ zowõli ba bõi aboe dõdõ zaniaga; tesao saʼae wõnoe ba zi no ato andrõ. 
EZK.7_1.13	Lõʼõ sa ifoeli mõi ba danga zamawa niʼamawa andrõ, he w̃aʼae lõ mate ia na; lõ mamõhõi wõnoe andrõ, ba zi no ato andrõ fefoe. Ba dozi ira, ba lõ faloecha waʼabeʼe, bõrõ horõra andrõ.
EZK.7_1.14	II. 
EZK.7_1.15	Baero, ba siʼõli, ba jomo ba mbanoea, ba fõchõ waba, ba lofo. Si so baero ba mbenoea, ba si mate ba mbawa ziʼõli, ba si so jomo ba mbanoea, ba niʼā lofo ba fõchõ waba. 
EZK.7_1.16	Ba na so zoloi õsa, jaʼira andrõ, ba timba mboeroeʼoe ba mbawa danõ dania ira, sangarõngarõ fefoe — ba horõnia mangarõngarõ zamõsana. 
EZK.7_1.17	Adada danga fefoe ba sangoeloe mbalõdoehi. 
EZK.7_1.18	Ba sonoecha noecha ba waʼaboe dõdõ ira ba si tehawoe faʼataʼoe; faʼaila ba mbawara fefoe, ba dozi hõgõ, ba si batoele. 
EZK.7_1.19	Firõra, ba latiboʼõ tooe ba newali, ba anaʼara, ba sasao law̃aʼõ. Tenga sa sangorifi jaʼira wirõra ba anaʼara, na baw̃a wõnoe Jehowa andrõ; no tenga fangaboeso ba waʼatebachara andrõ, ba tenga õsi daloera noa sa tobali tandraw̃a horõ ia chõra. 
EZK.7_1.20	Ba no labeʼe bõrõ wajaw̃asa ganaʼara lachõmira andrõ, ba no labaliʼõ adoera andrõ, sogoro ita, sihocha mboeda andrõ chõra; andrõ wa oebaliʼõ sasao ia chõra. 
EZK.7_1.21	Ba oeloeloe niraboe niha bõʼõ ia, ahoeloea wondrege zeboea horõ ba goeli danõ, enaʼõ lafatõrõ ba zalacha. 
EZK.7_1.22	Ba oeʼerogõ ira, ba ndramoefatõrõ ba zalacha girõgirõgoe andrõ, hana na mõi zoraboe ba hana na lalaoe zalacha chõnia. 
EZK.7_1.23	Fazõchi rate; me no anõnõ danõ fangeʼe ba me no anõnõ mbanoea horõ.
EZK.7_1.24	III. 
EZK.7_1.25	So waʼataʼoe, ba laʼaloei wangorifi, ba lõ faloecha: 
EZK.7_1.26	Si fatete manõ wamakao ba si lõ aetoe doeria [sataʼoe ita]; ba lazofoezofoe gangilata chõ zamaʼeleʼõ, ba ba gere, ba taja lala, ba ba zatoea, ba taja wamolala tõdõ. 
EZK.7_1.27	Saboe tõdõ razo, ba salaw̃a, ba iʼonoecha waʼatobali dõdõ, ba sadada danga niha ba danõ, lõ dõladõla. Boeaboeara oebeʼe dali wolaoe chõra, ba hoekoe ba chõra oebeʼe dali wangoehoekoe jaʼira, ba ja aboto ba dõdõra, wa no jaʼo Jehowa.
EZK.8_1.1	I. 
EZK.8_1.2	Ba oefachõlõdo, ba oeʼila wamaedo, hoelõ niha wamaigigoe; iʼotarai lõwilõwinia mitooe, ba alitõ, ba mijaw̃a, ba hoelõ haga, timba waʼatakile dõla garamba si takile. 
EZK.8_1.3	Ba iʼoroʼõ zi hoelõ danga, itoejoe mboegoe ba ifazaw̃ado ba daloe mbanoea Eheha ba iʼohedo ba Jeroezalema, ba gangilata chõ Lowalangi, ba zinga mbawandroehõ ibeʼe ndraʼo, bawandroehõ tánõ bacha, mijõoe, ba zi so adoe andrõ, bõrõ waʼolohoe [Jehowa]. 
EZK.8_1.4	Ba hiza, ba so ba daʼõ lachõmi Lowalangi Ndraono Gizeraëli, si mane fangilagoe jaʼia no, ba ndraso. 
EZK.8_1.5	Ba imane chõgoe: He ono niha, fachõlõʼõ mijõoe! Ba me oefachõlõdo mijõoe, ba hiza, ba so ba zinga mbawandroehõ ba naha wameʼe soemange, tánõ jõoe, nadoe bõrõ waʼolohoe andrõ. 
EZK.8_1.6	Ba imane chõgoe: He ono niha, hadia, õʼila nilaoera ba daʼõ? No sogoro ita sabõlõbõlõ nilaoe maʼoewoe Gizeraëli ba daʼe, tobali lõ tola lõ oeʼerogõ niʼamoniʼõ andrõ chõgoe; ba so na dania niʼilaoe sabõlõ ogoro ita, baero daʼõ!
EZK.8_1.7	II. 
EZK.8_1.8	Ba imane chõgoe: He ono niha, tõrõ gõli andrõ! Ba me oetõrõ gõli, ba hiza mbawandroehõ. 
EZK.8_1.9	Ba imane chõgoe: Ae bacha ba faigi zogoro ita, sabõlõbõlõ andrõ, nilaoera ba daʼõ! 
EZK.8_1.10	Ba me mõido bacha, ba me oefaigi, ba hiza ngawalõ wamaedo goeõkoeõ sihocha mboeda, ba famaedo goerifõ niha, ba adoe maʼoewoe Gizeraëli fefoe nisoea ba mbagolõ, fasoei. 
EZK.8_1.11	Ba so niha, 70 satoea maʼoewoe Gizeraëli, ba Jaʼasania, ono Zafano, ba hoenõra bacha, solohe jaʼira, ba no dozi ira naha wanoenoe koemõjo ba danga, noemalõ mijaw̃a hoea zimbo goemõjõ andrõ. 
EZK.8_1.12	Ba imane chõgoe: Hadia, no õʼila, jaʼoegõ ono niha, hadia nilaoe zatoea Ndraono Gizeraëli, ba zogõmigõmi, ba mbateʼe nadoe chõnia ilaoe zamõsana. Lamane sa dõdõra: Lõ iʼila ita Jehowa, no iheta ia ba danõda Jehowa. 
EZK.8_1.13	Ba imane na chõgoe: So na dania niʼilaoe, baero daʼõ, sogoro ita sabõlõbõlõ, nilaoera! 
EZK.8_1.14	Ba iʼohedo ba zinga mbawandroehõ ba gosali Jehowa, tánõ jõoe, ba hiza ndra alawe sidadao ba daʼõ, sangeʼesi Tamoesi andrõ. 
EZK.8_1.15	Ba imane chõgoe: Hadia, no õʼila, jaʼoegõ ono niha? So na dania niʼilaoe sogoro ita, sabõlõbõlõ moroi ba daʼõ. 
EZK.8_1.16	Ba iʼohedo ba golajama gosali Jehowa, tánõ bacha; ba mato 25 niha ba daʼõ, ba zinga mbawandroehõ ba gosali Jehowa, ba gotaloeara geweʼewe andrõ naha wameʼe soemange, sangerogõ osali Jehowa ira ba si otahõgõ atoemboecha loeo ba sangaloeloe ba loeo, ba gatoemboecha. 
EZK.8_1.17	Ba imane chõgoe: Hadia, no õʼila, jaʼoegõ ono niha? Hadia, ambõ na ba maʼoewoe Joeda wolaoe sogoro ita andrõ, nilaoera ba daʼe, wa lanõnõi [na gõi] danõ famakao awõra, awõ wa lõ aetoe laʼandrõ wõnoegoe? ba hiza, ba laʼagoʼago doetoeroe geoe saoeri. 
EZK.8_1.18	Ba jaʼodo gõi, ba fõnoegoe oefatõrõ chõra: lõ ahachõ dõdõgoe, wamaigi jaʼira ba lõ alimagõ ira chõgoe. Ba he eboea dania lira wangarõngarõ chõgoe, ba lõ oefondrondrongo. 
EZK.9_1.1	I. 
EZK.9_1.2	Ba hiza moroi sa niha, daõnõ, laʼotarai mbawa gõli tánõ si jaw̃a, tánõ mijõoe, sara wanoedoegõ ba danga zamõsana, ba baroe tarafali mbaroe zi samõsa ba fanoera ba lõwilõwinia. So ira ba laʼiagõ ba ngai naha wameʼe soemange tõla garamba andrõ. 
EZK.9_1.3	Ba no iheta ia lachõmi Jehowa andrõ, no irõi Keroebi andrõ, si so ia jaw̃a mege, isaw̃a dojo mbawandroehõ ba gosali; ba moeʼao ia chõ zamaroe tarafali andrõ, si so fanoera andrõ ba lõwilõwi. 
EZK.9_1.4	Ba imane chõnia Jehowa: Tõrõ mbanoea, taloe Jeroezalema andrõ, ba fotandra gangango niha andrõ sangarõngarõ, saboe tõdõ ba zogoro ita andrõ fefoe, nilaoe ba mbanoea andrõ! 
EZK.9_1.5	Ba ba nawõnia, ba imane — irongo tõgi dalingagoe —: Miʼoʼõ ia, mitõrõ mbanoea ba milaoe chõra, bõi ahachõ dõdõmi, wamaigi jaʼira, ba bõi alimagõ ira chõmi! 
EZK.9_1.6	Si no tohare hoewa ba ono matoea ba ono alawe ba iraono ba ira alawe, ba miʼõʼõtõ tooe; ba dozi zi so tandra, andrõ, ba bõi mibabaja. Ba niʼamoniʼõ andrõ chõgoe mibõrõtaigõ! Ba labõrõgõ ba zatoea andrõ, si so ba golajama gosali. 
EZK.9_1.7	Ba imane chõra: Mitaʼoenõi gosali ba mibeʼe anõnõ newali boto niboenoe! Milaboe! Ba mõi ira ba lalaoe ba mbanoea andrõ.
EZK.9_1.8	II. 
EZK.9_1.9	Ba imane chõgoe: No eboea sibai horõ maʼoewoe Gizeraëli ba he horõ maʼoewoe Joeda, ba no anõnõ danõ fangeʼe, ba banoea, ba no anõnõ famoejoeʼõ hoekoe, lamane sa dõdõra: ”No iheta ia ba danõ Jehowa”, ba: ”Lõ iʼila Jehowa.” 
EZK.9_1.10	Ba lõʼõ saʼae gõi ahachõ dõdõgoe, wamaigi, ba lõ alimagõ ira chõgoe: oesoelõni chõra mboeaboeara andrõ! 
EZK.9_1.11	Ba iʼombachaʼõ sobaroe tarafali andrõ, si so fanoera ba lõwilõwi, imane: No oeʼoʼõ niw̃aʼõoe chõgoe.
EZK.10_1.1	I. 
EZK.10_1.2	Ba imane chõ zobaroe tarafali andrõ: Ae bacha ba gotaloea gaolo andrõ, tooe Keroebi, gochõi mbo galitõ ba gotaloea Keroebi andrõ, ba fazaewe jaw̃a mbania [Jeroezalema]! Ba mõi ia bacha, anehe ndraʼo. 
EZK.10_1.3	Ba ba gambõlõ gosali so Keroebi andrõ, me mõi ia bacha, ba inõnõi golajama tánõ bacha lawoeo andrõ. 
EZK.10_1.4	Ba ifazaw̃a ia lachõmi, irõi Keroebi andrõ, isaw̃a dojo mbawandroehõ gosali, ba anõnõ gosali lawoeo andrõ, ba olajama, ba anõnõ haga lachõmi Jehowa. 
EZK.10_1.5	Ba terongo roeroe gafi Keroebi, iroegi golajama tánõ baero sibai, no timba li Lowalangi Si lõ ambõ faʼabõlõ, na moehede ia. 
EZK.10_1.6	Ba me iw̃aʼõ chõ zobaroe tarafali andrõ: Halõ galitõ ba gotaloea gaolo andrõ, ba gotaloea Keroebi, ba mõi ia bacha, iʼiagõ ba ngai gaolo. 
EZK.10_1.7	Ba iʼoroʼõ dangania Keroebi andrõ ba galitõ ba gotaloea Keroebi, itoejoe [õsa] ba ibeʼe ba danga zobaroe tarafali andrõ, ba ihalõ ba mofanõ.
EZK.10_1.8	II. 
EZK.10_1.9	Ba oefaigi, ba hiza gaolo ba ngai Keroebi andrõ, õfa, samboea Keroebi, ba samboea gaolo ba ngainia, ba gaolo andrõ, ba no timba waʼatakile weremata wiroesi, wamaigigoe. 
EZK.10_1.10	Ba famaigida jaʼia, ba no fagõlõgõlõ, maʼaʼõfa, hoelõ na bacha ba gaolo zi zamboea so zi samboea. 
EZK.10_1.11	Ba na mofanõ, ba õfa rozi lala; lõ labaliʼõ ira, na mofanõ; ba niʼotahõgõ zi samboea laʼoʼõ; lõ labaliʼõ ira, na mofanõ. 
EZK.10_1.12	Ba õsira maʼasamboea ba hoeloera ba tangara ba afira ba he gaolo andrõ, ba no anõnõ hõrõ, fasoei, ba zi õfa andrõ. 
EZK.10_1.13	Ba oerongo, me tebeʼe tõi gaolo andrõ ”dawoejoe nangi.” 
EZK.10_1.14	Ba õfa bawa zamboea. Bawa zi zamboea, ba bawa zaw̃i si matoea, ba si samboea, ba sobawa niha, ba fanete daʼõ, ba sobaw̃a zingo, ba fanete daʼõ, ba sobawa mojo. 
EZK.10_1.15	Ba lafazaw̃a ira Keroebi andrõ. Jaʼia manõ niʼilagoe no, ba mbewe Chebara. 
EZK.10_1.16	Ba na mofanõ Keroebi andrõ, ba fao gaolo andrõ, ba ngaira, ba na labologõ gafira Keroebi, ba wamazaw̃a jaʼira moroi ba danõ, ba lõ teboelõ ba ngaira gaolo. 
EZK.10_1.17	Ba na labadoegõ ira Keroebi, ba tebato gõi gaolo, ba na lafazaw̃a ira Keroebi, ba fao gõi gaolo, me no so bacha geheha zaliw̃aliw̃a andrõ. 
EZK.10_1.18	Ba iheta ia ba dojo mbawandroehõ gosali lachõmi Jehowa ba iʼiagõ jaw̃a Keroebi. 
EZK.10_1.19	Ba labologõ gafira Keroebi, lafazaw̃a ira moroi ba danõ — anehe ndraʼo, me aefa ira ba fao gaolo andrõ. Ba laʼiagõ zinga mbawandroehõ gosali, tánõ ba gatoemboecha loeo, ba jaw̃ara so lachõmi Lowalangi Ndraono Gizeraëli. 
EZK.10_1.20	Jaʼia zaliw̃aliw̃a andrõ, niʼilagoe no, dajadaja Lowalangi Ndraono Gizeraëli. Ba oeʼila, wa Keroebi. 
EZK.10_1.21	No õfaʼõfa mbawara ba õfaʼõfa gafira, ba barõ gafira, ba no si hoelõ danga niha. 
EZK.10_1.22	Ba bawara andrõ, ba no si mane bawa niʼilagoe no ba mbewe Chebara; famaigida jaʼia ba si ndroehoe gõi; ba idõlõ manõ ia zamboeana.
EZK.11_1.1	I. 
EZK.11_1.2	Ba imane chõgoe: He ono niha, daʼõ niha andrõ sangaloei famakiko, samachai tõdõ si lõ sõchi ba mbanoea andre, 
EZK.11_1.3	sangoemaʼõ: ”Lõ alio sibai ginõtõ wolaoe omo: bowoa mbanoea, ba diwo nirino ita!” 
EZK.11_1.4	Ba amaʼeleʼõ ba chõra, amaʼeleʼõ, jaʼoegõ ono niha! 
EZK.11_1.5	Ba ihawoeido Eheha Jehowa, ba imane chõgoe: Õmane: Daʼõ niw̃aʼõ Jehowa: Si manõ wehedemi, jaʼami maʼoewoe Gizeraëli, ba hadia zi tesao ba dõdõmi, ba noa saʼae aboto ba dõdõgoe. 
EZK.11_1.6	Ato niboenoemi jomo ba mbanoea andre, no mibeʼe anõnõ newali niboenoe tooe. 
EZK.11_1.7	Andrõ wa imane Soʼaja Jehowa: Niboenoemi andrõ, niʼõʼõtõmi tooe, daʼõ ndriwo andrõ ba banoea mbowoa! Ba jaʼami, ba niheta ba mbanoea. 
EZK.11_1.8	Siʼõli miʼataʼoefi, ba siʼõli oefatõrõ chõmi, iw̃aʼõ Soʼaja, Jehowa. 
EZK.11_1.9	Ba oeheta ami ba mbanoea, oebeʼe ba danga niha bõʼõ ami ba oefatõrõ chõmi hoekoe. 
EZK.11_1.10	Siʼõli wamoenoemi dania, ba nola danõ Ndraono Gizeraëli oehoekoe ami, ba ja aboto ba dõdõmi wa no jaʼo Jehowa. 
EZK.11_1.11	Bõi tobali bowoa chõmi mbanoea ba tenga diwo ami bacha; ba nola danõ Ndraono Gizeraëli oehoekoe ami. 
EZK.11_1.12	Ba ja aboto ba dõdõmi ba daʼõ, wa no jaʼo Jehowa, si lõ niʼoʼõmi nifachoinia ba si lõ nitõngõnimi hoekoe; no hoekoe niha baero, si tefasoei jaʼami, miʼoʼõ. 
EZK.11_1.13	Ba fatoea mamaʼeleʼõ ndraʼo, ba no mate Welatia, ono Mbenaja. Ba oefalõgoe tooe ndraʼo, moeʼaodo, eboea ligoe, oemane: Alai ndraʼo, jaʼoegõ Soʼaja, Jehowa, hadia, õfaloea saʼae wangohori si tosai Iraono Gizeraëli?
EZK.11_1.14	II. 
EZK.11_1.15	He ono niha, talifoesõmi, iwami, si tengabõʼõmi ba maʼoewoe Gizeraëli fefoe, oroedoe, niw̃aʼõ mbanoea Jeroezalema: ”No arõoe gotaloeara Jehowa; chõma no moetehe danõ, ochõtama!” 
EZK.11_1.16	Andrõ wa õmane: Daʼõ niw̃aʼõ Zoʼaja, Jehowa: Jaʼia, no oebeʼe ba zarõoe ira, ba niha baero, no oefazawili ira ba danõ zotanõ, ba no ha maʼifoe niʼamoniʼõ ndraʼo chõra, ba danõ andrõ misa, si no laroegi. 
EZK.11_1.17	Andrõ wa õmane: Daʼõ niw̃aʼõ Zoʼaja, Jehowa: Ba oeʼozaragõ ami ba niha baero andrõ ba oeʼowoeloi ami moroi ba danõ andrõ misa, ba nifazaewe jaʼami, ba oebeʼe chõmi danõ Ndraono Gizeraëli. 
EZK.11_1.18	Ba laroegi dania daʼõ, ba lahori ba danõ zihocha mboeda andrõ chõra, fefoe, awõ zogoro ita andrõ, fefoe. 
EZK.11_1.20	enaʼõ laʼoʼõ nifachoigoe ba enaʼõ latõngõni hoekoe andrõ chõgoe ba enaʼõ latõrõ; ba banoeagoe dania ira ba Lowalangira ndraʼodo. 
EZK.11_1.21	Ba na so zadõni tõdõ ba zogoro ita andrõ chõra ba ba zihocha mboeda andrõ, chõra oesoelõni wolaoera! — iw̃aʼõ Soʼaja, Jehowa.
EZK.11_1.22	III. 
EZK.11_1.23	Ba ifazaw̃a ia lachõmi Jehowa, moroi ba daloe newali mbanoea, ba iʼiagõ zoezoe hili, tánõ ba gatoemboecha loeo, na taʼotarai mbanoea. 
EZK.11_1.24	Ba ifazaw̃a ndraʼo Eheha, iʼohedo ba danõ Ndrawa Galedaia, ba niʼoloiʼõ andrõ, ba gangilata. Eheha Lowalangi zolohe jaʼo. Ba iheta ia chõgoe angilata andrõ, niʼilagoe mege. 
EZK.11_1.25	Ba oeʼombachaʼõ ba niʼoloiʼõ andrõ daroma li Jehowa fefoe, nifaʼeleʼõnia chõgoe.
EZK.12_1.1	I. 
EZK.12_1.2	He ono niha, bacha ba hoenõ niha sabeʼe tandro sosó ndraʼoegõ, ba hoenõ niha si so hõrõ, ba wangila niha, ba lõ sa laʼila niha, ba si so tõgi dalinga, ba wamondrongo ba lõʼõ sa larongo li niw̃aʼõ chõra, me no niha sabeʼe tandro ira. 
EZK.12_1.3	Ba jaʼoegõ ono niha, ba faigi chõoe zogoena ba waʼawoeʼa, ba ahetaʼõ, ba zi maʼṍchõ, ba zanehe ira; õhetaʼõ ba nahiamõ, ba õsaw̃a mbanoea bõʼõ, ba zanehe ira, — ma atṍ latõngõni, noa sa niha sabeʼe tandro ira! 
EZK.12_1.4	Ba zi maʼṍchõ, ba zanehe ira, õbeʼe tooe gamagamamõ, gamagama ba waʼawoeʼa; ba jaʼoegõ, ba na owi mofanõʼõ, ba zanehe ira, amaedola waʼaheta nifofanõ. 
EZK.12_1.5	Otõlaʼõ gõli, ba zanehe ira, ba õtõrõ daʼõ, weʼamõi baero. 
EZK.12_1.6	Õfaʼeleʼõ chõra, na õʼangalisigõ gamagamamõ; ba zi bongi mofanõʼõ ba õbaloegõ mbawaoe, fa lõ õʼila danõ. Oebeʼe famaedo ndraʼoegõ ba Ndraono Gizeraëli. 
EZK.12_1.7	Ba oeʼoʼõ niw̃aʼõ chõgoe: gamagamagoe, ba ba zi maʼṍchõ oeʼohe tooe, amaedola gamagama ba waʼaheta, ba tánõtánõ owi, ba oetolaʼõ gõli tangagoe; ba me bongi, ba oeʼangalisigõ gamagamagoe ba oeʼohe baero, ba zanehe ira.
EZK.12_1.8	II. 
EZK.12_1.9	He ono niha, hadia, lõ niw̃aʼõ maʼoewoe Gizeraëli, niha sabeʼe tandro andrõ: ”Hadia nilaoemõ andrõ?” 
EZK.12_1.10	Õmane chõra: Daʼõ niw̃aʼõ Zoʼaja Jehowa: Ba zalaw̃a tetandrõsaigõ niw̃aʼõ andre, ba Jeroezalema, ba ba maʼoewoe Gizeraëli fefoe banoeara. 
EZK.12_1.11	Õmane: Famaedo ndraʼo chõmi; Nilaoegoe andrõ, ba itõrõ ira dania: ba danõ niha bõʼõ teʼoloiʼõ ira dania. 
EZK.12_1.12	Ba salaw̃a andrõ, ba chõra, ba iʼangalisigõ gamagamania ba ba zi bongi aheta ia. Latõlaʼõ dania gõli, lalania; ba bawania, ba ibaloegõ, enaʼõ lõ iʼila ia niha, ba jaʼia, ba enaʼõ lõ iʼila danõ. 
EZK.12_1.13	Ba oehawoei ia oeʼõ andrõ chõgoe, ba alaoe dania ia ba goeʼõgoe, ba oeʼohe ba Mbabeli ia, ba danõ Ndrawa Galedaia; ba lõʼõ sa iʼila hõrõnia, ba ba daʼõ mate ia dania. 
EZK.12_1.14	Ba awõnia andrõ, tohoetohoe dangania, ba sabõlõ andrõ chõnia fefoe, ba oefazawili misa, ba zi fasoei, ba oesõbi ziʼõli, moroi foerira. 
EZK.12_1.15	Ba ja aboto ba dõdõra, wa no jaʼo Jehowa, na oefazaewe ira ba niha baero ba ba danõ misa. 
EZK.12_1.16	Ba oesaigõ õsa, si lõ atotó, banoeara, si lõ mate ba mbawa ziʼõli ba ba lofo, ba ba wõchõ waba, enaʼõ ladoenõdoenõ ba niha baero misa zogoro ita andrõ chõra, fefoe, ba niha niroegira dania, enaʼõ aboto ba dõdõra, wa no jaʼo Jehowa.
EZK.12_1.17	III. 
EZK.12_1.18	He ono niha, sanizinizi ndraʼoegõ dania ba wemanga gõoe, ba sogichi tõdõ ba saboe tõdõ, ba wamadoe idanõ, 
EZK.12_1.19	ba õmane ba niha ba danõ: Daʼõ niw̃aʼõ Zoʼaja, Jehowa, nitandrõsaigõ ba mbanoea Jeroezalema, ba danõ Ndraono Gizeraëli: saboe tõdõ ira dania, ba wemanga gõra ba sihocha boe, na labadoe nidanõ; enaʼõ tanõ si mate dania danõra, si no aheta si fahõna mege, bõrõ horõ niha ba danõ andrõ, fefoe. 
EZK.12_1.20	Ba banoea andrõ, si so niha iadaʼe, ba tobali si lõ niha dania, ba tanõ si mate danõ, enaʼõ aboto ba dõdõmi, wa no Jehowa ndraʼodo.
EZK.12_1.21	IV. 
EZK.12_1.22	He ono niha, hadia chõmi niw̃aʼõ andrõ ba danõ Ndraono Gizeraëli, na lamane: Lõʼõ manõ iʼila iroegi baw̃a ba tobali manõ si lõ boto gangilata fefoe? 
EZK.12_1.23	Andrõ wa õmane chõra: Daʼõ niw̃aʼõ Zoʼaja, Jehowa: Daʼoeʼetoeʼõ niw̃aʼõ andrõ, fa bõi saʼae law̃aʼõw̃aʼõ Iraono Gizeraëli! Õmane saʼae chõra: Itoegoe ahatõ mbaw̃a andrõ ba eloeaha gangilata andrõ, fefoe. 
EZK.12_1.24	Bõi saʼae taʼila ba maʼoewoe Gizeraëli gangilata si lõ boto, ba he famaʼeleʼõ faja. 
EZK.12_1.25	Jaʼodo aʼi, Jehowa, zihede, oew̃aʼõ niw̃aʼõgoe, ba itõrõ dania. Lõ mogasa saʼae, ba gõtõmi andre, jaʼami niha sabeʼe tandro; so niw̃aʼõgoe, ba itõrõ gõi oebeʼe! — iw̃aʼõ Soʼaja, Jehowa. 
EZK.12_1.26	Ba so niw̃aʼõ Jehowa chõgoe, imane: 
EZK.12_1.27	He ono niha, hiza, lamane dõdõra maʼoewoe Gizeraëli: Angilata andrõ, niʼilania, ba ba waʼara dania, ba gõtõ foeri nifaʼeleʼõnia andrõ. 
EZK.12_1.28	Andrõ wa õmane chõra: Niw̃aʼõgoe andrõ fefoe, ba lõ mogasa saʼae: taroma ligoe andrõ niw̃aʼõgoe, ba itõrõ dania! — iw̃aʼõ Soʼaja, Jehowa.
EZK.13_1.1	I. 
EZK.13_1.2	He ono niha, amaʼeleʼõ, nitandrõsaigõ ba zamaʼeleʼõ andrõ ba Ndraono Gizeraëli, õmane ba zamaʼeleʼõ nichoi dõdõra andrõ: Mifondrondrongo li Jehowa! 
EZK.13_1.3	Daʼõ niw̃aʼõ Zoʼaja, Jehowa: Alai zamaʼeleʼõ andrõ, si lõ tõdõ, soloʼõ manõ nichoi dõdõra, si no tenga niʼila hõrõra. 
EZK.13_1.4	No timba nasoe gatoea ba gadoedoela mbanoea zamaʼeleʼõ andrõ chõmi, jaʼami Iraono Gizeraëli. 
EZK.13_1.5	Lõ si mõi ami mijaw̃a ba zatõla gõli, ba lõ nikõlinimi maʼoewoe Gizeraëli, ba wangabeʼeʼõ jaʼami ba wasoewõta na baw̃a Jehowa. 
EZK.13_1.6	Si lõ boto mege laʼila ba faetasa faja, jaʼira andrõ, siʼao mege: ”Niw̃aʼõ Jehowa”, ba lõ nifatenge Jehowa jaʼira ba no sombalombaloi, enaʼõ itõrõ niw̃aʼõ andrõ. 
EZK.13_1.7	Hadia, tenga angilata si lõ boto niʼiʼilami ba tenga faetasa faja wehedemi, ba no mimane: ”Niw̃aʼõ Jehowa”, ba lõ sihede ndraʼodo. 
EZK.13_1.8	Andrõ wa imane Soʼaja, Jehowa: Me no si lõ boto wehedemi ba me no faja niʼila hõrõmi, ba oelaoe saʼae chõmi! — iw̃aʼõ Soʼaja Jehowa. 
EZK.13_1.9	Ilaoe ba zamaʼeleʼõ andrõ tangagoe, ba zamaʼeleʼõ si no mangiʼila si lõ boto, ba si no mamaʼeleʼõ faja; tebai monaha ira ba mbanoeagoe andrõ, ba ba zoera ngaʼõtõ maʼoewoe Gizeraëli, ba lõ latanõ dõira, ba lõ tola laroegi danõ Ndraono Gizeraëli; ba ja aboto saʼae ba dõdõmi, wa no Soʼaja, Jehowa, ndraʼodo. 
EZK.13_1.10	Bõrõ me no lafaeloengoe mbanoeagoe wangoemaʼõ: ”Faʼatoelõ”, ba zi lõ faʼatoelõ sa atṍ, ba na lalaoe gõli kara banoeagoe, ba jaʼira zolaoe betoea fangafoesi. 
EZK.13_1.11	Ba õmane saʼae ba zolaoe betoea andrõ: Ja adoedoe! Si ndroehoe, oefatõrõ deoe sabõlõbõlõ, fangahanigõ jaʼia; aechoe ba danõ deoe kara ba ilaoe angi sabõlõbõlõ. 
EZK.13_1.12	Ba adoedoe saʼae gõli kara andrõ. Hadia, lõ lasofoe dania chõmi: Heza so mbetoea andrõ, nilaoemi? 
EZK.13_1.13	Andrõ wa imane Soʼaja, Jehowa: Jaʼia, ilaoe angi sabõlõbõlõ oebeʼe, ba waʼabao dõdõgoe andrõ ba teoe sabõlõbõlõ fangahanigõ, loealoea wõnoegoe ba teoe kara, bachoebachoe dõdõgoe, ba wangohori. 
EZK.13_1.14	Ba oedoedoegõ saʼae gõli andrõ, nilaoemi betoea, oelaoe tooe ba danõ, enaʼõ oroma dajadajania; sadoedoe ia ba jaʼami, ba si tekiko ba daʼõ, ba ja aboto ba dõdõmi, wa no jaʼodo Jehowa! 
EZK.13_1.15	Ba oeʼoigõ waʼabao dõdõgoe ba gõli kara andrõ, ba ba zolaoe betoea chõnia, ba imane dania chõmi: Lõʼõ saʼae õli kara andrõ ba lõʼõ saʼae solaoe betoea, 
EZK.13_1.16	samaʼeleʼõ andrõ ba Ndraono Gizeraëli, samaʼeleʼõ nitandrõsaigõ ba Jeroezalema ba sangiʼila angilata fangorifi chõra, me lõʼõ sa atṍ fangorifi! iw̃aʼõ Soʼaja Jehowa.
EZK.13_1.17	II. 
EZK.13_1.18	Daʼõ niw̃aʼõ Zoʼaja, Jehowa: Alai ndra alawe andrõ, sanagoe loeniloeni mboelõcha fefoe ba samazõchi baloebaloe hõgõ, sondrozigõ niha, he iraono ba he zatoea, ba wogaigõ niha. Hadia, edõna mifaʼoeʼoe õsa chõmi? 
EZK.13_1.19	Ba no mibeʼe ba zalacha ndraʼo, ba mbanoeagoe, ha mato matonga kata fache mbõli gõlõmi ba mato doea mbawa koee, ba wamoenoe niha, salacha lõ mate enaʼõ, ba ba wangorifi niha, si lõ tola aoeri enaʼõ, me milaoe waja ba mbanoeagoe, si no samondromondrongo faja. 
EZK.13_1.20	Andrõ wa imane Soʼaja, Jehowa: Hiza, oelaoe ba loeniloeni andrõ chõmi fondraʼoemi niha, timba wondraʼoe wofo, ba oesõbi ba dangami, ba oeʼefaʼõ niha andrõ niraʼoemi, nifamoloi fofo. 
EZK.13_1.21	Ba oereʼa mbaloebaloe andrõ chõmi, ba oeʼefaʼõ ba dangami mbanoeagoe andrõ, fa bõi saʼae ahoeloea ira ba dangami, ba ja aboto ba dõdõmi, wa no jaʼodo Jehowa. 
EZK.13_1.22	Me no miboesi dõdõ niha satoelõ tõdõ, falimosa, me lõ omasi ndraʼo lafakao ira, ba me no miʼabeʼeʼõ danga zi no mangerogõ Lowalangi, enaʼõ lõ ibõhõli mboeaboeania si lõ sõchi andrõ, fa lõ mate ia. 
EZK.13_1.23	Ba bõi saʼae miʼila zi lõ boto ba bõi saʼae milaoe waetasa, oeʼefaʼõ saʼae ba dangami mbanoeagoe andrõ, ba ja aboto ba dõdõmi, wa no jaʼo Jehowa.
EZK.14_1.1	I. 
EZK.14_1.2	Ba so niw̃aʼõ Jehowa chõgoe, imane. 
EZK.14_1.3	He ono niha, no laʼaroʼõ ba dõdõra nadoera niha andrõ ba no labeʼe fõnara, tandraw̃a horõra; ba hadia, oetehe chõra lasofoe chõgoe hadia ia? 
EZK.14_1.4	Ba hede chõra, õmane: Daʼõ niwaʼõ Zoʼaja, Jehowa: Dozi Iraono Gizeraëli, sangaroʼõ ba dõdõra adoera ba sameʼe fõnara tandraw̃a horõra, ba si mõi chõ zamaʼeleʼõ dania, ba jaʼodo, Jehowa, zangoemaʼõ li chõra, ba waʼafahõna nadoera andrõ, 
EZK.14_1.5	ba wombaja tõdõ maʼoewoe Gizeraëli, me no laʼerogõ ndraʼo, ba nadoera andrõ fefoe. 
EZK.14_1.6	Andrõ wa õmane ba maʼoewoe Gizeraëli: Daʼõ niw̃aʼõ Zoʼaja Jehowa: Mifalalini geraʼerami, ba mibõhõli nadoemi andrõ ba miʼerogõ zogoro ita andrõ chõmi fefoe. 
EZK.14_1.7	Dozi maʼoewoe Gizeraëli sa, ba niha bõʼõ, si no fatewoe ba Ndraono Gizeraëli, si fabali chõgoe, ba sangaroʼõ ba dõdõra adoera, ba sameʼe fõnara, tandraw̃a horõra andrõ ba si mõi chõ zamaʼeleʼõ dania, ba wanofoe chõgoe ba hoehoeo hadia ia chõra, ba jaʼodo, Jehowa, zangoemaʼõ li chõra. 
EZK.14_1.8	Oetõngõ niha si manõ ba oebeʼe tandra ira ba amaedola ba oehori ira ba mbanoeagoe andrõ, enaʼõ aboto ba dõdõmi, wa no jaʼo Jehowa. 
EZK.14_1.9	Ba na ibeʼe nifowõhõ ia samaʼeleʼõ, ba wangoemaʼõ li, ba no jaʼo, Jehowa zamowõhõ samaʼeleʼõ andrõ, ba oeʼoroʼõ dangagoe chõnia ba oeboenoe ia ba hoenõ mbanoeagoe Iraono Gizeraëli. 
EZK.14_1.10	Ba laloeʼi horõra, fagõlõgõlõ ira zala zanofoe zala zamaʼeleʼõ andrõ, 
EZK.14_1.11	enaʼõ lõʼõ saʼae eloengoe maʼoewoe Gizeraëli wangerogõ jaʼo, ba bõi saʼae lataʼoenõi ira, ba horõra andrõ fefoe; ja banoeagoe ira ba Lowalangira ndraʼodo, iw̃aʼõ Soʼaja, Jehowa. 
EZK.14_1.12	II. 
EZK.14_1.13	He ono niha, na mosala chõgoe niha ba danõ, heza, na farõi ira chõgoe, ba na oebabaja ira, na oefoefoe wangabeʼera andrõ, õra, na oefatõrõ chõra lofo ba na oehori ba danõ niha, fabaja oerifõra, 
EZK.14_1.14	ba na so ba danõ andrõ niha andrõ si datõloe: Noachi ba Daniëli ba Jobi, ba ha jaʼira zaoeri, ba waʼatoelõ dõdõra andrõ, — iw̃aʼõ Soʼaja, Jehowa. 
EZK.14_1.15	Na oeʼohe ba danõ goetoe ndroeʼoe enaʼõ lahori ndraono, enaʼõ lõ nihaniha saʼae, enaʼõ tanõ si mate saʼae, si lõ sanõrõ, bõrõ goetoe ndroeʼoe andrõ, 
EZK.14_1.16	ba na so ba danõ niha andrõ, si datõloe, ba faja wa no saoeri ndraʼo, iw̃aʼõ Soʼaja, Jehowa, na so zaoeri labeʼe, he ono matoea, ba he ono alawe: ha jaʼira zaoeri, ba tanõ, ba tobali tanõ si mate. 
EZK.14_1.17	Ba ma na siʼõli oefatõrõ ba danõ andrõ, na oemane: ”Jatoemõrõ danõ andrõ siʼõli!” ba na oehori ba danõ niha, 
EZK.14_1.18	fabaja oerifõra, ba na so ba danõ niha andrõ, si datõloe, ba faja, wa no saoeri ndraʼo, iw̃aʼõ Soʼaja, Jehowa, na so zaoeri labeʼe, he ono matoea, ba he ono alawe; ha jaʼira zaoeri. 
EZK.14_1.19	Ba ma na fõchõ waba oefatõrõ ba danõ andrõ, ba na oelaoe chõra wõnoegoe andrõ, iroegi ndro, ba wangohori ba danõ niha, fabaja oerifõra, 
EZK.14_1.20	ba na so ba danõ ndra Noachi, Daniëli, Jobi, ba faja, wa no saoeri ndraʼo, iw̃aʼõ Soʼaja, Jehowa, na so zaoeri labeʼe, he ono matoea, ba he ono alawe; ha jaʼira zaoeri, ba waʼatoelõ dõdõra andrõ. 
EZK.14_1.21	Ba imane saʼae Soʼaja, Jehowa: Ba na oefatõrõ ba Jeroezalema wotoe andrõ chõgoe, si õfa balõ, si lõ sõchi: Siʼõli ba lofo ba oetoe ndroeʼoe ba fõchõ waba, ba wangohori ba danõ niha, fabaja oerifõra. 
EZK.14_1.22	ba hiza, ba so zi tosai ba danõ, niʼorifi, sangoloiʼõ ono matoea ba ono alawe. Daʼõ dania zi mõi chõmi, ba miʼila mboeaboeara, awõ nilaoera, ba arāra dõdõmi, ba wamakao andrõ nifatõrõgoe ba Jeroezalema, ba ngawalõ hadia ia, fefoe, nifatõrõgoe chõra. 
EZK.14_1.23	Ba tobali arāra dõdõmi labeʼe, na anehe ami mboeaboeara, awõ nilaoera, ba aboto ba dõdõmi, wa no tenga si lõ bõrõ, me oelaoe chõra nilaoegoe andrõ fefoe, iw̃aʼõ Soʼaja, Jehowa.
EZK.15_1.2	He ono niha, hadia zi tohoede w̃ew̃e nagoe, moroi ba doetoeroe geoe satoroe moroi ba hogoe geoe ba gatoea? 
EZK.15_1.3	Hadia, so zangai jaʼia, samaliʼõ fakake, hadia ia, hadia so zamaliʼõ saita jaʼia, ba wanaitagõ ngawalõ hadia ia wakake? 
EZK.15_1.4	Hiza, õ galitõ labeʼe ia; ba na no achozi mbalõnia fafõfõ, ba na no ifelai alitõ daloenia gõi, ba hadia, so na goenania dania ba ngawalõ hadia ia? 
EZK.15_1.5	Hiza, me lõ sachozi na ia, ba lõ goenania, ba wolaoe hadia ia; ba mendroea manõ tebai laʼogoenaʼõ ia ba daʼõ, na no iʼā alitõ ba na no achozi õsa. 
EZK.15_1.6	Andrõ wa imane Soʼaja Jehowa: Timba dõla nagoe ba ngai geoe ba gatoea, nihonogõigoe õ galitõ, oebeʼe dania mbanoea Jeroezalema andrõ. 
EZK.15_1.7	Ba oetõngõ ira: No aefa ira ba galitõ, ba alitõ zoei zi manga jaʼira dania, ba ja aboto ba dõdõmi, wa no jaʼo Jehowa, na oetõngõ ira. 
EZK.15_1.8	Ba oebaliʼõ tanõ si mate danõ, me no farõi ira, iw̃aʼõ Soʼaja Jehowa.
EZK.16_1.1	I. 
EZK.16_1.2	He ono niha, tegoe Jeroezalema ba zogoro ita andrõ chõra, õmane: 
EZK.16_1.3	Daʼõ niw̃aʼõ Zoʼaja, Jehowa, ba mbanoea Jeroezalema: Si otarai jaʼoegõ ba bõrõtamõ, ba no ba danõ Ndrawa Ganaʼana: Toeaoe, ba Iraono Gamori, ba aweoe, ba Iraono Cheti. 
EZK.16_1.4	Ba ba waʼatoemboemõ andrõ, me loeo toemboe ndraʼoegõ, ba lõ moetaba woesõmõ ba lõ moefemondri ndraʼoegõ, ba wangehao õsioe, ba lõ moedoechoe asio ndraʼoegõ ba lõ moelõlõ. 
EZK.16_1.5	Lõ sahachõ tõdõ jaʼoegõ, ba wolaoe chõoe hadia ia, daʼõ, ba wangahachõsi tõdõ jaʼoegõ. No nitiboʼõ baero ba mbenoea ndraʼoegõ, — awai zi so ba dõdõra nosooe, me loeo toemboe ndraʼoegõ. 
EZK.16_1.6	Ba oetõrõ ndraʼoegõ, ba anehedo, me manaranara ndraʼoegõ, oi do, ba oemane chõoe: Jaʼoegõ andrõ ba ndro andrõ chõoe, tooe, ba niʼorifi ndraʼoegõ! oemane chõoe: saoeri ndraʼoegõ, ba ndro andrõ chõoe! 
EZK.16_1.7	Ba no oeʼojaʼõndraʼoegõ, timba waʼoja rozi ngawalõ ndroeʼoe ba danõ, ba no manõiʼõ, eboea ndraʼoegõ, ba no tobali fondrege omasiõ ndraʼoegõ: no afosoe ndraʼoegõ, ba no itoegoe abõlõ mboemõ, ba si lõ noecha na ndraʼoegõ, si lõ baloebaloe. 
EZK.16_1.8	Ba oetõrõ ndraʼoegõ, ba oeʼilaʼõ, ba hiza, ba no iroegi baw̃a waʼomasi chõoe. Ba oebologõ gambalagoe baloebaloemõ, oebaloegõ ndraʼoegõ, me no lõ noechaoe, ba fawoeʼoe li ndraʼo chõoe, mõido ba hõloe, iw̃aʼõ Soʼaja, Jehowa, ba no chõgoe saʼae ndraʼoegõ. 
EZK.16_1.9	Ba oefemondriʼõ ba nidanõ, oesasai ndro andrõ chõoe ba oebajoini fanicha ndraʼoegõ. 
EZK.16_1.10	Ba oefonoecha ndraʼoegõ noecha nifolaʼalaʼa, ba wanoso, ba oefobadagahe oeli zaw̃i nasi ndraʼoegõ; ba oefolembe ndraʼoegõ lembe tarafali ba salendra soeto oebeʼe chõoe. 
EZK.16_1.11	Ba oe foʼaja ndraʼoegõ ba oebeʼe gõla ba mboelõchamõ ba aja ba mbagioe. 
EZK.16_1.12	Ba aja ba nichoemõ ba saeroe dalinga ba dalingaoe ba takoela si sõchi sibai ba hõgõoe. 
EZK.16_1.13	Ba no nifoʼaja ndraʼoegõ, aja anaʼa ba aja firõ, ba noechamõ, ba no tarafali, awõ noecha solaʼalaʼa. Ba fache samohoea ba w̃e w̃ani ba fanicha gõoe ba tobali si maoeloe waʼasõchioe ba õchamõ waʼasalaw̃a. 
EZK.16_1.14	Ba eboea doeriamõ ba niha baero misa, bõrõ waʼasõchioe andrõ, me no aʼoi so, ba wangehao andrõ, nibeʼegoe chõoe, iw̃aʼõ Soʼaja, Jehowa.
EZK.16_1.15	II. 
EZK.16_1.16	Ba õhalõ noechamõ andrõ õsa, ba õbeʼe toefo ba hilihili andrõ chõoe, solaʼalaʼa ba daʼõ, ba mohorõhorõʼõ ba daʼõ — si lõ irai ba si lõʼõ saʼae gõi dania. 
EZK.16_1.17	Ba õhalõ najamõ andrõ, anaʼagoe ba firõgoe, nibeʼegoe chõoe, ba õbaliʼõ famaedo ndra matoea, ba mohorõʼõ chõra. 
EZK.16_1.18	Ba õhalõ noechamõ, solaʼalaʼa andrõ, ba õbeʼe noechara; ba fanicha andrõ chõgoe ba koemõjõ chõgoe, ba õbeʼe soemangera. 
EZK.16_1.19	Ba koee andrõ chõgoe, nibeʼegoe chõoe, hamo si sõchi andrõ chõgoe, ba no õbeʼebeʼe soemangera, samohoea; si manõ mege, iw̃aʼõ Soʼaja, Jehowa. 
EZK.16_1.20	Ba õhalõ nonooe matoea ba onooe alawe, niʼadonogõmõ chõgoe, ba õtaba, õra; hadia, sambõ na wohorõmõ andrõ, 
EZK.16_1.21	wa õtaba na gõi nonogoe matoea ba wameʼe chõra, wa no õtoetoenoe õra. 
EZK.16_1.22	Ba ba zogoro ita andrõ chõoe fefoe ba ba wohorõhorõmõ, ba lõʼõ sa itõrõ tõdõoe gõtõ me ono sawoejoe ndraʼoegõ, me lõ noechaoe, me lõ baloebaloemõ, ba me manaranaraʼõ tooe ba me oi do ndraʼoegõ! 
EZK.16_1.23	Ba nõnõnõnõ zi lõ sõchi andrõ chõoe fefoe, — Alai ndraʼoegõ, alai ndraʼoegõ! — iw̃aʼõ Soʼaja, Jehowa, 
EZK.16_1.24	ba õlaoe chõoe nose ba õfazõchi chõoe hilihili ba golajama misa fefoe. 
EZK.16_1.25	Ba ngai waeroea lala fefoe õfazõchi chõoe hilihili ba õbeʼe ba zalacha waʼasõchimõ andrõ, dozi sanõrõ, ba õfolala chõoe; no õhõna wohorõmõ. 
EZK.16_1.26	Mohorõʼõ ba nono matoea Ndrawa Miseraji, si faola tanõ chõoe, seboea õsi; ba õtohoegõ na wohorõmõ, ba wangandrõ fõnoegoe. 
EZK.16_1.27	Ba hiza, ba no oeʼoroʼõ dangagoe jaw̃aoe ba no oeʼambõsi nihonogõi chõoe, ba no oeloeloe ndraʼoegõ ba waʼatebacha zi faʼoedoe chõoe andrõ, ono Ndrawa Wilisiti alawe, si no aila ba mboeaboeamõ fohorõ andrõ. 
EZK.16_1.28	Ba no mohorõʼõ ba Ndrawa Asiria, ba tebai aboeso ndraʼoegõ; no mohorõʼõ chõra ba tebai afõliʼõ. 
EZK.16_1.29	Ba no õtohoetohoegõ na wohorõmõ ba danõ zaniaga andrõ, ba danõ Galedaia, ba he ba daʼõ gõi, ba lõ safõli ndraʼoegõ. 
EZK.16_1.30	No si tebacha sibai dõdõoe! iw̃aʼõ Soʼaja, Jehowa — wa no õlaoe daʼõ fefoe, nifolooe zohorõ, si no maoeloemaoeloe, 
EZK.16_1.31	wa no õdozigõ waeroea lala, wolaoe ose chõoe, ba he ewali fefoe, wamazõchi hilihili chõoe; ba no tenga zoei si mane sohorõ, sangoemaʼõ no ambõ loeo, ndraʼoegõ. 
EZK.16_1.32	He alawe sohorõhorõ, soloeloe jaʼia ba mbõʼõ, lõ lai wa no modonga ndraʼoegõ! 
EZK.16_1.33	Dozi ira alawe sohorõ, ba manema boeala, ba jaʼoegõ, ba mamoeala ba zomasi jaʼoegõ fefoe, no õbeʼe ganaʼa, enaʼõ mõi ira chõoe, moroi ba zi fasoei fefoe, ba wohorõ chõoe. 
EZK.16_1.34	Ba no tobali ba chõmõ andrõ, no tenga si mane hoekoe ba ndra alawe bõʼõ, ba wohorõhorõmõ andrõ, no tenga nigohi ndraʼoegõ, no jaʼoegõ zameʼe loeo, ba lõʼõ sa moefoloeo ndraʼoegõ. No tobali ba chõmõ andrõ.
EZK.16_1.35	III. 
EZK.16_1.36	Daʼõ niw̃aʼõ Zoʼaja, Jehowa: Me no moelaoe zailaʼõ, ba me no moefaʼeleʼõ zi lõ baloebaloe chõoe, ba wohorõhorõmõ andrõ ba zomasi jaʼoegõ, ba ba nadoemõ andrõ fefoe, sihocha mboeda, ba bõrõ na gõi ndro ndraonooe andrõ, nibeʼeoe soemangera, 
EZK.16_1.37	ba hiza ba oeʼozaragõ fefoe zomasi jaʼoegõ, ba zi no omasiõ ndraʼoegõ, ba somasi ndraʼoegõ, fabaja si lõ edõnaʼõ ba si no te chõoe õwaʼõ. Oeʼozaragõ ira chõoe ba oefahoi mbaloebaloe zailaʼõ, ba zanehe ira, enaʼõ laʼila zailaʼõ andrõ fefoe. 
EZK.16_1.38	Ba oehoekoe ndraʼoegõ, hoekoe zohorõ oefatõrõ chõoe, hoekoe ndra alawe sangeʼe, ba oebeʼe adoewa ndromõ, ba wõnoegoe andrõ ba ba waʼolohoegoe. 
EZK.16_1.39	Ba oebeʼe ba dangara ndraʼoegõ, ba ladoedoegõ noseoe andrõ ba lafoefoe hilihili andrõ chõoe ba laheta chõoe noechamõ ba lahalõ najaoe ba si lõ noecha saʼae ndraʼoegõ, si lõ baloebaloe labeʼe. 
EZK.16_1.40	Ba faloecha dania ira, oedoemõ, ba lateboe kara ndraʼoegõ ba laʼõʼõtõ ndraʼoegõ siʼõli. 
EZK.16_1.41	Ba latoenoe nomooe ba lafatõrõ chõoe hoekoe, ba ato ndra alawe bõʼõ samaigimaigi, ba lõʼõ saʼae oetehe sohorõhorõ ndraʼoegõ, ba lõ tola saʼae õbeʼe loeora ba wohorõ andrõ. 
EZK.16_1.42	Ba oeʼokafoei wõnoegoe ba chõoe andrõ, dohõ waʼolohoegoe chõoe, ba lõ hedehedegoe saʼae, ba lõʼõ saʼae mofõnoedo. 
EZK.16_1.43	Me lõ itõrõ tõdõoe mege, he wisa me ono sawoejoe ndraʼoegõ, ba me no õʼandrõ wõnoegoe ba ngawalõ andrõ fefoe, ba hiza, ba oesoelõni saʼae chõoe mboeaboeaoe andrõ! iw̃aʼõ Soʼaja, Jehowa, ba hadia, lõ nifazõchioe fondrege horõ, nõnõnõnõ zogoro ita andrõ chõoe fefoe? 
EZK.16_1.44	IV. 
EZK.16_1.45	Ono ninaoe ndraʼoegõ, ono ninaoe andrõ, sanoezoe tõdõ mege foʼomonia, fabaja ononia. Ba no talifoesõ dalifoesõoe ndraʼoegõ, sanoezoe tõdõ foʼomora ba onora: Iraono Cheti gawemi ba Iraono Gamori doeami. 
EZK.16_1.46	Samaria gaʼaoe ira alawe, jaʼia ba ononia alawe, si so ba ngaimõ, ba gabera, ba achioe andrõ, si so ba gambõlõoe, ba jaʼia Zodoma ba ononia alawe. 
EZK.16_1.47	Ba no tenga lalara nitõrõmõ ba tenga sogoro ita chõra nilaoemõ; lõ ararā, ba tedooe walõsõchi mboeaboeamõ fefoe, moroi ba mboeaboeara. 
EZK.16_1.48	Faja wa no saoeri ndraʼo, iw̃aʼõ Soʼaja, Jehowa, na no irai ilaoe achioe Sodoma ba ononia alawe nilaoemi onooe alawe! 
EZK.16_1.49	Hiza, daʼõ horõ nachioe Sodoma: Hocha, ba faʼafahõna mbalazo ba fa lõ faʼaboe dõdõ zi faloecha ia, ba ononia alawe, ba si noemana ba sambõ balazo, ba lõ latolo. 
EZK.16_1.50	Fajaw̃a ira ba lalaoe zogoro ita fõnagoe; ba oeheta ira, me oeʼila daʼõ. 
EZK.16_1.51	Ba lõʼõ naʼi matonga horõmõ nifazõchi Zamaria; no abõlõbõlõ wolaoemõ sogoro ita andrõ, moroi chõra, ba tobali no õboeʼa ba hoeloe ndra talifoesõoe, ba zogoro ita andrõ fefoe, nilaoemõ. 
EZK.16_1.52	Ba õtaha saʼae gõi waʼailamõ, jaʼoegõ andrõ, me no mõiʼõ samoeʼa ba hoeloe ndra talifoesõoe, ba horõmõ andrõ, ba zi no õlaoe sogoro ita, sabõlõbõlõ, moroi ba nilaoera, ba tobali satoelõ moroi chõoe ira. Ba jagõ aila saʼae, ba õtaha waʼailamõ, me no hoelõ zatoelõ dalifoesõmõ õbeʼe.
EZK.16_1.53	V. 
EZK.16_1.54	enaʼõ õtaha waʼailamõ, enaʼõ aila ndraʼoegõ ba nilaoemõ andrõ fefoe, na arāra dõdõra õbeʼe. 
EZK.16_1.55	Ba talifoesoõe andrõ, Sodoma ba ononia alawe, ba lachamõ si mane fõna, ba Samaria ba ononia alawe, ba lachamõ, ba jaʼoegõ ba onooe alawe, ba michamõ si mane fõna. 
EZK.16_1.56	Ba lõ nitõrõ lioe Sodoma, talifoesõoe andrõ, gõtõ wajaw̃asamõ andrõ, 
EZK.16_1.57	me lõ oroma na walõsõchimõ, si mane me loeo laʼoʼaja ndraʼoegõ ono Ndraono Gedomo alawe, awõ zi tefasoei jaʼira fefoe, ono Ndrawa Wilisiti alawe, sangoʼaja jaʼoegõ, fasoei. 
EZK.16_1.58	Fohorõmõ andrõ ba sogoro ita andrõ chõoe, ba no õloeʼi, iw̃aʼõ Soʼaja, Jehowa. 
EZK.16_1.59	Daʼõ sa niw̃aʼõ Zoʼaja, Jehowa: Oesoelõni chõoe nilaoemõ, me õʼositengagõ wahõloesa andrõ ba me õdoedoegõ wawoeʼoesa li andrõ. 
EZK.16_1.60	Ba jaʼo, ba lõ olifoedo wawoeʼoesa li andrõ, me fawoeʼoe li ndraʼo chõoe, me iraono ndraʼoegõ, ba [oefoeli] fawoeʼoe li chõoe, siroegi si lõ aetoe. 
EZK.16_1.61	Awena dania itõrõ tõdõoe mboeaboeamõ andrõ ba aila ndraʼoegõ, na õhalõ chõoe ndra gaʼaoe andrõ, fabaja achioe, na oebeʼe onooe ira, ba tenga ba wawoeʼoesa li andrõ chõoe. 
EZK.16_1.62	Ba oelaoe fawoeʼoe li chõoe, ba ja aboto ba dõdõoe, wa no jaʼo Jehowa. 
EZK.16_1.63	Enaʼõ itõrõ tõdõoe, ba enaʼõ ailaʼõ, fa lõ hedehedeoe saʼae, ba waʼaila andrõ, na oebeʼe aefa chõoe nilaoemõ andrõ fefoe, iw̃aʼõ Soʼaja, Jehowa.
EZK.17_1.1	I. 
EZK.17_1.2	He ono niha, laoe dahõdahõ ba amaedola ba maʼoewoe Gizeraëli, õmane: 
EZK.17_1.3	Daʼõ niwaʼõ Zoʼaja, Jehowa: No so moroi sa mojo seboea, seboea sibai afi, sanaoe sibai boe, no aʼoi so mboe si sõchi laʼalaʼa; isaw̃a hili Libano ba ifatõ hogoe geresi. 
EZK.17_1.4	Ichete mbadõbadõ ba iʼoloiʼõ ba danõ zaniaga; ba mbanoea soja lafo ibeʼe. 
EZK.17_1.5	Ba ihalõ zinanõ ba danõ, sara, ba itanõ ba kaboe, ba zabõlõ idanõ ibeʼe, timba mbooe. 
EZK.17_1.6	Ba aoeri ba tobali w̃ew̃e nagoe sanana tooe ba danõ, ba tobali akõi mangawoeli chõnia gasinia ba barõnia so w̃aʼania. Ba me no tobali w̃ew̃e nagoe, ba fadahadaha ia, iʼoroʼõ ndrahania. 
EZK.17_1.7	Ba so mojo bõʼõ, seboea ba seboea afi ba sabõlõ boe, ba hiza, ba ifaoedoegõ ia w̃aʼania w̃ew̃e nagoe andrõ ba iʼoroʼõ chõnia ndrahania, enaʼõ chõnia isõndra nidanõ, ba tenga ba gowoto andrõ nitanõ jaʼia, 
EZK.17_1.8	he w̃aʼae no ba danõ si sõchi ba sabõlõ idanõ tetanõ ia mege, enaʼõ modaha ia ba enaʼõ mowoea, enaʼõ tobali w̃ew̃e nagoe si no maoeloe faʼasõchi. 
EZK.17_1.9	Ba õmane: Daʼõ niw̃aʼõ Zoʼaja, Jehowa: Hadia, si sõchi maõ loealoea dania? Hadia, lõ ideha dania w̃aʼania [sananõ jaʼia mege], ba lõ iteoe mboeania, fa aleoe lehelehenia fefoe? Ba tenga ba waʼabõlõ danga, ba tenga ba waʼato niha, na ideha w̃aʼania. 
EZK.17_1.10	Ba hiza, ba no sinanõ ia; ba hadia, si sõchi maõ loealoea dania? Hadia, lõ aloea manõ aleoe, na gõna ia angi moroi ba gatoemboecha loeo, lõ aleoe ia ba gowoto andrõ, ba nitanõ jaʼia? 
EZK.17_1.11	II. 
EZK.17_1.12	Õmane ba niha sabeʼe tandro andrõ: Hadia, lõ aboto ba dõdõmi geloeaha daʼõ? Õmane: Hiza, no mõi ba Jeroezalema razo Mbabeli ba no ifaraʼoeʼõ razora, awõ goemandroe seboea chõnia, ba no iʼohe chõnia ba Mbabeli. 
EZK.17_1.13	Ba no ihalõ gõi ngaʼõtõ razo, ba no fawoeʼoe li ia chõnia, no ibeʼe ba hõloe, ba salaw̃a ba danõ, ba no iʼohe, 
EZK.17_1.14	enaʼõ bõi eboea waʼasalaw̃a, enaʼõ bõi fajaw̃a [razo] ba fa bõi iwoeʼai wawoeʼoesa li andrõ chõnia, enaʼõ aró. 
EZK.17_1.15	Ba no fabali ia chõnia, ba no ifatenge zinenge ba danõ Miseraji, enaʼõ lafaʼoheʼõ chõnia koedo ba enaʼõ lafatenge niha. Hadia, si sõchi maõ loealoea daʼõ? Hadia, saoeri maõ zolaoe si mane daʼõ? Hadia, aoeri ia, na no idoedoegõ wawoeʼoesa li andrõ? 
EZK.17_1.16	Faja wa no saoeri ndraʼo, iw̃aʼõ Soʼaja, Jehowa, na tenga ba mbanoea razo andrõ mate, ba mbanoea razo andrõ, samaliʼõ razo jaʼia mege, si no isawõ si mõi ia ba hõloe mege, awõ wawoeʼoesa li andrõ, chõnia ba Mbabeli bacha mate ia. 
EZK.17_1.17	Ba Faraʼo andrõ, ba lõʼõ sa itolo ia sabõlõ chõnia, ba he ba waʼato niha chõnia, ba wasoewõta, na lakoʼo fari dania ba na lalaoe malige, ba wangohori niha, sato sibai. 
EZK.17_1.18	Noa sa isawõ zi no mõi ia ba hõloe mege, me no iwoeʼai wawoeʼoesa li andrõ: he w̃aʼae no faraʼoe tanga ira, ba no ilaoe zoei daʼõ fefoe; ba lõ aoeri ia ba daʼõ. 
EZK.17_1.19	Andrõ wa imane Soʼaja, Jehowa: Faja wa no saoeri ndraʼo, na lõ oesoelõni chõnia wahõloesania andrõ, ba chõgoe mege, si no iʼositengagõ, ba he fawoeʼoesa li andrõ, me fawoeʼoe li ia fõnagoe, niwoeʼainia. 
EZK.17_1.20	Ba oehawoei ia oeʼõ andrõ chõgoe, enaʼõ alaoe ia ba goeʼõgoe; ba oeʼohe ia ba Mbabeli, ba ba daʼõ oehoekoe ia, ba walimosania andrõ chõgoe. 
EZK.17_1.21	Ba fondrege zabõlõ andrõ chõnia, ba zabõlõ andrõ chõnia fefoe, ba si mate ba mbawa ziʼõli dania, ba si tosai, ba nifazawili misa ba zi fasoei fefoe, enaʼõ aboto ba dõdõmi, wa no jaʼo, Jehowa, zangoemaʼõ. 
EZK.17_1.22	III. 
EZK.17_1.23	Ba hili salaw̃a andrõ ba Ndraono Gizeraëli oetanõ, enaʼõ modaha ia, ba enaʼõ mowoea ba ba enaʼõ tobali eresi salaw̃a sibai, nahia ngawalõ wofo; ba loemõ ndrahania laʼiagõ. 
EZK.17_1.24	Ba ja laʼila tõla geoe ba mbenoea fefoe, wa no jaʼo Jehowa zangideʼideʼõ eoe seboea, awõ wa no oeʼeboeaʼõ geoe sideʼide, wa no mangadoloe geoe saoeri oebeʼe, awõ wa no mobowo geoe si no mate mege: jaʼodo, Jehowa zangoemaʼõ ba no jaʼodo zolaoe.
EZK.18_1.1	I. 
EZK.18_1.2	Hana ami, wa milaoelaoe gamaedola andrõ ba danõ Ndraono Gizeraëli, wa mimane: ”Ira ama mege zi manga mboea nagoe saisõ, ba iraonora zafoeroe boha?” 
EZK.18_1.3	Faja wa no saoeri ndraʼo, iw̃aʼõ Soʼaja, Jehowa, na milaoe na dania gamaedola andrõ, ba Ndraono Gizeraëli! 
EZK.18_1.4	Hiza, no chõgoe noso niha fefoe, he noso nama, ba he noso nono, ba no chõgoe; sosala zaetoe noso! 
EZK.18_1.5	Na so zatoelõ tõdõ, na ilaoe zadõlõ ba satoelõ, 
EZK.18_1.6	na lõ iʼā gõ nadoe, ba hili, ba na lõ ifaõga hõrõnia ba nadoe maʼoewoe Gizeraëli andrõ, ba na lõ iʼaohafi ndronga nawõnia, ba na lõ oroedoe ia ba ndra alawe, gõtõ waʼafõchõ daloenia, 
EZK.18_1.7	na lõ ifakao nawõnia, ba na ifoelifoeli gade zoegilõnia, ba na lõ falaoe horõ ia ba na ibeʼe õ zolofo gõnia õsa, ba na ifobaloebaloe zi lõ noecha, 
EZK.18_1.8	ba na lõ iʼeboeaʼõ hare ganaʼania, na lõ ifoʼono ganaʼania, ba na lõ ibabaja zi lõ sõchi, ba na lõ ifoejoeʼõ hoekoe ba niha bõʼõ, 
EZK.18_1.9	ba na iʼoʼõ nifachoigoe, ba na itõngõni hoekoe andrõ chõgoe, wolaoe sadõlõ, — daʼõ niha satoelõ, ba lõ zi lõ aoeri zi manõ, iw̃aʼõ Soʼaja, Jehowa. 
EZK.18_1.10	Ba na moʼono ia ono samakao awõnia, sangeʼengeʼe ba solaoe si lõ sõchi, 
EZK.18_1.11	ba si lõ manõrõ lala namania andrõ, satoelõ tõdõ; si manga gõ nadoe, ba hili, ba si angaohafi donga nawõnia, 
EZK.18_1.12	ba samakao sideʼide ba si noemana, ba si falaoe horõ, ba si lõ mamoeli gade, ba samaõga hõrõnia ba nadoe andrõ, 
EZK.18_1.13	ba solaoe sogoro ita, ba sangeboea hare zoegilõnia, samoʼono anaʼania, hadia, saoeri zi manõ? Lõ aoeri zi mane daʼõ! Me no ilaoe zogoro ita andrõ, fefoe, ba hoekoe famoenoe hoekoenia; jaʼia zoloeʼi donia. 
EZK.18_1.14	Ba na moʼono zoei zi manõ, ba na iʼila zala namania fefoe ono andrõ, ba na ataʼoe ia ba na lõ iʼohiaʼõ daʼõ, 
EZK.18_1.15	na lõ iʼā gõ nadoe, ba hili, ba na lõ ifaõga hõrõnia ba nadoe maʼoewoe Gizeraëli andrõ, ba na lõ iʼaohafi ndronga nawõnia, ba na lõ ifakao nawõnia, 
EZK.18_1.16	ba na lõ itagõ gade ba na lõ falaoe horõ ia, ba na ibeʼe õ zolofo gõnia õsa ba na ifobaloebaloe zi lõ noecha, ba na lõ ibabaja zi lõ sõchi, 
EZK.18_1.17	ba na lõ iʼeboeaʼõ hare zoegilõnia, na lõ ifoʼono ganaʼania, ba na iʼoʼõ hoekoe andrõ chõgoe, na itõrõ nifachoigoe, — ba lõ mate ba horõ namania zi manõ, saoeri ia. 
EZK.18_1.18	Amania andrõ, me no ifakao nawõnia ba me no falaoe horõ ia, ba me no ilaoe zi lõ sõchi, bacha ba hoenõ niwara, — daʼõ zi mate, bõrõ horõnia andrõ. 
EZK.18_1.19	Ba mimane: Hana wa lõ iloeʼi gõi horõ namania ono? Na no iʼoʼõ hoekoe ono, ba na no ilaoe zatoelõ, ba na no itõngõni nifachoigoe, ba na no iʼoʼõ, ba saoeri ia. 
EZK.18_1.20	Niha solalõ, daʼõ zi mate. Lõ iloeʼi horõ namania ono, ba lõ iloeʼi horõ nononia ama. Lõ teboelõ chõ zatoelõ tõdõ waʼatoelõ dõdõnia andrõ, ba lõ teboelõ chõ zeboea horõ golalõw̃ania andrõ! 
EZK.18_1.21	II. 
EZK.18_1.24	Ba na ibõhõli waʼatoelõ dõdõnia satoelõ tõdõ, ba na ilaoe zi lõ sõchi, si mane sogoro ita andrõ, nilaoe zeboea horõ, ba lõʼõ saʼae goena mboeaboeania si sõchi andrõ, mege; si mate ia, bõrõ walimosania andrõ, nilaoenia, awõ horõnia andrõ, nifazõchinia. 
EZK.18_1.25	Ba na miw̃aʼõ: Tenga satoelõ wolaoe Jehowa! ba mifondrondrongo, jaʼami maʼoewoe Gizeraëli: hadia, folaoegōē zi lõ atoelõ? Hadia, tenga folaoemi zi lõ atoelõ? 
EZK.18_1.26	Na ibõhõli waʼatoelõ dõdõnia satoelõ tõdõ, ba na ilaoe zi lõ sõchi, ba si mate ia, bõrõ daʼõ; bõrõ waʼamatenia zi lõ sõchi andrõ, nilaoenia. 
EZK.18_1.27	Ba na ibõhõli mboeaboeania mege seboea horõ ba na ilaoe zadõlõ ba satoelõ, ba lõ mate ia. 
EZK.18_1.28	Me no ibõhõli wangerogõnia andrõ, mege, fefoe, ba saoeri ia, lõ mate. 
EZK.18_1.29	Ba na lamane maʼoewoe Gizeraëli: Tenga satoelõ wolaoe Jehowa! ba hadia, si ndroehoe, folaoegōē zi lõ atoelõ, jaʼami maʼoewoe Gizeraëli? Hadia, tenga folaoemi andrõ zi lõ atoelõ?
EZK.18_1.30	III. 
EZK.18_1.31	Mibõhõli walimosami andrõ fefoe, nilaoemi chõgoe, ba mifaigi chõmi dõdõ si bohooe ba eraʼera si bohooe; hana sa wa edõna mate ami, jaʼami maʼoewoe Gizeraëli! 
EZK.18_1.32	Lõʼõ sa omasido waʼamate zi mate andrõ, iw̃aʼõ Soʼaja, Jehowa. Ba mibõhõli, enaʼõ aoeri ami. 
EZK.19_1.1	I. 
EZK.19_1.2	Ha niha ninaoe? Singo si alawe; ba ngai zingo mõrõmõrõ ia, ba ngai nono zingo iʼeʼeboea nononia. 
EZK.19_1.3	Sara zeboea ononia; ba tobali ono zingo daʼõ ba ifamaha ia ba wondraʼoendraʼoe, iʼā niha. 
EZK.19_1.4	Ba laʼechoegõ niha chõnia niha baero, ba lõsoelõsoe chõra lafaʼala ia, lafesoe nichoe ba laʼohe ba danõ Miseraji ia. 
EZK.19_1.5	Ba me iʼila [inania] ara manõ ba lõ tõtõnafõ saʼae, ba ihalõ nononia si sara, ba ibaliʼõ ono zingo. 
EZK.19_1.6	Ba faofao ia ba zingo, tobali ono zingo, ifamaha ia ba wondraʼoendraʼoe, iʼā niha. 
EZK.19_1.7	Ba iʼaohafi lacha mbanoea chõra ba idoedoegõ mbanoea, ba tobali tanõ si mate danõ, fabaja õsinia, ba wendrõndrõndrõndrõnia. 
EZK.19_1.8	Ba lafasoei ia niha baero, oedoenia, moroi ba danõ si tefasoei jaʼira, ba lahawoei ia oeʼõra, ba ba lõsoelõsoe chõra lafaʼala ia. 
EZK.19_1.9	Ba lafesoe nichoe ba ladõni ba haja, ba laʼohe ia chõ razo Mbabeli, si jaw̃a ba hati labeʼe, enaʼõ lõʼõ saʼae terongo linia ba hili Ndraono Gizeraëli. 
EZK.19_1.10	II. 
EZK.19_1.11	Ba sara zesolo dahania, tola siʼo zalaw̃a; manõi ia, bacha ba zarege daha, ba toʼele ia, ba waʼalaw̃ania ba ba waʼoja zi fadahadaha. 
EZK.19_1.12	Ba tedeha ia ba wõnoe, tetiboʼõ tooe ba danõ, ba okõli mboeania ibeʼe angi timoe; nilõwa ndrahania sesolo ba mangadoloe, õ galitõ. 
EZK.19_1.13	Ba ijaʼe, ba no moetanõ ba danõ si mate, ba danõ sokõlikõli, si no timba zowõchi tõdõ. 
EZK.19_1.14	Ba no iʼā doetoeroenia alitõ, si otarai ndraha no mege, ba lõ si tosai chõnia daha sesolo, lõʼõ saʼae siʼo zalaw̃a. Fangarõngarõ daʼe ba no tobali fangeʼesi.
EZK.20_1.1	I. 
EZK.20_1.2	Ba hoemede chõgoe Jehowa, imane chõgoe: 
EZK.20_1.3	He ono niha, hede ba zatoea Ndraono Gizeraëli andrõ, õmane chõra: Daʼõ niw̃aʼõ Zoʼaja, Jehowa: Hadia, ba wanofoe chõgoe mõi ami, Faja wa no saoeri ndraʼo, na oetehe chõmi wanofoe chõgoe, iw̃aʼõ Soʼaja, Jehowa. 
EZK.20_1.4	Ba na õfatõrõ chõra hoekoe, na õʼotoeʼõ ira, jaʼoegõ ono niha, ba ombachaʼõ chõra zogoro ita andrõ chõ ndra toeara mege, 
EZK.20_1.5	ba õmane chõra: Daʼõ niw̃aʼõ Zoʼaja, Jehowa: Me loeo oetoejoe Ndraono Gizeraëli, ba no oefazaw̃a dangagoe [weʼamõi ba hõloe] ba ngaʼõtõ maʼoewoe Gezeraëli, ba no oefaʼeleʼõ ndraʼo chõra, ba danõ Miseraji; no oefazaw̃a dangagoe chõra, ba no oemane: Jehowa ndraʼodo, Lowalangimi! 
EZK.20_1.6	Me loeo daʼõ oefazaw̃a dangagoe chõra [weʼamõi ba hõloe] wa oeheta ira ba danõ Miseraji, awõ wa oeʼohe ira ba danõ niʼaloeigoe chõra, tanõ si falawoe soesoe ba w̃e w̃ani, — fondrege zi sõchi danõ fefoe! 
EZK.20_1.7	Ba no oemane chõra: Dozi ami, ba mitiboʼõ zihocha mboeda andrõ, ba doedoema hõrõmi, ba bõi mihalõ zalacha chõmi nadoe Ndrawa Miseraji andrõ! No jaʼodo Jehowa, Lowalangimi! 
EZK.20_1.8	Ba no sabeʼe tandro ira, ba lõ edõna lafondrondrongo ligoe; sihocha mboeda andrõ fõnara, ba lõ latiboʼõ, ba adoe Ndrawa Miseraji andrõ, ba lõ labõhõli. Ba oehawoei enaʼõ ira bachoebachoe dõdõgoe andrõ, ba oehorigõ enaʼõ wõnoegoe ba chõra, ba daloe danõ Ndrawa Miseraji. 
EZK.20_1.9	Ba lõ olifoedo dõigoe andrõ, fa bõi teʼoʼaja daʼõ ba zanehe niha baero, ba zi so ira, sanehe, me oefaʼeleʼõ ndraʼo chõra, me oeheta ira ba danõ Miseraji.
EZK.20_1.10	II. 
EZK.20_1.11	ba oeʼombachaʼõ chõra hoekoe chõgoe, niʼoʼõ niha, enaʼõ aoeri ia ba daʼõ. 
EZK.20_1.12	Ba loeo sabato andrõ chõgoe gõi oebeʼe chõra, enaʼõ tandra ia chõma, enaʼõ aboto ba dõdõra, wa no jaʼo, Jehowa, zi amoniʼõ jaʼira. 
EZK.20_1.13	Ba no lõ laʼoʼõ chõgoe maʼoewoe Gizeraëli, ba danõ si mate, lõ latõrõ nifachoigoe ba lõ ba dõdõra hoekoe andrõ chõgoe, niʼoʼõ niha, enaʼõ aoeri ia ba daʼõ; ba loeo sabato andrõ chõgoe, ba no laforege wangoʼaja. Ba oehawoei enaʼõ ira bachoebachoe dõdõgoe andrõ, ba danõ si mate, ba wangohori jaʼira. 
EZK.20_1.14	Ba lõʼõ zoei olifoedo dõigoe andrõ, fa bõi teʼoʼaja daʼõ ba zanehe niha baero, si no anehe, me oeheta ira. 
EZK.20_1.15	Ba no oefazaw̃a gõi dangagoe chõra, ba danõ si mate [mõido ba hõloe chõra], wa lõ oeʼohe ira ba danõ andrõ nitehegoe chõra tanõ si falawoe soesoe ba w̃e w̃ani — , fondrege zi sõchi danõ fefoe! 
EZK.20_1.16	me no lõ ba dõdõra hoekoe andrõ chõgoe, ba me lõ latõrõ nifachoigoe ba me laʼoʼaja loeo sabato andrõ chõgoe; me no ba nadoe chõra molemba dõdõra. 
EZK.20_1.17	Ba no abõlõ ahachõ dõdõgoe ira, ba tebai oefakiko ira, ba lõ oefaloea wangohori jaʼira, ba danõ si mate. 
EZK.20_1.18	Ba no oemane ba ndraonora, ba danõ si mate: Bõi miʼoʼõ gamoeata ndra amami ba bõi mitõngõni hoekoe andrõ chõra ba bõi mitaʼoenõi ami ba nadoera! 
EZK.20_1.19	Jaʼodo Jehowa, Lowalangi: nifachoigoe mitõrõ ba hoekoe chõgoe mitõngõni ba miʼoʼõ! 
EZK.20_1.20	Ba he loeo sabato andrõ chõgoe, ba miʼamoniʼõ, enaʼõ tandra ia chõda, enaʼõ aboto ba dõdõ, wa no jaʼodo Jehowa, Lowalangimi. 
EZK.20_1.21	Ba iraonora andrõ gõi, ba lõ lafondrondrongo ligoe: lõ latõrõ nifachoigoe ba lõ latõngõni hoekoe andrõ chõgoe, ba woloʼõ enaʼõ niʼoʼõ niha, enaʼõ aoeri ia ba daʼõ; ba he loeo sabato andrõ chõgoe, ba no laʼoʼaja. Ba oehawoei enaʼõ ira bachoebachoe dõdõgoe andrõ, ba oehorigõ enaʼõ wõnoegoe chõra, ba danõ si mate. 
EZK.20_1.22	Ba oefoeli zoei oebõda dangagoe, ba lõ olifoedo dõigoe andrõ, fa bõi teʼoʼaja daʼõ, ba zanehe niha baero andrõ, si no anehe mege, me oeheta ira. 
EZK.20_1.23	Ba no oefazaw̃a dangagoe chõra ba danõ si mate [mõido ba hõloe] wa oetiboʼõ ira ba niha baero, wa oefazawili ira ba danõ zotanõ misa, 
EZK.20_1.24	me no lõ laʼoʼõ hoekoe andrõ chõgoe, ba me lõ ba dõdõra nifachoigoe, ba me laʼoʼaja loeo sabato andrõ chõgoe, ba me lõ aefa hõrõra ba nadoe ndra amara andrõ. 
EZK.20_1.25	Ba no oefachoi chõra zambõ faʼasõchi ba no oehonogõi hoekoe si tenga fangorifira. 
EZK.20_1.26	Taʼoenõ ira oebeʼe, ba gõ nadoe andrõ chõra — me no ahori manõ lafatõrõ ba galitõ zi aʼa nonora — enaʼõ moehocha mboera oebeʼe, fa aboto ba dõdõra, wa no jaʼodo Jehowa. 
EZK.20_1.27	III. 
EZK.20_1.28	Me no oeʼohe ira ba danõ andrõ, nifaboeʼoegoe chõra, weʼamõi ba hõloe, ba na laʼila hilihili salaw̃a, heza, ba ma eoe sabõlõ boeloe, ba latataba ba daʼõ zoemange nadoe chõra ba ba daʼõ labeʼe gameʼelara andrõ, sanoezoe dõdõda, ba he soemange samohoea andrõ chõra ba he soemange nibadoe. 
EZK.20_1.29	Ba oemane chõra: Hadia hilihili andrõ, si mõimõi ami? Andrõ wa labeʼe tõinia ”hilihili”, iroegi maʼõchṍ andre. 
EZK.20_1.30	Ba õmane saʼae ba maʼoewoe Gizeraëli: Daʼõ niw̃aʼõ Zoʼaja, Jehowa: Hadia, hoekoe chõ ndra toeami miʼoʼõ, wanaʼoenõi jaʼami, ba mohorõhorõ ami ba zihocha mboeda andrõ chõra. 
EZK.20_1.31	Ba wameʼe soemange andrõ chõmi ba ba wamatõrõ ba galitõ onomi matoea, mitaʼoenõi ami ba nadoe andrõ chõmi, fefoe, iroegi maʼõchṍ andre, ba hadia, ba oetehe chõmi wanofoe chõgoe, jaʼami, maʼoewoe Gizeraëli? Faja wa no saoeri ndraʼo, iw̃aʼõ Soʼaja, Jehowa, na oetehe chõmi wanofoe chõgoe! 
EZK.20_1.32	Ba hadia niw̃aʼõmi tõdõmi, ba lõʼõ manõ itõrõ, me no mimane dõdõmi: Tafaomagõ ita ba niha baero, ba niha ba danõ niha baero, wamosoemange eoe ba kara. 
EZK.20_1.33	IV. 
EZK.20_1.34	Ba oeheta ami ba niha baero, oeʼozaragõ ami moroi ba danõ misa, ba zi no tefazawili ami, oeʼabeʼeʼõ dangagoe ba oeʼoroʼõ ba oelaoe mbachoebachoe dõdõdõgoe. 
EZK.20_1.35	Ba oeʼohe ami ba danõ si mate ba niha baero, ba ba daʼõ fahoehoeo ita, si faoedoe wawa ita. 
EZK.20_1.36	Si mane me fahoehoeo ndraʼo chõ ndra toeami ba danõ si mate, ba danõ Miseraji, si manõ gõi na fahoehoeodo chõmi, iw̃aʼõ Soʼaja, Jehowa. 
EZK.20_1.37	Ba oefatõrõ ami barõ ziʼo ba oebeʼe ba wesoe wawoeʼoesa li andrõ ami. 
EZK.20_1.38	Ba oeheta ba chõmi zi no molaw̃a jaʼodo ba si no fabali chõgoe. Oeheta ira ba danõ andrõ, ba zi no niha bõʼõ ira, ba lõʼõ sa laroegi danõ Ndraono Gizeraëli, enaʼõ aboto ba dõdõmi, wa no jaʼodo Jehowa. 
EZK.20_1.39	Ba jaʼami, maʼoewoe Gizeraëli, ba daʼõ niw̃aʼõ Zoʼaja, Jehowa: Miʼae mitoenoe nadoemi andrõ, dozi ami; ba aefa daʼõ — hadia, si ndroehoe lõ mifondrondrongo ligoe? — ba lõʼõ saʼae miʼoʼaja dõigoe andrõ, niʼamoniʼõ ba gõ nadoe andrõ chõmi ba ba nadoemi andrõ.
EZK.20_1.40	V. 
EZK.20_1.41	Ba waʼamohoea andrõ oeʼeboeaʼõ dõdõgoe wangai jaʼami chõgoe, na oeheta ami ba niha baero ba na oeʼozaragõ ami ba danõ misa, ba nifazawili jaʼami, ba oefaʼeleʼõ wa no niʼamoniʼõ ndraʼodo, ba zanehe niha baero. 
EZK.20_1.42	Ba aboto dania ba dõdõmi, wa no jaʼo Jehowa, na oeʼohe ami ba danõ Ndraono Gizeraëli, ba danõ si no mõido ba hõloe chõ ndra toeami, ba wameʼe chõra. 
EZK.20_1.43	Ba itõrõ dania tõdõmi mboeaboeami, awõ zi lõ sõchi andrõ, fefoe, nilaoemi, wanaʼoenõi jaʼami, ba ogoro dania ami wolaoemi andrõ, bõrõ zi lõ sochi andrõ, fefoe, nifazõchimi. 
EZK.20_1.44	Ba ja aboto ba dõdõmi, wa no jaʼo Jehowa, na lõ olifoedo dõigoe andrõ, ba nilaoegoe chõmi, na lõ oebeʼe dali mboeaboeami andrõ, si lõ sõchi, ba he folaoemi andrõ, si lõ sõchi, jaʼami maʼoewoe Gizeraëli, iw̃aʼõ Soʼaja, Jehowa.
EZK.21_1.1	I. 
EZK.21_1.2	He ono niha, otahõgõ danõ miraja, ba miraja laoe hoehoeomõ ba amaʼeleʼõ, nitandrõsaigõ ba gatoea andrõ ba mbenoea, ba danõ tánõ raja, 
EZK.21_1.3	ba õmane ba gatoea andrõ, ba danõ tánõ raja: Fondrondrongo li Jehowa! Daʼõ niw̃aʼõ Zoʼaja, Jehowa: Hiza, oeʼeboeaʼõ galitõ chõoe, si manga geoe saoeri fefoe, fabaja adoloe fefoe. Si lõ mate holahola galitõ andrõ, ba bawa niha fefoe, iʼotarai moroi raja, noemalõ mijõoe, ba ariri ibeʼe. 
EZK.21_1.4	Ba dozi niha dania zangila, wa no jaʼo, Jehowa, zangeboea; si lõ mate ia. 
EZK.21_1.5	Ba oemane: Alai ndraʼo, jaʼoegõ Soʼaja, Jehowa! Lamane dania ba chõgoe andre: Hadia, tenga solaoe amaedola? 
EZK.21_1.6	II. 
EZK.21_1.7	He ono niha, otahõgõ Jeroezalema, ba angombacha, nitandrõsaigõ ba niʼamoniʼõ andrõ ba amaʼeleʼõ, nitandrõsaigõ ba danõ Ndraono Gizeraëli. 
EZK.21_1.8	Õmane ba danõ Ndraono Gizeraëli: Daʼõ niw̃aʼõ Jehowa: Hiza, oelaoe chõoe, oesõbi ziʼõligoe ba oehori ba danõ he satoelõ tõdõ, ba he seboea horõ. 
EZK.21_1.9	Me edõnado oehori ba danõ zatoelõ tõdõ, fabaja seboea horõ andrõ, wa aheta ba zaemboe ziʼõligoe, famoenoe niha fefoe, iʼotarai moroi raja, noemalõ mijõoe. 
EZK.21_1.10	Ba ja aboto ba dõdõ niha fefoe, wa no jaʼodo, Jehowa, zanõbi siʼõli; lõʼõ saʼae mangawoeli ba zaemboe. 
EZK.21_1.11	Ba jaʼoegõ ono niha, ba angarõngarõ! Ja timba safatõ sola ndraʼoegõ ba saboe sibai tõdõ wangarõngarõ, ba zanehe ira! 
EZK.21_1.12	Ba na lamane chõoe: Hadia wa mangarõngarõʼõ? ba õmane: Me no moerongo doeria ba zangoeloe dõdõ fefoe ba ba zadada danga fefoe, ba zi taja geraʼera fefoe ba ba zi tobali idanõ mbalõdoehi fefoe. Hiza, aloea, itõrõ, iw̃aʼõ Soʼaja, Jehowa. 
EZK.21_1.13	III. 
EZK.21_1.14	He ono niha, amaʼeleʼõ, õmane: Daʼõ niw̃aʼõ Jehowa: Õmane: Siʼõli, no moedali ziʼõli, no moehaogõ! 
EZK.21_1.15	Ba wangõʼõtõ niha, wa no ladali ia, ba waʼatakile, wa no lahaogõ. Tenga si lõ abõlõ mbõzibõzi nonogoe andrõ, no si lõ ba dõdõ ngawalõ geoe fefoe. 
EZK.21_1.16	Ba no ibeʼe nihaogõ, enaʼõ itoejoe tangania. No moedali ziʼõli andrõ ba no moehaogõ, ba wameʼe ba danga zamoenoemoenoe niha jaʼia. 
EZK.21_1.17	Egeʼege ba angarõngarõ, jaʼoegõ ono niha, telaoe saʼae ba mbanoeagoe ba ba zalaw̃a Ndraono Gizeraëli, fefoe! Õ ziʼõli saʼae ira, fabaja banoeagoe andrõ; ba bõzi zolamõ! 
EZK.21_1.18	Noa sa moetandraigõ — ”ba he wisa, na te chõ mbõzibõzi andrõ?” Tebai daʼõ, iw̃aʼõ Soʼaja, Jehowa. 
EZK.21_1.19	Ba jaʼoegõ, ono niha, ba amaʼeleʼõ ba laoe datawṍ, ba tõloe dania ziʼõli, siʼõli famoenoe, siʼõli famoenoe seboea zamasoei jaʼira, 
EZK.21_1.20	enaʼõ mangoeloe dõdõ, ba enaʼõ ato niʼõʼõtõ tooe, ba mbawa gõli chõra fefoe. Takile ziʼõli oebeʼe, na amaedola gari mbanoea tebeʼe ia, no ba wamoenoe ladali. 
EZK.21_1.21	Baliʼõgõ foeri, saw̃a gambõlõ, dõlõʼõ, saw̃a gabera, he zi no moewaʼõ mbawaoe! 
EZK.21_1.22	Ba jaʼodo gõi, ba oelaoe dataw̃ṍ, ba oefadõhõ wõnoegoe; jaʼodo, Jehowa zangoemaʼõ. 
EZK.21_1.23	IV. 
EZK.21_1.24	He ono niha, honogõi, doea rozi lala ziʼõli andrõ chõ razo Mbabeli, ha samboea danõ, si otarai lala andrõ, si doea rozi. Ba dozi bawa lala ba mbanoea heza, ba õbeʼe dandra, 
EZK.21_1.25	enaʼõ itõrõ Raba Ndraono Gamoni ba tanõ mado Joeda, ba Jeroezalema ba daloe, siʼõli andrõ. 
EZK.21_1.26	Noa sa so ba wabaliw̃a lala razo Mbabeli, ba mbawa lala andrõ si doea rozi, ba wolaoe faetasa; ifahisi nono wana, isofoe ba ziraha ba ifaigi gate. 
EZK.21_1.27	Ba dangania kambõlõ, ba dahõdahõ ”Jeroezalema”, ba wameʼe famoto gõli ba ba weʼao ba ba wangahahagõ ba ba wamataro forasa mbawa gõli, ba wogoʼo fari ba ba wolaoe malige zanoewõ. 
EZK.21_1.28	Ba ba dõdõra, ba no hoelõ waetasa faja; famaigira, ba ara na, ha oega migoe na, ba tefasoegi ba dõdõ horõra, enaʼõ teʼoloiʼõ ira. 
EZK.21_1.29	Andrõ wa imane Soʼaja, Jehowa: Me no mifasoegi ba dõdõ horõmi, me no oroma wangerogõmi [jaʼodo], me no tobali toʼele horõmi ba nilaoelaoemi andrõ, fefoe, — me itõrõ tõdõ ami, ba niraʼoe ami, bõrõ daʼõ. 
EZK.21_1.30	Ba jaʼoegõ niboenoe seboea horõ, salaw̃a Ndraono Gizeraëli, si no iroegi baw̃a ba ginõtõ wangasiwai horõ: 
EZK.21_1.31	Daʼõ niw̃aʼõ Zoʼaja Jehowa: Niheta zaemboe, niheta dakoela! Tenga si lõ teboelõ daʼõ. Nibeʼe jaw̃a zi no ideʼide tooe ba nihõndrõgõ tooe zi no alaw̃a jaw̃a. 
EZK.21_1.32	Tõloe winaeta oebaliʼõ adoedoela; daʼõ gõi, ba si lõʼõ saʼae dania, irege so zochõ andrõ, ba chõnia oebeʼe. 
EZK.21_1.33	V. 
EZK.21_1.34	fatoea lafaigi chõoe walimosa ba fatoea lalaoe chõoe waetasa faja, ba wamaoedoegõ jaʼia ba mbagi zi mate seboea horõ, siroegi baw̃a ba ginõtõ wangasiwai horõ. 
EZK.21_1.35	Foeli saemboegõ! Ba mbanoea ba niwõwõi jaʼoegõ, ba danõ mbõrõtamõ oehoekoe ndraʼoegõ. 
EZK.21_1.36	ba oehawoei ndraʼoegõ fõnoegoe; alitõ bachoebachoe dõdõgoe oeʼeboeaʼõ chõoe, ba oebeʼe ba danga niha si no timba goetoe ndroeʼoe ndraʼoegõ, niha samaʼoea famakikomõ. 
EZK.21_1.37	Õ galitõ dania ndraʼoegõ, ba ba daloe danõ adoewa ndromõ; lõʼõ saʼae itõrõ tõdõ ndraʼoegõ; noa sa jaʼodo, Jehowa, zangoemaʼõ!
EZK.22_1.1	I. 
EZK.22_1.2	Ba jaʼoegõ, ono niha, hadia sameʼe fotoe ndraʼoegõ, sameʼe fotoe ba mbanoea zangeʼengeʼe andrõ? Ba fasoegi ba dõdõra zogoro ita andrõ chõra, fefoe, 
EZK.22_1.3	õmane: Daʼõ niw̃aʼõ Zoʼaja, Jehowa: Alai mbanoea andrõ, sameʼe adoewa ndro niha ba chõra, enaʼõ iroegi baw̃a andrõ chõra, ba samazõchi chõra adoe, ba wanaʼoenõi jaʼira! 
EZK.22_1.4	Ba ndro andrõ chõoe, nidoewagõmõ, tohare chõoe horõ, ba ba nadoe andrõ chõoe, nifazõchimõ, ba no taʼoenõ ndraʼoegõ. Ba no ara ndraʼoegõ, no noemalõ ndrõfioe. Andrõ wa oebeʼe niʼoʼaja niha baero ndraʼoegõ ba famaʼiki ba danõ misa, fefoe. 
EZK.22_1.5	He sahatõ, ba he sarõoe, ba laʼigiʼigiʼõ ndraʼoegõ, jaʼoegõ si no eboea toeria waʼataʼoenõ, si no fahõna faʼafakoejoe. 
EZK.22_1.6	Hiza, salaw̃a Ndraono Gizeraëli andrõ ba chõoe, ba fatandro, ba dangania abeʼe dõdõ zamõsana, ba wamoenoemoenoe niha. 
EZK.22_1.7	Ama ba ina, ba laʼositengagõ ba chõmi, ba si fatewoe, ba lafalangõgõ, ba si lõ ama, si lõ ina, ba he lacha mbanoea, ba lafakao, ba chõmi andrõ. 
EZK.22_1.8	No lõ ba dõdõmi niʼamoniʼõ andrõ chõgoe, ba he loeo sabato andrõ chõgoe, ba miʼoʼaja. 
EZK.22_1.9	So ba chõmi niha samõbõgõ si lõ sõchi, ba wamoenoe niha dania, ba ba hili ba chõmi, ba laʼagaʼaga gõ nadoe, ba mohõrõhõrõ mbanoeami. 
EZK.22_1.10	Sangeheta baloebaloe zaila nama ami, ba soroedoe ba ndra alawe si no raʼiraʼiõ ba waʼafõchõ daloe. 
EZK.22_1.11	Si samõsa, ba ihorõni ndronga nawõnia, ba si samõsa, ba raʼiraʼiõ noemõnõnia ibeʼe, wohorõni jaʼia, ba si samõsa ba chõmi, ba ihorõni dalifoesõnia, ono namania. 
EZK.22_1.12	Manga ganaʼa ami, ba wamoenoe niha; no miʼeboeaʼõ hare zoegilõmi ba no mifoʼono ganaʼami, no mibeʼe teʼala nawõmi, no mifakao, ba no olifoe ami ndraʼodo, iw̃aʼõ Soʼaja, Jehowa. 
EZK.22_1.13	Ba hiza, ba no ahõlihõli dõdõgoe ba haremõ andrõ, nisõndramõ, ba ba wamoenoemoenoe niha andrõ ba chõmi. 
EZK.22_1.14	Ba hadia, lõ teboelõ waʼabeʼe dõdõmi andrõ ba lõ mamalõmalõ waʼabeʼe dangami, na loeo oesechegõ ami? No jaʼodo, Jehowa, zangoemaʼõ, ba oefaloea gõi. 
EZK.22_1.15	Ba oefazawili ami ba niha baero, ba danõ zotanõ misa zoemaewe ami oebeʼe, ba oeheta chõmi zi raʼiraʼiʼõ andrõ, 
EZK.22_1.16	ba oeʼochõgõ ami, ba zanehe niha baero, enaʼõ aboto ba dõdõmi, wa no jaʼo Jehowa.
EZK.22_1.17	II. 
EZK.22_1.18	He ono niha, no tobali achozila chõgoe maʼoewoe Gizeraëli andrõ. Jaʼira fefoe, ba no timba dõla garamba ba simo mbanoea ba siʼõli ba simo itõ, ba galitõ famahele; no tobali tai wirõ. 
EZK.22_1.19	Andrõ wa imane Soʼaja, Jehowa: Me no ahori tobali achozila ami, ba hiza, ba oeʼowoeloi ami ba Jeroezalema bacha. 
EZK.22_1.20	Si mane na laʼoroedoegõ bacha ba galitõ wirõ ba tõla garamba ba siʼõli ba simo itõ ba simo mbanoea, ba wangeboea alitõ chõnia ba ba wolaoegõ jaʼia, si manõ na oeʼoroedoegõ ami dania ba wõnoegoe andrõ ba ba waʼabao dõdõgoe, ba oetoeliʼõ tooe ami, ba alaoe ami oebeʼe. 
EZK.22_1.21	Ba oeʼowoeloi ami, ba oeʼeboeaʼõ chõmi galitõ bachoebachoe dõdõgoe, enaʼõ alaoe ami bacha ba daʼõ. 
EZK.22_1.22	Si mane na latoenoe wirõ ba galitõ, si manõ dania wolaoegõ jaʼami bacha ba daʼõ, enaʼõ aboto ba dõdõmi, wa no oehawoei ami fõnoegoe, jaʼodo andre, Jehowa.
EZK.22_1.23	III. 
EZK.22_1.24	He ono niha, õmane chõnia: Tanõ si lõ teoe ndraʼoegõ si lõ basõbasõ, me loeo wõnoegoe andrõ. 
EZK.22_1.25	Samaʼeleʼõ andrõ ba chõra, ba no mamagõlõ; laʼā niha, si mane singo sindrõndrõndrõndrõ, sondraʼoendraʼoe; gamagama ba anaʼa, ba laraboe, ba fahõna ba danõ lacha mbanoea labeʼe. 
EZK.22_1.26	Ere ba chõra, ba moʼolalõw̃a ba nifachoigoe andrõ ba laʼoʼaja niʼamoniʼõ andrõ chõgoe; niʼamoniʼõ ba si lõ moeʼamoniʼõ, ba lõ lafaehoesi, ba lõ lafahaõ zato, he wisa ba niʼamoniʼõ ba he wisa ba zi lõ moeʼamoniʼõ; ba loeo sabato andrõ chõgoe, ba lafakifoe horõra, ba tobali niʼoʼaja ndraʼo ba chõra. 
EZK.22_1.27	Salaw̃ara andrõ, ba no hoelõ nasoe gatoea sondraʼoendraʼoe niha, ba wameʼe adoewa ndro ba ba wamoenoe niha, wangaloei harera. 
EZK.22_1.28	Ba samaʼeleʼõ andrõ chõra, ba labaloegõ daʼõ, wangiʼila faja, ba lafaʼeleʼõ chõra walimosa, lamane: ”Niw̃aʼõ Jehowa!” ba lõʼõ sa hedehede Jehowa. 
EZK.22_1.29	Niha ba danõ, ba lafakao nawõra ba faraboeraboe; lafakao zideʼide ba si noemana ba lafalangõgõ zi fatewoe, lõ bõrõ. 
EZK.22_1.30	Ba no oeʼaloeʼaloei zamõsa, sameʼe baʼabaʼa ba ma samelegõ nosonia ba danõ andrõ, chõgoe, fa bõi oefakiko, ba lõ nisõndragoe. 
EZK.22_1.31	Ba no oelaoe chõra wõnoegoe, no oehori ira alitõ bachoebachoe dõdõgoe andrõ, no oesoelõni chõra mboeaboeara andrõ, iw̃aʼõ Soʼaja, Jehowa. 
EZK.23_1.1	I. 
EZK.23_1.2	So ndra alawe, domboea, ha samboea nina, sohorõhorõ ba danõ Miseraji, 
EZK.23_1.3	me ono alawe ira na mohorõhorõ ira. Lababaja zoesoera [ira matoea] ba laʼomõsimõsi wosoera. 
EZK.23_1.4	Ohola dõi zi aʼa, ba Oholiba dõi nachinia. Ba no oehalõ ira, ba moʼono ira, ono matoea ba ono alawe, ba Ohola dõi Zamaria ba Oholiba dõi Jeroezalema.
EZK.23_1.5	II. 
EZK.23_1.6	sobaroe oengoe sowōē waroewaroe, residé ba koemandroe, oi ono matoea omasiõ, si fakoedo. 
EZK.23_1.7	Ba iloeloe ia chõra, ba wohorõ andrõ; oi ono matoea Ndrawa Asiria, nitoetoejoe; ba ba chõra fefoe, ba zi no aoechoe ia, ba raʼiraʼiõ ia ibeʼe, ba nadoera andrõ fefoe. 
EZK.23_1.8	Ba fohorõhorõnia andrõ, si oroi ba danõ Miseraji saʼae, ba lõ ibõhõli; noa sa mohorõ daʼõ chõnia, me ono alawe ia na, no lababaja wosoenia ba no lalaoe chõnia wohorõra andrõ. 
EZK.23_1.9	Andrõ wa no oebeʼe ia ba danga zomasi jaʼia, ba danga nono matoea Ndrawa Asiria andrõ, ba zi no aoechoe ia. 
EZK.23_1.10	Ba laheta mbaloebaloe zaila ia, ba laʼoloiʼõ nononia matoea, fabaja ononia alawe, ba laboenoe ia siʼõli, ba tobali amaedola ia ba ndra alawe bõʼõ, ba lafatõrõ chõnia hoekoe. 
EZK.23_1.11	III. 
EZK.23_1.12	Aoechoe ia ba nono matoea Ndrawa Asiria andrõ, ba residé ba ba goemandroe, si mõi chõnia, si sõchi sibai noecha, ba si fakoedo; oi ono matoea omasiõ. 
EZK.23_1.13	Ba no oeʼila wa jaʼia gõi zanaʼoenõi jaʼia; no fagõlõgõlõ mboeaboea zi daroea andrõ. 
EZK.23_1.14	Ba jaʼia, ba itohoegõ wohorõhorõnia andrõ. Ba me iʼila wamaedo ndra matoea, nisoea ba mbagolõ, famaedo Ndrawa Galedaia, 
EZK.23_1.15	nilaoe se sojo, ba sobõbõ lõwilõwi, ba sanaemboe, oi koemandra wamaigida, famaedo nono matoea Mbabeli, banoea Ndrawa Galedaia, 
EZK.23_1.16	— ba aoechoe ia ba daʼõ, me iʼila ira, ba ifatenge zinenge chõra ba danõ Ndrawa Galedaia: 
EZK.23_1.17	Ba mõi si bacha chõnia nono matoea Mbabeli, ba wohorõ chõnia ba raʼiraʼiõ ia labeʼe, ba wohorõra andrõ, tobali si raʼiraʼiõ ia ba chõra andrõ, ba aefa daʼõ, ba faʼero dõdõnia chõra. 
EZK.23_1.18	Ba me no ba zoroma ba niha ilaoe wohorõnia andrõ, ba me iheta mbaloebaloe zaila ia, ba faʼero dõdõgoe chõnia, si mane mege, me oeʼerogõ gaʼania. 
EZK.23_1.19	Ba jaʼia, ba itohoegõ na wohorõhorõnia andrõ, itõrõ tõdõnia gõtõ me ono alawe ia, me mohorõhorõ ia ba danõ Miseraji. 
EZK.23_1.20	Ba aoechoe ia ba zohorõ chõnia, si no famatoea si mane ba galide ba faʼadoewa goela, si mane ba koedo. 
EZK.23_1.21	Ba no õfoeli õʼaloealoei wohorõmõ ba gõtõ me ono alawe na ndraʼoegõ, me laʼomõsimõsi wosoemõ Dawa Miseraji, ba me lababaja zoesoemõ andrõ, si bohooe eboea.
EZK.23_1.22	IV. 
EZK.23_1.23	Ono matoea Mbabeli andrõ ba Dawa Galedaia fefoe, Fekodi ba Soa ba Koa, ono matoea Ndrawa Asiria fefoe, awõra, oi ono matoea omasiõ, residé ba koemandroe, oi koemandra ba salaw̃a, si fakoedo. 
EZK.23_1.24	Ba so ira, ba wolaoe chõoe, oja sibai goereta ba gaolo, ba ato sibai niha; mamaloese ba modange ba motetenaoeloe, wolaoe chõoe, lafasoei ndraʼoegõ, ba oeʼombachaʼõ chõra hoehoeo andrõ, enaʼõ lahoekoe ndraʼoegõ, dali hoekoe ba chõra. 
EZK.23_1.25	Ba oelaoe chõoe wõnoegoe, ba lõ ahachõ dõdõra ndraʼoegõ, ichoemõ ba talingamõ, ba latataba, ba si tosai chõoe, ba si mate ba mbawa ziʼõli. Onooe matoea ba onooe alawe, ba laʼoloiʼõ, ba si tosai chõoe ba õ galitõ dania. 
EZK.23_1.26	Ba laheta chõoe noechamõ ba lahalõ najaoe. 
EZK.23_1.27	Ba oeʼetoeʼõ hochamõ ba fohorõmõ andrõ, si oroi danõ Miseraji, fa bõi saʼae õfaõga hõrõoe chõra ba fa bõi saʼae itõrõ tõdõoe danõ Miseraji. 
EZK.23_1.28	Imane sa Soʼaja, Jehowa: Hiza, oebeʼe ba danga zi fatioe dõdõoe ndraʼoegõ, ba danga zi no faʼero dõdõoe andrõ. 
EZK.23_1.29	Ba lafakao ndraʼoegõ ba ahori lahalõ zi so chõoe ba larõi tooe ndraʼoegõ lõ noecha, lõ baloebaloe, aheta mbaloebaloe zaila ndraʼoegõ, saila zohorõhorõ, ba oroma wohorõhorõmõ andrõ, awõ hochamõ. 
EZK.23_1.30	Bõrõ wa lalaoe chõoe daʼõ, ba me no mohorõhorõ ndraʼoegõ ba niha baero, me no raʼiraiʼõ ndraʼoegõ ba nadoera andrõ. 
EZK.23_1.31	No õtõrõ lala gaʼaoe andrõ; ba oefabadoegõ saʼae chõoe gõi nõsi mako andrõ, nibadoenia. 
EZK.23_1.32	Daʼõ niw̃aʼõ Zoʼaja, Jehowa: Õsi mako andrõ, nibeʼe chõ gaʼaoe mege, ba õbadoe gõi, õsi mako sabacha ba seboea, seboea sibai õsi, ba tobali famaʼiki niha ndraʼoegõ ba borõ wangoʼaja, 
EZK.23_1.33	ba maboe sibai ndraʼoegõ ba aboe sibai dõdõoe, no mako ba wehocha mboe ba ba waʼatobali dõdõ, mako nibeʼe chõ gaʼaoe Samaria mege. 
EZK.23_1.34	Ba õbadoe nõsi, õhori wangohofo jaʼia, ba õfelafelai gamotola ba õchaʼachaʼai zoesoemõ, me no jaʼo zangoemaʼõ, iw̃aʼõ Soʼaja, Jehowa: 
EZK.23_1.35	Andrõ wa imane Soʼaja, Jehowa: Me no olifoeʼõ ndraʼo ba me no õʼerogõdo, ba õloeʼi gõi hochamõ, awõ wohorõhorõmõ andrõ. 
EZK.23_1.36	V. 
EZK.23_1.37	Noa sa mohorõ ira ba no togoele ba dangara ndro, ba no ba nadoe andrõ chõra mohorõhorõ ira, no lafatõrõ ba galitõ nono matoea andrõ, si no toemboe chõra chõgoe, no labeʼe õ nadoe. 
EZK.23_1.38	Ba daʼõ na gõi nilaoera chõgoe: No lataʼoenõi niʼamoniʼõ andrõ chõgoe, me loeo daʼõ, ba no laʼoʼaja loeo sabato andrõ chõgoe. 
EZK.23_1.39	Ba na laboenoe õ nadoe nonora matoea, ba mõi ira ba niʼamoniʼõ andrõ chõgoe, na loeo daʼõ, ba wangoʼaja jaʼia, ba hiza, ba si manõ gõi wolaoera bacha ba gosali chõgoe! 
EZK.23_1.40	Ba lafakaoniʼõ naʼi gõi niha moroi ba zarõoe, ba ha siʼaikõ tohare chõra zinenge, ba so ira, ba mondri ndraʼoegõ ba õhaogõ rõngõrõngõoe ba õfake najamõ. 
EZK.23_1.41	Ba moedadao ndraʼoegõ ba gaso si sõchi sibai, ba meza fõnaoe, si no moehaogõ, ba õbeʼe jaw̃a goemõjõ andrõ chõgoe ba fanicha chõgoe. 
EZK.23_1.42	Ba jomo ba mbanoea, ba fagoeagoea niha, fagoeagoeasa si lõ faʼaila. Ba awõ niha si lõ tõi, ba lafakaoniʼõ zamadoemadoe toeo ba danõ si mate, daʼõ zameʼe aja ba dangara ba saemboe si sõchi sibai ba hõgõ. 
EZK.23_1.43	Ba oemane: Mohorõhorõ na zi no aleoe, lõ ibõhõli wohorõnia, ilaoe manõ. 
EZK.23_1.44	Ba mõi ira si bacha chõnia, si mane na mõi ba zohorõ; mõi ira si bacha chõ Gohola ba chõ Goholiba, ira alawe seboea hocha. 
EZK.23_1.45	Ba niha satoelõ zamatõrõ fotoe chõnia dania, fotoe ba zohorõ ba fotoe ba zangeʼe, noa sa sohorõhorõ ira ba no togoele ba dangara ndro. 
EZK.23_1.46	Imane sa Soʼaja, Jehowa: Nilaoe faloechata chõra, nibeʼe nifakao ba niraboe si so chõra irá. 
EZK.23_1.47	Ba ndramoeteboe kara ira sato ba ndra moeʼõʼõtõ ira siʼõlira. Niboenoe tooe nonora matoea, fabaja onora alawe, ba omora, ba nitoenoe. 
EZK.23_1.48	Ba oefadõhõ wohorõ andrõ ba zi manõ, enaʼõ labeʼe nitegoe ira ira alawe [bõʼõ] fefoe, fa bõi mohorõhorõ ira, si mane jaʼirá andrõ. 
EZK.23_1.49	Ba labeʼe ba hoeloemi wohorõmi andrõ, ba olalõw̃ami ba nadoemi andrõ, ba miloeʼi, enaʼõ aboto ba dõdõmi, wa no jaʼodo Zoʼaja, Jehowa.
EZK.24_1.1	I. 
EZK.24_1.2	He ono niha, tānõ ba zoera dõi mbaw̃a daʼe, tõi mbaw̃a daʼe sibai, maʼõchṍ! Maʼõchṍ andre ilaoe ba Jeroezalema razo Mbabeli. 
EZK.24_1.3	Andrõ wa õlaoe gamaedola ba niha sabeʼe tandro andrõ, õmane chõra: Daʼõ niw̃aʼõ Zoʼaja, Jehowa: Fedadao bawoe mbowoa, fedadao ba laoe gõi nidanõ bacha. 
EZK.24_1.4	Beʼe bacha ndriwo andrõ, õsinia, hadia ia zi sõchi, osoe ba taʼio, foʼõsi si so tõla, ni toetoejoe. 
EZK.24_1.5	Biribiri nitoetoejoe halõ, ba faʼanõ gõi geoe barõnia; rino ndriwo andrõ bacha: moʼotoe saʼae bacha zi so tõla andrõ. 
EZK.24_1.6	Andrõ wa imane Soʼaja, Jehowa: Alai ndraʼo ndraʼoegõ, jaʼoegõ banoea zangeʼe, bowoa andrõ, si no molemba howoe, ba si tebai aheta saʼae howoe andrõ! no lazarazara wangai õsi, ba lõ moelaoe dahõdahõ. 
EZK.24_1.7	Me no so na bacha ba mbanoea ndro andrõ nidoewagõra. No ba dete gara si lõ tanõ lalaoe, tenga ba danõ ladoewagõ, enaʼõ ibadoe tanõ. 
EZK.24_1.8	Ba wamatõrõ fõnoe chõra, ba enaʼõ oeʼila oelaoe mbalõ, andrõ wa ba dete gara si lõ tanõ tohare ndro andrõ nidoewagõra, oebeʼe, fa bõi ibadoe tanõ. 
EZK.24_1.9	Andrõ wa imane Soʼaja, Jehowa: Alai ndraʼo ndraʼoegõ, jaʼoegõ banoea zangeʼengeʼe! Hiza, oeʼeboeaʼõ mbaho geoe andrõ! 
EZK.24_1.10	Mihõna geoe, miʼeboeaʼõ galitõ, miʼasosoi ndriwo andrõ, jamoʼotoe nidanõnia, enaʼõ achozi dõla andrõ. 
EZK.24_1.11	Ba aefa daʼõ, ba beʼe bawoe mbowoa, lõ õsi, enaʼõ aoechoe ia ba enaʼõ ojo dõlania, fa adoedoe bacha zi taʼoenõnia ba enaʼõ ahori howoe. 
EZK.24_1.12	Ba no zajazaja gõlõ ibeʼe, ba lõ aheta chõnia howoe saweʼeweʼe andrõ, howoe sabõoe andrõ, 
EZK.24_1.13	ba waʼataʼoenõmõ, ba wohorõhorõ andrõ. Me no oetandraigõ wangehao jaʼoegõ ba me no tebai aheta zi taʼoenõ andrõ chõoe, ba alacha lõʼõ saʼae aheta, irege no oefadõhõ wõnoegoe, ba chõmõ andrõ. 
EZK.24_1.14	No jaʼo, Jehowa, zangoemaʼõ; itõrõ dania ba oefaloea: maʼifoe lõ oewoewoe, lõ oehachõsi tõdõ ami, ba lõ mangesa dõdõgoe. Boeaboeamõ ba folaoemõ andrõ labeʼe dali wamatõrõ hoekoe chõoe, iw̃aʼõ Soʼaja, Jehowa. 
EZK.24_1.15	II. 
EZK.24_1.16	He ono niha, oeheta chõoe gomasiõ hõrõoe andrõ, ba wõchõ oeheta chõoe. Ba bõi angarõngarõ ba bõi eʼē; bõi mowõi daw̃a hõrõoe. 
EZK.24_1.17	Angarõngarõ lõ li, bõi eʼesi: anaemboe ba amadagahe: bõi baloegõ mboe mbawamõ ba bõi ā koee ba waʼaboe dõdõ! 
EZK.24_1.18	Ba fahoehoeo ndraʼo ba niha, si hoelõ wongi; ba tánõ owi, ba mate woʼomogoe, ba mahemoloe õ, si hoelõ wongi, ba oeʼoʼõ niw̃aʼõ chõgoe. 
EZK.24_1.19	Ba lamane chõgoe niha: Hadia, lõ õbotochi ba dõdõma, hadia geloeahania, wa õmanõ? 
EZK.24_1.20	Ba oemane chõra: No moehede chõgoe Jehowa, 
EZK.24_1.21	no imane: Õmane ba maʼoewoe Gizeraëli: Daʼõ niw̃aʼõ Zoʼaja, Jehowa: Hiza, oebeʼe ba zalacha niʼamoniʼõ andrõ chõgoe, nibeʼemi bõrõ wajaw̃asami, omasiõ hõrõmi andrõ, faʼomasi dõdõmi; ba onomi matoea ba onomi alawe, nirõimi, ba si mate ba mbawa ziʼõli dania. 
EZK.24_1.22	Ba ba daʼõ dania miʼoʼõ nilaoegoe andre: lõ mibaloegõ mboe mbawami ba lõ miʼā koee ba waʼaboe dõdõ. 
EZK.24_1.23	Lõ miboelõʼõ zaemboe ba hõgõmi, ba he badagahe ba gahemi, lõ mangarõngarõ ami ba lõ segeʼege, sariri manõ ami, ba horõmi andrõ, ba faoma chõ naw̃omi mangarõngarõ ami. 
EZK.24_1.24	Ba tobali amaedola chõmi Hezekiëli andre; miʼoʼõ sibai dania nilaoenia andre, na itõrõ dania, enaʼõ aboto ba dõdõmi, wa no jaʼodo Jehowa. 
EZK.24_1.25	Ba jaʼoegõ, ono niha, ba hiza, na loeo oeheta chõra nidõnadõnara andrõ, omasiõra andrõ si sõchi sibai, awõ zomasi dõdõra, onora matoea ba onora alawe, 
EZK.24_1.26	na loeo daʼõ, ba so zoloi, si mõi chõoe, ba wanoeriagõ jaʼia. 
EZK.24_1.27	Na loeo daʼõ, ba teboka mbawaoe, endronga ami soloi andrõ, ba hoemede ndraʼoegõ, tenga saʼae si lõ hede ndraʼoegõ, ba amaedola ndraʼoegõ chõra, enaʼõ aboto ba dõdõra, wa no jaʼodo Jehowa.
EZK.25_1.1	I. 
EZK.25_1.2	He ono niha, otahõgõ Ndraono Gamoni ba amaʼeleʼõ nitandrõsaigõ chõra. 
EZK.25_1.3	õmane ba Ndraono Gamoni andrõ: Mifondrondrongo li Zoʼaja, Jehowa! Daʼõ niw̃aʼõ Zoʼaja Jehowa: Me no fahā! ami ba niʼamoniʼõ andrõ chõgoe, me no moeʼoʼaja ia, ba ba danõ Ndraono Gizeraëli, me no moebaliʼõ tanõ si mate ia, ba ba maʼoewoe Joeda, me no moeʼoloiʼõ ira, 
EZK.25_1.4	ba hiza, ba oebeʼe ochõta niha tánõ ba gatoemboecha loeo ami, enaʼõ lalaoe hatira ba chõmi ba enaʼõ lataroeʼõ nahiara. Jaʼira zi manga boea danõ chõmi ba jaʼira zamadoe soesoe zaw̃i chõmi. 
EZK.25_1.5	Ba oebaliʼõ nikoebaloi gondra Raba andrõ, ba tanõ Ndraono Gamoni, ba oebaliʼõ fõrõma mbiribiri, enaʼõ aboto ba dõdõmi, wa no jaʼodo Jehowa. 
EZK.25_1.6	Imane sa Soʼaja, Jehowa: Me no molaoe tatawṍ ami ba me no mibõrõ danõ ba me no miʼositengagõ Ndraono Gizeraëli ba me no aʼoi so waʼomoeso dõdõmi ba zi gõna ira, 
EZK.25_1.7	ba hiza, ba oeʼoroʼõ dangagoe jaw̃ami ba oebeʼe ondraʼoea niha baero ami ba oehori ami bacha ba hoenõ niha bõʼõ, taja ami ba danõ oebeʼe; oefakiko ami, enaʼõ aboto ba dõdõmi, wa no jaʼodo Jehowa.
EZK.25_1.8	II. 
EZK.25_1.9	ba hiza, ba oelahoi zanaere tanõ andrõ, ba Ndraono Moabi, fa lõ banoea saʼae, banoea andrõ mege, ba zi fasoei: faʼamoadoe danõ andrõ, Beti Jesimoto ba Baʼali Meono ba Kiriataʼi. 
EZK.25_1.10	Oebeʼe ochõta niha tánõ ba gatoemboecha loeo, awõ danõ Ndraono Gamoni, enaʼõ lõʼõ saʼae itõrõ tõdõ niha bõʼõ Ndraono Gamoni andrõ. 
EZK.25_1.11	Ba ba Ndraono Moabi, ba oefatõrõ hoekoe, enaʼõ aboto ba dõdõra, wa no jaʼodo Jehowa.
EZK.25_1.12	III. 
EZK.25_1.13	andrõ wa imane Soʼaja, Jehowa: Oeʼoroʼõ saʼae dangagoe jaw̃a Ndraono Gedomo, ba oehori ba danõ niha, fabaja oerifõ, ba oebaliʼõ tanõ si mate danõ; iʼotarai Demana, noemalõ ba Dedano, ba matemate ira ba mbawa ziʼõli. 
EZK.25_1.14	Ba folaoegoe balõgoe ba Ndraono Gedomo, ba oebeʼe ba danga mbanoeagoe Iraono Gizeraëli, enaʼõ fõnoegoe ba faʼabao dõdõgoe labeʼe dali wolaoe ba Ndraono Gedomo, ba enaʼõ laʼila wolaoegoe balõgoe andrõ, iw̃aʼõ Soʼaja, Jehowa. 
EZK.25_1.15	IV. 
EZK.25_1.16	andrõ wa imane Soʼaja, Jehowa: Hiza, oeʼoroʼõ dangagoe jaw̃a Ndrawa Wilisiti, ba oehori Ndrawa Gereta andrõ, ba oefakiko zi tosai sihene asi. 
EZK.25_1.17	Folaoe balõ sabõlõbõlõ oefatõrõ chõra, fotoe ba wõnoe, enaʼõ aboto ba dõdõra, wa no jaʼodo Jehowa, na oelaoe mbalõgoe chõra.
EZK.26_1.1	I. 
EZK.26_1.2	imane: He ono niha, me no fahā! Diro andrõ, ba Jeroezalema, me no lamane: ”No moebokai mbawa gõli ba niha baero; tánõ ba chõda no teboka ia, sato niha fõna, ba no si lõ nihaniha, 
EZK.26_1.3	ba imane Soʼaja, Jehowa: Hiza, oelaoe chõoe, jaʼoegõ Tiro, oja soi oeʼohe oedoemõ niha, timba ndroeloe ba nasi, saboto baene. 
EZK.26_1.4	Ba ladoedoegõ dania gõli Diro, õli kara, ba lasoʼagõ malige andrõ chõra. Ba oebõzini chõnia goeli danõ, oebaliʼõ kara si lõ tanõ jaw̃a. 
EZK.26_1.5	Naha wolochoi kiri dania ia, ba daloe nasi bacha, me no jaʼo zangoemaʼõ, iw̃aʼõ Soʼaja, Jehowa, ba ahoeloea soi bõʼõ dania ia. 
EZK.26_1.6	Ba banoea halama soja chõra, sihene asi, ba si mate ba mbawa ziʼõli dania, enaʼõ aboto ba dõdõra, wa no jaʼodo Jehowa.
EZK.26_1.7	II. 
EZK.26_1.8	Daʼõ zamoenoe tooe siʼõli mbanoea halama soja chõmi, sihene asi, ba ilaoe malige zanoewõ chõmi ba ifakoʼoʼõ fari chõmi ba ifafazõchiʼõ mbaʼabaʼa chõra. 
EZK.26_1.9	Ba laʼolobigõ ba gõli kara chõmi wamoto andrõ ba larasa maligemi siʼõli andrõ chõra. 
EZK.26_1.10	Ba tehawoe ami gawoegawoe ba waʼoja koedo chõra moroi sa; ba ba werara zi fakoedo ba gaolo ba koereta, ba hoemisi gõli mbanoea chõmi, na latõrõ mbawa gõli chõmi, si mane na atoeʼa ba mbanoea zanoewõ. 
EZK.26_1.11	Afoefoe newalimõ fefoe [jaʼoegõ Tiro] labeʼe ahe koedo chõra, ba õsimõ, ba laboenoe tooe siʼõli, ba adoedoe tooe gehomo sesolo andrõ chõoe. 
EZK.26_1.12	Ba laraboe ganaʼamõ, ba faniaga andrõ ba chõoe, ba lahalõ, ba ladoedoegõ gõlimõ, õli kara andrõ, ba omo, seboea balazo mege ba wolaoe, ba lafoefoe, ba karania ba eoenia, adoedoela, ba latiboʼõ ba nasi. 
EZK.26_1.13	Oeʼetoeʼõ li wanoenõ ba chõoe, ba he li mbiola chõoe, ba lõ terongo saʼae. 
EZK.26_1.14	Ba oebaliʼõ kara si lõ tanõ jaw̃a ndraʼoegõ: tobali naha wolochoi kiri ndraʼoegõ; lõʼõ saʼae lafoeli lataroeʼõ ndraʼoegõ, me no jaʼo, Jehowa, zangoemaʼõ, iw̃aʼõ Soʼaja, Jehowa.
EZK.26_1.15	III. 
EZK.26_1.16	Ba mõi tooe zalaw̃a ba mbewe nasi fefoe, larõi dadaomara, laheta mbaroera, baroe zalaw̃a, awõ noechara nigili solaʼalaʼa. Ba laʼonoecha wanizinizi, ba tooe ba danõ moedadao ira; lõ mamalõmalõ wanizi ba no tobali dõdõra ba chõmõ andrõ. 
EZK.26_1.17	Ba laʼeʼesi ndraʼoegõ ba lamane chõoe: ”Ha lõ afoefoe ndraʼoegõ, ha lõ ataja ndraʼoegõ ba nasi, jaʼoegõ banoea nisoeno sibai mege, si no abõlõ ba nasi, jaʼia ba õsinia, sameʼe manizinizi chõnia dozi si so ba ngai! 
EZK.26_1.18	Ba iadaʼe, ba hoemeoe hoelo, me loeo waʼadoedoemõ, ba si tobali tõdõ hoelo ba nasi, ba wozoemõ andrõ. 
EZK.26_1.19	Imane sa Soʼaja, Jehowa: Na oebaliʼõ banoea si no adoedoe ndraʼoegõ, si mane banoea bõʼõ andrõ, si lõ niha saʼae, na oefatõrõ chõoe goloro, 
EZK.26_1.20	enaʼõ anõnõʼõ asi, ba oetoeliʼõ si tooe ndraʼoegõ, awõ zi no mõi si tooe ba gohokoho, ba niha ba gõtõ fõna, ba ba mbanoea tooe oeʼasiwai nahiamõ, timba gadoedoela si no ara sibai, ba zi no mõi ba gohokoho, fa bõi saʼae laʼiagõ ndraʼoegõ niha, ba fa bõi saʼae monaha ndraʼoegõ ba danõ niha saoeri. 
EZK.26_1.21	Iʼogomoezaõ adoedoe ndraʼoegõ oebeʼe, ba lõʼõ saʼae jaʼoegõ. Laʼaloei dania ndraʼoegõ, ba iroegi zi lõ aetoe, ba lõ lasõndraʼõ, iw̃aʼõ Soʼaja, Jehowa.
EZK.27_1.1	I. 
EZK.27_1.2	imane: Ba jaʼoegõ ono niha, õʼeʼesi Diro andrõ, 
EZK.27_1.3	õmane chõnia: Si so ba mbewe nasi, ba mbewe laboea, saniaga ba niha baero, ba zihene asi misa: Daʼõ niw̃aʼõ Zoʼaja, Jehowa: Jaʼoegõ Tiro, ba no õmane dõdõoe: ”No fondrege zi sõchi ndraʼo!” 
EZK.27_1.4	No ba daloe nasi so nahiamõ; no maoeloe waʼasõchimõ labeʼe sanaroeʼõ jaʼoegõ. 
EZK.27_1.5	No senobari moroi ba Zeniri labeʼe fafamõ fefoe, ba eresi moroi ba hili Libano lahalõ, ba wamotõla lojo jaʼoegõ. 
EZK.27_1.6	Ba tali gae moroi ba Mbazana labeʼe sola, ba bagolõmõ ba tetemõ ba simalamboeo, moroi ba hoelo Ndrawa Giti, nifosinga ifõ goeaza. 
EZK.27_1.7	Ba tarafali nigili solaʼalaʼa, moroi ba danõ Miseraji, õbologõ mandreramõ, ba oengoe sowōē waroewaroe ba sojo, moroi ba mbewe nasi ba Gelisa mbaʼabaʼa zino chõoe. 
EZK.27_1.8	Banoea Zidona ba banoea Garawada õhalõ sanola; ba sabõlõ oneche si so ba chõoe, jaʼoegõ Tiro, ba no mõi sangamoeri. 
EZK.27_1.9	Satoea mbanoea Gebala ba toeka chõra zi mõi sangaʼazõchi si bõla ba chõoe; owo ba nasi fefoe, awõ nono nowo, ba no so ba chõoe. 
EZK.27_1.10	Dawa Weresia ba Dawa Loedi ba Dawa Woeti, ba no mõi saradadoe chõoe ba wasoewõta; baloese ba tetenaoeloe, ba no lasaitagõ ba chõmõ andrõ, nõnõnõnõ lachõmioe. 
EZK.27_1.11	Banoea Garawada andrõ ba sabõlõ andrõ chõoe [fefoe], ba no so ba gõlimõ, fasoei, ba sabõlõ zi so jaw̃a ba maligemõ. Baloesera, ba no lasaitagõ ba gõlimõ fasoei; lafoʼahonoa waʼasõchimõ.
EZK.27_1.12	II. 
EZK.27_1.13	Jawano ba Toebalo ba Mesechi zaniaga chõoe; sawoejoe ba fakake tõla garamba laʼohe chõoe, faniaga. 
EZK.27_1.14	Maʼoewoe Dogarima zolohe ba kade chõoe koedo goereta ba koedo ba wakoedosa ba kalide koedo. 
EZK.27_1.15	Dawa Dedano zaniaga chõoe. No mõi barõ mbawaoe ba waniaga zihene asi misa; ifõ goeaza ba eoe zati labeʼe beo chõoe. 
EZK.27_1.16	Dawa Garamo zaniaga chõoe, ba waʼoja ngawalõ necheneche danga chõra; feremata zoemoeroedi ba oengoe ba noecha nigili solaʼalaʼa ba tarafali ba meredia ba jasia laʼohe ba kade chõoe, 
EZK.27_1.17	Mado Joeda ba iraono Gizeraëli zaniaga chõoe. Gandroe moroi ba Miniti ba koee sami ba w̃e w̃ani ba fanicha ba fanicha samohoea laʼohe chõoe faniaga. 
EZK.27_1.18	Damaseko zowõliwõli chõoe, ba waʼoja ngawalõ necheneche danga chõoe, ba waʼafahõna waniaga, agoe moroi ba Helebono ba boe mbiribiri, moroi ba Zachara, si takile faʼafoesi, laʼohe. 
EZK.27_1.19	Wedano ba Jawano ba Oesala zolohe faniaga ba kade chõoe; fakake siʼõli ba koeli mani ba deringoe laʼohe chõoe faniaga. 
EZK.27_1.20	Dedano zaniaga chõoe, danedane zela koedo, ba wakoedosa. 
EZK.27_1.21	Dawa Ara ba salaw̃a Gedara fefoe, ba no so barõ mbawaoe saniaga: ono mbiribiri ba biribiri si matoea ba nambi si matoea laʼohe: daʼõ waniagara chõoe. 
EZK.27_1.22	Sikoli Zaba ba sikoli Raëma zaniaga chõoe. Fondrege zi sõchi rembaremba, awõ ngawalõ weremata ba anaʼa laʼohe ba kade chõoe. 
EZK.27_1.23	Harana ba Káne ba Edena, sikoli Zeba ba sikoli Dawa Asiria ba sikoli Gilimada zaniaga chõoe. 
EZK.27_1.24	Faniagara ba kade chõoe, ba baroe loeo ba baroe seboea oengoe sowōē waroewaroe ba noecha nigili solaʼalaʼa ba ambala sochoichoi ba sinali niʼotaw̃i gatõloe ba sinali nitali. 
EZK.27_1.25	Owo Darisi zolohe faniaga chõoe, ba tobali seboea anaʼa ndraʼoegõ ba seboea lachõmi, ba daloe nasi.
EZK.27_1.26	III. 
EZK.27_1.27	Anaʼamõ ba faniagamõ ba õsi lafo ba ono nowo chõoe ba sangamoeri, sangaʼazõchi si bõla chõoe, ba samawamawa faniaga andrõ chõoe ba saradadoemõ, fefoe, si so jomo ba mbanoea chõoe, fabaja niha sato fefoe chõoe, ba sahõndrõ ba daloe nasi dania, na loeo waʼadoedoemõ. 
EZK.27_1.28	Ba ba weʼiraʼira zangamoeri andrõ chõoe, ba hoemisi nowo soja. 
EZK.27_1.29	Ba dozi sangamoeri, ba larõi nowora; ono nowo ba dozi sangamoeri, ba nasi, ba mõi jaw̃a ba danõ. 
EZK.27_1.30	Ba laʼeʼesi ndraʼoegõ ba moeʼiraʼira ba lalaoe gawoegawoe ba hõgõra, ba lahawoei ira awoe. 
EZK.27_1.31	Latõwõ mboera, bõrõ ndraʼoegõ, ba laʼonoecha noecha ba waʼaboe dõdõ ba megeʼege ira ba chõmõ andrõ, aboe sibai dõdõra, afõchõ sibai chõra. 
EZK.27_1.32	Ba ba waʼaboe dõdõra andrõ, ba mangarõngarõ ira ba chõmõ andrõ, ba laʼeʼesi ndraʼoegõ lamane. Ha niha zi no si mane Tiro andrõ, si lõ nininini saʼae bacha ba daloe nasi! 
EZK.27_1.33	Me mõi jaw̃a moroi ba nasi waniagamõ andrõ, ba no oja soi zaboeso õbeʼe; ba waʼeboea ganaʼamõ ba ba waʼoja waniagamõ, ba no õfoʼanaʼa razo ba goeli danõ. 
EZK.27_1.34	Ba ijaʼe, ba no aboto ndraʼoegõ, no ahetaʼõ ba nasi jaw̃a; no ahõndrõ si tooe waniagamõ andrõ, fabaja niha sato fefoe, õsioe. 
EZK.27_1.35	Dozi si hene asi, ba tobali dõdõ ba chõmõ andrõ, ba hoemocha mboe zalaw̃ara, mangeraoe mbawa. 
EZK.27_1.36	Saniaga andrõ ba niha bõʼõ, ba laʼoʼaja ndraʼoegõ; no iʼogomoezaõ adoedoe ndraʼoegõ, ba lõʼõ manõ jaʼoegõ saʼae.
EZK.28_1.1	I. 
EZK.28_1.2	imane: He ono niha, õmane chõ razo Diro andrõ: Daʼõ niw̃aʼõ Zoʼaja, Jehowa: Me no fajaw̃a dõdõoe, me no õmane: ”Lowalangi ndraʼodo, nahia Lowalangi nahiagoe ba daloe nasi bacha!” ba no niha ndraʼoegõ, ba tenga Lowalangi, ba me õw̃aʼõ zoei tõdõoe, Lowalangi ndraʼoegõ, — 
EZK.28_1.3	hiza, no atoeatoea ndraʼoegõ, moroi chõ Daniëli, lõ hadia ia si tobini, si lõ õsõndra. 
EZK.28_1.4	Ba waʼatoeatoeamõ andrõ ba ba waʼaboto ba dõdõoe, ba õsõndra ganaʼa ba õhõna ganaʼa ba firõ, barõ dawõla. 
EZK.28_1.5	Ba waʼafahõna waʼatoeatoeamõ andrõ ba ba waniagamõ, ba õdooeʼõ waʼeboea ganaʼaoe, ba fajaw̃a dõdõoe, bõrõ waʼeboea ganaʼamõ andrõ. 
EZK.28_1.6	Andrõ wa imane Soʼaja, Jehowa: Me õw̃aʼõ tõdõoe, Lowalangi ndraʼoegõ, ba hiza, 
EZK.28_1.7	ba oefatõrõ chõoe niha bõʼõ, niha si lõ faʼahachõ dõdõ, ba lasõbi ziʼõlira ba waʼatoeatoeamõ andrõ, ba laʼoʼaja lachõmioe andrõ. 
EZK.28_1.8	Ba gohokoho si tooe latoeliʼõ ndraʼoegõ, ba faʼamate niboenoe waʼamateoe, ba daloe nasi bacha. 
EZK.28_1.9	Ba hadia, õw̃aʼõ na gõi dania: ”Lowalangi ndraʼo!” fõna zamoenoe jaʼoegõ, me no niha ndraʼoegõ, ba tenga Lowalangi, ba danga zi angeʼeli jaʼoegõ? 
EZK.28_1.10	Faʼamate zi lõ moeboto waʼamateoe dania, ba danga niha bõʼõ, me no jaʼo zangoemaʼõ, iw̃aʼõ Soʼaja, Jehowa.
EZK.28_1.11	II. 
EZK.28_1.12	imane: He ono niha eʼesi razo Diro andrõ, õmane chõnia: Daʼõ niw̃aʼõ Zoʼaja, Jehowa: No tandro ba waʼamoʼahonoa ndraʼoegõ, mege, no fahõna waʼatoeatoea ba no moʼahonoa waʼasõchi. 
EZK.28_1.13	No ba Gedena, ba kaboe Lowalangi andrõ, so ndraʼoegõ; baloebaloemõ ngawalõ weremata, aki ba sabaradi ba ita ba firoesa ba oena ba jasia ba nila ba soemoeroedi ba jakoedi; ba anaʼa waritia ba soeroene chõoe; me loeo tewõwõi ndraʼoegõ tefazõchi. 
EZK.28_1.14	No Keroebi baʼabaʼa oefataro ndraʼoegõ; ba hili Lowalangi andrõ niʼamoniʼõ soʼõ; ba gotaloea gara, si no timba galitõ, mowaõwaõ ndraʼoegõ. 
EZK.28_1.15	Si lõ sinegoe ndraʼoegõ ba mboeaboeamõ andrõ, iʼotarai loeo me tewõwõi ndraʼoegõ, irege tesõndra dania golalõw̃a ba chõoe. 
EZK.28_1.16	Ba waniagamõ andrõ, si no abõlõ sibai, ba moʼõsi ndraʼoegõ si lõ sõchi, mosala ndraʼoegõ; ba no oebeʼe ba zalacha ndraʼoegõ, no oehetaʼõ ba hili Lowalangi andrõ, no oefakikoʼõ, jaʼoegõ Keroebi baʼabaʼa, ba ba gotaloea gara andrõ, si no timba galitõ, ba no oehetaʼõ. 
EZK.28_1.17	No fajaw̃a dõdõoe, bõrõ waʼasõchimõ andrõ, ba taja waʼatoeatoeamõ andrõ õbeʼe, ba lachõmimõ andrõ. Ba danõ tooe no oetiboʼõ ndraʼoegõ, no oebeʼe ba danga razo bõʼõ ndraʼoegõ, enaʼõ waʼomasira wamaigimaigi jaʼoegõ. 
EZK.28_1.18	Ba waʼafahõna golalõw̃amõ andrõ ba ba walimosa andrõ ba waniagamõ, ba õbeʼe ba zalacha niʼamoniʼõ andrõ chõoe. Ba aloea galitõ ba chõmõ oebeʼe, ba no iʼāʼõ, ba no oebaliʼõ awoe ndraʼoegõ ba danõ tooe, ba zanehe zamaigi jaʼoegõ, fefoe. 
EZK.28_1.19	Dozi si no faʼila li chõoe, ba niha baero, ba no tobali dõdõ, ba chõmõ andrõ; no iʼogomoezaõ tekiko ndraʼoegõ, ba lõʼõ manõ jaʼoegõ saʼae. 
EZK.28_1.20	III. 
EZK.28_1.21	imane: He ono niha, otahõgõ Zidona, ba amaʼeleʼõ nitandrõsaigõ chõra, 
EZK.28_1.22	õmane: Daʼõ niw̃aʼõ Zoʼaja, Jehowa: Hiza, oelaoe chõoe, jaʼoegõ Sidona, ba molachõmi ndraʼo ba chõmõ andrõ, oebeʼe, enaʼõ aboto ba dõdõra, wa no jaʼodo Jehowa, na oefatõrõ chõra hoekoe ba na oeʼoromaʼõ chõra, wa no niʼamoniʼõ ndraʼodo. 
EZK.28_1.23	Ba oefatõrõ chõra wõchõ waba, ba fangeʼe ba newali chõra, ba mate tooe niboenoe siʼõli, ba mbanoea bacha, tefasoei siʼõli ira, enaʼõ aboto ba dõdõra, wa no jaʼodo Jehowa. 
EZK.28_1.24	Ba ba maʼoewoe Gizeraëli, ba lõʼõ saʼae doi famakao ba lõʼõ saʼae zoezoemõ safõchõ, ba niha si tefasoei jaʼira, fefoe, si lõ ba dõdõ jaʼira, enaʼõ aboto ba dõdõra, wa no jaʼodo Jehowa.
EZK.28_1.25	IV. 
EZK.28_1.26	Ba mowanoea ira ba daʼõ, lõ hadia ia chõra, molaoe omo ira ba lafazõchi kaboe nagoe, ba lõ hadia ia chõra, na oefatõrõ hoekoe ba niha fefoe, si lõ ba dõdõ jaʼira mege, ba zi tefasoei jaʼira mege, enaʼõ aboto ba dõdõra, wa no jaʼodo Jehowa, Lowalangira.
EZK.29_1.1	I. 
EZK.29_1.2	He ono niha, otahõgoe Waraʼo andrõ, razo Miseraji, ba amaʼeleʼõ nitandrõsaigõ chõnia ba ba danõ Miseraji, maʼasagõrõ. 
EZK.29_1.3	Hede, õmane: Daʼõ niw̃aʼõ Zoʼaja, Jehowa: Hiza, oelaoe chõoe, jaʼoegõ Faraʼo, razo Miseraji boeʼaja seboea, si so ba daloe nidanõ andrõ chõnia, sangoemaʼõ: Chõgoe Nilo, no jaʼo zamazõchi! 
EZK.29_1.4	Oelaoe saʼae gai ba zimbimõ, ba falemba ba hoenahoenamõ giʼa, ba nidanõ andrõ chõoe, oebeʼe, ba oedõniʼõ jaw̃a, moroi ba daloe nidanõ andrõ chõoe, fabaja īʼa fefoe, ba nidanõ chõoe, si no falemba ba hoenahoenamõ. 
EZK.29_1.5	Ba oetiboʼõ ndraʼoegõ ba danõ si mate, jaʼoegõ ba īʼa andrõ fefoe, ba nidanõ andrõ chõoe; ba mbenoea aechoe tooe ndraʼoegõ, ba lõʼõ saʼae lahalõʼõ ba lõ lakoʼo ba danõ ndraʼoegõ: õ goetoe ndroeʼoe ba õ wofo ba daloe mbanoea oebeʼe ndraʼoegõ. 
EZK.29_1.6	Ba ja aboto ba dõdõ Ndrawa Miseraji fefoe, wa no jaʼodo Jehowa. Me no siʼo soechoe ndraʼoegõ ba maʼoewoe Gizeraëli — 
EZK.29_1.7	na latoejoe ndraʼoegõ, ba afatõʼõ, ba oi mesocho dangara õbeʼe, ba na labeʼe tendrotendrora ndraʼoegõ, ba tefatõʼõ, ba oi mangiwa zolara õbeʼe! — 
EZK.29_1.8	Andrõ wa imane Soʼaja, Jehowa: Hiza, oefatõrõ chõoe ziʼõli: ba oehori ba chõmõ niha, fabaja oerifõ. 
EZK.29_1.9	Ba tanõ si mate ba si lõ nihaniha dania danõ Miseraji, enaʼõ aboto ba dõdõra, wa no jaʼodo Jehowa. Me no õw̃aʼõ: ”Chõgoe Nilo, no jaʼo zamazõchi!” 
EZK.29_1.10	Ba andrõ, ba hiza, oelaoe chõoe ba ba nidanõ andrõ chõoe, ba oebaliʼõ si lõ nihaniha ba tanõ si mate danõ Miseraji, iʼotarai Migidola, noemalõ ba Ziëne, ba ba nola Choesi. 
EZK.29_1.11	Lõʼõ saʼae itõrõ ahe niha, ba he ahe zaliw̃aliw̃a ba danõ: si lõ niha ia, 40 fache waʼara. 
EZK.29_1.12	Oebaliʼõ tanõ si mate danõ Miseraji, bacha ba daloe danõ bõʼõ, si no moefoefoe, ba banoeara, ba adoedoela, bacha ba hoenõ mbanoea bõʼõ, si no adoedoe gõi, 40 fache waʼara; ba Dawa Miseraji, ba oefazaewe ba niha baero, ba danõ bõʼõ misa oefazawili ira.
EZK.29_1.13	II. 
EZK.29_1.14	Ba oeʼohe mangawoeli Ndrawa Miseraji, niʼoloiʼõ mege, ba danõ Wataro, ba danõ mbõrõtara oeʼohe ira; ba soi sideʼide dania ira ba daʼõ. 
EZK.29_1.15	Ideʼide ira, moroi ba soi niha bõʼõ, ba lõʼõ saʼae fajaw̃a ira, ba niha baero, ba lõ ato ira oebeʼe, fa tebai saʼae jaʼira zamatõrõ niha bõʼõ. 
EZK.29_1.16	Ba tenga saʼae tõtõnafõ maʼoewoe Gizeraëli zangadoegõ jaʼira, ba lalõra andrõ, na laʼolembai ira; ba aboto ba dõdõra, wa no jaʼodo Jehowa, Soʼaja. 
EZK.29_1.17	III. 
EZK.29_1.18	No halõw̃õ safõchõ lahalõ sabõlõ andrõ chõ Neboekanesa ba Diro andrõ, ibeʼe Neboekanesa, razo Mbabeli: no ahori adeha mboe hõgõ, ba alisi fefoe, ba no azaza; ba lõ nitemara bõli gõlõra, ba Diro andrõ, ba halõw̃õra, nihalõra ba chõra, he jaʼia ba he sabõlõ andrõ chõnia. 
EZK.29_1.19	Andrõ wa imane Soʼaja, Jehowa: Hiza, oebeʼe boealagoe chõ Neboekanesa, razo Mbabeli, danõ Miseraji andrõ, enaʼõ iʼoloiʼõ ganaʼara, ba enaʼõ iraboe ba iboʼai zi so: daʼõ mbõli gõlõ zabõlõ andrõ chõnia dania. 
EZK.29_1.20	Loeora ba halõw̃õ andrõ nihalõra oebeʼe danõ Miseraji, me no mohalõw̃õ ira chõgoe, iw̃aʼõ Soʼaja, Jehowa. 
EZK.29_1.21	Ba na loeo daʼõ, ba oefatoemboeʼõ dandroe ba maʼoewoe Gizeraëli, ba jaʼoegõ, ba oetolo, fa lõ ataʼoeʼõ moehede ba chõra, enaʼõ aboto ba dõdõra, wa no jaʼodo Jehowa. 
EZK.30_1.1	I. 
EZK.30_1.2	imane: He ono niha, amaʼeleʼõ, õmane: Daʼõ niw̃aʼõ Zoʼaja, Jehowa: Miʼegeʼege, alai mbaw̃a andrõ! 
EZK.30_1.3	Noa sa ahatõ mbaw̃a andrõ; baw̃a andrõ chõ Jehowa, ba no ahatõ! Baw̃a salōē mbanoea, inõtõ ba niha baero ia, 
EZK.30_1.4	Ba iroegi Ndrawa Miseraji siʼõli, ba hoemeoe danõ Choesi, na tegaõlõ tooe niboenoe ba Ndrawa Miseraji, ba na laʼoloiʼõ ganaʼara ba na ladoedoegõ mbanoea. 
EZK.30_1.5	Choesi ba Foeti ba Loedi, fabaja niha si fachõjõ andrõ fefoe, ba Koebi ba Dawa Gereta, ba mate ba mbawa ziʼõli, awõra. 
EZK.30_1.6	Daʼõ niw̃aʼõ Jehowa: Asoʼa dania toewoetoewoe Miseraji andrõ, ba awoewoe tooe lachõmira andrõ, si no eboea; iʼotarai Migidola, noemalõ ba Ziëne, ba mate ira ba mbawa ziʼõli iw̃aʼõ Soʼaja, Jehowa. 
EZK.30_1.7	Ba tanõ si mate dania danõra, bacha ba daloe danõ bõʼõ, si no moebaliʼõ tanõ si mate gõi; ba banoea chõra ba bacha ba hoenõ mbanoea si no adoedoe so. 
EZK.30_1.8	Ba aboto dania ba dõdõra, wa no jaʼodo Jehowa, na oegoeleʼõ galitõ ba danõ Miseraji, ba na teʼõʼõtõ tooe fefoe zi faʼawõ chõra. 
EZK.30_1.9	Ba na loeo daʼõ, ba so zinenge, sowaõwaõ fõnagoe, ba nowo, ba wokeani Choesi andrõ, si lõ faʼaboe dõdõ na, ba hoemeoe dania danõra, ba mbaw̃a Miseraji andrõ; hiza sa, iroegi dania!
EZK.30_1.10	II. 
EZK.30_1.11	Jaʼia ba banoeania, awõnia, niʼohe moroi sa, soi safaito, ba wamoefoe tanõ, ba lasõbi ziʼõlira ba danõ Miseraji ba anõnõ danõ niboenoe labeʼe. 
EZK.30_1.12	Ba oeʼogoʼõisi nidanõ, ba tanõ, ba oeʼamawa ba niha si lõ sõchi, ba oebaliʼõ tanõ si mate danõ ba oefoefoe nõsinia tanga niha bõʼõ. No jaʼo Jehowa zangoemaʼõ! 
EZK.30_1.13	Daʼõ niw̃aʼõ Zoʼaja, Jehowa: Oefoefoe nadoe andrõ ba oehori wamaedo andrõ ba Nofi, awõ zalaw̃a ba danõ Miseraji, fa lõ jaʼira saʼae dania; ba oehawoei faʼataʼoe Ndrawa Miseraji. 
EZK.30_1.14	Ba oedoedoegõ Wataro ba oegoeleʼõ galitõ ba Zoana ba oefatõrõ hoekoe ba No. 
EZK.30_1.15	Ba oehawoei bachoebachoe dõdõgoe Zini, banoea saro andrõ ba danõ Miseraji, ba oehori zato andrõ ba No. 
EZK.30_1.16	Oegoeleʼõ galitõ ba danõ Miseraji, ba sanizinizi ba sogichi dania Zini; ba ba No, ba atoeʼa nemali, ba ba Nofi, ba emali ba zi maʼṍchõ. 
EZK.30_1.17	Ono matoea ba Oni ba ono matoea ba Wibese, ba si mate ba mbawa ziʼõli, ba banoea bõʼõ, ba niʼoloiʼõ. 
EZK.30_1.18	Ba Dachifane, ba ogõmigõmi ba zi maʼṍchõ, na oefatõ ba daʼõ ziʼo zalaw̃a ba Ndrawa Miseraji, ba na aʼozoe ba daʼõ lachõmira andrõ, si no eboea. Banoea andrõ, ba ibaloegõ salōē, ba halama soja chõra, ba niʼoloiʼõ. 
EZK.30_1.19	Hoekoe oefatõrõ ba Ndrawa Miseraji, enaʼõ aboto ba dõdõra, wa no jaʼodo Jehowa.
EZK.30_1.20	III. 
EZK.30_1.21	He ono niha, taʼio Waraʼo andrõ, razo Miseraji, ba no oefatõ, ba hiza, ba lõ labeʼe daloedaloe; enaʼõ ifoeli abeʼe, na labeʼe daloedaloe, na laʼolohoeni, enaʼõ ifoeli abeʼe, ba wanoejoe siʼõli. 
EZK.30_1.22	Andrõ wa imane Soʼaja, Jehowa: Hiza, oelaoe chõ Waraʼo andrõ, razo Miseraji, oefatõ daʼionia, he taʼionia sabeʼe na, ba he si no afatõ andrõ; ba oetimba ba dangania ziʼõli. 
EZK.30_1.23	Ba oefazaewe ba niha baero Ndrawa Miseraji, ba danõ zotanõ misa oefazawili ira. 
EZK.30_1.24	Ba oeʼabeʼeʼõ danga razo Mbabeli, ba oebeʼe ba dangania ziʼõli andrõ chõgoe; ba taʼio Waraʼo, ba oefatõ, enaʼõ mangarõngarõ ia fõna razo Mbabeli, timba wangarõngarõ nihandro toho. 
EZK.30_1.25	Ba tanga razo Mbabeli, ba oeʼabeʼeʼõ, ba sadada danga Waraʼo, ba ja aboto ba dõdõra, wa no jaʼodo Jehowa, na oebeʼe ba danga razo Mbabeli ziʼõli andrõ chõgoe, enaʼõ ilaoe ba Ndrawa Miseraji. 
EZK.30_1.26	Ba oefazaewe ba niha baero Ndrawa Miseraji, ba danõ zotanõ misa oefazawili ira, enaʼõ aboto ba dõdõra, wa no jaʼodo Jehowa.
EZK.31_1.1	I. 
EZK.31_1.2	He ono niha, õmane chõ Waraʼõ andrõ, razo Miseraji: Ha niha zi falaw̃alaw̃a chõoe, ba waʼeboeamõ andrõ? 
EZK.31_1.3	Hiza geresi ba hili Libano, si sõchi daha ba si sõchi hogoe ba si no alaw̃a sibai, ba lawoeo si jaw̃a iroegi hogoenia. 
EZK.31_1.4	No idanõ wangeboeania mege, no molõ wamanõi; no ifasoei hohooenia naha andrõ ba nitanõ jaʼia, ba iroegi mbõrõ geoe ba mbenoea fefoe eleania. 
EZK.31_1.5	Andrõ wa no eboea ia moroi ba geoe bõʼõ fefoe, ba mbenoea; itoegoe tedooe waʼeboea hogoenia, itoegoe anaoe ndrahania ba waʼabõlõ nidanõ, na iʼoroʼõ ndraha. 
EZK.31_1.6	Ba ndrahania andrõ mangazoeni ngawalõ wofo ba daloe mbanoea, ba ba mbõrõnia moʼono goetoe ndroeʼoe fefoe, ba ba loemõnia mowanoea soi niha andrõ, ha waʼoja. 
EZK.31_1.7	Ba no si sõchi ia, ba waʼeboeania andrõ, ba waʼanaoe ndrahania, me no iroegi zabõlõ idanõ w̃aʼania. 
EZK.31_1.8	Lõ italoeʼi ia eresi bõʼõ, ba kaboe Lowalangi, ba lõ si falaw̃alaw̃a chõnia daha zenobari, ba daha mbaranga, ba lõ si fagõlõgõlõ chõnia; sara lõ eoe ba kaboe Lowalangi andrõ, si falaw̃alaw̃a chõnia, ba waʼasõchi. 
EZK.31_1.9	No si sõchi ia ba waʼafahõna ndrahania oebeʼe, ba fefoe dõla geoe ba Gedena, ba kaboe Lowalangi andrõ, ba no safõchõ tõdõ chõnia.
EZK.31_1.10	II. 
EZK.31_1.11	andrõ wa no oebeʼe ia ba danga zabõlõ ba niha baero, daʼõ dania zolaoe chõnia; no ba walõsõchinia, wa oeheta ia ba danõ. 
EZK.31_1.12	Ba no laʼobõ ia niha bõʼõ, fondrege zafaito ba niha baero, no lasoʼagõ tooe. Ba hili ba ba ndraso misa fefoe moezawili doetoeroenia, ba dahania, ba no safatõ tooe ba ndraso mbombo misa ba danõ, ba mofanõ soi niha ba danõ fefoe, laheta ira ba loemõnia, ba larõi tooe ia. 
EZK.31_1.13	Ba ba mbotonia tooe manoege wofo ba daloe mbanoea, ba barõ ndrahania sosó goetoe ndroeʼoe ba mbenoea fefoe, 
EZK.31_1.14	enaʼõ bõi saʼae eboea hadia ia geoe ba mbewe nidanõ, bõi saʼae iroegi lawoeo si jaw̃a hogoe, bõi saʼae fajaw̃a zabõlõnia ba daʼõ, fefoe zanisiõ idanõ andrõ. Noa sa moeloeloe ba waʼamate fefoe, ba mbanoea tooe, ba hoenõ nono niha bacha, ba zi no mõi mitooe ba gohokoho. 
EZK.31_1.15	Imane Soʼaja, Jehowa: Me loeo mõi mitooe ia ba mbanoea tooe, ba aboe dõdõ nidanõ oebeʼe ba oetaha hohooenia, ba tobaʼa nidanõ andrõ, si no abõlõ. No oebaloegõ salōē hili Libano, bõrõ ia, ba no ba chõnia, wa no ariri geoe ba mbenoea, fefoe. 
EZK.31_1.16	Ba werara waʼasoʼania andrõ, ba hoemisi niha baero oebeʼe, me oetoeliʼõ ia si tooe ba mbanoea tooe, ba zi no noemalõ mitooe ba gohokoho, ba arāra dõdõ geoe Gedena fefoe, ba mbanoea tooe, eoe nitoetoejoe andrõ, fondrege zi sõchi ba hili Libano, fefoe zanisiõ idanõ. 
EZK.31_1.17	Si fao chõnia gõi daʼõ mitooe ba mbanoea tooe, ba niboenoe siʼõli andrõ, fabaja ngaʼõtõra, sonahia ba loemõnia mege, bacha ba hoenõ niha baero. 
EZK.31_1.18	Hezo zi falaw̃alaw̃a ndraʼoegõ ba waʼasõchi ba ba waʼalaw̃a, ba geoe Gedena andrõ? Ba awõ geoe Gedena andrõ tetoeliʼõ si tooe ndraʼoegõ, ba mbanoea tooe; tooe, bacha ba hoenõ zi lõ moeboto soʼõ dania, ba niboenoe siʼõli andrõ: daʼõ Waraʼo andrõ, fabaja lachõminia fefoe, iw̃aʼõ Soʼaja, Jehowa. 
EZK.32_1.1	I. 
EZK.32_1.2	imane: He ono niha, eʼesi Waraʼo andrõ, razo Miseraji, õmane chõnia: Jaʼoegõ ono zingo ba niha baero, lõ jaʼoegõ saʼae! no timba mboeaja ba molõ ndraʼoegõ, no izõʼizõ nichoemõ, no õʼolotoei nidanõ ahemõ, no manamboenamboe ndraʼoegõ ba hohooe. 
EZK.32_1.3	Daʼõ niw̃aʼõ Zoʼaja, Jehowa: Oehawoei saʼae ndraʼoegõ dialagoe ba zoja aechoe soi niha, ba ladõni jaw̃a ndraʼoegõ, ba ndrialagoe andrõ. 
EZK.32_1.4	Ba oefazaoemba jaw̃a ba danõ ndraʼoegõ, ba mbenoea oetiboʼõ tooe ndraʼoegõ, ba manoege ba mbotomõ wofo ba daloe mbanoea fefoe oebeʼe; ba oetoe ndroeʼoe ba goeli danõ maʼasagõrõ, ba oeʼaboesoiʼõ õsioe. 
EZK.32_1.5	Ba oeʼohe jaw̃a ba hili nõsioe, ba oefoʼõsi ndraso amatelamõ. 
EZK.32_1.6	Ba ba danõ ninõnõimõ mege, ba oefabadoegõ ndromõ, iroegi ba gahe hili, ba afõnoe ngõfi mbombo õbeʼe. 
EZK.32_1.7	Ba ba waʼamatemõ, ba alōē mbanoea oebeʼe ba oebaloegõ saitõ ndrõfinia; loeo, ba oebaloegõ lawoeo, ba baw̃a, ba si lõ haga. 
EZK.32_1.8	Sihaga andrõ ba mbanoea si jaw̃a, ba oebaloegõ saitõ, bõrõ ndraʼoegõ, ba oehawoei sogõmigõmi danõmṍ, iw̃aʼõ Soʼaja, Jehowa. 
EZK.32_1.9	Ba oja soi niha, ba aboe dõdõ oebeʼe, na oeʼohe ba niha baero gadoedoelamõ, ba danõ zotanõ, si lõ õrai õʼila. 
EZK.32_1.10	Ba oja soi niha zi tobali tõdõ oebeʼe, ba chõmõ andrõ, ba razora, ba sihocha mboe, bõrõ ndraʼoegõ, na oefaligoi ziʼõli fõnara, ba sanizinizi ira, si lõ mamalõmalõ; ba nosonia manizinizi zamõsana, na loeo waʼateʼalamõ andrõ. 
EZK.32_1.11	Imane sa Soʼaja, Jehowa: Iroegi dania ndraʼoegõ siʼõli razo Mbabeli. 
EZK.32_1.12	Siʼõli zabõlõ andrõ oebeʼe famoefoe lachõmimõ andrõ; fondrege zafaito niha fefoe. Daʼõ dania zamoefoe hocha Miseraji andrõ; ba lachõmira fefoe, ba nihori. 
EZK.32_1.13	Ba oerifõra fefoe ba zabõlõ idanõ andrõ, ba oehori, ba sara lõ ahe niha saʼae dania si olotoei idanõ andrõ, ba he saʼa zaliw̃aliw̃a ba danõ. 
EZK.32_1.14	Ba ohahaoe dania nidanõ andrõ chõra, oebeʼe, ba hoelõ wanicha waʼahele hohooenia, iw̃aʼõ Soʼaja, Jehowa, 
EZK.32_1.15	na oebaliʼõ tanõ si mate danõ Miseraji, na no afoefoe danõ ba na si lõ õsi saʼae, na oeboenoe fefoe zowanoea ba danõ, enaʼõ aboto ba dõdõra, wa no jaʼodo Jehowa. 
EZK.32_1.16	Fangeʼesi daʼe, nilaoe, ono niha baero alawe zolaoe jaʼia: ba danõ Miseraji ba ba lachõmira andrõ fefoe latandrõsaigõ, iw̃aʼõ Soʼaja, Jehowa.
EZK.32_1.17	II. 
EZK.32_1.18	imane: He ono niha, eʼesi lachõmi Miseraji andrõ, ba dada tooe ia ba mbanoea tooe, ba zi no noemalõ mitooe ba gohokoho, jaʼoegõ ba ono soi seboea alawe. 
EZK.32_1.19	Hadia, tenga no omasiõ ndraʼoegõ moroi ba niha bõʼõ fefoe? Ae si tooe ba beʼe nifafõrõ ba ngai zi lõ moeboto ndraʼoegõ! 
EZK.32_1.20	Bacha ba hoenõ niboenoe siʼõli tegaõlõ tooe ira. No moebeʼe ziʼõli; ba tefafõrõ tooe ia, fabaja lachõminia fefoe! 
EZK.32_1.21	Ba lamane dania chõnia sabõlõ andrõ moroi ba daloe mbanoea tooe, chõnia ba ba zi no faʼawõ chõnia: No ahõndrõ si tooe, no so tooe ba daʼõ zi lõ moeboto, niboenoe siʼõli andrõ. 
EZK.32_1.22	Hiza Asiria ba sato chõra fefoe, si no tefasoei lewatõnia, — oi niboenoe tooe, si mate ba mbawa ziʼõli mege — 
EZK.32_1.23	ba wondrege ba watalinga tebeʼe mege lewatõra, ba no tefasoei satonia lewatõnia, oi niboenoe tooe mege, si mate ba mbawa ziʼõli, sametaʼoe niha mege ba danõ niha saoeri. 
EZK.32_1.24	Hiza Gelama ba satonia fefoe, si tefasoei lewatõnia, oi niboenoe tooe mege, si mate ba mbawa ziʼõli, si no noemalõ mitooe ba mbanoea tooe lõ moeboto, sametaʼoe niha mege, ba danõ niha saoeri, ba soloeʼi ijaʼé waʼailara, awõ zi no noemalõ mitooe ba gohokoho. 
EZK.32_1.25	Bacha ba hoenõ niboenoe lafazõchi chõnia naha wemõrõ, awõ naha zatonia andrõ, tefasoei ia lewatõra, oi si lõ moeboto, si mate ba mbawa ziʼõli mege — noa sa sametaʼoe niha mege ira ba danõ niha saoeri —; ba laloeʼi ijaʼé waʼailara, ba ngai zi no noemalõ mitooe ba gohokoho, bacha ba hoenõ niboenoe tebeʼe nahara. 
EZK.32_1.26	Hiza Mesechi ba Toebala ba satora fefoe, no tefasoei ia lewatõ daʼõ, oi si lõ moeboto, si mate ba mbawa ziʼõli mege, sametaʼoe niha mege, ba danõ niha saoeri. 
EZK.32_1.27	Tenga ba ngai zabõlõ andrõ so ira, tenga ba ngai zabõlõ si mate niboenoe ba gõtõ fõna sibai, si lõ aheta fangaró, ba welalõ mitooe, ba mbanoea tooe, nibeʼe tandraja siʼõlira, ba ambala gamatelara mbaloesera; noa sa sataʼoe niha zabõlõ andrõ, ba danõ niha saoeri mege. 
EZK.32_1.28	Ba bacha ba hoenõ zi lõ moeboto arasa ndraʼoegõ, ba ba ngai niboenoe siʼõli mõrõ tooe ndraʼoegõ! 
EZK.32_1.29	Hiza Gedomo andrõ, awõ razora, awõ zalaw̃ara fefoe, si no moebeʼe ba ngai niboenoe siʼõli, ba waʼabõlõra andrõ; ba ngai zi lõ moeboto tooe so ira, ba ngai zi no noemalõ mitooe ba gohokoho. 
EZK.32_1.30	Hiza razo moroi jõoe ba banoea Zidona fefoe, si no noemalõ mitooe niboenoe, lõ lai wa no sataʼoe ita mege, loealoea waʼabõlõra, si no aila ira. No tooe ba daʼõ so ira, lõ moeboto, ba ngai niboenoe siʼõli; ba laloeʼi waʼailara, awõ zi no noemalõ mitooe ba gohokoho. 
EZK.32_1.31	Daʼõ [fefoe] niʼila Waraʼo andrõ dania, ba arāra dõdõnia, ba lachõminia andrõ fefoe; niboenoe siʼõli Waraʼo andrõ, awõ zabõlõ andrõ chõnia fefoe, iw̃aʼõ Soʼaja, Jehowa. 
EZK.32_1.32	Noa sa sataʼoe niha ia mege ba danõ niha saʼoeri; andrõ wa labeʼe tooe ia bacha ba hoenõ zi lõ moeboto, ba ngai niboenoe siʼõli: Faraʼo andrõ, fabaja lachõminia fefoe, iw̃aʼõ Soʼaja, Jehowa.
EZK.33_1.1	I. 
EZK.33_1.2	imane: He ono niha, hede ba ndraono mbanoeami, õmane chõra: Na oefatõrõ ziʼõli ba danõ, heza, ba na latoejoe zamõsa, ba chõra fefoe, 
EZK.33_1.3	nibeʼe sanaro chõra, ba na iʼila, itõrõ danõ siʼõli, ba na ilaoe dorofe, na ifangelama niha, — 
EZK.33_1.4	ba na lõ ibeʼe nifangelama ia samondrongo li dorofe andrõ, ba na mõi famoenoenia, ba ja ba hoeloenia so ndronia! 
EZK.33_1.5	No irongo li dorofe, ba lõ nibeʼenia nifangelama jaʼia: ja ba hoeloenia so ndronia! Ba sanaro no mege, ba no ifangelama ia, ba no iʼorifi nosonia. 
EZK.33_1.6	Ba na iʼila moroi sa ziʼõli sanaro andrõ, ba na lõ ilaoe dorofe, na lõ tefangelama zato, ba na itõrõ siʼõli, na mõi famoenoe niha ba chõra, ha niha ia; ba si mate ba lalõnia daʼõ, ba donia, ba ba danga zanaro andrõ oeʼaloei. 
EZK.33_1.7	Ba jaʼoegõ ono niha, ba no oebeʼe sanaro ba maʼoewoe Gizeraëli, enaʼõ õfangelama ira, enaʼõ õfaʼema niw̃aʼõgoe, na no õrongo daroma ligoe. 
EZK.33_1.8	Na oew̃aʼõ chõ zi no mangerogõ Lowalangi: ”Si mate ndraʼoegõ, seboea horõ!” ba na lõ hedehedeoe, ba wamangelama si no mangerogõ Lowalangi, ba mboeaboeania andrõ, ba si mate zeboea horõ andrõ ba lalõnia, ba donia, ba ba dangaoe oeʼaloei. 
EZK.33_1.9	Ba tenga ba chõoe so, na no õfangelama zi no mangerogõ Lowalangi, ba mboeaboeania andrõ, enaʼõ ifalalini geraʼerania, ba na lõ ibõhõli mboeaboeania, ba si mate sa ia, bõrõ lalõnia andrõ, ba jaʼoegõ, ba no õʼorifi nosooe.
EZK.33_1.10	II. 
EZK.33_1.11	Õmane chõra: 
EZK.33_1.12	Ba jaʼoegõ ono niha, ba õmane ba niwami: Ba zatoelõ tõdõ andrõ, ba tenga fangorifi waʼatoelõ dõdõnia andrõ, na loeo molalõ ia; ba ba zi so horõ, ba tenga famoenoe horõnia, na loeo ifalalini geraʼerania, na ibõhõli horõnia andrõ; ba satoelõ tõdõ, ba lõ aoeri ba daʼõ, na loeo molalõ ia. 
EZK.33_1.13	Na oemane chõ zatoelõ tõdõ: Lõ zi lõ aoeri ndraʼoegõ, ba na abeʼe dõdõnia ba waʼatoelõ dõdõnia andrõ, ba na ifazõchi zi lõ sõchi, ba lõʼõ saʼae itõrõ tõdõ mboeaboeania si sõchi andrõ; ba zi lõ sõchi andrõ, nilaoenia, mate ia. 
EZK.33_1.14	Ba na oemane chõ zi so horõ: Si mate ndraʼoegõ! ba na ifalalini geraʼerania, na ibõhõli horõnia andrõ ba na ilaoe zadõlõ ba satoelõ, 
EZK.33_1.15	na ifoeli gade ba na iʼalī zinagõ, ba na iʼoʼõ nifachoigoe, ba wangorifi, na lõʼõ saʼae ifazõchi zi lõ sõchi, ba saoeri ia, lõ mate! 
EZK.33_1.16	Horõnia andrõ fefoe, nifazõchinia mege, ba lõʼõ saʼae tebeʼe horõnia: no sadõlõ ba satoelõ nilaoenia, ba saoeri ia. 
EZK.33_1.17	Ba lamane na iwami: ”Tenga satoelõ wolaoe Jehowa,” ba no folaoerá zi lõ atoelõ. 
EZK.33_1.18	Na ibõhõli waʼatoelõ dõdõnia satoelõ tõdõ ba na ifazõchi zi lõ sõchi, ba si mate ia ba daʼõ. 
EZK.33_1.19	Ba na ifalalini geraʼerania si so horõ, na ibõhõli horõnia andrõ, ba na ilaoe zadõlõ ba satoelõ, ba mõi bõrõ wangorifinia daʼõ. 
EZK.33_1.20	Ba no mimane: ”Tenga satoelõ wolaoe Jehowa!” Boeaboeami oebeʼe dali wangoehoekoe zamõsana ba chõmi, jaʼami maʼoewoe Gizeraëli!
EZK.33_1.21	III. 
EZK.33_1.22	Ba sara wongi lõʼõ na soloi andrõ, ba no iraʼoe ndraʼo tanga Jehowa, ba no ibokai mbawagoe, fõna weʼamõi daʼõ chõgoe, si hoelõ wongi, ba lõʼõ saʼae oebato wehede, tenga saʼae si lõ hede ndraʼo. 
EZK.33_1.23	Ba so niw̃aʼõ Jehowa chõgoe, 
EZK.33_1.24	imane: He ono niha, lamane si so ba gadoedoela andrõ ba danõ Ndraono Gizeraëli: Ha samõsa Gaberahamo, ba tebeʼe zoei ochõtania danõ andre, ba jaʼaga, ba no ato, chõma tebeʼe ochõta danõ. 
EZK.33_1.25	Andrõ wa õmane chõra: Daʼõ niw̃aʼõ Zoʼaja, Jehowa: Ba hili mangamanga ami [õ nadoe] ba ba nadoe andrõ chõmi mifaõga hõrõmi, ba manoewagõ do ami — ba midõnadõna mõi ochõtami danõ? 
EZK.33_1.26	Abeʼe dõdõmi ba ziʼõlimi, molaoe si lõ sõchi ami, faoma mibeʼe taʼoenõ ndronga nawõmi — ba midõnadõna ochõtami danõ? 
EZK.33_1.27	Õmane chõra: Daʼõ niw̃aʼõ Zoʼaja, Jehowa: Faja wa no saoeri ndraʼodo, na fajagoe: si so ba gadoedoela andrõ, ba si mate ba mbawa ziʼõli dania, ba si so ba mbenoea, ba oebeʼe õ goetoe ndroeʼoe, ba si so ba dete gara jaw̃a ba ba dõgi narõ hili, ba si mate ba wõchõ waba. 
EZK.33_1.28	Ba oebaliʼõ tanõ si lõ nihaniha danõ ba tanõ si mate, ba awai saʼae dania hochania andrõ, ba tanõ si mate hili Ndraono Gizeraëli, fa lõ sanõrõ saʼae. 
EZK.33_1.29	Ba aboto dania ba dõdõra, wa no jaʼodo Jehowa, na no oebaliʼõ tanõ si lõ nihaniha danõ ba tanõ si mate, bõrõ zogoro ita andrõ chõra, fefoe, nilaoera.
EZK.33_1.30	IV. 
EZK.33_1.31	Ba lahoeroefai ndraʼoegõ, ba doemaodao ira fõnaoe, banoeagōē, ba na no larongo niw̃aʼõoe, ba lõʼõ zoei laʼoʼõ. Faʼomasi lafaʼoea bawara, ba tõdõra, ba no solohi hare. 
EZK.33_1.32	Ba hiza, ba amaedola wanoenõ omasiõ ndraʼoegõ chõra, si sõchi li ba si no oneche folaoe biola, ba larongo limõ, ba lõ laʼoʼõ. 
EZK.33_1.33	Ba na itõrõ dania — ba hiza, itõrõ — ba awena aboto ba dõdõra, wa no so zamaʼeleʼõ ba chõra.
EZK.34_1.1	I. 
EZK.34_1.2	imane: He ono niha, amaʼeleʼõ nitandrõsaigõ ba goebalo Ndraono Gizeraëli andrõ; amaʼeleʼõ, õmane ba goebalo andrõ: Daʼõ niw̃aʼõ Zoʼaja, Jehowa: Alai goebalo Ndraono Gizeraëli andrõ, sokoebaloi botora! Hadia, tenga biribiri ikoebaloi koebalo? 
EZK.34_1.3	Soesoe, ba no mibadoe, ba boe, ba no mihalõ noechami, ba si no atabõ, ba no mitaba, ba fokoebaloimi biribiri, ba no lõʼõ! 
EZK.34_1.4	Samomó, ba lõ niʼabeʼeʼõmi, ba ba zafõchõ, ba lõ nifadõhõmi fõchõ, ba ba zesocho, ba lõ nibeʼemi daloedaloe, ba si no moezaewe, ba lõ nihalõmi mangawoeli, ba sisoena, ba lõ niʼaloeimi, no sabeʼe ami wamatõrõ jaʼira, no safaito. 
EZK.34_1.5	Ba no tobali moezaewe ira, me no lõ koebalo, ba no tobali õ goetoe ndroeʼoe ba danõ fefoe ira, ba moezawili. 
EZK.34_1.6	Ba hili misa fefoe ba ba hilihili salaw̃a fefoe eloengoeloengoe mbiribiri; ba ba danõ maʼasagõrõ misa zoemawili mbiribirigoe andrõ, ba lõ samaigimaigi jaʼira, lõ sangaloei. 
EZK.34_1.7	Andrõ, jaʼami koebalo, mifondrondrongo li Jehowa! 
EZK.34_1.8	Faja, wa no saoeri ndraʼo, na fajagoe, iw̃aʼõ Soʼaja, Jehowa; si ndroehoe, me no tobali ahoeloea mbiribirigoe andrõ, me no õ goetoe ndroeʼoe ba danõ mbiribirigōē, lõ koebalo, ba me no lõ ba dõdõ goebalo andrõ chõgoe mbiribirigoe — noa sa botora lakoebaloi koebalo, ba biribirigoe, ba lõ nikoebaloira —: andrõ, 
EZK.34_1.9	jaʼami koebalo, mifondrondrongo li Jehowa! 
EZK.34_1.10	Daʼõ niw̃aʼõ Zoʼaja, Jehowa: Hiza, oelaoe ba goebalo andrõ; ba dangara oesoegi mbiribiri ba oeʼetoeʼõ wokoebaloira biribiri; ba bõi saʼae lakoebaloi mbotora koebalo andrõ, oefadõni saʼae ba mbawara mbiribiri andrõ, fa bõi saʼae mõi õra.
EZK.34_1.11	II. 
EZK.34_1.12	Si mane famaigimaigi goebalo biribiri, na loeo so ia ba hoenõ mbiribirinia, si no moezaewe, si manõ dania wangaloeigoe biribirigoe, ba oeʼorifi ira, moroi ba danõ andrõ misa fefoe, ba nifazaewe jaʼira, me loeo abõlõ lawoeo ba me alōē. 
EZK.34_1.13	Ba oeʼohe ira mijaw̃a, moroi ba niha baero ba oeʼozaragõ ira ba danõ zotanõ misa, ba oeʼohe ira ba danõra, ba oekoebaloi ira ba hili Ndraono Gizeraëli ba ba mbewe mbombo, ba ba danõ misa fefoe, ba zi so banoea niha. 
EZK.34_1.14	Ba zabõlõ doeʼoe oekoebaloi ira, ba ba hili salaw̃a ba Ndraono Gizeraëli so nahara, naha gõra; ba daʼõ mõrõmõrõ ira ba mbenoea si sõchi ba satabõ gõra doeʼoe ba hili Ndraono Gizeraëli. 
EZK.34_1.15	Jaʼodo dania zokoebaloi biribirigoe ba jaʼodo zameʼe mõrõ jaʼira, iw̃aʼõ Soʼaja, Jehowa. 
EZK.34_1.17	Ba jaʼami biribirigoe, daʼõ niw̃aʼõ Zoʼaja, Jehowa: Hiza, oefatoenõ hoehoeo mbiribiri andrõ ba nawõra, ba he hoehoeo nichai ba zi matoea. 
EZK.34_1.18	Hadia, ambõ na chõmi, na ba wondrege zatabõ doeʼoe misõndra gõmi, wa mihoendrahoendra na tooe zi lõ ahori miʼā; ba na idanõ sohahaoe mibadoe, wa miʼolotoei ahemi zi tosai? 
EZK.34_1.19	Ba tobali õ mbiribirigoe zi no mihoendrahoendra tooe, ba õra idanõ zi no miʼolotoei ahemi.
EZK.34_1.20	III. 
EZK.34_1.21	He no mibeʼe fanimba biribiri sambõ faʼabõlõ fefoe ngaimi ba alisimi, ba me no mitatandroe, irege no mitoeliʼõ baero ira. 
EZK.34_1.22	Ba oetolo saʼae mbiribirigoe andrõ, fa bõi saʼae ahoeloea ira, ba oefatoenõ hoehoeo mbiribiri ba nawõra. 
EZK.34_1.24	Ba jaʼodo Jehowa, ba Lowalangira, ba enonigoe Dawido andrõ, ba salaw̃a ba chõra; no jaʼodo, Jehowa, zangoemaʼõ! 
EZK.34_1.25	IV. 
EZK.34_1.26	Ba jaʼira ba hadia zi tefasoei hilihili andrõ chõgoe, ba oebaliʼõ howoehowoe, ba oebeʼe aechoe ba danõ deoe na inõtõ; teoe howoehowoe deoe andrõ! 
EZK.34_1.27	Ba mowoea geoe ba kaboe, ba tanõ, ba mowoea, ba laʼiagõ danõra lõ hadia ia, ba aboto ba dõdõra, wa no jaʼodo Jehowa, na oefatõ dõla galo mbagi andrõ chõra, ba na oeʼefaʼõ ira ba danga zangosawoejoe jaʼira mege. 
EZK.34_1.28	Ba bõi saʼae ahoeloea niha baero ira ba bõi saʼae mõi õ goetoe ndroeʼoe ba danõ; sahono ira, lõ hadia ia, ba nahiara, lõ si keani jaʼira. 
EZK.34_1.29	Ba si no maoeloe zinanõra oebeʼe, ba samõsa lõʼõ saʼae ba danõ si mate olofo, ba alacha lõʼõ saʼae lataõgõ wangoʼaja niha baero. 
EZK.34_1.30	Ba ja aboto ba dõdõra, wa oetolo ira, jaʼodo andre, Jehowa, Lowalangira, awõ wa no banoeagoe ira, jaʼira, maʼoewoe Gizeraëli, iw̃aʼõ Soʼaja, Jehowa. 
EZK.34_1.31	Ba jaʼami, ba no biribirigoe ami, biribiri nikoebaloigoe [niha] ami; jaʼodo Lowalangimi! iw̃aʼõ Soʼaja, Jehowa. 
EZK.35_1.2	imane: He ono niha, otahõgõ hili Zeʼira ba amaʼeleʼõ, õmane chõnia. 
EZK.35_1.3	Daʼõ niw̃aʼõ Zoʼaja, Jehowa: Hiza, oelaoe chõoe, jaʼoegõ hili Zeʼira, oeʼoroʼõ dangagoe jaw̃aoe ba oebaliʼõ tanõ si lõ nihaniha ba tanõ si mate ndraʼoegõ. 
EZK.35_1.4	Banoea chõoe, ba oebaliʼõ adoedoela, ba jaʼoegõ, ba si tobali tanõ si mate, enaʼõ aboto ba dõdõoe, wa no jaʼodo Jehowa! 
EZK.35_1.5	Me no si lõ mamalõmalõ watioesamõ andrõ, ba me no õbeʼe ba mbaw̃a ziʼõli Ndraono Gizeraëli, me loeo waʼateʼalara andrõ, me loeo wangasiwai horõ, 
EZK.35_1.6	andrõ faja, wa no saoeri ndraʼo, na fajagoe: Hiza, oebaliʼõ do ndraʼoegõ ba do zolohi jaʼoegõ; si ndroehoe, ba ndro horõmõ andrõ, ba do dania zolohi jaʼoegõ! 
EZK.35_1.7	Ba oebaliʼõ tanõ si lõ nihaniha hili Zeʼira andrõ ba tanõ si mate, ba oehori ba danõ zangõrõngõrõ. 
EZK.35_1.8	Fahõna ba hilira misa niboenoe tooe oebeʼe; ba hilihili misa chõoe ba ba ndraso ba ba mbewe mbombo chõoe tegaõlõ tooe niboenoe siʼõli. 
EZK.35_1.9	Oebaliʼõ tanõ si lõ nihaniha ndraʼoegõ, si lõ mamalõmalõ, ba si lõ niha mbanoea chõoe, enaʼõ aboto ba dõdõmi, wa no jaʼo Jehowa. 
EZK.35_1.10	Me no õmane: Chõgoe dania soi si domboea andrõ ba tanõ andrõ si doea gõrõ, jaʼaga zi ochõgõ! — he w̃aʼae no Jehowa zi so ba daʼõ —. 
EZK.35_1.11	Andrõ: faja, wa no saoeri ndraʼo, na lõ oebeʼe dali ba wolaoegoe chõoe wõnoemõ andrõ ba faʼaoechoe dõdõoe ba wolaoe chõra, me no fatioe dõdõoe, ba toʼila ndraʼo chõoe oebeʼe, na oehoekoe ndraʼoegõ, 
EZK.35_1.12	enaʼõ aboto ba dõdõoe, wa no jaʼo Jehowa. Noa sa oerongo wanandraw̃aisimõ andrõ fefoe, nilaoemõ ba hili Ndraono Gizeraëli andrõ, me õmane: No tanõ si mate ia, õda saʼae! 
EZK.35_1.13	Ba no abeʼe mbawami chõgoe, no mihõna wehedemi chõgoe. 
EZK.35_1.14	No oerongo. Daʼõ niw̃aʼõ Zoʼaja Jehowa: Me no omoeso dõdõoe ba danõ andrõ chõgoe, me no tanõ si mate, ba oemanõ gõi wamatõrõ chõoe. 
EZK.35_1.15	Me no omoeso dõdõoe ba danõ maʼoewoe Gizeraëli, ondrõita ndra toeara chõra, me no tanõ si mate, ba oemanõ gõi wamatõrõ chõoe. Tanõ si mate dania ndraʼoegõ, jaʼoegõ hili Zeʼira, ba tanõ Ndraono Gedomo maʼasagõrõ, enaʼõ aboto ba dõdõra, wa na jaʼodo Jehowa. 
EZK.36_1.1	I. 
EZK.36_1.2	Daʼõ niw̃aʼõ Zoʼaja, Jehowa: Me no lamane ba chõmi andrõ emali: ”Ha! no tanõ si mate, si lõ mamalõmalõ! no mõi ochõtama!” 
EZK.36_1.3	Andrõ wa mamaʼeleʼõ ndraʼoegõ, õmane: Daʼõ niw̃aʼõ Zoʼaja, Jehowa: Hiza, me no labaliʼõ tanõ si mate [danõmi], ba me no lafasoei ami, wangisõ jaʼami, enaʼõ niha bõʼõ zochõ jaʼami, ba me no lafatoenõ ami, me no lafatooe ami niha, 
EZK.36_1.4	andrõ jaʼami hili Ndraono Gizeraëli, mifondrondrongo li Zoʼaja, Jehowa! Daʼõ niw̃aʼõ Zoʼaja, Jehowa, ba hili andrõ ba ba hilihili ba ba mbombo ba ba ndraso, ba gadoedoela andrõ, si lõ nihaniha saʼae ba ba mbanoea si no aheta niha, si no tobali ahoeloea ba famaʼiki niha bõʼõ, si tefasoei jaʼira, 
EZK.36_1.5	— andrõ wa imane Soʼaja, Jehowa: Hiza, ba waʼaoechoe dõdõgoe andrõ moehede ndraʼo ba niha bõʼõ andrõ ba ba Ndraono Gedomo fefoe, si no mamaigi chõra tanõ chõgoe, no omoeso sibai dõdõra, ba me no maʼiki ira, ba wanimba niha ba danõ ba ba woraboe si so chõra. 
EZK.36_1.6	Andrõ wa mamaʼeleʼõ ndraʼoegõ, nitandrõsaigõ ba danõ Ndraono Gizeraëli, ba õmane ba hili andrõ ba ba hilihili ba ba mbombo ba ba ndraso: Daʼõ niw̃aʼõ Zoʼaja, Jehowa: Hiza, ba wõnoegoe andrõ ba ba waʼabao dõdõgoe mege moehede ndraʼodo, me no sanaõgõ fangoʼaja niha baero ami. 
EZK.36_1.7	Andrõ wa imane Soʼaja, Jehowa: Oefazaw̃a dangagoe, [mõido ba hõloe], oemane: Si ndroehoe, niha baero andrõ, si tefasoei jaʼami, zanaõgõ dania wangoʼajami! 
EZK.36_1.8	Ba jaʼami hili Ndraono Gizeraëli, ba acha moboeloe geoemi ba acha mowoea, õ mbanoeagoe Iraono Gizeraëli; lõʼõ sa ara tõ mangawoeli ira! 
EZK.36_1.9	Hiza sa, mõido chõmi, oeʼotahõgõ ami ba lahalõ ami, labaliʼõ nowi ami. 
EZK.36_1.10	Ba ato niha chõmi oebeʼe, — maʼoewoe Gizeraëli maʼafefoe, — ba ba mbanoea misa, ba so niha, ba adoedoela andrõ, ba lafoeli lataroeʼõ. 
EZK.36_1.11	Ba he niha, ba he oerifõra, ba oeʼojaʼõ ba chõmi, itoegoe oja ira ba moʼonoʼono. So niha ba chõmi oebeʼe, si mane ba gõtõ fõna, ba oebeʼe zi sõchi, oedooeʼõ moroi ba nibeʼegoe ba gõtõmi fõna, enaʼõ aboto ba dõdõmi, wa no jaʼodo Jehowa! 
EZK.36_1.12	Ba mowaõwaõ ba detemi niha oebeʼe, banoeagoe Iraono Gizeraëli; daʼõ zi ochõgõ jaʼoegõ, enaʼõ chõra ndraʼoegõ, amaedola gondrõita, ba lõʼõ saʼae õhori ndraonora. 
EZK.36_1.13	Imane Soʼaja, Jehowa: Me no lamane chõmi: No ira alawe si manga niha ndraʼoegõ, no õhorihori ndraono mbanoeaoe — 
EZK.36_1.14	andrõ wa bõi saʼae si manga niha ndraʼoegõ ba bõi saʼae õhorihori ndraono mbanoeamõ, iw̃aʼõ Soʼaja, Jehowa. 
EZK.36_1.15	Ba lõʼõ saʼae oefarongogõ chõoe waʼiki niha baero andrõ, ba fangoʼaja soi niha, ba lõʼõ saʼae õtaõgõ, ba lõʼõ saʼae õhori ndraono mbanoeamõ, iw̃aʼõ Soʼaja, Jehowa.
EZK.36_1.16	II. 
EZK.36_1.17	imane: He ono niha, me so na ba danõra maʼoewoe Gizeraëli, ba no lataʼoenõi ia ba mboeaboeara andrõ ba ba zi lõ sõchi andrõ nifazõchira. No timba waʼataʼoenõ ndra alawe, na afõchõ daloenia, mboeaboeara andrõ fõnagoe. 
EZK.36_1.18	Ba no oehawoei ira fõnoegoe, bõrõ ndro andrõ, nidoewagõra ba danõ, ba me no lataʼoenõi ia ba nadoe andrõ chõra. 
EZK.36_1.19	Ba no oefazaewe ira ba niha baero, tefazaewe ira ba danõ zotanõ; boeaboeara ba si lõ sõchi andrõ nifazõchira oebeʼe dali wangoehoekoe jaʼira. 
EZK.36_1.20	Ba no laroegi niha baero; ba heza laroegi, ba teʼoʼaja dõigoe andrõ, niʼamoniʼõ, labeʼe, me no lamane [niha bõʼõ], ba chõra andrõ: ”daʼõ mbanoea Jehowa andrõ, ba noa zoei aheta ira ba danõ andrõ chõnia!” 
EZK.36_1.21	Ba arõoerõoe ba dõdõgoe dõigoe andrõ, niʼamoniʼõ, niʼoʼajara ba niha baero, jaʼira maʼoewoe Gizeraëli, fefoe gofoe heza laroegi. 
EZK.36_1.22	Andrõ wa õmane ba maʼoewoe Gizeraëli: Daʼõ niw̃aʼõ Zoʼaja, Jehowa: Tenga jaʼami mbõrõ, wa oefaigi lala, jaʼami maʼoewoe Gizeraëli, bõrõ dõigoe andrõ, niʼamoniʼõ, niʼoʼajami ba niha baero, heza miroegi. 
EZK.36_1.23	Ba oeʼamoniʼõ dõigoe andrõ, seboea, si no moeʼoʼaja ba niha baero, si no miʼoʼaja ba chõra, enaʼõ aboto ba dõdõ niha baero, wa no jaʼodo Jehowa, iw̃aʼõ Soʼaja, Jehowa; na oeʼoromaʼõ ba chõmi andrõ, wa no niʼamoniʼõ ndraʼodo, ba zanehe ira. 
EZK.36_1.24	Ba oehalõ ami ba niha baero andrõ ba oeʼozaragõ ami ba danõ zotanõ misa fefoe, ba oeʼohe ami ba danõmi. 
EZK.36_1.25	III. 
EZK.36_1.28	Ba lõʼõ saʼae teboelõ ami ba danõ andrõ, nibeʼegoe chõ ndra toeami; ba banoeagoe ami, ba Lowalangimi ndraʼodo. 
EZK.36_1.29	Ba oeheta chõmi zi raʼiraʼiõ andrõ fefoe ba hoemede ndraʼo ba mboea nowi ba oeʼojaʼõ, ba lõʼõ saʼae oefatõrõ chõmi lofo. 
EZK.36_1.30	Ba boea geoe ba boea danõ, ba oeʼojaʼõ, fa bõi saʼae zamoeza tõ miloeʼi waʼaila ba lofo, ba niha baero. 
EZK.36_1.31	Ba itõrõ dania tõdõmi mboeaboeami si lõ sõchi andrõ, awõ nilaoemi andrõ si lõ gõna, ba ogoro dania dõdõmi ami, bõrõ lalõmi andrõ ba sogoro ita chõmi. 
EZK.36_1.32	Tenga jaʼami mbõrõ, wa oeʼaloei lala, iw̃aʼõ Soʼaja, Jehowa; bõi zi lõ mirongo! Acha aila ami ba acha afoesi mbawami ba mboeaboeami andrõ, jaʼami maʼoewoe Gizeraëli. 
EZK.36_1.33	Imane Soʼaja, Jehowa: Na loeo oeheta chõmi lalõmi andrõ fefoe, ba so zoei niha ba mbanoea misa oebeʼe, tetaroeʼõ zoei gadoedoela andrõ. 
EZK.36_1.34	Ba tanõ andrõ, si no modoeʼoe, ba lafoeli lahalõ, fa bõi saʼae si mane fõna, me no tanõ si mate, sanehe niha fefoe, sanõrõ. 
EZK.36_1.35	Ba lamane dania: ”Tanõ andre, si no tanõ si mate mege, ba no tobali timba kaboe Edena, ba banoea andrõ, si no adoedoela mege, si lõ nihaniha saʼae ba si no afoefoe, ba no moeʼaroʼõ ijae, ba so niha!” 
EZK.36_1.36	Ba aboto dania ba dõdõ niha andrõ si tosai, si tefasoei jaʼami, wa no jaʼo, Jehowa, zanaroeʼõ si no adoedoe mege ba samaliʼõ kaboe si no tanõ si mate. No jaʼo, Jehowa, zangoemaʼõ ba oefaloea gõi! 
EZK.36_1.37	Imane Soʼaja, Jehowa: Ba daʼõ gõi na oefondrondrongo wangandrõ maʼoewoe Gizeraëli, fa oeʼoʼõ chõra: Ato ira oebeʼe, timba mbiribiri nikoebaloi. 
EZK.36_1.38	Timba mbiribiri nibeʼe soemange. Si mane faʼafahõna mbiribiri ba Jeroezalema, na loeo gowasa, si manõ dania waʼafahõna ngawawá niha ba mbanoea andrõ, si lõ nihaniha saʼae mege, enaʼõ aboto ba dõdõra, wa no jaʼodo Jehowa!
EZK.37_1.1	I. 
EZK.37_1.2	Ba ifatõrõ ndraʼo, oefasoei ibeʼe. No fahõna tooe ba ndraso, ba no okõli sibai. 
EZK.37_1.3	Ba imane chõgoe: He ono niha, hadia, ifoeli maõ aoeri dõla zi mate andrõ! Ba oetema linia, oemane: He Soʼaja, Jehowa, jaʼoegõ zangila! 
EZK.37_1.4	Ba imane chõgoe: Amaʼeleʼõ nitandrõsaigõ ba dõla zi mate andrõ, õmane: He jaʼami tõla zi mate andrõ, si no okõli, mifondrondrongo li Jehowa! 
EZK.37_1.5	Daʼõ niw̃aʼõ Zoʼaja, Jehowa, ba dõla zi mate andrõ: Hiza, oefonoso dania ami, enaʼõ ifoeli aoeri ami. 
EZK.37_1.6	Oefoʼoeo ami ba oefonagole ami, ba oefoʼoeli ami ba oefonoso ami, enaʼõ aoeri ami, fa aboto ba dõdõmi, wa no jaʼodo Jehowa. 
EZK.37_1.7	Ba mamaʼeleʼõ ndraʼo, oeʼoʼõ niw̃aʼõ chõgoe. Ba moeroeroe, me mamaʼeleʼõ ndraʼo, ba moerara ba teʼanõʼanõ dõla zi mate andrõ. 
EZK.37_1.8	Ba oeʼila wa itoegoe moʼoeo ba monagole ba tobaloe oeli. Ba lõʼõ na bacha noso. 
EZK.37_1.9	Ba imane chõgoe: Hede ba nangi, amaʼeleʼõ, ono niha, õmane ba nangi: Aine noso, moroi jõoe ba moroi raja, moroi ba gatoemboecha ba moroi ba gaechoela, hehaini niboenoe andre, fangorifi! 
EZK.37_1.10	Ba me mamaʼeleʼõ ndraʼo, me oeʼoʼõ niw̃aʼõ chõgoe, ba monoso ira, aoeri ba maoso, moezizio ato sibai ira! 
EZK.37_1.11	Ba imane chõgoe: He ono niha, maʼoewoe Gizeraëli maʼafefoe dõla zi mate andre. So õsa zangoemaʼõ: No okõlikõli dõlama, lõ tõtõnafõma saʼae: si lõ boto saʼae ndraʼaga! 
EZK.37_1.12	Ba amaʼeleʼõ, õmane chõra: Daʼõ niw̃aʼõ Zoʼaja, Jehowa: Hiza, oebokai lewatõmi ba oehalõ jaw̃a ami, moroi ba lewatõmi, jaʼami banoeagoe, ba oeʼohe ba danõ Ndraono Gizeraëli ami, enaʼõ aboto ba dõdõmi, 
EZK.37_1.13	wa no jaʼodo Jehowa, na oebokai lewatõmi, ba na oehalõ jaw̃a ami moroi ba lewatõmi, jaʼami banoeagoe. 
EZK.37_1.14	Ba oebeʼe barõ dotomi noso andrõ chõgoe, enaʼõ ifoeli aoeri ami; ba ba danõmi oeʼohe ami, ba aboto dania ba dõdõmi, wa no jaʼodo Jehowa; no jaʼodo zangoemaʼõ, ba oefaloea gõi, iw̃aʼõ Jehowa.
EZK.37_1.15	II. 
EZK.37_1.16	imane: He ono niha, halõ zio, ba soera ba detenia: ”Mado Joeda ba awõra Iraono Gizeraëli;” ba noa daʼõ ba sara tõ õhalõ siʼo ba õsoera ba detenia: ”Mado Josefo, siʼo Geferaji, ba awõnia maʼoewoe Gizeraëli maʼafefoe”. 
EZK.37_1.17	Ba aefa daʼõ, ba fabõbõ ira, ha sara siʼo õbeʼe, enaʼõ ha sara ba dangaoe. 
EZK.37_1.18	Ba na lamane chõoe iwami: Hadia, lõ õbotochi ba dõdõma, hadia danioe wolaoe daʼõ? 
EZK.37_1.19	ba õmane chõra: Daʼõ niw̃aʼõ Zoʼaja, Jehowa: Hiza, oehalõ ziʼo mado Josefo andrõ, si so ba danga mado Geferaji ba ba danga nawõnia, mado Ndraono Gizeraëli, ba oeʼoroedoegõ ba ziʼo mado Joeda, enaʼõ ha sara siʼo ba danga mado Joeda. 
EZK.37_1.20	Niʼoroedoegõ ba dangaoe ziʼo andrõ, nisoeramõ, ba zanehe ira. 
EZK.37_1.21	Ba õmane chõra: Daʼõ niw̃aʼõ Zoʼaja, Jehowa: Hiza, oehalõ Ndraono Gizeraëli, ba hoenõ niha baero, ba zi no laroegi, oeʼozaragõ ira ba zi fasoei misa ba oeʼohe ira ba danõra. 
EZK.37_1.22	Ba ha samboea soi dania ira oebeʼe, ba danõ, ba hili Ndraono Gizeraëli, ba ha samõsa razora, jaʼira fefoe, bõi saʼae domboea soi ira ba bõi saʼae doea õri, bõi si no fabali. 
EZK.37_1.23	Ba bõi saʼae lataʼoenõi ira ba nadoe andrõ chõra ba ba zogoro ita andrõ chõra ba ba walimosara fefoe; ba oeʼefaʼõ ira ba waʼerosara andrõ fefoe, olalõw̃ara andrõ, ba oehaogõ ira, enaʼõ ifoeli banoeagoe ira, ba Lowalangira ndraʼodo! 
EZK.37_1.25	Ba laʼiagõ danõ andrõ, nibeʼegoe chõ genonigoe Jakobo, tanõ ba zi so ira toeami mege; ba daʼõ gõi so ira, ba iraonora ba maʼoewoera, iroegi zi lõ aetoe, ba enonigoe Dawido zalaw̃ara, si lõ mamalõmalõ. 
EZK.37_1.26	Ba fawoeʼoe li ndraʼo chõra, fawoeʼoesa li ba waʼatoelõ, fawoeʼoesa li chõra, si lõ teboelõ, iroegi zi lõ aetoe. Ba oefataro ira ba ato ira oebeʼe, ba oebeʼe ba hoenõra bacha niʼamoniʼõ andrõ chõgoe, ba lõ oeboelõʼõ. 
EZK.37_1.27	Ba jaw̃ara dania nahiagoe, ba Lowalangira ndraʼodo ba banoeagoe ira. 
EZK.37_1.28	Ba aboto dania ba dõdõ niha baero, wa no jaʼodo Jehowa, si amoniʼõ Iraono Gizeraëli, na lõ teboelõ ba hoenõra bacha niʼamoniʼõ andrõ chõgoe.
EZK.38_1.1	I. 
EZK.38_1.2	imane: He ono niha, otahõgõ Gogi andrõ ba danõ Magogi, razo ba Rosi ba ba Mesechi ba ba Doebala, ba amaʼeleʼõ nitandrõsaigõ chõnia, 
EZK.38_1.3	õmane: Daʼõ niw̃aʼõ Zoʼaja, Jehowa: Hiza, oelaoe chõoe, jaʼoegõ Gogi, razo ba Rosi ba ba Mesechi ba ba Doebala, ba oedõnisi ndraʼoegõ, 
EZK.38_1.4	oegaini zimbimõ, oeʼohe baero ndraʼoegõ, awõ zabõlõ andrõ chõoe fefoe, fabaja si fakoedo, oi si no mangehao, fondrege zi sõchi noecha, ato sibai ira, samaloese ba sodange, sara wõda ba danga zamõsana. 
EZK.38_1.5	Awõra Warasa ba Choesi ba Foeti, oi samaloese ba sotetenaoeloe. 
EZK.38_1.6	Gomeri ba sabõlõ andrõ chõra fefoe ba maʼoewoe Dogarima, fondrege jõoe ba sabõlõ andrõ chõra fefoe — oja soi nawõoe! 
EZK.38_1.7	Angaró ba faʼanõ fefoe hadia ia chõoe, jaʼoegõ ba sabõlõ andrõ chõoe, fefoe, si no owoelo chõoe, ba iagõ nitõngõnira. 
EZK.38_1.8	Na ara dania, ba tew̃aʼõ li chõoe, ba gõtõ na foeri, ba õroegi danõ, si no moefadõni ba mbaw̃a ziʼõli [ba niha] si no moeʼozaragõ ba niha baero misa, soja soi, si no moefataro ba hili Ndraono Gizeraëli, si no lõ mamalõmalõ, wa lõ nihaniha mege; moroi ba niha baero teʼohe mijaw̃a ira mege; ba dozi laʼiagõ danõ, lõ hadia ia. 
EZK.38_1.9	Ba so ndraʼoegõ moroi sa, timba deoe sabõlõbõlõ fabaja angi, timba lawoeo ndraʼoegõ moroi sa, ba wangahawoei tanõ, na soʼõ, jaʼoegõ ba sabõlõ andrõ chõoe fefoe, ba soi soja, awõoe. 
EZK.38_1.10	Daʼõ niw̃aʼõ Zoʼaja, Jehowa: Na loeo daʼõ, ba so zi tesao ba dõdõoe ba si lõ sõchi nichoi dõdõoe, 
EZK.38_1.11	ba õmane: ”Daʼoesoewõ zi fahalama, niha sahonohono oehawoei, niha si lõ hadia ia; lõ moeʼõli nahiara, lõ bawa gõli ba lõ lazi!” 
EZK.38_1.12	Ba wamaigi sahoeloe ndraʼoegõ, ba ba woraboe, ba wolaoe ba gadoedoela andrõ, si so niha zoei, ba ba niha niʼozaragõ ba niha baero, niha sangaloei anaʼa, sowanoea ba woesõ danõ. 
EZK.38_1.13	Seba ba Dedano ba saniaga andrõ, banoea Darisi ba ono zingo andrõ chõra fefoe, ba lamane chõoe: Hadia, ba wamaigi sahoeloe ndraʼoegõ soʼõ? Hadia ba woraboe õʼowoeloi zabõlõ chõoe, ba wangoloiʼõ firõ ba anaʼa, ba wolohe misa nibajabaja, ahoeloea seboea? 
EZK.38_1.14	Ba amaʼeleʼõ, jaʼoegõ ono niha, õmane chõ Gogi andrõ: Daʼõ niw̃aʼõ Zoʼaja, Jehowa: He wisa? Na loeo ahonohono ba danõ mbanoeagoe Iraono Gizeraëli, na lõ hadia ia chõra, 
EZK.38_1.15	maoso ndraʼoegõ, ba soʼõ moroi sa ba nahiamõ ba wondrege jõoe, jaʼoegõ ba soi soja andrõ, awõoe, oi si fakoedo, ato sibai, ato zabõlõ, 
EZK.38_1.16	ba moiʼõ moesoewõ mbanoeagoe Iraono Gizeraëli, hoelõ lawoeo, ba wangahawoei tanõ? Ba gõtõ safoeria andrõ oeʼohe mijaw̃a ndraʼoegõ, ba wanoewõ ba danõgoe, enaʼõ aboto ba dõdõ niha baero ndraʼodo, na oeʼoromaʼõ ba chõmõ andrõ, jaʼoegõ Gogi, wa niʼamoniʼõ ndraʼodo, ba zanehe ira.
EZK.38_1.17	II. 
EZK.38_1.18	Ba na loeo daʼõ, na loeo so Gogi, ba wanoewõ Iraono Gizeraëli, iw̃aʼõ Soʼaja, Jehowa, ba hoemola wõnoegoe ba nichoegoe. 
EZK.38_1.19	Ba waʼaoechoe dõdõgoe ba ba galitõ waʼabao dõdõgoe andrõ oew̃aʼõ ia: Si ndroehoe, na loeo daʼõ, ba itõrõ danõ Ndraono Gizeraëli siheoe sabõlõbõlõ. 
EZK.38_1.20	Hoemisi dania fõnagoe giʼa ba nasi ba fofo ba daloe mbanoea ba oetoe ndroeʼoe ba danõ ba koeõkoeõ fefoe, sanana ba danõ, awõ niha fefoe ba goeli danõ; ba hili, ba adoedoe, ba kara sisindro, ba asoʼa, ba õli kara fefoe, ba adoedoe tooe ba danõ. 
EZK.38_1.21	Ba ba hili andrõ chõgoe fefoe, ba moehededo ba ziʼõli famoenoenia, iw̃aʼõ Soʼaja, Jehowa; dozi ira, ba faoma lalaoe chõ nawõra ziʼõli. 
EZK.38_1.22	Ba fahoehoeodo chõnia ba wõchõ waba ba ba waʼadoewa ndro, ba deoe sabõlõbõlõ ba ba deoe kara; moteoe alitõ ba talõ balera ia ba sabõlõ andrõ chõnia, awõ soi soja andrõ, awõnia, oebeʼe. 
EZK.38_1.23	Ba oeʼoromaʼõ, wa no seboea ndraʼo, awõ wa niʼamoniʼõ ndraʼo ba oefaʼeleʼõ ndraʼo ba zanehe soi soja, enaʼõ aboto ba dõdõra, wa no jaʼodo Jehowa.
EZK.39_1.1	I. 
EZK.39_1.2	ba oedõnisi ndraʼoegõ ba oefasaoʼõ ba oeʼohe mijaw̃a ndraʼoegõ, moroi ba wondrege jõoe, oeʼohe ba hili Ndraono Gizeraëli ndraʼoegõ. 
EZK.39_1.3	Ba oetimba ba dangaoe kabera wana ba ahele ba dangaoe kambõlõ nono wana oebeʼe. 
EZK.39_1.4	Ba hili Ndraono Gizeraëli mate ndraʼoegõ, jaʼoegõ ba sabõlõ andrõ chõoe fefoe, awõ soi bõʼõ andrõ awõoe. Ba wofo sandraʼoendraʼoe andrõ, ba zoʼafi fefoe ba ba goetoe ndroeʼoe ba danõ oetehe ndraʼoegõ, õra. 
EZK.39_1.5	Baero ba mbenoea tegaõlõ tooe ndraʼoegõ, me no jaʼo zangoemaʼõ, iw̃aʼõ Soʼaja, Jehowa. 
EZK.39_1.6	Ba oegoeleʼõ galitõ ba Magogi ba ba zihene asi andrõ, si lõ faʼaboe dõdõ, enaʼõ aboto ba dõdõra, wa no jaʼodo Jehowa! 
EZK.39_1.7	Ba terongo dõigoe niʼamoniʼõ bacha ba hoenõ mbanoeagoe Iraono Gizeraëli oebeʼe, ba lõʼõ saʼae oebeʼe niʼoʼaja dõigoe andrõ, niʼamoniʼõ, enaʼõ aboto ba dõdõ niha baero, wa no jaʼodo Jehowa, niʼamoniʼõ ba Ndraono Gizeraëli. 
EZK.39_1.8	Hiza, itõrõ, aloea, iw̃aʼõ Soʼaja, Jehowa: daʼõ mbaw̃a andrõ niw̃aʼõgoe. 
EZK.39_1.9	Ba mõi baero dania zi so ba mbanoea Ndraono Gizeraëli ba labeʼe fangeboea galitõ ba fangasoso gõ wangõna andrõ, dange ba baloese ba fana ba ono wana ba bago gama ba toho, mewitoe fache waʼara labeʼe fangeboea galitõ daʼõ. 
EZK.39_1.10	Lõ lahalõ geoe ba mbenoea, lõ laʼobõ ba gatoea; fangõna andrõ labeʼe fangeboea galitõ ba laraboe gamagama zoraboe, gamagamara mege, ba lahalõ ganaʼa zangai anaʼara mege, iw̃aʼõ Soʼaja, Jehowa. 
EZK.39_1.11	Ba na loeo daʼõ ba oehonogõi naha Gogi, naha lewatõnia ba Ndraono Gizeraëli, ba ndraso zikoli andrõ, tánõ ba gatoemboecha, na taʼotarai nasi; ba tobali baʼabaʼa lala zikoli. Ba daʼõ lakoʼo dania Gogi, fabaja sabõlõ andrõ chõnia fefoe, ba labeʼe tõi ndraso andrõ ndraso zato andrõ chõ Gogi. 
EZK.39_1.12	Ba fitoe waw̃a, waʼara laʼokoʼoʼõ ira Iraono Gizeraëli, ba wangehao tanõ. 
EZK.39_1.13	Niha sato ba danõ fefoe zogoʼo jaʼira, ba tobali fangeboea dõira, na loeo oefaʼeleʼõ lachõmigoe, iw̃aʼõ Soʼaja, Jehowa. 
EZK.39_1.14	Ba latoetoejoe dania niha, lafataro ba wanõrõi tanõ, ba wogoʼo si tosai na tooe ba danõ, sikoli, ba wangehao tanõ, na no aefa zi fitoe wawa, ba laʼaaloealoei. 
EZK.39_1.15	Ba na latõrõi danõ ba na so zangila tõla niha, ba jamoebeʼe dandra ba ngai, irege lakoʼo ba ndraso zato andrõ chõ Gogi sogoʼo si mate andrõ. 
EZK.39_1.16	Ba labeʼe tõi mbanoea Hamona (”sato”). Ba lahaogõ danõ ba zi manõ.
EZK.39_1.17	II. 
EZK.39_1.18	Õsi zabõlõ miʼā ba do zalaw̃a ba goeli danõ mibadoe: biribiri si matoea ba ono mbiribiri ba nambi si matoea ba ono zaw̃i, awõ niboela mbanoea Mbazana fefoe! 
EZK.39_1.19	Ba tawõ miʼā, irege aboeso ami ba do mibadoe, irege maboe ami, soemange andrõ chõgoe, niʼasogõgoe chõmi. 
EZK.39_1.20	Ba wemanga chõgoe aboeso ami koedo ba koreeta ba sabõlõ ba sanoewõ, ha niha ira, iw̃aʼõ Soʼaja, Jehowa. 
EZK.39_1.21	Ba oefaʼeleʼõ ba niha baero lachõmigoe andrõ, ba dozi niha, ba laʼila hoekoe andrõ, nifatõrõgoe, ba tangagoe, fombambaja jaʼira. 
EZK.39_1.22	Ba ba maʼoewoe Gizeraëli, ba ja aboto ba dõdõ, wa no jaʼodo Jehowa, Lowalangira, iʼotarai loeo daʼõ, ba mitooe dania. 
EZK.39_1.23	Ba ba niha baero, ba ja aboto ba dõdõ, wa no lalõ Ndraono Gizeraëli mbõrõ, wa no tetibo ira, — bõrõ me no laʼerogõ ndraʼodo; tobali oebiniʼõ mbawagoe chõra, ba oebeʼe ira ba danga nemalira, ba tobali ahori mate ira ba mbawa ziʼõli. 
EZK.39_1.24	Dali ba wolaoegoe chõra waʼaraʼiõra ba fangerogõra jaʼodo, ba no oebiniʼõ mbawagoe chõra.
EZK.39_1.25	III. 
EZK.39_1.26	Ba acha olifoe ira waʼailara andrõ ba fangerogõra jaʼodo fefoe, na ahono zoei ira ba danõ, lõ hadia ia, lõ si keani jaʼira. 
EZK.39_1.27	Na oeʼohe mangawoeli ira, moroi ba niha baero, ba na oeʼozaragõ ira ba danõ nemalira; ba oefaʼeleʼõ ba chõra andrõ, wa no niʼamoniʼõ ndraʼo, ba zanehe niha baero, soja soi, 
EZK.39_1.28	enaʼõ aboto ba dõdõra, wa no jaʼodo Jehowa Lowalangira, me noa sa oetiboʼõ ira ba niha baero misa, ba me no oefoeli oeʼozaragõ ira ba danõra; samõsa lõ oerõi foeri ba daʼõ. 
EZK.39_1.29	Ba lõʼõ saʼae oebiniʼõ mbawagoe chõra, me no oelaoe Gehehagoe ba maʼoewoe Gizeraëli, iw̃aʼõ Soʼaja, Jehowa. 
EZK.40_1.1	I. 
EZK.40_1.2	Ba gangilata soroi ba Lowalangi iʼohedo ba danõ Ndraono Gizeraëli ba itooeʼõ tooe ndraʼo ba hili salaw̃a; ba ba daʼõ, ba no so ba gametahõgoe zi hoelõ mbanoea nitaroeʼõ. 
EZK.40_1.3	Ba me no iʼohedo ba daʼõ, ba oroma niha, hoelõ dõla garamba wamaigigoe, sinali tarafali ba helo ba dangania; ba singa mbawa gõli so ia. 
EZK.40_1.4	Ba hoemede chõgoe niha andrõ, imane: He ono niha, nehegõ ba fondrondrongo ba tõngõni fefoe niʼoromaʼõgoe chõoe. Ba daʼõ teʼohe ndraʼoegõ ba daʼe, enaʼõ laʼoromaʼõ chõoe; ba ahori õʼombachaʼõ ba maʼoewoe Gizeraëli niʼilaoe!
EZK.40_1.5	II. 
EZK.40_1.6	Ba mõi ia bacha ba mbawa gõli, si otahõgõ atoemboecha loeo; mõi ia mijaw̃a ba mbosinia ba isoeʼa dojo mbawa gõli: sahelo waʼebolo, sara tojo ba sahelo waʼebolo, 
EZK.40_1.7	ba si hoelõ mbateʼe sideʼide andrõ, ba sahelo waʼanaoe ba sahelo waʼebolo, ba otaloea zi hoelõ mbateʼe sideʼide andrõ, ba lima hela, ba tojo mbawa gõli ba ngai geweʼewe ba mbawa gõli andrõ, tánõ bacha, ba no sahelo. 
EZK.40_1.8	Ba isoeʼa geweʼewe andrõ, ba mbawa gõli, tánõ bacha, ba sahelo. 
EZK.40_1.9	Ba isoeʼa geweʼewe andrõ ba mbawa gõli, ba no w̃aloe hela, ba ehomonia, ba doea hela; ba eweʼewe andrõ ba mbawa gõli, ba no mibacha. 
EZK.40_1.10	Ba si hoelõ mbateʼe sideʼide andrõ ba mbawa gõli, si otahõgõ atoemboecha loeo, ba tõloetõloe, fatambai. No fagõlõgõlõ waʼeboea zi tõloe andrõ; ba si manõ gõi gehomo andrõ fatambai: no fagõlõhõlõ waʼeboea. 
EZK.40_1.11	Ba isoeʼa waʼebolo mbawa gõli, ba no foeloe hela; faʼanaoe mbawa gõli, ba feledõloe hela. 
EZK.40_1.12	Ba fõna zi hoelõ mbateʼe sideʼide andrõ, ba so darali, sahesahela darali andrõ, fatambai; ba si hoelõ mbateʼe andrõ, ba õnõʼõnõ hela, fatambai. 
EZK.40_1.13	Ba isoeʼa mbawa gõli, iʼotarai zagõ mbateʼe si samboea, noemalõ ba zagõ zi samboea: doea woeloe a lima hela waʼebolo, no fatahõ mbawandroehõ. 
EZK.40_1.14	Ba eweʼewe andrõ, ba doea woeloe, ba bateʼe andrõ ba mbawa gõli, ba no mibaero ba golajama, fasoei. 
EZK.40_1.15	Ba iʼotarai fõna mbawa gõli, lala mibacha, iroegi fõna geweʼewe ba mbawa gõli tánõ bacha, ba no lima woeloe hela. 
EZK.40_1.16	Ba bawa gõli, ba no fasoei zandrela, si no ahole ba wangotahõgõ si hoeʼõ mbateʼe andrõ ba ehomonia andrõ, tánõ bacha, ba si manõ gõi geweʼewe andrõ, no fasoei zandrela, mibacha, ba ba gehomo andrõ, ba famaedo nohi. 
EZK.40_1.17	Ba iʼohedo bacha, ba golajama tánõ baero. Ba so mbateʼe ba daʼõ, ba no moelaoe mbale ba golajama, fasoei; tõloe ngafoeloe mbateʼe sideʼide ba zinga mbale andrõ. 
EZK.40_1.18	Ba ngai mbawa gõli so mbale andrõ, dali waʼanaoe mbawa gõli, bale tánõ tooe andrõ. 
EZK.40_1.19	Ba isoeʼa waʼebolo golajama, iʼotarai fõna mbawa gõli tánõ tooe, iroegi wondrege golajama tánõ bacha: otoe hela tánõ ba gatoemboecha loeo ba tánõ mijõoe. 
EZK.40_1.20	Ba bawa gõli ba golajama tánõ baero, si otahõgõ tánõ mijõoe, ba isoeʼa, faʼanaoe ba faʼebolo. 
EZK.40_1.21	Ba si hoelõ mbateʼe sideʼide ba daʼõ, ba tõloetõloe, no fatambai, ba ehomonia ba eweʼewenia, ba no falaw̃alaw̃a ba mbawa gõli no mege; lima woeloe hela waʼanaoe ba doea woeloe a lima hela waʼebolo. 
EZK.40_1.22	Ba sandrelania ba eweʼewenia ba famaedo nohi andrõ, ba no falaw̃a ba mbawa gõli andrõ, si otahõgõ tánõ ba gatoemboecha loeo; fitoe bosi lala mijaw̃a chõnia, ba fõnania geweʼewenia andrõ. 
EZK.40_1.23	Ba bawa gõli ba golajama tánõ bacha, ba no faoedoe ba mbawa gõli tánõ mijõoe ba ba mbawa gõli tánõ ba gatoemboecha loeo. Ba isoeʼa, iʼotarai mbawa gõli si samboea, noemalõ ba zi samboea: otoe hela. 
EZK.40_1.24	Ba iʼohedo miraja; ba so ba daʼõ mbawa gõli si otahõgõ tánõ miraja. Ba isoeʼa gehomonia ba eweʼewenia, ba no falaw̃alaw̃a ba zoeʼasoeʼa no mege. 
EZK.40_1.25	Ba no mosandrela, si mane eweʼewenia gõi, fasoei, si mane sandrela no mege; lima woeloe hela waʼanaoe ba doea woeloe a lima hela waʼebolo. 
EZK.40_1.26	Ba fitoe bosi lala mijaw̃a chõnia, ba fõnania geweʼewenia. Ba so wamaedo nohi, sagesageoe, fatambai, ba gehomonia. 
EZK.40_1.27	Ba samboea mbawa gõli ba golajama tánõ bacha, si otahõgõ tánõ miraja, ba isoeʼa, iʼotarai mbawa gõli si samboea, noemalõ ba zi samboea, miraja: otoe hela.
EZK.40_1.28	III. 
EZK.40_1.29	ba si hoelõ mbateʼe sideʼide andrõ ba ehomonia ba eweʼewenia, ba zoeʼasoeʼa daʼõ gõi. Ba no mosandrela, si mane eweʼewenia gõi, fasoei; lima woeloe hela waʼanaoe ba doea woeloe a lima hela waʼebolo. 
EZK.40_1.30	Ba no moʼeweʼewe, fasoei, doea woeloe a lima hela waʼanaoe ba lima hela waʼebolo. 
EZK.40_1.31	Ba eweʼewenia, ba no tánõ ba golajama tánõ baero, ba ba gehomonia, ba famaedo nohi, ba w̃aloe bosi lala mijaw̃a. 
EZK.40_1.32	Ba iʼohedo ba mbawa gõli, tánõ ba gatoemboecha loeo, ba isoeʼa mbawa gõli andrõ, ba zoeʼasoeʼa no mege. 
EZK.40_1.33	Ba bateʼe sideʼide andrõ ba ehomonia, ba eweʼewe andrõ chõnia, ba no falaw̃alaw̃a gõi, ba no mosandrela, si mane eweʼewe andrõ chõnia, fasoei; lima woeloe hela waʼanaoe ba doea woeloe a lima hela waʼebolo. 
EZK.40_1.34	Ba eweʼewenia, ba iʼotahõgõ golajama tánõ baero, ba famaedo nohi ba gehomonia, faoma fatambai; w̃aloe bosi lala mijaw̃a chõnia. 
EZK.40_1.35	Ba iʼohedo ba mbawa gõli tánõ jõoe ba isoeʼa, 
EZK.40_1.36	ba zoeʼasoeʼa no mege, bateʼe sideʼide andrõ chõnia ba ehomonia ba eweʼewenia, ba no mosandrela, fasoei; lima woeloe hela waʼanaoe ba doea woeloe a lima hela waʼebolo. 
EZK.40_1.37	Ba eweʼewenia, ba iʼotahõgõ golajama tánõ baero, ba famaedo nohi ba gehomonia, fatambai; w̃aloe bosi lala mijaw̃a chõnia.
EZK.40_1.38	IV. 
EZK.40_1.39	Ba barõ geweʼewe mbawa gõli andrõ, ba no domboedomboea meza, no fatambai, naha ba wanaba soemange nitoenoe ba soemange fameta horõ ba soemange ogaoeta. 
EZK.40_1.40	Ba ba zinga mbagolõ tánõ baero, tánõ mijõoe, na so zanõrõ bawa gõli mijaw̃a, ba no domboea meza, ba ba zinga mbagolõ ba zi tambai, ba geweʼewe mbawa gõli, ba domboea gõi meza; õfaʼõfa meza, 
EZK.40_1.41	no fatambai, ba zinga mbagolõ mbawa gõli andrõ; w̃aloe meza naha ba wanabanaba soemange. 
EZK.40_1.42	Õfa meza ba zoemange nitoenoe, kara, si õfa sagi, sahela a matonga waʼanaoe ba sahela a matonga waʼebolo ba sahela waʼalaw̃a, ba wanooeʼõ ba daʼõ fakake andrõ, nifake ba wanaba soemange nitoenoe ba soemange nitaba. 
EZK.40_1.43	Ba no moefosinga mibacha, laloeʼa waʼebolo, fasoei, ba ba meza andrõ labeʼebeʼe nõsi zoemange andrõ. 
EZK.40_1.44	Ba fõna mbawa gõli tánõ bacha, ba so mbateʼe, nahia zanoenõ ba golajama tánõ bacha, samboea ba zinga mbagolõ mbawa gõli tánõ jõoe, ba iʼotahõgõ dánõ miraja, ba samboea ba zinga mbagolõ mbawa gõli tanõ ba gatoemboecha loeo, si otahõgõ tánõ mijõoe. 
EZK.40_1.45	Ba imane chõgoe: Bateʼe andre, si otahõgõ tánõ miraja, ba mogoena nahia gere, sangaingai halõw̃õ bacha ba gosali. 
EZK.40_1.46	Ba bateʼe andrõ, si otahõgõ tánõ mijõoe, ba mogoena nahia gere, sangaingai halõw̃õ ba naha wameʼe soemange. Maʼoewoe Zadoki daʼõ; ha daʼõ maʼoewoe Lewi si tola mangahatõʼõ jaʼira chõ Jehowa, ngoningoninia. 
EZK.40_1.47	Ba isoeʼa golajama andrõ: otoe hela waʼanaoe ba otoe hela waʼebolo, si õfa sagi. Ba fõna gosali so naha wameʼe soemange. 
EZK.40_1.48	Ba iʼohedo ba geweʼewe gosali, ba isoeʼa geweʼewe gosali andrõ, lima hela dambai, ba faʼebolo mbawa gõli, ba feleõfa hela, ba bagolõ mbawa gõli, ba no tõloe hela dambai. 
EZK.40_1.49	Faʼanaoe geweʼewe andrõ, ba doea woeloe hela, ba faʼebolo, ba felendroea hela, ba foeloe bosi lala mijaw̃a chõnia. Ba ba ngai gehomo andrõ, ba so zi hoelõ daroe nahe, faoma fatambai. 
EZK.41_1.1	I. 
EZK.41_1.2	Ba faʼebolo mbawandroehõ, ba no foeloe hela, ba bagõlõ kara andrõ ba mbawandroehõ, ba lima hela dambai. Ba isoeʼa waʼanaoe: õfa woeloe hela, ba faʼebolo: doea woeloe hela. 
EZK.41_1.3	Ba mõi ia bacha ba isoeʼa gehomo ba mbawandroehõ: doea hela, ba faʼebolo mbawandroehõ, õnõ hela, ba bagolõ fatambai mbawandroehõ: fitoe hela dambai. 
EZK.41_1.4	Ba isoeʼa waʼanaoe: doea woeloe hela, ba faʼebolo: doea woeloe hela, fõna gosali. Ba imane chõgoe: Daʼõ wondrege niʼamoniʼõ andrõ! 
EZK.41_1.5	Ba isoeʼa mbagolõ gosali: õnõ hela, ba faʼebolo zahesahe andrõ: õfa hela si fasoei osali. 
EZK.41_1.6	Ba bateʼe ba ngai, ba no teʼoli, medõloe wa tõloe ngafoeloe, no mongaʼõtõ, ba tehandro ba mbagolõ, bagolõ gosali tánõ ba mbateʼe andrõ, fasoei, ba wangabeʼe, ba lõʼõ sa moefachai ba mbagolõ. 
EZK.41_1.7	Ba ebolo, tedooe mijaw̃a; tedooe nõsi ba ngaʼõtõ mijaw̃a, fasoei, ba gosali, tobali ebolo nõsi mbateʼe andrõ, tánõ mijaw̃a. Ba so lala, iʼotarai zi sagõtõ tánõ tooe, noemalõ ba zi sagõtõ ba daloe ba ba zi sagõto tánõ jaw̃a. 
EZK.41_1.8	Ba oeʼila mbosi ba gahe gosali, fasoei: tojo mbateʼe ba ngai andrõ: sahelo; õnõ hela iroegi nindrotoi andrõ. 
EZK.41_1.9	Ba faʼaweʼeweʼe mbagolõ kara andrõ ba mbateʼe andrõ, tánõ baero, ba no lima hela; ba otaloea mbateʼe ba ngai andrõ, ba gosali. 
EZK.41_1.10	Ba bateʼe andrõ, ba no moʼotaloea, doea woeloe hela, si fasoei ba gosali. 
EZK.41_1.11	Ba bawandroehõ ba mbateʼe andrõ, ba iʼotahõgõ zi lõ bateʼe; samboea mbawandroehõ mijõoe ba samboea miraja, ba faʼebolo zi lõ bateʼe, ba no lima hela, fasoei. 
EZK.41_1.12	Ba õsi nomo, fõna newali niʼoniagõ andrõ, ba watalinga, tánõ ba gaechoela loeo, ba fitoe ngafoeloe hela waʼanaoe, ba faʼebolo mbagolõ kara, ba nomo andrõ, ba no lima hela, fasoei, ba faʼanaoe, ba siw̃a woeloe hela. 
EZK.41_1.13	Ba isoeʼa nomo andrõ: otoe hela waʼanaoe ba olajama niʼoniagõ andrõ ba omo andrõ, awõ mbagolõ kara ba no otoe hela waʼanaoe. 
EZK.41_1.14	Ba faʼebolo nomo, tánõ fõna, fabaja olajama niʼoniagõ andrõ, tánõ ba gatoemboecha loeo, ba no otoe hela gõi. 
EZK.41_1.15	Ba isoeʼa waʼanaoe nomo andrõ, tánõ ba golajama niʼoniagõ andrõ ba geronia, ba hareharenia fatambai: otoe hela. Ba ba nõsi gosali andrõ, awõ nifosagõ andrõ, ba golajama, 
EZK.41_1.16	ba no eoe nihaogõ fokata zilõtõ ba sandrela nifotarali andrõ, awõ lesi, ba zi tõloe nahia, fõna zilõtõ andrõ, fasoei manõ. Iʼotarai danõ, iroegi zandrela — ba sandrela, ba no moedoehõ, — 
EZK.41_1.17	iroegi jaw̃a mbawandroehõ ba iroegi gosali tánõ bacha, ba baero ba ba mbagolõ fefoe, fasoei, bacha ba baero, ba so zoeʼasoeʼa.
EZK.41_1.18	II. 
EZK.41_1.19	ba bawa niha, si otahõgõ ohi ba zi tambai, ba si samboea, ba bawa zingo, si otahõgõ ohi ba zi tambai, ba nomo andrõ maʼasamboea, fasoei. 
EZK.41_1.20	Iʼotarai danõ, iroegi jaw̃a mbawandroehõ so wamaedo Keroebi andrõ ba famaedo nohi; ba mbagõlõ. 
EZK.41_1.21	Ba ehomo gosali, ba si õfa sagi. Ba fõna niʼamoniʼõ, ba so zi hoelõ naha wameʼe soemange, wamaigida, naha wameʼe soemange eoe, 
EZK.41_1.22	tõloe hela waʼalaw̃a; faʼanaoenia, ba doea hela, ba faʼebolonia, ba doea hela gõi; ba no motalinga, ba ahenia, awõ ngainia, ba eoe. Ba imane chõgoe: Daʼõ meza andrõ, si so fõna Jehowa. 
EZK.41_1.23	Ba domboea mbawandroehõ ba nomo osali andrõ ba ba niʼamoniʼõ. 
EZK.41_1.24	Ba doeadoea gõrõ lagõ mbawandroehõ, lagõ nifoejoeʼõ; doea gõrõ ba zi samboea ba doea gõrõ gõi ba zi samboea. 
EZK.41_1.25	Ba ba mbawandroehõ gosali andrõ, ba no moelaoe wamaedo Keroebi ba famaedo nohi, si mane nilaoe ba mbagolõ misa, ba so lesi eoe, baero, 
EZK.41_1.26	fõna geweʼewe andrõ, ba sandrela nifotarali ba famaedo nohi, faoma fatambai ba mbagolõ geweʼewe.
EZK.42_1.1	I. 
EZK.42_1.2	tánõ mijõoe; ba mbawa doeasania, otoe hela waʼanaoenia, tánõ mijõoe; ba fabolo, ba lima woeloe hela. 
EZK.42_1.3	Ba ba gamaoedoe zi doea woeloe hela andrõ, ba golajama tánõ bacha, ba fõna mbale andrõ, ba golajama baero, ba no fatahõ harehare, tõloe ngaʼõtõ. 
EZK.42_1.4	Ba fõna mbateʼe andrõ, ba so lala, foeloe hela waʼebolo, tánõ ba golajama bacha, otoe hela waʼanaoe, ba tánõ mijõoe mbawandroehõ. 
EZK.42_1.5	Ba bateʼe tánõ jaw̃a, ba no obõda, noa sa naha harehare daʼõ, moroi tánõ tooe ba ba daloe. 
EZK.42_1.6	Noa sa tõloe ngaʼõtõ, ba lõ ehomo, si mane ehomo ba golajama andrõ; andrõ wa no abõda [tánõ jaw̃a], ebolo tánõ tooe ba ba daloe, moroi tooe ba danõ. 
EZK.42_1.7	Ba õli kara andrõ, ba dali mbateʼe andrõ, tánõ ba golajama baero, fõna mbateʼe andrõ, ba no lima woeloe hela waʼanaoe. 
EZK.42_1.8	Me no lima woeloe hela gõi waʼanaoe mbateʼe andrõ, tánõ ba golajama baero; ba hiza ba gamaoedoe gosali, ba otoe hela. 
EZK.42_1.9	Ba tooe mbateʼe andrõ sa lala mibacha, tánõ ba gatoemboecha loeo, ba taʼotarai golajama baero, weʼamõi bacha, 
EZK.42_1.10	ba mbolo gõli kara andrõ, ba golajama. Ba tánõ ba gatoemboecha loeo, fõna niʼoniagõ andrõ ba fõna nomo andrõ, ba so [gõi] mbateʼe. 
EZK.42_1.11	Ba fõna daʼõ, ba so lala, si mane bateʼe andrõ, wamaigida, bateʼe tánõ mijõoe; faʼanaoe ba faʼebolo, ba no si mane ba daʼõ, ba bawandroehõ fefoe ba wamazõchi, ba no fagõlõgõlõ ba daʼõ. 
EZK.42_1.12	Ba no si mane bawandroehõ mbateʼe andrõ, tánõ miraja, samboea mbawandroehõ ba mbawa lala, lala fõna gõli kara andrõ, si ohiaʼõ jaʼia, tánõ ba gatoemboecha loeo, na mõi bacha. 
EZK.42_1.13	Ba imane chõgoe: bateʼe andrõ tánõ jõoe ba bateʼe tánõ raja, fõna niʼoniagõ andrõ, ba no bateʼe niʼamoniʼõ andrõ, nahia gere si tola mangahatõʼõ jaʼira chõ Jehowa, ba wemanga wondrege niʼamoniʼõ andrõ. Ba daʼõ labeʼe wondrege niʼamoniʼõ andrõ ba he soemange niʼā ba soemange fameta horõ ba soemange ogaoeta; me no niʼamoniʼõ naha andrõ. 
EZK.42_1.14	Ba na mõi bacha gere — ba lõ tola mõi ira ba golajama baero, laʼotarai niʼamoniʼõ andrõ — ba labeʼe ba daʼõ noechara, noechara ba halõw̃õra andrõ, me no niʼamoniʼõ daʼõ, ba laʼonoecha noecha bõʼõ, ba awena lasaw̃a nahia zato.
EZK.42_1.15	II. 
EZK.42_1.16	Isoeʼa tánõ ba gatoemboecha loeo, helo andrõ: 500 helo, ba helo andrõ, fasoei. 
EZK.42_1.17	Ba isoeʼa tánõ jõoe: 500 helo, ba helo andrõ, 
EZK.42_1.18	fasoei; ba isoeʼa tánõ raja: 500 helo, ba helo andrõ. 
EZK.42_1.19	Ba ifasoei, isaw̃a dánõ ba gaechoela loeo, 500 helo, 
EZK.42_1.20	ba helo andrõ: saginia si õfa [fefoe] isoeʼa. No tefasoei õli kara: 500 waʼanaoe ba 500 waʼebolo, ba wangoniagõ niʼamoniʼõ ba zi tenga niʼamoniʼõ.
EZK.43_1.1	I. 
EZK.43_1.2	Ba hiza, ba toʼele lachõmi Lowalangi Ndraono Gizeraëli, moroi ba gatoemboecha loeo, no timba wegosogoso nidanõ seboea weʼoegoeʼoegoenia, ba hoemaga danõ ba lachõminia andrõ. 
EZK.43_1.3	Ba famaigigoe andrõ, ba no timba wamaigigoe me fõna, me toʼele ia ba wamakiko banoea; ba famaigigoe koereta andrõ, ba no si mane famaigi ba mbewe Gebara no; ba oefalõgoe tooe ndraʼodo. 
EZK.43_1.4	Ba isaw̃a gosali lachõmi Jehowa, itõrõ mbawa gõli andrõ, si otahõgõ atoemboecha loeo. 
EZK.43_1.5	Ba ifazaw̃a ndraʼo Eheha ba iʼohedo ba golajama bacha, ba hiza, ba no anõnõ gosali lachõmi Jehowa. 
EZK.43_1.6	Ba oerongo li zihede chõgoe, si otarai gosali; ba no so na ba ngaigoe niha andrõ, 
EZK.43_1.7	imane chõgoe: He ono niha! Hadia, no õʼila naha dadaomagoe andrõ, awõ naha laloeʼa kahegoe, nahiagoe ba hoenõ Ndraono Gizeraëli, si lõ teboelõ? Ba bõi saʼae labeʼe maʼoewoe Gizeraëli raʼiraʼiõ dõigoe andrõ niʼamoniʼõ, — jaʼirā andrõ ba razora, ba wameʼemeʼera adoe ba ba hilihili andrõ chõra ba ba mboto razora si no mate, 
EZK.43_1.8	me lafaedo zilõtõra ba zilõtõ chõgoe ba ehomo chõra ba gehomo chõgoe, tobali ha bagolõ gotaloeama; ba lõ mamalõmalõ wa raʼiraʼõ dõigoe andrõ, niʼamoniʼõ, labeʼe, ba zogoro ita andrõ chõra, nilaoera, ba no tobali oehori ira ba wõnoegoe andrõ. 
EZK.43_1.9	Ba ijaʼe, ba lõʼõ saʼae lahatõʼõ chõgoe wameʼemeʼera adoe andrõ ba he boto zi mate andrõ, boto razora, enaʼõ lõ mamalõmalõ oeʼiagõ ba chõra. 
EZK.43_1.10	Ba jaʼoegõ ono niha, ba õtanõ ba zoera nibeʼe ba maʼoewoe Gizeraëli, he wisa gosali andrõ, enaʼõ aila ira golalõw̃ara andrõ, ba acha lasoeʼa gõi nomo andrõ? 
EZK.43_1.11	Ba na aila ira nilaoera andrõ fefoe, ba botochi ba dõdõra he wisa gosali andrõ, he wisa wolaoe jaʼia ba he lala ba weʼamõi baero, awõ lala ba weʼamõi bacha ba amoeatania fefoe, ba he wisa wameʼe jaʼia fefoe ba hadia nifachoi ba chõnia ba oroisa fefoe, ba tánõ ba zoera, ba zanehe ira, enaʼõ latõngõni he wisa wolaoe jaʼia, ba hadia gamachoita, ba enaʼõ laʼoʼõ. 
EZK.43_1.12	Si mané wameʼe osali andrõ: ba zoezoe hili andrõ, ba niʼamoniʼõ sibai nahania andrõ fefoe, fasoei. Hiza, daʼõ nifachoi ba gosali andrõ.
EZK.43_1.13	II. 
EZK.43_1.14	Iʼotarai dojo andrõ tooe, iroegi lesi andrõ, tánõ tooe, ba doea hela, ba faʼebolo, ba sahela; ba iʼotarai lesi sideʼide andrõ, iroegi lesi seboea, ba õfa hela, ba sahela waʼebolo. 
EZK.43_1.15	Ba farichi andrõ ba zoemange, ba õfa hela, ba farichi andrõ, ba sotandroe mijaw̃a, õfa dandroe. 
EZK.43_1.16	Ba farichi, ba felendroea hela waʼanaoe ba felendroea hela waʼebolo, no si õfa sagi, si fagõlõgõlõ. 
EZK.43_1.17	Ba lesi andrõ, ba feleõfa hela waʼanaoe ba feleõfa waʼebolo, saginia andrõ si no fagõlõgõlõ, ba tarali, fasoei, ba matonga hela. Ba tojo andrõ, fasoei, ba sahela. Ba nibosi andrõ, ba no tánõ ba gatoemboecha loeo.
EZK.43_1.18	III. 
EZK.43_1.19	Ba õbeʼe ba danga gere andrõ, maʼoewoe Lewi, ngaʼõtõ Zadoki, si tola mangahatõʼõ jaʼira chõgoe, iw̃aʼõ Soʼaja, Jehowa, ba wamosoemange jaʼo õbeʼe ba dangara nono zaw̃i, soemange fameta horõ. 
EZK.43_1.20	Ba õhalõ ndronia õsa, ba õgoeleʼõ ba dandroe wameʼe soemange andrõ, si õfa, ba watalinga lesi andrõ, si õfa ba ba darali, fasoei, fameta sala ba chõnia ba ogaoeta. 
EZK.43_1.21	Ba aefa daʼõ, ba õhalõ nono zaw̃i andrõ, soemange fameta horõ, enaʼõ latoenoe ia ba naha nihonogõi andrõ, baero niʼamoniʼõ. 
EZK.43_1.22	Ba mahemoloe õ ba õbeʼe soemange fameta horõ nambi si matoea, si lõ si sala, fameta zala ba naha wameʼe soemange, si mane me labeʼe fameta zala ba hõnia nono zaw̃i andrõ. 
EZK.43_1.23	Ba na no oʼoʼozoei wameta sala andrõ, ba õbeʼe soemange nono zaw̃i si matoea, si lõ si sala, sara, ba sageoe gõi zi matoea mbiribiri si lõ si sala. 
EZK.43_1.24	Õʼohe fõna Jehowa, ba lalaoe jaw̃a nasio ere ba labeʼe soemange Jehowa, soemange nitoenoe. 
EZK.43_1.25	Fitoe bongi waʼara, ba sageoe maʼṍchõ õbeʼe si matoea nambi, soemange fameta horõ, ba sara gõi nono zaw̃i, si matoea, labeʼe, ba sageoe mbiribiri si matoea, si lõ si sala. 
EZK.43_1.26	Fitoe bongi waʼara lahetaheta zala ba naha wameʼe soemange ba lahaogõ ia ba laʼamoniʼõ. 
EZK.43_1.27	Ba si manõ waʼahõwõ mbongi andrõ chõra; ba na loeo si w̃aloe ba na aefa daʼõ, ba labeʼe zoemange nitoenoe andrõ chõmi, ba soemange nitaba, ere, ba naha wameʼe soemange andrõ, ba oehachõsi tõdõ ami, iw̃aʼõ Soʼaja, Jehowa.
EZK.44_1.1	I. 
EZK.44_1.2	Ba imane chõgoe Jehowa: Bõi teboelõ nikoesi mbawa gõli andre, bõi labokai. Lõ tola itõrõ niha; me no itõrõ ia Jehowa, Lowalangi Ndraono Gizeraëli, weʼamõi bacha, andrõ wa lõ labokai ia. 
EZK.44_1.3	Ba razo zidadao ba daʼõ, ba wemanga andrõ, fõna Jehowa. Ba geweʼewe mbawa gõli andrõ itõrõ weʼamõi bacha, ba daʼõ gõi lalania ba wangawoeli. 
EZK.44_1.4	Ba iʼohedo tánõ ba mbawa gõli jõoe, fõna gosali; ba oeʼila waʼanõnõ gosali Jehowa lachõmi Jehowa, ba oefalõgoe tooe ndraʼodo. 
EZK.44_1.5	Ba imane chõgoe Jehowa: He ono niha, tõngõni ba faigi hõrõoe ba fondrondrongo tõgi dalingamõ fefoe niw̃aʼõgoe chõoe ijaʼe, ba nihonogõi andrõ fefoe, ba gosali Jehowa, awõ nifachoi ba chõnia, fefoe; tõngõni lala ba weʼamõi bacha ba gosali, awõ lala weʼamõi baero, na laʼotarai niʼamoniʼõ andrõ. 
EZK.44_1.6	Ba õmane ba zabeʼe tandro andrõ, ba maʼoewoe Gizeraëli: Daʼõ niw̃aʼõ Zoʼaja, Jehowa: No abõnõ waʼara wolaoelaoemi sogoro ita andrõ chõmi, 
EZK.44_1.7	jaʼami maʼoewoe Gizeraëli, me no miʼohe bacha niha bõʼõ, si lõ moeboto tõdõ, ba he õsi, me no mitehe so ira ba niʼamoniʼõ andrõ chõgoe, ba wangoʼaja osali chõgoe, na mibeʼe gõgoe, tawõ ba do, ba tobali midoedoegõ wawoeʼoesa li andrõ chõgoe, nõnõnõnõ zogoro ita andrõ chõmi, fefoe. 
EZK.44_1.8	Ba no lõ miʼoʼõ nifachoi ba niʼamoniʼõ andrõ chõgoe; nichoi dõdõmi zi no mibeʼe dali aʼine, ba wamataro sanaro ba niʼamoniʼõ andrõ chõgoe.
EZK.44_1.9	II. 
EZK.44_1.10	Ono Lewi aʼine, si no mangerogõ jaʼodo, me eloengoe Ndraono Gizeraëli, me no larõi ndraʼodo, wameʼemeʼe adoe andrõ chõra, faʼeloengoe, daʼõ zoloei lalõrā andrõ. 
EZK.44_1.11	Ba sangaingai halõw̃õ ba niʼamoniʼõ andrõ chõgoe ira, sanaro ba mbawandroehõ gosali ba ngoningoni ba gosali; sanabanaba soemange nitoenoe ba soemange nitaba ira, soemange nibeʼe zato; laʼiagõ sanolo jaʼira, ngoningonira. 
EZK.44_1.12	Me no mõi ira ngoningonira ba nadoera andrõ [fõna], ba me no tobali tandraw̃a golalõw̃a ira ba maʼoewoe Gizeraëli, andrõ wa no oefazaw̃a dangagoe chõra, iw̃aʼõ Soʼaja, Jehowa; ba laloeʼi lalõrā andrõ. 
EZK.44_1.13	Lõ tola lahatõʼõ ira chõgoe, ba wangaingai halõw̃õ gere andrõ chõgoe, weʼamõi ba niʼamoniʼõ andrõ chõgoe fefoe, ba niʼamoniʼõ sibai andrõ. Laloeʼi waʼailara aʼine, awõ wotoe ba zogoro ita andrõ chõra, nilaoera. 
EZK.44_1.14	Ba wangaingai halõw̃õ ba gosali oefataro ira — halõw̃õ ngoningoni andrõ ba hadia ia, fefoe, nihalõhalõ ba daʼõ, ba jaʼira zangaingai.
EZK.44_1.15	III. 
EZK.44_1.16	Mõi ira bacha ba niʼamoniʼõ andrõ chõgoe ba lahatõʼõ ira ba meza chõgoe, ngoningonigoe, sangaingai halõw̃õ chõgoe. 
EZK.44_1.17	Ba na latõrõ mbawa gõli, weʼamõi ba golajama tánõ bacha, ba baroe tarafali laʼobaroe; lõ tola labeʼe ba nõsira mboe mbiribiri, na lahalõhalõ halõw̃õra barõ mbawa gõli golajama tánõ bacha ba ba gosali. 
EZK.44_1.18	Saemboe tarafali ba hõgõra ba saraew̃a tarafali ba wahara; bõi laʼonoecha zabõbõi ira. 
EZK.44_1.19	Ba na mõi ira baero, ba golajama baero, ba niha sato, ba laheta noechara, noechara ba halõw̃õra mege, ba latooeʼõ tooe ba mbateʼe andrõ, ba noecha bõʼõ laʼonoecha, fa bõi laʼamoniʼõ zato, ba noechara andrõ. 
EZK.44_1.20	Bõi lafatõwõʼõ ira, ba bõi gõi ladoedoe mboe, nifaloʼo aʼi mboera. 
EZK.44_1.21	Ba agoe, ba bõi ibadoe ere, na mõi ira ba golajama bacha. 
EZK.44_1.22	Ba lõ tola lahalõ lacha ba he ira alawe nitiboʼõ; ono alawe aʼi lahalõ, ono maʼoewoe Gizeraëli; ba lacha gere sa, ba hana na lahalõ. 
EZK.44_1.23	Ba banoeagoe ba lafahaõ he wisa waʼafaehoe niʼamoniʼõ ba zi tenga niʼamoniʼõ, ba faʼafaehoe zi raʼiõ ba zi sõchi, ba labotochi ba dõdõra. 
EZK.44_1.24	Ba samatoenõ hoehoeo ira; hoekoe chõgoe laʼoʼõ ba wangoehoekoe, ba oroisagoe, awõ nifachoigoe, ba latõngõni ba loeo niʼamoniʼõ andrõ chõgoe fefoe, ba laʼamoniʼõ zabato andrõ chõgoe. 
EZK.44_1.25	Ba mboto zi mate, ba bõi lahatõʼõ ira, fa bõi raʼiõ ira; ha na amara ba ma inara ba ma onora matoea ba ma onora alawe ba ma talifoesõra matoea ba ma talifoesõra alawe, si lõ moerai moehalõ, ba hana na raʼiõ ira. 
EZK.44_1.26	Ba na no moefoeli moehaogõ, ba fitoe bongi na laʼerai chõnia. 
EZK.44_1.27	Ba na loeo ifoeli mõi ba niʼamoniʼõ, ba golajama bacha, ba wangai halõw̃õ ba niʼamoniʼõ, ba ibeʼe zoemange fameta horõ andrõ chõnia, iw̃aʼõ Soʼaja, Jehowa. 
EZK.44_1.28	Tána chõra benoea, ba lõ labeʼe chõra — no jaʼodo dána chõra — ba bõi mibeʼe chõra zotõi chõra dania: no jaʼodo gochõtara! 
EZK.44_1.29	Soemange niʼā andrõ ba soemange fameta horõ ba soemange ogaoeta, daʼõ gõra, ba hadia fefoe nilachaʼõ, ba Ndraono Gizeraëli, ba chõra. 
EZK.44_1.30	Ba si sõchi zi aʼa, hadia ia ngawalõ fefoe ba hadia ia ngawalõ zoemange, nihalõ fegero, fegero andrõ fefoe, ba zoemange nihalõ fegero, ba ere zanema. Ba si aʼa hamo chõmi, ba chõ gere mibeʼe, enaʼõ mõi howoehowoe ba nomomi mibeʼe. 
EZK.44_1.31	Ba hadia zi mate ba he niraʼoe wofo ba he nisasawi goetoe ndroeʼoe, ba lõ tola laʼā ere. 
EZK.45_1.1	I. 
EZK.45_1.2	Ba ba nisoeʼa andrõ ba õsoeʼa na, ba 25,000 hela waʼanaoe ba 10,000 hela waʼebolo, naha niʼamoniʼõ, niʼamoniʼõ sibai andrõ. 
EZK.45_1.3	Ameʼela tanõ niʼamoniʼõ daʼõ; tána ba gere, sangaingai halõw̃õ ba niʼamoniʼõ andrõ, si tola mangahatõʼõ jaʼira, ngonigoni Jehowa, naha nomora. Ba si no tonia niʼamoniʼõ andrõ. 
EZK.45_1.4	Naha niʼamoniʼõ andrõ ba daʼõ, ba si 500 hela sagi, fasoei, si õfa sagi, ba 50 hela golajamania, fasoei. 
EZK.45_1.5	Ba 25,000 hela waʼanaoe ba 10,000 waʼebolo, ba nibeʼe tanõ Nono Lewi andrõ, sangaingai halõw̃õ ba gosali, doea woeloe banoea naha nomo. 
EZK.45_1.6	Ba mihonogõi ba mbanoea andrõ, ba 5000 hela waʼebolo ba 25,000 waʼanaoe, dali nifachoi no mege, niʼamoniʼõ. Ba ba maʼoewoe Gizeraëli fefoe daʼõ. 
EZK.45_1.7	Ba chõ razo, ba faoma fatambai niʼamoniʼõ andrõ, iroegi faoma fatambai mbenoea andrõ, he tánõ ba gaechoela loeo, ba he tánõ ba gatoemboecha. Si fanaoenaoe ba nifachoi ba zi samboesamboea mado, iʼotarai nola danõ tánõ ba gaechoela loeo, noemalõ ba nola tánõ ba gatoemboecha. 
EZK.45_1.8	Daʼõ mbenoeania ba Ndraono Gizeraëli, enaʼõ bõi saʼae lafakao mbanoeagoe razo andrõ chõgoe, enaʼõ latehe aʼine ba maʼoewoe Gizeraëli — dali madora — danõ [si tosai].
EZK.45_1.9	II. 
EZK.45_1.10	Saga satoelõ ba toemba satoelõ ba laoeroe satoelõ mifake. 
EZK.45_1.11	Toemba ba laoeroe, ba niʼosaraʼõ; felelima laoeroe zi sa soʼe labeʼe ba w̃aloe hinaoja zi samba laoeroe. Ba zi sazoʼe laʼotarai wangerai. 
EZK.45_1.12	Ba tõloe ngafoeloe saga zi samba fondroejoe; na lima saga, ba lima saga gõi labeʼe, ba na foeloe saga, ba foeloe saga, ba doea woeloe roefia zi samba fondroejoe. 
EZK.45_1.13	Daʼõ gamaedola wegero, nibeʼemi: Sadoemba ba zi sazoʼe gandroe ba sadoemba gõi ba zi sazoʼe zeʼiri. 
EZK.45_1.14	Ba nihonogõi ba wanicha, ba samba hinaoja ba zi sazoʼe, ba zi felelima laoeroe, si sazoʼe. 
EZK.45_1.15	Ba sarasara nono mbiribiri ba zi 200 biribiri, amaedola fegero, nibeʼe mado Ndraono Gizeraëli fefoe, nibeʼe soemange niʼā ba soemange nitoenoe ba soemange fangorifi, ba wameta salara, iw̃aʼõ Soʼaja, Jehowa. 
EZK.45_1.16	Niha sato fefoe nifoʼõmõ si hoelõ wegero andrõ chõ razo Ndraono Gizeraëli. 
EZK.45_1.17	Ba õmõ razo zoemange nitoenoe ba soemange niʼā ba soemange nibadoe ba gowasa ba ba wasoelõna ba ba zabato, ba gowoeloa maʼoewoe Gizeraëli fefoe. Jaʼia zameʼe soemange fameta horõ ba soemange niʼā ba soemange nitoenoe ba soemange fangorifi, ba wameta sala maʼoewoe Gizeraëli.
EZK.45_1.18	III. 
EZK.45_1.19	Ba ihalõ ndro zoemange fameta horõ andrõ õsa ere, ba igoeleʼõ ba gehomo gosali ba ba watalinga lesi naha wameʼe soemange andrõ, si õfa, ba ba mboha mbawa gõli ba golajama bacha. 
EZK.45_1.20	Ba si manõ gõi õlaoe ba zi samboea desaʼa ba mbaw̃a si fitoe, bõrõ zi no mosala, seloengoe, ba ma sambõ faʼaboto ba dõdõ, ba miheta zala ba gosali ba zi manõ. 
EZK.45_1.21	Ba ba zi meweleõfa, ba mbaw̃a si fõfõna, ba milaoe gowasa fasa andrõ; fitoe bongi waʼara laʼā roti si lõ moeʼaisõni. 
EZK.45_1.22	Ba razo, ba ibeʼe nono zaw̃i soemange fameta horõ, na loeo daʼõ, chõnia ba ba niha sato ba danõ fefoe. 
EZK.45_1.23	Ba si fitoe ngaloeo gowasa andrõ, ba fadoro fitoe rozi maṍchõ ibeʼe ono zaw̃i soemange nitoenoe chõ Jehowa ba fitoe ngaʼeoe gõi mbiribiri si matoea si lõ si sala, ba sageoe maʼṍchõ nambi si matoea, soemange fameta horõ. 
EZK.45_1.24	Ba soemange niʼā, ba tõloe laoeroe ibeʼe, awõ nono zaw̃i andrõ, ba tõloe laoeroe gõi awõ mbiribiri, ba fanicha, tõloetõloe hinaoja ba zi tõloetõloe laoeroe andrõ. 
EZK.45_1.25	Ba doeli ba mbaw̃a si fitoe, ba gowasa, ba si manõ gõi ibeʼe, fitoe bongi waʼara, he soemange fameta horõ ba he soemange nitoenoe, ba he soemange niʼā ba fanicha. 
EZK.46_1.1	I. 
EZK.46_1.2	Ba itõrõ geweʼewe, mbawa gõli andrõ razo, moroi baero, weʼamõi bacha, ba iʼiagõ ba ngai mboha mbawa gõli. Ba labeʼe zoemange nitoenoe andrõ chõnia ba soemange fangorifi ere; ba jaʼia, ba sangaloeloe, ba zilõtõ mbawa gõli andrõ, ba aefa daʼõ, ba ifoeli mõi baero, ba bawa gõli ba lõ lakoesi, irege bongi. 
EZK.46_1.3	Ba niha ba danõ, ba sangaloeloe chõ Jehowa, fõna mbawa gõli na loeo sabato ba ba wasoelõna. 
EZK.46_1.4	Ba daʼõ zoemange nitoenoe andrõ, nibeʼe razo chõ Jehowa: na loeo sabato, ba õnõ rozi nono mbiribiri, si lõ si sala, ba sageoe mbiribiri si matoea, 
EZK.46_1.5	si lõ si sala, ba nifoʼawõ soemange niʼā, tõloetõloe laoeroe ba mbiribiri si matoea andrõ; balazi ira ha waʼeboea zoemange niʼā andrõ awõ nono mbiribiri andrõ, ba tõloe hinaoja wanicha ba zi tõloe laoeroe. 
EZK.46_1.6	Ba ba wasoelõna, ba ono zaw̃i si matoea, si lõ si sala, ba õnõ rozi nono mbiribiri ba sageoe mbiribiri si matoea, oi si lõ si sala [nibeʼe]. 
EZK.46_1.7	Ba soemange niʼā, ba tõloe laoeroe iʼasiwai, awõ nono zaw̃i andrõ, ba tõloe laoeroe, awõ mbiribiri si matoea; ba awõ nono mbiribiri andrõ, ba dali ia ha waʼeboea, ba tõloe hinaoja wanicha ba zi tõloe laoeroe. 
EZK.46_1.8	Ba na mõi bacha razo, ba eweʼewe mbawa gõli andrõ itõrõ, ba daʼõ gõi lalania weʼamõi baero. 
EZK.46_1.9	Ba na laʼondrasi Jehowa niha ba danõ, na baw̃a gowasa, ba sanõrõ bawa gõli tánõ jõoe weʼamõi bacha, ba bawa gõli tánõ raja itõrõ weʼamõi baero, ba sanõrõ bawa gõli tánõ raja weʼamõi bacha, ba bawa gõi tánõ jõoe itõrõ weʼamõi baero; bõi latõrõ ba wangawoeli mbawa gõli nitõrõra ba weʼamõi bacha; ba zi fatahõ aʼi latõrõ ba weʼamõi baero. 
EZK.46_1.10	Ba razo, ba bacha ba hoenõra so, na mõi ira bacha, ba fao ia chõra, na mõi ira baero. 
EZK.46_1.11	Ba ba gowasa ba na loeo niʼamoniʼõ, ba tõloetõloe laoeroe zoemange niʼā, awõ nono zaw̃i andrõ ba awõ mbiribiri si matoea; ba balazi ira ha waʼeboea ba nono mbiribiri andrõ; ba tõloetõloe hinaoja wanicha ba zi tõloetõloe laoeroe. 
EZK.46_1.12	Ba na ibeʼe gameʼela saoha gõlõ razo, soemange nitoenoe ba ma soemange fangorifi, saoha gõlõnia chõ Jehowa, ba labokai chõnia mbawa gõli, tánõ ba gatoemboecha loeo; ba ibeʼe soemange fangorifi, nibeʼebeʼenia, na loeo sabato, ba ifoeli mõi baero; ba no mõi ia baero, ba nikoesi mbawandroehõ. 
EZK.46_1.13	Ba ero maʼṍchõ, ba sara ibeʼe ono mbiribiri si dõfi faʼeboea ba si lõ si sala, soemange Jehowa, soemange nitoenoe; ero na mahemoloe mbanoea ibeʼe. 
EZK.46_1.14	Ba ifoʼawõ soemange niʼā — ero mahemoloe — doea doemba, ba samba hinaoja wanicha, ba wanefe hamo si sõchi andrõ, soemange Jehowa, soemange niʼā, amachoita si lõ teboelõ. 
EZK.46_1.15	Ba si manõ wameʼera ono mbiribiri andrõ ba soemange niʼā andrõ, awõ wanicha, ero mahemoloe, soemange nitoenoe, si lõ mamalõmalõ.
EZK.46_1.16	II. 
EZK.46_1.17	Ba na chõ genoninia ibeʼe boeala mbenoea, ba ha iroegi ndrõfi wangefa andrõ, wa chõnia. Ba ba daʼõ, ba mangawoeli chõ razo; ba benoea ba ndraononia andrõ, ba lõ teboelõ wa chõra. 
EZK.46_1.18	Ba lõ tola ihalõ hadia ia mbenoea zato razo, wamakao jaʼira, na iʼambõsi dána chõra; benoea chõnia, ba hana na ibeʼe ba ndraononia, ondrõita, fa bõi tetimba mbanoeagoe, ha niha ia, ba dána chõnia.
EZK.46_1.19	III. 
EZK.46_1.20	Ba imane chõgoe: Daʼõ naha andrõ ba nirino gere soemange ogaoeta andrõ ba soemange fameta horõ ba ba nigore soemange niʼā andrõ, fa bõi laʼohe baero ba golajama, ba golajama baero, ba weʼamoniʼõ niha sato. 
EZK.46_1.21	Ba iʼohedo baero, ba golajama baero, ifaʼamõido ba watalinga golajama andrõ, si õfa, ba hiza, dozi fatalinga golajama, ba so golajama [sideʼide]. 
EZK.46_1.22	Ba watalinga golajama andrõ, si õfa, ba so golajama niʼoniagõ, 40 hela waʼanaoe ba 30 hela waʼebolo; no fagõlõgõlõ waʼeboea zi õfa andrõ, nahia andrõ, ba watalinga. 
EZK.46_1.23	Ba no moebale kara, fasoei, maʼaʼõfa, ba ba gahe mbale andrõ, ba so nawoe, fasoei. 
EZK.46_1.24	Ba imane chõgoe: Daʼõ nahia koki andrõ; ba nirino zangaingai halõw̃õ ba gosali soemange nitaba andrõ, nibeʼe niha sato.
EZK.47_1.1	I. 
EZK.47_1.2	Ba iʼohedo baero, ifatõrõdo be mbawa gõli tánõ jooe ba matõrõ lala, ba wamasoei ba mbawa gõli baero, si otahõgõ atoemboecha loeo; ba hiza nidanõ, si otarai narõ mbagolõ tánõ raja. 
EZK.47_1.3	Ba mõi baero niha andrõ, si so helo ba danga, me isaw̃a tánõ ba gatoemboecha loeo, ba isoeʼa, ba 1000 hela. Ba ifatõrõdo ba nidanõ andrõ; iroegi mboeʼoe gawono. 
EZK.47_1.4	Ba ifoeli isoeʼa, ba 1000 hela, ba ifatõrõdo ba nidanõ, ba iroegi mbalõdoehi. Ba ifoeli isoeʼa, ba 1000 hela, ba ifatõrõdo ba nidanõ, ba no falaw̃a sola. 
EZK.47_1.5	Ba ifoeli isoeʼa, ba 1000 hela, ba no idanõ seboea si tebai oeʼõtõ. Me no abõlõ abacha nidanõ andrõ — no idanõ solangi ita — no idanõ seboea, si tebai taʼõtõ. 
EZK.47_1.6	Ba imane chõgoe: Hadia, no aneheʼõ daʼõ, ono niha? Ba iʼohedo mangawoeli ba mbewe nidanõ andrõ. 
EZK.47_1.7	Ba me oefoelido, ba hiza, no fahõna geoe ba mbewe nidanõ andrõ, faoma fatambai. 
EZK.47_1.8	Ba imane chõgoe: Idanõ andre, ba isaw̃a baero ba danõ tánõ ba gatoemboecha loeo, ba Garaba misi tooe moloeaha; ba na iroegi ziloea asi andrõ [siloea asi si mate] ba nidanõ sasiʼasi, ba idanõ si sõchi nasi andrõ. 
EZK.47_1.9	Ba hadia ia fefoe saliw̃aliw̃a, solihaliha ba daʼõ, heza iroegi hohooenia, ba aoeri, ba si fahõna dania giʼa; na no iroegi saʼae idanõ andrõ, ba tobali idanõ si sõchi [nasi andrõ], ba hadia ia fefoe ba ziroegi idanõ andre, ba aoeri. 
EZK.47_1.10	Ba so dania zangai īʼa ba mbewe, iʼotarai Enigedi, noemalõ ba Enegelaʼi; naha ba nilaoe kiri dania ia; oi so ngawalõ giʼa, si mane īʼa ba nasi seboea, fahõna. 
EZK.47_1.11	Ba laza andrõ chõnia, awõ zi faonõ andrõ, ba lõ tobali, dõrõdõrõ asiʼasi aʼine, ba wangasio. 
EZK.47_1.12	Ba ba mbewe nidanõ andrõ, ba ngõfinia fatambai, ba so ngawalõ geoe sowoea, õ niha; boeloenia, ba lõ aleoe, ba boea, ba si lõ aetoe. Sarasara waw̃a, ba so mboea si bohooe; me no ba niʼamoniʼõ andrõ iʼotarai idanõ andrõ chõnia. Boea, ba õ niha, ba boeloe, ba daloedaloe. 
EZK.47_1.13	II. 
EZK.47_1.14	Mifagõlõgõlõ waosatõ chõmi, ondrõita dania, me no fahõloe ndraʼo me fõna, oebeʼe chõ ndra toeami, ba tobali jaʼami zochõ tanõ andre, ondrõita. 
EZK.47_1.15	Ba daʼõ nola danõ, tánõ jõoe: Iʼotarai nasi seboea ba itoetoeroe Hetelono, iroegi lala ba Zedada, 
EZK.47_1.16	Hamata ba Berota ba Siberaʼi, ba nolara danõ Ndramaseko danõ Hamata, iroegi Hasara-Enono, ba nola Haoerana. 
EZK.47_1.17	Tobali iʼotarai nasi ola andrõ, ba iroegi Hasara-Enono, tobali italoeʼi mijõoe tanõ Ndramaseko ba tanõ Hamata; daʼõ dánõ mijõoe. 
EZK.47_1.18	Ba tánõ ba gatoemboecha loeo: Iʼotarai Hasara-Enono ba gotaloeara Ndramaseko Haoerana, ba no Joridano nolara Gileadi danõ Ndraono Gizeraëli, iroegi ziloea asi tánõ ba gatoemboecha loeo, iroegi dánõ ba Damara; daʼõ dánõ ba gatoemboecha loeo. 
EZK.47_1.19	Ba tánõ miraja: Iʼotarai Damara, iroegi Me-Meriboto ba ngai Gadesi ba itoetoeroe mbombo andrõ mitooe ba nasi seboea; daʼõ dánõ miraja. 
EZK.47_1.20	Ba tánõ ba gaechoela loeo: Asi seboea nola, iroegi ba gamaoedoe sibai lala ba Hamata; daʼõ dánõ ba gaechoela loeo. 
EZK.47_1.21	Daʼõ danõ andrõ nifaosami chõmi, dali mado Ndraono Gizeraëli andrõ. 
EZK.47_1.22	Milaoe dahõdahõ, ba wamaosa jaʼia ondrõita chõmi ba ba niha bõʼõ andrõ, si no fatewoe chõmi, si no moʼono ono matoea ba chõmi. Si falaw̃alaw̃a ba Ndraono Gezeraëli, ono ba danõ, ira, mibeʼe. Sanema ondrõita gõi ira, awõmi, bacha ba hoenõ mado Ndraono Gizeraëli. 
EZK.47_1.23	Ba mado andrõ, ba zi so niha bõʼõ andrõ, mitoetoeroe chõnia gondrõita chõnia, iw̃aʼõ Soʼaja, Jehowa.
EZK.48_1.1	I. 
EZK.48_1.2	Ba ba ngai mado Dano, iʼotarai dánõ ba gatoemboecha loeo, noemalõ ba dánõ ba gaechoela, ba mado Gaseri, samboea. 
EZK.48_1.3	Ba ba ngai mado Gaseri, moroi ba gatoemboecha, noemalõ ba gaechoela, ba mado Nafetali, samboea. 
EZK.48_1.4	Ba ba ngai mado Nafetali, moroi ba gatoemboecha, noemalõ ba gaechoela, ba mado Manase samboea. 
EZK.48_1.5	Ba ba ngai mado Manase, moroi ba gatoemboecha, iroegi ba gaechoela, ba mado Geferaji, samboea. 
EZK.48_1.6	Ba ba ngai mado Geferaji, moroi ba gatoemboecha, iroegi ba gaechoela, ba mado Roebeno, samboea. 
EZK.48_1.7	Ba ba ngai mado Roebeno, moroi ba gatoemboecha, iroegi ba gaechoela, ba mado Joeda, samboea.
EZK.48_1.8	II. 
EZK.48_1.9	Ba boeala andrõ nibeʼemi chõ Jehowa, ba 25,000 hela waʼanaoe, ba 20,000 hela waʼebolo. 
EZK.48_1.10	Ba daʼõ zochõ boeala niʼamoniʼõ andrõ: Ere, mijõoe, ba 25,000 hela, ba tánõ ba gaechoela loeo, ba 10,000 hela waʼebolo, ba tánõ ba gatoemboecha, ba 10,000 hela gõi waʼebolo, ba tánõ miraja, ba 25,000 hela waʼanaoe. Ba ba daloenia bacha labeʼe niʼamoniʼõ andrõ chõ Jehowa. 
EZK.48_1.11	Ba gere niʼamoniʼõ andrõ, ngaʼõtõ Zadoki, si iagõ ngoningonigoe, si lõ eloengoe, me eloengoe Ndraono Gizeraëli, si mane faʼeloengoe Nono Lewi andrõ. 
EZK.48_1.12	Chõra ia si fabõbõ ba mboeala andrõ, fõfõ mboeala tanõ andrõ, niʼamoniʼõ sibai, si faola ba mbenoea Nono Lewi. 
EZK.48_1.13	Ba ba Nono Lewi, ba dali nibeʼe ba gere: 25,000 hela waʼanaoe ba 10,000 hela waʼebolo, tobali 25,000 hela waʼanaoe, fefoe, ba 20,000 hela waʼebolo. 
EZK.48_1.14	Ba lõ tola laʼamawa hadia ia ba lõ tola lafalalini, lõ tola mõi ba danga mbõʼõ wondrege zi sõchi danõ andrõ, me no niʼamoniʼõ chõ Jehowa. 
EZK.48_1.15	Ba si 5000 hela andrõ, si tosai na, bolo andrõ, ba zinga zi 25,000 hela andrõ, ba ba mbanoea, ba zato, mõi, naha nomo ba benoea zato; ba banoea, ba ba daloe bacha so. 
EZK.48_1.16	Ba daʼõ waʼeboea: Tánõ jõoe, ba 4500 hela, ba tánõ raja, ba 4500 hela, ba tánõ ba gatoemboecha ba 4500 ba tánõ ba gaechoela, ba 4500. 
EZK.48_1.17	Ba benoea mbanoea andrõ ba 250 hela tánõ jõoe ba, 250 tánõ raja ba 250 tánõ ba gatoemboecha ba 250 tánõ ba gaechoela. 
EZK.48_1.18	Ba si tosai naoenaoe, ba zinga mboeala niʼamoniʼõ andrõ, 10,000 hela tánõ ba gatoemboecha ba 10,000 hela tánõ ba gaechoela, daʼõ nibeʼe si faola ba mboeala niʼamoniʼõ andrõ, ba boeania, ba õ mbanoea. 
EZK.48_1.19	Ba banoea andrõ, ba si fachõjõ, dozi mado Ndraono Gizeraëli. 
EZK.48_1.20	Ba ahonoa nibeʼemi boeala tanõ, ba si õfa sagi, 25,000 hela: boeala niʼamoniʼõ andrõ, fabaja benoea mbanoea. 
EZK.48_1.21	Ba si tosai, ba chõ razo, faoma fatambai mboeala niʼamoniʼõ andrõ, ba zi fabaja benoea mbanoea tánõ ba gatoemboecha loeo, ba ngai zi 25,000 hela, iroegi nola tánõ ba gatoemboecha, ba tánõ ba gaechoela, ba ngai zi 25,000 hela, iroegi nola tánõ ba gaechoela, dali dána ba zi samboesamboea mado; chõ razo daʼõ, ba boeala niʼamoniʼõ andrõ, ba osali andrõ, niʼamoniʼõ, ba ba daloe bacha so. 
EZK.48_1.22	Ba iʼotarai mbenoea Nono Lewi ba benoea mbanoea, ba gotaloea dána chõ razo, ba chõ razo gotaloeara dána ba mado Joeda dána ba mado Mbenijami.
EZK.48_1.23	III. 
EZK.48_1.24	Ba ba ngai mado Mbenijami, moroi ba gatoemboecha, iroegi ba gaechoela, ba mado Zimeoni, samboea. 
EZK.48_1.25	Ba iʼotarai mado Zimeoni, moroi ba gatoemboecha, iroegi ba gaechoela, ba mado Isasari, samboea. 
EZK.48_1.26	Ba ba ngai mado Isasari, moroi ba gatoemboecha, iroegi ba gaechoela, ba mado Zeboeloni, samboea. 
EZK.48_1.27	Ba ba ngai mado Zeboeloni, moroi ba gatoemboecha, iroegi ba gaechoela, ba mado Gado, samboea. 
EZK.48_1.28	Ba ba ngai mado Gado, tánõ miraja, ba ola, iʼotarai Damara, itõrõ Me-Meriba, ba zinga Gadesi, iroegi mbombo andrõ (ola danõ Miseraji), ba iʼosisi, iroegi nasi seboea. 
EZK.48_1.29	Daʼõ danõ andrõ, nifaosami ondrõita dania ba mado Ndraono Gizeraëli, si fadahõdahõ ami, ba daʼõ dána chõra andrõ, iw̃aʼõ Soʼaja, Jehowa.
EZK.48_1.30	IV. 
EZK.48_1.31	4500 hela ba zoeʼasoeʼa andrõ, ba tõloe mbawa gõli, tánõ mijõoe: bawa gõli mado Roebeno, samboea, ba bawa gõli mado Joeda, samboea, ba bawa gõli mado Lewi, samboea. 
EZK.48_1.32	Ba tanõ ba gatoemboecha loeo, 4500 hela, ba tõloe mbawa gõli: bawa gõli mado Josefo, samboea, ba bawa gõli mado Mbenijami, samboea, ba bawa gõli mado Dano, samboea. 
EZK.48_1.33	Ba tánõ raja, 4500 hela, ba tõloe mbawa gõli: bawa gõli mado Zimeoni, samboea, ba bawa gõli mado Isasari, samboea, ba bawa gõli mado Zeboeloni, samboea. 
EZK.48_1.34	Ba tánõ ba gaechoela loeo, 4500 hela, ba tõloe mbawa gõli: bawa gõli mado Gado, samboea, ba bawa gõli mado Gaseri, samboea, ba bawa gõli mado Nafetali, samboea. 
EZK.48_1.35	18,000 hela, fasoei, ba tõi mbanoea, na loeo daʼõ dania, ba ”Jehowa ba daʼõ.”
DAN.1_1.1	I. 
DAN.1_1.2	Ba ibeʼe ba dangania Jojaki razo mado Joeda Soʼaja, awõ gamagama ba nomo Lowalangi õsa, ba iʼohe ba danõ Zineara, ba gosali Lowalanginia, ba gamagama andrõ, ba ibeʼe ba mbateʼe girõgirõ andrõ chõ Lowalanginia. 
DAN.1_1.3	Ba ibeʼe li razo chõ Asifena, mandroe genoni jomo, enaʼõ ifaigi ba Ndraono Gizeraëli ngaʼõtõ razo, awõ ngaʼõtõ zalaw̃a, 
DAN.1_1.4	ono matoea si lõ si sala [ba mbotora] ba si no moefahaõ ba sangila watahõgõ ba si so faʼaboto ba dõdõ, si nangea mõi ngoningoni razo, ba gõdo, ba enaʼõ na ifahaõ ira ba wanoera ba ba li Ndrawa Galedaia. 
DAN.1_1.5	Ba iw̃aʼõ razo gõra maʼṍchõ, fõfõ gõ razo ba fõfõ nagoe nibadoebadoenia, ba ibeʼe li, medõloe fache waʼara laʼeʼeboea ira, ba na aefa daʼõ, ba mõi ira ngoningoni razo. 
DAN.1_1.6	Ba jaʼira gõi mado Joeda andrõ, ira Daniëli, Hanania, Mizaëli ba Asaria. 
DAN.1_1.7	Ba ifalalini dõira mandroe genoni jomo: Tõi Daniëli, ba Belizasari, ba tõi Hanania ba Saderachi, ba tõi Mizaëli, ba Mezachi ba tõi Asaria ba Abedo-Nego ibeʼe.
DAN.1_1.8	II. 
DAN.1_1.9	Ba faloecha waʼeboea dõdõ ba faʼahachõ dõdõ Daniëli, chõ mandroe genoni jomo, ibeʼe Lowalangi; 
DAN.1_1.10	ba imane zoei mandroe andrõ chõ Daniëli: Sosó dõdõgoe, ma dania safoeofoeo ami, moroi ba nono matoea bõʼõ, si faziaziaʼa chõmi, wamaigi zochõ jaʼo, razo, sangoemaʼõ gõmi, andrõ, ba ma ifaboenoeʼõ dania ndraʼõ razo, bõrõ ami! 
DAN.1_1.11	Ba imane Daniëli chõ mandroe zameʼemeʼe gõ, nibeʼe mandroe genoni jomo barõ mbawa ira Daniëli, Hanania, Mizaëli ba Asaria: 
DAN.1_1.12	Tema tandraigõ ba genonioe andre, foeloe bongi, enaʼõ ha sambalõ sinanõ labeʼe õma, ba idanõ, nibadoe. 
DAN.1_1.13	Ba hana na õfaigi dania, he wisa nõsima ba he wisa nõsi nono matoea si mangamanga wõfõ gõ razo; ba heza zi fadoehoe dõdõoe dania, ba daʼõ õlaoe ba genonioe. 
DAN.1_1.14	Ba iʼoʼõ niʼandrõra, ba itandraigõ foeloe bongi. 
DAN.1_1.15	Ba me no aefa zi foeloe bongi, ba no sõchi nõsira ba no esolo ira, moroi ba nono matoea andrõ fefoe, si mangamanga wõfõ gõ razo. 
DAN.1_1.16	Ba iʼotarai daʼõ, ba ifahetaʼõ mandroe sameʼemeʼe gõ gõra andrõ ba agoe andrõ, ba sinanõ ibeʼe õra. 
DAN.1_1.17	Ba ibeʼe ba nono matoea andrõ si daõfa Lowalangi wangila watahõgõ ba faʼaboto ba dõdõ ngawalõ zoera fefoe, awõ ngawalõ waʼatoeatoea; ba Daniëli, ba iʼila gõi geloeaha gangilata ba eloeaha wangifi fefoe.
DAN.1_1.18	III. 
DAN.1_1.19	Ba me fahoehoeo chõra razo, ba lõ ba chõra fefoe si mane ira Daniëli, Hanania, Mizaëli ba Asaria; ba mõi ngoningoni razo ira. 
DAN.1_1.20	Ba ero na balazi waʼatoeatoea ba faʼaboto ba dõdõ, ba isõndra razo — ero na izofoezofoe chõra — mewoeloe lataloeʼi zeboea elemoe ba si faeta fefoe, ba mbanoeani, fefoe. 
DAN.1_1.21	Ba Daniëli, ba lõ si mate na, me awena tobali razo Kiro. 
DAN.2_1.1	I. 
DAN.2_1.2	Ba ibeʼe li razo, lakaoni zeboea elemoe ba si faeta ba sanoto ba Dawa Galedaia, ba wangombacha chõ razo hadia wangifinia. Ba me so ira, me laʼondrasi razo, 
DAN.2_1.3	ba imane chõra razo: No mangifi ndraʼo, ba no hoemoefa dõdõgoe, enaʼõ oeʼila geloeaha wangifi andrõ. 
DAN.2_1.4	Ba latema li razo Dawa Galedaia andrõ, ba li Ndrawa Garamo, lamane: He razo, ja si lõ aetoe nosooe! Toenõ wangifi andrõ ba genonioe, enaʼõ maʼombachaʼõ geloeahania! 
DAN.2_1.5	Ba imane razo ba Ndrawa Galedaia anrdõ: No oeʼetoeʼõ tõdõgoe: Na tebai mitoenõ chõgoe wangifi andrõ, fabaja eloeahania, ba laʼõʼõtõ ami, ba labaliʼõ obooela nomomi. 
DAN.2_1.6	Ba na miʼila mitoenõ chõgoe wangifi, fabaja eloeahania, ba oja ngawalõ mboeala ba soemange seboea mitema chõgoe. Andrõ miʼombachaʼõ chõgoe wangifi andrõ, awõ geloeahania! 
DAN.2_1.7	Ba lafoeli latema linia, lamane: Jamoetoenõ manõ wangifi andrõ razo, ba genoninia, ba jaʼaga dania zangoemaʼõ hadia geloeahania. 
DAN.2_1.8	Ba imane chõra razo: Aboto sibai saʼae ba dõdõgoe, wa edõna mirõrõ ndraʼodo, me no mirongo, no oeʼetoeʼõ tõdõgoe: 
DAN.2_1.9	Na lõʼõ sa miʼila mitoenõ chõgoe wangifigoe andrõ, ba lõ teboelõ hoekoe, niʼetoeʼõgoe chõmi, me no mamagõlõ ami, ba wolaoe faja chõgoe, ba wolimo jaʼo, irege no olifoe ndraʼõ. Andrõ mitoenõ chõgoe wangifi andrõ, enaʼõ aboto ba dõdõgoe, miʼila gõi miw̃aʼõ chõgoe, hadia geloeahania. 
DAN.2_1.10	Ba latema li razo Dawa Galedaia andrõ, lamane: Samõsa lõ niha ba goeli danõ, sangila mangoemaʼõ niʼandrõ razo, ba lõʼõ gõi irai iw̃aʼõ ba zeboea elemoe ba ba zi faeta ba ba Ndrawa Galedaia zi mane daʼõ razo seboea ba sabõlõ, fefoe gofoe heza. 
DAN.2_1.11	No abõlõ afõchõ niʼandrõ razo, me samõsa lõ sangila mangombachaʼõ daʼõ chõ razo, baero zi no motõi Lowalangi, ba tenga ba ngai niha si matemate so daʼõ. 
DAN.2_1.12	Ba mofõnoe sibai razo, abao dõdõnia, ba ibeʼe li, ahori laboenoe zonecheneche ba Mbabeli. 
DAN.2_1.13	Ba me no moebeʼe goroisa andrõ, ba wamoenoe sonecheneche andrõ, ba laʼaloei gõi Daniëli ba awõnia andrõ, ba wamoenoe jaʼira.
DAN.2_1.14	II. 
DAN.2_1.15	Hoemede ia, imane chõ Gariochi andrõ, koemandra chõ razo: Hadia mbõrõ goroisa sabeʼe andrõ, nibeʼe razo? Ba me no iʼombachaʼõ chõ Daniëli mbõrõ Ariochi, 
DAN.2_1.16	ba mõi Daniëli mangandrõ famonoso chõ razo, ba iʼombachaʼõ chõ razo geloeaha [wangifi andrõ] iw̃aʼõ. 
DAN.2_1.17	Aefa daʼõ, ba ifoeli ia ba nahiania Daniëli ba idoenõdoenõ ba nawõnia andrõ, chõ ndra Hanania, Mizaëli, Asaria hoehoeo andrõ, 
DAN.2_1.18	ba iw̃aʼõ chõra laʼagarõfi li Lowalangi ba zoroego, ba zi no tobini andrõ, enaʼõ ihachõsi tõdõ ira, fa bõi lafao dania ba zonecheneche bõʼõ ba Mbabeli Daniëli ba awõnia, wamoenoe jaʼira. 
DAN.2_1.19	Ba tebokai chõ Daniëli zi no tobini andrõ ba gangilata, ba zi bongi. Ba isoeno Lowalangi ba zoroego Daniëli. 
DAN.2_1.20	Hoemede ia, imane: Nisoeno dõi Lowalangi, gõtõgõtõ waʼara dania; me no chõnia waʼatoeatoea ba faʼabõlõ. 
DAN.2_1.21	Jaʼia zamalalini ngaʼõtõ ba inõtõ, itimba razo ba ifoeli ifataro razo bõʼõ; ba jaʼia zameʼe faʼatoeatoea ba zatoeatoeʼa ba faʼaboto ba dõdõ ba zaboto ba dõdõ. 
DAN.2_1.22	Jaʼia zamokai si no tobini sibai, ba iʼila nilaoe ba zogõmigõmi; ba haga andrõ, ba ba chõnia so. 
DAN.2_1.23	Oeʼandrõ saoha gõlõ chõoe, jaʼoegõ Lowalangi ndra toeagoe, oesoeno ndraʼoegõ, me no õbeʼe chõgoe waʼtoeatoea ba faʼabõlõ, ba me no õbokai gõi chõgoe iadaʼe niʼandrõma chõoe; noa sa õbokai chõma niw̃aʼõ razo andrõ.
DAN.2_1.24	III. 
DAN.2_1.25	Ba iʼaliogõ iʼohe chõ razo Daniëli Ariochi, imane chõnia: No oesõndra niha, ba Niha Jehoeda, niʼoloiʼõ moroi ba mbanoeara, sedõna mangombacha eloeaha [wangifi andrõ] chõ razo. 
DAN.2_1.26	Ba hoemede razo, imane chõ Daniëli, si no moefotõi Belizasari: Hadia, õʼila õʼombachaʼõ chõgoe hadia wangifigoe andrõ ba hadia geloeahania? 
DAN.2_1.27	Ba hoemede Daniëli, imane chõ razo: Ba zi no tobini andrõ, niʼandrõ razo, ba lõ sonecheneche ba lõ si faeta ba lõ seboea elemoe ba lõ sangila eloeaha ndrõfi, sangila mangombacha chõ razo; 
DAN.2_1.28	ba so Lowalangi, ba zoroego, samokai si no tobini, ba no daʼõ zamaʼeleʼõ chõ razo Neboekanesa, he wisa dania, foerida. Ba daʼõ wangifioe andrõ ba angilata hõrõoe ba wemõrõoe: 
DAN.2_1.29	Jaʼoegõ razo, ba no mangerangera tõdõ ndraʼoegõ ba gasooe, he wisa maõ foerida; ba samokai si no tobini, ba no ifaʼeleʼõ chõoe he wisa. 
DAN.2_1.30	Ba no tenga bõrõ waʼatoeatoea, si no so chõgoe taw̃aʼõ, ba si lõ ba niha bõʼõ fefoe, wa no moeʼoromaʼõ chõgoe; bõrõnia: enaʼõ irongo geloeaha razo, ba enaʼõ teʼombachaʼõ chõoe hadia geraʼera dõdõoe andrõ. 
DAN.2_1.31	Jaʼoegõ razo, ba no õʼila, no so ba doedoema hõrõoe wamaedo niha, seboea sibai. No eboea wamaedo andrõ, ba si no eboea sibai lachõmi gõi; no moesindro fõnaoe ba sataʼoe ita wamaigi jaʼia. 
DAN.2_1.32	Hõgõ wamaedo andrõ, ba no si ndroehoe mbalaki, ba totonia, awõ daʼio, ba firõ, ba taloe ba lafojo, ba tõla garamba, ba fahania, ba siʼõli, ba ahenia, 
DAN.2_1.33	ba no matonga ziʼõli, ba si matonga, ba laʼoeri. 
DAN.2_1.34	Ba õfaigi, ba iʼogomoezaõ aboʼa gowe — tenga moroi ba danga niha — ba gõna ba wamaedo niha andrõ, ba gahenia siʼõli ba laʼoeri, ba arasa ibeʼe. 
DAN.2_1.35	Ba iʼozoemagõ moezawili, he siʼõli ba he laʼoeri, ba he tõla garamba, ba he firõ, ba he balaki, timba ndrami ba golajama mbasitõ ba wamasi, ba iʼoloiʼõ angi, tobali ezai moetõ lõ moesõndra saʼae. Ba gowe andrõ, sameʼe arasa wamaedo niha andrõ, ba manõi ba tobali hili seboea, anõnõ goeli danõ maʼasagõrõ ibeʼe. 
DAN.2_1.36	IV. 
DAN.2_1.37	Jaʼoegõ razo, ba no razo jaw̃a razo bõʼõ ndraʼoegõ, nibeʼe Lowalangi ba zoroego faʼasalaw̃a ba faʼabõlõ ba faʼabeʼe ba faʼeboea dõi, 
DAN.2_1.38	ba nibeʼenia barõ mbawa niha, fefoe gofoe heza so ira, awõ zaliw̃aliw̃a ba danõ, awõ wofo ba daloe mbanoea, nibeʼenia samatõrõ jaʼira fefoe: jaʼoegõ hõgõ balaki andrõ. 
DAN.2_1.39	Ba foerioe dania, ba so gamatõrõw̃a bõʼõ, sambõ moroi ba chõmõ; ba aefa daʼõ, ba so zoei, si no tõla garamba, ba iroegi goeli danõ maʼasagõrõ famatõrõ. 
DAN.2_1.40	Ba aefa daʼõ, ba amatõrõw̃a fanete zi tõloe, sabeʼe timba ziʼõli, si mane siʼõli, sorasa fefoe hadia ia, samoto, si manõ wa ifoefoe dania daʼõ no mege fefoe ba irasa, si mane siʼõli, forasa hadia ia. 
DAN.2_1.41	Ba ahe andrõ ba toetoeroe kahe niʼilaoe, wa no matonga laʼoeri ba si matonga, ba siʼõli, ba falõaró gamatõrõw̃a andrõ [geloeahania]. Ba so sa atṍ chõnia gõi waʼabeʼe ziʼõli; jaʼia wa no õʼila, no fachõjõ ira ziʼõli laʼoeri. 
DAN.2_1.42	Ba fangilaoe, wa no faroeka ira ziʼõli laʼoeri, ba doetoeroe kahe, ba jaʼia wa matonga aro, matoga lõ aro gamatõrõw̃a andrõ; 
DAN.2_1.43	awõ wa no faroeka ira ziʼoli laʼoeri, õʼila: ba he lafachõjõ ira, na fahalõ ira, ba lõʼõ sa atṍ fabõbõ, si mane siʼõli ba laʼoeri, si tebai gõi tafaroeka. 
DAN.2_1.45	Si mane fangilaoe, wa aboʼa gowe ba hili — tenga moroi ba danga niha — sorasa siʼõli ba tõla garamba ba laʼoeri ba firõ ba balaki. No Lowalangi seboea zamaʼeleʼõ chõ razo, he wisa dania. Ba fangifi andrõ, ba no si ndroehoe, ba eloeahania, ba no si fadoehoe dõdõda.
DAN.2_1.46	V. 
DAN.2_1.47	Ba hoemede razo, imane chõ Daniëli: Si ndroehoe: no Lowalangi jaw̃a Lowalangi bõʼõ Lowalangimi andrõ, ba no Soʼaja razo fefoe, ba no sangila mamokai si no tobini ia, me no õʼila õfaʼeleʼõ zi no tobini andrõ. 
DAN.2_1.48	Ba ifosoemange sibai Daniëli razo; oja sibai ibeʼe chõnia boeala seboea, ba ifataro salaw̃a ia ba nõri Mbabeli maʼasara, ba ibeʼe fondrege zatoea zonecheneche ba Mbabeli fefoe ia. 
DAN.2_1.49	Ba me mangandrõ Daniëli chõ razo, ba ibeʼe ba danga ndra Saderachi, Mezachi Abedo-Nego wamatõrõ õri Mbabeli. Ba Daniëli, ba lõ aefaʼaefa ba gõdo razo.
DAN.3_1.1	I. 
DAN.3_1.2	Ba ifatenge zinenge razo Neboekanesa ba zalaw̃a ba chõ ndra toea seboea ba ba goemandroe ba ba hõgõ zangoehoekoe ba ba zangirõ anaʼa ba ba zangila amachoita ba ba zangoehoekoe sato ba ba nifatarõ ba danõ misa, ba halõw̃õ chõ razo, fefoe, ifakaoniʼõ ira, ba wangaroewoesi famaedo niha andrõ, nifafazõchiʼõ razo Neboekanesa. 
DAN.3_1.3	Ba owoelo zalaw̃a ba ira toea seboea ba koemandroe, awõ hõgõ zangoehoekoe ba sangirõ anaʼa ba sangila amachoita ba sangoehoekoe sato, awõ nifataro ba danõ misa, ba halõw̃õ chõ razo, fefoe, ba wangaroewoesi famaedo niha andrõ, nifafazõchiʼõ Neboekanesa, ba laʼiagõ fõna wamaedo andrõ. 
DAN.3_1.4	Ba moeʼao ziʼao andrõ, eboea linia, imane: Daʼõ niw̃aʼõ chõmi, jaʼami, ha niha ami, ha soi ami ba hadia limi. 
DAN.3_1.5	Ha siʼaikõ mirongo li dorofe ba li zoeroene ba li mbiola nitika sideʼide ba li mbiola nitika seboea ba li mbiola nifosinali, ba li laigi niwoewoesi, ba hadia ia na fefoe nifolī, ba mifalõgoe tooe ami, ba wangaloeloe ba waemaedo niha andrõ, nifafazõchiʼõ razo Neboekanesa. 
DAN.3_1.6	Ba si lõ mamalõgoe tooe jaʼia, ba si lõ mangaloeloe, ba ladõlõ latiboʼõ ba mbaho galitõ siholahola! 
DAN.3_1.7	Andrõ wa laʼanemaʼõ lafalõgoe tooe ira dozi ha niha ira ba ha soi ira ba hadia ngawalõ lira, me larongo li dorofe ba li zoeroene ba li mbiola nitika, sideʼide ba seboea ba li mbiola nifosinali, ba hadia ia na, fefoe, nifolī, ba wangaloeloe ba wamaedo niha andrõ anaʼa, nifafazõchiʼõ razo Neboekanesa.
DAN.3_1.8	II. 
DAN.3_1.9	Hoemede ira, lamane chõ razo Neboekanesa: He razo, ja si lõ aetoe nosooe! 
DAN.3_1.10	No õbeʼe goroisa, jaʼoegõ razo, enaʼõ lafalõgoe tooe ira niha, fefoe, na larongo li dorofe ba li zoeroene ba li mbiola nitika, sideʼide ba seboea ba li mbiola nifosinali ba li laigi niwoewoesi, ba hadia ia na, fefoe nifolī, ba wangaloeloe ba wamaedo niha andrõ anaʼa, 
DAN.3_1.11	awõ wa nitiboʼõ ba mbaho galitõ siholahola zi lõ mamalõgoe tooe jaʼia ba si lõ mangaloeloe. 
DAN.3_1.12	Ba no so ba daʼõ Niha Jehoeda, nifataromõ samatõrõ õri Mbabeli, ira Saderachi, Mezachi, Abedo-Nego. No laʼositengagõ goroisamõ niha andrõ, jaʼoegõ razo; Lowalangimõ, ba lõ lafosoemange, ba ba wamaedo niha andrõ anaʼa, nifafazõchiʼõmõ, ba lõ mangaloeloe ira. 
DAN.3_1.13	Ba mofõnoe sibai Neboekanesa, abao dõdõnia, ba ibeʼe li, laʼohe chõnia ndra Saderachi, Mezachi, Abedo-Nego. Ba me laʼohe ira chõ razo, ba hoemede Neboekanesa, 
DAN.3_1.14	imane chõra: Hadia, niʼodõdõgõ, jaʼami, ira Saderachi, Mezachi, Abedo-Nego, wa lõ mifosoemange Lowalangigoe, awõ wa lõ mangaloeloe ami ba wamaedo niha andrõ anaʼa, nifalaoeʼõgoe? 
DAN.3_1.15	Hiza, na edõna ami mifalõgoe tooe ami, ba wangaloeloe ba wamaedo niha andrõ, nifalaoeʼõgoe, na ha siʼaikõ mirongo li dorofe ba li zoeroene ba li mbiola nitika, sideʼide ba seboea, ba li mbiola si 10 sinali, ba he li laigi niwoewoesi, ba hadia ia na, fefoe, nifolī, ba laoe; ba na lõ mangaloeloe ami, ba ladõlõ latiboʼõ ami ba mbaho galitõ siholahola, ba ha niha maõ Lowalangi, sangila mangefaʼõ jaʼami ba dangagoe! 
DAN.3_1.16	Ba latema li ira Saderachi, Mezachi, Abedo-Nego, lamane chõ razo Neboekanesa: Alacha lõ matema limõ. 
DAN.3_1.17	Na iʼila iʼorifi ndraʼaga Lowalangima andrõ, nifosoemangema, ba iʼefaʼõga ba mbaho galito siholahola ba ba dangaoe, jaʼoegõ razo; 
DAN.3_1.18	ba na lõʼõ, ba ja aboto ba dõdõoe, jaʼoegõ razo, wa lõʼõ zoei mafosoemange Lowalangimõ, ba lõʼõ gõi mangaloeloe ndraʼaga ba wamaedo niha andrõ anaʼa, nifalaoeʼõmõ. 
DAN.3_1.19	Ba mofõnoe sibai Neboekanesa chõ ndra Saderachi, Mezachi, Abedo-Nego, ojo mbawania, ba iʼoroiʼõ ladooeʼõ galitõ, mewitoe faʼabõlõnia mege, si nangea faʼaoechoenia fõna. 
DAN.3_1.20	Ba ibeʼe gõi li ba zabõlõ zaradadoenia, labõbõ ndra Saderachi, Mezachi, Abedo-Nego, ba waniboʼõ jaʼira ba mbaho galitõ andrõ. 
DAN.3_1.21	Ba labõbõ niha andrõ — lõ moeheta zaraew̃ara ba lembera ba baroera, ba hadia ia noecha bõʼõ — ba latiboʼõ ba mbaho galitõ siholahola. 
DAN.3_1.22	Ba me no abeʼe sibai goroisa razo ba me no tõra waʼabõlõ galitõ, ba mate niha andrõ solohe mijaw̃a ira Saderachi, Mezachi, Abedo-Nego, ibeʼe holahola galitõ andrõ; 
DAN.3_1.23	ba si datõloe andrõ, Saderachi ba Mezachi ba Abedo-Nego, ba aechoe si tooe ba mbaho galitõ andrõ, nibõbõ. 
DAN.3_1.24	III. 
DAN.3_1.25	Ba imane chõra: Ba daõfa oeʼila iadaʼe niha, sowaõwaõ ba galitõ, lõ bõbõ, ba lõ hadia zachozi ira, ba si samõsa, ba no hoelõ nono Lowalangi wamaigida. 
DAN.3_1.26	Ba mõi ba mbawa mbaho galitõ andrõ siholahola Neboekanesa, hoemede ia, imane: He jaʼami, ira Saderachi, Mezachi, Abedo-Nego, jaʼami enoni Lowalangi Fondrege zalaw̃a, miʼae jaw̃a, miʼae ba daʼe! Ba larõi galitõ ira Saderachi, Mezachi, Abedo-Nego, 
DAN.3_1.27	ba owoelo zalaw̃a ba ira toea seboea ba koemandroe ba anofoela razo, ba laʼila, wa no tebai iʼā nõsi niha andrõ alitõ, wa lõ sachozi mboera, awõ wa lõ sadoedoe noechara ba he sabõoe alitõ, ba lõʼõ, ba chõra andrõ. 
DAN.3_1.28	Ba hoemede Neboekanesa, imane: Nisoeno Lowalangi ndra Saderachi, Mezachi, Abedo-Nego, si no mamatenge malaʼikania ba si no mangorifi enoninia andrõ, si no abeʼe tõdõ chõnia, ba si no manawõ oroisa razo, woloeloe botora, fa bõi lafosoemange Lowalangi bõʼõ, ba fa bõi mangaloeloe ba Lowalangi bõʼõ, ha ba Lowalangira. 
DAN.3_1.29	Andrõ wa no oebeʼe goroisa: Dozi, ha niha ira, ba ha soi ira, ba hadia ngawalõ lira, ha niha zangoʼaja Lowalangi ndra Saderachi, Mezachi, Abedo-Nego, ba niʼõʼõtõ, ba omonia, ba nibaliʼõ obooela, me no lõ Lowalangi bõʼõ, sangila mangorifi niha, si mane Lowalangira. 
DAN.3_1.30	Ba ifataro koemandroe seboea ba danõ Mbabeli ndra Saderachi, Mezachi, Abedo-Nego, razo. 
DAN.3_1.31	Oroisa razo Neboekanesa ba niha fefoe, ha soi ira ba hadia ngawalõ lira, ba goeli danõ: Ja ahowoe ami! 
DAN.3_1.32	Omasi ndraʼo, oefarongogõ dandra andrõ ba sahõlihõli dõdõda, nilaoe Lowalangi Fondrege zalaw̃a chõgoe. 
DAN.3_1.33	Si no eboea sibai dandra andrõ chõnia, ba si no abõlõbõlõ sibai zahõlihõli dõdõda andrõ! Amatõrõw̃ania andrõ, ba no amatõrõw̃a si lõ teboelõ, iroegi zi lõ aetoe, ba faʼasalaw̃ania andrõ, ba gõtõgõtõ waʼara dania! 
DAN.4_1.1	I. ”
DAN.4_1.2	Ba mangifi ndraʼo ba tobali dõdõgoe ba tokeado ibeʼe eraʼeragoe ba gasogoe ba angilata hõrõgoe andrõ. 
DAN.4_1.3	Ba oebeʼe li, laʼohe chõgoe zonecheneche ba Mbabeli, fefoe, enaʼõ laʼombachaʼõ chõgoe geloeaha wangifigoe andrõ. 
DAN.4_1.4	Ba so zeboea elemoe ba si faeta ba Dawa Galedaia andrõ ba sangila eloeaha ndrõfi, ba oetoenõ chõra wangifigoe andrõ; ba lõ laʼila laʼombachaʼõ chõgoe geloeahania. 
DAN.4_1.5	Ba ba gafoeriata, ba so Daniëli andrõ, sotõi Belizasari, wangohiaʼõ tõi Lowalangigoe andrõ, ba si so Eheha Lowalangi, niʼamoniʼõ, ba oetoenõ chõnia wangifigoe, oemane:
DAN.4_1.6	II. 
DAN.4_1.7	Angilata hõrõgoe, ba gasogoe, ba oefaigi, ba hiza geoe seboea sibai, ba daloe danõ. 
DAN.4_1.8	Ba tedooedooe waʼeboea geoe andrõ ba faʼesolonia; iroegi mbanoea si jaw̃a hogoenia, ba iroegi ba wondrege danõ oroma ia. 
DAN.4_1.9	Boeloenia, ba no si sõchi ba boeania, ba no fahõna, dozi niha zanõndra gõra chõnia; mõrõmõrõ ba mbõrõnia zaliw̃aliw̃a ba danõ, ba loemõ, ba ba ba ndrahania, ba mangazoeni wofo ba daloe mbanoea, ba ba chõnia lasõndra gõra fefoe zonoso. 
DAN.4_1.10	Ba oeʼila ba gangilata hõrõgoe andrõ, ba gasogoe, ba hiza moroi jaw̃a ba mbanoea si jaw̃a zanaro niʼamoniʼõ; moeʼao ia, 
DAN.4_1.11	ibeʼe li, imane: Miʼobõ geʼoe andrõ ba mitoenga ndrahania; miboeroesi mboeloe ba mifazawili mboea! Enaʼõ moloi zaliw̃aliw̃a ba danõ ba mbõrõnia, ba he fofo ba ndrahania. 
DAN.4_1.12	Ba bõrõnia, ba nirõi ba danõ, ba nirate, rate siʼõli ba tõla, ba mbenoea, enaʼõ hamboenõ ia ia namo mbanoea, ba enaʼõ iʼagaʼagā ndroeʼoe ba danõ, awõ zaliw̃aliw̃a ba danõ. 
DAN.4_1.13	Tõdõ niha andrõ chõnia, ba niheta chõnia, ba tõdõ zaliw̃aliw̃a ba danõ nibeʼe chõnia, ba mewitoe fache waʼara daʼõ chõnia. 
DAN.4_1.14	Nihonogõi zanaro andrõ daʼõ, ba no oroisa niʼamoniʼõ andrõ ba daʼõ, enaʼõ aboto ba dõdõ niha saoeri, wa no ba danga Wondrege zalaw̃a so waʼasalaw̃a niha ba ibeʼe chõ zomasi ia, awõ wa iʼila gõi ifataro salaw̃a wondrege zideʼide. 
DAN.4_1.15	Daʼõ wangifi andrõ, me mangifi ndraʼodo, jaʼodó, razo Neboekanesa; ba jaʼoegõ, Belizasari, ba hadia geloeahania? Fefoe zonecheneche ba danõgoe, ba lõʼõ sa laʼila laʼombachaʼõ chõgoe geloeaha; ba jaʼoegõ zangila, me no so chõoe Geheha Lowalangi andrõ, niʼamoniʼõ.”
DAN.4_1.16	III. 
DAN.4_1.17	Eoe andrõ, niʼilaoe, salaw̃a ba sesolo, siroegi ba mbanoea si jaw̃a hogoe ba soroma iroegi ba wondrege danõ fasoei, 
DAN.4_1.18	si sõchi boeloe ba si no fahõna boea, irege lasõndra gõra dozi si mõi chõnia, ba zonahia zaliw̃aliw̃a ba danõ, ba loemõ, ba ba zangazoeni fofo, ba ndraha, ba jaʼoegõ daʼõ, jaʼoegõ razo, 
DAN.4_1.19	seboea ba sabõlõ, si no tedooedooe faʼeboea, iroegi ba mbanoea si jaw̃a ba siroegi ba wondrege danõ faʼabõlõ. 
DAN.4_1.20	Ba fangila razo, wa so moroi jaw̃a zanaro niʼamoniʼõ, sangoemaʼõ: Miʼobõ geoe andrõ ba michõchõ, ba bõrõnia, ba mirõi ba danõ ba mirate, rate siʼõli ba tõla, ba mbenoea, enaʼõ hamboenõ ia namo mbanoea, ba enaʼõ iʼā wõfõ gõ zaliw̃aliw̃a ba danõ, iroegi mewitoe fache, 
DAN.4_1.21	ba daʼõ geloeahania, jaʼoegõ razo, — no nihonogõi Wondrege zalaw̃a, nifatõrõ chõ zochõ jaʼo razo — 
DAN.4_1.22	latiboʼõ dania ndraʼoegõ niha, ba ba zaliw̃aliw̃a ba danõ nahiaoe dania: boeloe ndroeʼoe labeʼe õoe, fõfõ gõ zaw̃i, ba si hamboenõ namo mbanoea ndraʼoegõ, mewitoe fache waʼara chõoe daʼõ, irege aboto ba dõdõoe, wa no ba danga Wondrege zalaw̃a so waʼasalaw̃a niha, ba iʼila ibeʼe ba zomasi ia. 
DAN.4_1.23	Ba oroisa andrõ, wa lõ laboelõʼõ ba danõ mbõrõ geoe andrõ, ba eloeahania, ba si lõ teboelõ chõoe waʼarazomõ; ha siʼaikõ aboto ba dõdõoe, wa no abõlõ zoroego. 
DAN.4_1.24	Ba andrõ, jaʼoegõ razo, fondrondrongo niw̃aʼõgoe chõoe: salahini horõoe andrõ faʼatoelõ dõdõ, ba olalõw̃amõ, ba salahini faʼahachõ dõdõoe zi noemana, ma atṍ ara dania waʼohahaoe dõdõoe.
DAN.4_1.25	IV. 
DAN.4_1.26	Dõfi aefa daʼõ no mege, ba samoeza maʼṍchõ, ba manõrõnõrõ razo ba dete gõdonia. 
DAN.4_1.27	Ba hoemede ia, imane: Hadia, tenga Babeli seboea andrõ daʼe, nitaroeʼõgoe banoea razo, ba waʼabõlõgoe, si no maoeloe, ba ba wangeboea lachõmigoe! 
DAN.4_1.28	Ba lõ saetoe na ba mbewe razo niw̃aʼõnia andrõ, ba so li si oroi mbanoea si jaw̃a, imane: Daʼõ niw̃aʼõ chõoe, jaʼoegõ razo Neboekanesa: no aheta chõoe waʼasalaw̃amõ, 
DAN.4_1.29	latiboʼõ saʼae ndraʼoegõ awõra nihá, ba ba zaliw̃aliw̃a ba danõ nahiamõ dania. Boeloe ndroeʼoe, fõfõ gõ zaw̃i, labeʼe õoe, ba mewitoe fache waʼara daʼõ chõoe, irege aboto ba dõdõoe, wa no ba danga Wondrege zalaw̃a so waʼasalaw̃a niha, ba iʼila ibeʼe ba zomasi ia. 
DAN.4_1.30	Ba iʼanemaʼõ itõrõ Neboekanesa niw̃aʼõ andrõ: latiboʼõ ia banoeania ba tobali iʼagaʼagā mboeloe ndroeʼoe, fõfõ gõ zaw̃i, ba hamboenõ ia namo mbanoea, irege anaoe mboenia, timba mboe mojo, ba saʼania, ba tobali timba zaʼa wofo.
DAN.4_1.31	V. 
DAN.4_1.32	Faja manõ fefoe niha ba goeli danõ; somasi ia ba ilaoe, he ba ngahõnõ andrõ ba mbanoea si jaw̃a, ba he ba niha ba goeli danõ; ba samõsa lõ sangila manenaw̃a jaʼia, si tola mangoemaʼõ chõnia: Hadia nilaoemõ? 
DAN.4_1.33	Ba iʼanemaʼõ ifoeli motõdõ ndraʼodo ba oesõndra mangawoeli waʼeboeagoe fõna, awõ lachõmigoe, fangeboea dõi waʼasalaw̃agoe. Laʼaloei ndraʼo ira anofoelagoe ba awõgoe salaw̃a, ba ifoeli tefataro razo ndraʼodo, ba tebeʼe chõgoe waʼabõlõ, si tedooe moroi me fõna. 
DAN.4_1.34	Ba ijaʼe, ba manoenõ ndraʼo ba oeʼandrõ saoha gõlõ, ba oesoeno razo ba zoroego. 
DAN.5_1.1	I. 
DAN.5_1.2	Ba me no ibõrõtaigõ maboe Mbelisasa, ba iw̃aʼõ lahalõ mako anaʼa andrõ ba mako firõ, nihalõ doeania Neboekanesa ba gosali ba Jeroezalema, enaʼõ laʼamadoegõ ira razo awõnia salaw̃a ba foʼomonia ba dongania ba dõi andrõ. 
DAN.5_1.3	Ba laʼohe chõnia mako anaʼa andrõ, nihalõ ba nomo Lowalangi ba Jeroezalema, ba niʼamoniʼõ andrõ, ba laʼamadoegõ ira razo awõnia salaw̃a, ba foʼomonia ba dongania ba dõi andrõ. 
DAN.5_1.4	Labadoebadoe nagoe ba lasoeno nadoe anaʼa, awõ nadoe firõ, awõ nadoe tõla, awõ nadoe siʼõli, awõ nadoe eoe, awõ nadoe kara. 
DAN.5_1.5	Ba ba daʼõ siʼaikõ oroma doetoeroe danga niha, sanoera ba mbagolõ nilaoe betoea, ba gamaoedoe naha wandroe, ba mbateʼe seboea nihaogõ; ba iʼila razo danga andrõ, sanoera. 
DAN.5_1.6	Ba oefoesi mbawa razo ba tobali dõdõnia, ba hoelõ zadeha zolania ba manizinizi mbalõdoehinia. 
DAN.5_1.7	Ba moeʼao razo, eboea linia, enaʼõ lafakaoniʼõ zi faeta ba Dawa Galedaia ba sangila eloeaha ndrõfi. Ba hoemede razo, imane ba zonecheneche andrõ, ba Mbabeli: Ha niha zangila mombaso soera ba sangila mangombacha chõgoe eloeahania, ba lafobaroe baroe loeo ba labeʼe ba mbaginia naja anaʼa, ba labeʼe fahandrona ba gamatõrõw̃a razo ia. 
DAN.5_1.8	Ba mõi jomo zonecheneche andrõ chõ razo, fefoe, ba lõ sangila mombaso soera ba he fangombacha chõ razo hadia geloeaha. 
DAN.5_1.9	Ba tobali sibai dõdõ razo Belisasa, afoesi mbawania, ba awõnia salaw̃a gõi, ba fawoeka manõ dõdõ.
DAN.5_1.10	II. 
DAN.5_1.11	So niha ba mbanoeaoe, si so Eheha Lowalangi andrõ, niʼamoniʼõ; me loeo razo doeaoe, ba no lasõndra, wa no so chõnia haga ba tõdõ satoeatoea ba faʼatoeatoea Lowalangi; ba toeaoe, razo Neboekanesa, ba no ifataro ia hõgõ ba zeboea elemoe ba ba zi faeta, ba ba Ndrawa Galedaia ba ba zangila eloeaha ndrõfi — toeaoe andrõ, jaʼoegõ razo! — 
DAN.5_1.12	Me no laʼila, wa Eheha si sõchi zi so chõ Daniëli andrõ, ba faʼaboto ba dõdõ ba fangila eloeaha wangifi ba eloeaha dahõdahõ ba famokai si no tobini, chõ Daniëli andrõ, nifotõi razo ”Belizasari.” Andrõ õfakaoniʼõ Daniëli andrõ, ba iʼombachaʼõ chõoe geloeaha zoera andrõ. 
DAN.5_1.13	Ba laʼohe chõ razo ba gõdo Daniëli. Ba hoemede razo, imane chõ Daniëli: Hadia, jaʼoegõ Daniëli andrõ, awõ niʼoloiʼõ andrõ, Niha Jehoeda, banoea mado Joeda, niʼoloiʼõ doeagoe razo [Neboekanesa]? 
DAN.5_1.14	No oerongo ndraʼoegõ, wa no so chõoe Geheha Lowalangi, awõ wa no moeʼila chõoe haga ba faʼatarõ dõdõ ba faʼatoeatoea, si no maoeloe. 
DAN.5_1.15	No faefá mege laʼohe chõgoe zonecheneche ba si faeta, ba wombaso soera andrõ, ba ba wangombacha chõgoe eloeahania; ba lõ laʼila geloeaha, tebai laʼombachaʼõ chõgoe. 
DAN.5_1.16	Ba no oerongo ndraʼoegõ, wa õʼila õʼombachaʼõ geloeaha hadia ia ba õʼila õbokai zi no tobini. Ba ijaʼe, ba na õʼila õbaso zoera andrõ, ba na õʼila õʼombachaʼõ chõgoe geloeahania, ba lafobaroe baroe loeo ndraʼoegõ, ba labeʼe ba mbagioe naja anaʼa, ba labeʼe fahandrona ndraʼoegõ, ba gamatõrõw̃agoe! 
DAN.5_1.17	Ba imane Daniëli chõ razo: Boeala andrõ, ba alacha lõ õbeʼe chõgoe, ba ameʼelamõ andrõ, ba hana na ba mbõʼõ õbeʼe; ba oebaso sa chõ razo zoera andrõ, ba oeʼombachaʼõ chõnia hadia geloeaha. 
DAN.5_1.18	He razo! Fondrege Lowalangi andrõ, ba no ibeʼe chõ doeaoe Neboekanesa waʼasalaw̃a ba faʼabõlõ ba soemange ba faʼeboea dõi. 
DAN.5_1.19	Ba ba waʼabõlõ andrõ, nibeʼenia chõnia, ba manizinizi niha fefoe, ha soi ira ba hadia ngawalõ lira, ba laʼataʼoefi ia. Tola iboenoe zomasi ia ba tola iʼorifi zomasi a; tola ibeʼe salaw̃a zomasi ia, ba tola ihõndrõgõ zomasi ia. 
DAN.5_1.20	Ba me fajaw̃a dõdõnia, me tesao hochania, irege zi tenga inõtõ, ba tetimba ia ba dadaoma razo, ba aheta chõnia waʼarazonia. 
DAN.5_1.21	Latiboʼõ ia awõnia nihá, ba tõdõnia, ba tobali timba dõdõ zaliw̃aliw̃a ba danõ, ba ngai galide gatoea nahiania, ba labeʼe õnia mboeloe ndroeʼoe, fõfõ gõ zaw̃i; hamboenõ nõsinia namo mbanoea, irege aboto ba dõdõnia, ba danga wondrege Lowalangi so waʼasalaw̃a niha ba somasi ia ifataro salaw̃a. 
DAN.5_1.22	Ba jaʼoegõ, Belisasa, maʼoewoenia, ba no lõ niʼideʼideʼõmõ jaʼoegõ, he w̃aʼae no õrongo daʼõ fefoe, 
DAN.5_1.23	no õlaw̃a Zoʼaja ba zoroego; mako andrõ, ba gosalinia, ba no õʼoroiʼõ chõoe, enaʼõ miʼamadoegõ, jaʼoegõ ba awõoe salaw̃a ba foʼomooe ba dongaoe ba dõi andrõ, wamadoe agoe; ba no õsoeno nadoe firõ, awõ nadoe anaʼa, awõ nadoe tõla, awõ nadoe siʼõli, awõ nadoe eoe, awõ nadoe kara, si lõ mangila niha, ba si lõ mamondrongo li niha ba si lõ tõdõ; ba Lowalangi andrõ, si so ba danga nosooe, ba si no balazi ba zanõrõ jaʼoegõ fefoe, ba no lõ nifosoemangeoe. 
DAN.5_1.24	Daʼõ mbõrõ, wa no ifatenge doetoeroe danga andrõ, ba wanoera soera andrõ ba daʼõ. 
DAN.5_1.25	Ba nisoera andrõ ba daʼõ, ba: 
DAN.5_1.26	Ba eloeaha li andrõ, ba: 
DAN.5_1.27	Ba 
DAN.5_1.28	, (upharsin), ba: No 
DAN.5_1.29	III. 
DAN.5_1.30	Ba ba zi bongi andrõ, ba laboenoe Mbelisasa andrõ, razo Ndrawa Galedaia. 
DAN.6_1.1	I. 
DAN.6_1.2	Ba omasi Dario andrõ, 120 ifataro koemandroe, ba gamatõrõw̃ania maʼasagõrõ, ifosasi. 
DAN.6_1.3	Ba datõloe ibeʼe hõgõra toea seboea, samõsa Daniëli, enaʼõ laʼombachaʼõ ba daʼõ koemandroe andrõ, he wisa, fa bõi manõ teʼala razo. 
DAN.6_1.4	Ba hõgõ zoei Daniëli, hõgõ doea seboea andrõ, ba hõgõ goemandroe fefoe, me no so chõnia Geheha seboea; ba tõdõ razo saʼae: ibeʼe barõ mbawa Daniëli gamatõrõw̃ania maʼasagõrõ. 
DAN.6_1.5	Ba laʼaloei sibai ira toea seboea andrõ, awõ goemandroe, nibeʼe esoeanõ Daniëli ba halõw̃õnia famatõrõ andrõ. Ba lõ lasõndra hadia ia gesoeanõ, ba he hadia ia zi lõ sõchi, me no lõ falimosa chõ Daniëli, ba he faʼareoe ba he bõʼõnia si lõ sõchi, ba lõ lasõndra chõnia. 
DAN.6_1.6	Ba lamane niha andrõ: Lõ tasõndra mbõrõ chõ Daniëli andrõ, na tenga ba woloʼõnia oroisa Lowalangira. 
DAN.6_1.7	Ba mangandrõ sibai ira chõ razo, ira toea seboea andrõ, awõ goemandroe, lamane chõnia: He razo Dario! Ja si lõ aetoe nosooe! 
DAN.6_1.8	No mamagõlõ ndra toea seboea fefoe ba gamatõrõw̃amõ, ba satoea ba koemandroe ba ira anofoelamõ ba koemandra, enaʼõ ibeʼe goroisa razo ba enaʼõ ifetaʼoe niha: dozi ira, na so zangandrõ hadia ia, he chõ Lowalangi, ba he ba niha, na tenga chõoe, jaʼoegõ razo, 30 wongi waʼara, ba nitiboʼõ ba lõsoelõsoe, nahia zingo. 
DAN.6_1.9	Ba ijaʼe, jaʼoegõ razo, ba beʼe goroisa andrõ, ba faʼoheʼõ zoera, soera goroisa, si tebai awoeʼa, dali lala goroisa andrõ ba Ndrawa Media ba ba Ndrawa Weresia, si tebai lawoeʼai. 
DAN.6_1.10	Ba ifasoeraʼõ goroisa andrõ, awõ wametaʼoe no mege razo Dario.
DAN.6_1.11	II. 
DAN.6_1.12	Ba fagohi moroi tooe niha no mege ba laʼila, me mangandrõ Daniëli ba fakaosania chõ Lowalangi. 
DAN.6_1.13	Ba mõi ira chõ razo ba lasofoe chõnia, ba goroisania andrõ, lamane: Hadia, tenga no õbeʼe goroisa nitanõ ba zoera, wa nitiboʼõ ba lõsoelõsoe nahia zingo dozi sangandrõ hadia ia, he chõ Lowalangi, ba he ba niha, na tenga chõoe, jaʼoegõ razo, 30 wongi waʼara? Ba itema lira razo, imane: Jaʼia, no moehonogõi daʼõ, dali goroisa ba Ndrawa Media ba ba Ndrawa Weresia, si tebai awoeʼa. 
DAN.6_1.14	Ba lamane chõ razo: Ba Daniëli andrõ, awõ niʼoloiʼõ andrõ, Niha Jehoeda, ba no iʼositengagõ ndraʼoegõ, jaʼoegõ razo, ba he oroisa andrõ, nibeʼeoe; medõloe maʼṍchõ mangandrõngandrõ ia. 
DAN.6_1.15	Ba me irongo daʼõ razo, ba aboe sibai dõdõnia, ba iʼaloealoei tõdõnia, he iwisa wangorifi Daniëli; iroegi aechoe, loeo iʼaloei lala, ba wangefaʼõ jaʼia. 
DAN.6_1.16	Ba laforege chõ razo niha no mege, lamane chõnia: Bõi zi lõ aboto ba dõdõoe, jaʼoegõ razo, wa no hoekoe ba Ndrawa Media ba ba Ndrawa Weresia, wa tebai awoeʼa na so nitenaw̃a razo, ba he niʼoroiʼõnia, fefoe gofoe hadia ia! 
DAN.6_1.17	Awena ibeʼe li razo, lahalõ Daniëli, ba wanibo ba lõsoelõsoe nahia zingo. Ba hoemede razo, imane chõ Daniëli: Jamoeʼorifiʼõ Lowalangimõ andrõ, nifosoemangeoe, si lõ mamalõmalõ! 
DAN.6_1.18	Ba laʼohe gowe, doehõdoehõ mbawa lõsoelõsoe andrõ, ba ifotandro razo, tandronia ba tandro nawõnia salaw̃a, enaʼõ bõi awoeʼa nihoekoe andrõ ba chõ Daniëli. 
DAN.6_1.19	Ba mõi ba gõdonia razo, ba mamoni ia ba zi bongi andrõ; lõ ifaʼamõi si bacha ndra alawe; ba lõ alaoe hõrõnia.
DAN.6_1.20	III. 
DAN.6_1.21	Ba me lõ arõoe tõ iroegi lõsoelõsoe, ba moeʼao ia chõ Daniëli, timba zeʼē. Hoemede razo, imane chõ Daniëli: He Daniëli, enoni Lowalangi saoeri andrõ, hadia, no iʼila itimba chõoe zingo andrõ Lowalangioe andrõ, nifosoemangeoe, si lõ mamalõmalõ? 
DAN.6_1.22	Ba hoemede Daniëli, imane chõ razo: He razo! Ja si lõ aetoe nosooe! 
DAN.6_1.23	No ifatenge malaʼika chõnia Lowalangigoe, ba no ikoesi mbawa zingo, fa bõi laboenoe ndraʼo, me no lõ horõgoe iʼila, ba he chõoe gõi, jaʼoegõ razo, ba lõ lalõgoe. 
DAN.6_1.24	Ba omoeso sibai dõdõ razo, ba iw̃aʼõ lahalõ jaw̃a Daniëli, moroi ba lõsoelõsoe. Ba me lahalõ jaw̃a ia, ba maʼifoe lõ lasõndra sesocho ia, me no abeʼe dõdõnia chõ Lowalanginia. 
DAN.6_1.25	Ba iw̃aʼõ razo, latiboʼõ ba lõsoelõsoe nahia zingo niha andrõ, sangadoegõ Daniëli mege. Ba laʼohe ba latiboʼõ si tooe, fabaja foʼomora ba iraonora; ba lõ sikoko ira ba dojo lõsoelõsoe, ba laraʼoe saʼae ira singo, ba larasa dõlara fefoe.
DAN.6_1.26	IV. 
DAN.6_1.27	Daʼõ niw̃aʼõgoe chõmi: ba gamatõrõw̃agoe maʼasagõrõ, ba chõ Lowalangi Daniëli manizinizi ami ba jaʼia miʼataʼoefi. 
DAN.6_1.28	Iʼila iʼorifi niha ba iʼila iʼefaʼõ, ifazõchi dandra ba ilaoe zahõlihõli dõdõ, ba mbanoea si jaw̃a ba ba goeli danõ tooe, jaʼia andrõ, si no mangefaʼõ Daniëli ba waʼabõlõ zingo andrõ”. 
DAN.6_1.29	Ba Daniëli andrõ, ba sohahaoe tõdõ, barõ mbawa Dario andrõ, ba he barõ mbawa Giro, Dawa Weresia andrõ, dania. 
DAN.7_1.1	I. 
DAN.7_1.2	Hoemede Daniëli, imane: Niʼilagoe ba zi bongi ba wangifigoe, ba ilaboe angi, isaw̃a nasi seboea, õfa nangi mbanoea si jaw̃a. 
DAN.7_1.3	Ba so moroi tooe ba nasi zaliw̃aliw̃a ba danõ seboea sibai, õfa ngaʼeoe ba no fazamboezamboea. 
DAN.7_1.4	Si fõfõna, ba no hoelõ zingo, ba no moʼafi mojo. Ba oefaigifaigi manõ ia: ba tedeha gafinia ba tefasindro ia, moroi ba danõ, tefazizio ba gahenia si doea, hoelõ niha ba tebeʼe chõnia dõdõ niha. 
DAN.7_1.5	Ba aefa daʼõ, ba so zageoe tõ, doea geoe, mõi daʼõ, ba si hoelõ mberoea daʼõ; ba si tambainia, ba no sisindro, ba ba mbawania, ba tõloe rozi dõla nosoe, ba nifõnia, ba so zangoemaʼõ chõnia: Laboe, ojaʼõ wemanga nagole hadia ia! 
DAN.7_1.6	Ba oefaigi, ba oroma zageoe tõ, si hoelõ harimo, ba õfa gafi wofo ba hoeloenia; ba õfa gõi hõgõnia, ba no moebeʼe chõnia waʼabõlõ. 
DAN.7_1.7	Ba aefa daʼõ, ba oeʼila ba gangilatagoe ba zi bongi, ba sageoe tõ zi so moroi tooe sataʼoe ita ba sihocha mboeda, ba sabõlõ sibai. Siʼõli nifõnia, seboea sibai; iʼagaʼagā gõnia ba ibohagõ; ba si tosai, ba ihoendrahoendra tooe. Ba no faehoe ia ba daʼõ no mege fefoe, ba foeloe rozi dandroenia. 
DAN.7_1.8	Ba oetõngõ sibai dandroe andrõ, ba hiza dandroe bõʼõ sideʼide si toemboe ba gotaloea, ba tõloe rozi nideha tandroe no mege, si fõfõna, bõrõ zideʼide andrõ; ba hiza, ba si so hõrõ dandroe andrõ, hoelõ hõrõ niha; ba noa gõi mobawa solaoe fajaw̃asa.
DAN.7_1.9	II. 
DAN.7_1.10	Ba hoelõ zahele misa galitõ, seboea, si otarai ia; mehõnõ wa hõnõ ngoningoninia, ba mewoeloe ngahõnõ wa foeloe ngahõnõ zi so ba ngainia. Ba doemadao zangoehoekoe ba labokai zoera. 
DAN.7_1.11	Ba oefaigifaigi manõ — bõrõ wajaw̃asa andrõ, hoehoeo dandroe andrõ, seboea li — oefaigifaigi manõ, irege laboenoe zaliw̃aliw̃a ba danõ andrõ, ba irege lafakiko mbotonia, ba irege latiboʼõ ba galitõ si holahola. 
DAN.7_1.12	Ba he ba nawõnia saliw̃aliw̃a ba danõ andrõ, ba teheta waʼabõlõ, ba teʼõtõ chõra mbongi ba inõtõ, ha waʼanaoe nosora. 
DAN.7_1.13	Ba niʼilagoe na ba gangilata andrõ, ba zi bongi, ba so moroi sa, ba lawoeo ba mbanoea si jaw̃a, zi hoelõ niha, ba iroegi zatoea no mege, teʼohe chõnia. 
DAN.7_1.14	Ba ba daʼõ tebeʼe saʼae waʼabolo ba faʼeboea dõi ba faʼasalaw̃a: enoninia niha fefoe, ha soi ira ba hadia ngawalõ lira; ba faʼabõlõnia andrõ, ba siroegi si lõ aetoe ba si lõ teboelõ, ba amatõrõw̃ania andrõ, ba lõʼõ manõ adoedoe. 
DAN.7_1.15	III. 
DAN.7_1.16	Ba oeʼondrasi zamõsa, si so ba daʼõ, ba oeʼandrõ chõnia, enaʼõ iʼombachaʼõ chõgoe zi ndroehoe geloeaha daʼõ fefoe. Ba itema ligoe, iʼombachaʼõ chõgoe geloeaha niʼilagoe andrõ, imane: 
DAN.7_1.17	Saliw̃aliw̃a ba danõ andrõ, seboea sibai, si õfa ngaʼeoe, ba daõfa dania razo ba goeli danõ; 
DAN.7_1.18	ba niʼamoniʼõ andrõ chõ Wondrege zalaw̃a dania zanema faʼasalaw̃a, ba chõra manõ dania lõ teboelõ, gõtõgõtõ waʼara. 
DAN.7_1.19	Ba omasido, na oerongo geloeaha zaliw̃aliw̃a ba danõ andrõ, fanete zi tõloe, si no faehoe ba nawõnia andrõ, fefoe, ba sataʼoe sibai ita, si so ifõ siʼõli ba saʼa tõla garamba, si mangamanga gõnia ba samohagõ, ba si hoendrahoendra tooe si tosai, 
DAN.7_1.20	ba eloeaha dandroe andrõ si foeloe, ba hõgõnia, ba eloeaha dandroe si sara andrõ, si toemboe [ba gotaloea], ba zaboʼa si tõloe rozi, tandroe andrõ, si so hõrõ ba si so bawa, si so hoehoeo fajaw̃asa, ba si no arõoe eboea moroi ba nawõnia, wamaigida. 
DAN.7_1.21	Ba noa gõi oeʼila: Isoewõ niʼamoniʼõ andrõ tandroe andrõ, ba jaʼia zabõlõ, 
DAN.7_1.22	ba ba gafoeriata ba so ”zatoea” no mege, ba teʼohe ba lala hoehoeo niha niʼamoniʼõ andrõ chõ Wondrege zalaw̃a, ba inõtõ saʼae, wa mõi ba niʼamoniʼõ andrõ waʼasalaw̃a. 
DAN.7_1.23	Ba imane chõgoe: Saliw̃aliw̃a ba danõ andrõ, fanete si tõloe, ba no amatõrõw̃a fanete zi tõloe, si no faehoe ba gamatõrõw̃a bõʼõ fefoe, si toemboe ba goeli danõ dania, ba iʼā danõ maʼafefoe ba ihoendrahoendra ba ifoefoe. 
DAN.7_1.24	Ba tandroe andrõ si foeloe rozi, ba dafoeloe dania razo ba gamatõrõw̃a andrõ, ba aefa daʼõ, ba so zamõsa tõ, si faehoe ba zi so mege, fõnania, ba datõloe itimba razo. 
DAN.7_1.25	Ba ilaoe hoehoeo fajaw̃asa chõ Wondrege zalaw̃a, ba ifakao niʼamoniʼõ andrõ chõ Wondrege zalaw̃a; iwai dania tola iwoeʼai ginõtõ ba oroisa; ba dõfi ba mendroea fache ba matonga ndrõfi tebeʼe dangania ira. 
DAN.7_1.26	Ba doemadao sa dania zangoehoekoe; ba teheta chõnia waʼabõlõnia, adoedoe ba afoefoe, si maoeloe. 
DAN.7_1.28	Awai niʼombachaʼõnia chõgoe. Ba jaʼodo, Daniëli, ba si tobali tõdõ, afoesi mbawagoe; ba oetanõ ba dõdõgoe daʼõ no mege.
DAN.8_1.1	I. 
DAN.8_1.2	Oeʼila ba gangilata andrõ, ba hoelõ ba gõdo ba Zoesa, ba danõ Gelama, sodo, me oeʼila; ba oeʼila ba gangilata andrõ, wa no ba mbewe Goelaʼi sodo. 
DAN.8_1.3	Ba me oefaõga hõrõgoe, ba hiza mbiribiri si matoea, si doea rozi tandroe, ba mbewe nidanõ, ba si sara tandroenia sanaoe andrõ, ba no anaoe na moroi ba zi sara; ba sanaoe andrõ, ba safoeria manõi. 
DAN.8_1.4	Ba oeʼila, me fatandroe mbiribiri si matoea andrõ, tánõ ba gaechoela loeo ba mijõoe ba miraja; ba lõ saliw̃aliw̃a ba danõ sangila molaw̃a jaʼia. Lõ sangefaʼõ ba waʼabõlõnia; ilaoe zomasi ia, ba itoegoe abõlõ sibai. 
DAN.8_1.5	Ba me oefaigi sibai na, ba hiza nambi si matoea, moroi ba gaechoela loeo, itõrõ goeli danõ maʼasagõrõ, ba lõ manandrõsa ba danõ gahenia; ba ba nambi andrõ, ba sara dandroe si tenga inõtõ faʼanaoe, ba mbõrõ nichoenia. 
DAN.8_1.6	Ba iʼondrasi mbiribiri si matoea andrõ, si doea rozi tandroe, niilagoe mege, ba mbewe nidanõ ba itandroe, sofõnoe ia, ba aʼoi dõlania. 
DAN.8_1.7	Oeʼila, wa no ngai mbiribiri itandroe; abao sibai dõdõnia ba iʼolobigõ ia ba mbiribiri andrõ, afatõ dandroe, maʼadoea rozi, ibeʼe; ba me no ambõ waʼabõlõ mbiribiri, ba wolaw̃a jaʼia, ba itoeliʼõ tooe ba ihoendrahoendra, ba lõ sangefaʼõ biribiri ba waʼabõlõnia andrõ. 
DAN.8_1.8	Ba itoegoe abõlõ sibai nambi andrõ, ba me no iroegi wondrege waʼabõlõnia, ba afatõ dandroe sanaoe andrõ, ba õfa zi toemboe tandroe bõʼõ ba nahania, miraja ba mijõce ba tánõ ba gatoemboecha loeo, ba tánõ ba gaechoela. 
DAN.8_1.9	Ba ba zi sara, ba toemboe dandroe sideʼide, sanõínõi sibai miraja ba tánõ ba gatoemboecha loeo ba tánõ ba wondrege zi sõchi tanõ andrõ. 
DAN.8_1.10	Ba ilaw̃a ngahõnõ ba mbanoea si jaw̃a, ba atoroe õsa ibeʼe, ba dõfi õsa atoroe ba danõ ba ihoendrahoendra. 
DAN.8_1.11	Ba he salaw̃a ngahõnõ andrõ, ba ilaw̃a; tobali lõʼõ saʼae labeʼe ba daʼõ zoemange, nibeʼebeʼe chõnia mege, ba ladoedoegõ naha niʼamoniʼõ chõnia. 
DAN.8_1.12	Ba bõrõ golalõw̃a andrõ, wa no ngahõnõ niloeloe, fabaja soemange andrõ, sero maʼṍchõ; ba itoeliʼõ tooe zi doehoe, ba mofozoe wolaoenia. 
DAN.8_1.13	Ba oerongo zihede, niʼamoniʼõ, ba niʼamoniʼõ bõʼõ zanofoe chõ zihede andrõ, imane: Ha waʼara gangilata andrõ, faʼatebato zoemange andrõ, nibeʼebeʼe mege ba fanao horõ andrõ, gõtõ wa no iloeloe nihoendrahoendra naha niʼamoniʼõ andrõ, awõ ngahõnõ andrõ? 
DAN.8_1.14	Ba itema linia, imane: Doea ngahõnõ a tõloe ngaotoe wongi, ba teʼazõchi zoei naha niʼamoniʼõ andrõ.
DAN.8_1.15	II. 
DAN.8_1.16	Ba oerongo li niha, si otarai noengo Goelaʼi, moeʼao ia, imane: He Gaberiëli! ombachaʼõ chõnia andrõ geloeaha gangilata andrõ! 
DAN.8_1.17	Ba so ia, iʼiagõ ba ngaigoe, ba tokea ndraʼo, me so ia, ba oefalõgoe tooe ndraʼo. Ba imane chõgoe: Fondrondrongo, ono niha, me ba gõtõ safoeria dania itõrõ gangilata andrõ. 
DAN.8_1.18	Ba me fahoehoeo ia chõgoe, ba tobali hoelõ zi ono matelõ ndraʼo, si no telõgoe tooe ba danõ; ba itoejoe ndraʼo, ifazizio ndraʼodo, ba zi sodo mege. 
DAN.8_1.19	Ba imane chõgoe: Daʼoeʼombachaʼõ chõoe, he wisa dania, na alõ saʼae wõnoe [Lowalangi], me no ba gõtõ safoeria tetandrõsaigõ ia. 
DAN.8_1.20	Biribiri si matoea andrõ, niʼilaoe, si doea rozi tandroe, ba no razo Ndrawa Media, fabaja Dawa Weresia. 
DAN.8_1.21	Ba nambi si matoea andrõ, sanaoe boe, ba no razo Ndrawa Heleni. Ba tandroenia andrõ, sanaoe, ba mbõrõ nichoe, ba jaʼia zi aʼa razora. 
DAN.8_1.22	Ba faʼafatõnia, awõ wa no õfa rozi zi toemboe ba nahania, ba õfa gamatõrõw̃a dania zi so barõ mbawania mege, lõ lai wa sambõ faʼabõlõ dania ira, moroi chõnia mege.
DAN.8_1.23	III. 
DAN.8_1.24	Sabõlõ sibai ia dania, ba tenga sa faʼabõlõ si toʼoea chõnia; famakiko si tenga inõtõ ilaoe, ba sofozoe wolaoenia; sabõlõ ifakiko, ba tõdõnia dania, enaʼõ iʼila ihori niʼamoniʼõ andrõ. 
DAN.8_1.25	Ba falimosa andrõ, nifachainia, ba mofozoe, si fajaw̃a ia ba ato ifakiko, si lõ moedõnadõna, ba ilaw̃a Wondrege zalaw̃a, ba nirasa dania ia, ba tenga moroi ba danga [niha]. 
DAN.8_1.26	Ba angilata andrõ, nifaʼeleʼõ — ha oega bongi ia — ba no si ndroehoe; ba jaʼoegõ, ba bõi ombachaʼõ gangilata andrõ, me no ba gõtõ sarõoe mitooe dania tetandrõsaigõ. 
DAN.8_1.27	Ba jaʼodo, Daniëli, ba mofõchõ, ha oega bongi. Ba aefa daʼõ, ba ifoeli abeʼe ndraʼo, ba oeʼila oehalõ halõwõgoe chõ razo; ba no sahõlihõli sibai tõdõ ndraʼo ba gangilata andrõ, lõ lai wa lõ aboto ba dõdõgoe ia.
DAN.9_1.1	I. 
DAN.9_1.2	ba oefaigi, jaʼodo Daniëli, ba zoera, ha me oega fache, niw̃aʼõ Jehowa chõ Jeremia samaʼeleʼõ, si lõ teboelõ, wa adoedoela Jeroezalema, 70 fache. 
DAN.9_1.3	Ba oeʼotahõgõ Lowalangi Soʼaja, mamoni ndraʼo, oeʼobaroe gonigoni ba moedadaodo bawoe, enaʼõ oesõndra wangandrõ ba fakaosa chõnia. 
DAN.9_1.4	Mangandrõ ndraʼo chõ Lowalangigoe Jehowa, oeʼombachaʼõ lalõda, oemane: ”He Soʼaja, Lowalangi seboea ba sataʼoe ita, si lõ mowoeʼai fawoeʼoesa li andrõ ba faʼahachõ dõdõ ba zomasi jaʼoegõ, ba zoloʼõ oroisamõ! 
DAN.9_1.5	No mamazõchi horõ ndraʼaga ba no malaoe zi lõ atoelõ; no seboea horõ ndraʼaga ba no malaw̃a ndraʼoegõ, no masawõ goroisamõ ba amachõitamõ. 
DAN.9_1.6	Noa gõi lõ nifondrondrongoma li genonimõ, samaʼeleʼõ andrõ, samaʼema niw̃aʼõoe ba razoma ba ba zalaw̃ama ba chõ ndra toeama ba ba niha ba danõ, fefoe. 
DAN.9_1.7	Ba jaʼoegõ Soʼaja, ba si no aʼoi so faʼatoelõ, ba no safoesi bawa faʼaila mado Joeda ba banoea Jeroezalema ba Iraono Gizeraëli fefoe, he ba zahatõ, ba he ba zarõoe, ba danõ andrõ fefoe misa, ba nifazaeweoe jaʼira, bõrõ wa no laʼerogõ ndraʼoegõ. 
DAN.9_1.8	He Soʼaja, saila ndraʼaga, jaʼaga ba razoma ba salaw̃ama ba ira toeama, me no molalõga chõoe. 
DAN.9_1.9	Ba no chõ Zoʼaja, Lowalangima, so waʼahachõ dõdõ ba fangefa horõ. Noa sa molaw̃a ndraʼaga chõnia, 
DAN.9_1.10	ba lõ nifondrondrongoma li Lowalangima Jehowa, ba wanõrõ enaʼõ lala nifachoinia nifarongogõnia chõma ba genoninia samaʼeleʼõ andrõ. 
DAN.9_1.11	Iraono Gizeraëli fefoe, ba no lasaw̃õ goroisamõ, no lõ niʼoʼõra chõoe, no laʼerogõ ndraʼoegõ. Ba no gõna ndraʼaga fangelifi andrõ ba fahõloesa, si so ba zoera goroisa andrõ chõ Moze, enoni Lowalangi, me no molalõ ndraʼaga chõnia. 
DAN.9_1.12	No ifatõrõ ba niw̃aʼõnia, fametaʼoe jaʼaga ba salaw̃ama, samatõrõ jaʼaga, wa ifatõrõ dania chõma wamakao seboea, si lõ moerai moelaoe ba goeli danõ, ha ba Jeroezalema. 
DAN.9_1.13	Itõrõ manõ zi so ba zoera goroisa andrõ chõ Moze, no gõnaga famakao andrõ, fefoe. Ba lõ niʼalõsima tõdõ Lowalangima Jehowa, lõ nifalalinima eraʼerama, lõ nibatoma wanao horõ ba lõ nitõngõnima si doehoe andrõ chõoe. 
DAN.9_1.14	Andrõ wa no itõrõ tõdõ Jehowa wamakao andrõ, ba no ifatõrõ chõma, me no satoelõ Lowalangima Jehowa, ba nilaoenia fefoe; ba jaʼaga, ba no si lõ moloʼõ linia. 
DAN.9_1.15	Ba ijaʼe, jaʼoegõ Soʼaja, Lowalangima, me no õfawoeʼa mbanoeaoe, me no õheta ira ba danõ Miseraji tangaoe sabõlõ ba me no eboea dõimõ õbeʼe, iroegi maʼõchṍ andre; no molalõ ndraʼaga, no molaoega si lõ atoelõ. 
DAN.9_1.16	He Soʼaja, alõsi wõnoemõ ba mbanoeaoe Jeroezalema, ba hili niʼamoniʼõ andrõ chõoe, dali waʼahachõ dõdõoe andrõ, niʼoromaromaʼõmõ, gõtõgõtõ waʼara saʼae! Bõrõ sa horõma andrõ ba olalõw̃a ndra toeama, wa no tobali famaʼiki niha si tefasoei jaʼaga fefoe Jeroezalema ba banoeamõ andre. 
DAN.9_1.17	Ba ijaʼe, jaʼoegõ Lowalangima, ba fondrondrongo wangandrõ genonioe ba fakaosania, ba fehaga mbawaoe jaw̃a niʼamoniʼõ andrõ chõoe, si no adoedoe, bõrõ ndra enonimõ andrõ, jaʼoegõ Soʼaja! 
DAN.9_1.18	Beʼe mbõrõ dalingaoe, jaʼoegõ Lowalangigoe, ba fondrondrongo! Fehagaʼõ ba faigi waʼadoedoe andrõ chõma ba banoea andrõ, sotõi tõimõ. 
DAN.9_1.19	He Soʼaja, fondrondrongo! beʼe aefa chõma horõma, Soaja! beʼe mbõrõ dalingaoe, Soʼaja, ba taʼitaʼi, bõrõ ndraʼoegõ, jaʼoegõ Lowalangigoe; me no sotõi tõimõ mbanoea andrõ chõoe ba banoeaoe [niha]!”
DAN.9_1.20	II. 
DAN.9_1.21	me mangandrõngandrõ na ndraʼodo, ba iʼondrasido Gaberiëli andrõ — niʼilagoe ba gangilata andrõ no — me inõtõ wameʼe soemange na tanõ owī so ia, me no erege sibai dõdõgoe. 
DAN.9_1.22	Mõi ia fahoehoeo chõgoe, ba imane: He Daniëli, ba wamotochi sibai ba dõdõoe so ndraʼodo iadaʼe. 
DAN.9_1.23	Me õbõrõtaigõ mangandrõ mege, ba tebeʼe li, ba no sodo, ba wangombacha chõoe, wa no omasiõ ndraʼoegõ. Ba fondrondrongo, ba aboto ba dõdõoe dania gangilata andrõ! 
DAN.9_1.24	Fitoe ngafoeloe migoe (mewitoe fache zi samigoe) nihonogõi ba niwami ba ba mbanoea niʼamoniʼõ andrõ chõoe, ba wangoʼozoei fanao horõ andrõ ba ba wamõnoei soeʼasoeʼa horõ ba ba wangeheta olalõw̃a ba ba wangasogõ faʼatoelõ dõdõ si lõ aetoe, ba ba wamotandro angilata zamaʼeleʼõ andrõ ba ba weʼamoniʼõ fondrege niʼamoniʼõ andrõ. 
DAN.9_1.25	Ba bõi zi lõ õrongo, ba ja aboto ba dõdõoe: Iʼotarai mbaw̃a me tefaboeʼoe, lafoeli lataroeʼõ Jeroezalema, irege so Mesia, salaw̃a, ba fitoe migoe, ba 62 migoe waʼara laʼangazõchiʼõ ewali ba bandra [ba Jeroezalema], ba lõ aefa wamakao ba gõtõ daʼõ. 
DAN.9_1.26	Ba na no aefa zi 62 migoe andrõ, ba tetimba Mesia lõ horõnia, ba banoea, fabaja niʼamoniʼõ andrõ, ba sabõlõ chõ razo si so moroi sa zanoedoegoe, ba timba na itõrõ oloro gamozoeania; iroegi gamozoea, ba fanoewõ ba famakao ba fanoedoegoe. 
DAN.9_1.27	Ba ato nibeʼenia oroisa sabeʼe dania, samigoe waʼara, ba ba daloe zi samigoe andrõ dania, ba itenaw̃a wameʼe soemange nitaba ba soemange niʼā, ba bõrõ wondrege zogoro ita andrõ, ba so zanoedoegõ ba iroegi wangohori, si no moehonogõi sibai, si hawoei dania sanoedoegõ. 
DAN.10_1.1	I. 
DAN.10_1.2	Ba jaʼodo Daniëli, ba saboe tõdõ, me loeo daʼõ, tõloe migoe waʼara: 
DAN.10_1.3	Lõ oeʼā gõ sami, ba he diwo, ba lõ oebadoe nagoe, ba samoeza lõ oebajoini ndraʼo, iroegi aloea zi tõloe migoe. 
DAN.10_1.4	Ba ba zi doea woeloe a õfa ba mbaw̃a si fõfõna, ba ba mbewoe nidanõ seboea andrõ, Tigeri, sodo. 
DAN.10_1.5	Ba oefaõga hõrõgoe, oefachõlõdo, ba hiza niha, noecha tarafali noechania, ba bõbõ lõwilõwinia, ba balaki saʼoesõ, balaki Oefasa. 
DAN.10_1.6	Ba botonia, ba no timba weremata wiroesa, ba sihaga mbawania, hoelõ gari mbanoea, ba hõrõnia, ba hoelõ zoeloe, ba taʼionia ba ahenia, ba nõ tõla garamba si no moedoechoe, si takile, wamaigida, ba linia, ba no hoelõ gosogoso sabõlõbõlõ. 
DAN.10_1.7	Ha jaʼodo, Daniëli, zangila angilata andrõ, ba awõgoe, ba maʼifoe lõ laʼila; ba noa sa ihawoei ira faʼataʼoe sabõlõbõlõ, ba moloi ira, ba waminiʼõ jaʼira. 
DAN.10_1.8	Ha jaʼo zi torõi, ba me oeʼila gangilata seboea andrõ, ba atata manõ dõlagoe, ba afoesi mbawagoe, tobali, ba lõ dõladõlagoe saʼae. 
DAN.10_1.9	Oerongo linia, ba me oerongo daʼõ, ba alaoe tooe ndraʼo, hoelõ zi ono matelõ, telõgoedo tooe ba danõ. 
DAN.10_1.10	Ba iʼogomoezaõ itoefa ndraʼo tanga ba ifahisi ndraʼodo; ba oebalõdoehini danõ, ba oetoendreheni ndraʼo tangagoe.
DAN.10_1.11	II. 
DAN.10_1.12	Ba imane chõgoe: Bõi boesi dõdõoe, Daniëli, iʼotarai loeo, me ibõrõtaigõ omasiʼõ õsõndra waʼaboto ba dõdõ ba me õʼideʼideʼõ ndraʼoegõ fõna Lowalangioe, ba no tefondrondrongo wangandrõoe, ba no fangandrõoe andrõ mbõrõ waʼasogōē. 
DAN.10_1.13	Doea woeloe a sara wongi waʼara ibaʼa ndraʼo malaʼika samaigimaigi amatõrõw̃a Ndrawa Weresia andrõ; ba hiza, ba so Michaëli, salaw̃a malaʼika, seboea, itolodo, me no ha jaʼodo ba wasõndrata ba razo Ndrawa Weresia. 
DAN.10_1.14	Ba no sodo, ba wangombacha chõoe, he wisa ba madomi, ba gõtõ foeri; noa sa zoei angilata, nitandrõsaigõ ba gõtõ mitooe dania. 
DAN.10_1.15	Ba me imanõ chõgoe, ba oefatoegoe ndraʼo, ba lõ hedehedegoe. 
DAN.10_1.16	Ba hiza zi hoelõ niha, wamaigigoe, sanoefa bewegoe toetoeroenia; ba oebokai mbawagoe, hoemede ndraʼo, oemane ba zi so fõnagoe andrõ: He Toeha! No gõna ndraʼo faniri, bõrõ niʼilagoe andrõ, ba lõ dõladõlagoe saʼae. 
DAN.10_1.17	Ba he oewisa gõi, jaʼodo enoni zochõ jaʼo, he oewisa fahoehoeo chõ Doeha, si mane jaʼoegõ? Lõ dõladõlagoe saʼae ba ambõ manõ nosogoe! 
DAN.10_1.18	Ba ifoeli itoefa ndraʼodo tangania, si hoelõ niha, wamaigigoe, iʼabeʼeʼõ ndraʼo. 
DAN.10_1.19	Ba imane: Bõi boesi dõdõoe, jaʼoegõ omasiõ, ja ohahaoe dõdõoe! Abeʼeʼõ ndraʼoegõ, jaʼia, õʼabeʼeʼõ ndraʼoegõ! Ba me iw̃aʼõ chõgoe daʼõ, ba abeʼe ndraʼodo, ba oeʼila oew̃aʼõ: Hede Toeha, me no õʼabeʼeʼõ ndraʼodo! 
DAN.10_1.20	Ba imane: Hadia, õʼila, hana wa mõido chõoe? Mangawoeli ndraʼo iadaʼe, mõido fasõndra ba malaʼika samaigimaigi Dawa Weresia, ba na aefado ba daʼõ, ba no so saʼae malaʼika Ndrawa Heleni. 
DAN.10_1.21	Ba oeʼombachaʼõ atṍ chõoe zi so ba zoera zi doehoe andrõ, he w̃aʼae lõ awõgoe, ba wolaoe ba chõra andrõ, baero malaʼikami andrõ, Michaëli.
DAN.11_1.1	I. 
DAN.11_1.2	Ba ijaʼe, ba si doehoe oeʼombachaʼõ chõoe: Datõloe tõ na dania razo Ndrawa Weresia; ba fanete daʼõ, ba anaʼa seboea moroi ba ganaʼara fefoe isõndra, ba na sabõlõ sibai saʼae ia dania, ba iʼowoeloi zabõlõ fefoe, ba wanoewõ amatõrõw̃a Ndrawa Heleni. 
DAN.11_1.3	Ba so dania razo sabõlõ, samatõrõ amatõrõw̃a seboea, ba ifaloea zomasi ia. 
DAN.11_1.4	Ba si mane faʼasonia, si manõ gõi waʼadoedoe gamatõrõw̃ania [waʼalio], niʼoʼõfa, mangohiaʼõ mata angi si õfa. Ba samboea lõ mõi ba ngaʼõtõnia, ba samboea gõi lõ sogamõ faʼabõlõ chõnia mege. Faʼasalaw̃ania ba niʼosi saʼae, ba ba mbõʼõ mõi, tenga ba ngaʼõtõnia. 
DAN.11_1.5	II. 
DAN.11_1.6	Ba mato mendroea fache, ba fahoewoe ira, ba mõi foʼomo razo jõoe nono razo raja, ba wahoewoesa, ba lõ anaoe gõlõ dolotolo daʼõ; ba he tolotolo bõʼõ chõnia, ba si lõ boto, tebeʼe nifakiko dania ia [ira alawe andrõ], awõ zolohe jaʼia mege, awõ namania, awõ zanolo jaʼia mege. 
DAN.11_1.7	Ba so dania wangalinia, lewiõ ba lali andrõ, si otarai ira alawe andrõ, mege; daʼõ dania zi mõi fasoewõ ba zabõlõ andrõ, ba atoeʼa ia ba mbanoea saro andrõ, chõ razo jõoe, ba ilaoe chõra zomasi ia ba sabõlõ ia. 
DAN.11_1.8	Noemalõ adoera ba famaedo nifahele chõra, awõ gamagamara seboea bõli, firõ ba anaʼa, ba iʼohe ahoeloea, ba danõ Miseraji; ba irege mato mendroea fache dania, ba lõʼõ saʼae isoewõ razo jõoe; 
DAN.11_1.9	ba daʼõ dania zi mõi ba danõ razo raja, ba wanoew̃o jaʼira, ba ifoeli sa atṍ ia ba chõra. 
DAN.11_1.10	Ba iraononia dania zanohoegõ fanoewõnoewõ andrõ, ba ato sibai laʼowoeloi sabõlõ. Daʼõ dania zi so, timba molõ seboea, ba lanõnõi danõ; ba lafoeli lalaoe, laroegi mbanoea saro andrõ chõnia. 
DAN.11_1.11	Ba abao sibai dania dõdõ razo raja, ba so ia moroi si tooe, ba wasoewõta chõ razo jõoe. Ato sibai sa ba daʼõ sabõlõ, ba mõna zoei razo raja. 
DAN.11_1.12	Ba ahori zanoewõ andrõ; ba fajaw̃a razo raja, ba ngafoeloe ngahõnõ iboenoe niha, ba tenga sa atṍ sabõlõ ia dania. 
DAN.11_1.13	Ifoeli iʼowoeloi zabõlõ razo jõoe, sato moroi ba zi fõfõna mege; ba na no mato mendroea fache zoei, ba ifoeli so ia, ato sibai zabõlõ chõnia, ba fangõna, ba si no fahõna. 
DAN.11_1.14	Ba ba daʼõ dania, ba ato zi maoso oedoe razo raja, ba molaw̃a gõi zabõlõ andrõ, soimi, enaʼõ itõrõ wamaʼeleʼõ andrõ, ba si teʼala ira. 
DAN.11_1.15	So razo jõoe, ifakoʼoʼõ mbaʼabaʼa ba atoeʼa ia ba mbanoea saro; lõʼõ sa manaha zaradadoe moroi raja, ba fondrege zabõlõ chõnia, ba no sambõ faʼabõlõ, ba wanimba jaʼira enaʼõ. 
DAN.11_1.16	Ba solaoe chõnia andrõ, ba ilaoe manõ zomasi ia, me lõ sabeʼe. Ba iʼaroʼõ naha ba wondrege zi sõchi tanõ andrõ; famakiko nilaoe dangania. 
DAN.11_1.17	Ba daʼõ nifaiginia dania, enaʼõ chõnia manõ gamatõrõw̃a razo raja, maʼasagõrõ, ba iʼatoelõʼõ ia chõnia ba ibeʼe chõnia nononia alawe, ba ba wamakiko; ba lõ itõrõ [nifachainia], lõ fozoe. 
DAN.11_1.18	Ba ifaigi wangai tanõ ba mbewe nasi ba ebolo ihalõ chõnia; ba so dania goemandra seboea, samadõhõ fangoʼajania andrõ, isoelõni saʼae chõnia wangoʼajania andrõ. 
DAN.11_1.19	Ba awena dania ifaigi mbanoea saro ba danõnia, ba amaedola zanendre ia ba daʼõ, ba alaoe ia, ba lõ jaʼia saʼae. 
DAN.11_1.20	Ba fanalinia, ba ifatenge ba wondrege zi sõchi tanõ andrõ zanoegi beo; ba lõ ara, ba mate niboenoe ia, ba tenga ba wõnoe ba tenga ba wanoewõ.
DAN.11_1.21	III. 
DAN.11_1.22	Ba sanoewõ sato sibai, ba amaedola ihanigõ manõ, ba ihori, ba iboenoe gõi zatoea ba wawoeʼoesa li andrõ, samõsa. 
DAN.11_1.23	Ba he na so zi no fahoewoe chõnia, ba ilimo; lõ ato sibai chõnia zabõlõ, na mõi ia manoewõ, ba jaʼia zoei zi mõna. 
DAN.11_1.24	Ihawoei manõ danõ fondrege zatabõ sinanõ, lõ moedõnadõna, ba ilaoe zi tenga nilaoe ndra amania, ba he ira toeania fõna; niraboenia ba ahoeloeania, ba ifaosa ba nawõnia, tenga ha maʼifoe, ba ifachai wolaoe ba mbanoea saro misa; ba lõ ara sibai. 
DAN.11_1.25	Ba ilaoe chõ razo raja waʼabõlõnia andrõ ba faʼabeʼe dõdõnia, ato sibai iʼohe niha, ba no maoeloe gõi waʼato chõ razo raja, ba no sabõlõ sibai, ba ifaondragõ, ba wasoewõta, ba tebai ilaw̃a, bõrõ me so zi manga mbõli. 
DAN.11_1.26	Soroedoe manga chõnia zamoefoe jaʼia; timba nihanigõ zabõlõ andrõ chõnia fefoe, ba ato niboenoe siʼõli. 
DAN.11_1.27	Falimosa dõdõ razo andrõ si daroea; ha samboea naha wemanga ba faoma lalimo nawõra; ba lõ fozoe, me awena amozoea, na no iroegi inõtõ. 
DAN.11_1.28	Ba tobali ifoeli ia ba danõnia, ba no eboea sibai gahoeloea, ba awena dania ifaigi ba wolaoe ba zi no fawoeʼoe li andrõ, niʼamoniʼõ, ba ifaloea ba ifoeli ia ba danõnia. 
DAN.11_1.29	Ba na no iroegi inõtõ, ba isaw̃a zoei danõ si raja, ba bõʼõ loealoea ba zi samoeza andrõ, bõʼõ me fõna. 
DAN.11_1.30	Lalaoe chõnia si so ba nowo Giti, ba ataʼoe ia labeʼe, ba tobali mangawoeli, ba ba zi no fawoeʼoe li andrõ, niʼamoniʼõ, itandrõsaigõ wõnoenia. Ba ifoeli ia ba chõra, ba iʼotarai daʼõ, ba itandrõsaigõ ba zi no mangawoeli foeri, si no mondrõi fawoeʼoesa li niʼamoniʼõ andrõ. 
DAN.11_1.31	Ifatenge zabõlõ, si iagõ daʼõ, ba solaoe salacha ba niʼamoniʼõ andrõ, ba hati andrõ, ba sanenaw̃a soemange andrõ, nibeʼebeʼe ba samedadao sogoro ita andrõ, fanoedoegõ [hoekoe Lowalangi]. 
DAN.11_1.32	Ba zi no manawõ fawoeʼoesa li andrõ, ba ilimo, enaʼõ laʼerogõ [hoekoe Lowalangi]; ba si no aboto ba dõdõ Lowalangirā, balõ mangiwa, latandro. 
DAN.11_1.33	Satoeatoea ba chõra, ba labotochi ba dõdõ zato, ba mato mendrõfa fache waʼara tefakiko ira bawa ziʼõli ba alitõ ba fokoeroe ba foraboeraboe si so chõra. 
DAN.11_1.34	Ba na loeo waʼateʼalara andrõ, ba faloecha ira wanolo sideʼide, fangorifira; ba ato dania zi fao chõra, samini tõdõ. 
DAN.11_1.35	Ba so zi mate, õsa, satoeatoea chõra, ba wameta si fabaja, si lõ gõna, ba si no amaedola gadaja, ba wangehao, gasagasa gamozoea; ba ginõtõ sa dania daʼõ. 
DAN.11_1.36	IV. 
DAN.11_1.37	Ba he Lowalangi ndra toeania mege, ba lõ ba dõdõnia, ba he ”faʼomasi ndra alawe” andrõ, ba he hadia ia Lowalangi bõʼõ, ba lõ ba dõdõnia, fajaw̃a manõ ia chõra fefoe. 
DAN.11_1.38	Ba nifosoemangenia, salahi, ba Lowalangi hati andrõ, Lowalangi si lõ moerongo chõ ndra toeania, ifosoemange firõ ba anaʼa ba manimani ba barasi. 
DAN.11_1.39	Ba ba mbanoea saro misa, ba ifaigi chõnia zoloʼõ hoekoe Lowalangi bõʼõ; ba ba nitoetoejoenia andrõ, ba iʼeboeaʼõ zoemange ba ifataro salaw̃a ira, ato ibeʼe barõ mbawara, ba ifachoi chõra danõ, bõli gõlõra. 
DAN.11_1.40	Ba ba gõtõ safoeria andrõ, ba fatandra faʼabõlõ chõnia razo raja, ba ilaoe chõnia razo jõoe, iʼohe goereta ba si fakoedo, ba oja gõi nowo, lasaw̃a danõnia ba lahawoei, lanõnõi. 
DAN.11_1.41	Ba mõi ia gõi ba wondrege zi sõchi tanõ andrõ, ba ba ngafoeloe ngahõnõ zi mate ibeʼe. Ba si lõ ibabaja, ba Iraono Gedomo ba Iraono Moabi ba toeho Ndraono Gamoni. 
DAN.11_1.42	Iʼoroʼõ dangania jaw̃a danõ andrõ misa, ba he tanõ Miseraji gõi, ba lõ aefa chõnia; 
DAN.11_1.43	anaʼa ba firõ ba hadia gamagama seboea bõli ba danõ Miseraji, ba ihalõ chõnia, ba soloʼõ chõnia gõi Ndrawa Libia ba Dawa Choesi. 
DAN.11_1.44	Ba so dania doeria moroi ba gatoemboecha loeo ba moroi jõoe, si tokea ia; ba maoso ia, isaw̃a, enaʼõ ato ifakiko ba ihori. 
DAN.11_1.45	Ba ba gotaloeara nasi hili andrõ, si so famoadoe andrõ, niʼamoniʼõ, ibeʼe nosenia, amaedola gõdonia; ba ba daʼõ ichamõ ia faʼamate, ba lõ sangorifi jaʼia. 
DAN.12_1.1	I. 
DAN.12_1.4	Ba jaʼoegõ Daniëli, ba bõi ombachaʼõ hoehoeoda andre ba fotandro zoera, iroegi ba gõtõ safoeria. Ato dania zangaloengaloei eloeaha ba tedooedooe dania waʼaboto ba dõdõ. 
DAN.12_1.5	II. 
DAN.12_1.6	Ba imane si samõsa ba niha andrõ, sonoecha tarafali, si so jaw̃a nidanõ: Ha waʼara dania waʼaʼozoe zahõlihõli dõdõ andrõ? 
DAN.12_1.7	Ba oerongo me hoemede zonoecha tarafali andrõ, si so jaw̃a nidanõ — iʼoroʼõ mijaw̃a dangania maʼadoea, mijaw̃a ba zoroego, fahõloe ia ba chõ zaoeri andrõ, iroegi zi lõ aetoe — imane: Faʼarania, ba dõfi ba mendroea fache, ba matonga ndrõfi; na no aʼozoe waʼabõlõ zamakiko soi niʼamoniʼõ, ba itõrõ daʼõ no mege fefoe! 
DAN.12_1.8	Oerongo sa, ba lõ aboto ba dõdõgoe, ba oemane: He Toeha! He wisa loealoea daʼõ no mege fefoe dania? 
DAN.12_1.9	Ba imane chõgoe: Foeliʼõ, jaʼoegõ Daniëli! irege gõtõ safoeria andrõ, ba tenga sa niʼombachaʼõ hoehoeo andre; nifotandro. 
DAN.12_1.10	Ato dania zi hoelõ nitafi, nihaogõ, ba niheta si lõ sõchi, ba seboea horõ, ba si dõrõdõrṍ manao horõ; dozi seboea horõ, ba dõrõdõrṍ lõ faʼaboto ba dõdõ; ba ba zatoeatoea, ba so waʼaboto ba dõdõ. 
DAN.12_1.11	Ba iʼotarai loeo andrõ, na tetenaw̃a zoemange andrõ, nibeʼebeʼe mege, ba wamedadao sogoro ita andrõ, fanoedoegõ hoekoe Lowalangi, ba 1290 wongi tõ. 
DAN.12_1.12	Ja ahowoe zanaoe õlõ ba sanaoe noso, iroegi no noemalõ zi 1335 wongi! 
DAN.12_1.13	Ba jaʼoegõ, ba aeʼe, amaedola õfaondragõ gamozoea; solombase ndraʼoegõ oea, ba maosoʼõ dania, ba wanema tána chõoe andrõ, ba gamozoea gõtõ danõ andre. 
HOS.1_1.2	Me bõrõta wehede Jehowa chõ Hosea, ba imane Jehowa chõ Hosea: Ae halõ ndra alawe sohorõhorõ, fabaja nono horõ, me no sohorõhorõ niha ba danõ, wangerogõ Jehowa. 
HOS.1_1.3	Ba mõi ia mangai Gomeri andrõ, ono Dibilaʼi, ba manabina daʼõ ba moʼono chõnia, ono matoea. 
HOS.1_1.4	Ba imane chõnia Jehowa: Jezereʼeli beʼe tõinia; hatṍ sa maʼifoe tõ, ba oelaoe mbalõ ndro Jezereʼeli andrõ, ba ngaʼõtõ Jehoe andrõ ba oeseʼe nõri Ndraono Gizeraëli andrõ. 
HOS.1_1.5	Ba na loeo daʼõ, ba oefatõ wana Ndraono Gizeraëli ba ndraso andrõ, ba Jezereʼeli. 
HOS.1_1.6	Ba ifoeli manabina ba moʼono, ono alawe. Ba imane chõnia Jehowa: Lo-Roehama (si lõ moehachõsi tõdõ) beʼe tõinia, me lõʼõ saʼae oehachõsi tõdõ maʼoewoe Gizeraëli, wameʼe aefa chõra horõra enaʼõ. 
HOS.1_1.7	Ba maʼoewoe Joeda andrõ, ba oehachõsi tõdõ, ba oeʼorifi ira tanga Lowalangira, Jehowa, ba lõ oebeʼe fangorifira wana ba siʼõli ba fanoewõ, ba he koedo ba he si fakoedo. 
HOS.1_1.8	Ba iʼefaʼõ ba mbagi zoesoe Lo-Roehama andrõ, ba ifoeli manabina ba moʼono, ono matoea. 
HOS.1_1.9	Ba imane Jehowa: Lo-Ami (tenga banoeagoe) beʼe tõinia, me no tenga banoeagoe ami, ba me lõ edõnado, chõmi ndraʼodo.
HOS.2_1.1	I. 
HOS.2_1.2	Ba lafoeli laʼoroedoegõ ira Iraono Joeda ba Iraono Gizeraëli fefoe, ba si ha samõsa lafataro hõgõra ba mõi ira mijaw̃a, moroi ba danõ andrõ; baw̃a seboea sa mbaw̃a Jezereʼeli andrõ. 
HOS.2_1.3	II. 
HOS.2_1.4	Mihoekoe ninami andrõ, mihoekoe! me no tenga foʼomogoe ia ba me no tenga ngambatõnia ndraʼodo, enaʼõ iheta ba mbawania hochania, ba fohorõnia ba gotaloea zoesoenia. 
HOS.2_1.5	Fa bõi oeheta mbaloebaloenia, fa bõi oebeʼe si mane me loeo waʼatoemboenia ia, ba fa bõi oefaomagõ ia ba danõ si mate, ba danõ si lõ idaʼidanõ, ba fa lõ oebeʼe mate owõchi dõdõ ia. 
HOS.2_1.6	Ba ononia andrõ, ba lõ oehachõsi tõdõ, me no ono horõ. 
HOS.2_1.7	Noa sa mohorõ ninara, no ilaoe zaila ita sadono jaʼira; noa sa imane: Daʼoegoʼõgoʼõ zomasi jaʼodo, sameʼe õgoe fache ba õgoe idanõ ba boe mbiribiri ba afasi ba fanicha chõgoe ba hadia ia nibadoegoe. 
HOS.2_1.8	Andrõ hiza, oebaʼa lalania doi ba oefaʼanõ gõli kara chõnia, ba alacha lõ isõndra lalania. 
HOS.2_1.9	Ba igohi zomasi jaʼia, ba lõ ichamõ: iʼaloei, ba lõ isõndra, ba imane dania: Daʼoefoelido chõ ngambatõgoe si fõfõna andrõ; noa sa ohahaoe dõdõgoe, me loeo daʼõ, moroi iadaʼe. 
HOS.2_1.10	Ba lõ saboto ba dõdõnia, wa jaʼodo zameʼe chõnia fache ba agoe ba fanicha andrõ, ba si no mangõhõna chõnia firõ ba anaʼa; ba ba chõ Mbaʼali laʼogoenaʼõ. 
HOS.2_1.11	Ba jaʼodo gõi, ba oehalõ saʼae gõi wache andrõ chõgoe, na asotõ, ba agoe andrõ chõgoe, na baw̃ania; ba boe mbiribiri ba afasi andrõ chõgoe, nibeʼenia baloebaloenia enaʼõ, ba oesõbi chõnia. 
HOS.2_1.12	Ba oeheta mbaloebaloe zaila ia, ba zanehe zohorõni jaʼia; ba lõ sangefaʼõ jaʼia ba dangagoe! 
HOS.2_1.13	Ba oeʼetoeʼõ fefoe waʼomoeso dõdõnia, awõ walõw̃a andrõ, awõ wasoelõna andrõ, awõ loeo sabato ba awõ gowasa andrõ chõnia, fefoe. 
HOS.2_1.14	Ba tõla nagoe andrõ chõnia ba tõla marafala chõnia, ba oefoefoe, niw̃aʼõnia tõdõnia: boeala chõgoe daʼõ, nibeʼe zomasi ndraʼo andrõ, ba oebaliʼõ sasaiʼõ, enaʼõ õ goetoe ndroeʼoe. 
HOS.2_1.15	Oehoekoe ba chõnia gõtõ nadoe andrõ, gõtõ wamosoemangenia jaʼia, wangoʼaja laedoeroe ba aja bõʼõ, me olifoe ia ndraʼodo, iw̃aʼõ Jehowa.
HOS.2_1.16	III. 
HOS.2_1.17	Ba ba daʼõ oefoeli chõnia kaboe nagoe andrõ chõnia ba oebaliʼõ bawa gõli ba wanõtõna mbawa danõ waʼaboe dõdõ andrõ; enaʼõ manoenõ ia ba daʼõ, si mane me ono alawe ia, si mane me iʼotarai moroi si tooe danõ Miseraji. 
HOS.2_1.18	Na loeo daʼõ — iw̃aʼõ Jehowa — ba ”foʼomogoe” õbeʼe tõigoe, ba tenga saʼae ”Baʼaligoe.” 
HOS.2_1.19	Ba oebeʼe taja saʼae ba mbewenia dõi Mbaʼali andrõ, enaʼõ lõʼõ saʼae tetõtõi dõira andrõ. 
HOS.2_1.20	Ba na loeo daʼõ, ba oebeʼe gamachoita ba goetoe ndroeʼoe ba ba wofo ba daloe mbanoea, ba ba goeõkoeõ ba danõ, fangorifira, ba fana ba siʼõli ba fanoewõ, ba oehori ba danõ, ba lõ hadia ia chõra ba danõ oebeʼe. 
HOS.2_1.21	Ba 
HOS.2_1.23	Na loeo daʼõ, ba oefondrondrongo li, iw̃aʼõ Jehowa; oefondrondrongo li mbanoea si jaw̃a, ba jaʼia zamondrongo li danõ. 
HOS.2_1.24	Ba tanõ, ba ifondrondrongo li wache ba li nagoe ba li wanicha ba jaʼira zamondrongo li Jezereʼeli andrõ. 
HOS.2_1.25	Ba oetaroeʼõ ia chõgoe ba danõ, ba oehachõsi tõdõ Lo-Roehama (si lõ moehachõsi tõdõ) andrõ, ba oemane chõ Lo-Ami (tenga banoeagoe) andrõ: ”Banoeagoe ndraʼoegõ”! na jaʼia, ba imane: ”He Lowalangigoe.” 
HOS.3_1.2	Ba no oehõli ia chõgoe felelima roefia ba sazoʼe gandroe; 
HOS.3_1.3	ba oemane chõnia: Ara dania doemaodao ndraʼoegõ chõgoe; bõi mohoroʼõ ba bõi mõiʼõ donga ndra matoea bõʼõ, ba si manõ ndraʼo chõoe. 
HOS.3_1.4	Iraono Gizeraëli andrõ sa, ba ara dania, ba doemaodao manõ, lõ salaw̃a, lõ hõgõ, ba lõ fameʼe soemange ba lõ harefa ba lõ ono mbaroe ba doto ba lõ sihara. 
HOS.3_1.5	Ba na aefa daʼõ, ba lafalalini geraʼerara Iraono Gizeraëli ba laʼaloei Jehowa, Lowalangira, ba Dawido andrõ, salaw̃ara, laʼondrasi Jehowa ba faʼeboea dõdõ andrõ chõnia, oi so waʼataʼoe, na aefa daʼõ dania. 
HOS.4_1.1	I. 
HOS.4_1.2	mangelingelifi ira ba molaoelaoe faja ba mangeʼengeʼe ba managõnagõ ba mohorõhorõ; manõinõi jomo ira ba teʼoli manõ wamoenoe niha. 
HOS.4_1.3	Daʼõ mbõrõ, wa okõlikõli danõ [lõ teoe], awõ wa ariri niha ba danõ, fabaja oetoe ndroeʼoe ba fofo ba daloe mbanoea; ba noemalõ īʼa ba nasi, ba matemate. 
HOS.4_1.4	Ba bõi fasoso niha ba bõi fatahi chõ nawõnia. Ba chõmi, jaʼami ere, so hoehoeogoe! 
HOS.4_1.5	Ba zi maʼṍchõ alaoe ami oebeʼe, ba he samaʼeleʼõ andrõ, ba salaoe, awõmi, ba zi bongi, ba oefakiko ninami! 
HOS.4_1.6	Ba waʼatekiko lasaw̃a banoeagoe, me no lõ faʼaboto ba dõdõ. Ba me no lõ ba dõdõmi waʼaboto ba dõdõ andrõ [jaʼami ere], ba oetiboʼõ ami, fa bõi saʼae ere ami. Ba me no olifoe ami nifachoi Lowalangimi, ba daʼoeʼolifoegõ gõi ndraʼo ndraonomi. 
HOS.4_1.7	Me itoegoe abõlõ ira mege, ba no itoegoe oja lalõra chõgoe; ba oebeʼe salahi lachõmira waʼaila. 
HOS.4_1.8	Ba horõ mbanoeagoe andrõ lasõndra gõra, ba no omasi ira golalõw̃a mbanoeagoe. 
HOS.4_1.9	Ba dalafaomagõ wolaoe chõra, ba gere ba ba niha sato: Oeʼotoeʼõ mboeaboeara, ba mangandraoeli chõra nilaoelaoera oebeʼe. 
HOS.4_1.10	Na manga ira, ba bõi ja aboeso ira; ba na oroedoe ira ba ndra alawe, ba bõi moʼonoʼono ira, me no labõhõli wameʼe ba dõdõra Jehowa. 
HOS.4_1.11	Ba wohorõhorõ ba ba wemaboemaboe agoe taja geraʼera: 
HOS.4_1.12	Ba mbalõ geoe faeta mbanoeagoe ba siʼora zangombacha chõra lala. Noa sa bechoe ba wohorõhõrõ zamowõhõ jaʼira, fa lafosoemange nadoe, salahi Lowalangi. 
HOS.4_1.13	Ba zoezoe hili misa latataba zoemange, ba ba hilihili labeʼe ba mbõrõ manawa ba ba mbõrõ maʼoesõ ba ba mbõrõ zimalamboeo — no omasiõ loemõ geoe andrõ. Ba tobali mohorõhorõ nonomi alawe ba laloeloe ira ba zohorõni donga zodona oemõnõmi. 
HOS.4_1.14	Ba onomi alawe, ba lõ oeʼotoeʼõ ba wohorõhorõra andrõ, ba he oemõnõmi, me laloeloe ira ba zohorõni donga zodonga, ba lõ oeʼotoeʼõ. Jaʼira [ere] ba noa sa fao ira ba ndra alawe sabao, ba zi tobini, ba no faofao ira ba ndra alawe nifataro ba wohorõhorõ, wameʼe soemange nitaba, ba tobali tekiko niha sato, si lõ faʼaboto ba dõdõ.
HOS.4_1.15	II. 
HOS.4_1.16	Na no sabeʼe tandro Ndraono Gizeraëli, timba zaw̃i samoeʼi, ba hadia, ba ikoebaloi ira Jehowa, ba mbenoea sebolo, amaedola nono mbiribiri? 
HOS.4_1.17	No laʼolembai nadoe mado Geferaji; ba nibõhõli saʼae ira! 
HOS.4_1.18	No tenga inõtõ wemaboemaboera, ba sohorõhorõ ira! Fangeboea dõira andrõ, ba lõ ba dõdõra; faʼaila zomasi ira. 
HOS.4_1.19	Ifoejoeʼõ ira tawoejoe nangi sabõlõ ba tobali si lõ boto wanõtõnara ba naha wameʼe soemange andrõ chõra.
HOS.5_1.1	I. 
HOS.5_1.2	No laʼerogõ [Lowalangi] ba no abacha wanao horõ. Andrõ oeʼotoeʼõ ira fefoe dania! 
HOS.5_1.3	Noa sa aboto ba dõdõgoe mado Geferaji, ba tebai labiniʼõ ira chõgoe Iraono Gizeraëli; noa sa faefá mege mameʼe adoe ami, jaʼami mado Geferaji ba no lataʼoenõi ria Iraono Gizeraëli, wanõrõ salacha. 
HOS.5_1.4	Boeaboeara wamatimba, na lafoeli ira chõ Lowalangira enaʼõ; no mobechoe ira bechoe wohorõ, ba faʼaboto ba dõdõra Jehowa, ba lõ chõra. 
HOS.5_1.5	Ba fangeboea dõi Ndraono Gizeraëli andrõ zamadoehoeʼõ dania, oedoera, wa lasaw̃a waʼatekiko Iraono Gizeraëli, fabaja mado Geferaji, bõrõ golalõw̃ara andrõ — ba si tekiko gõi mado Joeda, awõra. 
HOS.5_1.6	Ba na maoso dania ira, na laʼohe mbiribirira, awõ zaw̃ira, ba wangaloei Jehowa, ba lõ lasõndra ia: noa sa iʼerogõ ira. 
HOS.5_1.7	Na farõi ira chõ Jehowa, noa sa moʼonoʼono ono horõ ira. Andrõ iʼā dania ira owasa ba wasoelõna andrõ, fabaja tanõra.
HOS.5_1.8	II. 
HOS.5_1.9	Si tobali tanõ si mate danõ mado Geferaji dania, na baw̃a wangotoeʼõ. Si doehoe niʼombachaʼõgoe, si gõna Ndraono Gizeraëli dania! 
HOS.5_1.10	Satoea mado Joeda andrõ, ba no timba zamaʼese gowe nola; jaʼira dania oehawoei fõnoegoe, nifamadoewa idanõ. 
HOS.5_1.11	Ba mado Geferaji, ba latehe wamoejoeʼõ hoekoe, latehe na lahoendrahoendra; noa sa lõ ataʼoe ira, laʼoʼõ wajafaja andrõ. 
HOS.5_1.12	Ba no tobali timba hama ndraʼo ba mado Geferaji ba timba go ba mado Joeda. 
HOS.5_1.13	Ba me laʼila wõchõra mado Geferaji ba me laʼila waosara mado Joeda, ba mangandrõ tolo mado Geferaji ba Ndrawa Asiria, lafatenge zinenge chõ razo Jarebi, ba tebai iʼabeʼeʼõ ami daʼõ, ba lõ iʼila ifadõhõ waosami andrõ, 
HOS.5_1.14	me timba zingo dania ndraʼodo ba mado Geferaji, ba timba nono zingo ba maʼoewoe Joeda. Jaʼodo andre, oesasawi ira ba oelaoe mofanõ; oeʼoloiʼõ ira, ba lõ sangefaʼõ jaʼira ba mofanõ ndraʼo, 
HOS.5_1.15	oefoelido ba nahiagoe. Ba fozoe dania, ba aboto ba dõdõra ba laʼaloei wamaigigoe jaʼira; na tosasa ira, ba hoemoeloe dõdõra chõgoe.
HOS.6_1.1	I. 
HOS.6_1.2	Ha mato doea wongi, ba iʼorifi ita, ba mahemoloe õ, ba ifoeli iʼabeʼeʼõ ita, enaʼõ aoeri ita rorogõfõnia. 
HOS.6_1.3	Acha aboto ba dõdõda, ba enaʼõ na taforege wangaloei faʼaboto ba dõdõda Jehowa, — mõi ia chõda, si ndroehoendroehoe timba waʼadoehoe waʼamoloeo, enaʼõ itõrõ ita, timba deoe, timba deoe sarā, si basõi tanõ.” 
HOS.6_1.4	II. 
HOS.6_1.5	Ba me no si manõ, ba lõ tola lõ oefabagoʼõ ira ba zamaʼeleʼõ andrõ, ba lõ tola lõ oeboeboenoe ira taroma ligoe andrõ, ba nifaʼeleʼõ wangoehoekoegoe, si mane faʼatoemboe loeo. 
HOS.6_1.7	Ba jaʼira andrõ, ba no lasawõ nifachoigoe, nifolaoe niha baero. No falimo ira chõgoe ba daʼõ. 
HOS.6_1.8	Gileadi andrõ, ba no banoea zanao horõ, si no taʼoenõ do. 
HOS.6_1.9	No timba zi faraboe, sanarogõ sanõrõ, gere andrõ; mangeʼengeʼe ira ba ngai lala ba Zichema. 
HOS.6_1.10	Horõ sa nilaoera! Sihocha mboeda niʼilagoe ba mbanoea Ndraono Gizeraëli: No mameʼemeʼe adoe ba daʼõ mado Geferaji, no lataʼoenõi dangara Iraono Gizeraëli. 
HOS.6_1.11	Ba ba chõmi gõi, jaʼami mado Joeda, ba famasi dania labeʼe, na oefoeli dania oeʼazõchi mbanoeagoe andrõ.
HOS.7_1.1	I. 
HOS.7_1.2	Ba lõʼõ sa lafatooetooe tõdõra, wa lõ olifoelifoe ndraʼo mboeaboeara andrõ, si lõ sõchi, fefoe. Ba no teʼoeʼoe ira nilaoelaoera andrõ; lõ aefaʼaefa ba doedoema hõrõgoe daʼõ. 
HOS.7_1.3	Labeʼe fondrara dõdõ razora zi lõ sõchi andrõ chõra ba fondrara dõdõ zalaw̃a labeʼe wamini tõdõ andrõ chõra. 
HOS.7_1.4	Dozi ira, ba sohorõ, timbá nawoe famogõ roti, nibõda doeka roti alitõ, irege no manõi gombõila roti andrõ, si no moefaroeka. 
HOS.7_1.5	Na owasa chõ razo, ba maboe agoe zalaw̃a andrõ, irege achõmõchõmõ ira. Ba iʼoroʼõ dangania ba zangoʼaja. 
HOS.7_1.6	No timba nawoe siʼõli dõdõra, ba walimosara andrõ. Sara wongi manõ mõrõmõrõ doeka roti, ba ba zangoehoelõ wongi, ba eboea galitõ, alitõ siholahola. 
HOS.7_1.7	Dozi ira, ba no hoelõ nawoe siʼõli, seboea alitõ, ba tobali laʼā zangoehoekoe jaʼira. Salaw̃ara fefoe, ba no moeboenoe, ba samõsa lõʼõ ba chõra sangombacha chõgoe. 
HOS.7_1.8	II. 
HOS.7_1.9	Niha bõʼõ zi manga waʼabõlõra, ba lõ laʼila; no tohare hoewa, ba lõ laʼila. 
HOS.7_1.10	Ba si lõ lai wa no ifadoehoeʼõ wolaoera lachõmi Ndraono Gizeraëli andrõ: lõ nifoelira jaʼira chõ Lowalangira Jehowa, lõ niʼaloeira jaʼia, lõ lai daʼõ fefoe. 
HOS.7_1.11	Folaoe mado Geferaji, ba no nifolaoe marafadi, sowõhõwõhõ ba si lõ tõdõ; no lakaoni Ndrawa Miseraji, ba no laʼangarõfi li Ndrawa Asiria. 
HOS.7_1.12	Ba me ba daʼõ lasaw̃a, ba oetaw̃i woeka, oehalõ ira ba daloe mbanoea ba oeʼotoeʼõ, dali zi no moefarongogõ ba mbanoeara; 
HOS.7_1.13	Alai ira, me no laʼerogõ ndraʼo! Ja itõrõ ira faʼadoedoe, me no lalaw̃a ndraʼodo! He na edõna ndraʼo oeʼorifi ira, ba lalaoe waja, wamatoenõ wolaoegoe. 
HOS.7_1.14	Ba tenga soroi ba dõdõra wangarõfi li jaʼodo, ha fegeʼege tooe ba zalo. Ba lachoi nõsira, wolaw̃a jaʼodo, enaʼõ abõlõ mboea nowi, awõ nagoe. 
HOS.7_1.15	Ba noa sa atṍ jaʼo zamobawa lala chõra ba sangabeʼeʼõ tangara. Ba no si lõ sõchi dõdõra chõgoe. 
HOS.7_1.16	Labaliʼõ sa foeri ira, ba no tenga mijaw̃a. Hoelõ wana si lõ aefa ira! Ba salaw̃ara, ba niboenoe siʼõli, bõrõ mbewera andrõ, fõnoerā andrõ — andrõ wa laʼigiʼigiʼõ dania ira ba danõ Miseraji. 
HOS.8_1.1	I. 
HOS.8_1.2	Ba moeʼao ira chõgoe, lamane: He Lowalangigoe! Aboto sa ba dõdõma ndraʼoegõ, jaʼaga Iraono Gizeraëli! 
HOS.8_1.3	Ba no lõ ba dõdõ Ndraono Gizeraëli fangorifi andrõ — ba alacha lagohi ira emali! 
HOS.8_1.4	No lafataro razo, ha jaʼira, si tenga balazi ndraʼodo; no latoejoe hõgõra, si lõ nirongogoe. No lafahele adoe wirõra ba anaʼara; ba hadia goenania? Ha sambalõ famakikora. 
HOS.8_1.5	Ono zaw̃i andrõ chõmi, jaʼami banoea Zamaria, ba no abõoe; no tesao wõnoegoe chõra. Ha waʼara na dania, wa tebai si lõ horõ ira! 
HOS.8_1.6	No ba Ndraono Gizeraëli mbõrõtania [bõrõta zaw̃i andrõ] no toeka zolaoe jaʼia, ba tenga Lowalangi ia. Nifoefoe sa dania zaw̃i Zamaria andrõ! 
HOS.8_1.7	Angi sa nitaroera, ba angi sabõlõ dania labasi; lõ tõla, saoeri andrõ, ba si lõ õsi, ba na so enaʼõ, ba niha bõʼõ zi manga. 
HOS.8_1.8	Niʼā Ndraono Gizeraëli! Amaedola wakake si lõ goena saʼae ira, ba niha baero! 
HOS.8_1.9	Me no mõi ba Ndrawa Asiria mado Geferaji, timba galide ndroeʼoe, somasi si lõ awõʼawõnia, ba no lafachai zi fahoewoe chõra, nifoloeo. 
HOS.8_1.10	Ba famachaira si fahoewoe chõra andrõ, ba niha baero, mbõrõ, wa oesasagõ saʼae ira, enaʼõ lõ ara tõ mangarõngarõ ira, ba mbeo andrõ, nibeʼe chõ razo seboea andrõ.
HOS.8_1.11	II. 
HOS.8_1.12	Ba he oehõna wamachoi chõra lala, ba hoelõ nifachoi niha bõʼõ wamaigira. 
HOS.8_1.13	Lataba zoemange nitaba ba laʼā nõsi, ba lõ omasi Jehowa ira. Ba lõ olifoelifoe ia waʼatefoejoerá, ba iʼotoeʼõ dania horõra Jaʼirá andrõ dania zangawoeli ba danõ Miseraji ba si manga gõ salacha ba danõ Ndrawa Asiria. 
HOS.8_1.14	Me no olifoe Ndraono Gizeraëli zombõi jaʼira mege, ba me no lalaoe gõdo chõra, ba me no laʼojaʼõ chõra mbanoea saro mado Joeda, ba oefaʼoheʼõ galitõ ba mbanoeara andrõ, alitõ si manga hati andrõ chõra.
HOS.9_1.1	I. 
HOS.9_1.2	Ba iʼositengõ sa ira olajama mbasitõ ba he folazi mboea nagoe; ba lõ chõra dania. 
HOS.9_1.3	Aheta dania ira ba danõ Jehowa andrõ. Sangawoeli ba danõ Miseraji mado Geferaji, ba si manga gõ salacha ba danõ Asiria. 
HOS.9_1.4	Lõʼõ saʼae lafadoewa nagoe chõ Jehowa, ba lõʼõ saʼae laʼasiwai chõnia zoemange nitaba andrõ chõra. Timba gõ ba waʼaboe dõdõ gõrā dania; dozi si manga jaʼia, ba raʼiraʼiõ. Ha sa famadõhõ waʼolofora gõra, ba lõʼõ sa iroegi gosali Jehowa. 
HOS.9_1.5	Ba he miwisa na baw̃a gowoeloa ba na owasa chõ Jehowa? 
HOS.9_1.6	Hiza no lõ ichamõ ira famoenoe, ba waʼadoedoe andrõ, ba ba danõ Miseraji gahonoa, ba Membisi lewatõra dania; ahonoa najara firõ, ba ba lato, ba saʼasaʼa mao zi toemboe ba nosera. 
HOS.9_1.7	Iroegi dania baw̃a wangotoeʼõ, iroegi baw̃a wamasoelõni, ba nisõndra Ndraono Gizeraëli faʼaboto ba dõdõ, me no lamane: Sowõhõ mowa zamaʼeleʼõ andrõ ba sowõhõ zi so Eheha! Ba lazi waʼabõlõ waʼatefoejoemi ba fatioesami andrõ. 
HOS.9_1.8	Sanaronaro mado Geferaji ba gametahõ Lowalangigoe. Chõ zamaʼeleʼõ andrõ, ba no lalaoe wesoe, nifolaoe zamaʼala fofo, ba bõlõdi, ba gosali Lowalanginia. 
HOS.9_1.9	No manao horõ seboea ira, si mane ba Gibea no: lõ olifoe ia golalõw̃ara, iʼotoeʼõ dania horõra!
HOS.9_1.10	II. 
HOS.9_1.11	Hoelõ wofo soloi dania [waʼataja] mado Geferaji sato andrõ; tebato woʼono, lõʼõ saʼae manabina, lõʼõ saʼae moetoege nono. 
HOS.9_1.12	Ba he laʼeʼeboea nonora matoea, ba oeheta dania chõra, enaʼõ lõ ira matoea saʼae dania. Ba he jaʼira gõi, ba alai ira, na lõʼõ saʼae oefaigi ira! 
HOS.9_1.13	No timba Diro nitaroeʼõ ba ndraso mado Geferaji wamaigigoe, ba laloeloe dania ba danga zangeʼe nonora matoea mado Geferaji andrõ. 
HOS.9_1.14	Beʼe chõra zomasiʼõ õbeʼe chõra, jaʼoegõ Jehowa! Bõda chõra nõsi daloe ba õsi zoesoe! 
HOS.9_1.15	Ba Giligala lafazõchi horõra andrõ fefoe. Ba daʼõ sa tesao waʼoedoesagoe chõra. Oeheta ira ba nomogoe andrõ, oefofanõ ira, bõrõ zi lõ sõchi andrõ nilaoera. Lõʼõ saʼae oeʼomasiʼõ ira! Salaw̃ara fefoe, ba no si faʼero [chõgoe]. 
HOS.9_1.16	No gõna famoenoe mado Geferaji, obooe w̃aʼa, tebai saʼae mowoea! Ba he na moʼono ira, ono matoea, ba oeboenoe nonora omasiõ andrõ. 
HOS.9_1.17	Itiboʼõ ira Lowalangigoe; me no lõ nifondrondrongora linia: alacha si lõ hinaoma ira ba niha baero misa!
HOS.10_1.1	I. 
HOS.10_1.2	No tõdõ si falimo dõdõra; andrõ wa niʼotoeʼõ ira. Jaʼia zanoedoegõ naha wameʼe soemange andrõ chõra, ba irasa nadoera. 
HOS.10_1.3	Lamane sa dania: Lõ chõma razo saʼae, me no lõ niʼataʼoefima Jehowa. Ba hadia goena razo chõma? — 
HOS.10_1.4	Hadia, samagõlõ [ba nawõnia] ia, si mõi ia ba hõloe si lõ itõrõ, ba ma si fawoeʼoewoeʼoe li wamatoemboeʼõ hoekoe si bohooe, timba ndroeʼoe langoe ba nowi, na no lafakoe? 
HOS.10_1.5	Saw̃i si matoea andrõ ba Mbeti Awene niʼaboesi mbanoea Zamaria tõdõ dania; aboe dõdõ zi olembai jaʼia, mege, ba manizinizi gerenia ba chõnia, dania, — ba girõgirõ andrõ chõnia, me saheta chõnia. 
HOS.10_1.6	Ba jaʼia naʼi, ba niʼoloiʼõ ba danõ Asiria, boeala chõ razo Jarebi; faʼaila mado Geferaji andrõ ihalõ chõnia, ba tobali faja wanõtõna Ndraono Gizeraëli ba nichoi dõdõra andrõ. 
HOS.10_1.7	Safoefoe Zamaria andrõ, ba razora, ba si hoelõ wahawaha geoe solangi ba dete nidanõ. 
HOS.10_1.8	Sadoedoe dania hilihili famakiko andrõ, horõ Ndraono Gizeraëli andrõ, ba lato ba saʼasaʼa mao zi toemboe dania ba naha wameʼe soemange andrõ chõra. Ba ba daʼõ dania lamane ba hili: Mihawoei ndraʼaga! Ba ba hilihili: Milangõgõga! 
HOS.10_1.9	II. 
HOS.10_1.10	Na edõna ndraʼo, ba oeʼila oeʼotoeʼõ ira, niʼowoeloi dania soi niha baero, solaoe chõra, wangotoeʼõ jaʼira ba lalõra andrõ si no doea winaeta. 
HOS.10_1.11	Mado Geferaji andrõ, ba no hoelõ nono zaw̃i si no moehaogõ famamaha, somasi mamõbõrõ fache. Noa sa lõ nibeʼegoe kalo mbagi ba mbaginia si sõchi andrõ, mege, ba ijaʼe, ba oefokalo mbagi saʼae mado Geferaji; ba sondrõni famaliʼõ danõ mado Joeda ba sondrõni korikori maʼoewoe Jakobo. 
HOS.10_1.12	Faʼahachõ dõdõ mitaroe, ba so fõnami wamasi dania, ibeʼe faʼeboea dõdõ [Lowalangi] andrõ! Mitoeaʼõ zi bohooe, me no iroegi inõtõ, ba wangaloei Jehowa, enaʼõ iʼondrasi ami, ba enaʼõ ifatõrõ chõmi deoe fangorifi. 
HOS.10_1.13	Ba me no mitaroe horõ, ba no famakiko nibasimi, ba no boea walimosami gõmi! Noa sa tõtõnafõoe goereta ba wanoewõ andrõ ba faʼato zabõlõ andrõ chõoe! 
HOS.10_1.14	Ba roemoeroe dania moroi sa zanoewõ sato andrõ chõoe; ba banoea saro andrõ chõoe fefoe, ba ladoedoegõ, si mane me idoedoegõ Mbeti Arebeli Salama, me loeo manoewõ no, me laʼõʼõtõ nina ndraono, fabaja iraonora. 
HOS.10_1.15	Si manõ sibai dania wolaoera chõmi, jaʼami Iraono Gizeraëli me no hatṍ falõsõchi chõmi. Ba zangoehoelõ wongi dania mate niboenoe razo Ndraono Gizeraëli!
HOS.11_1.1	I. 
HOS.11_1.2	Ba na hoemededo chõra ba laʼerogõ ndraʼo. Latataba zoemange nadoe ba lafosoemange wamaedo andrõ, 
HOS.11_1.3	ba jaʼodo ba oetoejoe galogo mado Geferaji [nifolaoe ba Ndraono], ba oehagi ira. Ba lõ laʼila, wa oefadõhõ wõchõra. 
HOS.11_1.4	No oedõni ira sinali, si mane niʼogoenaʼõ niha, fesoe faʼomasi, ba no amaedola zoloeloe kalo mbagi andrõ, ba mbagira, ndraʼodo, ba oeʼoroʼõ gõra. 
HOS.11_1.5	Sangawoeli ba danõ Miseraji ira, ba razo Ndrawa Asiria razora dania, me no te chõra wamoeli jaʼira chõgoe. 
HOS.11_1.6	Ba nidõni saʼae ziʼõli, ba wolaoe ba mbanoeara andrõ, famoefoe lazi mbawa gõli ba si manga hati andrõ chõra. 
HOS.11_1.7	Noa sa asoʼala dõdõ mbanoeagoe andrõ, wangerogõ jaʼodo; ba he na moeʼao ita chõra: mijaw̃a! ba samõsa lõ sedõna.
HOS.11_1.8	II. 
HOS.11_1.9	Bõi moloealoea wõnoegoe saoechoe andrõ; lõ oefaloea wamakiko mado Geferaji. Me no Lowalangi ndraʼodo, ba me tenga niha, oeʼiagõ ba chõmi, Lowalangi niʼamoniʼõ, ba lõ tesao wõnoegoe. 
HOS.11_1.10	Laʼoʼõ dania chõ Jehowa; sindrõndrõndrõndrõ ia, hoelõ zingo; sindrõndrõndrõndrõ ia, ba so moroi sa ba mbewe nasi nono matoea, manizinizi. 
HOS.11_1.11	So ira moroi sa, ba danõ Miseraji, hoelõ wofo, manizinizi, hoelõ marafadi si oroi danõ Asiria. Ba sahono baomora dania ira oebeʼe, iw̃aʼõ Jehowa. 
HOS.12_1.1	I. 
HOS.12_1.2	Mado Geferaji, ba no somasi angi sabõlõ ba lagohi nangi timoe, ero maʼṍchõ manõ lahõna waja ba famakao awõra; fawoeʼoe li ira ba Ndrawa Asiria; ba ba Ndrawa Miseraji, ba laʼohe wanicha. 
HOS.12_1.3	Ba ifatõrõ dania hoekoe ba mado Joeda Jehowa, ba iʼotoeʼõ maʼoewoe Jakobo, dali mboeaboeara, ba isoelõni chõra nilaoelaoera andrõ.
HOS.12_1.4	II. 
HOS.12_1.5	No fasõndra ira malaʼika andrõ, ba Jakobo zabõlõ: megeʼege ia ba iʼandrõ waʼahachõ dõdõ chõ malaʼika andrõ. Ba Mbetiëli faloecha chõnia malaʼika andrõ, ba ba daʼõ fahoehoeo ia chõnia, — 
HOS.12_1.6	Jehowa andrõ, Lowalangi ngahõnõ, jaʼiā andrõ, sotõi Jehowa. 
HOS.12_1.7	Ba si manõ gõi ndraʼoegõ enaʼõ, wamoeli jaʼoegõ chõ Lowalangioe. Faʼomasi ba faʼatoelõ faʼoea, ba bõi aetoe wanõtõnamõ chõ Lowalangioe! 
HOS.12_1.8	Ba danga Ndrawa Ganaʼana so waliëra faja, jaʼia zomasi mangalani awõnia. 
HOS.12_1.9	Ba imane [gõi] mado Geferaji: Ha fangeboea anaʼa niʼaloeigoe; enaʼõ na eboea ganaʼagoe dõdõgoe. Ba ba wangaloeigoe andrõ fefoe, ba tebai lafoʼesoeanõ ndraʼo, tebai labeʼe horõgoe hadia ia. 
HOS.12_1.10	Ba jaʼodo Jehowa, ba no Lowalangimõ ndraʼodo, iʼotarai ba danõ Miseraji no — ba oeʼila oefoeli oefaʼaso ba nose ndraʼoegõ, si mane me loeo waloechata andrõ [ba gahe hili Horebi] — 
HOS.12_1.11	ba no tenga ha samoeza hoemede ndraʼo ba zamaʼeleʼõ andrõ; jaʼodo zangojaʼõ fameʼe angilata ba sameʼe molaoe amaedola zamaʼeleʼõ andrõ. 
HOS.12_1.12	Na si lõ ngaroro mbanoea Gileadi andrõ, ba nihori ira; na labeʼe soemange zaw̃i si matoea, ba Giligala, ba nibaliʼõ baho kara ba nihõloe nowi naha wameʼe soemange andrõ chõra. 
HOS.12_1.13	Me moloi Jakobo, me isaw̃a danõ Mezofotami, ba tobali sawoejoe Gizeraëli, bõli ndra alawe; bõli ndra alawe wa koebalo mbiribiri ia. 
HOS.12_1.14	Samaʼeleʼõ ifataro Jehowa, ba wangeheta Iraono Gizeraëli ba danõ Miseraji, ba samaʼeleʼõ zamaigimaigi jaʼira. 
HOS.12_1.15	Ba no sangandrõ fõnoe mado Geferaji. Andrõ wa ibeʼe ba hoeloera wangeʼengeʼera andrõ sochõ jaʼira, ba mangandraoeli chõra horõra andrõ ibeʼe.
HOS.13_1.1	I. 
HOS.13_1.2	Ba he maʼõchṍ andre, ba latohoetohoegõ wamazõchi horõ: no labaliʼõ adoe nifahele wirõra, adoe bõʼõ nibeʼe famaedo — ba ha sambalõ halõw̃õ doeka daʼõ fefoe. Daʼõ niʼangarõfira li! Niha sameʼe soemange, ba faʼago bawa ba zaw̃i si matoea! 
HOS.13_1.3	Andrõ wa tobali timba lawoeo ba zangoehoelõ wongi ira ba timba namo mbanoea, salio sibai taja, ba timba ndrami wache, niʼoloiʼõ nangi, moroi ba golajama mbasitõ, ba timba zimbo, sanõrõ bawa doewoetoewoe. 
HOS.13_1.4	Ba jaʼodo, Jehowa, ba noa sa atṍ Lowalangimõ ndraʼodo, iʼotarai ba danõ Miseraji saʼae — tánõ bõʼõ, si no Lowalangi gõi, ba lõ niʼilaoe; ba tánõ bõʼõ, si no sangorifi gõi, ba lõʼõ. 
HOS.13_1.5	Jaʼodo mege zameʼe gõmi ba danõ si mate, ba danõ si no okõlikõli tooe. 
HOS.13_1.6	Ba itoegoe oja gõra, ba itoegoe abõlõ lafoʼõsi daloera, ba me no abõlõ lafoʼõsi daloera, ba me no abõlõ sibai laʼaboesoiʼõ ira, ba tesao hocha, ba tobali olifoe ira ndraʼodo. 
HOS.13_1.7	Andrõ wa no timba zingo ndraʼo chõra; oedarodarogõ ira ba zinga lala, hoelõ si mane harimo; 
HOS.13_1.8	oeraʼoe ira nifondraʼoe mberoea si alawe, niheta ono, ba oereʼa gõrõba dõdõra (totora). Ba daʼõ laʼā ira ono zingo, ba lasasawi ira oetoe ndroeʼoe. 
HOS.13_1.10	Ba heza so iadaʼe razomi, enaʼõ iʼorifi ami, ba he hõgõmi andrõ fefoe, ba wolohe ba lala hoehoeomi andrõ? niw̃aʼõmi: Fataro chõma razo ba satoea! 
HOS.13_1.11	Oefaʼaso chõmi razo, ba wõnoegoe andrõ, ba oefoeli oeheta ia ba waʼabao dõdõgoe!
HOS.13_1.12	II. 
HOS.13_1.13	Tesao chõra waʼafõchõ hoeloe; ba no timba ndraono, si lõ mamondrongo li, ira. Na inõtõ saʼae, ba lõ toemboe ira. 
HOS.13_1.14	Hadia, 
HOS.13_1.15	He w̃aʼae no timba geoe sowoea mado Geferaji, ba ngai mado bõʼõ andrõ, fabaliw̃ara, ba ilaboe zoei angi timoe, angi sabõlõ chõ Jehowa, ba danõ si mate tesao ia, ba tobali ogoʼõ nidanõ ba mbaʼa ba aetoe noeloe mbombo. Ba jaʼia [razo Ndraono Gizeraëli] zangohori gamagama andrõ fefoe ba naha girõgirõ chõnia. 
HOS.14_1.1	I. 
HOS.14_1.2	Mifoeli ami chõ Lowalangimi Jehowa, jaʼami Iraono Gizeraëli! Olalõw̃ami andrõ wamakikomi. 
HOS.14_1.3	Miʼohe daroma li (fangesa dõdõ) wamoeli jaʼami chõ Jehowa, ba mimane chõnia: Beʼe aefa chõma horõma, fefoe, ba hachõsi tõdõ ndraʼaga, ba mabeʼe salahi zoemange ono zaw̃i mbewema andre: 
HOS.14_1.4	”Lõʼõ saʼae maʼandrõ tolo ba Ndrawa Asiria, lõʼõ saʼae fakoedo ndraʼaga, ba lõʼõ saʼae mabeʼe tõi necheneche dangama ”Lowalangima”, chõoe sa lasõndra waʼahachõ dõdõ si lõ ama si lõ ina.”
HOS.14_1.5	II. 
HOS.14_1.6	Timba namo mbanoea dania ndraʼodo ba Ndraono Gizeraëli: mobowo dania ira, si mane ladari mbõhõ, ba mow̃aʼa, si mane eoe gatoea ba hili Libano. 
HOS.14_1.7	Ba atabõ lewiõrá, ba hogoe, ba timba hogoe zai, ba faʼamohoeania, ba timba waʼamohoea ba hili Libano. 
HOS.14_1.8	Ba si so nahia ba loemõra, ba ifoeli lasõndra mboea nowi ba mobowo, si mane agoe; eboea dania doeriara, timba doeria nagoe ba hili Libano. 
HOS.14_1.9	He jaʼami mado Geferaji! Hadia goena nadoe andrõ chõgoe saʼae dania? Jaʼodó andre zamondrongo chõra dania ba oehõrõhõrõgõ ira; no timba zenobari si sõchi lehelehe ndraʼodo! Boeami andrõ dania, ba jaʼodo zangasogõ. 
HOS.14_1.10	Ha niha zatoeatoea, ba wanõndra daʼõ, ba ha niha zi so tõdõ, saboto ba dõdõ jaʼia? 
JOL.1_1.1	I. 
JOL.1_1.2	Mifondrondrongo daʼe, jaʼami satoea, mibeʼe mbõrõ dalingami, jaʼami niha ba danõ, fefoe! Hadia, no irai si manõ ba gõtõmi. Ba ma ba gõtõ ndra toeami? 
JOL.1_1.3	Midoenõdoenõ ba ndraonomi, ba iraonomi zanoetoenõ ba ndraonora, ba iraono daʼõ, ba samaʼema mitooe! 
JOL.1_1.4	Si lõ ahori iʼā tamo lea, ba iʼā era, ba si lõ ahori iʼā era, ba ifakiko fõla, ba si tosai ba wõla, ba iʼā siliw̃i. 
JOL.1_1.5	Mifaoso, jaʼami si maboe andrõ, ba miʼegeʼege! Miʼangarõngarõ, ja ami samadoemadoe agoe, fefoe, me no moebõda ba mbawami nidanõ nagoe! 
JOL.1_1.6	Noa sa ihawoei danõgoe soi baero, soi sabõlõ, si lõ moetaha moeʼerai ha waʼato niha; ifõ zingo nifõra ba boha zingo si alawe mbohara. 
JOL.1_1.7	Tola nagoe chõgoe, ba no lafoefoe, ba tõla ara chõgoe, ba no lafatõ; no ahori laboʼa goeli ba no lasoʼagõ, tobali afoesi manõ ndraha; 
JOL.1_1.8	Miʼegeʼege, timba nono alawe, si no mamaroe baroe ba waʼaboe dõdõ, wamatomatooe tõdõnia soniha jaʼia, me ono alawe ia! 
JOL.1_1.9	Lõʼõ saʼae soemange niʼā ba lõʼõ saʼae soemange nibadoe ba gosali Jehowa; aboe dõdõ gere, enoni Jehowa. 
JOL.1_1.10	No moebaliʼõ tanõ si mate mbenoea ba no saboe tõdõ danõ saloʼo; noa sa moefoefoe zinanõ ba nowi, otoefo nõsi nagoe, ariri wanicha. 
JOL.1_1.11	Ja afoesi mbawami waʼaila, jaʼami sangahalõ, ba miʼegeʼege, jaʼami sokaboe nagoe, ba gandroe andrõ ba ba zeʼiri; me si lõ boto saʼae mbasitõ ba nowi. 
JOL.1_1.12	Tõla nagoe ba no mate, ba ara, ba aleoe, ba he dalimo ba ohi ba maʼoefa, ba eoe ba mbenoea fefoe, ba oi matemate; ba noa sa ogoʼõ waʼomoeso dõdõ nono niha.
JOL.1_1.13	II. 
JOL.1_1.14	Miw̃aʼõ wamoni niʼamoniʼõ, mikaoni zato ba gowoeloa! Mifaʼaso zatoea, awõ niha ba danõ fefoe, ba gosali Lowalangimi Jehowa, ba mikao chõ Jehowa. 
JOL.1_1.15	Alai mbaw̃a daʼõ! Noa sa ahatõ mbaw̃a andrõ chõ Jehowa, so moroi sa wanoedoegõ, nifatõrõ Zi lõ ambõ faʼabõlõ. 
JOL.1_1.16	Hadia, tenga no moebõda fõnada gõda, ba he faʼomoeso dõdõ ba faʼiki ba gosali Lowalangida? 
JOL.1_1.17	No ariri ba danõ wache si no moetaroe, si lõ õsi looe, awõ halasa, ba si no adoedoe naha mbalazo, me no mate zinanõ ba nowi. 
JOL.1_1.18	Moeʼõʼõʼõʼõ sibai goerifõ, ba sihoefa ngawawá zaw̃i, me lõ õra, fefoe gofoe heza! Ba famakao saʼae gõi ba ngawawá mbiribiri. 
JOL.1_1.19	He Jehowa, jaʼoegõ oeʼangarõfi li! Me no achozi mbenoea si so doeʼoe mege, ba me no ariri ba holahola galitõ geoe ba danõ, fefoe. 
JOL.1_1.20	Ba he oetoe ndroeʼoe, ba mangarõngarõ chõoe, me no ogoʼõ mbombo ba me no iʼā alitõ mbenoea, si so doeʼoe mege. 
JOL.2_1.1	I. 
JOL.2_1.2	Baw̃a waʼogõmigõmi, ba baw̃a waʼabongi, ba baw̃a waʼalōē, ba feʼoegoeʼoegoe mbanoea ba zi bongi, timba na ibõrõgõ faʼamoloeo ba hili misa. Sato sibai ba sabõlõ [zi so moroi sa], si lõ moerai moeʼila; iʼotarai gõtõ fõna sibai, ba si lõʼõ saʼae gõi dania, iroegi gõtõ wondrege mitooe. 
JOL.2_1.3	Sowaõwaõ fõnara, ba no alitõ si mangamanga hadia ia ba holahola galitõ gõi moroi foerira. Ba na no timba kaboe no, ba Gedena danõ fõnara mege, ba no tanõ si mate mbenoea foerira, ba lõ fangorifi ba chõra andrõ! 
JOL.2_1.4	Koedo ira, wamaigida, ba faʼalio zi fakoedo waʼaliora. 
JOL.2_1.5	Si mane feroeroe goereta, na lafanoka ira, na lasawõ zoezoe hili ba si mane feriri holahola galitõ, na achozi goʼo, timba zanoewõ si no ato, ba si no mangaró ba wasõndrata. 
JOL.2_1.6	Manizinizi fõnara soi niha; dozi niha, ba no safoesi bawa. 
JOL.2_1.7	Fagohisa zabõlõ wagohisara, lasawõ gõli kara, si mane sanoewõ si no toʼõlõ; lalania itõrõ zamõsana, ba samõsa lõ sanaw̃a lala nawõnia. 
JOL.2_1.8	Lõ sanimba awõnia, idõlõ manõ zamõsana; latõrõ manõ doho niʼoloedoe, fagohi manõ, lõ labadoegõ ira. 
JOL.2_1.9	Ladõrõdõrõi newali, ba si foelõfoelõi ira ba dete gõli kara, manõi jomo ira, latõrõ zandrela, si mane sanagõ. 
JOL.2_1.10	Modoeroe danõ fõnara, ba hoemisi mbanoea si jaw̃a; ndroendroemõ loeo, fabaja baw̃a, ba taja haga ndrõfi. 
JOL.2_1.11	Ba ifeʼoegoeʼoegoe mbanoea Jehowa, fõna zabõlõ andrõ chõnia; me no ato sibai zanoewõ andrõ chõnia, ba me no sabõlõ zamatõrõ niw̃aʼõnia andrõ! Baw̃a seboea sa mbaw̃a andrõ, chõ Jehowa, ba sataʼoe sibai ita: ha niha zanaha! 
JOL.2_1.12	II. 
JOL.2_1.14	Ha zangila, na lõ ifoeli mangesa dõdõnia dania, ba ma irõi chõmi howoehowoe: soemange niʼā ba soemange nibadoe, chõ Lowalangimi Jehowa. 
JOL.2_1.15	Milaoe dorofe ba hili Ziona! Miw̃aʼõ wamoni niʼamoniʼõ mikaoni niha sato fefoe ba gowoeloa! 
JOL.2_1.16	Miʼowoeloi niha sato, miʼamoniʼõ mbanoea, mifaʼaso zi no tohare hoewa, miʼowoeloi ndraono, — noemalõ si lõ aefa na ba mbagi zoesoe; jamoerõi mbateʼenia sangowaloe, ba ono nihalõ, ba jamoerõi wõrõmania! 
JOL.2_1.17	Ndramegeʼege gere andrõ, enoni Jehowa, ba gotaloeara geweʼewe andrõ naha wameʼe soemange, ja lamane: Hachõsi tõdõ mbanoeamõ, Jehowa, ba bõi beʼe aila dána chõoe, bõi mõi salaw̃ara niha baero! Hana wa õbeʼe lamane niha baero: Heza so Lowalangira? 
JOL.2_1.18	III. 
JOL.2_1.19	Hoemede Jehowa, imane ba mbanoeania: Hiza, oebeʼe chõmi mboea nowi ba agoe ba fanicha, enaʼõ aboeso ami; ba lõʼõ saʼae oebeʼe laʼoʼaja ami niha baero. 
JOL.2_1.20	Ba soroi jõoe andrõ, ba ba zarõoe oetimba ira chõmi, ba danõ si no okõlikõli, ba danõ si mate oetiboʼõ ira; si so fõna, ba oetimba ba ziloea asi tánõ ba gatoemboecha, ba si so moroi foeri, ba ba nasi tánõ ba gaechoela, ba tobali mõi jaw̃a waʼabõoe, hoea zi no mate, me no si tenga inõtõ nilaoera! 
JOL.2_1.21	Bõi boesi dõdõoe, jaʼoegõ tanõ, aʼiki ba omoesoiʼõ dõdõoe, me no seboea nilaoe Jehowa! 
JOL.2_1.22	Bõi miboesi dõdõmi, jaʼami oetoe ndroeʼoe; toemboe saʼae ndroeʼoe ba mbenoea ba ndraso, mowoea geoe sowoea: ara ba agoe, ba no abõlõ mboea. 
JOL.2_1.23	Ba jaʼami gõi, ba gahe hili Ziona, miʼaʼiki ba miʼomoesoiʼõ dõdõmi, ba chõ Lowalangimi Jehowa, me ibeʼe chõmi deoe, ba ginõtõ, ifaʼoheʼõ mitooe chõmi deoe, teoe sahoelõ ba teoe sarā, si mane fõna. 
JOL.2_1.24	Fahõna mboea nowi ba golajama mbasitõ, ba si falawoe agoe ba fanicha wolazi. 
JOL.2_1.25	Oesalahini chõmi zi lõʼõ ba ndrõfi andrõ, me no laʼā tamo lea ba era ba fõla ba siliw̃i, — soja andrõ chõgoe, nidoedoegoe chõmi. 
JOL.2_1.26	Si fahõna dania gõmi, ba aboeso ami ba misoeno dõi Lowalangimi, Jehowa, si no mamatõrõ chõmi sahõlihõli dõdõ, ba lõʼõ manõ saʼae itõrõ mbanoeagoe famakiko. 
JOL.2_1.27	Ba ja aboto ba dõdõmi dania, wa no jaʼodo zi so ba hoenõ Ndraono Gizeraëli; Jehowa sa atṍ ndraʼodo, Lowalangimi, ba Lowalangi bõʼõ, ba lõʼõ; ba lõʼõ manõ saʼae itõrõ mbanoeagoe famakiko. 
JOL.3_1.1	I. 
JOL.3_1.2	Noemalõ ba zawoejoe ira matoea ba ba zawoejoe ira alawe, ba oelaoe Gehehagoe, na loeo daʼõ. 
JOL.3_1.3	Ba oefaʼeleʼõ dandra sahõlihõli dõdõ ba mbanoea si jaw̃a ba ba danõ tooe: dõ ba alitõ ba boto zimbo. 
JOL.3_1.4	Tobali ogõmigõmi loeo ba do mbaw̃a, gasagasa wa iroegi baw̃a seboea andrõ, sataʼoe ita, chõ Jehowa. 
JOL.3_1.5	Ba dozi si angarõfi li tõi Jehowa, ba niʼorifi; so sa wangorifi ba hili Ziona ba ba Jeroezalema, itõrõ niw̃aʼõ Jehowa, fangorifi zi tosai andrõ, nikaoni Jehowa, 
JOL.3_1.6	II. 
JOL.3_1.7	ba oeʼowoeloi soi niha baero, fefoe, ba oeʼohe mitooe ira ba ndraso andrõ chõ Jozafati, ba wamatõrõ hoekoe chõra ba daʼõ, bõrõ mbanoeagoe, tána chõgoe andrõ, Iraono Gizeraëli, me no lafazaewe ba niha baero misa, ba me no lafaosa danõgoe; 
JOL.3_1.8	ba me no fadahõdahõ ira ba mbanoeagoe andrõ; ono matoea ba no labeʼe bõli ndra alawe sohorõhorõ, ba ono alawe, ba no bõli nagoe chõra, ba no laforege wamadoemadoe agoe. 
JOL.3_1.9	Hadia atṍ niʼaloeimi chõgoe, jaʼami banoea Diro ba banoea Zidona, ba jaʼami fefoe, ba danõ Ndrawa Wilisiti? Hadia, chõgoe misoelõni nilaoe chõmi, ba ma milaoe chõgoe hadia ia? Daʼoeʼaliogõ sibai oebeʼe mangandraoeli ba hoeloemi nilaoemi andrõ. 
JOL.3_1.10	Noa sa miraboe wirõgoe ba anaʼagoe, ba fondrege zi sõchi najagoe, ba no mibeʼe ba gosali chõmi. 
JOL.3_1.11	Ba mado Joeda ba banoea Jeroezalema, ba no miʼamawa ba Ndrawa Heleni, ba wangarõoeʼõ jaʼira, aefa ba mbanoeara. 
JOL.3_1.12	Ba hiza, ba oesoesoegi ira, ba mbanoea andrõ ba niʼamawami jaʼira, ba mangandraoeli ba hoeloemi nilaoemi oebeʼe. 
JOL.3_1.13	Oeʼamawa dania ba mado Joeda nonomi matoea, fabaja onomi alawe, ba jaʼira ba laʼamawa ba Ndrawa Zaba, soi ba zarõoe sibai, me no Jehowa zangoemaʼõ! 
JOL.3_1.14	Mifatenge ziʼao ba niha baero, mimane: Mifaʼanõ ami ba wanoewõ niʼamoniʼõ! Mifarooe zabõlõ! Ndramoefaʼaso ira sanoewõ fefoe, ndramõi manoewõ! 
JOL.3_1.15	Mibaliʼõ fõda wakoemi ba rosõmi, ba mibaliʼõ toho. Samomó, ba jamoew̃aʼõ: ”Sabõlõ ndraʼodo!” 
JOL.3_1.16	Mitaʼitaʼi, mitaboe, miʼowoeloi ami, jaʼami soi si tefasoei jaʼaga! — Ba daʼõ dania dada zabõlõ andrõ chõoe, jaʼoegõ Jehowa! 
JOL.3_1.17	Faoma ndramoefarooe nawõra soi niha ba ndramoesaw̃a ndraso andrõ chõ Jozafati; ba daʼõ sa dania doemadao ndraʼo, ba wangoehoekoe soi niha andrõ fefoe, misa. 
JOL.3_1.18	Milaoe zabi, me no basitõ saʼae; miʼaine ba mihoendragõ wolazi, me no moefoʼõsi, si falawoe to andrõ, me no eboea sibai horõra! 
JOL.3_1.19	Mongawawá ira waʼaso; me no ahatõ mbaw̃a andrõ chõ Jehowa, ba ndraso andrõ, ba wangetoeʼõ hoekoe. 
JOL.3_1.20	Noa sa ndroendroemõ loeo, fabaja baw̃a, ba no taja haga ndrõfi. 
JOL.3_1.21	III. 
JOL.3_1.22	Ba jaʼaboto ba dõdõmi, wa no Jehowa ndraʼodo, Lowalangimi; hili Ziona oeʼiagõ, hili niʼamoniʼõ andrõ chõgoe! Ba Jeroezalema andrõ, ba niʼamoniʼõ; lõʼõ saʼae latõrõ ia niha bõʼõ. 
JOL.3_1.23	Ba na loeo daʼõ, ba mowõiwõi nõsi nagoe, ba hili misa; mangele nõsi zoesoe moroi ba hilihili, ba falawoe idanõ mbombo fefoe, ba mado Jeda. Samboea dania goemboe ba gosali Jehowa, samoʼidanõ daso Zitimi andrõ. 
JOL.3_1.24	Ba tanõ Miseraji, ba si tobali tanõ si mate, ba tanõ Ndraono Gedomo, ba tobali benoea si lõ doeʼoedoeʼoe, bõrõ horõra andrõ ba Ndraono Gizeraëli, me no labeʼe adoewa ndro zi lõ horõ, ba danõra. 
JOL.3_1.25	Ba tanõ mado Joeda, ba si lõ teboelõboelõ niha, ba he Jeroezalema, iroegi ngaʼõtõ mitooe sibai. 
JOL.3_1.26	Ba oelaoe mbalõ ndrora, si lõ nilaoegoe na, ba 
AMO.1_1.1	I. 
AMO.1_1.2	Ba imane: Moendrõndrõndrõndrõ Jehowa, moroi ba Ziona, moroi ba Jeroezalema ifarongogõ linia. Ba aleoe dania mbenoea goebalo andrõ, ba mate ndroeʼoe ba zoezoe hili Garemeli. 
AMO.1_1.3	II. 
AMO.1_1.4	Andrõ wa ocfatõrõ galitõ ba mbanoea Hazaëli, si manga gõdo Mbenihada andrõ. 
AMO.1_1.5	Lazi ba mbawa gõli Ndramaseko, ba oefatõ, ba õsi mbanoea, ba oehori, ba ndraso horõ andrõ, ba solohe siʼo zalaw̃a, ba oeboenoe ba nomo waʼomasi andrõ, ba soi Ndrawa Garamo andrõ, ba niʼoloiʼõ ba Giri, iw̃aʼõ Jehowa. 
AMO.1_1.6	III. 
AMO.1_1.7	Andrõ wa oefatõrõ galitõ ba gõli Gasa, alitõ si manga gõdo andrõ chõra. 
AMO.1_1.8	Banoea Gasoto, ba oehori, ba solohe siʼo zalaw̃a ba Gasikalo, ba oeboenoe, ba oefoelido foeri, ba Nekerona, ba tobali tekiko si tosai Dawa Wilisiti, iw̃aʼõ Soʼaja Jehowa.
AMO.1_1.9	IV. 
AMO.1_1.10	Andrõ wa oefatõrõ galitõ ba gõli Diro andrõ, alitõ si manga gõdo andrõ chõra.
AMO.1_1.11	V. 
AMO.1_1.12	Andrõ wa oefatõrõ galitõ ba Demana, alitõ si manga gõdo ba Mbosera. 
AMO.1_1.13	VI. 
AMO.1_1.14	Andrõ wa oefatõrõ galitõ ba gõli Raba andrõ, alitõ si manga gõdora, ba fao weʼaoʼao, na baw̃a wasõndrata, ba angi sabõlõ, na baw̃a weʼoegoeʼoegoe mbanoea. 
AMO.1_1.15	Ba niʼoloiʼõ Milikomo andrõ, fabaja ere ba satoea andrõ chõnia, iw̃aʼõ Jehowa.
AMO.2_1.1	I. 
AMO.2_1.2	Andrõ wa oefatõrõ galitõ ba Ndraono Moabi, alitõ si manga gõdo ba Gerioto. Ba mate nisoewõ Ndraono Moabi, ba fao weʼaoʼao ba wanoewõ, ba telaoelaoe dorofe. 
AMO.2_1.3	Oeboenoe zalaw̃a, bacha ba hoenõra, ba satoeara fefoe, ba oeboeboenoe awõnia iw̃aʼõ Jehowa.
AMO.2_1.4	II. 
AMO.2_1.5	Andrõ wa oefatõrõ galitõ ba mado Joeda, alitõ si manga gõdo ba Jeroezalema.
AMO.2_1.6	III. 
AMO.2_1.7	jaʼira andrõ, sangisõ tanõ andrõ ba hõgõ zi noemana, ba samilaʼõ lala ba zi no gõna famakao; ha samboea ndra alawe sohorõhõrõ, ba faoma mõi ira chõnia, he ama, ba he ono, ba wangoʼaja tõigoe andrõ, niʼamoniʼõ. 
AMO.2_1.8	Labeʼebeʼe toefora noecha nihalõ gade, ba zinga naha wameʼe soemange fefoe, ba labadoebadoe nagoe ogaoeta, ba gosali Lowalangira. 
AMO.2_1.9	Ba noa sa jaʼodo zangohori mege Iraono Gamori, fõnara, si no timba dõla geresi faʼeboea ba si no timba dõla manawa faʼabeʼe. Ba no oehori mboea ba hogoe ba he w̃aʼa tooe. 
AMO.2_1.10	No jaʼodo zolohe jaʼami mijaw̃a, moroi ba danõ Miseraji ba samatõrõ jaʼami ba danõ si mate andrõ, õfa woeloe fache waʼara, enaʼõ miʼochogõ danõ Ndraono Gamori andrõ! 
AMO.2_1.11	Ba iraonomi, ba samaʼeleʼõ õsa, ba ono matoea chõmi, ba naziri õsa, oebeʼe. Hadia, tenga si manõ, jaʼami, Iraono Gizeraëli? iw̃aʼõ Jehowa. 
AMO.2_1.12	Ba no mibeʼe õ naziri andrõ nagoe, ba ba zamaʼeleʼõ andrõ, ba no mimane: Lõ tola mamaʼeleʼõ ami! 
AMO.2_1.13	Ba hiza, ba oeferaʼõ ami, ba zi so sibai ami, si mane koereta famõbõrõ wache, famera dõla wache si no fahõna ba golajama, 
AMO.2_1.14	enaʼõ tobali faja woloi zalio ahe, ba enaʼõ tobali si lõ boto waʼabeʼe zabõlõ; enaʼõ lõ faloecha wangorifi zabõlõ; enaʼõ lõ faloecha wangorifi zabõlõ, 
AMO.2_1.15	ba enaʼõ lõ manaha zi fafana, enaʼõ lõ mõi fangorifi zalio ahe gahenia andrõ, ba enaʼõ lõ aoeri gõi zi fakoedo. 
AMO.2_1.16	Ba na so ba zabõlõ andrõ zabeʼe tõdõ, — ba moloi lõ baloebaloe, na loeo daʼõ dania, iw̃aʼõ Jehowa.
AMO.3_1.1	I. 
AMO.3_1.2	Ba niha fefoe ba goeli danõ, ba no ha jaʼami nitoejoegoe; andrõ wa oeʼotoeʼõ ami ba lalõmi andrõ fefoe. 
AMO.3_1.3	Hadia, so zi daroea, si fao ba lala, na lõ samagõlõ ira? 
AMO.3_1.4	Hadia, moendrõndrõndrõndrõ zingo ba gatoea, na lõ ahoeloeania? Hadia, ifarongogõ linia ono zingo, ba naha wemõrõ chõnia, na lõ hadia ia niraʼoenia? 
AMO.3_1.5	Hadia, alaoe wofo ba dandraw̃a tooe ba danõ, na tenga chõnia mege lalaoe dandraw̃a andrõ? Hadia, aefa dandraw̃a ba danõ tooe, na lõ hadia zalaoe? 
AMO.3_1.6	Hadia, lalaoe gõi dorofe jomo ba mbanoea, si lõ tokea niha sato? 
AMO.3_1.7	Lõʼõ! Lõ ilaoe hadia ia Jehowa, na lõ nibokainia oea tõdõnia, ba genoninia andrõ, samaʼeleʼõ. 
AMO.3_1.8	Na no moendrõndrõndrõndrõ zingo, ba ha niha zi lõ ataʼoe? Ba na no moehede Zoʼaja, Jehowa, ba ha niha zi lõ mamaʼeleʼõ?
AMO.3_1.9	II. 
AMO.3_1.10	Lõʼõ sa laʼila wolaoe satoelõ, iw̃aʼõ Jehowa, jaʼira andrõ, sangõhõna horõ ba famakao awõra, ba gõdora andrõ. 
AMO.3_1.11	Andrõ wa imane Soʼaja, Jehowa: Lasasagõ dania danõ emali, fasoei manõ, ba ladoedoegõ mbaʼabaʼa andrõ chõmi, ba niraboe dania gamagama ba gõdomi. 
AMO.3_1.12	Daʼõ niw̃aʼõ Jehowa: Si mane na ifadõni ba mbawa zingo kabalo zi doea rozi faha [mbiribiri], ba ma si samboea mboeroemboeroe, si manõ dania wangorifi Iraono Gizeraëli andrõ, sidadao ba Zamaria ba watalinga warate ba ba gaso Ndramaseko. 
AMO.3_1.13	Mifondrondrongo ba mifadoehoeʼõ ba maʼoewoe, iw̃aʼõ Soʼaja Jehowa, 
AMO.3_1.14	Lowalangi ngahõnõ: Si ndroehoe, na oeʼotoeʼõ Ndraono Gizeraëli ba horõra, ba oelaoe ba naha wameʼe soemange andrõ, ba Mbetiëli, enaʼõ niʼew̃a dandroe ba naha wameʼe soemange, enaʼõ atoroe tooe ba danõ. 
AMO.3_1.15	Ba he omo, na baw̃a deoe, ba he omo, na baw̃a lõchõ, ba oedoedoegõ. Ba nifoefoe gõi nomo ifõ goeaza; oja manõ zi taja dania omo, iw̃aʼõ Jehowa. 
AMO.4_1.1	I. 
AMO.4_1.2	No fahõloe Zoʼaja, Jehowa, ba waʼasalaw̃ania andrõ, no imane: Hiza, iroegi baw̃a dania chõmi, nidõni jaw̃a ami ba chaichai, ba ngaʼõtõmi, ba ba gai giʼa. 
AMO.4_1.3	Ba mitõrõ zatõla gõli, weʼamõi baero mbanoea, idõlõ ia zamõsaná, ba tetibo ami ba Haramono.
AMO.4_1.4	II. 
AMO.4_1.5	Mitoenoe manõ roti niʼaisõni, soemange fangandrõ saoha gõlõ, ba miʼao ba niha sato, enaʼõ labeʼe gameʼela saoha gõlõ! Daʼõ sa atṍ zomasi ami, jaʼami Iraono Gizeraëli! iw̃aʼõ Soaja, Jehowa. 
AMO.4_1.6	Ba he w̃aʼae lõ halõw̃õ mbohami oebeʼe ba mbanoeami fefoe, ba he w̃aʼae ambõ balazo ba nahiami fefoe, oebeʼe, ba lõʼõ zoei nifalalinimi eraʼerami, wamoeli jaʼami chõgoe, iw̃aʼõ Jehowa. 
AMO.4_1.7	Ba he w̃aʼae lõ oebeʼe chõmi deoe mege, me tõloe waw̃a lõ famasi na; tenga ha samoeza, ba ba mbanoea si samboea aechoe ba danõ deoe, ba ba zi samboea, ba lõʼõ — nowi si sagõrõ, ba no si gõna teoe, ba ba zi sagõrõ, ba mate zinanõ, me lõ si gõna ia — 
AMO.4_1.8	ba he w̃aʼae tenga ha samoeza, ba domboea banoea, tõloe banoea na, zondrõni jaʼira ba mbanoea si samboea, ba wamadoe idanõ, si lõʼõ sa atõ dõhõ faʼowõchi dõdõ, ba lõʼõ zoei nifalalinimi eraʼerami, wamoeli jaʼami chõgoe, iw̃aʼõ Jehowa. 
AMO.4_1.9	No oeʼotoeʼõ ami faʼachozi ngalai wache ba faʼongaõ; ba tamo zi manga zinanõ ba kaboemi soja andrõ ba ba kaboe nagoe, ba he āra chõmi ba he zai, ba laʼā. Ba lõʼõ zoei nifalalinimi eraʼerami, wamoeli jaʼami chõgoe, iw̃aʼõ Jehowa. 
AMO.4_1.10	Ba no oefatõrõ chõmi wõchõ waba, si mane ba Ndrawa Miseraji no; no oeboenoe siʼõli zabõlõmi, lõ lai wa no lahalõ gõi koedomi, ba no oefaʼamõi mijaw̃a ba nichoemi waʼabõoe golombasew̃ami andrõ. Ba lõʼõ zoei nifalalinimi eraʼerami, ba wamoeli jaʼami chõgoe menaʼõ. 
AMO.4_1.11	Ba no oebaliʼõ ami, si mane me ibaliʼõ Zodoma ba Gomora Lowalangi, ba tobali timba ndroendroenga nisõbi ba galitõ ami. Ba lõʼõ zoei nifalalinimi eraʼerami, ba wamoeli jaʼami chõgoe menaʼõ. 
AMO.4_1.12	III. 
AMO.4_1.13	Hiza sa, so zamõsa, samazõchi hili mege ba sombõi angi, samaʼeleʼõ ba niha hadia ba dõdõnia, samaliʼõ sogõmigõmi faʼamoloeo, ba sanawõ hili ba goeli danõ, — Jehowa, Lowalangi ngahõnõ dõinia. 
AMO.5_1.1	I. 
AMO.5_1.2	No alaoe nono alawe andrõ soi Ndraono Gizeraëli, ba tebai maoso saʼae. No moetoeliʼõ tooe ia ba danõra tooe, ba lõ samazaw̃a jaʼia! 
AMO.5_1.3	Daʼõ sa niw̃aʼõ Zoʼaja, Jehowa: Ba mbanoea andrõ, si hõnõ sabõlõ, ba hatṍ otoe zi tosai dania, ba ba zi otoe sabõlõ mege, ba hatṍ foeloe zi tosai dania, ba mbanoea Ndraono Gizeraëli. 
AMO.5_1.4	II. 
AMO.5_1.5	Ba bõi miʼaloei Mbetiëli andrõ! Bõi miʼae ba Giligala ba bõi misaw̃a Mbereseba! Giligala andrõ sa, ba niʼoloiʼõ dania, ba Betiëli, ba nifoefoe. 
AMO.5_1.6	Miʼaloei Jehowa, enaʼõ aoeri ami! Fa bõi ihawoei mado Josefo, timba galitõ, si mangamanga hadia ia, si lõ samoenoe, ba Mbetiëli; jaʼia andrõ, 
AMO.5_1.7	sombõi ”zara” andrõ ba ”si tõloe” (dõfi), samaliʼõ faʼamoloeo si bongi, sogõmigõmi sibai, ba samaliʼõ si bongi si moloeo; si no hoemede ba nasi mege, enaʼõ inõnõi goeli danõ: Jehowa dõinia! 
AMO.5_1.8	Sangasogõ famakiko zabõlõ, si lõ moedõnadõna, ba he faʼadoedoe mbanoea saro. 
AMO.5_1.9	Jaʼira andrõ, samaliʼõ safeto sibai hoekoe satoelõ, ba samilaʼõ lala. 
AMO.5_1.10	III. 
AMO.5_1.11	Me no sangoehoendragõ si noemana ami, ba me mitema chõra mboeala, boea nowi, ba alacha milaoe nomo kara nitoto, ba lõ tola miʼonahia; ba alacha mifazõchi kaboe nagoe omasiõ, ba lõ tola mibadoe nõsi mboea. 
AMO.5_1.12	Noa sa aboto ba dõdõgoe: no fahõna golalõw̃ami ba no oja sibai horõmi! Mifakao zi lõ horõ ba manga ganaʼa ami ba mifalangõgõ zi noemana, ba kato. 
AMO.5_1.13	Andrõ wa lõ hedehede zatoeatoea, ba gõtõ daʼe, me no gõtõ si lõ sõchi. 
AMO.5_1.14	IV. 
AMO.5_1.15	Miʼogorofi zi lõ sõchi ba miʼomasiʼõ zi sõchi; bõi mifoejoeʼõ hoekoe, ba kato! Ma atṍ ihachõsi tõdõ zi tosai mado Josefo Jehowa, Lowalangi ngahõnõ! 
AMO.5_1.16	V. 
AMO.5_1.17	ba dozi kaboe nagoe misa, ba fegeʼege dania, na oetõrõ ami, iw̃aʼõ Jehowa. 
AMO.5_1.18	Alai zomasi na alio iroegi baw̃a andrõ chõ Jehowa! Hadia goena mbaw̃a andrõ chõ Jehowa chõmi? Faʼogõmigõmi dania ia, ba tenga haga! 
AMO.5_1.19	Hoelõ zi faloecha beroea, na no moloi ia ba zingo, ba nidooe oelõ, na no iroegi jomo, ba na itoefa tangania dowa. 
AMO.5_1.20	Hiza, faʼogõmigõmi dania mbaw̃a andrõ, chõ Jehowa, ba tenga haga; sogõmigõmi, ba tenga sihaga! 
AMO.5_1.21	Anoezoe dõdõgoe gowasami andrõ, lõ ba dõdõgoe, tebai oeʼago gowoeloami. 
AMO.5_1.22	Na mibeʼe chõgoe zoemange nitoenoe ba ameʼelami andrõ, ba no tenga somasido; ba soemange fangandrõ saoha gõlõ, ono zaw̃i niboela andrõ chõmi, ba lõʼõ naʼi oefaigi. 
AMO.5_1.23	Arõoeʼõ chõgoe wakoresa andrõ, fanoenõmõ; li mbiola andrõ chõoe, ba lõ omasido oerongo! 
AMO.5_1.24	Ba enaʼõ na mangoemboengoemboe zatoelõ lala, timba nidanõ; ba hoekoe satoelõ, ba enaʼõ na timba mbombo, si tebai ogoʼõ! 
AMO.5_1.25	Hadia, no mibeʼe chõgoe zoemange nitaba ba ameʼela, ba danõ si mate no, si õfa woeloe fache waʼara; jaʼami Iraono Gizeraëli? 
AMO.5_1.26	Ba miʼosaʼõ Zikoeti andrõ, razomi, ba Kewana andrõ, Lowalangimi, famaedo andrõ chõmi, nifazõchimi! 
AMO.5_1.27	Ba oebeʼe niʼoloiʼõ ami, amaedola nitiboʼõ, iroegi ba zi tambai Ndramaseko, iw̃aʼõ Jehowa — Lowalangi ngahõnõ dõinia. 
AMO.6_1.1	I. 
AMO.6_1.2	Miʼae ba Galene, ba mifachõlõ ami ba miʼotarai daʼõ, ba miroegi Hamata seboea, ba miʼae mitooe ba Gata, ba danõ Ndrawa Wilisiti: Hadia, si sõchi ami, moroi ba mbanoea daʼõ, ba hadia, eboea danõmi, moroi ba danõra? 
AMO.6_1.3	Jaʼami, sangoemaʼõ tõdõra, arõoe na sa mbaw̃a si lõ sõchi, ba sangahatõʼõ dadaoma horõ. 
AMO.6_1.4	No farate ifõ goeaza waratera, ba lafadõlõ ira ba gasora; ono mbiribiri satabõ gõra, ono mbiribiri nikoebaloi, ba ono zaw̃i moroi ba kandra. 
AMO.6_1.5	Si fakore ira, na telaoe mbiola nitika, ba lawai nifolaoe Dawido wolaoera biola. 
AMO.6_1.6	Mako zoemange laʼamadoegõ wamadoe agoe, ba labajoini ira fondrege zi sõchi wanicha, ba fõchõ maʼoewoe Josefo andrõ, ba lõ laʼaboesi tõdõ! 
AMO.6_1.7	Andrõ wa si aʼa niʼoloiʼõ saʼae ira, ba tebato waʼiki zi no mamadõlõ jaʼira ba zalo.
AMO.6_1.8	II. 
AMO.6_1.9	Ba na dafoeloe dania zi tosai niha ba nomo heza, ba ahori mate ira. 
AMO.6_1.10	Ba na ihalõ dania ira sahatõ chõra, sogoʼõ jaʼira, ba wangeheta jomo, ba na imane chõ zi so si bacha ba mbateʼe sideʼide: Hadia, so na nawõoe? ba na imane daʼõ: Lõʼõ, ba imane: Bõi hedehede! Lõ tõla sa latõtõi dõi Jehowa. 
AMO.6_1.11	Hiza sa, ibeʼe goroisa Jehowa, ba idoedoegõ nomo seboea ba irasa zideʼide. 
AMO.6_1.12	Hadia, latõrõ dete gara koedo, ba hadia, taʼila tabeʼe sangoehoendra asi zaw̃i? Me no mibaliʼõ langoe hoekoe, ba me no mibaliʼõ safeto sibai mboeaboea waʼatoelõ. 
AMO.6_1.13	Omoeso dõdõmi zi lõ boto, mimane dõdõmi: Moroi ba waʼabeʼeda, wa no sabõlõ ita! 
AMO.6_1.14	Ba hiza, jaʼami Iraono Gizeraëli — iw̃aʼõ Jehowa, Lowalangi ngahõnõ — oeʼasogõ saʼae chõmi soi samakao jaʼami, iʼotarai ba lala ba Hamata, iroegi mbombo andrõ ba danõ si mate. 
AMO.7_1.1	I. 
AMO.7_1.2	Ba me no ahori laʼā mboeloe ndroeʼoe ba danõ, ba mangandrõ ndraʼo, oemane: He Soʼaja, Jehowa, beʼe aefa horõ! Heza lasõndra wangorifi maʼoewoe Jakobo? No si noemana sibai ira! 
AMO.7_1.3	Ba mangesa dõdõ Jehowa. Bõi! iw̃aʼõ Jehowa. 
AMO.7_1.4	Ba daʼe [zoei] nifaʼeleʼõ Zoʼaja Jehowa chõgoe: Iw̃aʼõ wanoewõ galitõ Soʼaja, Jehowa. Ba iʼā nasi seboea alitõ; ba me iʼā enaʼõ dána chõ Jehowa, 
AMO.7_1.5	ba mangandrõ ndraʼo, oemane: He Soʼaja, Jehowa, bõda! Heza lasõndra wangorifi maʼoewoe Jakobo? No si noemana sibai ira! 
AMO.7_1.6	Ba mangesa dõdõ Jehowa. Bõi! iw̃aʼõ Jehowa. 
AMO.7_1.7	Ba daʼe [zoei] nifaʼeleʼõ Zoʼaja, Jehowa, chõgoe: No so ba dete gõli kara, sadõlõ fesindro, Zoʼaja, ba no so ba dangania zimo (fanimba, na adõlõ). 
AMO.7_1.8	Ba imane chõgoe Jehowa: Hadia niʼilamõ, Amosi? Ba oemane: Simo. Ba imane Soʼaja: Hiza, oelaoe zimo ba hoenõ mbanoeagoe Iraono Gizeraëli; lõʼõ saʼae oefoeli oebeʼe aefa horõra! 
AMO.7_1.9	Nidoedoegõ ine hilihili andrõ ba maʼoewoe Gizaʼaki, ba nifoefoe niʼamoniʼõ andrõ ba maʼoewoe Gizeraëli; ba ba zi samba omo ndra Jerobeamo, ba oetema oelaoe ziʼõli! 
AMO.7_1.10	II. 
AMO.7_1.11	Daʼõ sa niw̃aʼõ Gamosi: Ba mbawa ziʼõli mate Jerobeamo, ba Iraono Gizeraëli, ba lõ zi lõ moeʼoloiʼõ dania, aheta ira ba danõra. 
AMO.7_1.12	Ba imane Amasia chõ Gamosi: He sangiʼila, faoso! oloi, saw̃a danõ mado Joeda! Ba daʼõ aloei gõoe, ba ba daʼõ mõiʼõ samaʼeleʼõ! 
AMO.7_1.13	Ba ba Mbetiëli, ba lõ tola saʼae mõiʼõ samaʼeleʼõ! me no niʼamõniʼõ chõ razo daʼe, osali zato fefoe chõ razo. 
AMO.7_1.14	III. 
AMO.7_1.15	Ba no ihalõ ndraʼodo Jehowa, no ihetado koebalo, ba no imane chõgoe Jehowa: Aeʼe, ba iagõ samaʼeleʼõ ba mbanoeagoe Iraono Gizeraëli. 
AMO.7_1.16	Ba fondrondrongo saʼae li Jehowa: Jaʼoegõ, ba õmane: Lõ tola õʼiagõ samaʼeleʼõ ba Ndraono Gizeraëli, ba lõ tola õlaoe hoehoeo ba maʼoewoe Gizaʼaki! 
AMO.7_1.17	Andrõ wa imane Jehowa: Foʼomooe, ba si tobali sohorõ, ba mbanoea, ba onooe matoea ba onooe alawe, ba si mate ba mbawa ziʼõli. Tanõoe, ba lasoeʼa sinali, wamaosa jaʼia, ba jaʼoegõ, ba ba danõ si raʼiraʼiõ mateʼõ. Ba Iraono Gizeraëli, ba lõ zi lõ moeʼoloiʼõ dania, aheta ira ba danõra. 
AMO.8_1.1	I. 
AMO.8_1.2	Ba isofoe chõgoe, imane: Hadia niʼilaoe Amosi? Ba oemane: Daga soʼõsi boea geoe sasoso! Ba imane chõgoe Jehowa: Iroegi dania baw̃a wangozaragõ boea geoe ba mbanoeagoe Iraono Gizeraëli andrõ; ba lõʼõ saʼae oefoeli oebeʼe aefa horõra! 
AMO.8_1.3	Ba segeʼege dania zanoenõ, ira alawe andrõ, ba gõdo misa, na loeo daʼõ, iw̃aʼõ Soʼaja, Jehowa. Fahõna mboto zi mate! Lafazawili manõlõ hedehede! 
AMO.8_1.4	Mifondrondrongo daʼe, jaʼami solohi si noemana ba samakiko seboea famakao ba danõ, wangoemaʼõ tõdõmi: 
AMO.8_1.5	Ha waʼara aefa wasoelõna, enaʼõ tola taʼamawa mboea nowi, ba ha waʼara aefa loeo sabato, enaʼõ tola tabokai naha wache, ba enaʼõ taʼideʼideʼõ laoeroe, ba enaʼõ taʼeboeaʼõ zaga ba tafaigi waliëra falimosa, ba wolimo niha, 
AMO.8_1.6	ba enaʼõ taʼõli niha sideʼide; tabeʼe ganaʼa, ba si safasa badagahe tabeʼe bõli zi noemana, ba enaʼõ taʼamawa gõi dambõni.
AMO.8_1.7	II. 
AMO.8_1.8	Hadia, lõ moeheoe danõ ba zi mane daʼõ, ba hadia, lõ aboe dõdõ dozi sonahia ba detenia? hadia, lõ manõi enaʼõ danõ maʼasagõrõ, si mane Nilo, ba ifoeli alõ, si mane Nilo ba danõ Miseraji? 
AMO.8_1.9	Ba na loeo daʼõ — iw̃aʼõ Soʼaja, Jehowa — ba na laloeo aechoe loeo oebeʼe, ba ba zi maʼṍchõ oefatõrõ waʼogõmigõmi, ba goeli danõ. 
AMO.8_1.10	Owasami, ba oebaliʼõ faʼaboe dõdõ, ba fanoenõmi fefoe, ba oebaliʼõ fangeʼesi; dozi lõwilõwi, ba molembe lembe ba waʼaboe dõdõ, ba dozi hõgõ, ba nitõwõ oebeʼe. Tobali amaedola wangeʼesi ono matoea si ha samboesamboea, oebeʼe, ba amozoeania, ba si mane baw̃a safõchõ sibai. 
AMO.8_1.13	Ba na loeo daʼõ, ba ono matelõ nono alawe si sõchi bawa ba ira matoea sabõlõ, ba waʼowõchi dõdõ! 
AMO.8_1.14	Jaʼira andrõ, sameʼe hõloe olalõw̃a Zamaria andrõ, wangoemaʼõ: ”Ba waʼadoehoe waʼaoeri Lowalangimi andrõ, jaʼami — banoea Dano!” ba: ”Ba waʼadoehoe waʼaoeri Lowalangimi andrõ, jaʼami — banoea Mbereseba!” — tegaõlõ tooe ira, ba lõ lafoeli maoso. 
AMO.9_1.1	I. 
AMO.9_1.2	Ba he banoea tooe lasaw̃a, ba ihalõ ira ba daʼõ tangagoe, ba he mijaw̃a ba mbanoea si jaw̃a mõi ira, ba oetoeliʼõ si tooe ira moroi ba daʼõ. 
AMO.9_1.3	Ba na labiniʼõ ira ba zoezoe hili Garemeli, ba oeʼaloei ira ba daʼõ, ba oehalõ ira. Ba he si tooe ba dojo nasi labiniʼõ ira, fa bõi oeʼila ira, ba oefatõrõ goelõ ba daʼõ, sondrooe jaʼira. 
AMO.9_1.4	Ba na mõi niʼoloiʼõ ira, emalira moroi foeri, ba oew̃aʼõ ziʼõli ba daʼõ, famoenoera; ba oenehegõ ira ba zi lõ sõchi, ba tenga ba zi sõchi! 
AMO.9_1.5	Ba jaʼia Soʼaja, Jehowa ngahõnõ, na ibaja danõ, ba alaoe, ba aboe dõdõ dozi sonahia ba detenia, ba manõi danõ maʼasagõrõ, si mane Nilo, ba ifoeli alõ, si mane Nilo ba danõ Miseraji. 
AMO.9_1.6	Ba mbanoea si jaw̃a ilaoe mbateʼe chõnia, ba ba goeli danõ itaroeʼõ nõoe chõnia, no hoemede ia ba nasi ba no ifadoewa ba goeli danõ misa — Jehowa dõinia. 
AMO.9_1.7	II. 
AMO.9_1.8	Ba hiza, ba inehegõ mbanoea seboea horõ andrõ Soʼaja, Jehowa; ba oehori ba goeli danõ. Ba lõʼõ sa oefaloea sibai wangohori maʼoewoe Jakobo andrõ, iw̃aʼõ Jehowa. 
AMO.9_1.9	Hiza sa, oebeʼe li dania, enaʼõ lasichi maʼoewoe Jakobo, ba niha baero fefoe, timba na lasichi dambõni ba data, ba samboea ngawoea lõ aechoe ba danõ. 
AMO.9_1.10	Ba mbaw̃a ziʼõli mate dozi si so horõ ba mbanoeagoe, sangoemaʼõ tõdõra: ”Lõ ichamõ ita famakiko, lõ ihawoei ita!” 
AMO.9_1.12	Enaʼõ labeʼe barõ mbawara zi tosai Iraono Gedomo, ba soi bõʼõ fefoe, ba nitõtõi tõigoe mege — iw̃aʼõ Jehowa, solaoe daʼõ dania. 
AMO.9_1.13	Ba iroegi baw̃a dania, iw̃aʼõ Jehowa, ba ichamõ zamasi samakoe, ba ichamõ zolazi boea nagoe sanaroe; ba mowõi õsi nagoe hili misa, ba mangoeloe hilihili fefoe. 
AMO.9_1.14	Ba oefoeli oeʼazõchi mbanoeagoe Iraono Gizeraëli, ba tobali na lafoeli lataroeʼõ mbanoea si no adoedoe, ba laʼonahia gõi, ba na lafazõchi kaboe nagoe, ba labadoe gõi nõsi mboea, ba na latanõ geoe sowoea, ba laʼā gõi mboeania. 
AMO.9_1.15	Ba amaedola oetanõ ira ba danõra, fa bõi saʼae adeha ira ba danõra andrõ, nibeʼegoe chõra, iw̃aʼõ Jehowa, Lowalangioe. 
OBA.1_1.1	I. 
OBA.1_1.2	Hiza, oehõndrõgõ tooe ndraʼoegõ, ba ngai soi bõʼõ, niʼositengagõ manõ ndraʼoegõ dania. 
OBA.1_1.3	No ifowõhõ ndraʼoegõ tõdõoe si fajaw̃a andrõ, no amaedola zi so omo ba dete gara ba hili ndraʼoegõ, ba dadaoma si no alaw̃a jaw̃a, no õmane dõdõoe: ”Ha niha zanoeliʼõ tooe jaʼodo!” 
OBA.1_1.4	Ba he no ba zalaw̃a jaw̃a õbeʼe gazoenimõ, si mane mojo, he ba ngai ndrõfi si jaw̃a õbeʼe, ba oetoeliʼõ tooe ndraʼoegõ moroi ba daʼõ, iw̃aʼõ Jehowa. 
OBA.1_1.5	Na mõi jomo chõoe zanagõ, si faraboe ba zi bongi — ba no nifakao sibai ndraʼoegõ — ba ha ndrohoendrohoe zomasi ira sa atṍ laʼoloiʼõ. Ba na mõi ba kaboemõ zaneteoe boea nagoe, ba hadia, lõ lasaigõ woʼoewoʼoe? 
OBA.1_1.6	Ba no moeboeʼai sibai nomo maʼoewoe Gezaoe, iroegi wondrege mbinimbini! 
OBA.1_1.7	Latimba ami dozi si faʼawõ chõmi mege, lõ lafaʼamõi ba danõra ami; lalimo ami si no fahoewoe chõmi mege, lahõndrõgõ ami; si no manga gõmi mege, ba lalaoe dandraw̃a chõmi, si lõ oroma. 
OBA.1_1.8	Hiza, na loeo daʼõ — iw̃aʼõ Jehowa — ba oehori zatoeatoea ba Ndraono Gedomo, awõ waʼaboto ba dõdõ ba hili maʼoewoe Gezaoe. 
OBA.1_1.9	Satalõ tõdõ dania zabõlõ andrõ chõmi, jaʼami, banoea Dema, enaʼõ samõsa lõ tosai dania niha ba hili maʼoewoe Gezaoe, enaʼõ ahori, ba wasõndrata andrõ. 
OBA.1_1.10	Si tehawoe faʼaila dania ndraʼoegõ, bõrõ horõoe andrõ chõ nachioe Jakobo, ba nihori ndraʼoegõ, si lõ foelitõ. 
OBA.1_1.11	Me loeo mõiʼõ oedoenia, me loeo laʼoloiʼõ ganaʼania niha bõʼõ, me atoeʼa ba mbanoeania Ndrawa, ba me fadahõdahõ ira ba Jeroezalema, ba no so gõi ndraʼoegõ, hoelõ na awõra ndraʼoegõ. 
OBA.1_1.12	Bõi omoesoiʼõ dõdõoe, ba mbaw̃a wamakao andrõ, chõ nachioe, ba mbaw̃a waʼateʼala andrõ chõnia. Bõi owoeawoea dõdõoe ba mado Joeda andrõ, na baw̃a waʼatekikora; bõi õmanõ wamaboka bawaoe, na baw̃a waʼatosasa chõra. 
OBA.1_1.13	Bõi tõrõ mbawa gõli mbanoeagoe, na baw̃a wamakao chõra; bõi omoeso dõdõoe gõi ba wamakaora, na baw̃a wamakao chõra, ba bõi babaja zi so chõra, na baw̃a wamakao chõra. 
OBA.1_1.14	Bõi iagõ wabaliw̃a lala, ba wamoenoe soloi, banoeara, ba bõi raʼoe zoloi andrõ, na baw̃a waʼatosasa! 
OBA.1_1.15	Noa sa ahatõ mbaw̃a andrõ chõ Jehowa, ba niha baero fefoe [baw̃a wangoehoekoe]. Tesoelõni chõoe nilaoemõ andrõ, mangandraoeli ba hõgõoe wolaoemõ! 
OBA.1_1.16	Si mane famadoemi mege ba hili niʼamoniʼõ andrõ chõgoe, si manõ dania wamadoe niha baero fefoe, si lõ aetoe; mamadoe ira ba mangohofo, ba tobali si mane si lõ mangila haga zi moloeo!
OBA.1_1.17	II. 
OBA.1_1.18	Tobali alitõ ngaʼõtõ Jakobo, ba holahola galitõ ngaʼõtõ Josefo. Ba maʼoewoe Gezaoe, ba tobali tõla wache sokõli, ba iraʼi alitõ no mege, ba iʼā, ba tobali lõ hadia ia zi tosai ngaʼõtõ Gezaoe; me no moroi ba li Jehowa. 
OBA.1_1.19	Banoea tánõ raja andrõ zangochõgõ hili Ndraono Gedomo, ba banoea ba zaloʼo zangochõgõ tanõ Ndrawa Wilisiti; ba he benoea mado Gerefaji, ba he benoea Zamaria, ba laʼotanõ, ba mado Mbenijami zangai tanõ Gileadi. 
OBA.1_1.20	Ba Iraono Gizeraëli niʼoloiʼõ mege, banoea saró andre, ba laʼochõgõ danõ Ndrawa Ganaʼana, iroegi tánõ ba Zarefa, ba niʼoloiʼõ, banoea Jeroezalema, si so ba Zefarada, ba laʼochõgõ mbanoea tánõ raja. 
OBA.1_1.21	Sangorifi zanaw̃a hili Ziona, ba wamatõrõ hoekoe ba hili maʼoewoe Gezaoe, ba chõ Jehowa waʼarazo.
JON.1_1.1	I. 
JON.1_1.2	Faoso, ae ba Niniwe, banoea seboea andrõ, ba angombacha chõra; noa sa iroegi ndraʼo, ba daʼe si jaw̃a horõra andrõ! 
JON.1_1.3	Ba maoso Jona, ba woloi chõ Jehowa, isaw̃a Darisi enaʼõ. Ba iroegi si tooe Jafo, ba isõndra nowo, sanaw̃a Tarisi. Ba ibeʼe wanofa, ba mõi ia jaw̃a, ba wefao chõra ba Darisi, ba woloi chõ Jehowa. 
JON.1_1.4	II. 
JON.1_1.5	Ba ataʼoe sibai zolohe owo, ba iʼangarõfi li Lowalanginia zamõsana. Ba latiboʼõ ba nasi gamagama ba nowo, enaʼõ aoha. Ba no mõi si tooe Jona, ba wondrege si tooe ba nowo, no ifadõlõ ia, ba mõrõ sibai. 
JON.1_1.6	Ba mõi chõnia Nakoda, imane chõnia: Hadia chõoe daʼõ, wa mõrõʼõ? Faoso, angarõfi li Lowalangimõ! Ma atṍ itõrõ tõdõ Lowalangi daʼõ ita, fa bõi ahõndrõ ita! 
JON.1_1.7	Ba faoma lamane chõ nawõra: Talaboe, talaoe fadahõdahõ, enaʼõ tasõndra, ha niha mbõrõ, wa gõna ita famakao andre! Ba me fadahõdahõ ira, ba Jona zi gõna. 
JON.1_1.8	Ba lamane chõnia: Ombachaʼõ chõma, ha niha mbõrõ, wa gõna ita famakao andre: Hadia halõhalõw̃õoe, ba heza õʼotarai? Ha banoea ba ha soi ndraʼoegõ? 
JON.1_1.9	Ba imane chõra: Niha Heberaio ndraʼodo, samosoemange Jehowa, Lowalangi zoroego, sombõi asi ba tanõ sabeʼe. 
JON.1_1.10	Ba ataʼoe sibai niha andrõ, ba lamane chõnia: Hadia nilaoemõ andrõ? Noa sa larongo niha andrõ, wa no soloi chõ Jehowa ia, me no iʼombachaʼõ chõra. 
JON.1_1.11	Ba lasofoe chõnia, lamane: He mawisa chõoe, enaʼõ tebato mbade andre chõda? Itoegoe manõ eboea ndroeloe. 
JON.1_1.12	Ba imane chõra: Mitoejoe ndraʼo ba mitiboʼõdo ba nasi, ba ahono chõmi nasi. Noa sa aboto ba dõdõgoe, wa no jaʼodo mbõrõ, wa gõna ami bade sabõlõbõlõ andre!
JON.1_1.13	III. 
JON.1_1.14	Ba laʼangarõfi li Jehowa, lamane: He Jehowa! Bõi beʼe tekiko ndraʼaga, bõrõ noso niha andre, ba bõi beʼe ba hoeloema ndro zi lõ horõ! Noa sa õlaoe zomasi ndraʼoegõ, jaʼoegõ Jehowa! 
JON.1_1.15	Ba latoejoe Jona, ba latiboʼõ ba nasi; ba dõhõ mbade. 
JON.1_1.16	Ba ataʼoe sibai niha andrõ Jehowa, labeʼe chõnia zoemange nitaba ba lafaboeʼoe na chõnia.
JON.2_1.2	Ba mangandrõ Jona ba daloe giʼa andrõ chõ Lowalanginia Jehowa, imane: 
JON.2_1.3	”Ba waʼatosasagoe andre oeʼangarõfi li Jehowa, ba no itema ligoe; moroi ba daloe mbanoea tooe moeʼao ndraʼo, ba no õfondrondrongo ligoe. 
JON.2_1.4	No õtiboʼõ ba namõ ndraʼodo, ba daloe nasi, ba no teʼoeʼoe ndraʼo hooe, no ihawoei ndraʼo hooe ba doeloe andrõ chõoe, fefoe. 
JON.2_1.5	No oemane saʼae dõdõgoe: No tetibo ndraʼodo, lõʼõ saʼae õfaigido! Hadia, ifoeli maõ oeʼila gosali andrõ chõoe, niʼamoniʼõ? 
JON.2_1.6	No teʼoeʼoe ndraʼo asi, iroegi nosogoe, no ifasoei ndraʼo hooe, no ibõbõ hõgõgoe doeʼoe ba nasi. 
JON.2_1.7	No noemalõ si tooe ndraʼo ba wondrege dajadaja hili; ilazi ndraʼo tanõ, si lõ mamalõmalõ. Ba no õsõbi jaw̃a nosogoe, moroi ba gohokoho, jaʼoegõ Lowalangigoe Jehowa! 
JON.2_1.8	Me no aragoeragoe bacha dõdõgoe, ba itõrõ tõdõgoe Jehowa, ba iroegi ndraʼoegõ fangandrõgoe, ba gosali andrõ chõoe, niʼamoniʼõ. 
JON.2_1.9	Si olembai adoe faja andrõ, ba laʼositengagõ waʼeboea dõdõ andrõ, si faloecha ira enaʼõ. 
JON.2_1.10	Ba jaʼodo, ba oeʼeboeaʼõ ligoe wangandrõ saoha gõlõ chõoe, oefosoemange ndraʼoegõ; hadia nifaboeʼoegoe, ba oeboeʼa: chõ Jehowa iʼotarai fangorifi!” 
JON.2_1.11	Ba ibeʼe li chõ giʼa andrõ, Jehowa, ba iʼoetaʼõ baene Jona.
JON.3_1.1	I. 
JON.3_1.2	Faoso, ae ba Niniwe, banoea seboea andrõ, ba toeriagõ chõra niw̃aʼõgoe chõoe. 
JON.3_1.3	Ba maoso Jona, mõi ia ba Niniwe, iʼoʼõ niw̃aʼõ Jehowa chõnia. Ba no banoea seboea sibai Niniwe andrõ, tõloe ngaloeo fofanõ waʼanaoe. 
JON.3_1.4	Ba ibõrõtaigõ Jona itõrõ newali mbanoea, maʼṍchõ fofanõ, mangombacha ia, imane: Hatṍ õfa woeloe wongi, ba adoedoe Niniwe!
JON.3_1.5	II. 
JON.3_1.6	Ba me irongo doeria andrõ razo Niniwe, ba maoso ia, irõi dadaoma razo, iheta mbaroenia baroe seboea, ihalõ baloebaloenia mbaroe ba waʼaboe dõdõ; ba moedadao ia bawoe. 
JON.3_1.7	Ba ifatenge zihede ba mbanoea Niniwe, imane; Daʼõ goroisa razo ba oroisa nawõnia salaw̃a: Bõi manga niha ba he oerifõ, he saw̃i, ba he biribiri; lõ tola mõi ba ndroeʼoe, ba lõ tola labadoe nidanõ. 
JON.3_1.8	Laʼobaroe mbaroe ba waʼaboe dõdõ — he niha, ba he oerifõ — ba laforege wangarõfi li Lowalangi, ba ibõhõli mboeaboeania si lõ sõchi andrõ zamõsana awõ horõ andrõ, si no falemba ba dangara. 
JON.3_1.9	Ma atṍ aloeloe dõdõ Lowalangi, ma arõoerõoe ba dõdõnia, ma alõ wõnoenia, fa bõi tekiko ita! 
JON.3_1.10	Ba me iʼila wolaoera Lowalangi, wa labõhõli mboeaboeara si lõ sõchi andrõ, ba arõoerõoe ba dõdõ Lowalangi wamakiko andrõ niw̃aʼõnia, fametaʼoe jaʼira, ba lõ ifaloea. 
JON.4_1.1	I. 
JON.4_1.2	Ba mangandrõ ia chõ Jehowa, imane: He Jehowa, jaʼiá daʼõ niw̃aʼõgoe, me sodo ba chõma na, ba daʼõ mbõrõ woloigoe, me oesaw̃a Darisi enaʼõ, fa bõi si manõ! 
JON.4_1.3	Ba etoeʼõ manõ saʼae nosogoe, jaʼoegõ Jehowa, sõchi sa na matedo, moroi na aoerido!
JON.4_1.4	II. 
JON.4_1.5	Ba iheta ia jomo ba mbanoea Jona, tooe mbanoea iʼiagõ, tánõ ba gatoemboecha loeo. Ilaoe nose chõnia ba daʼõ, ba moedadao ia baose andrõ, ba loemõ, ba wamaigi hadia nifatõrõ [Jehowa] ba mbanoea andrõ. 
JON.4_1.6	Ba ifatoemboeʼõ lafandroe Jehowa, Lowalangi; manõi, jaw̃a Jona, enaʼõ teloemõ hõgõnia, ba enaʼõ dõhõ walõsõchisõchi dõdõnia; ba omoeso sibai dõdõ Jona lafandroe andrõ. 
JON.4_1.7	Ba me moloeo, me mahemoloe õ, ba iʼasogõ goekoeõ Lowalangi, sanõgi tõla lafandroe, ba aleoe. 
JON.4_1.8	Ba me toemboe loeo, ba ifatõrõ nangi timoe, angi lõchõ, Lowalangi, ba ihandro hõgõ Jona sino, ba atata sibai dõlania. Ba omasi ia mate, imane: Sõchi na matedo, moroi na aoerido! 
JON.4_1.9	Ba imane Lowalangi chõ Jona: Hadia, si ndroehoe, so mbõrõ wõnoemõ, ba lafandroe andrõ? Ba imane: Tenga si lõ bõrõ, na mofõnoe ndraʼodo, iroegi waʼamategoe! 
JON.4_1.10	Ba imane Jehowa: Jaʼoegõ, ba no sahachõ tõdõ lafandroe andrõ, si lõ erege dõdõoe ba si tenga niʼeʼeboeamõ; ha sara wongi wanõinia ba ha sara wongi gõi waʼamatenia. 
JON.4_1.11	Ba jaʼodo, ba hadia, ba lõ oehachõsi tõdõ Niniwe andrõ, banoea seboea, si no tõra 120,000 nono niha, si lõ mangila hezo gambõlõ, ba hezo gabera, awõ goerifõ niha, soja sibai? 
MIC.1_1.2	I. 
MIC.1_1.3	Hiza sa, mangefa ba nahiania Jehowa, mõi ia mitooe ba itõrõ misa hili ba goeli danõ. 
MIC.1_1.4	Ba alaoe hili, barõ gahenia ba asila zaloʼo, timba zigoesigoe ba galitõ ba timba nidanõ, moroi jaw̃a ba hili. 
MIC.1_1.5	Bõrõ daʼõ fefoe, ba olalõw̃a maʼoewoe Jakobo, awõ horõ Ndraono Gizeraëli andrõ. Hadia golalõw̃a maʼoewoe Jakobo andrõ? Hadia, tenga Samaria andrõ? Ba hadia horõ mado Joeda? Hadia, tenga Jeroezalema andrõ? 
MIC.1_1.6	Ba oebaliʼõ saʼae baho gara ba mbenoea Zamaria, oebaliʼõ naha kaboe nagoe. Ba karania, ba oefagaõlõ mitooe ba zaloʼõ tanõ, ba oeʼoromaʼõ dajadajania. 
MIC.1_1.7	Adoe nifofoë andrõ chõra, fefoe, ba nirasa, ba boeala andrõ chõra, fefoe, ba nitoenoe ba galitõ, ba he naha nadoe andrõ chõra, fefoe, ba oebaliʼõ tanõ si mate; me no loeo zohorõ mege wangõhõna jaʼia, ba si tobali loeo zohorõ zoei dania.
MIC.1_1.8	II. 
MIC.1_1.9	Me no tebai nidaloedaloeni zochora andrõ; iroegi saʼae mado Joeda, ichamõ mbawa gõli mbanoeagoe andrõ, iroegi Jeroezalema! 
MIC.1_1.10	Bõi sa mifarongogõ ba Gata, bõi miʼegeʼege ba Ako! Ba Mbeti Afera milaoe gawoegawoe ba nõsimi. 
MIC.1_1.11	Mitõrõ, jaʼami banoea Zafiri, si lõ baloebaloe, acha aila ami! Ataʼoe mõi tooe mbanoea Zaʼana; fegeʼege Mbeti Eseli andrõ zi fatimba chõmi, na miʼiagõ daʼõ enaʼõ. 
MIC.1_1.12	Manizinizi saʼae mbanoea Maroto andrõ, wangaloei fangorifi; so sa wamakiko mbawa gõli Jeroezalema, si otarai moroi jaw̃a chõ Jehowa. 
MIC.1_1.13	Mifaʼanõ koedo, ba goereta, jaʼami banoea Lachisi! Daʼõ zamobõrõ horõ ba mbanoea Ziona, me no ba chõoe tesõndra lalõ Ndraono Gizeraëli andrõ. 
MIC.1_1.14	Andrõ wa õbeʼe zoera wangefa ba Moreseti Gata; tobali falimosa ba razo Ndraono Gizeraëli nomo ba Nachisibi andrõ. 
MIC.1_1.15	Samoeza tõ oefatõrõ chõmi zanoewõ jaʼami, jaʼami banoea Maresa; laroegi dania Gadoela salaw̃a Ndraono Gizeraëli. 
MIC.1_1.16	Fatõwõʼõ mboemõ, awõ gambioe, bõrõ ndraono omasiõ andrõ chõoe, eboloʼõ zi lõ boe, si mane ba wofo nazari! aheta sa ira chõoe, niʼoloiʼõ.
MIC.2_1.1	I. 
MIC.2_1.2	Na omasi ira mbenoea, ba laʼochõgõ; ba na omo zomasi ira, ba lafadõni ba nawõra. Lafakao nawõra, ba lahalõ manõ zi so chõra; lafalangõgõ manõ zochõ, fabaja si so chõnia. 
MIC.2_1.3	Andrõ wa imane Jehowa: Hiza, no so ba dõdõgoe zi lõ sõchi, nilaoe ba mbanoeagoe andrõ, si tebai mifadõni mbagimi, ba si tebai mifaõga mbawami ba wowaõwaõ, me baw̃a si lõ sõchi dania daʼõ! 
MIC.2_1.4	Na loeo daʼõ dania, ba manoenõ niha, fangoʼaja jaʼami, ba latema laʼeʼesi ami, lamane: ”Noa saʼae! No sadoedoe manõ mbanoeada. Nisoeʼa sinali mbenoea mbanoeada, ba wamaosa! Ifadõni manõ chõma! Ba niha baero ifaosa mbenoeama!” 
MIC.2_1.5	Andrõ wa lõ chõoe, samatõrõ sinali fanoeʼa ba dána ba mbanoea Jehowa. 
MIC.2_1.6	Lamane bewera: ”Bõi milaoe deatea mbewe.” ”Bõi lahalõ teatea mbewera daʼõ! Lõ aetoe wangoʼaja andrõ!” 
MIC.2_1.7	Hadia manõ hoeohoeo andrõ, jaʼami maʼoewoe Jakobo? Hadia, si ono wõnoetõ Jehowa, ba no si manõ wolaoenia? 
MIC.2_1.8	Ba no ara saʼae, ba molaw̃a mbanoeagoe andrõ, si faʼoedoe ira. Ba zanõrõ si lõ famaoedoe dõdõ, ba sanoezoe tõdõ fagoeagoeasa, ba misõbi mbaroe seboea, baloebaloe gameza. 
MIC.2_1.9	Ira alawe mbanoeagoe, ba mitimba jomo ba nomora, sohahaoe dõdõra, ba ba ndraonora, ba mifadõni naja andrõ nibeʼegoe, ba lõ mifoeli. 
MIC.2_1.10	Mifaoso, milaboe ami! lõʼõ sa tola miʼiagõ daʼe, bõrõ waʼaraʼiraʼiõ andrõ, famakiko ba famoenoe. 
MIC.2_1.11	Na ilimo enaʼõ ndraʼoegõ sama oea angi ba faja, na imane enaʼõ: Da mamaʼeleʼõ ndraʼo chõoe: agoe ba hadia ia nibadoe, si maboe ita! — daʼõ zamaʼeleʼõ zi gõna ba mbanoea andre! 
MIC.2_1.12	II. 
MIC.2_1.13	Ba mowaõwaõ fõnara zamolala jaʼira; latimba zi fatimba ba latõrõ manõ, lasaw̃a baero mbawa gõli. Ba mowaõwaõ fõnara razora, ba Jehowa zolohe jaʼira. 
MIC.3_1.1	I. 
MIC.3_1.2	Labõhõli zi sõchi, ba eboea dõdõra ba zi lõ sõchi, laboʼai goeli nawõra, ba lafaefa nagole ba dõla. 
MIC.3_1.3	Õra nõsi mbanoeagoe andrõ, laboʼai goeli ba nõsi ba lafatõ dõla; latatawi, si mane nibeʼe bawoe, si mane nagole ba mbalanga. 
MIC.3_1.4	Awena dania mangarõngarõ ira chõ Jehowa, ba lõʼõ sa ifondrondrongo lira, ba ibiniʼõ mbawania chõra, na loeo daʼõ, bõrõ me no lalaoe zi lõ sõchi. 
MIC.3_1.5	II. 
MIC.3_1.6	Andrõ wa itõrõ ami si bongi, lõ angilata, ba faʼogõmigõmi, lõ fangombacha lala; aechoe loeo ba zamaʼeleʼõ andrõ ba ogõmigõmi chõra ba zi maʼṍchõ. 
MIC.3_1.7	Ba tobali si lõ boto zangiʼila andrõ, ba saila zamaʼeleʼõ; dozi dania labaloegõ gambira, me lõ itema lira Lowalangi! 
MIC.3_1.8	Ba jaʼodo, ba si no fahõna faʼabõlõ, Eheha Jehowa ba hoekoe satoelõ ba faʼabeʼe, ba wangombacha ba maʼoewoe Jakobo fangerogõra Lowalangi, ba ba Ndraono Gizeraëli horõra. 
MIC.3_1.9	III. 
MIC.3_1.10	Fangeʼengeʼe wanaroeʼõ Ziona chõra ba horõ wanaroeʼõ Jeroezalema. 
MIC.3_1.11	Manga ganaʼa zalaw̃a, ba wolohe ba lala hadia ia, ba ere chõra, ba latema loeo ba wamahaõra; samaʼeleʼõ chõra, ba no samaʼeleʼõ nifoloeo, ba ladõnadõna chõ Jehowa lamane dõdõra: So sa atṍ ba chõda Jehowa, tebai gõna famakao itá! 
MIC.3_1.12	Andrõ wa lafakoe nowi dania Ziona, bõrõ ami, ba Jeroezalema, ba si tobali adoedoela, ba hili satoea eoe dania hili gosali andrõ! 
MIC.4_1.1	I. 
MIC.4_1.2	Oja soi dania zi maoso, ba lamane: ”Talaboe, tasaw̃a mijaw̃a hili Jehowa andrõ, ba osali Lowalangi, enaʼõ ifahaõ ita ba lala andrõ chõnia, ba enaʼõ lalania andrõ tatõrõ!” 
MIC.4_1.3	Ba oja soi dania nifatoenõnia hoehoeo, ba he ba niha baero sabõlõ, iroegi ba zarõoe, ba jaʼia zangetoeʼõ hoekoe; ba labaliʼõ fakoe ziʼõlira siʼõli nihaogõ, ba tohora, ba labaliʼõ fondraʼa. Samboea lõ soi saʼae solohe siʼõli, ba wanoewõ soi bõʼõ; lõʼõ saʼae lafamaha ira ba wanoewõ. 
MIC.4_1.4	Sahono manõ dania zamõsana ba loemõ nagoe chõnia ba ba loemõ marafalania, lõ si keani jaʼia, me no Jehowa ngahõnõ zangoemaʼõ. 
MIC.4_1.5	Ba niha bõʼõ fefoe, ba no tõi Lowalangira chõra, ba wanõrõ lalara, ba chõdá, ba no tõi Lowalangida Jehowa, ba wanõrõda lalada, gõtõgõtõ waʼara! 
MIC.4_1.6	Ba na loeo daʼõ, iw̃aʼõ Jehowa, ba oeʼozaragõ zi no mangaholeʼõ jaʼira, ba oeʼowoeloi zi no moezaewe, fabaja si no oebeʼe teʼala mege. 
MIC.4_1.7	Ba edõna oeʼorifi zi no mangaholeʼõ jaʼira, ba oebaliʼõ soi sato niha zi no moezaewe misa. Ba razora Jehowa, ba hili Ziona andrõ, iʼotarai daʼõ, ba iroegi zi lõ aetoe. 
MIC.4_1.8	Ba ba chõmõ andrõ, jaʼoegõ malige Ederi, hilihili mbanoea Ziona, ba mõi chõoe waʼasalaw̃a fõna, mangawoeli chõoe, faʼarazo ba mbanoea Jeroezalema! 
MIC.4_1.9	II. 
MIC.4_1.10	Mikõrõboei ami, jaʼami Siona, ja afõchõ hoeloemi, si mane ba zadono! Saheta jomo ba mbanoea saʼae ami, ba baero ba mbenoea mõrõmõrõ ami, ba miroegi Mbabeli. Ba daʼõ faloecha ami wangorifi, ba daʼõ iʼefaʼõ ami Jehowa, ba danga nemalimi! 
MIC.4_1.11	Ba ijaʼe, ba no oja soi sowoelo oedoemi, sangoemaʼõ: Jatoemõrõ ira salacha chõra, enaʼõ faʼomasida wamaigimaigi Siona andrõ. 
MIC.4_1.12	Ba maʼifoe lõ saboto ba dõdõra geraʼera Jehowa andrõ, ba lõ laʼila watahõgõ dõdõnia andrõ, wa no iʼowoeloi ira, timba nganoeʼi wache ba golajama mbasitõ. 
MIC.4_1.13	Mifaoso, jaʼami banoea Ziona, ba mibõbõrõ! Oebaliʼõ siʼõli saʼae dandroemi, ba saʼami, ba oebaliʼõ tõla garamba, enaʼõ oja soi mifoefoe. Ba õʼamoniʼõ chõ Jehowa niraboera andrõ [mege], ba anaʼara, ba õʼamoniʼõ chõ Zoʼaja tanõ maʼasagõrõ. 
MIC.4_1.14	Ba miʼowoeloi ami, jaʼami banoea nidegeni mege! No lafasoei ita fari [sanoewõ]. Lafalisi oee dania mboʼõ zangoehoekoe Iraono Gizeraëli. 
MIC.5_1.1	I. 
MIC.5_1.2	Andrõ wa iloeloe ira, iroegi loeo no madono zoʼono andrõ, ba iroegi mangawoeli niwania si tosai andrõ, awõ Ndraono Gizeraëli. 
MIC.5_1.3	Ba daʼõ dania so ia, ba ikoebaloi dania ira, faʼabõlõ Jehowa waʼabõlõnia, ba ba dõi Lowalanginia Jehowa, si no eboea sibai; ba tobali sahono ira; seboea sa dania ia, iroegi ba wondrege danõ [waʼasalaw̃ania]. 
MIC.5_1.4	Ba jaʼia dania waʼatoelõ! Na lasaw̃a danõda Dawa Asiria, na mõi ba chõda, ba dafitoe tabeʼe sanimba jaʼira koebalo mbiribiri, ba daw̃aloe zalaw̃a. 
MIC.5_1.5	Daʼõ dania zamatõrõ siʼõli ba zi so ba danõ Ndrawa Asiria, ba fõda si no moesobi lafatõrõ ba danõ Nimerodi, ba tobali iʼorifi ita, lõ ibeʼe ba danga Ndrawa Asiria itá, na lasaw̃a danõda, na mõi ba chõda. 
MIC.5_1.6	Ba si tosai maʼoewoe Jakobo, ba niha baero, sizaewe ba niha bõʼõ, soja misa, ba tobali timba namo mbanoea, timba daw̃a deoe, satoroe ba mboeloe zinanõ, si lõ manõtõna ba niha, si lõ mombaloi faʼaso nihá. 
MIC.5_1.7	Si tosai maʼoewoe Jakobo andrõ, ba niha baero, sizaewe ba niha bõʼõ soja misa, ba tobali timba zingo ba goetoe ndroeʼoe, ba timba nono zingo ba ngawawá mbiribiri, si hoendrahoendra ba sanasawi na itõrõ, lõ sangorifi. 
MIC.5_1.8	Sabõlõ dania ndraʼoegõ, ba õlaw̃a zamakao jaʼoegõ, ba ahori dania nemalioe fefoe!
MIC.5_1.9	II. 
MIC.5_1.10	banoea andrõ ba danõoe, ba oehori, ba hati andrõ chõoe, ba ahori oedoedoegõ. 
MIC.5_1.11	Ba elemoe andrõ, ba oehori ba dangaoe, ba sanoto, ba lõʼõ saʼae ba chõmi. 
MIC.5_1.12	Adoe nifofoë andrõ chõoe ba famaedo hadia ia, ba oehori ba chõmi, ba lõʼõ saʼae mangaloeloe ndraʼoegõ ba nifazõchi dangaoe. 
MIC.5_1.13	Aseramõ andrõ, ba oedeha chõoe, ba adoemõ, ba oefoefoe. 
MIC.5_1.14	Ba oelaoe mbalõ ba niha baero andrõ, si lõ mamondrongo ligoe, mofõnoedo chõra ba abao dõdõgoe.
MIC.6_1.1	I. 
MIC.6_1.2	Mifondrondrongo, jaʼami hili, hoehoeo Jehowa andrõ, ba jaʼami si lõ teboelõ, jaʼami dajadaja danõ! So sa hoehoeo Jehowa ba mbanoeania, ba ifatõrõ hoekoe ba Ndraono Gizeraëli. 
MIC.6_1.3	”Hadia horõgoe chõmi, jaʼami banoeagoe, ba heza so nifakaogoe jaʼami? Mitoenõ chõgoe! 
MIC.6_1.4	Noa sa atṍ oeʼohe mijaw̃a ami moroi ba danõ Miseraji, no oeʼefaʼõ ami ba danõ, ba zi no mõi sawoejoe ami, ba no oebeʼe solohe jaʼami ndra Moze, Aʼaroni, Mirija. 
MIC.6_1.5	Mitõrõtõrõ tõdõmi, jaʼami banoeagoe, hadia dõdõ Mbalaki andrõ, razo Ndraono Moabi, ba hadia niw̃aʼõ Mbileamo andrõ, ono Mbeoro, wanema linia, ba he wisa, iʼotarai Ziti, noemalõ ba Giligala, enaʼõ aboto ba dõdõmi waʼeboea dõdõ Jehowa andrõ.” 
MIC.6_1.6	II. ”
MIC.6_1.7	Hadia, omasi Jehowa ngahõnõ mbiribiri si matoea, ba omasi ia hele fanicha si lõ moetaha moeʼerai? Hadia, oebeʼe chõnia zi aʼa nonogoe, ba wameta horõgoe andrõ; ngaʼõtõgoe oebeʼe chõnia, hõli nosogoe? 
MIC.6_1.9	III. 
MIC.6_1.10	Hadia, so jomo chõ zeboea horõ ganaʼa si lõ atoelõ, ba wangaloei jaʼia mege, awõ laoeroe sabõlõ ideʼide, niʼelifi enaʼõ? 
MIC.6_1.11	Hadia, si lõ sala zi so faliëra falimosa ba tokosa naha zaga si lõ atoelõ? 
MIC.6_1.12	Na famakao awõra lafaʼoea seboea anaʼa ba chõra, ba na faja lalaoe banoeara ba na si falimo lela ba mbawara? 
MIC.6_1.13	Ba jaʼodo gõi, ba oebõrõtaigõ oebõbõziʼõ, oeʼasogõ wanoedoegõ, bõrõ horõoe andrõ. 
MIC.6_1.14	Na mangaʼõ, ba lõ aboesoʼõ oebeʼe, dõrõdõrṍ manõ waʼolofo daloemõ aʼine. Ba na mangirõ ndraʼoegõ, ba lõʼõ sa atṍ zi tõra balazooe; si tõra, ba oeloeloe ba mbawa ziʼõli aʼi. 
MIC.6_1.15	Na manaroe fache ndraʼoegõ, ba lõ mamasiʼõ oebeʼe! Na õlazi mboea zai, ba lõ õbajoini fanicha ndraʼoegõ; ba na boea nagoe õlazi, ba lõ õbadoe nõsi. 
MIC.6_1.16	Ba no õtõngõni gamachoita Omeri, awõ nilaoe zi samba omo ndra Ahabi, fefoe, tõdõra zi no miʼohiaʼõ, enaʼõ oebaliʼõ tanõ si mate ndraʼoegõ ba famaʼiki niha bõʼõ zowanoea ba danõ; tohare sa dania chõmi wangoʼaja niha baero. 
MIC.7_1.1	I. 
MIC.7_1.2	Niha satoelõ tõdõ, ba no taja ba danõ; sadõlõ tõdõ, ba lõʼõ saʼae ba nihá; no dozi sanaro ira, ba wange engeʼe; ilaoe goeʼõ nawõnia zamõsana. 
MIC.7_1.3	Si lõ sõchi nifaʼoea dangara ba wamaloea jaʼia ba waʼalio. Salaw̃a, ba mangandrõ anaʼa, ba sangoehoekoe, ba itema loeo, ba seboeara, ba iw̃aʼõ manõ zomasi dõdõnia; si manõ wamachaira jaʼia. 
MIC.7_1.4	Si sõchira, ba no timba manaze, ba satoelõ, ba no atarõ moroi ba gõli hao mbitaha. Baw̃a zanaro andrõ chõoe, fangotoeʼõ jaʼoegõ, ba no ahatõ! 
MIC.7_1.5	Ba si tokea dania ira! Bõi saʼae abeʼe dõdõmi chõ zi fahoewoe chõmi! Bõi manõtõna ami ba zi no ha sara tõdõ chõmi mege! Faigifaigi mbawandroehõ mbawaoe, he ba chõ nitalagoeimõ andrõ. 
MIC.7_1.6	Iʼoʼaja saʼae namania ono matoea, ba ilaw̃a ninania ono alawe, ba bõli ganaʼa, ba ilaw̃a ninania sowõli jaʼia: Si faʼoedoe ba nihá, ba jaʼia zoroijomonia fefoe! 
MIC.7_1.7	II. 
MIC.7_1.8	Bõi omoeso dõdõoe ba chõgoe andrõ jaʼoegõ si faʼoedoe chõgoe! Na no alaoe ndraʼo, ba oefoeli maoso; na ba zogõmigõmi so ndraʼo, ba haga chõgoe Jehowa. 
MIC.7_1.9	Fõnoe Jehowa andrõ, ba oeloeʼi, me no molalõ ndraʼo chõnia, irege ifondrondrongo hoehoeogoe andrõ, ba irege iʼohe ba lala. Iʼohe ba haga dania ndraʼodo, ba fangokafoe dõdõgoe dania waʼatoelõnia andrõ. 
MIC.7_1.10	Ba acha ifaigifaigi dania oedoegoe andrõ, ba ja tehawoe faʼaila! Jaʼia andrõ, sanofoe chõgoe: Heza so Jehowa, Lowalangimõ andrõ? Waʼomasi hõrõgoe dania wamaigimaigi jaʼia. Ba tehoendrahoendra dania ia, timba damboe baewali. 
MIC.7_1.11	III. 
MIC.7_1.12	Na loeo daʼõ, ba laʼondrasiʼõ si oroi danõ Ndrawa Asiria, iroegi danõ Miseraji, ba iʼotarai zoei danõ Asiria, noemalõ ba mboto Oifarati, ba iʼotarai nasi si samboea, noemalõ ba zi samboea, ba hili si samboea, noemalõ ba zi samboea, laʼotarai sangondrá. 
MIC.7_1.13	Ba tobali tanõ si mate goeli danõ, bõrõ zowanoea jaw̃a, boeaboeara andrõ. 
MIC.7_1.14	Koebaloi mbanoeamõ andrõ siʼooe, timba mbiribiri, ochõtamõ, enaʼõ ba zi lõ nihaniha monahia ira, ba gatoea, jaw̃a ba hili Garemeli. Acha ba Mbazana ba ba danõ Gileadi laʼaloei gõra, si mane ba gõtõ fõna. 
MIC.7_1.15	Faʼilaʼõ chõra zahõlihõli dõdõ, si mane me loeo laʼotarai danõ Miseraji. 
MIC.7_1.16	Acha laʼila niha baero, ba acha aboto ba dõdõra, wa no si lõ boto waʼabõlõra andrõ; hana na laʼochõ dania mbawara ba hana na afiso ira. 
MIC.7_1.17	Lafelai gawoegawoe dania, si mane oelõ; si mane sanana ba danõ tooe; laheta ira ba mbinimbini andrõ chõra, manizinizi, ataʼoe ira, ba lanehegõ Lowalangida Jehowa ba laʼataʼoefi ia! 
MIC.7_1.19	Ifoeli dania ihachõsi tõdõ ita, ba ihõndrõgõ tooe golalõw̃ada andrõ. Horõma andrõ, ba õtiboʼõ ba namõ ba nasi! 
MIC.7_1.20	Si lõ farõi ndraʼoegõ chõ Jakobo ba õhachõsi tõdõ Gaberahamo, nifaboeʼoemõ chõ ndra toeama, ba gõtõ fõna saʼae, weʼamõi ba hõloe chõra. 
NAM.1_1.2	I. 
NAM.1_1.3	Lõ aliolio mofõnoe Jehowa, ba no sabõlõ sibai ia, ba lõ zi lõ ibeʼe wotoe. Si fao ba nangi sabõlõ ba ba mbanoea Jehowa, ba no gawoegawoe barõ gahenia lawoeo. 
NAM.1_1.4	Itenaw̃a nasi, iʼogoʼõisi, ba otoefo noengo nidanõ fefoe, ibeʼe. Aleoe zinanõ ba Mbazana ba ba hili Garemeli; ba ba hili Libano, ba aleoe mbowo. 
NAM.1_1.5	Hoemeoe hili, fõnania, ba hilihili, ba alaoe; maõga danõ fõnania, oeli danõ, fabaja sowanoea jaw̃a. 
NAM.1_1.6	Ha niha zanaha faʼabao dõdõnia andrõ ba ha niha zabeʼe ba wõnoenia andrõ, siholahola? Timba galitõ na itõrõ fõnoenia andrõ, ba fabali fõnania gara ba hili. 
NAM.1_1.8	Ba timba nitõrõ molõ, na ifakiko zolaw̃a jaʼia, ba sogõmigõmi zolohi si faʼoedoe chõnia. 
NAM.1_1.9	He wisa dõdõmi ba chõ Jehowa, Ifakiko [ami] — lõ ifomendroea famakao! 
NAM.1_1.10	Timba zaʼasaʼa mao, si no fachai, ba si no maboe nibadoera andrõ, iʼā ira alitõ, si mane tõla wache, si no okõli sibai. 
NAM.1_1.11	Chõmi mege iʼotarai si so eraʼera si lõ sõchi ba chõ Jehowa, samachai famakiko. 
NAM.1_1.12	II. 
NAM.1_1.13	Ba oerasa saʼae galo mbagi andrõ chõnia, ba mbagioe, ba oeʼetoeʼõ wesoemõ andrõ. 
NAM.1_1.14	Ba ba chõmõ andrõ, ba ibeʼe li Jehowa: si taja saʼae dõimõ, lõ ngaʼõtõ. Ba ba gosali Lowalangimõ andrõ, ba oehori nadoe nifofoë ba adoe nifahele, ba oeʼasiwai saʼae lewatõmõ, me nitiboʼõ ndraʼoegõ. 
NAM.2_1.1	I. 
NAM.2_1.2	So moroi sa chõmi zanoedoegõ! Midarodarogõ hatimi andrõ! Bõi aefaʼaefa ba lala hõrõmi! Miʼabeʼeʼõ dõdõmi, mihaogõ wamaʼanõ jaʼami! 
NAM.2_1.3	Ifoeli iʼaʼazõchi waʼasalaw̃a maʼoewoe Jakobo Jehowa, ba he faʼasalaw̃a Ndraono Gizeraëli; noa sa laraboe si faraboeraboe andrõ, no lafoefoe lewiõ. 
NAM.2_1.4	No ojo mbaloese zabõlõ andrõ chõnia, baroe loeo mbaroe zi mõi fasoewõ andrõ; hoelõ galitõ waʼatakile ziʼõli andrõ ba goereta, na ifaʼanõ, ba lafangaha doho. 
NAM.2_1.5	Moerara goereta ba newali, ladõrõdõrõi golajama; hoelõ zoeloe, wamaigida, timba gari mbanoea, na latõrõ. 
NAM.2_1.6	Itõrõ tõdõnia zalaw̃a andrõ chõnia: alaoelaoe ira ba lala, si foelõi ira, lasaw̃a gõli mbanoea — ba lafazõchi saʼae mbaʼabaʼa. 
NAM.2_1.7	Ba labokai saʼae mbawa gõli ba nidanõ, ba si taja gõdo. 
NAM.2_1.8	Ba no moehonogõi: niʼoloiʼõ ia, niʼohe misi jaw̃a, ba mangarõngarõ genoninia ono alawe, hoelõ li marafadi lira, ba labõzi dõtõʼara. 
NAM.2_1.9	No timba mbaw̃a nidanõ Niniwe, iʼotarai fõna, saʼae, ba moloi zoei ira. ”Mibadoegõ ami! Mibadoegõ ami!” — ba samõsa lõ samaliʼõ jaʼia foeri. 
NAM.2_1.10	Mihalõ wirõ, mihalõ ganaʼa! Me no si fahõna girõgirõ; no oja sibai ngawalõ gamagama seboea bõli. 
NAM.2_1.11	Tobali si lõʼõ saʼae, si lõ õsi saʼae, no adoedoela, ba tõdõ si no atalõ ba balõdoehi sanizinizi, ba dozi sola, ba akandro, ba dozi bawa, ba afoesi! 
NAM.2_1.12	II. 
NAM.2_1.13	Mondraʼoendraʼoe mege zingo, irege abõnõ õ nononia, ba mangeʼengeʼe, õ zi alawenia; ihõna gahoeloeania ba nahiania tõgi narõ gara, ba ondraʼoeania ba wõrõmania. 
NAM.2_1.14	Hiza, oelaoe chõoe! iw̃aʼõ Jehowa ngahõnõ, ba oetoenoe ba galitõ goereta chõoe, ba õ mbawa ziʼõli nono zingo andrõ chõoe. Ba oehori ba danõ gondraʼoeamõ andrõ, ba lõʼõ saʼae terongo li zinengemõ!
NAM.3_1.1	I. 
NAM.3_1.2	Tarongo saʼae li mbõzibõzi koedo! Tarongo werara gaolo goereta, awõ koedo si mandroeo, awõ weroeroe goereta, ba si fakoedo, si so moroi sa, 
NAM.3_1.3	ba siʼõli ba toho, oi takile! No ato tooe niboenoe, no fahõna manõ mboto zi mate, no fadoro manõ tooe, tobali alaoe ita, tatendre mboto zi mate andrõ. 
NAM.3_1.4	Ba waʼasese horõ ndra alawe sohorõ andrõ, ira alawe omasiõ andrõ, si no toʼõlõ ba wakelemoesa, si no mamowõhõ soi niha ba wohorõnia andrõ, ba samaeloengoe niha — ha soi ira — ba wakelemoesania. 
NAM.3_1.5	Ba hiza, ba oelaoe chõoe! iw̃aʼõ Jehowa ngahõnõ, ba oefahoi goeʼimõ, fõna, ba oeʼoromaʼõ ba niha zi lõ baloebaloe chõoe, oefaʼeleʼõ ba gamatõrõw̃a niha zailaʼõ. 
NAM.3_1.6	Ba oehawoei ndraʼoegõ sogoro ita, ba ailaʼõ oebeʼe, oebaliʼõ famaʼiki niha ndraʼoegõ, 
NAM.3_1.7	enaʼõ moloi dozi sangila jaʼoegõ, ba enaʼõ lamane: No moedoedoegõ Niniwe! Ha niha zahachõ tõdõ jaʼira? Heza oesõndra zondrara tõdõmi?
NAM.3_1.8	II. 
NAM.3_1.9	Fangabõlõra Ndrawa Gaitiofia ba Dawa Miseraji, si lõ moetaha moeʼerai, ba awõra na Ndrawa Woeti ba Dawa Libia. 
NAM.3_1.10	Ba no niʼoloiʼõ gõi ira, niʼosawoejoe; ba ono sawoejoe chõra ba no moerasa ba watalinga newali fefoe. Salaw̃ara, ba nilaoe dahõdahõ, ba seboeara fefoe, ba nibõbõ. 
NAM.3_1.11	Ba jaʼami gõi, ba si maboe dania, si so ba zogõmigõmi, sangaloei saw̃atõ fõna nemali ami gõi! 
NAM.3_1.12	Hati andrõ chõmi fefoe, ba no timba dõla āra, si so boea sahoelõ; na lafadõgõ, ba atoroe mboea, gõna ba mbawa zi manga jaʼia. 
NAM.3_1.13	Hiza, sabõlõ andrõ ba chõmi, ba no tobali ira alawe — teboka manõ mbawa gõli ba danõmi, alitõ zi manga lazi chõmi! 
NAM.3_1.14	Mitaʼoe chõmi nidanõ, sogoena na lasoewõ ami! Miʼaʼaroʼõ hatimi! Mihoendrahoendra lõmboe zaʼoea, mitoetoe laʼoeri, mitoejoe golaboeta gara tembo! 
NAM.3_1.15	Ba daʼõ iʼā ami alitõ, ahori ami ba mbawa ziʼõli, timba wemanga larewe, he oja sibai ami oea, si mane fali. 
NAM.3_1.16	III. No oja moroi ba ndrõfi ba mbanoea si jaw̃a zaniaga andrõ chõoe, ba latõrõ fõla andrõ, ba hoemombo misa. 
NAM.3_1.17	No timba larewe zalaw̃ami, ba koemandra andrõ chõmi, ba no timba damo, si mõrõmõrõ ba zinga gõli kara, na oafoe ira, ba na toemboe loeo, ba moloi ira, ba lõ sangila, heza lasaw̃a. 
NAM.3_1.18	Koebalo andrõ chõoe, jaʼoegõ razo Asiria, ba manoekõoe, ba salaw̃a andrõ chõoe, ba no mõrõmõrõ tooe; banoeaoe, ba no moezaewe ba hili misa, lõ sangowoeloi jaʼira! 
NAM.3_1.19	Lõ fangokafoe wõchõoe andrõ, ba lõ famadõhṍ zochooe. Dozi samondrongo toeriamõ, ba lalaoe datawṍ, ba chõmõ andrõ; ha niha na sa, zi lõ õfakao mege, si lõ mamalõmalõ?
HAB.1_1.2	I. 
HAB.1_1.3	Hana wa õfaʼilaʼõ chõgoe zi lõ sõchi, ba õfaigifaigi manõ gõi wamakao niha awõra? Famalangõgõ ba famakao zi so ba doedoema hõrõgoe; andrõ wa no toemboe wasosota, ba sosó manõ zoei wagoeagoeasa. 
HAB.1_1.4	Andrõ wa aloeloe wolohe ba lala hadia ia, ba satoelõ ba lõʼõ manõ oroma saʼae. Lafaʼoeʼoe saʼae zatoelõ seboea horõ andrõ, andrõ wa fafoejoe hoekoe, na aloea.
HAB.1_1.5	II. 
HAB.1_1.6	Hiza sa, oeʼasogõ Ndrawa Galedaia andrõ, soi safaito ba salio ahe, sanõrõi bolo goeli danõ, ba wangochõgõ nahia niha bõʼõ. 
HAB.1_1.7	Sihocha mboeda ba sataʼoe ita ira. Ba chõra manõ toemboe hoekoe andrõ chõra ba faʼasalaw̃ara. 
HAB.1_1.8	Koedo chõra, ba no alio moroi ba harimo ba afaito moroi ba nasoe gatoea, na bongi; si fakoedo andrõ chõra, ba lafandroeo koedora, seboea hocha ira, ba zarõoe laʼotarai, sihombo ira, timba mojo sondraʼoe gõnia. 
HAB.1_1.9	Dozi ira, ba famakao awõra lafaʼoea, atoemboecha loeo laʼotahõgõ; lahõna niha niʼoloiʼõ, timba ngawoea nene waʼoja. 
HAB.1_1.10	Ba jaʼia — ba iʼigiʼigiʼõ razo, ba tandrõsa wangoʼajania zalaw̃a. Maʼiki ia ba hati andrõ, fefoe, ilaoe fari tanõ, ba atoeʼa ia dania. 
HAB.1_1.11	Ba ilaoe angi sabõlõ, itõrõ, ba mosala ia, jaʼia andrõ, sameʼe Lowalangi faʼabõlõnia. 
HAB.1_1.12	III. 
HAB.1_1.13	jaʼoegõ andrõ, si so hõrõ satoelõ, fa tebai õfaigifaigi zi lõ sõchi, ba tebai anehe ndraʼoegõ wamakao niha awõra — ba hana wa õfaigifaigi zi farõi andrõ, ba hana wa lõ hedehedeoe, na ifakiko seboea horõ zi lõ horõ chõnia? 
HAB.1_1.14	Noa sa tobali timba giʼa ba nasi nihá õbeʼe, timba goeõkoeõ si lõ sochõ. 
HAB.1_1.15	Jaʼira fefoe, ba no igaini, idõni misa ba waoeroenia, ba ifaʼoeʼoe ba giri. Andrõ wa omoeso dõdõnia ba owoeawoea dõdõ: 
HAB.1_1.16	andrõ wa itaba zoemange waoeroenia ba ifosoemange gõi girinia. Me ba daʼõ isõndra gondraʼoea seboea ba õ satabõ. 
HAB.1_1.17	Andrõ wa lõ aetoe idõni ziʼõli ba iboenoeboenoe soi bõʼõ lõ faʼahachõ dõdõ.
HAB.2_1.1	I. 
HAB.2_1.2	Ba itema ligoe Jehowa, imane chõgoe: Tanõ ba zoera gangilata andrõ, haogõ wanoea ba gara wanoera, enaʼõ lõ afõchõ wombaso jaʼia. 
HAB.2_1.5	II. 
HAB.2_1.6	Ba hadia, lõ laʼoʼaja dania ia daʼõ fefoe, lõ lafatooe ia, ba lõ labeʼe amaedola? Lamane dania: Alai zangõhõna anaʼa mbõʼõ — ha waʼara maõ? — ba sangai noronia nihalõ gade. 
HAB.2_1.7	Hadia, lõ iʼogomoezaõ maoso dania zosoegilõ chõoe, ba lõ iʼozoemagõ tokea zamakao jaʼoegõ? Ba ahoeloeara ndraʼoegõ! 
HAB.2_1.8	Si mane jaʼoegõ sa, me no oja soi niraboeraboemõ si so chõra, si manõ gõi laraboeraboe dania zi so chõoe soi si tosai andrõ, bõrõ ndro niha andrõ, si no adoewa, ba famakaomõ tanõ ba banoea ba õsi mbanoea. 
HAB.2_1.9	Alai zangaloei anaʼa si lõ atoelõ, niʼochõgõ, ba wameʼe, ba zalaw̃a jaw̃a azoeninia, ba wangefaʼõ jaʼia ba waʼabõlõ wamakiko! 
HAB.2_1.10	Fangailami, jaʼami si samba omo, dõdõoe andrõ, ba wangohori soi soja; famakiko nosooe õʼaloei. 
HAB.2_1.11	Moeʼao saʼae dania gara tojo gehomo ba itema linia boeatõ jaw̃a ba mboeloe. 
HAB.2_1.12	Alai zameʼe fanaroeʼõ banoea seboea fangeʼe, ba fanaroeʼõ banoea sideʼide horõ! 
HAB.2_1.13	Hadia, tenga soroi chõ Jehowa ngahõnõ zi manõ? Mohalõhalõw̃õ soi niha, ba ba galitõ loealoea, ba erege dõdõ niha, ba si lõ boto! 
HAB.2_1.14	Anõnõ sa dania danõ faʼaboto ba dõdõ lachõmi Jehowa, timba nasi, baloebaloe dojonia tanõ. 
HAB.2_1.15	Alai zamabadoegõ ba nawõnia nifaroeka si maboe niha, enaʼõ maboe irá, ba enaʼõ oroma zaila ira! 
HAB.2_1.16	Fangaboesooe mege, ba faʼaila, ba tenga fangeboea dõi: ba badoe ijaʼe, jaʼoegõ gõi, ba oromaʼõ mbotolõ chõoe! Iroegi saʼae ndraʼoegõ mako andrõ ba danga Jehowa kambõlõ, ba ichamõʼõ faʼaila seboea, salahi lachõmi. 
HAB.2_1.17	Ilaoegõ sa dania ndraʼoegõ famaroechoemõ mege, ba hili Libano, ba hoemocha mboemõ ibeʼe famoenoemoenoemõ oetoe ndroeʼoe andrõ, bõrõ ndro niha andrõ, si no adoewa ba famakaomõ tanõ ba banoea ba õsi mbanoea. 
HAB.2_1.18	Hadia goena nadoe nifofoë andrõ, wa ifofoë mege toekania? Ba hadia goena nadoe nifahele ba si faeta sofaja, wa no abeʼe dõdõ doekania chõnia, fa ifazõchi Lowalangi si lõ hede? 
HAB.2_1.19	Alai zangoemaʼõ ba geoe: Faoso! Ba sangoemaʼõ ba gara sabeʼe: Aliw̃aliw̃a! Hadia, ifahaõ niha? Hiza, no lafosinga ia anaʼa ba firõ, ba lõ bacha noso. 
HAB.3_1.1	Fangandrõ Habakoeki samaʼeleʼõ, dali waʼalaʼalaisa andrõ. 
HAB.3_1.2	I. 
HAB.3_1.3	So moroi sa Lowalangi, iʼotarai Demana, ba hili Warana iʼotarai Niʼamoniʼõ andrõ. Tobaloe mbanoea si jaw̃a lachõminia andrõ, ba anõnõ danõ toeriania. 
HAB.3_1.4	Mohaga, timba haga loeo, moragi faoma fatambai, ba ba daʼõ so mbaloebaloe waʼabõlõnia. 
HAB.3_1.5	Mowaõwaõ fõnania deoe mbanoea, ba itara lahenia faʼaoechoe, fõchõ waba. 
HAB.3_1.6	Hoemeoe danõ, na ihoendragõ; ba na ifaõga mbawania, ba hoemoefa soi niha. Ba fabali hili si lõ teboelõ andrõ, ba ahõndrõ hili si no ararā. Lala ba gõtõ fõna sibai itõrõ! 
HAB.3_1.7	Tohare wamakiko ba nose Goezana oeʼila; hoemeoeheoe goloso nose ba danõ Ndrawa Midiano. 
HAB.3_1.8	Hadia, ba mboto nidanõ mofõnoe Jehowa, boto nidanõ dandrõsa wõnoenia? Hadia, asi õtahigõ, wa fakoedo ndraʼoegõ, na õtõrõ, wa ba goereta zabõlõ soʼõ? 
HAB.3_1.9	Lõʼõ manõ loeniloeni wanamõ, no õdaõʼõdaõʼõ wotoe, no fahõloe ndraʼoegõ. Mangoemboe nidanõ seboea moroi barõ danõ. 
HAB.3_1.10	Na laʼila ndraʼoegõ hili, ba manizinizi ira; inõnoi danõ molõ, ifarongogõ weʼoegoeʼoegoenia asi: ifazaw̃a dangania. 
HAB.3_1.11	Laʼiagõ manõ nahiara loeo ba baw̃a, ba haga nono wana andrõ chõoe, sanõrõ, ba waʼatakile dohomõ andrõ. 
HAB.3_1.12	Ba waʼabao dõdõ andrõ õtõrõi danõ ba õfoefoe soi niha ba wõnoe. 
HAB.3_1.13	II. 
HAB.3_1.14	Õtõlaʼõ toho hõgõ zangoloiʼõ jaʼira, na so ira, na fagohi ira, ba wamazaewe jaʼaga; lahehegõ, timba na laʼā enaʼõ zi noemana ba mbinimbini. 
HAB.3_1.15	Õfatõrõ ba nasi koedomõ, ba ndroeloe nasi andrõ, seboea sibai. 
HAB.3_1.16	Me oerongo, ba hoemisi nõsigoe; ba doeria andrõ manizinizi mbewegoe. No timba waʼobooe dõla ba nõsigoe, manizinizi ndraʼo ba zi sodo, si lõ hedehede ndraʼo, iroegi mbaw̃a wamakao, na so moroi sa zamakao banoea [Ndraono Gizeraëli]. 
HAB.3_1.17	Na lõ mobowo āra ba na lõ boea nagoe, na si lõ fachai mboea zai ba na lõ faloecha gõ ba danõ na ambõ biribiri ba kandra ba na lõ saw̃i ba kandrara, — 
HAB.3_1.18	ba 
HAB.3_1.19	Faʼabõlõgoe Jehowa, Soʼaja! Timba gahe mbõhõ gahegoe ibeʼe, ba ba zalaw̃a jaw̃a ifatõrõdo. — Chõ doeka wanoenõ; nilaoe biola nitika.
ZEP.1_1.2	I. 
ZEP.1_1.3	Oehori niha, fabaja oerifõ niha, oehori wofo ba daloe mbanoea ba īʼa ba nasi, ba fangala andrõ, fabaja seboea horõ, oehori niha ba goeli danõ! iw̃aʼõ Jehowa. 
ZEP.1_1.4	Oeʼoroʼõ dania dangagoe jaw̃a mado Joeda ba jaw̃a mbanoea Jeroezalema, ba oehori ba daʼõ dõi Mbaʼali andrõ ba tõi gere nadoe andrõ, fabaja ere, 
ZEP.1_1.5	awõ fefoe zangaloeloe ba ngahõnõ ba mbanoea si jaw̃a, ba dete nomora jaw̃a, awõ zangaloeloe andrõ, si mõi ba hõloe ba chõ Jehowa ba sameʼe hõloe gõi Milikomo andrõ, 
ZEP.1_1.6	awõ zi no mangerogõ Jehowa, si lõ mangaloei jaʼia, si lõ manofoe jaʼia! 
ZEP.1_1.7	II. 
ZEP.1_1.8	Ba na baw̃a wameʼe soemange andrõ chõ Jehowa, ba oeʼotoeʼõ zalaw̃a, awõ nono razo, awõ dozi sonoecha noecha Ndrawa. 
ZEP.1_1.9	Na loeo daʼõ, ba oedozigõ oeʼotoeʼõ sanawõ tojo mbawandroehõ, sangõhõna famakao awõra ba falimosa, ba nomo Zoʼaja jaʼira. 
ZEP.1_1.10	Na loeo daʼõ dania — iw̃aʼõ Jehowa — ba so weʼiraʼira, iʼotarai mbawa gõli giʼa, ba fegeʼege si otarai zi mamatonga mbanoea, ba fangarõngarõ sabõlõbõlõ si otarai hilihili. 
ZEP.1_1.11	Miʼegeʼege, jaʼami si so omo ba ”lõsoe”, me no ahori tekiko zaniaga andrõ, ba me no moehori zoloeʼiloeʼi anaʼa. 
ZEP.1_1.12	Ba na loeo daʼõ, ba oeʼohe zoeloe, wamaigimaigi ba Jeroezalema, ba oeʼotoeʼõ ira, si no abeʼe manõ ba wõrõwõrõ andrõ chõra, ba sangoemaʼõ tõdõra: ”Jehowa andrõ, ba tebai ibeʼe zalõfõ, ba tebai gõi ibeʼe teʼala ita!” 
ZEP.1_1.13	Ba niraboe dania zi so chõra, ba omora, ba sadoedoe: ba na molaoe omo ira, ba lõ laʼonahia, ba na lafazõchi kaboe nagoe, ba lõʼõ zoei labadoe nõsi mboea! 
ZEP.1_1.14	III. 
ZEP.1_1.15	Baw̃a wõnoe mbaw̃a andrõ ba baw̃a waʼataʼoe ba baw̃a waʼatosasa, baw̃a waʼadoedoe ba baw̃a waʼafoefoe, baw̃a zi bongi ba baw̃a waʼogõmigõmi, baw̃a lawoeo ba baw̃a waʼalōē; 
ZEP.1_1.16	baw̃a wolaoe torofe ba baw̃a wangechoegõ niha, ba wanoewõ banoea saro, awõ watalinga gõli andrõ si no alaw̃a. 
ZEP.1_1.17	Ba oefetaʼoe niha, enaʼõ timba zi lõ hõrõ ira wowaõwaõ, me no molalõ ira chõ Jehowa. Ba adoewa dania ndrora, timba gawoegawoe, ba betoeʼara, timba zõi. 
ZEP.1_1.18	Tebai mõi fangorifira wirõra, ba he anaʼara, na baw̃a wõnoe Jehowa andrõ, ahori dania iʼā danõ alitõ wõnoenia andrõ. Ihori manõ sa dania zowanoea ba goeli danõ fefoe, lõ moedõnadõna. 
ZEP.2_1.1	I. 
ZEP.2_1.2	fatoea tenga na amaedola ndrami wache ami, sihombo ba nangi, fatoea lõʼõ na itõrõ ami alitõ wõnoe Jehowa andrõ; fatoea lõ ichamõ ami baw̃a wõnoe Jehowa? 
ZEP.2_1.3	Miʼaloei Jehowa, jaʼami fefoe, si lõ fajaw̃asa, ba danõ, jaʼami solaoe satoelõ andrõ chõnia! Faʼatoelõ dõdõ mifaʼoea, ba fa lõ fajaw̃a miʼaloei: ma atṍ teʼorifi ami, na baw̃a wõnoe Jehowa andrõ! 
ZEP.2_1.4	II. 
ZEP.2_1.5	Alai ami, jaʼami sihene asi, jaʼami Dawa Gereta! Chõmi tetandrõsaigõ li Jehowa, jaʼoegõ tanõ Ganaʼana, tanõ Ndrawa Wilisiti! Oefakiko ndraʼoegõ, oehori niha! 
ZEP.2_1.6	Ba tobali benoea awoejoe ndraso nasi andrõ, tobali nahia goebalo ba nahia kandra mbiribiri. 
ZEP.2_1.7	Ba ba zi tosai maʼoewoe Joeda mõi dania ndraso nasi andrõ: jaʼira zokoebaloi goerifõra ba daʼõ; ba nomo ba Gasikalo mõrõ ira na bongi; mõi sa dania mamaigi jaʼira Lowalangira Jehowa, ba ifolala dõdõra. 
ZEP.2_1.8	No oerongo wangoʼaja Ndraono Moabi ba fanandraw̃a Ndraono Gamoni, me laʼoʼaja mbanoeagoe ba me lafadõni chõra danõra. 
ZEP.2_1.9	Andrõ, faja wa no saoeri ndraʼodo — iw̃aʼõ Jehowa ngahõnõ, Lowalangi Ndraono Gizeraëli, — na lõ itõrõ dania Ndraono Moabi si gõna Zodoma no ba na lõ itõrõ Ndraono Gamoni si gõna Gomora; benoea sabõlõ lato dania ba daʼõ, ba ladoe ba tanõ si mate, si lõ mamalõmalõ: si tosai mbanoeagoe dania zangai si so chõra, si tosai mbanoeagoe zanema ondrõitara. 
ZEP.2_1.10	Bõrõ wajaw̃asara andrõ, wa itõrõ ira daʼõ, me no mangoʼaja ira ba me no lafakao mbanoea Jehowa ngahõnõ. 
ZEP.2_1.11	Ifetaʼoe dania ira Jehowa, 
ZEP.2_1.12	III. 
ZEP.2_1.13	Ba iʼoroʼõ dania dangania mijõoe ba ifakiko Ndrawa Asiria ba ibaliʼõ adoedoela Niniwe, sokõlikõli, si mane tanõ si mate, 
ZEP.2_1.14	enaʼõ ba daloe naha mbanoea mõrõmõrõ mbiribiri nikoebaloi ba oetoe ndroeʼoe ba danõ: toembao ba borokoa zi mõrõ ba gadoedoela nomo, li wofo tarongo ba mbawa zandrela, adoedoela ba mbawandroehõ; bagolõ eresi andrõ, ba saboʼa. 
ZEP.2_1.15	Hadia, daʼõ mbanoea saʼikiʼiki andrõ, somoeso tõdõ, sidaodao manõ, lõ hadia ia, sangoemaʼõ tõdõnia: Jaʼodo, ba no tenga si manõ mbanoea bõʼõ? Ha lõ atobali bõrõ wehocha mboe; no tobali nahia goetoe ndroeʼoe. Ha niha zanõrõ, ba fasī, ba ifangewe dangania. 
ZEP.3_1.1	I. 
ZEP.3_1.2	Lõ lafondrondrongo goroisa ba lõ ba dõdõra wotoe, lõ manõtõna chõ Jehowa, ba lõ laʼondrasi Lowalangira. 
ZEP.3_1.3	No timba zingo si ndrõndrõndrõndrõ zalaw̃ara, ba sangoehoekoe ba chõra, ba no timba nasoe gatoea, na bongi, lõ lasaigõ hadia ia iroegi mahemoloe mbanoea. 
ZEP.3_1.4	Samaʼeleʼõ andrõ chõra, ba no si lõ ngaroro, no niha si falimolimo; ere chõra, ba raʼiraʼiõ niʼamoniʼõ labeʼe, mosala ba goroisa ira. 
ZEP.3_1.5	Ba no satoelõ Jehowa, ba chõra, lõ ilaoe zi lõ atoelõ; ero mahemoloe ifaʼeleʼõ lala andrõ chõnia, lõ italoeʼi, — ba maʼifoe lõ iʼila aila niha si lõ atoelõ! 
ZEP.3_1.6	No oehori niha baero; malige andrõ chõra, ba no adoedoe; ba lala ba chõra, ba no lõ niha oebeʼe, samõsa lõ sanõrõ: banoeara, ba no adoedoe, si lõ niha saʼae, no ahori niha! 
ZEP.3_1.7	Ba no oemane: ”Ataʼoefi manõ ndraʼo, oʼõ wanegoegoe jaʼoegõ!” ba lõ tehori nahiara, lõ itõrõ niw̃aʼõgoe nifatõrõ chõra, fefoe. Ba si ndroehoe, ba no lõ atage ira ba wamahole fefoe hadia ia nilaoera! 
ZEP.3_1.8	Andrõ midõnadõna manõ chõgoe, iw̃aʼõ Jehowa, iroegi loeo maoso ndraʼo sasi [oedoemi]. Me no hoekoe chõgoe wangoroedoegõ soi niha, fangowoeloi amatõrõw̃a razo, ba wangahawoei jaʼira faʼabao dõdõgoe, alitõ wõnoegoe andrõ fefoe; iʼā sa dania goeli danõ maʼasagõrõ alitõ wõnoegoe andrõ. 
ZEP.3_1.9	II. 
ZEP.3_1.10	Jefo nidanõ Gaitiofia lafosoemange ndraʼo soemange nitaba, ba soemange niʼā labeʼe chõgoe. 
ZEP.3_1.11	Ba na loeo daʼõ, ba lõʼõ saʼae aila ndraʼoegõ golalõw̃aoe andrõ fefoe, si no molalõ ndraʼoegõ chõgoe. Na loeo daʼõ, ba oeheta ba chõmi zi fajaw̃a, saʼiki ba chõmi, ba lõʼõ saʼae fajaw̃a ndraʼoegõ ba hili andrõ chõgoe niʼamoniʼõ. 
ZEP.3_1.13	Ba si tosai Iraono Gizeraëli andrõ, ba lõʼõ saʼae molalõ; lõʼõ saʼae molaoe faja ira, ba lõʼõ saʼae faloecha lela si falimo, ba mbawara; mangaloei gõra ira ba mõrõ dania lõ sikeani jaʼira 
ZEP.3_1.14	Aʼiki, jaʼoegõ ono Ziona alawe, miʼowoeawoeaʼõ dõdõmi, jaʼami Iraono Gizeraëli! Omoesoiʼõ dõdõoe, ba aʼiki, moroi siʼaikõ ba dõdõoe, jaʼoegõ ono Jeroezalema alawe! 
ZEP.3_1.15	No ibõda wangotoeʼõ jaʼoegõ Jehowa, no itimba nemalimõ andrõ! No so ba chõmi razo Ndraono Gizeraëli andrõ, Jehowa: lõʼõ saʼae itõrõ ndraʼoegõ si lõ sõchi. 
ZEP.3_1.16	Ba na loeo daʼõ, ba lamane ba mbanoea Jeroezalema: Bõi miboesi dõdõmi! Bõi adada dangami, jaʼami Siona! 
ZEP.3_1.17	No so ba chõmi Lowalangimi Jehowa, sabõlõ; mõna ami ibeʼe. Omoeso dõdõnia ndraʼoegõ, owoeawoea dõdõ; lõ hedehedenia, ba waʼomasinia andrõ; maʼiki ia, owoeawoea dõdõnia ndraʼoegõ. 
ZEP.3_1.18	Saboe tõdõ andrõ, me lõ lachamõ gowasa, ba oeʼozaragõ, no iwami ira, ba no tohare waʼaila. 
ZEP.3_1.19	Ba na loeo daʼõ, ba oelaoe ba zamakao jaʼoegõ, fefoe; ba oeʼorifi zi no mangoholeʼõ jaʼira ba oeʼozaragõ zi no moezaewe, ba oebaliʼõ fanoeno jaʼira ba fangeboea dõira waʼailara andrõ, ba goeli danõ maʼasagõrõ. 
ZEP.3_1.20	Na loeo daʼõ, ba oeʼohe mangawoeli ami, na loeo oeʼozaragõ ami. Oebaliʼõ nisoeno saʼae ami ba seboea tõi, ba niha ba goeli danõ fefoe, na oefoeli oetolo ami, ba zanehe ami, iw̃aʼõ Jehowa.
HAG.1_1.1	I. 
HAG.1_1.2	Daʼõ niw̃aʼõ Jehowa ngahõnõ: Lamane niha andrõ: Tenga na inõtõ wolaoe osali Jehowa andrõ? 
HAG.1_1.3	Ba so niwaʼõ Jehowa, nifaʼema Hagaʼi samaʼeleʼõ, imane. 
HAG.1_1.4	Ba hadia, ba no inõtõ chõmi wangonahia omo, nihaogõ bagolõ, me no adoedoela nomo daʼe? 
HAG.1_1.5	Ba ijaʼe, ba imane Jehowa ngahõnõ: Mifaigi ba, he wisa ba chõmi! 
HAG.1_1.6	No ebolo nowimi, ba lõ eboea niʼohe jomo: mangamanga ami, ba lõ iroegi ba waʼaboeso, mibadoebadoe hadia ia, ba tebai aboeso ami, monoecha ami, ba ambõ ba wa lõ oafoe, ba si manga gazi, ba ba mbola satõla ibeʼe gazinia. 
HAG.1_1.7	Daʼõ niw̃aʼõ Jehowa ngahõnõ: Mifaigifaigi, he wisa ba chõmi andrõ! 
HAG.1_1.8	Miʼae jaw̃a ba hili, mihalõ geoe, ba milaoe gosali, enaʼõ omasi ndraʼo ba enaʼõ eboea dõigoe! iw̃aʼõ Jehowa. 
HAG.1_1.9	No eboea midõnadõna ba no ideʼide loealoea; no miʼohe jomo, ba no oewoewoesi. Hana wa si manõ? iw̃aʼõ Jehowa ngahõnõ; bõrõ nomogoe andrõ, me no adoedoela, ba me ba nomonia idõlõ ia zamõsana, ba chõmi andrõ. 
HAG.1_1.10	Andrõ wa lõ ifaloea chõmi namo banoea jaw̃a, ba lõ ifaloea mboeania tanõ. 
HAG.1_1.11	Ba no moehededo ba wa lõ teoe, no oefatõrõ ba danõ ba ba hili, ba zinanõ ba nowi ba ba nagoe ba ba wanicha, ba ba mboea danõ hadia ia, ba niha ba ba zaliw̃aliwa ba danõ ba ba wangaloei niha, fefoe hadia ia. 
HAG.1_1.12	II. 
HAG.1_1.13	Ba imane Hagaʼi, sinenge Jehowa andrõ, ba niha sato — dali niw̃aʼõ Jehowa —: ”Oetolo ami!” iw̃aʼõ Jehowa. 
HAG.1_1.14	Ba ifarooe Jehowa dõdõ Zeroebabeli, ono Zelatiëli, koemandroe ba mado Joeda, ba tõdõ Josoea, ono Josadaki, ere seboea, ba tõdõ niha sato fefoe, ba so ira, ba labõrõtaigõ halõw̃õ folaoe osali Lowalangira Jehowa ngahõnõ, 
HAG.1_1.15	ba zi doea woeloe a õfa, ba mbaw̃a si õnõ, si no tõra dõfi razo Dario.
HAG.2_1.1	I. 
HAG.2_1.2	Hede chõ Zeroebabeli, ono Zelatiëli, koemandroe ba mado Joeda, ba chõ Josoea, ono Josadaki, ere seboea, ba ba niha sato, õmane: 
HAG.2_1.3	Ha niha na zi tosai ba chõmi, si no mangila osali andre, lachõminia fõna? Ba he wisa wamaigimi jaʼia iadaʼe? Hadia, tenga hoelõ zi lõ boto, wamaigimi? 
HAG.2_1.4	Ba ijae, ba bõi boesi dõdõoe, jaʼoegõ Seroebabeli! iw̃aʼõ Jehowa; bõi boesi dõdõoe, jaʼoegõ Josoea, ono Josadaki ere seboea! Bõi miboesi dõdõmi, jaʼami niha ba danõ fefoe, iw̃aʼõ Jehowa, ba mibabaja halõw̃õ; oetolo saʼae ami, 
HAG.2_1.5	iw̃aʼõ Jehowa ngahõnõ, nifagõlõsigoe chõmi, me aheta ami ba danõ Miseraji, ba abõlõ Gehehagoe ba chõmi. Bõi miboesi dõdõmi! 
HAG.2_1.6	Imane sa Jehowa ngahõnõ: 
HAG.2_1.10	II. 
HAG.2_1.11	Daʼõ niw̃aʼõ Jehowa ngahõnõ: Sofoe ba gere he wisa lala ba daʼõ: 
HAG.2_1.12	Na so zi so saw̃i niʼamoniʼõ ba nono mbaroenia, ba na tobaja nono mbaroenia ba roti, ba ma ba goelegoele, ba ma ba nagoe, ba ma ba wanicha, ba ma hadia ia niʼā, ba he wisa, niʼamoniʼõ dania gõi daʼõ? 
HAG.2_1.13	Ba lamane ere: Lõʼõ! Ba isofoe na Hagaʼi, imane: Ba na so zi no raʼiraʼiõ ba zi mate, ba na ibabaja hadia ia daʼõ no mege, hadia, si raʼiraʼiõ dania daʼõ gõi? Ba lamane ere: Jaʼia! 
HAG.2_1.14	Ba hoemede Hagaʼi, imane: Si manõ gõi ba niha andre, si manõ ba soi andre, wamaigigoe, iw̃aʼõ Jehowa, si manõ gõi ba nilaoe dangara fefoe: nibeʼera soemange chõgoe, ba daʼõ, ba no si raʼiraʼiõ. 
HAG.2_1.15	Ba iadaʼe, ba mifaigi he wisa maʼõchṍ ba he wisa mege, me lõ nifaʼanõmi kara na, omo Jehowa! 
HAG.2_1.16	He wisa chõmi mege? Laroegi mbasitõ: 20 nganoeʼi ladõnadõna, ba no ha 10. Ba laroegi, wolazi nagoe: 50 laoeroe law̃aʼõ, ba no ha 20. 
HAG.2_1.17	No oeʼotoeʼõ ami faʼachozi ngalai wache ba faʼahohomõ ba teoe kara, ba halõw̃õ dangami andrõ, fefoe; ba no lõ fangawoeli chõgoe ba chõmi! iw̃aʼõ Jehowa. 
HAG.2_1.18	Ba mifaigi, iʼotarai maʼõchṍ andre ba ba gõtõ dania, iʼotarai zi doea woeloe a õfa, ba mbaw̃a si siw̃a, baw̃a me tebeʼe tooe dojo gosali Jehowa! 
HAG.2_1.19	Mitõngõni, na so na ba halasa mboea danõ ba na lõʼõ na mowoea nagoe ba āra ba dalimo ba falo! Iʼotarai loeo daʼõ, ba oefahowoeʼõ ami.
HAG.2_1.20	III. 
HAG.2_1.21	Õmane chõ Zeroebabeli, koemandroe ba mado Joeda: Oefaheoe mbanoea si jaw̃a, awõ danõ, 
HAG.2_1.22	oetoeliʼõ dadaomo razo ba oehori waʼabõlõ gamatõrõw̃a niha baero. Oetoeliõ goereta, fabaja si fakoereta jaw̃a, ba alaoe koedo, fabaja si fakoedo ba hoeloe, faoma ba mbawa ziʼõli nawõra. 
HAG.2_1.23	Ba na loeo daʼõ — iw̃aʼõ Jehowa ngahõnõ — ba oehalõ ndraʼoegõ, jaʼoegõ Seroebabeli, ono Zelatiëli, enonigoe, iw̃aʼõ Jehowa, ba oefataro ndraʼoegõ, timba laedoeroe tandro; me no oetoejoe ndraʼoegõ, iw̃aʼõ Jehowa ngahõnõ. 
ZEC.1_1.1	I. 
ZEC.1_1.2	No mofõnoe sibai Jehowa chõ ndra toeami. 
ZEC.1_1.3	Andrõ õmane chõra: Daʼõ niw̃aʼõ Jehowa ngahõnõ: Mifoeli ami chõgoe — iw̃aʼõ Jehowa ngahõnõ —, ba oefoelido gõi chõmi, iw̃aʼõ Jehowa ngahõnõ. 
ZEC.1_1.4	Bõi si mane ira toeami ami, toeami andrõ ba niw̃aʼõ zamaʼeleʼõ fõna: Daʼõ niw̃aʼõ Jehowa ngahõnõ: Mifalalini geraʼerami, mibõhõli lala si lõ sõchi andrõ chõmi ba boeaboeami andrõ si lõ sõchi! — ba lõ lafondrondrongo ba lõ latõngõni niw̃aʼõgoe, iw̃aʼõ Jehowa. 
ZEC.1_1.5	Ira toeami andrõ, ba heza so? Ba samaʼeleʼõ andrõ, ba hadia, si lõ aetoe noso? 
ZEC.1_1.6	Ba taroma ligoe andrõ, awõ nifachoigoe andrõ, niw̃aʼõgoe ba genonigoe, ba tenga no manga ba dõdõ ndra toeami, ba no lafalalini geraʼerara, ba no lamane: Nihonogõi Jehowa ngahõnõ nifatõrõ chõda — dali lala andrõ nitõrõda ba boeaboeada andrõ — ba no ifatõrõ chõda.
ZEC.1_1.7	II. 
ZEC.1_1.8	So gangilatagoe, ba zi bongi: niha ba hoeloe koedo sojoramõ, ba gotaloea malimbi ba ndraso so ia, ba moroi foerinia, ba koedo sojoramõ ba sojo ba safoesi. 
ZEC.1_1.9	Be me oesofoe: Hadia geloeaha daʼõ, Toeha? ba imane chõgoe malaʼika andrõ, sihede chõgoe: Daʼoeambachaʼõ chõoe, hadia geloeaha daʼõ. 
ZEC.1_1.10	Ba hoemede niha andrõ, ba gotaloea malimbi, imane: Nifatenge Jehowa daʼõ, ba wanõrõi oeli danõ! 
ZEC.1_1.11	Ba hoemede ira chõ malaʼika Jehowa andrõ, ba gotaloea malimbi, lamane: No matõrõi goeli danõ, ba hiza, ba no sahono manõ goeli danõ maʼasagõrõ, lõ hadia ia. 
ZEC.1_1.12	Ba hoemede malaʼika Jehowa andrõ, imane: He Jehowa ngahõnõ, ha waʼara tõ na lõ ahachõ dõdõoe Jeroezalema ba banoea mado Joeda, si no mofõnoe ndraʼoegõ, no 70 fache ae? 
ZEC.1_1.13	Ba itema li malaʼika andrõ, sihede chõgoe, Jehowa, ihaogõ wehedenia chõnia, fondrara dõdõ. 
ZEC.1_1.14	Ba imane chõgoe malaʼika andrõ, sihede chõgoe: Eboeaʼõ lioe, õmane: Daʼõ niw̃aʼõ Jehowa ngahõnõ: Hoemoeloe sibai dõdõgoe ba Jeroezalema ba ba Ziona, 
ZEC.1_1.15	ba mofõnoe sibai ndraʼo ba niha baero andrõ, si no ahonohono, si no moloeloei mege ba wamakiko, me mofõnoe ndraʼo, si lõ abõlõbõlõ. 
ZEC.1_1.16	Andrõ wa imane Jehowa: Oefoeli oefaigi Jeroezalema, ahachõ dõdõgoe: telaoe zoei gosali chõgoe, ba chõra, iw̃aʼõ Jehowa ngahõnõ, ba tefadõlõ ba Jeroezalema wanoeʼa danõ. 
ZEC.1_1.17	Ba farongogõ na, õmane: Daʼõ niw̃aʼõ Jehowa ngahõnõ: Eboea saʼae dania mbanoea andrõ chõgoe, balazi waʼohahaoe dõdõra, ba ifoeli irara dõdõ Ziona Jehowa, ba ifoeli itoejoe chõnia Jeroezalema.
ZEC.1_1.18	III. 
ZEC.1_1.19	Ba oemane chõ malaʼika andrõ, sihede chõgoe: Hadia geloeaha daʼõ? Ba imane chõgoe: Daʼõ dandroe andrõ samazawili mado Joeda ba Iraono Gizeraëli ba banoea Jeroezalema mege. 
ZEC.1_1.20	Ba ifaʼeleʼõ chõgoe ziamboe Jehowa, daõfa, 
ZEC.1_1.21	ba oemane: Hadia halõw̃õ daʼõ? Ba imane chõgoe: Daʼõ no mege, ba tandroe andrõ, si no mamazawili mado Joeda, irege samõsa lõʼõ saʼae samaõga bawania, ba daʼe, ba si mõi mametaʼoe jaʼira ba ba wangohori tandroe niha baero, si no mamaõga tandroe ba wolaoe ba danõ mado Joeda, ba wamazawili jaʼira.
ZEC.2_1.1	I. 
ZEC.2_1.2	Ba oemane: Heza mõi ndraʼoegõ? Ba imane chõgoe: Ba wanoeʼa Jeroezalema, ba wamaigi ha waʼebolo, ba ha waʼanaoe. 
ZEC.2_1.3	Ba hiza, ba so malaʼika andrõ, si fahoehoeo chõgoe, ba so na malaʼika bõʼõ, ba gametahõnia; 
ZEC.2_1.4	ba imane ba daʼõ: Foelõi, ba hede chõ nono matoea andrõ ba daʼõ, õmane: Si lõ õli dania Jeroezalema, ba waʼato niha ba ba waʼoja goerifõ, si so jomo ba mbanoea, 
ZEC.2_1.6	II. 
ZEC.2_1.7	Hai, jaʼoegõ Siona, orifiʼõ, jaʼoegõ sonahia ba ngai nono Mbabeli alawe! 
ZEC.2_1.8	Noa sa imanõ wameʼe li Jehowa ngahõnõ, no ifatenge ndraʼo ba niha baero andrõ, si no moraboe si so chõmi, ba wangaloei faʼeboea dõi ifatenge ndraʼo; me no sombambaja ono hõrõnia zombambaja jaʼami! 
ZEC.2_1.9	Ba hiza, ba oeʼoroʼõ dangagoe, jaw̃ara, enaʼõ ondraʼoea zi so barõ mbaw̃ara ira, ba enaʼõ aboto ba dõdõmi, wa no Jehowa ngahõnõ zamatenge jaʼo! 
ZEC.2_1.10	Aʼiki, ba omoesoiʼõ dõdõoe, jaʼoegõ ono Ziona alawe! hiza sa, so ndraʼo, ba wameʼe nahiagoe ba chõmi, iw̃aʼõ Jehowa. 
ZEC.2_1.11	Ba na loeo daʼõ, ba oja soi zi olembai Jehowa, enaʼõ fabõbõ banoeania ira, ba enaʼõ ba chõmi laʼiagõ; ba aboto dania ba dõdõmi, wa no Jehowa ngahõnõ zamatenge jaʼo ba chõmi. 
ZEC.2_1.12	Iʼochõgõ dania mado Joeda Jehowa, ihalõ tána chõnia, ba danõ niʼamoniʼõ andrõ ba ifoeli itoejoe chõnia Jeroezalema. 
ZEC.2_1.13	Dozi niha, ba ndramoehonogõ ira fõna Jehowa! Noa sa maoso ia, no irõi nahiania andrõ niʼamoniʼõ. 
ZEC.3_1.1	I. 
ZEC.3_1.2	Ba imane Jehowa chõ Zatana: Jehowa zangoemaʼõ chõoe: bõi hedehede, jaʼoegõ Satana! Jehowa, si no manoejoe chõnia Jeroezalema, zangoemaʼõ chõoe: bõi hedehede! Hadia, tenga doedoenga nisõbi ba galitõ daʼe? 
ZEC.3_1.3	Ba no noecha sodaʼi noecha Josoea, me so ia ba daʼõ, fõna malaʼika. 
ZEC.3_1.4	Ba hoemede daʼõ, imane ba zi so ba daʼõ: Miheta chõnia noecha sodaʼi andrõ! Ba noa daʼõ, ba imane chõnia: Hiza, no oebeʼe aefa chõoe horõoe, ba oefafonoechaʼõ saʼae ndraʼoegõ noecha ba walõw̃a. 
ZEC.3_1.5	Ba imane na: Mifanaemboe ia saemboe si lõ daʼi! Ba lafanaemboe ia saemboe si sõchi ba lafonoecha ia; ba sosó na ba ngaira malaʼika Jehowa andrõ. 
ZEC.3_1.6	Ba ifadoehoeʼõ chõ Josoea malaʼika Jehowa, imane: 
ZEC.3_1.7	Daʼõ niw̃aʼõ Jehowa ngahõnõ: Na õtõrõ lala andrõ chõgoe, ba na õʼoʼõ nifachoigoe; na õhaogõ halõw̃õoe ba nomogoe, ba na õhaogõ gõi wamaigi he wisa ba golajama, ba oefolala ndraʼoegõ, awõ genonigoe andre. 
ZEC.3_1.8	II. 
ZEC.3_1.9	Ba kara andrõ, nibeʼegoe fõna Josoea — fitoe hõrõ zamaigi kara, si ha samboesamboea —, ba oesoea dania, iw̃aʼõ Jehowa ngahõnõ, ba olalõw̃a andrõ, ba danõ andre, ba ha maʼõmaʼõchõ oeʼangohoriʼõ. 
ZEC.3_1.10	Ba na loeo daʼõ — iw̃aʼõ Jehowa — ba tola faoma mikaoni nawõmi ba loemõ nagoe ba ba loemõ marafala! 
ZEC.4_1.1	I. 
ZEC.4_1.2	ba imane chõgoe: Hadia niʼilaoe? Ba oemane: Naha wandroe oeʼila, anaʼa manõ, naha wanicha tánõ jaw̃a ba fitoe wandroenia ba fitoe goro wanicha, ba wolaoe ba wandroe andrõ, tánõ jaw̃a. 
ZEC.4_1.3	Ba ba ngainia, ba doea geoe dõla zai, sageoe ba gambõlõ naha wanicha andrõ ba sageoe ba gabera. 
ZEC.4_1.4	Ba hoemede ndraʼo, oemane chõ malaʼika andrõ, si fahoehoeo chõgoe: Hadia geloeaha daʼõ. Toeha? 
ZEC.4_1.5	Ba itema ligoe malaʼika andrõ, si fahoehoeo chõgoe, imane chõgoe: Hadia, lõ õʼila, hadia geloeaha daʼõ? Ba oemane: Lõʼõ, Toeha! 
ZEC.4_1.6	Ba hoemede ia, imane chõgoe: Taroma li Jehowa chõ Zeroebabeli daʼõ, imane: Tenga ba waʼabõlõoe ba tenga ba waʼabeʼeoe, ha ba Gehehagoe aʼi, iw̃aʼõ Jehowa ngahõnõ. 
ZEC.4_1.7	Hadia atṍ, ndraʼoegõ, jaʼoegõ hili seboea, fõna Zeroebabeli? Saloʼo dania ndraʼoegõ! Enaʼõ alaw̃a jaw̃a ibeʼe gara andrõ, ba enaʼõ lahehegõ: Ja ahowoe! Ja ahowoe!
ZEC.4_1.8	II. 
ZEC.4_1.9	Tanga Zeroebabeli mege zameʼe tooe tojo ba watalinga nomo andre, ba tangania gõi zangasiwai, enaʼõ aboto ba dõdõoe, wa no Jehowa ngahõnõ zamatenge jaʼo chõmi. 
ZEC.4_1.10	Ha niha sa zangositengagõ baw̃a mbõrõta andre! oi no ideʼide na! Somoeso tõdõ ira, na laʼila zimo ba danga Zeroebabeli; si fitoe andrõ — hõrõ Jehowa andrõ — zondroegi oeli danõ maʼasagõrõ. 
ZEC.4_1.11	Ba hoemede ndraʼo, oemane chõnia: Ba tõla zai andrõ, fatambai naha wandroe, ba hadia geloeaha? 
ZEC.4_1.12	Ba oesofoe na chõnia, oemane: Ba hadia geloeaha doetoeroe zai andrõ, ba ngai goro andrõ anaʼa, si doea andrõ, lala wanicha anaʼa andrõ moroi jaw̃a? 
ZEC.4_1.13	Ba imane chõgoe; Hadia, lõ õʼila hadia geloeaha daʼõ? Ba oemane: Lõʼõ, Toeha! 
ZEC.4_1.14	Ba imane: Daʼõ nibajoini andrõ, si daroea, si iagõ ngoningoni fõna zamatõrõ õsi goeli danõ maʼasagõrõ. 
ZEC.5_1.1	I. 
ZEC.5_1.2	Ba oemane chõgoe: Hadia niʼilaoe? Ba oemane: Soera sihombo oeʼila, doea woeloe hela waʼanaoe, ba foeloe hela waʼebolo. 
ZEC.5_1.3	Ba imane chõgoe: Daʼõ wangelifi andrõ, sanõrõi tanõ maʼasagõrõ; dozi sanagõ, ba nihori ba daʼe, dali nisoera ba zoera andrõ; ba dozi si mõi ba hõleo [na faja], ba nihori ba daʼe, dali nisoera ba zoera andrõ. 
ZEC.5_1.4	No oefaʼoheʼõ ia, iw̃aʼõ Jehowa ngahõnõ, enaʼõ iroegi jomo ba nomo zanagõ ba ba nomo zi mõi ba hõloe ba dõigoe [na faja], enaʼõ jomo chõra iʼiagõ, ba enaʼõ ifoefoe, he eoe, ba he kara.
ZEC.5_1.5	II. 
ZEC.5_1.6	Ba oemane: Hadia ia? Ba imane: Looe zoroma; ba imane na: Olalõw̃ara daʼõ, ba danõ, maʼasagõrõ. 
ZEC.5_1.7	Ba hiza, ba teboka lagõ looe, simo sowoelo, ba hiza ndra alawe sidaodao, bacha ba looe. 
ZEC.5_1.8	Ba imane [malaʼika]: Daʼõ horõ andrõ. Ba itoeliʼõ tooe ba looe [ndra alawe andrõ], ba ilagõʼõ simo no mege. 
ZEC.5_1.9	Ba me oefaõga horõgoe, ba hiza, daroea ndra alawe soroma, ba ibõzi angi gafira — no hoelõ gafi doembao gafira —, ba lafazaw̃a looe no mege, laʼohe ba daloe mbanoea. 
ZEC.5_1.10	Ba oemane chõ malaʼika andrõ, si fahoehoeo chõgoe: Heza laʼohe looe andrõ? 
ZEC.5_1.11	Ba imane chõgoe: Ba wamaigi nahiania ba danõ Zineara, ba na no awai, ba lafedadao ba daʼõ, ba nahania. 
ZEC.6_1.1	I. 
ZEC.6_1.2	Ba sondrõni koereta si so fõna, ba koedo sojoramõ, ba ba goereta fanete daʼõ, ba koedo saitõ, 
ZEC.6_1.3	ba ba wanete daʼõ, ba safoesi, ba ba wanete daʼõ, ba sombaw̃ambaw̃a. 
ZEC.6_1.4	Ba hoemede ndraʼo, oemane chõ malaʼika andrõ, si fahoehoeo chõgoe: Hadia geloeaha daʼõ, Toeha? 
ZEC.6_1.5	Ba imane chõgoe malaʼika: Daʼõ mata angi andrõ, si õfa; latõrõ, me no faefá laʼondrasi zamatõrõ õsi goeli danõ maʼafefoe. 
ZEC.6_1.6	Koereta andrõ, nidõni koedo saitõ andrõ, ba ba danõ mijõoe isaw̃a, ba laʼoʼõ safoesi andrõ; ba sombaw̃ambaw̃a, ba ba danõ miraja lasaw̃a. 
ZEC.6_1.7	Ba mofanõ gõi sojoramõ andrõ; ba me mangefa ira enaʼõ, ba imane [Jehowa]: Milaboe! Mitõrõi goeli danõ! ba latõrõi goeli danõ. 
ZEC.6_1.8	Ba hoemede ia chõgoe, ba imane chõgoe: Faigi, sanaw̃a tanõ mijõoe andrõ, ba ahono Gehehagoe ba danõ jõoe andrõ misa labeʼe. 
ZEC.6_1.9	II. 
ZEC.6_1.10	Halõ õsa gameʼela mbanoea si no moeʼoloiʼõ, Helidaʼi zamaʼema chõoe, nibeʼe ndra Tobia Jedaja; ba ae jomo chõ Josia, ono Zefania, na loeo daʼõ, jaʼoegõ andrõ, ba nomo ba zi mõi ira, me laʼotarai Mbabeli. 
ZEC.6_1.11	Ba halõ wirõ ba anaʼa, ba baliʼõ takoela, ba fotakoela Zeroebabeli ba Josoea, ono Josadaki, ere seboea, 
ZEC.6_1.12	ba õmane chõra: Daʼõ niw̃aʼõ Jehowa ngahõnõ: 
ZEC.6_1.13	Jaʼiá zolaoe osali Jehowa, ba si faloecha faʼasalaw̃a ia, ba tobali doemadao ia ba dadaoma zalaw̃a chõnia, ba salaw̃a ia, ba so ba ngainia gere, ba ha sara dõdõ zi daroea andrõ. 
ZEC.6_1.14	Ba takoela no mege, ba nibeʼe ba gosali Jehowa, fa bõi aefaʼaefa itõrõ tõdõra ndra Helidaʼi Tobia Jedaja, ba faʼobõwõ nono Zefania andrõ. 
ZEC.6_1.15	Ba banoea sarõoe, ba mõi manolo ba wolaoe osali Jehowa, enaʼõ aboto ba dõdõmi, wa no Jehowa ngahõnõ zamatenge jaʼo chõmi, ba na moroi ba dõdõmi miʼoʼõ goroisa Lowalangimi Jehowa, ba itõrõ. 
ZEC.7_1.1	I. 
ZEC.7_1.2	Ba zi mendrõfa, ba mbaw̃a si siw̃a, baw̃a Kisilewi ba lafatenge zinenge si samba omo ndra Elizarese ba Regemi-Melechi ba banoeara, 
ZEC.7_1.3	ba wangaloeloe chõ Jehowa, ba wanofoe ba gere, ba gosali Jehowa ngahõnõ, ba ba zamaʼeleʼõ, lamane: Hadia, oetohoegõ na ba mbaw̃a si lima weʼē ba famoni, hadia, oetohoegõ na wolaoegoe no, ha me oega fache saʼae. 
ZEC.7_1.4	II. 
ZEC.7_1.5	Hede ba niha ba danõ fefoe ba ba gere, õmane: Na no fitoe ngafoeloe fache mamoni ami ba megeʼege, na baw̃a si lima ba na baw̃a si fitoe, ba hadia, no chõgoe tetandrõsaigõ wamonimi andrõ? 
ZEC.7_1.6	Ba na manga ami ba na mibadoe hadia ia, ba hadia, tenga jaʼami zi manga, ba tenga jaʼami zamadoe nibadoe andrõ? 
ZEC.7_1.7	Hadia, tenga daʼe daroma li andrõ, nifaʼombachaʼõgõ Jehowa ba zamaʼeleʼõ no andrõ, fõna, me so na niha ba Jeroezalema, me lõʼõ na hadia ia chõra, ba ba mbanoea si tefasoei jaʼira, ba me lõ saheta niha raja, ba ba zaloʼo? 
ZEC.7_1.8	Ba so niw̃aʼõ Jehowa chõ Zacharia, imane: 
ZEC.7_1.9	Daʼõ niw̃aʼõ Jehowa ngahõnõ: ”Satoelõ mifaigi, ba wamatoenõ hoehoeo, ba faoma miʼomasiʼõ nawõmi, ba faoma mihachõsi tõdõ! 
ZEC.7_1.10	Bõi mifakao lacha mbanoea ba si lõ ama, si lõ ina, ba he niha bõʼõ, ba he si noemana, ba bõi mifachoi tõdõmi zi lõ sõchi ba nawõmi!” 
ZEC.7_1.11	Ba no te chõra wamondrongo, no abeʼe mbõrõ doeʼi; laʼafisoʼõ dõgi dalingara, ba tobali lõ larongo. 
ZEC.7_1.12	Ba laʼabeʼeʼõ dõdõra, timba naoma, ba tobali lõ larongo goroisa ba taroma li andrõ nifafaʼemaʼõ Jehowa ngahõnõ chõ Gehehania, ba zamaʼeleʼõ andrõ, fõna. Ba tesao wõnoe Jehowa ngahõnõ, fõnoe sabõlõbolõ, 
ZEC.7_1.13	ba si mane ba weʼaonia mege, si lõ lafondrondrongo, si manõ dania na moeʼaoʼao ira, iw̃aʼõ Jehowa ngahõnõ, lõ oerongo; 
ZEC.7_1.14	oefazawili dania ira aʼi, ba danõ niha baero fefoe, si lõ larai laʼila, ba tanõra, ba si tobali tanõ si mate, na no aheta ira, ba tobali lõ sanõrõ saʼae; ba tobali tanõ si mate danõ si sõchi sibai labeʼe.
ZEC.8_1.1	I. 
ZEC.8_1.2	Daʼõ niw̃aʼõ Jehowa ngahõnõ: Omasido sibai Ziona andrõ, solohoe ndraʼodo, ba no tesao wõnoegoe chõra, fõnoe sabõlõbõlõ. 
ZEC.8_1.3	Daʼõ niw̃aʼõ Jehowa: Sangawoeli ba Ziona ndraʼodo, ba ba daloe Jeroezalema oebeʼe nahiagoe; ”banoea si lõ farõi” dania dõi Jeroezalema, ba ”hili niʼamoniʼõ” dõi hili Jehowa ngahõnõ. 
ZEC.8_1.4	Daʼõ niw̃aʼõ Jehowa ngahõnõ: So na dania zidaodao ba golajama ba Jeroezalema ira matoea satoea ba ira alawe satoea, dozi so ziʼo ba dangara, me no atoea sibai ira. 
ZEC.8_1.5	Ba ewali jomo ba mbanoea, ba anõnõ iraono, ono matoea ba ono alawe, si famaimai baewali chõra. 
ZEC.8_1.6	Daʼõ niw̃aʼõ Jehowa ngahõnõ: Na sahõlihõli dõdõ dania daʼõ, na loeo daʼõ, wamaigi zi tosai so daʼe, ba chõgoe gõi, ba sahõlihõli dõdõ ia, iw̃aʼõ Jehowa ngahõnõ. 
ZEC.8_1.7	Daʼõ niw̃aʼõ Jehowa ngahõnõ: Hiza, oeʼorifi mbanoeagoe, oeʼefaʼõ ba danõ tánõ ba gatoemboecha loeo misa ba ba danõ tánõ ba gaechoela loeo, 
ZEC.8_1.8	ba oeʼohe mangawoeli ira, enaʼõ jomo ba Jeroezalema labeʼe nahiara, ba banoeagoe ira, si lõ teboelõ ba si ndroehoe, ba Lowalangira ndraʼodo!
ZEC.8_1.9	II. 
ZEC.8_1.10	Fõna daʼõ sa, ba lõ bõli gõlõ niha ba halõw̃õra, ba he halõw̃õ goerifõ, ba no zajazaja gõlõ; ba zofanõ ba ba zangawoeli, ba so gametaʼoeõ emali, ba no oefadooe manõ niha fefoe. 
ZEC.8_1.11	Ba ijaʼe, ba bõʼõ dõdõgoe ba zi tosai soi daʼe, bõʼõ me fõna, iw̃aʼõ Jehowa ngahõnõ; 
ZEC.8_1.12	lõʼõ saʼae hadia ia ba zinanõ chõra. Mowoea nagoe ba mowoea danõ, ba sosó namo mbanoea ba oetehe manõ daʼõ fefoe ba zi tosai soi andre. 
ZEC.8_1.13	Ba si mane mege, me no tobali fangelifi dõimi ba niha baero, jaʼami maʼoewoe Joeda ba maʼoewoe Gizeraëli, si manõ wanologoe jaʼami, enaʼõ tobali famahowoeʼõ dõimi! Bõi miboesi dõdõmi! 
ZEC.8_1.14	Miʼabeʼeʼõ dangami! Imane sa Jehowa ngahõnõ: Si mane mege, me oehonogõi wamakao jaʼami, me labaosi dõdõgoe ira toeami, iw̃aʼõ Jehowa ngahõnõ, ba me lõ arõoerõoe ba dõdõgoe, 
ZEC.8_1.15	si manõ gõi wangohonogõigoe maʼõchõ famatõrõ si sõchi ba Jeroezalema ba ba maʼoewoe Joeda. 
ZEC.8_1.16	Bõi miboesi dõdõmi! Ba daʼõ nilaoemi: Faoma si doehoe milaoe chõ nawõmi ba bõi mibilaʼõ wamatoenõ hoehoeo ba kato chõmi, hoekoe satoelõ mifatõrõ! 
ZEC.8_1.17	Bõi mifachai tõdõmi zi lõ sõchi chõ nawõmi, ba bõi omasi ami weʼamõi ba hõloe ba zi lõ doehoe, me no si fatoewoe chõgoe daʼõ fefoe, iw̃aʼõ Jehowa. 
ZEC.8_1.18	III. 
ZEC.8_1.19	Daʼõ niw̃aʼõ Jehowa ngahõnõ: Famoni andrõ, na baw̃a si õfa ba si lima ba si fitoe ba si foeloe, ba tobali faʼomoeso dõdõ ba faʼiki ba si no amaedola walõw̃a, ba maʼoewoe Joeda: ba miʼomasiʼõ zi doehoe ba faʼatoelõmi chõ nawõmi! 
ZEC.8_1.20	Daʼõ niw̃aʼõ Jehowa ngahõnõ: Faloecha na dania, ba laʼondrasi ami soi bõʼõ, samboesamboea soi manõ, ba oja banoea zangondrasi jaʼami. 
ZEC.8_1.21	Faoma mõi chõ nawõra mbanoeara ba lamane: Talaboe, mõi ita fakao chõ Jehowa ngahõnõ! Jaʼodo gõi, ba si mõi! 
ZEC.8_1.22	Ba oja soi, ato niha baero zangondrasi, ba wangaloei Jehowa ngahõnõ, ba Jeroezalema, ba ba wakaosa, chõ Jehowa. 
ZEC.8_1.23	Daʼõ niw̃aʼõ Jehowa ngahõnõ: Na loeo daʼõ dania, ba hiza, ba dafitoe niha, hadia lira fefoe, li niha baero, zondraʼoe ahe mbaroe niha Jehoeda si ha samõsa, ba sangoemaʼõ: Faoga chõmi, me no marongo, wa lõ aefaʼaefa chõmi Lowalangi! 
ZEC.9_1.1	I. 
ZEC.9_1.2	Ba ba Hamata, si faola ba daʼõ, ba ba Diro ba ba Zidona; noa sa oneche sibai ira! 
ZEC.9_1.3	No laʼaroʼõ mbanoea chõra banoea Diro andrõ. No lahõna wirõ, timba gawoegawoe, ba balaki, timba damboe baewali waʼoja. 
ZEC.9_1.4	Ba hiza, ba Jehowa zatoeʼa dania, ba itimba ba nasi wangabeʼera andrõ, ba banoea, ba õ galitõ. 
ZEC.9_1.5	Lafaigifaigi dania Asikalo, ba hoemocha mboera: ba banoea Gasa, ba lakõrõboei ira [ba waʼafõchõ], ba si manõ gõi Nekerona — me no tobali faja dõtõnafõra andrõ. Ba ba Gasa, ba lõ razo saʼae; ba Asikalo, ba si lõ niha saʼae dania, 
ZEC.9_1.6	ba ba Gasoto, ba niha si no fachõjõ zowanoea. Oehõndrõgõ wajaw̃asa Ndrawa Wilisiti andrõ, 
ZEC.9_1.7	ba oefadõni ba mbawara si fao do andrõ; ba sogoro ita andrõ chõra, ba oesõbi ba nifõra. Ba si tosai dania ira gõi, chõ Lowalangida. Si falaw̃alaw̃a ba zalaw̃a mado Joeda dania ira, ba banoea Nekerona, ba si falaw̃alaw̃a ba Ndraono Jeboesi. 
ZEC.9_1.8	Ba oeʼiagõ baʼabaʼa ba gosali andrõ chõgoe, baʼabaʼa zanõrõ fefoe. Bõi saʼae iroegi ira samakao; oefaigifaigi saʼae.
ZEC.9_1.9	II. 
ZEC.9_1.10	Ba ihori goereta ba wanoewõ, ba mado Geferaji, ba he koedo ba Jeroezalema: ba he fana ba wanoewõ, ba nihori dania; ba fa bõi fasoewõ iw̃aʼõ ba soi niha misa. Ba oi barõ mbawania so, iʼotarai nasi ba zi tambai, noemalõ ba nasi ba zi tambai, tánõ sa, ba iʼotarai mboto Oifarati, noemalõ ba wondrege danõ. 
ZEC.9_1.11	Ba me no do oebeʼe tandro tanga ba zoera wawoeʼoesa li andrõ chõda, ba oeʼefaʼõ gõi niʼoloiʼõ andrõ chõoe, ba mbaʼa andrõ, si lõ idanõ. 
ZEC.9_1.12	Mifoeli ami ba mbanoea saro andrõ, jaʼami si no timba nikoeroe, sanõtõna na fangefa. Maʼõchṍ na gõi, ba tefarongogõ: Oefodoea winaeta wanoelõni chõoe. 
ZEC.9_1.13	No oechai chõgoe mado Joeda, nifogai fana, no oefoʼõsi [ono wana] mado Geferaji, ba oefarooe nonooe matoea, jaʼoegõ Siona, ba wolaoe ba ndraono Jawano, oebaliʼõ siʼõli zabõlõ ami. 
ZEC.9_1.14	Toʼele dania Jehowa, jaw̃ara, ba itõrõ ono wana chõnia, timba gari mbanoea; ilaoe dania dorofe Jehowa ba fao ia ba nangi sabõlõ moroi raja wanõrõ. 
ZEC.9_1.15	Ifobaʼabaʼa ira Jehowa ngahõnõ, mangamanga ira, ba lahoendrahoendra tooe nono gara riboribo. Labadoe ndro [zanoewõ] nifamadoe agoe, ba oi do ira, timba wiga andrõ, ba wameʼe soemange, ba timba watalinga naha wameʼe soemange. 
ZEC.9_1.16	Lowalangira Jehowa zameʼe abõlõ ira, na loeo daʼõ, jaʼira andrõ, nikoebaloi, banoeania, me no manimani ba dakoela ira, si takile ba danõnia. 
ZEC.9_1.17	Ha lõ eboea lachõminia! ba ha lõ abõlõ waʼasõchinia! So mboea danõ, fangabõlõ nono matoea, ba so nõsi mboea nagoe fangabõlõ nono alawe. 
ZEC.10_1.1	I. 
ZEC.10_1.2	Fajafafa sa niw̃aʼõ ziraha, ba no angilata faja gangilata zi faeta; nifachai dõdõ, si lõ boto, wehedera, ba no angi wondrara dõdõ andrõ chõra. Andrõ wa mowaõwaõ manõ ira, timba ngawawá mbiribiri, ba no iroegi ira famakao, me no lõ sokoebaloi jaʼira. 
ZEC.10_1.3	Ba no tesao wõnoegoe, ba goebalo andrõ, ba oeʼotoeʼõ dania zi matoea andrõ [sondrõniaʼõ jaʼira]. Noa sa ifaigi Jehowa ngahõnõ nikoebaloi andrõ chõnia, maʼoewoe Joeda, ba no ibaliʼõ koedo chõnia, koedo soadoe ba wanoewõ. 
ZEC.10_1.4	Chõnia iʼotarai tojo ba watalinga ba moroi chõnia gõi daroetaroe nose, moroi chõnia wana ba wanoewõ, ba ba chõnia laʼotarai sondrõniaʼõ fefoe. 
ZEC.10_1.5	Hoelõ sabõlõ ira ba wasõndrata, samõbõrõ tooe tamboe ba ewali, ba lalaoe fasõndra, me no Jehowa zanolo jaʼira, ba tobali si lõ boto zi fakoedo (emali). 
ZEC.10_1.6	Ba oeʼabeʼeʼõ maʼoewoe Joeda, ba oetolo maʼoewoe Josefo; ba oeʼohe mangawoeli ira, me no ahachõ dõdõgoe ira, ba tobali hoelõ na lõ oerai oetiboʼõ ira. Me no Jehowa ndraʼodo, Lowalangira, ba oefondrondrongo chõra. 
ZEC.10_1.7	Ba tobali sabõlõ mado Geferaji, ba abeʼe dõdõra, timba zi no mamadoe agoe. Ba laʼila iraonora; ba omoeso dõdõ, owoeawoea dõdõra ba chõ Jehowa! 
ZEC.10_1.8	II. 
ZEC.10_1.9	Oefazawili ira ba danõ niha baero, ba he ba wondrege zarõoe tanõ, ba itõrõ tõdõra ndraʼodo; ba laʼeʼeboea ndraonora, ba lafoeli ira. 
ZEC.10_1.10	Oeʼohe mangawoeli ira, moroi ba danõ Miseraji ba oeʼowoeloi ira moroi ba danõ Asiria; oefaʼamõi ba danõ Gileadi ira ba ba hili Libano, ba ambõ nahara. 
ZEC.10_1.11	Laʼõtõ nasi, lasaw̃a Diro, ba itoeliʼõ ba nasi hati andrõ chõra, ba ogoʼõ namõ Nilo, fefoe. Ba tetoeliʼõ tooe Asiria, si no fajaw̃a andrõ, ba aheta ziʼo zalaw̃a ba Ndrawa Miseraji. 
ZEC.10_1.12	Abeʼe dania ira ba chõ Jehowa oebeʼe, ba lasoeno dania ira ba dõinia andrõ, iw̃aʼõ Jehowa.
ZEC.11_1.1	I. 
ZEC.11_1.2	Egeʼege, jaʼoegõ senobari, me no tekiko geresi, me no afoefoe zoadoe andrõ! Miʼegeʼege, jaʼami manawa ba danõ Mbazana, me no tooe ba danõ so gatoea andrõ, si tebai itõrõ niha mege! 
ZEC.11_1.3	Tarongo wegeʼege goebalo andrõ, me no afoefoe waʼasõchi andrõ. Tarongo wendrõndrõndrõndrõ nono zingo, me no tobali tanõ si mate zatoea eoe andrõ ba ndraso Joridano. 
ZEC.11_1.4	Daʼõ niw̃aʼõ Lowalangigoe Jehowa: Koebaloi mbiribiri andrõ nitaba dania; 
ZEC.11_1.5	nitaba zowõli lõ fotoe; ba niw̃aʼõ zamawa: Nisoeno Jehowa, soʼanaʼa saʼae ndraʼodo! ba koebalora, ba lõ lahachõsi tõdõ ira. 
ZEC.11_1.6	Iʼotarai daʼe sa, ba lõʼõ saʼae oehachõsi tõdõ niha ba danõ, iw̃aʼõ Jehowa; jaʼodo saʼae zoloeloe niha, oeloeloe ba danga goebalonia zamõsana, ba ba danga razonia; daʼõ saʼae zamakiko tanõ, ba samõsa lõ oeʼefaʼõ ba dangara.
ZEC.11_1.7	II. 
ZEC.11_1.8	Ba me oekoebalobaloi mbiribiri andrõ, ba me no oetimba goebalo si datõloe andrõ, barõ zi ba sara waw̃a, ba anoezoe dõdõgoe ira, ba jaʼira gõi, ba no sanoezoe tõdõ jaʼodo. 
ZEC.11_1.9	Ba oemane: Lõ omasido wokoebaloi jaʼami: si mate, ba alacha mate ia, ba si tekiko, ba alacha tekiko, ba si tosai na dania, ba hana na faoma laʼā nawõra! 
ZEC.11_1.10	III. 
ZEC.11_1.11	Ba me tedoedoegõ, me loeo daʼõ, ba aboto ba dõdõ mbiribiri andrõ, fondrege zahachõ dõdõda, sanõngõni nilaoegoe, wa no taroma li Jehowa. 
ZEC.11_1.12	Ba oemane chõra: Na lõ aboea chõmi, ba mibeʼe loeogoe, ba na lõ mibeʼe, ba bõi. Ba latoelo loeogoe, 30 roefia. 
ZEC.11_1.13	Ba imane chõgoe Jehowa: Fazaoemba ba mbateʼe girõgirõ, mbõli soadoe andrõ, niw̃aʼõra bõligoe! Ba oehalõ roefia andrõ, si 30, ba oefazaoemba ba mbateʼe girõgirõ, ba gosali Jehowa. 
ZEC.11_1.14	Ba oefatõ gõi ziʼogoe si sara, ”famabõbõ” andrõ, ba wanoedoegõ faʼafatalifoesõra mado Joeda Ndraono Gizeraëli. 
ZEC.11_1.15	Ba imane chõgoe Jehowa: Halõ chõoe wakake goebalo sambõ tõdõ; 
ZEC.11_1.16	Hiza sa, jaʼodo zangasogõ dania koebalo ba danõ, si lõ ba dõdõ si tekiko saʼae, ba si lõ mangaloei sisoena ba si lõ mamadõhõ socho zesocho, ba si lõ mondrorogõ si lõ fõchõ [na], si agaʼagā nõsi zatabõ, ba samabali saʼara. 
ZEC.11_1.17	Alai goebalo andrõ, si lõ ngaroro, si farõi ba nikoebaloi andrõ. Ja okõli daʼionia, ba ja aboto hõrõnia kambõlõ! Ja okõli sibai daʼionia, ba acha aloea mate hõrõnia kambõlõ!
ZEC.12_1.1	I. 
ZEC.12_1.2	Hiza, oebaliʼõ mako zalimboeanõ niha Jeroezalema, salimboeanõ niha baero fefoe, si tefasoei jaʼira, ba tefarahoe gõi mado Joeda, na lasoewõ Jeroezalema. 
ZEC.12_1.3	Na loeo daʼõ dania, ba oebaliʼõ gowe nifazaw̃a Jeroezalema, ba niha baero fefoe, dozi ha niha ira samazaw̃a, ba mesocho; ba dozi soi ba goeli danõ, ba owoelo, oedoenia. 
ZEC.12_1.4	Ba na loeo daʼõ, iw̃aʼõ Jehowa, ba oebõzi faʼatokea koedo fefoe; ba si fakoedo ba hoeloe, ba oebõzi faʼowõhõ. Ba maʼoewoe Joeda andrõ, ba oehõrõhõrõgõ, fatoea oehawoei bõsi koedo niha baero fefoe. 
ZEC.12_1.5	Ba lamane dania dõdõra salaw̃a mado Joeda: Weʼeweʼe dõdõ mbanoea Jeroezalema Jehowa ngahõnõ, Lowalangira, weʼeweʼe dõdõ sabeʼe! 
ZEC.12_1.6	Na loeo daʼõ dania, ba timba ndroendroenga ba mbaho geʼoe zalaw̃a mado Joeda oebeʼe, ba timba zoeloe siholahola ba mbaho ngambõbõ wache, ba tobali laʼā niha baero fefoe, si tefasoei jaʼira, he ba gambõlõ, ba he ba gabera; ba Jeroezalema, ba si lõ teboelõ ba nahania, lõ hadia ia chõra. 
ZEC.12_1.7	Iʼofõnaiʼõ wanolo ba nose mado Joeda Jehowa, fa bõi fajaw̃a ba mado Joeda maʼoewoe Dawido ba banoea Jeroezalema, ba waʼeboea dõira andrõ. 
ZEC.12_1.8	Na loeo daʼõ, ba amaedola ibaloegõ baloesenia Jehowa mbanoea Jeroezalema, ba samomé chõra, ba no timba Dawido, na loeo daʼõ, ba maʼoewoe Dawido, ba no timba Lowalangi, si mane malaʼika Jehowa andrõ, si iagõ fõnara. 
ZEC.12_1.9	Ba na loeo daʼõ, ba oeʼaloei wangohori fefoe niha baero, si no mõi manoewõ Jeroezalema. 
ZEC.12_1.10	II. 
ZEC.12_1.11	Na loeo daʼõ, ba tesao wangeʼesi sabõlõbõlõ, ba Jeroezalema, timba wangeʼesi no ba Hadandrimo ba danõ saloʼo, ba Megido. 
ZEC.12_1.12	Megeʼege niha ba danõ fefoe, samboesamboea mado: Si tonia maʼoewoe Dawido ba si tonia ndra alawe chõra; ba si tonia maʼoewoe Natano ba si manõ gõi ndra alawe chõra; 
ZEC.12_1.13	ba si tonia mado Lewi ba si manõ gõi ndra alawe chõra; ba si tonia maʼoewoe Zimeʼi ba si manõ gõi ndra alawe chõra; 
ZEC.12_1.14	ba si manõ madora fefoe; samboesamboea mado, ba si tonia, ba si manõ gõi ndra alawe chõra.
ZEC.13_1.1	I. 
ZEC.13_1.2	Ba na loeo daʼõ — iw̃aʼõ Jehowa ngahõnõ, ba oehori irege dõi nadoe, ba danõ, ba tobali lõ itõrõ lira saʼae, ba oemanõ gõi wangohori ba danõ samaʼeleʼõ andrõ, fabaja eheha andrõ si raʼiraʼiõ. 
ZEC.13_1.3	Ba na so zoei na zabeʼe tõdõ, ba weʼamõi samaʼeleʼõ, ba lamane dania chõnia amania ba inania, soʼono jaʼia: Jagõ mate, me no õlaoe waja ba dõi Jehowa! Ba satoeania, amania ba inania zanaroeʼõ chõnia siʼõli, na mõi ia samaʼeleʼõ. 
ZEC.13_1.4	Ba na loeo daʼõ, ba dozi samaʼeleʼõ, ba saila ba gangilatara, na mõi ira samaʼeleʼõ, ba lõʼõ saʼae laʼobaroe mbaroe boe andrõ, ba wolimo niha; 
ZEC.13_1.5	dozi lamane aʼine: Tenga samaʼeleʼõ ndraʼodo, no sangahalõ ndraʼo; me iraono sibai na ndraʼo, ba no lahõli sawoejoe ndraʼodo. 
ZEC.13_1.6	Ba na tamanõ dania: Ba hadia laheto andrõ, ba dõtõʼamõ? ba imane: Me no labõbõzido jomo ba nomo zomasi jaʼodo! 
ZEC.13_1.7	II. 
ZEC.13_1.8	Ba ba danõ maʼasagõrõ — iw̃aʼõ Jehowa — ba tobali doeata zahori, si mate, ba ha saraõ zi tosai ba danõ. 
ZEC.13_1.9	Ba he si saraõ andrõ, ba oefatõrõ ba galitõ, oetoenoe, nifanoenoe firõ, oehaogõ ira, nifangehao anaʼa. Daʼõ dania zi angarõfi li tõigoe, ba oefondrondrongo chõra, ba oemane dania: Daʼõ mbanoeagoe! ba lamane: He Jehowa, Lowalangigoe! 
ZEC.14_1.1	I. 
ZEC.14_1.2	Oeʼowoeloi saʼae dania niha baero fefoe, ba wanoewõ Jeroezalema, ba atoeʼa dania ira ba mbanoea, ba laraboeraboe gamagama ba nomo, ba lahorõni ndra alawe; ba si matonga nõsi mbanoea, ba niʼoloiʼõ, ba si tosai niha, ba tenga nihori ba mbanoea. 
ZEC.14_1.3	Toʼele dania Jehowa aʼi, mõi fasoewõ ba soi niha andrõ, si mane no, me fasoewõ ia, me loeo wasõndrata andrõ. 
ZEC.14_1.4	Ba hili wanicha iʼiagõ, na loeo daʼõ, ba hili wanicha andrõ ba gamaoedoe Jeroezalema, tánõ ba gatoemboecha loeo. Ba fabali hili wanicha, iʼotarai zoezoenia, noemalõ ba gatoemboecha ba ba gaechoela, tobali bawa danõ sebolo, mijõoe toʼese zi tambai hili ba miraja toʼese zi tambai. 
ZEC.14_1.5	Ba moloi ami, misaw̃a mbawa danõ andrõ, otaloea hili andrõ chõgoe — me no ba Gaseli iroegi bawa danõ andrõ, otaloea hili — ba soloi ami, si mane me moloi ami ba ziheoe no andrõ, me loeo razo mado Joeda Oesia. Ba si toʼele Jehowa, Lowalangigoe, ba awõnia niʼamoniʼõ fefoe. 
ZEC.14_1.6	Ba na loeo daʼõ, ba lõʼõ manõ moloeo, tobali ogõmigõmi zihaga andrõ. 
ZEC.14_1.7	Ba maʼõchõ dania — nihonogõi Jehowa — ba tenga si moloeo ba tenga si bongi; ba na tánõ owī, ba awena moloeo. 
ZEC.14_1.8	II. 
ZEC.14_1.10	Tobali saloʼo dania danõ maʼasagõrõ, iʼotarai Geba, noemalõ ba Rimono, raja Jeroezalema. Ba Jeroezalema, ba si lõ teboelõ ba dadaomania andrõ, si no alaw̃a, iʼotarai mbawa gõli mado Mbenijami, iroegi naha mbawa gõli me fõna ba iroegi mbawa gõli ba watalinga andrõ; ba iʼotarai malige Hananeli, ba iroegi wolazi andrõ chõ razo. 
ZEC.14_1.11	Ba sosó ira ba daʼõ, ba lõ fangelifi saʼae, ba sahono mbanoea Jeroezalema, lõ hadia ia. 
ZEC.14_1.12	III. 
ZEC.14_1.13	Na loeo daʼõ, ba ihawoei ira faʼafakoejoe sabõlõbõlõ Jehowa, ba tobali faraʼoeraʼoe tanga ira, ba ilaoe chõ nawõnia zamõsana. 
ZEC.14_1.14	Ba mado Joeda gõi zi fasõndra chõra, jomo ba Jeroezalema. Ba teʼowoeloi dania ganaʼa niha baero fefoe, si fasoei, anaʼa ba firõ ba noecha, si fahõna. 
ZEC.14_1.15	Ba famoenoe daʼõ gõi zi gõna koedo ba koedo kalide ba ondra ba kalide, oerifõ niha fefoe, si so ba naha zanoewõ andrõ.
ZEC.14_1.16	IV. 
ZEC.14_1.17	Ba si lõ mõi misi jaw̃a ba Jeroezalema, soi niha ba goeli danõ, ba wangaloeloe chõ razo Jehowa ngahõnõ, ba lõ aechoe ba danõra deoe. 
ZEC.14_1.18	Ba na lõ mõi misi jaw̃a Ndrawa Miseraji, na lõ jaʼira, ba gõna ira famakao andrõ, nifatõrõ Jehowa ba niha baero andrõ, si lõ mõi misi jaw̃a, ba wolaoe owasa nose daha geoe. 
ZEC.14_1.19	Daʼõ dania horõ Ndrawa Miseraji ba horõ niha baero fefoe, me lõ mõi ira misi jaw̃a ba wolaoe owasa nose daha geoe. 
ZEC.14_1.20	Ba na loeo daʼõ, ba soera ba dete ritiriti andrõ ba koedo, ba: ”Niʼamoniʼõ chõ Jehowa!” ba bowoa fondrino andrõ ba gosali Jehowa, ba no si mane figa andrõ, ba wameʼe soemange. 
ZEC.14_1.21	Dozi bowoa dania, ba Jeroezalema ba ba mado Joeda, ba no moeʼamoniʼõ chõ Jehowa ngahõnõ, ba dozi sameʼe soemange, ba so ira, ba lahalõ õsa, ba labeʼe fondrino [zoemange], ba na loeo daʼõ ba lõʼõ saʼae saniaga, ba gosali Jehowa ngahõnõ. 
MAL.1_1.1	I. 
MAL.1_1.2	Imane Jehowa: No oeʼomasiʼõ ami, ba mimane: Heza zi no õʼomasiʼõ ndraʼaga? Ba imane Jehowa: Hadia, tenga gaʼa Jakobo Gezaoe? ba noa zoei oeʼomasiʼõ Jakobo, 
MAL.1_1.3	ba faʼoedoe ndraʼo chõ Gezaoe, ba no oebaliʼõ sasaiʼõ hili andrõ chõnia; ba tána chõnia tanõ, ba no oebaliʼõ tanõ si mate, nahia nasoe anaʼa. 
MAL.1_1.4	Na lamane Iraono Gedomo: Si no moerasa ndraʼaga, ba mafoeli maʼaʼazõchi gadoedoela andrõ, ba imane Jehowa ngahõnõ andrõ: Sotomo ira, ba sanoedoegõ ndraʼodo, ba labeʼe tõira ”tanõ horõ” ba ”soi sofõnoe Jehowa, si lõ mamalõmalõ”. 
MAL.1_1.5	Ba iʼila hõrõmi, ba mimane dania: Seboea Jehowa, italoeʼi nola Ndraono Gizeraëli!
MAL.1_1.6	II. 
MAL.1_1.7	Jaʼami, sameʼe ba naha wameʼe soemange andrõ chõgoe roti nitaʼoenõi, ba mimane zoei: Hezo zi taʼoenõ andrõ, niʼohema chõoe? Me no miw̃aʼõ: Meza chõ Jehowa andrõ, ba no si lõ ba dõdõda. 
MAL.1_1.8	Ba na mibeʼe soemange zi lõ hõrõ, ba tenga si lõ sõchi [miw̃aʼõ]. Ba na mibeʼe zomboejoemboejoe tõla ba sofõchõ, ba tenga si lõ sõchi gõi [miw̃aʼõ]. Tema beʼe boeala chõ goemandroe chõoe, hadia, eboea maõ dõdõnia chõoe, ba hadia, inehegõ ndraʼoegõ? iw̃aʼõ Jehowa ngahõnõ. 
MAL.1_1.9	Ba iadaʼe, ba miʼangarõfi li Lowalangi, enaʼõ ihachõsi tõdõ ita — tangami zolaoe si manõ — hadia, so ba chõmi zeboea dõdõnia? iw̃aʼõ Jehowa ngahõnõ. 
MAL.1_1.10	Enaʼõ na so zamõsa ba chõmi sondroehõ bawandroehõ; fa bõi saʼae miʼeboeaʼõ galitõ ba naha wameʼe soemange andrõ, si lõ boto! Lõ omasido ami, iw̃aʼõ Jehowa ngahõnõ, ba soemange nibeʼe dangami, ba lõ ba dõdõgoe. 
MAL.1_1.11	Iʼotarai sa ba gatoemboecha loeo, noemalõ ba gaechoela, waʼeboea dõigoe, ba niha baero, ba dozi banoea, ba tetoenoe zamohoea, soemange dõigoe, soemange si sõchi; seboea sa dõigoe ba niha baero, iw̃aʼõ Jehowa ngahõnõ. 
MAL.1_1.12	Ba jaʼami, ba salacha milaoe chõnia, wangoemaʼõ: Meza Jehowa andrõ, ba no moetaʼoenõi, ba tána chõda andrõ ba daʼõ, õda, ba no sanoezoe dõdõda. 
MAL.1_1.13	Ba mimane: Waʼeboea waʼakao! ba te chõmi, iw̃aʼõ Jehowa ngahõnõ, ba miʼohe gondraʼoea ba somboejoemboejoe tõla ba sofõchõ; mibeʼe soemange; hadia, somasido daʼõ, nibeʼe dangami! iw̃aʼõ Jehowa. 
MAL.1_1.14	Ba niʼelifi zi falimo, si so si matoea ba goerifõnia ba samaboeʼoe hadia ia, ba sameʼe soemange Zoʼaja dania si alawe, si so sala; razo seboea sa ndraʼodo, iw̃aʼõ Jehowa ngahõnõ, ba sataʼoe niha dõigoe, ba niha baero.
MAL.2_1.1	I. 
MAL.2_1.2	Na lõ mifondrondrongo ba na lõ mibeʼe ba dõdõmi, ba wamo soemange dõigoe, iw̃aʼõ Jehowa soemange dõigoe, iw̃aʼõ Jehowa ngahõnõ ba oefatõrõ chõmi wangelifi ba oeʼelifi wamahoewoemi andrõ; ba noa saʼae oeʼelifi, me lõ odõna mibeʼe ba dõdõmi. 
MAL.2_1.3	Hiza, oetegoe dangami, ba oelaoe ba mbawami golawoea, olawoea zoemange andrõ chõmi, ba ba daʼõ lafao ami. 
MAL.2_1.4	Ba aboto dania ba dõdõmi, wa no oefafaʼemaʼõ chõmi goroisa andrõ, enaʼõ fawoeʼoesa li chõgoe ba Ndraono Lewi, iw̃aʼõ Jehowa ngahõnõ. 
MAL.2_1.5	Fawoeʼoesa ligoe andrõ chõra, ba no fangorifi ba faʼohahaoe dõdõ, ba ba wangataʼoefi jaʼodo oebeʼe chõra, ba no laʼataʼoefi ndraʼodo, ba no manizinizi ira ba dõigoe andrõ. 
MAL.2_1.6	Oroisa si ndroehoe nifaʼemara, ba si lõ atoelõ, ba lõ faloecha ba mbewera. Ba wa lõ sinegoe ba ba waʼatoelõ latõrõ lalara somasi ndraʼo, ba no ato ladõnisi mangawoeli, ba wondrõi lala si lõ atoelõ. 
MAL.2_1.8	Ba jaʼami, ba no mirõi lala, no ato zi teʼala mibeʼe famahaõmi andrõ, no mifoefoe wawoeʼoesa li andrõ, ba Ndraono Lewi, iw̃aʼõ Jehowa ngahõnõ. 
MAL.2_1.9	Ba jaʼodo gõi, ba si lõ ba dõdõ ami, oebeʼe, ba si lõ tõi, ba zato fefoe, me no olifoe ami lala andrõ chõgoe, ba me no eboea dõdõmi zamboeana, ba wamahaõ andrõ.
MAL.2_1.10	II. 
MAL.2_1.11	Si falimo mado Joeda, ba ba Ndraono Gizeraëli ba ba Jeroezalema, ba no telaoe zogoro ita; mado Joeda, ba noa sa lalaoe zalacha ba niʼamoniʼõ andrõ, chõ Jehowa, somasi ia; ba no omasi ira nono Lowalangi bõʼõ, ba no laʼowaloe. 
MAL.2_1.12	Jamoehori Jehowa zi lõ mõrõ ba sanedema li, ba nose maʼoewoe Jakobo, ba niha andrõ, sameʼe soemange chõ Jehowa ngahõnõ! 
MAL.2_1.13	Ba daʼõ na nilaoemi: mihawoe taw̃a hõrõ naha wameʼe soemange andrõ chõ Jehowa, ba fegeʼege ba fangarõngarõ, tobali lõʼõ saʼae iʼotahõgõ zoemange nibeʼemi, ba lõʼõ saʼae ihalõ ba dangami zomasi ia. 
MAL.2_1.14	Ba mimane: Hana? Me no anehe Lowalangi wolaoemõ chõ ngambatõmõ me ono matoea ndraʼoegõ ba zi no falimo ndraʼoegõ, lõ lai wa no awõoe ia ba foʼomo ba wawoeʼoesa li andrõ chõoe. 
MAL.2_1.15	Ba samõsa lõ solaoe si manõ, si so tõdõ na maʼifoe. Ba he wisa dõdõ zi samõsa andrõ? Chõ Lowalangi iʼaloei ngaʼõtõ. Ba miʼangelama, tõdõmi andrõ, ba bõi manõ falimo ndraʼoegõ chõ ngambatõoe me ono matoea ndraʼoegõ. 
MAL.2_1.16	Me no si fatoewoe chõgoe wanibo andrõ, iw̃aʼõ Jehowa, Lowalangi Ndraono Gizeraëli; ihawoei horõ mbaroenia [solaoe daʼõ], iw̃aʼõ Jehowa ngahõnõ. Ba miʼangelama saʼae, tõdõmi andrõ, ba bõi manõ falimo ami! 
MAL.2_1.17	Atage Jehowa mibeʼe, ba wehedemi andrõ, ba mimane: Heza mabeʼe atage ndraʼoegõ? Me miwaʼõ: Dozi solaoe si lõ atoelõ, ba no si sõchi, wamaigi Jehowa, ba no jaʼira zomasi ia: ma hezo na Lowalangi andrõ, samatõrõ hoekoe satoelõ?
MAL.3_1.1	I. 
MAL.3_1.2	Ba ha niha zanaha baw̃a waʼasonia andrõ, ba ha niha zi tola, na toʼele ia? Me hoelõ si mane alitõ ba zolaoegõ anaʼa ia, ba me hoelõ si mane idanõ nawoe ba zamabago noecha. 
MAL.3_1.3	Ba doemadao dania ia wolaoegõ firõ andrõ ba fangehao jaʼia, ba ihaogõ Nono Lewi andrõ, iheta zi tenga, nifolaoe ba ganaʼa ba ba wirõ, enaʼõ tobali solohe soemange Jehowa ira, si nangea. 
MAL.3_1.4	Ba enaʼõ omasi dania Jehowa zoemange nibeʼe mado Joeda, awõ nibeʼe Jeroezalema, si mane me loeo fõna sibai, si mane ba gõtõ si no noemalõ.
MAL.3_1.5	II. 
MAL.3_1.6	Jaʼodo, sa Jehowa, ba lõ si tobali ndraʼodo; ba jaʼami, Iraono Gizeraëli, ba lõ sahori na ami. 
MAL.3_1.7	Iʼotarai gõtõ ndra toeami, ba no miʼerogõ gamachoitagoe ba lõ niʼoʼõmi. Mifoeli ami chõgoe, ba oefoelido chõmi, iw̃aʼõ Jehowa ngahõnõ, ba mimane: Hezo atṍ nifalalinima eraʼerama? 
MAL.3_1.8	Hadia, tola maõ ilimo Lowalangi niha, wa milimo ndraʼodo? ba mimane: Hezo nilimoma jaʼoegõ? Ba zi samboea niʼofoeloe andrõ ba ba zoemange nihalõ fegero andrõ. 
MAL.3_1.9	Andrõ wa no moeʼelifi ami, me milimolimo ndraʼodo, samboea soi manõ jaʼami. 
MAL.3_1.10	Miʼohe ba nomo girõgirõ zi samboea niʼofoeloe, maʼasamboea, enaʼõ so mbalazo ba nomo andrõ chõgoe, ba mitandraigõ ndraʼo ba daʼõ, iw̃aʼõ Jehowa ngahõnõ, na lõ oebokai dania chõmi mbaʼabaʼa andrõ ba mbanoea si jaw̃a, wamadoewa howoehowoe chõmi, irege zi no fahõna. 
MAL.3_1.11	Ba oetenaw̃a chõmi damo andrõ, fa bõi lafakiko mboea danõ, ba lõʼõ saʼae chõmi si zizimõ ba w̃ew̃e nagoe ba kaboe, iw̃aʼõ Jehowa ngahõnõ. 
MAL.3_1.12	Ba lasoeno dania ami soi baero, fefoe, sohahaoe tõdõ ami law̃aʼõ; me tanõ omasiõ saʼae ami, dania, iw̃aʼõ Jehowa ngahõnõ. 
MAL.3_1.13	III. 
MAL.3_1.14	Mimane: Zajazaja gõlõ wamosoemange Lowalangi, ba hadia hare, me tatõrõ nifachoinia, ba me taʼonoecha noecha ba wangeʼesi, bõrõ Jehowa ngahõnõ? 
MAL.3_1.15	Ba tasoeno saʼae zi fajaw̃a; tenga ha fa no mofozoe zolaoe si lõ atoelõ, noa na gõi latandraigõ Lowalangi, ba lõ fotoe. 
MAL.3_1.16	Ba fahoehoeo zangataʼoefi Jehowa, ba ihenegõ Lowalangi ba irongo, ba tefazõchi zoera fõnania, soera famasoegi ba dõdõ, bõrõ zangataʼoefi Jehowa andrõ, samosoemange tõinia. 
MAL.3_1.17	Ba chõgoe ira, iw̃aʼõ Jehowa ngahõnõ, na no iroegi baw̃a andrõ, niʼasogõgoe, ba oeʼorifi ira, si mane fangorifi niha ononia matoea samosoemange jaʼia. 
MAL.3_1.18	Ba ifoeli dania miʼila waʼafaehoera zatoelõ zi lõ atoelõ, ba faʼafaehoera zamosoemange Lowalangi zi lõ mamosoemange jaʼia.
MAL.4_1.1	I. 
MAL.4_1.3	Ba mihoendrahoendra zeboea horõ, awoe saʼae ira barõ gahemi, na baw̃a daʼõ, niʼasogõgoe dania, iw̃aʼõ Jehowa ngahõnõ. 
MAL.4_1.4	Mitõrotõrõ tõdõmi goroisa andrõ nifaʼema Moze, enonigoe andrõ, ba niʼoroiʼõgoe amachoita ba hoekoe, ba Ndraono Gizeraëli fefoe, ba hili Horebi. 
MAL.4_1.5	II. 
MAL.4_1.6	 fa bõi mõi ndraʼo, ba wangohori niha ba danõ. 
MAT.1_1.1	I. 
MAT.1_1.2	Izaʼaki nono Gaberahomo, Jakobo nono Gizaʼaki, Joeda nono Jakobo ba talifoesõnia andrõ. 
MAT.1_1.3	Feresi nono Joeda ba Sera, ononia chõ Damara andrõ. Eseromo nono Weresi. Aramo nono Geseromo. 
MAT.1_1.4	Aminadabi nono Garamo, Naʼaso nono Gaminadabi, Salemo nono Naʼaso. 
MAT.1_1.5	Boasi nono Zalemo, ononia chõ Rachaba andrõ. Jobedi nono Mboasi, ononia chõ Roeti andrõ. Izaʼi nono Jobedi. 
MAT.1_1.6	Dawido nono Gizaʼi, Dawido razo andrõ. Selomo nono Dawido, ononia chõ woʼomo Goeria andrõ. 
MAT.1_1.7	Rehabeamo nono Zelomo. Abia nono Rehabeamo. Asa nono Gabia. 
MAT.1_1.8	Jozafati nono Asa. Joramo nono Jozafati Oesia nono Joramo. 
MAT.1_1.9	Jotamo nono Oesia. Ahasi nono Jotamo. 
MAT.1_1.10	Hisikia nono Gahasi. Manase nono Hisikia. Amoni nono Manase. 
MAT.1_1.11	Josia nono Gamoni. Jechonia nono Josia ba talifoesõnia andrõ, me loeo tefawoeʼa ira, me teʼohe ba Mbabilona. 
MAT.1_1.12	Ba me no aefa tefawoeʼa ira, me teʼohe ba Mbabilona, ba moʼono Jechonia, Selatieli nononia. Seroebabeli nono Zelatiëli. 
MAT.1_1.13	Abioedi nono Zeroebabeli. Eliaki nono Gabioedi. Asori nono Geliaki. 
MAT.1_1.14	Sadoki nono Gasori. Achimi nono Zadoki. Elioedi nono Gachimi. 
MAT.1_1.15	Eleasari nono Gelioedi. Matana nono Geleasari. Jakobo nono Matana. 
MAT.1_1.16	Josefo nono Jakobo, Josefo foʼomo Maria andrõ, ina Jesoe, nifotõi Keriso. 
MAT.1_1.17	Tobali feleʼõfa ngaʼõtõ fefoe, iʼotarai Gaberahamo, iroegi Dawido, ba feleõfa ngaʼõtõ iʼotarai Dawido, iroegi tefawoeʼa ira, teʼohe ba Mbabilona; ba iʼotarai tefawoeʼa ira, teʼohe ba Mbabilona, iroegi Keriso, ba feleõfa ngaʼõtõ zoei.
MAT.1_1.18	II. 
MAT.1_1.19	Ba ibõhõi manõ ia menaʼõ Josefo, soniha jaʼia, lõ iʼombachaʼõ, me niha satoelõ ia, lõ edõna iʼailasi. 
MAT.1_1.20	Ba me ifatooetooe tõdõnia daʼõ, ba hiza, oroma chõnia malaʼika Zoʼaja ba wangifi, imane: He Josefo, maʼoewoe Dawido, bõi ataʼoefi wangai Maria andrõ, nihamõ; tabina andrõ, si so ba daloenia ba no moroi ba Geheha niʼamoniʼõ. 
MAT.1_1.21	Ba madono ia dania, ono matoea, ba õbeʼe tõi nono andrõ Jesoe, me 
MAT.1_1.22	Enaʼõ itõrõ niw̃aʼõ Zoʼaja, niʼombachaʼõ zamaʼeleʼõ, andrõ si manõ daʼõ fefoe; imane samaʼeleʼõ andrõ: 
MAT.1_1.23	”Hiza, so dania nono alawe sanabina, ba madono ono maetoea, ba labeʼe tõi nono andrõ ”Emanoeʼeliʼ, ”awõda Lowalangi” geloeahania, na laʼali [ba li niha].” 
MAT.1_1.24	Ba me tokea Josefo, ba iʼoʼõ niw̃aʼõ malaʼika Zoʼaja andrõ chõnia, ihalõ nihania. 
MAT.1_1.25	Ba lõ oroedoe ira, iroegi madono ia, ono matoea, ba ibeʼe tõi nono Jesoe. 
MAT.2_1.1	I. 
MAT.2_1.2	Lamane: Hezo razo Niha Jehoeda andrõ, sawena toemboe? No oroma chõma ndrõfinia ba danõ ba gatoemboecha, ba mõiga mangaloeloe chõnia. 
MAT.2_1.3	Ba me irongo daʼõ razo andrõ, Herode, ba tobali dõdõnia ba samba banoea manõ Jeroezalema, awõnia. 
MAT.2_1.4	Ba ifaloechaʼõ gere seboea fefoe, awõ zangila amachoita ba niha Jehoeda, ba izofoezofoe chõra, hadia niw̃aʼõ, heza toemboe Keriso. 
MAT.2_1.5	Ba lamane chõnia daʼõ: Ba Mbetilechema ba Joedaia, si mané sa ba zoera zamaʼeleʼõ: 
MAT.2_1.6	”Ba jaʼoegõ, Betilechema, ba danõ mado Joeda, maʼifoe tenga fondrege zideʼide ndraʼoegõ bazolohe mado Joeda andrõ, me ba chõoe iʼotarai dania solohe andrõ, sokoebaloi banoeagoe andrõ Iraono Gizeraëli”. 
MAT.2_1.7	Awena ifakaoniʼõ gere no mege Herode, ibiniʼõ wamakaoniʼõ, ba izofoezofoe sibai chõra, ha mega oroma ndrõfi andrõ 
MAT.2_1.8	Ba ifatenge ira ba Mbetilechema, imane: Miʼaeʼe, miʼaloealoei sibai, heza so nono andrõ, ba na no misõndra, ba miʼombachaʼõ chõgoe, enaʼõ mõido gõi mangaloeloe chõnia. 
MAT.2_1.9	Ba me no larongo niw̃aʼõ razo andrõ, ba mõi ira, ba hiza ndrõfi andrõ, niʼilara ba danõ ba gatoemboecha, mowaõwaõ fõnara, iroegi tebato ia faoedoe zi so ono andrõ. 
MAT.2_1.10	Ba me laʼila ndrõfi andrõ ba omoeso sibai dõdõra. 
MAT.2_1.11	Ba mõi ira jomo ba daʼõ, ba hiza nono, awõ ninania Maria, ba labalõdoehini tooe danõ, mangaloeloe chõnia ba labokai naha ganaʼara, mamoeala ira chõnia, balaki ba koemõjõ ba emoeri. 
MAT.2_1.12	Ba iw̃aʼõ chõra Lowalangi, ba wangifi, bõi lafoeli ira chõ Herode; ba latõrõ lala bõʼõ, wangawoeli ba danõra.
MAT.2_1.13	II. 
MAT.2_1.14	Ba maoso ia, iʼohe nono, awõ ninania, ba zi bongi ba isaw̃a danõ Miseraji. 
MAT.2_1.15	Ba ba daʼõ so ia iroegi waʼamate Herode, enaʼõ itõrõ niw̃aʼõ Zoʼaja, niʼombachaʼõ zamaʼeleʼõ andrõ, me imane: ”No oekaoni nonogoe moroi ba danõ Miseraji”. 
MAT.2_1.16	III. 
MAT.2_1.17	Ba daʼõ itõrõ niw̃aʼõ Jeremia andrõ, samaʼeleʼõ, me imane: 
MAT.2_1.18	”No terongo wangarõngarõ ba Rama, fegeʼege, ba fangeʼesi sabõlõbõlõ; iʼeʼesi nononia Rachela, ba lõ edõna ia larara dõdõnia, me lõ jaʼira saʼae”. 
MAT.2_1.19	IV. 
MAT.2_1.20	Imane: Faoso, ohe nono, awõ ninania ba foeliʼõ ba danõ Ndraono Gizeraëli, noa sa mate zamoenoe ono andrõ enaʼõ. 
MAT.2_1.21	Ba maoso ia, iʼohe nono, awõ ninania, ba isaw̃a danõ Ndraono Gizeraëli. 
MAT.2_1.22	Ba me irongo, no tobali razo Joedaia Gerichelaʼo, fangali namania Herode, ba ataʼoe ia mõi ba daʼõ. Ba hoemede chõnia Lowalangi, ba wangifi; ba isaw̃a danõ Galilaia. 
MAT.2_1.23	Mõi ia ba mbanoea sotõi Nazareta, enaʼõ itõrõ niw̃aʼõ zamaʼeleʼõ, wa banoea Nazareta dania dõinia. 
MAT.3_1.1	I. 
MAT.3_1.3	Daʼõ sa niw̃aʼõ Jesaja, samaʼeleʼõ andrõ, me imane: ”So li ziʼao ba danõ si mate, imane: Mihaogõ lala Zoʼaja, mifadaja lalania. 
MAT.3_1.4	Ba baroe Johane andrõ, ba boe gondra ba oeli zaw̃i mbõbõ taloe, ba õnia, ba tamo, awõ w̃e w̃ani ba gatoea. 
MAT.3_1.5	Ba mõi baero chõnia mbanoea Jeroezalema ba banoea Joedaia andrõ, fefoe, awõ mbanoea si fatambai Joridano, fefoe. 
MAT.3_1.6	Ba lafabajagõʼõ idanõ ira chõnia ba Joridano ba laʼombachaʼõ horõra. 
MAT.3_1.7	II. 
MAT.3_1.8	Miʼaʼasogõ saʼae mboeaboea, si nangea boeaboea wamalalini eraʼera. 
MAT.3_1.9	Bõi miwai, tola miw̃aʼo tõdõmi: Foeroegõma Gaberahamo; oew̃aʼõ sa chõmi, iʼila Lowalangi, ibaliʼõ maʼoewoe Gaberahamo gara andre. 
MAT.3_1.10	Ba no moetaoedoegõ wato ba w̃aʼa geoe, ba fefoe dõla geoe saʼae, si lõ boea si sõchi, ba laʼobõ ba latiboʼõ ba galitõ. 
MAT.3_1.11	Jaʼodo, ba idanõ oebajagõ chõmi, ba wamalalini eraʼera, ba si so foerigoe dania, ba sabõlõ moroi chõgoe; ambõ solohe badagahenia ndraʼodo, ba Eheha niʼamoniʼõ ba alitõ ibajagõ chõmi daʼõ. 
MAT.3_1.12	So ba dangania dõrinia ba ihaogõ golajama mbasitõ chõnia ba oelitõ, ba ifaʼanõ ba halasa ba adaja andrõ, ba itoenoe ba galitõ si lõ matemate.
MAT.3_1.13	III. 
MAT.3_1.14	Ba itenaw̃a ia Johane, imane: Mogoena sa chõgoe tebajagõ idanõ ndraʼo chõoe, ba mõi ndraʼoegõ chõgoe? 
MAT.3_1.15	Ba itema linia Jesoe, imane chõnia: Laoe manõ oea; si manõ sa zi nangea chõda, ba woloʼõ satoelõ andrõ, hadia ia fefoe. 
MAT.3_1.16	Awena itehe chõnia. Ba me no moebajagõ idanõ Jesoe, ba iʼanemaʼõ mõi mijaw̃a moroi ba nidanõ; ba hiza, tebokai mbanoea si jaw̃a, ba iʼila Geheha Lowalangi, si mõi mitooe, hoelõ marafadi, weʼamõi chõnia. 
MAT.3_1.17	Ba hiza li, si otarai zoroego, imane: 
MAT.4_1.1	I. 
MAT.4_1.2	Ba me lõ si manga ia, õfa woeloe wongi waʼara, ba olofo ia, me aefa daʼõ. 
MAT.4_1.3	Ba mõi chõnia zanandraigõ andrõ, imane chõnia: Na ono Lowalangi ndraʼoegõ, ba w̃aʼõ, enaʼõ tobali roti gara andre. 
MAT.4_1.4	Ba itema linia, imane: ”Tenga ha ba gõnia aoeri niha, ba ngawalõ li fefoe, si otarai mbawa Lowalangi, aoeri ia”. 
MAT.4_1.5	Ba iʼohe ia ba mbanoea niʼamoniʼõ andrõ Afõcha, ba mboemboe gosali ifaʼaso. 
MAT.4_1.6	Ba imane chõnia: Na ono Lowalangi ndraʼoegõ, ba tiboʼõgõ tooe, noa sa so ba zoera: ”Iw̃aʼõ ba malaʼika andrõ chõnia dania, ba chõmõ andrõ, ba lataja tangara ndraʼoegõ, fa lõ manendre gaheoe ba gara.” 
MAT.4_1.7	Imane chõnia Jesoe: So gõi ba zoera: ”Bõi tandraigõ Zoʼaja, Lowalangioe.” 
MAT.4_1.8	Ba iʼohe zoei ia Afõcha, ifasao ba hili salaw̃a sibai, iʼoromaʼõ chõnia mbanoea ba goeli danõ fefoe, awõ lachõminia, 
MAT.4_1.9	ba imane chõnia: Ahori oebeʼe chõoe daʼõ, na õtoehi danõ, ba wangaloeloe chõgoe. 
MAT.4_1.10	Ba imane chõnia Jesoe: Betaʼõgõ Satana! Noa sa so ba zoera: ”Chõ Zoʼaja, Lowalangioe, mangaloeloe ndraʼoegõ ba ha jaʼia õfosoemange”. 
MAT.4_1.11	Awena irõi ia Afõcha, ba hiza, ba la ondrasi ia malaʼika, mõr ira ngoningoninia. 
MAT.4_1.12	II 
MAT.4_1.13	Ba iheta ia ba Nazareta, mõi ia fatewoe ba Gafanaoema, ba zinga mbaw̃a nidanõ andrõ, ba danõ mado Nafetali, ba ngai mado Zeboeloni. 
MAT.4_1.14	Enaʼõ itõrõ niw̃aʼo Jesaja, samaʼeleʼõ andrõ, me imane: 
MAT.4_1.15	”Tanõ Ndraono Zeboeloni ba tanõ Ndraono Nafetali, tanõ ba zinga mbaw̃a, jefo Joridano. Galilaia niha baero andrõ, niha andrõ, 
MAT.4_1.16	sidadao ba zogõmigõmi, ba no laʼila haga seboea, ba no toemboe haga ba zidadao ba danõ waʼamate ba ba loemõ waʼamate.” 
MAT.4_1.17	Iʼotarai daʼõ, ba ibõrõtaigõ mangombacha Jesoe, imane: 
MAT.4_1.18	III. 
MAT.4_1.19	Ba imane chõra: Miʼoʼõ ndraʼo, ba oebaliʼõ samaʼoeʼoe niha ami. 
MAT.4_1.20	Ba iʼanemaʼõ larõi giri, ba laʼoʼõ ia. 
MAT.4_1.21	Ba me mofanõ ia ba daʼõ, ba iʼila dánõ bõʼõ, daroea zoei, si fatalifoesõ gõi, Jakobo, ono Zebedaio ba Johane, talifoesõnia, no so ba doendraha, awõ namara Sebedaio, mamõnõ kirira. Ba hoemede ia chõra. 
MAT.4_1.22	Ba laʼanemaʼõ larõi doendraha, awõ namara, ba laʼoʼõ ia.
MAT.4_1.23	IV. 
MAT.4_1.24	Ba hoemõngõ doeriania ba danõ Ziria maʼasagõrõ. Ba laʼohe chõnia fefoe zofõchõ, hadia ia ngawalõ wõchõ, ma hadia ia zafõchõ chõra, awõ zobechoe, awõ zaniri, awõ zi no mate dambai, ba ifadõhõ. 
MAT.4_1.25	Ba ato zoloʼõ jaʼia banoea Galilaia, ba si foeloe banoea, ba banoea Jeroezalema, ba banoea Joedaia, ba banoea jefo Joridano andrõ. 
MAT.5_1.1	I. Ba me iʼila niha sato andrõ, ba mõi ia ba hili, ba me no moedadao ia, ba laʼondrasi ia nifahaõnia. 
MAT.5_1.2	Ba ibõrõtaigõ fahoehoeo, ifahaõ ira, imane: 
MAT.5_1.11	Jaʼahowoe ami, na laʼoʼaja ami niha, ba na lagohi ami, ba na siw̃a mbalõ labõbõgõ chõmi si lõ sõchi, na bõrõ ndraʼo. 
MAT.5_1.12	Miʼomoesoiʼõ dõdõmi ba miʼowoeawoeaʼõ dõdõmi, me eboea loeomi ba zoroego. No si manõ gõi ira, wolohi samaʼeleʼõ andrõ, fõnami. 
MAT.5_1.13	II. 
MAT.5_1.14	Jaʼami haga ba niha ba goeli danõ. Tebai tobini mbanoea, si so ba hili jaw̃a. 
MAT.5_1.15	Lõʼõ gõi tatoenoe wandroe ba tabaloegõ toemba jõoe, tabeʼe jaw̃a ba naha wandroe, ba ihagaini hadia ia, chõra fefoe, si so jomo. 
MAT.5_1.16	Jasi manõ hagami andrõ, jahoemaga ba niha, enaʼõ laʼila mboeaboeami andrõ, si sõchi, ba enaʼõ lasoeno Namami andrõ, si so ba zoroego. 
MAT.5_1.17	III. 
MAT.5_1.18	Si ndroehoe sa niw̃aʼõgoe chõmi, iroegi adoedoe mbanoea si jaw̃a, awõ danõ, ba lõ awoeʼa zamboea dandra zoera andrõ, ba he si samboea niti, ba goroisa andrõ, irege no ahori itõrõ. 
MAT.5_1.19	Andrõ, na so zowoeʼai oroisa sambalõ, fondrege zideʼide, ba na imanõ wamahaõ niha, daʼõ nifotõi fondrege zideʼide ba mbanoea zoroego andrõ. Ba na so zoloʼõ jaʼia, ba na samahaõ niha ia, daʼõ nifotõi seboea ba mbanoea zoroego. 
MAT.5_1.20	Oew̃a õ sa chõmi, na lõ arõoe tohoede waʼatoelõ dõdõmi, moroi ba waʼatoelõ dõdõ zangila amachoita andrõ, ba moroi ba waʼatoelõ dõdõ warizaio andrõ, ba tebai mõi ami ba mbanoea zoroego andrõ. 
MAT.5_1.21	No mirongo, wa no moew̃aʼõ chõ ndra toea: Bõi angeʼe; ba na so zangeʼe, ba gõna ia hoekoe. 
MAT.5_1.22	Ba jaʼo, ba oew̃aʼõ chõmi: Fefoe, ha niha zofõnoe chõ dalifoesõnia, ba si gõna hoekoe; ba sangoemaʼõ chõ dalifoesõnia: ”sowõhõ mowa ndraʼoegõ”, ba nihoekoe ba rafe seboea andrõ, ba sangoemaʼõ ”sowõhõ ndraʼoegõ”, ba si gõna narako alitõ. 
MAT.5_1.23	Andrõ, na õbeʼe gameʼelaoe ba naha wameʼe soemange, ba na itõrõ tõdõoe ba daʼõ so hadia ia zinegoe dalifoesõoe chõoe, 
MAT.5_1.24	ba rõi ba daʼõ gameʼelaoe fõna naha wameʼe soemange, ba ae oea, ba atoelõʼõ ndraʼoegõ chõ dalifoesõoe, ba awena õfoeliʼõ, ba õbeʼe gameʼelaoe andrõ. 
MAT.5_1.25	Taʼitaʼi foloʼõ chõ zi faʼoedoe chõoe, fatoea so ami ba lala, fa lõ ibeʼe ba danga zangoehoekoe andrõ ndraʼoegõ si faʼoedoe chõoe andrõ, ba ibeʼe ba danga wazoeri ndraʼoegõ sangoehoekoe ba tebeʼe ba goeroenga ndraʼoegõ. 
MAT.5_1.26	Si ndroehoe niw̃aʼõgoe chõoe, lõ aefaʼõ ba daʼõ, na tosai zi sakefe õmõoe, si lõ moeboeʼa. 
MAT.5_1.27	No mirongo, wa no moew̃aʼõ: Bõi ohorõ! 
MAT.5_1.28	Ba jaʼo, ba oew̃aʼõ, chõmi: Dozi, ha niha zamaigi ira alawe, wangisõ jaʼia, ba no ihorõni tõdõnia. 
MAT.5_1.29	Ba na iʼalani ndraʼoegõ hõrõoe kambõlõ, ba tema koë ia ba tiboʼõ. Mohareʼõ sa ba daʼõ, na tekiko ndrotondrotooe zamboea, moroi tetibo ba narako mbotooe maʼasamboea. 
MAT.5_1.30	Ba na iʼalani ndraʼoegõ tangaoe kambõlõ, ba tema ew̃a ia ba tiboʼõ. Mohareʼõ sa ba daʼõ, na tekiko ndrotondrotooe zamboea moroi tetibo ba narako mbotooe maʼasamboea. 
MAT.5_1.31	Ba no moew̃aʼõ: ”Na so zangefaʼõ ngambatõnia ba jamoebeʼe chõnia zoera wangefaʼõ”. 
MAT.5_1.32	Ba jaʼo, oew̃aʼõ chõmi: Dozi, ha niha zangefaʼõ ngambatõnia, na tenga horõ mbõrõ, ba samohorõ ngambatõnia daʼõ, ba sangowaloe niʼefaʼõ, ba sohorõ. 
MAT.5_1.33	No mirongo gõi, wa no moew̃aʼõ chõ ndra toea: ”Bõi ae ba hõloe, na si lõ doehoe, ba õtõro chõ Zoʼaja ba zi mõiʼõ ba hõloe”. 
MAT.5_1.34	Ba jaʼo, ba oew̃aʼõ chõmi: Bõi manõ miʼae ba hõloe. Bõi mibeʼe hõloe mbanoea si jaw̃a, me no dadaoma Lowalangi. 
MAT.5_1.35	Ba bõi gõi tanõ, me no danedane gahenia, ba bõi gõi Jeroezalema andrõ, me no banoea razo seboea. 
MAT.5_1.36	Bõi gõi beʼe hõloe hõgõoe, me sara mboe lõ õʼila õʼafoesiʼõ ba lõ õʼila õʼaitõni. 
MAT.5_1.37	Daʼõ wehedemi: Jaʼia, na jaʼia! ba: lõʼõ, na lõʼõ! Ba moroi ba Gafõcha zi tõra daʼõ. 
MAT.5_1.38	No mirongo, wa no moew̃aʼõ: ”Hõrõ fangali hõrõ ba ifõ fangali nifõ.” 
MAT.5_1.39	Ba jaʼo, ba oew̃aʼõ chõmi: Bõi milaw̃a zi lõ sõchi andrõ. Ba na so zamalisi boʼõmõ kambõlõ, ba oroʼõ chõnia zi tambai gõi. 
MAT.5_1.40	Ba na so zangadoegõ jaʼoegõ, ba wangai baroemõ, ba loeloe chõnia lembe gõi. 
MAT.5_1.41	Ba na so zamorege chõoe, ba wolohe jaʼoegõ awõnia ba lala zi saza faʼarõoe, ba ae awõnia zi doea za. 
MAT.5_1.42	Beʼe ba zangandrõ chõoe, ba bõi erogõ, na so zamalali chõoe hadia ia. 
MAT.5_1.43	No mirongo, wa no moew̃aʼõ: ”Omasiʼõ zahatõ chõoe, ba jafatioe dõdõoe ba zi fatioe tõdõ chõoe.” 
MAT.5_1.44	Ba jaʼo, ba oewaʼõ chõmi: Miʼomasiʼõ zi fatioe tõdõ chõmi ba miʼangandrõ, salahi zolohi jaʼami; 
MAT.5_1.45	enaʼõ tobali ono Namami andrõ, si so ba zoroego, ami, me ifatoemboeʼõ loeonia andrõ ba zi lõ sõchi ba ba zi sõchi, ba teoe andrõ chõnia, ba ibeʼe ba zatoelõ ba ba zi lõ atoelõ. 
MAT.5_1.46	Na miʼomasiʼõ sa zomasi jaʼami, ba hadia loeomi? Tenga lamanõ gõi sanema beo andrõ? 
MAT.5_1.47	Ba na ha talifoesõmi miʼowai, ba hadia zi sõchi nilaoemi? 
MAT.5_1.48	Tenga lamanõ gõi niha baero? 
MAT.6_1.1	I. 
MAT.6_1.2	Andrõ, na õbeʼe gameʼela bi zi noemana, ba bõi falaoeʼõ dorofe fõnaoe, si mane samini tõdõ andrõ, ba zekola ba ba newali, enaʼõ lasoeno ira niha. Si ndroehoe niw̃aʼõgoe chõmi, no latema loeora. 
MAT.6_1.3	Ba na mameʼe ameʼe la ndraʼoegõ ba zi noemana, ba bõi jaʼiʼila tangaoe kabera hadia nilaoe dangaoe kambõlõ, 
MAT.6_1.4	enaʼõ lõ oroma gameʼelamõ andrõ; ba isoelõni chõoe Amaoe andrõ, sangila si tobini. 
MAT.6_1.5	II. 
MAT.6_1.6	Ba jaʼoegõ, na mangandrõʼõ, ba ae si bacha ba mbateʼe chõoe ba koesi mbawandroehõ chõmõ, ba angandrõ chõ Nawaoe andrõ, ba zi tobini, ba isoelõni chõoe Amaoe andrõ, sangila si tobini. 
MAT.6_1.7	Ba na mangandrõ ami, ba bõi miʼojaʼõ li, si mane niha baero; lawai sa tefondrondrongo chõra, ba waʼoja lira. 
MAT.6_1.8	Andrõ bõi mifaomagõ ami chõra, noa sa iʼila Amami andrõ, hadia zogoena chõmi, he lõʼõ na niʼandrõmi chõnia. 
MAT.6_1.9	ndrõ mimane wangandrõ: 
MAT.6_1.14	Na miʼefaʼõ saʼae zala niha ba iʼefaʼõ gõi chõmi Amami andrõ, si so ba zoroego. 
MAT.6_1.15	Ba na lõ miʼefaʼõ zala niha, ba lõʼõ gõi iʼefaʼõ chõmi horõmi Amami andrõ.
MAT.6_1.16	III. 
MAT.6_1.17	Ba jaʼoegõ, na mamoniʼõ, ba bajoini hõgõoe ba sasai mbawaoe; 
MAT.6_1.18	enaʼõ lõ oroma ba niha, na mamoniʼõ, ba enaʼõ oroma chõ Namaoe andrõ, si so ba zi tobini, ba isoelõni chõoe Amaoe andrõ, sangila si tobini.
MAT.6_1.19	IV. Bõi mihõna chõmi girõgirõ ba goeli danõ, nifakiko hama ba niʼā howoe, nicharoe zanagõ ba nitagõ. 
MAT.6_1.20	Ba zoroego mihõna chõmi girõgirõ, ba zi lõ ifakiko hama, ba zi lõ iʼā howoe, ba zi lõ lacharoe sanagõ, ba zi lõ latago. 
MAT.6_1.21	Ba zi so girõgirõ chõoe sa, ba daʼõ gõi so dõdõoe dania. 
MAT.6_1.22	Haga mboto hõrõ; na si sõchi hõrõoe, ba mohaga mbotooe maʼasamboea. 
MAT.6_1.23	Ba na no mofõchõ hõrõoe, ba ogõmigõmi mbotooe maʼasamboea. Andrõ, na no sogõmigõmi haga andrõ, si so ba dõdõoe, ba ha waʼabõlõ waʼogõmigõmi andrõ. 
MAT.6_1.24	Tebai enoni zi daroea nihá, ma faʼoedoe ia ba zi samõsa ba iʼomasiʼõ zi samõsa, ba ma zoei molemba ia ba zi samõsa, ba iʼositengagõ zi samõsa. Tebai enoni Lowalangi ami ba enoni ganaʼa gõi. 
MAT.6_1.25	V. 
MAT.6_1.26	Mifaigi wofo andrõ, ba daloe mbanoea, lõ manaroe ira ba lõ mamasi, lõ mangõhõna ba halasa ira, ba ibalazoi ira Amami andrõ, si so ba zoroego. Tenga no arõoe faehoe ami wofo? 
MAT.6_1.27	Ba ha niha ba chõmi zangila mondrooeʼõ faʼanaoe nosonia samba siʼoe, na iʼaboesi tõdõ? 
MAT.6_1.28	Ba ba noecha, ba hana wa miʼaboesi tõdõ? Mitõngõni ladari mbõhõ andrõ ba danõ, he wisa wanõinia, lõ mohalõw̃õ ia, lõ managoe. 
MAT.6_1.29	Ba oew̃aʼõ chõmi, lõ si manõ waʼasõchi noecha Zelomo, ba lachõminia andrõ fefoe, si mane noecha zi sara daʼõ. 
MAT.6_1.30	Ba na imanõ Lowalangi wamonoecha doeʼoe ba danõ, si so maʼõchṍ andre, nitiboʼõ ba galitõ mahemoloe, ba tenga mendroea manõ imanõ chõmi, jaʼami sambõ famati? 
MAT.6_1.31	Andrõ bõi miboesi dõdõmi ba bõi miw̃aʼõ: Ha maʼā? ma: ha mabadoe? ma: ha maʼonoecha? 
MAT.6_1.32	Aʼoi sa niʼaloei niha baero daʼõ fefoe; noʼa sa iʼila Amami andrõ, ba zoroego, wa sogoena chõmi daʼõ fefoe. 
MAT.6_1.34	Andrõ bõi miʼaboesi tõdõ zogoena mahemoloe; mahemoloe tesõndra lala zaboe dõdõ mahemoloe. Noa manõ wamakao zi sarasara ngaloeo.
MAT.7_1.1	I. Bõi mihoekoe niha, fa bõi tehoekoe ami. 
MAT.7_1.2	Hadia hoekoe nifatõrõmi ba niha bõʼõ, daʼõ nifatõrõ chõmi zoei dania; ba soeʼasoeʼa niʼanoeʼaʼõmi, ba laʼanoeʼaʼõ zoei dania ba wanoeʼa chõmi. 
MAT.7_1.3	Ba hana wa õʼila golowingõ, si so ba hõrõ dalifoesõoe, ba lõ ba dõdõoe mboto geoe andrõ ba hõrõmõ? 
MAT.7_1.4	Ba hadia wa õw̃aʼõ chõ dalifoesõoe: Baseʼõ, daʼoeheta golowingõ andrõ ba hõrõoe, ba hiza mboto geoe ba hõrõ chõoe. 
MAT.7_1.5	Ofõnaiʼõ ba hõrõoe, wangeheta boto geoe andrõ, samini tõdõ, ba awena dania õfaigi wameta olowingõ andrõ ba hõrõ dalifoesõoe.
MAT.7_1.6	II. 
MAT.7_1.7	III. 
MAT.7_1.8	Dozi sangandrõ manema, ba sangaloei, ba isõndra, ba chõ zamõkõmõkõ bawandroehõ, ba tebokai. 
MAT.7_1.9	Ma ha niha ba chõmi niha, sameʼe chõ nononia kara, na iʼandrõ roti chõnia? 
MAT.7_1.10	Ba ma sameʼe oelõ, na iʼandrõ giʼa? 
MAT.7_1.11	Andrõ, na miʼila mibeʼe ba ndraonomi gameʼela si sõchi, jaʼami si lõ sõchi, ba tenga mendroea manõ ibeʼe zi sõchi Amami andrõ, si so ba zoroego, ba zangandrõ chõnia? 
MAT.7_1.12	IV. 
MAT.7_1.13	V. 
MAT.7_1.15	VI. Miʼangelamaisi zamaʼeleʼõ andrõ, si falimo, si mõi chõmi, si so noecha mbiribiri, ba bacha, ba asoe gatoea, si manga niha, ira. 
MAT.7_1.16	Ba mboeaboeara aboto ba dõdõmi ira. Hadia, teteteoe mboea nagoe ba zaʼasaʼa mao, ba ma boea marafala ba lato? 
MAT.7_1.17	Si manõ wa iʼowoea mboea si sõchi fefoe geoe si sõchi, ba eoe sobooe, ba iʼowoea mboea si lõ sõchi. 
MAT.7_1.18	Tebai iʼowoea mboea si lõ sõchi eoe si sõchi ba tebai iʼowoea mboea si sõchi eoe sobooe. 
MAT.7_1.19	Fefoe geoe si lõ mowoea boea si sõchi, ba teʼobõ ba tetiboʼõ ba galitõ. 
MAT.7_1.20	Andrõ, ba mboeaboeara aboto ba dõdõmi ira. 
MAT.7_1.22	Ato dania zangoemaʼõ chõgoe, na loeo daʼõ: He Soʼaja! he Soʼaja! Hadia, tenga tõimõ chõma, ba wamaʼeleʼõ, ba hadia, tenga tõimõ chõma, wamofanõ bechoe, ba hadia, tenga no oja nifazõchima tandra, soroi ba dõimõ andrõ? 
MAT.7_1.23	Ba ha daʼõ dania, ba lõ oebiniʼõ chõra, oemane: Lõ oerai faʼila chõmi, miheta ami chõgoe, jaʼami solaoe si lõ atoelõ. 
MAT.7_1.24	VII. 
MAT.7_1.25	Ba ilaoe teoe sabõlõbõlõ, so molõ, ilaoe angi, itõrõ nomo andrõ, ba lõ asoʼa ia, me no nitaroeʼõ ba dete gara. 
MAT.7_1.26	Ba fefoe ha niha zamondrongo niw̃aʼõgoe andre, si lõ moloʼõ, ba ba niha sambõ tõdõ, sanaroeʼõ omonia ba gawoe nasi, fachilichili ia. 
MAT.7_1.27	Ba ilaoe teoe sabõlõbõlõ, so molõ, ilaoe angi, itõrõ nomo andrõ, ba asoʼa, abõlõbõlõ waʼasoʼania. 
MAT.7_1.28	Ba tobali, me no iʼoʼozoei hoehoeonia andrõ Jesoe, ba tobali dõdõ zato ba wamahaõnia. 
MAT.7_1.29	Me no famahaõ zabõlõ wamahaõnia jaʼira, ba tenga si mane ba zangila amachoita andrõ chõra.
MAT.8_1.1	I. 
MAT.8_1.2	Ba hiza zobooe aoeri, si mõi chõnia, mangaloeloe chõnia, imane: He Toea, õʼila õfadõhõ wõchõgoe, na edõna ndraʼoegõ. 
MAT.8_1.3	Ba iʼoroʼõ dangania, ibabaja, imane: Edõna ndraʼo, jadõhõ! Ba iʼanemaʼõ dõhõ mbooe aoerinia. 
MAT.8_1.4	Ba imane chõnia Jesoe: Faigi, fa bõi õʼombachaʼõ ba niha, ba ae oromaʼõ ndraʼoegõ chõ gere ba beʼe gameʼela andrõ, niw̃aʼõ Moze, ba wamadoehoeʼõ chõra. 
MAT.8_1.5	II. 
MAT.8_1.6	He Toea, so jomo zawoejoegoe, tooe ba zalo manõ, no mate dambai, aʼoi so waʼafõchõ. 
MAT.8_1.7	Imane chõnia: Mõido moefadõhõ wõchõnia. 
MAT.8_1.8	Ba itema linia koemandra andrõ, imane: He Toea, ambõ ndraʼo mõiʼõ ba nomogoe, ba hede manõ, ha samboea li, ba dõhõ wõchõ zawoejoegoe. 
MAT.8_1.9	Jaʼodo sa gõi, ba no niha si so barõ mbaw̃a zalaw̃a, ba so barõ mbawagoe zaradadoe, ba na oew̃aʼõ ba zi samõsa: Aeʼe, ba mofanõ ia, ba ba zi samõsa: Aine, ba so ia; ba na oew̃aʼõ chõ zawoejoegoe: Halõw̃ooe daʼõ, ba ihalõ. 
MAT.8_1.10	Ba me irongo daʼõ Jesoe, ba ahõlihõli dõdõnia, ba imane ba zoloʼõ jaʼia: Si ndroehoe niw̃aʼõgoe chõmi, ba Ndraono Gizeraëli na i, ba lõ nisõndragoe famati si manõ. 
MAT.8_1.11	Ba oew̃aʼõ chõmi, ato dania zi otarai danõ ba gatoemboecha, awõ zi otarai danõ ba gaechoela ba manga ira, awõ ndra Aberahamo, Izaʼaki, Jakobo ba mbanoea zoroego andrõ, 
MAT.8_1.12	ba nitiboʼõ baero nono mbanoea andrõ ba zogõmigõmi, baero sibai, ba fegeʼege dania ba daʼõ, ba fatangisa mboha. 
MAT.8_1.13	Ba imane Jesoe chõ goemandra andrõ: Foeliʼõ, jaʼitõrõ zi fadoehoe dõdõoe. Ba ba daʼõ sibai dõhõ wõchõ zawoejoe no mege. 
MAT.8_1.14	III. 
MAT.8_1.15	Ba iraʼoe danga ba dõhõ waʼachõmõ, maoso ia mangai gõ Jesoe. 
MAT.8_1.16	Ba me bongi, ba ato laʼohe chõnia sobechoe; ba ifofanõ mbechoe linia ba dozi sofõchõ, ba ifadõhõ wõchõ. 
MAT.8_1.17	Enaʼõ itõrõ niw̃aʼõ Jesaja, samaʼeleʼõ andrõ, me imane: ”No iheta waʼatebaida ba no jaia zoloei fõchõda.” 
MAT.8_1.18	IV. 
MAT.8_1.19	Ba iʼondrasi ia sangila amachoita, samõsa, imane chõnia: He samahaõ, oeʼoʼõ ndraʼoegõ, gofoe heza mõiʼõ. 
MAT.8_1.20	Ba imane chõnia Jesoe: So dõgi narõ hili ba zigõloe ba so gazoeni ba wofo ba daloe mbanoea, ba chõ Nono Niha, ba lõ naha wemõrõ. 
MAT.8_1.21	Ba imane chõnia nifahaõ bõʼõ: He Toea, tehe chõgoe, enaʼõ mõido oea mogoʼo amagoe. 
MAT.8_1.22	Ba imane chõnia: Oʼõ ndraʼo ba ndramoekoʼo zi mate chõra niha si mate. 
MAT.8_1.23	V. 
MAT.8_1.24	Ba hiza, ilaboe bade sabeʼe ba mbaw̃a andrõ, tobali tehawoe doeloe nowo, ba jaʼia, ba no mõrõ. 
MAT.8_1.25	Ba laʼondrasi ia, lasoesoegi, lamane: Tolo Toea, tekiko ita! 
MAT.8_1.26	Ba imane chõra: Ha lõ ataʼoe ami, sambõ famati! Awena maoso ia, itenaw̃a nangi, awõ ndroeloe, ba tobali ahono sibai. 
MAT.8_1.27	Ba ahõlihõli dõdõ niha, lamane: Ha niha daʼõ, me lafondrondrongo gõi linia angi ba doeloe?
MAT.8_1.28	VI. 
MAT.8_1.29	Ba hiza, moeʼao ira, lamane: Hadia niw̃aʼõoe chõma, Ono Lowalangi? Hadia, ba wamakao jaʼaga mõiʼõ ba daʼe, ba tenga inõtõ na? 
MAT.8_1.30	Ba so ba daʼõ, sarõoe chõra, mbawi, sambawá seboea, nikoebaloi. 
MAT.8_1.31	Ba laʼandrõ chõnia bechoe andrõ, lamane: Na õfofanõ ndraʼaga, ba fatengega ba mbawi si sambawá andrõ. 
MAT.8_1.32	Ba imane chõra: Miʼaeʼe. Ba larõi niha andrõ, lasaw̃a mbawi. Ba hiza, fagohi ira ba zanaere, latiboʼõ ira ba mbaw̃a, sambawá manõ, ba alõmõ. 
MAT.8_1.33	Ba moloi goebalo, lasaw̃a mbanoea, ba laʼombachaʼõ daʼo fefoe, ba hadia ia ba zobechoe andrõ. 
MAT.8_1.34	Ba hiza, mõi ira baero, samba banoea manõ, ba wamaondragõ Jesoe, ba me laʼila ia, ba laʼandrõ chõnia, enaʼõ iheta ia ba danõra andrõ.
MAT.9_1.1	I. 
MAT.9_1.2	Ba hiza, laʼohe chõnia zi mate dambai, si mõrõmõrõ ba gaso. Ba me iʼila wamatira Jesoe, ba imane ba zi mate dambai andrõ: Bõi ataʼoefi, onogoe, no teʼefaʼõ chõoe horõoe. 
MAT.9_1.3	Ba hiza, lamane dõdõra õsa, sangila amachoita: Sangaohangaoha daʼõ. 
MAT.9_1.4	Ba me iʼila geraʼerara Jesoe, ba imane: Hana wa lõ sõchi geraʼerami, ba dõdõmi bacha? 
MAT.9_1.5	He zaoha ira sa, fangoemaʼõ: No teʼefaʼõ chõoe horõoe, ba ma fangoemaʼõ: Faoso, ba owaõwaõ? 
MAT.9_1.6	Ba enaʼõ miʼila, tola iʼefaʼõ Ono Niha horõ ba goeli danõ, (ba awena imane ba zi mate dambai andrõ): Faoso, fazaw̃a gasomõ ba foeliʼõ chõmi. 
MAT.9_1.7	Ba maoso ia, ifoeli ia chõra. 
MAT.9_1.8	Ba me laʼila daʼõ niha sato, ba ataʼoe ira ba lasoeno Lowalangi, sameʼe faʼabõlõ si manõ ba niha.
MAT.9_1.9	II. 
MAT.9_1.10	Ba me manga ia jomo, ba hiza, ato zi mõi sanema beo, awõ zeboea horõ, oroedoe manga ira chõ Jesoe ba chõ nifahaõnia. 
MAT.9_1.11	Ba me laʼila daʼõ farizaio, ba lamane ba nifahaõnia: Hana wa oroedoe manga zamahaõ jaʼami ba zanema beo ba ba zeboea horõ? 
MAT.9_1.12	Ba imane, me irongo daʼõ: Ba zabõlõ, ba lõ mogoena zameʼe daloedaloe, ha ba zofõchõ mogoena. 
MAT.9_1.13	Ba miʼae mibeʼe ba dõdõmi, hadia niw̃aʼõ andrõ: ”Faʼahachõ dõdõ zomasido, ba tenga soemange.” Tenga sa ba wogaoni satoelõ mõi ndraʼo, ha ba wogaoni si so horõ. 
MAT.9_1.14	III. 
MAT.9_1.15	Ba imane chõra Jesoe: Hadia, tola aboe dõdõ zi mõi ba walõw̃a, fatoea awõra zangowaloe? Ba iroegi baw̃a dania, ba aheta chõra zangowaloe, ba awena dania mamoni ba gõ ira, 
MAT.9_1.16	Ba lõ sombalo baroe satoea balobalo si bohooe; asika zoei sa mbaroe, ba zinga mbalobalo andrõ, ba tobali eboea zasikania. 
MAT.9_1.17	Ba lõʼõ gõi lalaoe nagoe si bohooe ba nahia satoea. Ba na lalaoe, ba asika nahia andrõ ba adoewa nagoe ba tekiko nahia. Ba nahia si bohooe lalaoe nagoe si bohooe, ba faoma lõ hadia ia.
MAT.9_1.18	IV. 
MAT.9_1.19	Ba maoso Jesoe, iʼoʼõ, awõ nifahaõnia. 
MAT.9_1.20	Ba hiza ndra alawe, sendro taloe, no mewelendroea fache saʼae; iʼondrasi Jesoe moroi foeri, ibabaja gahe mbaroenia; 
MAT.9_1.21	imane sa dõdõnia: He ha baroenia oebabaja, ba dõhõ wõchõgoe. 
MAT.9_1.22	Ba ibaliʼõ ia Jesoe, iʼila ba imane: Bõi ataʼoefi, onogoe; no iʼorifi ndraʼoegõ famatimõ andrõ. Ba abeʼe ndra alawe andrõ, iʼotarai daʼõ sibai.
MAT.9_1.23	V. 
MAT.9_1.24	Miheta ami, tenga sa si mate nono alawe andrõ, si mõrõ. Ba laʼigiʼigiʼõ ia. 
MAT.9_1.25	Ba me no tefofanõ baero niha sato, ba mõi ia si bacha, iraʼoe danga, ba maoso nono alawe andrõ. 
MAT.9_1.26	Ba hoemõngõ doeria daʼõ ba danõ andrṍ, maʼasagõrõ. 
MAT.9_1.27	VI. 
MAT.9_1.28	Ba me mõi ia jomo, ba laʼondrasi ia saoeʼa andrõ, ba imane chõra Jesoe: Hadia, fadoehoe dõdõmi, oeʼila oelaoe daʼõ? Lamane chõnia: Fadoehoe dõdõma, Toea. 
MAT.9_1.29	wena ibabaja hõrõra, imane: Jaʼitõrõ zi fadoehoe dõdõmi. 
MAT.9_1.30	Ba teboka hõrõra. Ba itenaw̃a sibai ira Jesoe, imane: Mifaigi, bõi irongo daʼõ niha, gofoe ha nihá. 
MAT.9_1.31	Ba mõi ira baero, ba laʼombachaʼõ ia ba danõ andrõ maʼasagõrõ. 
MAT.9_1.32	Ba me no mõi ira baero, ba hiza, laʼohe chõnia niha si lõ hede, sobechoe. 
MAT.9_1.33	Ba me no tefofanõ mbechoe andrõ, ba hoemede zi lõ hede no mege, ba ahõlihõli dõdõ niha sato, lamane: Lõ irai oroma zi manõ ba Ndraono Gizeraëli. 
MAT.9_1.34	Ba lamane farizaio: Moroi ba zalaw̃a mbechoe andrõ, wa ifofanõ mbechoe. 
MAT.9_1.35	VII. 
MAT.9_1.36	a me iʼila niha sato, ba ahachõ dõdõnia ira, me no nifakao ira, nifazaewe, hoelõ mbiribiri, si lõ koebalo. 
MAT.9_1.37	Ba imane chõ ndra nifahaõnia: 
MAT.10_1.1	I. 
MAT.10_1.2	II. 
MAT.10_1.3	ba Filifo ba Batolomaio, ba Toma ba Mataio, sanema beo andrõ, ba Jakobo, ono Galifaio ba Lebaio, 
MAT.10_1.4	ba Simoni selote, ba Joeda, banoea Kariota, si manga mbõlinia dania. 
MAT.10_1.5	Si felendroea andrõ nifatenge Jesoe ba iw̃aʼõ li chõra, imane: Bõi misaw̃a lala niha baero ba bõi miʼae ba mbanoea Ndrawa Zamaria andrõ. 
MAT.10_1.6	Ba mbiribiri sisoena andrõ, maʼoewoe Gizeraëli miʼaeʼe. 
MAT.10_1.7	Miʼaeʼe ba miʼangombacha, mimane: No ahatõ mbanoea zoroego andrõ. 
MAT.10_1.8	Mifadõhõ wõchõ zofõchõ, ba misoesoegi zi mate, ba mifadõhõ mbooe aoeri ba mifofanõ mbechoe. Lõ nibeʼemi bõli, ba bõi gõi mihalõ mbõli. 
MAT.10_1.9	Bõi miʼohe ganaʼa ba bõi gõi firõ ba bõi gõi kefe, ba mbõbõ taloemi. 
MAT.10_1.10	Bõi mamola ami ba lala, bõi domboea mbaroemi, bõi mobadagahe ami ba bõi maniʼo, noa sa si nangea labeʼe gõ ba zohalõw̃õ. 
MAT.10_1.11	Ba ba zi mõi ami ba mbanoea seboea, ba ma ba mbanoea sideʼide, ba mizofoezofoe ha niha zi nangea ba daʼõ, ba ba daʼõ miʼiagõ, irege mofanõ ami. 
MAT.10_1.12	Ba na mõi ami jomo ba nomo, ba miʼowai ira. 
MAT.10_1.13	Ba na si nangea nomo andrõ, ba jafaloecha ia waʼohahaoe dõdõ andrõ chõmi. Ba na tenga si nangea ia, ba jamangawoeli chõmi waʼohahaoe dõdõ andrõ chõmi. 
MAT.10_1.14	Ba na so zi lõ mamaʼamõi jomo jaʼami ba si lõ mamondrongo limi, ba miheta ami ba nomo andrõ ba ba mbanoea andrõ, miʼanotogõ gawoegawoe ba gahemi. 
MAT.10_1.15	Si ndroehoe niw̃aʼõgoe chõmi, õnaʼõna na zi gõna mbanoea Zodoma ba banoea Gomora andrõ, na loeo wangoehoekoe, moroi ba zi gõna mbanoea andrõ. 
MAT.10_1.16	Hiza, oefatenge ami, hoelõ mbiribiri, ba hoenõ nasoe gatoea. Andrõ jaʼoneche ami, si mane oelõ ba jaʼatoelõ ami, si mane marafadi. 
MAT.10_1.17	Ba miʼangelamaisi niha; laʼohe sa dania ami ba rafe, ba ba zekola chõra, labõzibõzi dania ami. 
MAT.10_1.18	Ba ba goemandroe ba ba razo teʼohe ami, bõrõ ndraʼo, ba wamadoehoeʼõ chõra ba ba niha baero. 
MAT.10_1.19	Ba na labeʼe ba dangara ami, ba bõi miʼaboesi tõdõ he miwisa ba hadia niw̃aʼõmi; tebeʼe sa chõmi dania, ba daʼõ sibai, hadia niw̃aʼõmi. 
MAT.10_1.20	Tenga sa jaʼami zihede, Eheha Namami andrõ zihede, na hoemede ami. 
MAT.10_1.21	Ibeʼe dania niboenoe dalifoesõnia niha, ba ibeʼe niboenoe nononia ama, ba maoso ndraono, oedoe ndra amara, laboenoe. 
MAT.10_1.22	Ba dozi ira dania faʼoedoe chõmi, bõrõ dõigoe. Ba sanaoe õlõ, iroegi gamozoea, daʼõ niʼorifi. 
MAT.10_1.23	Ba na lagohi ami ba mbanoea si samboea, ba miʼoloi, misa w̃a mbanoea bõʼõ. Si ndroehoe niw̃aʼõgoe chõmi: Lõ fachamõ mi dozigõ mbanoea Ndraono Gizeraëli irege so Nono Niha. 
MAT.10_1.24	Tenga seboea moroi chõ zamahaõ nifahaõ, ba tenga seboea moroi chõ zochõ jaʼia zawoejoe. 
MAT.10_1.25	Abõnõ saʼae chõ nifahaõ, na tobali faoma ira zamahaõ jaʼia, ba na faoma ira zochõ zawoejoe. Na no labeʼe tõi zochõ omo Mbeleseboe, ba tenga mendroea manõ lamanõ gõi ba zoroijomonia? 
MAT.10_1.26	III. 
MAT.10_1.27	Hadia niw̃aʼõgoe chõmi ba zogõmigõmi, ba niw̃aʼõ ba zohaga; ba hadia nirongomi tõgi dalingami, ba mitoeriagõ ba mbawa doewoetoewoe. 
MAT.10_1.28	Ba bõi miʼataʼoefi zamoenoe boto, si tebai mamoenoe noso. Ba mendroea manõ miʼataʼoefi zangila mamakiko noso, fabaja boto, ba narako. 
MAT.10_1.29	Tenga domboea zakefe, na laʼamawa ziliw̃i nali? ba samboea lõ aechoe tooe ba danõ daʼõ, na tenga moroi chõ Namami andrõ; 
MAT.10_1.30	ba ba chõmi, ba no teʼerai gõi rozi mboe fefoe, ba hõgõ jaw̃a. 
MAT.10_1.31	Andrõ bõi ataʼoe ami; no tohoede ami moroi ba ziliw̃i nali, he w̃aʼae oja ira. 
MAT.10_1.34	Bõi miw̃aʼõ tõdõmi, ba wolohe faʼatoelõ ba goeli danõ so ndraʼo; tenga ba wolohe faʼatoelõ mõi ndraʼo, ba wolohe fasõndrata mõido. 
MAT.10_1.35	Ba wamaʼoedoe niha chõ namania mõi ndraʼo, ba ba wamaʼoedoe ono alawe chõ ninania ba ba wamaʼoedoe oemõnõ ira alawe chõ ninania matoeania. 
MAT.10_1.36	ba si faʼoedoe ba niha dania zoroijomonia. 
MAT.10_1.37	Ha niha zomasi amania, ba ma inania, moroi ba waʼomasinia ndraʼo, ba tenga si nangea chõgoe daʼõ; ba ha niha zomasi ononia matoea, ba ma ononia alawe, moroi ba waʼomasinia ndraʼo, ba tenga si nangea chõgoe. 
MAT.10_1.38	Ba ha niha zi lõ manoejoe rõfania, ba woloʼõ jaʼo, ba tenga si nangea chõgoe. 
MAT.10_1.39	Chõ zanõndra nosonia aetoe ia, ba ha niha zaetoe noso, na bõrõ ndraʼo, daʼõ zanõndra jaʼia. 
MAT.10_1.40	Samaʼamõi jomo jaʼami, ba ifaʼamõi jomo ndraʼo, ba samaʼamõi jomo jaʼo, ba ifaʼamõi jomo zamatenge jaʼo andrõ. 
MAT.10_1.41	Samaʼamõi jomo samaʼeleʼõ, me no samaʼeleʼõ dõinia, ba itema loeo zamaʼeleʼõ, ba samaʼamõi jomo satoelõ, me no satoelõ dõinia, ba itema loeo zatoelõ. 
MAT.10_1.42	Ba ha niha zamabadoegõ si samba mako idanõ kafoe, he ha daʼõ, ba zi samõsa, sideʼide andre, me no nifahaõ dõinia, ba si ndroehoe niw̃aʼõgoe chõmi, tebai aechoe loeonia. 
MAT.11_1.1	I. 
MAT.11_1.2	Ba me irongo nifazõchi Jesoe Johane andrõ, ba goeroenga, ba ifatenge nifahaõnia, 
MAT.11_1.3	ifasofoeʼõ chõnia, imane: Hadia, jaʼoegõ zi mõi andrõ, ma mabalobaloi dánõ bõʼõ? 
MAT.11_1.4	Ba itema lira Jesoe, imane chõra: Miʼae miʼombachaʼõ chõ Johane nirongomi, awõ niʼila hõrõmi andrõ. 
MAT.11_1.5	Ifoeli laʼila niha saoeʼa, ba mowaõwaõ zomboejoemboejoe tõla, dõhõ mbooe aoeri ba larongo li niha safiso, ba maoso zi mate, ba ba zi noemana teʼombachaʼõ doeria somoeso dõdõ, 
MAT.11_1.6	ba jaʼahowoe ba zi lõ fatoewoe ndraʼo.
MAT.11_1.7	II. 
MAT.11_1.8	Ma hadia, wa mõi baero ami? Hadia, ba wamaigi niha sonoecha somboejoemboejoe? Hiza, ba nomo razo so zonoecha somboejoemboejoe. 
MAT.11_1.9	Ma hadia, wa mõi baero ami? Hadia, ba wamaigi samaʼeleʼõ? Si ndroehoe niw̃aʼõgoe chõmi, si tõra samaʼeleʼõ. 
MAT.11_1.10	Jaʼia zi so ba zoera: ”Hiza, oefowaõwaõ fõnaoe zinengegoe, sangehao lalamõ fõnaoe.” 
MAT.11_1.11	Si ndroehoe niw̃aʼõgoe chõmi, lõ irai so zeboea moroi chõ Johane andrõ, samajagõ idanõ, ba niʼadonogõ ndra alawe, ba fondrege zideʼide ba mbanoea zoroego andrõ ba no eboea moroi chõnia. 
MAT.11_1.12	Ba iʼotarai loeo Johane andrõ, samajagõ idanõ, iroegi daʼe, ba teforege wangaloei banoea zoroego andrõ, ba samorege andrõ, daʼõ zondraʼoe jaʼia chõra. 
MAT.11_1.13	Noa sa mamaʼeleʼõ zamaʼeleʼõ andrõ fefoe, awõ goroisa, iroegi Johane, 
MAT.11_1.14	ba na edõna ami, ba jaʼia Gelija andrõ, niw̃aʼõ si so. 
MAT.11_1.15	Si so tõgi dalinga, ba jamoefondrondrongo! 
MAT.11_1.16	Ba ha chõ oefaoedoegõ niha andre? Amaedola ndraono ira, sidadao ba kade, 
MAT.11_1.17	siʼao ba nawõra, lamane: No malaoe zigoe chõmi, ba lõ solaja ami, no meʼe ndraʼaga, ba lõ saboe dõdõmi. 
MAT.11_1.18	Noa sa so Johane andrõ, lõ manga ba lõ mamadoemadoe hadia ia, ba lamane: Sobechoe. 
MAT.11_1.19	Ba no so Nono Niha, mangamanga ba mamadoemadoe hadia ia, ba lamane: Hiza niha soloeʼaloeʼa, samadoemadoe agoe, si fahoewoe ba zanema beo andrõ ba ba zeboea horõ; ba tobali sa famoeʼa ba hoeloe waʼatoeatoea andrõ nifazõchi dangania. 
MAT.11_1.20	III. 
MAT.11_1.21	Alai ndraʼoegõ, Chorasi! alai ndraʼoegõ, Betisaʼida! Na ba Diro ba na ba Zidona menaʼõ tefazõchi dandra andrõ, nifazõchi ba chõmi andrõ, ba na fõna saʼae lafalalini geraʼera menaʼõ, no laʼonoecha goni, ba no lalaoe nawoe ba hõgõra menaʼõ. 
MAT.11_1.22	Ba oew̃aʼõ na chõmi: Õnaʼõna na zi gõna Diro ba Sidona, na loeo wangoehoekoe andrõ, moroi ba zi gõna ami. 
MAT.11_1.23	Ba jaʼoegõ, Kafanaoema, tenga no moeʼalaw̃aʼõ ndraʼoegõ, iroegi mbanoea si jaw̃a? Iroegi mbanoea tooe tetiboʼõ ndraʼoegõ dania. Na ba Zodoma menaʼõ tefazõchi dandra andrõ, nifazõchi ba chõmõ andrõ, ba lõ si teboelõ ia menaʼõ, iroegi maʼõchõ andre. 
MAT.11_1.24	Ba oew̃aʼõ na chõmi: Onaʼõna na zi gõna mbanoea Zodoma andrõ, na loeo wangoehoekoe andrõ, moroi ba zi gõna ndraʼoegõ. 
MAT.11_1.25	Me loeo daʼõ hoemede Jesoe, imane: Oesoeno ndraʼoegõ, Ama, Sochõ soroego, awõ danõ, me no õbiniʼõ daʼõ ba zatoeatoea, awõ ba zoneche, ba me no õfaʼeleʼõ ia ba ndraono. 
MAT.11_1.26	Jaʼia, Ama, me no waʼomasioe zi manõ. 
MAT.11_1.27	Fefoe hadia ia, ba no ibeʼe ba dangagoe Amagoe. Ba lõ saboto ba dõdõ Ono, baero Nama, ba lõ saboto ba dõdõ Ama, baero Nono, awõ ba zedõna ifaʼeleʼõ Ono. 
MAT.11_1.28	IV. 
MAT.12_1.1	I. 
MAT.12_1.2	Ba me laʼila daʼõ farizaio, ba lamane chõnia: Hiza, lalaoe zi lõ tola ba loeo sabato ira nifahaõmõ. 
MAT.12_1.3	Ba imane chõra: Hadia, lõ niʼilami ba zoera, he iwisa Dawido, me olofo ia, ba awõnia fao? 
MAT.12_1.4	Me mõi ia ba nomo Lowalangi, ba me laʼā roti nifaigifaigi andrõ, si lõ tola iʼā ba si lõ tola laʼā awõnia fao? ha ere zi tola manga daʼõ. 
MAT.12_1.5	Ba lõ niʼilami ba zoera goroisa andrõ, wa lõ laʼamoniʼõ loeo sabato ere ba gosali, ba lõ salara? 
MAT.12_1.6	Ba oew̃aʼõ chõmi, no so ba daʼe zeboea moroi ba gosali. 
MAT.12_1.7	Ba na aboto ba dõdõmi enaʼõ, hadia geloeaha niw̃aʼõ andrõ: ”Faʼahachõ dõdõ zomasido, ba tenga soemange”, ba lõ mihoekoe enaʼõ zi lõ sala. 
MAT.12_1.8	Soʼaja loeo sabato sa Nono Niha.
MAT.12_1.9	II. 
MAT.12_1.10	Ba hiza niha si no ariri tanga, si sara. Ba lasofoe chõnia, lamane: Hadia, tola mamadõhõ fõchõ na loeo sabato? ba wangadoegõ jaʼia. 
MAT.12_1.11	Ba imane chõra: Ha niha ba chõmi, si so biribiri, sageoe, si lõ mondraʼoe daʼõ, ba wanõbi jaw̃a, na aechoe ba dõgi, na loeo sabato? 
MAT.12_1.12	Ba he zi sõchi ira niha mbiribiri? Tobali tola tafazõchi zi sõchi na loeo sabato. 
MAT.12_1.13	Awena iw̃aʼõ ba niha andrõ: Oroʼõ dangaoe andrõ! Ba iʼoroʼõ. Ba ifoeli sõchi si mane si sara. 
MAT.12_1.14	Ba mõi baero warizaio, mamagõlõ, ba chõnia andrõ, ba wamoenoe jaʼia. 
MAT.12_1.15	Ba me aboto daʼõ ba dõdõ Jesoe, ba iheta ia ba daʼõ. Ba ato zoloʼõ jaʼia ba ifadõhõ wõchõra fefoe. 
MAT.12_1.16	Ba itenaw̃a ira, fa lõ laʼombachaʼõ ia. 
MAT.12_1.17	Enaʼõ itõrõ niw̃aʼõ Jesaja andrõ, samaʼeleʼõ, me imane: 
MAT.12_1.18	”Hiza genonigoe andrõ, nitoejoegoe, niʼomasiʼõgoe, somasi dõdõgoe andrõ, oebeʼe chõnia Gehehagoe, ba iʼombachaʼõ hoekoe ba niha baero. 
MAT.12_1.19	Lõ fasoso ia ba lõ moeʼaoʼao ba lõ larongo linia ba newali misa. 
MAT.12_1.20	Ono geoe si no tefatõ, ba lõ ifaloea ifatõ ba fandroe si lõ holahola saʼae, ba lõ iboenoe, irege mõna hoekoe ibeʼe. 
MAT.12_1.21	Ba ba dõinia dania manõtõna niha baero.” 
MAT.12_1.22	III. 
MAT.12_1.23	Ba tobali dõdõ niha sato fefoe ba lamane: Hadia, tenga maʼoewoe Dawido andrõ daʼõ? 
MAT.12_1.24	Ba lamane farizaio, me larongo daʼõ: Lõ ifofanõ mbechoe daʼõ, na tenga moroi chõ Mbeleseboe, salaw̃a mbechoe andrõ. 
MAT.12_1.25	Ba me no iʼila geraʼerara, ba imane chõra: Dozi õri adoedoe, na no fabali dõdõ; ba dozi banoea ba dozi omo, ba lõ fachai, na no fabali dõdõ. 
MAT.12_1.26	Ba na ifofanõ Zatana Satana, ba noa saʼae fabali dõdõnia, ba he wisa waʼaro mbanoeania? 
MAT.12_1.27	Ba na moroi chõ Mbeleseboe, wa oefofanõ mbechoe ba ha chõ moroi, wa lafofanõ iraonomi? Andrõ jaʼira dania zangoehoekoe jaʼami. 
MAT.12_1.28	Ba na moroi chõ Geheha Lowalangi, wa oefofanõ mbechoe, ba noa saʼae iʼondrasi ami banoea Lowalangi andrõ. 
MAT.12_1.29	Ba he wisa niha weʼamõi jomo ba nomo zabõlõ, ba woraboe gamagamania, na lõ ihõnagõ ibõbõ zabõlõ andrõ? ba awena iʼosindraʼoei hadia ia ba nomonia. 
MAT.12_1.30	Si lõ fao chõgoe, ba no si faʼoedoe chõgoe, ba si lõ mangozara, awõgoe, ba samazaewe. 
MAT.12_1.31	Andrõ oew̃aʼõ chõmi: Fefoe hadia ia horõ ba fefoe hadia ia wanandraw̃a, ba teʼefaʼõ ba niha; ba fanandraw̃aisi Eheha andrõ, ba lõ teʼefaʼõ. 
MAT.12_1.32	Ba na so zamõbõgõ hadia ia chõ Nono Niha ba teʼefaʼõ chõnia; ba na so zamõbõgõ hadia ia chõ Geheha niʼamoniʼõ, ba lõ teʼefaʼõ chõnia, he ba gõtõ daʼe, ba he ba gõtõ dania. 
MAT.12_1.33	Sõchi dõla geoe mibeʼe, ba si sõchi mboeania, ba na lõʼõ, ba sobooe dõla geoe mibeʼe, ba sobooe mboeania. Ba mboea sa aboto ba dõdõda dõla geoe. 
MAT.12_1.34	He jaʼami, ono goelõ! he moroi miʼila miw̃aʼõ zi sõchi, me no si lõ sõchi ami? Hadia sa zi no fahõna ba dõdõ, daʼõ zaloea ba mbewe. 
MAT.12_1.35	Isaoʼõ baero zi sõchi niha si sõchi, moroi ba girõgirõ si sõchi andrõ; ba niha si lõ sõchi, ba isaoʼõ baero zi lõ sõchi andrõ. 
MAT.12_1.36	Ba oew̃aʼõ chõmi, tezofoezofoe dania, na loeo wangoehoekoe, fefoe ngawalõ wehede si lõ goena, nilaoe niha. 
MAT.12_1.37	Moroi ba wehedemõ sa satoelõ ndraʼoegõ dania, ba moroi ba wehedemõ teʼetoeʼõ hoekoemõ.
MAT.12_1.38	IV. 
MAT.12_1.39	Ba itema lira, imane chõra: Laʼandrõ dandra niha andre, si lõ sõchi, sohorõhorõ, ba lõ tebeʼe chõra dandra, ha tandra chõ Jona samaʼeleʼõ andrõ. 
MAT.12_1.40	Hoelõ si mane Jona sa, me tõloe ngaloeo tõloe mbongi ia ba daloe giʼa seboea andrõ, si manõ gõi Nono Niha dania, tõloe ngaloeo tõloe mbongi dania ia ba hoenõ danõ. 
MAT.12_1.41	Maoso dania mbanoea Niniwe andrõ, na loeo wangoehoekoe, oedoe niha daʼe ba laʼetoeʼõ hoekoe niha daʼe; me no lafalalini geraʼerara ba wangombacha Jona andrõ, ba hiza, so ba daʼe zeboea moroi chõ Jona. 
MAT.12_1.42	Maoso dania razo ira alawe andrõ, moroi raja, na loeo wangoehoekoe, oedoe niha daʼe, ba iʼetoeʼõ hoekoe niha daʼe, me no mõi ia moroi ba wondrege danõ, ba wamondrongo faʼatoeatoea Zelomo andrõ; ba hiza, so ba daʼe zeboea moroi chõ Zelomo. 
MAT.12_1.43	Ba na aheta mbechoe si raʼiõ ba niha, ba itõrõi danõ si lõ idanõ, mangaloei nahia wolombase, ba lõ isõndra. 
MAT.12_1.44	Awena dania imane: Daʼoefoelido ba nomogoe, ba zi otarai ndraʼo. Ba na so ia, ba lõ moeʼonahia iʼila, ba no labõzini ba no lahaogõ. 
MAT.12_1.45	Ba mõi ia, ihalõ awõnia mbechoe bõʼõ, dafitoe, safaito moroi chõnia, ba mõi ira bacha, labeʼe nahiara daʼõ, ba tobali tedooe walõsõchi zafoeria ba niha andrõ, moroi ba zi fõfõna mege. Si manõ gõi dania ba niha si lõ sõchi andre. 
MAT.12_1.46	V. 
MAT.12_1.47	Ba so zangoemaʼõ chõnia: Hiza baero ninaoe, awõ ndra talifoesõoe, laʼaloei lala, so niw̃aʼõra chõoe. 
MAT.12_1.48	Ba itema li, imane ba zangoemaʼõ chõnia: Ha niha ninagoe, ba ha niha dalifoesõgoe? 
MAT.12_1.49	Ba iʼoroʼõ dangania, jaw̃a ndra nifahaõnia, imane: Jaʼe ninagoe ba talifoesõgoe! 
MAT.12_1.50	Ha niha sa zoloʼõ somasi Namagoe andrõ, si so ba zoroego, daʼõ dalifoesõgoe matoea ba talifoesõgoe alawe ba inagoe.
MAT.13_1.1	I. 
MAT.13_1.2	Ba ato zowoelo chõnia niha, ba mõi ia baowo ba moedadao, ba baene so niha sato fefoe. 
MAT.13_1.3	Ba oja hoehoeonia chõra, amaedola, imane: Hiza, mõi ba nowi zamazaewe tanõmõ, ba wamazaewe tanõmõ zinanõ. 
MAT.13_1.4	Ba ba wamazaewenia, ba so zi gõna ba lala, ba so wofo, ba laʼā. 
MAT.13_1.5	Ba so zi gõna ba zokara, ba zi lõ aweʼeweʼe tanõ chõnia, ba iʼanemaʼõ motalinga, me lõ aweʼeweʼe danõ chõnia. 
MAT.13_1.6	Ba me toemboe loeo, ba angongo ba mate, me no ambõ w̃aʼania. 
MAT.13_1.7	Ba so zi gõna barõ ndroi, ba eboea ndroi ba mate zinanõ ibeʼe. 
MAT.13_1.8	Ba so zi gõna ba danõ si sõchi, ba mowoea, so zowoea si doea woeloe, so zi felendroea ba so zi õnõ, zamba jõoe. 
MAT.13_1.9	Si so tõgi dalinga, ba jamoefondrondrongo! 
MAT.13_1.10	Ba laʼondrasi ia nifahaõnia, lamane chõnia: Hana wa amaedola niw̃aʼõoe chõra? 
MAT.13_1.11	Ba itema li, imane: Chõmi no moebeʼe waʼaboto ba dõdõ zi no tobini andrõ, ba mbanoea zoroego andrõ, ba chõrá, ba lõ moebeʼe. 
MAT.13_1.12	Ba zi ho so sa, ba tebeʼe na, lahõna chõnia, ba ba zi lõʼõ, ba laheta gõi zi no so chõnia. 
MAT.13_1.13	Daʼõ mbõrõ wa amaedola hoehoeogoe chõra, me lõ mangila ira, he w̃aʼae no teboka hõrõra, ba me lõ mamondrongo, he w̃aʼae larongo, ba me lõ aboto ba dõdõra. 
MAT.13_1.14	Ba itõrõ ba chõra nifaʼeleʼõ Jesaja, me imane: ”Mirongo dania ia tõgi dalingami, ba lõʼõ manõ aboto ba dõdõmi; anehe hõrõmi, ba lõ miʼila. 
MAT.13_1.15	Noa sa moeʼabeʼeʼõ dõdõ niha andre ba no afisofiso ira, ba no lafakifoe hõrõ, enaʼõ lõ laʼila hõrõra ba enaʼõ lõ larongo tõgi dalingara ba enaʼõ lõ aboto ba dõdõra, fa lõ lafoeli ira, enaʼõ oeʼorifi ira.” 
MAT.13_1.16	Ba jaʼahowoe hõrõmi, me laʼila, ba tõgi dalingami, me larongo. 
MAT.13_1.17	Si ndroehoe niw̃aʼõgoe chõmi: No ato zamaʼeleʼõ ba no ato zatoelõ somasi mangila niʼilami andrõ, ba lõ niʼilara, ba somasi mamondrongo nirongomi andrõ, ba lõ nirongora. 
MAT.13_1.18	Ba mifondrondrongo geloeaha gamaedola andrõ, samazaewe tanõmõ zinanõ: 
MAT.13_1.19	Na so zamondrongo toeria mbanoea andrõ, ha niha ia, ba na lõ aboto ba dõdõnia, ba so Gafõcha, iʼoloiʼõ nifazaewe ba dõdõnia; daʼõ nifazaewe tanõmõ si gõna ba lala andrõ. 
MAT.13_1.20	Ba nifazaewe ba zokara, ba daʼõ ia: Irongo daroma li andrõ, ba iʼanemaʼõ itema, omoeso dõdõnia. 
MAT.13_1.21	Ba lõ mow̃aʼa ba dõdõnia, lõʼõ sa anaoenaoe gõlõ; ba na tesao wamakao, ba ma folohi, na bõrõ daroma li andrõ, ba iʼanemaʼõ mangawoeli foeri. 
MAT.13_1.22	Ba nifazaewe barõ ndroi, ba daʼõ ia: Irongo daroma li andrõ, ba so waʼaboe dõdõ ba goeli danõ andre, awõ wamaeloengoe andrõ, ba ganaʼa, ba iboenoe daroma li, ba tobali lõ mowoea. 
MAT.13_1.23	Ba nifazaewe ba danõ si sochi, ba daʼõ ia: Irongo daroma li, ba aboto ba dõdõnia, ba jaʼia zowoea, so zowoea si doea woeloe, so zi felendroea ba so zi õnõ, zamba jõoe.
MAT.13_1.24	II. 
MAT.13_1.25	Ba me no mõrõ niha, ba so zi fatioe tõdõ chõnia, mõi moefazaewe, danõmõ ndroeʼoe barõ zinanõ ba ilaoe mofanõ. 
MAT.13_1.26	Ba me no eboea zinanõ, me molai, awena gõi oroma ndroeʼoe andrõ. 
MAT.13_1.27	Ba so genoni zochõ, lamane chõnia: He Toea! hadia, tenga tanõmõ zinanõ si sõchi nifazaeweoe ba nowioe? Ba he moroi chõnia ndroeʼoe andrõ? 
MAT.13_1.28	Ba imane chõra: Niha si fatioe tõdõ zolaoe daʼõ. Ba lamane chõnia enoni: Ba hadia, omasiʼõ na mõiga moeʼozaragõ ia? 
MAT.13_1.29	Ba imane: Bõi, ma dania mifao wondrõni sinanõ, na miʼozaragõ ndroeʼoe. 
MAT.13_1.30	Acha faoma eboea ia, irege wamasi, ba na baw̃a wamasi, ba oew̃aʼõ ba zamasi, oemane: Miʼofõnaiʼõ wangozaragõ doeʼoe ba milaoe ba ngambõbõ, ba wanoenoe jaʼia, ba boea zinanõ, ba miʼowoeloi ba halasa chõgoe. 
MAT.13_1.31	III. 
MAT.13_1.32	Fondrege zideʼide mboea zinanõ sa ia, ba na no manõi, ba eboea ia moroi ba goelegoele bõʼõ ba tobali motõla, tobali mõi wofo ba daloe mbanoea, mangazoeni ba ndrahania.
MAT.13_1.33	IV. 
MAT.13_1.34	Daʼo fefoe niw̃aʼõ Jesoe ba niha sato, amaedola, lõ bõʼõnia, hoehoeonia chõra, ha sambalõ amaedola. 
MAT.13_1.35	Enaʼõ itõrõ niw̃aʼõ zamaʼeleʼõ andrõ, me imane: ”Damoehededo, oelaoe gamaedola, oebokai zi no tobini, iʼotarai mbõrõta danõ.” 
MAT.13_1.36	Aefa daʼõ, ba ifofanõ niha sato ba mõi ia jomo. Ba mõi chõnia nifahaõnia, lamane: Ombachaʼõ chõma geloeaha gamaedola andrõ, doeʼoe ba nowi. 
MAT.13_1.37	Ba itema lira, imane: Samazaewe tanõmõ zinanõ si sõchi andrõ, ba jaʼia Nono Niha, 
MAT.13_1.38	ba nowi andrõ, ba jaʼia niha ba goeli danõ; ba tanõmõ si sõchi andrõ, ba ono mbanoea andrõ; ba doeʼoe, ba ono Gafõcha. 
MAT.13_1.39	Ba si fatioe tõdõ andrõ, samazaewe jaʼia, ba jaʼia Gafõcha andrõ. Ba famasi, ba amozoea gõtõ danõ andre; ba samasi, ba malaʼika andrõ. 
MAT.13_1.40	Ba hoelõ si mane na laʼozaragõ ndroeʼoe, nitoenoe ba galitõ, si manõ gõi dania ba gamozoea gõtõ danõ andre. 
MAT.13_1.41	Ifatenge dania malaʼikania Ono Niha, ba laʼozaragõ fefoe wangala ba mbanoeania andrõ, awõ zamazõchi si lõ atoelõ, 
MAT.13_1.42	ba latiboʼõ ba mbaho galitõ andrõ, ba fegeʼege dania ba daʼõ ba fatangisa mboha. 
MAT.13_1.43	Ba hoemaga dania zatoelõ andrõ, hoelõ loeo, ba mbanoea Namara andrõ. Ha niha zi so tõgi dalinga, ba jamoefondrondrongo! 
MAT.13_1.44	V. 
MAT.13_1.45	VI. 
MAT.13_1.46	Ba me isõndra zamboea manimani seboea bõli, ba mõi ia, iʼamawa fefoe hadia ia zi so chõnia ba iʼõli daʼõ. 
MAT.13_1.47	VII. 
MAT.13_1.48	Ba na no afõnoe ia, ba ladõni jaw̃a baene ba moedadao ira, laʼozaragõ zi sõchi, lalaoe ba nahia ba si lõ sõchi, ba latiboʼõ. 
MAT.13_1.49	Si manõ gõi dania ba gamozoea gõtõ danõ andre. Mõi dania malaʼika andrõ ba lafabali zi lõ sõchi andrõ ba zatoelõ; 
MAT.13_1.50	ba latiboʼõ ba mbaho galitõ andrõ, ba fegeʼege dania ba daʼõ ba fatangisa mboha. 
MAT.13_1.51	Hadia, no aboto ba dõdõmi daʼõ fefoe? Lamane chõnia: Noa. 
MAT.13_1.52	Ba imane chõra: Me si manõ, ba dozi sangila amachoita, nifahaõ ba ngawalõ mbanoea Lowalangi andrõ, ba no fachilichili ba niha, satoea baomo, sanaoʼõ baero, moroi ba girõgirõnia andrõ, si bohooe, awõ zi no ara.
MAT.13_1.53	VIII. 
MAT.13_1.54	Ba me iroegi mbanoeara, ba ifahaõ ira ba zekola chõra, irege tobali dõdõra, ba lamane: Heza moroi chõnia waʼatoeatoea andrõ, awõ waʼabõlõ andrõ? 
MAT.13_1.55	Tenga ono doeka andrõ ia? Tenga Maria dõi ninania andrõ, ba tenga Jakobo ba Josefo ba Simoni ba Joeda dõi dalifoesõnia matoea andrõ? 
MAT.13_1.56	Ba talifoesõnia alawe andrõ, ba tenga chõda so ira, fefoe? Ba heza moroi chõnia daʼõ fefoe? 
MAT.13_1.57	Ba fatoewoe ia chõra. Ba imane chõra Jesoe: Lõʼõ sa teʼositengagõ zamaʼeleʼõ, na tenga ba mbanoeara ba na tenga moroi jomo chõra. 
MAT.13_1.58	Ba lõ oja ifazõchi ba daʼõ tandra, bõrõ wa lõ mamati ira.
MAT.14_1.1	I. 
MAT.14_1.2	Ba imane ba genoninia: Johane daʼõ, samajagõ idanõ; no maoso daʼõ moroi ba ngai zi mate, andrõ so chõnia waʼabõlõ andrõ. 
MAT.14_1.3	Noa sa ifaraʼoeʼõ Johane andrõ Herode, no ifabõbõʼõ ba no ifabeʼeʼõ ba goeroenga, bõrõ Herodia andrõ, foʼomo dalifoesõnia [Filifo]. 
MAT.14_1.4	Noa sa iw̃aʼõ chõnia Johane; Lõ tola so ia chõoe. 
MAT.14_1.5	Ba iboenoe enaʼõ Johane Herode, ba ataʼoe ia niha sato, me ba dõdõra samaʼeleʼõ Johane andrõ. 
MAT.14_1.6	Ba me baw̃a waʼatoemboe chõ Herode, ba manari nono Herodia andrõ chõra ba daʼõ, ba omasi Herode. 
MAT.14_1.7	Andrõ ifaboeʼoe chõnia, fahõloe ia, ibeʼe chõnia hadia ia niʼandrõnia. 
MAT.14_1.8	Ba me no isofoe chõ ninania oea; ba imane: Beʼe chõgoe ba daʼe, ba wiga jaw̃a, hõgõ Johane andrõ, samajagõ idanõ. 
MAT.14_1.9	Ba aboe dõdõ razo, ba ba wahõloesa no mege ba ba domenia andrõ, ba iʼoroiʼõ labeʼe. 
MAT.14_1.10	Ba ifatenge, ifaʼew̃aʼõ mbagi Johane ba goeroenga. 
MAT.14_1.11	Ba laʼohe hõgõnia, ba wiga, ba labeʼe chõ nono alawe andrõ, ba iʼohe chõ ninania. 
MAT.14_1.12	Ba so ndra nifahaõnia, lahalõ mbotonia ba lakoʼo; ba mõi ira mangombacha daʼõ chõ Jesoe.
MAT.14_1.13	Ba me irongo Jesoe, ba iheta ia ba daʼõ, molojo ia, isaw̃a danõ si mate, ba zi ha jaʼia; ba me larongo niha sato, ba laʼoʼõ ia, latõrõ tanõ, moroi ba mbanoea misa.
MAT.14_1.14	II. 
MAT.14_1.15	Ba me tánõ owi, ba mõi chõnia nifahaõ, lamane: Tanõ si mate daʼe, ba bongi; fofanõ saʼae niha sato, enaʼõ mõi ira ba mbanoea misa, mowõli gõra. 
MAT.14_1.16	Ba imane chõra: Alacha lõ mofanõ ira, mibeʼe gõra, jaʼami. 
MAT.14_1.17	Ba lamane chõnia: Lõ chõma ba daʼe, ha lima roti ba ha doea rozi giʼa. 
MAT.14_1.18	Ba imane: Miʼohe ia chõgoe ba daʼe. 
MAT.14_1.19	Ba iw̃aʼõ moedadao niha sato ba ndroeʼoe, ba ihalõ roti andrõ, si lima, awõ giʼa andrõ, si doea rozi, ifaõga hõrõnia mijaw̃a ba zoroego, iʼaohasi gõlõ Lowalangi ba iboboto ba ibeʼe chõ ndra nifahaõ roti no mege, ba ira nifahaõ zameʼe ba niha sato. 
MAT.14_1.20	Ba manga ira fefoe ba aboeso, ba laʼozaragõ zi tõra, achõchõla, felendroea koede. 
MAT.14_1.21	Ba si manga andrõ, ba mato lima ngahõnõ ndra matoea, baero ndra alawe, baero ndraono.
MAT.14_1.22	III. 
MAT.14_1.23	Ba me no ifofanõ niha sato, ba mõi ia ba hili, ha jaʼia, mangandrõ. Ba me no bongi, ba ha jaʼia ba daʼõ. 
MAT.14_1.24	Ba no so ba daloe mbaw̃a nowo no mege, no tosasa ba ndroeloe, noa sa zoezoemõ nangi. 
MAT.14_1.25	Ba me miwo manoe, ba mõi chõra Jesoe, mowaõwaõ ba dete nidanõ. 
MAT.14_1.26	Ba me laʼila ia, sowaõwaõ ba dete nidanõ, ba tokea ira, lamane: Bechoe! ba moeʼiraʼira ba waʼataʼoe. 
MAT.14_1.27	Ba iʼanemaʼõ moehede chõra Jesoe, imane: Mihonogõ ami, jaʼodo; bõi miʼataʼoefi! 
MAT.14_1.28	Ba itema linia Fetero, imane: Na jaʼoegõ, Toea, ba w̃aʼõ chõgoe, mõido chõoe ba dete nidanõ. 
MAT.14_1.29	Ba imane: Aine! Ba mõi tooe Wetero, moroi ba nowo, mowaõwaõ ia ba dete nidanõ, iʼondrasi Jesoe. 
MAT.14_1.30	Ba me iʼila nangi, ba ataʼoe ia ba ibõrõtaigõ ahõndrõ, ba imane: He Toea, orifido! 
MAT.14_1.31	Ba iʼanemaʼõ iʼoroʼõ dangania Jesoe, iraʼoe, imane chõnia: He sambõ famati, hana wa manoefa dõdõoe? 
MAT.14_1.32	Ba me mõi ira baowo, ba tebato nangi. 
MAT.14_1.33	Ba mangaloeloe chõnia zi so baowo, lamane: Doehoe, Ono Lowalangi ndraʼoegõ. 
MAT.14_1.34	IV. 
MAT.14_1.35	Ba me laʼila ia banoea daʼõ, ba lafatenge zinenge ba zi fasoei andrõ fefoe ba laʼohe chõnia fefoe zi so fõchõ. 
MAT.14_1.36	Ba laʼandrõ chõnia, enaʼõ ha ahe mbaroenia lababaja, ba dozi sombambaja, ba dõhõ wõchõ. 
MAT.15_1.1	I. 
MAT.15_1.2	Hana wa lasawõ niw̃aʼõ ndra toea ira nifahaõmõ? Lõʼõ sa mombanõ ira, na laʼā gõra. 
MAT.15_1.3	Ba itema li, imane chõra: Ba hana ami gõi, wa misawõ goroisa Lowalangi, ba nifachoimi andrõ? 
MAT.15_1.4	Noa sa iʼoroiʼõ Lowalangi, imane: ”Fosoemange namaoe, awõ ninaoe ba: ”si mate zangelifi amania ba ma inania.” 
MAT.15_1.5	Ba jaʼami, ba mimane: Na so zangoemaʼõ chõ namania, ba ma chõ ninania: Tebeʼe soemange [Lowalangi] zinemaoe chõgoe enaʼõ, ba alacha lõ ifoesoemange namania, awõ ninania. 
MAT.15_1.6	Ba no miwoeʼai goroisa Lowalangi andrõ, ba nifachoimi andrõ. 
MAT.15_1.7	He jaʼami, samini tõdõ! Si ndroehoe wamaʼeleʼõ Jesaja ba chõmi andrõ, me imane: 
MAT.15_1.8	”Lafosoemange ndraʼo bewera niha andrõ, ba tõdõra, ba no arõoe chõgoe. 
MAT.15_1.9	Zajazaja gõlõra wamosoemangera jaʼo, me no nifachoi niha wamahaõra andrõ.” 
MAT.15_1.10	Ba ikaoni chõnia niha sato, ba imane chõra: Mifondrondrongo ba jaʼaboto ba dõdõmi! 
MAT.15_1.11	Tenga daʼõ zanaʼoenõi niha si mõi bacha ba mbawania, ha si mõi baero, si oroi mbawania daʼõ zanaʼoenõi niha. 
MAT.15_1.12	Ba so ndra nifahaõ, lamane chõnia: Hadia, õʼila wa no fatoewoe ba warizaio, me larongo niw̃aʼõoe andrõ? 
MAT.15_1.13	Ba itema li, imane: Fefoe zinanõ, si tenga nitanõ Namagoe andrõ ba zoroego, ba ladeha dania. 
MAT.15_1.14	Mibõhõi ira; niha saoeʼa ira, samasao saoeʼa, ba na ifasao nawõnia saoeʼa saoeʼá, ba faoma aechoe ira ba gohokoho. 
MAT.15_1.15	Ba itema linia Fetero, imane chõnia: Ombachaʼõ chõma geloeaha gamaedola andrõ. 
MAT.15_1.16	Ba imane: Hadia, lõʼõ na saboto ba dõdõmi gõi? 
MAT.15_1.17	Hadia, lõ miʼila, wa isaw̃a mbetoeʼa fefoe zi mõi bacha ba mbawa, awõ wa ifoeli mõi baero ba dõgitõgi? 
MAT.15_1.18	Ba hadia ia zi otarai mbawa, ba ba dõdõ iʼotarai, ba daʼõ zanaʼoenõi niha. 
MAT.15_1.19	Moroi ba dõdõ sa iʼotarai eraʼera si lõ sõchi, ba fangeʼe, ba fohorõni donga zodonga ba fohorõ bõʼõ ba fanagõ ba famõbõgõ si lõ doehoe ba fanandraw̃a. 
MAT.15_1.20	Jaʼia wanaʼoenõi niha. Ba lõ itaʼoenõi niha, na manga lõ mombanõ.
MAT.15_1.21	II. 
MAT.15_1.22	Ba hiza ndra alawe Ganaʼana, siotarai danõ daʼõ; moeʼao ia, imane: Hachõsi tõdõ ndraʼo Toea, maʼoewoe Dawido! ifakao sibai nonogoe alawe bechoe. 
MAT.15_1.23	Ba lõ itema linia, samboea li lõʼõ. Ba mõi chõnia ndra nifahaõnia, mangandrõ ira chõnia, lamane: Fofanõ ia, me si aoʼao moroi foerida. 
MAT.15_1.24	Ba itema lira, imane: Ha ba mbiribiri sisoena andrõ, maʼoewoe Gizeraëli, tefatenge ndraʼo. 
MAT.15_1.25	Ba mõi ndra alawe no mege, itoehi danõ fõnania, imane: He Toea, tolodo! 
MAT.15_1.26	Ba itema linia, imane: Lõ tola lahalõ gõ ndraono, ba wameʼe õ nasoe. 
MAT.15_1.27	Ba imane: Si ndroehoe Toea, ba laʼā sa atṍ asoe gachõchõla, saechoe tooe, na manga zochõ jaʼira. 
MAT.15_1.28	Ba itema linia Jesoe, imane chõnia: He alawe, no eboea wamatimõ andrõ, jafaloechaʼõ zomasi ndraʼoegõ! Ba dõhõ wõchõ nononia alawe, ba daʼõ sibai. 
MAT.15_1.29	Ba iheta ia ba daʼõ Jesoe, isaw̃a mbaw̃a Galilaia andrõ, ba mõi ia ba hili, moedadao ia ba daʼõ. 
MAT.15_1.30	Ba ato zangondrasi jaʼia niha, si so sogomboejoemboejoe ba sagaoeʼa ba si lõ hede ba sagabõda ba bõʼõnia, ato, ba latooeʼõ tooe fõnania; ba ifadõhõ wõchõra, 
MAT.15_1.31	tobali ahõlihõli dõdõ niha sato, me laʼila hoemede zi lõ hede andrõ ba dõhõ wõchõ zagabõda ba mowaõwaõ zogomboejoemboejoe ba laʼila niha sagaoeʼa; ba lasoeno Lowalangi Ndraono Gizeraëli.
MAT.15_1.32	III. 
MAT.15_1.33	Ba lamane chõnia nifahaõ: Heza tahalõ gõ si manõ faʼoja, ba danõ si mate, fangaboeso niha si manõ faʼató? 
MAT.15_1.34	Ba imane chõra Jesoe: Ha oega roti, si so chõmi? Ba lamane: Fitoe, ba so maʼifoe giʼa. 
MAT.15_1.35	Ba iw̃aʼõ ba niha sato, enaʼõ moedadao ira ba danõ; 
MAT.15_1.36	ba ihalõ roti andrõ si fitoe, awõ giʼa andrõ, ba iʼaohasi gõlõ Lowalangi, ba iboboto ba ibeʼe chõ ndra nifahaõ, ba ira nifahaõ zameʼe ba niha sato. 
MAT.15_1.37	Ba manga ira fefoe, ba aboeso; ba laʼozaragõ zi tõra, achõchõla, fitoe koede. 
MAT.15_1.38	Ba si manga andrõ, ba no õfa ngahõnõ ndra matoea, baero ndraono, baero ndra alawe. 
MAT.15_1.39	Ba ifofanõ niha sato, ba mõi ia baowo, isaw̃a danõ Magada.
MAT.16_1.1	I. 
MAT.16_1.2	Ba itema li, imane chõra: Na tánõ owi, ba mimane: Lõchõ dania, me no ojo mbanoea; 
MAT.16_1.3	ba na mahemoloe mbanoea, ba mimane; Moteoe sabõlõbõlõ maʼõchṍ, me no ojo mbanoea ba me no aloe. Amoeata mbanoea andrõ, ba miʼila mihoekoe, ba tandra ginõtõ andrõ, ba tebai mihoekoe. 
MAT.16_1.4	Laʼaloei dandra niha si lõ sõchi, sohorõhorõ, ba lõ tebeʼe chõra dandra, ha tandra chõ Jona andrõ. Ba irõi ira, mofanõ ia. 
MAT.16_1.5	II. 
MAT.16_1.6	Ba imane chõra Jesoe: Mifaigi, miʼangelama ba danõmõ roti warizaio andrõ ba ba danõmõ roti zadoekaio. 
MAT.16_1.7	Ba lafatooetooe tõdõra, lamane: Me lõ niʼoheda roti. 
MAT.16_1.8	Ba me iʼila daʼõ Jesoe, ba imane: Hadia nifatooetooemi tõdõmi, sambõ famati, wa lõ niʼohemi roti? 
MAT.16_1.9	Hadia, lõʼõ na saboto ba dõdõmi, ba hadia, lõ itõrõ tõdõmi roti no, si lima ba zi lima ngahõnõ niha ba ha oega koede niʼozaragõmi? 
MAT.16_1.10	Ba he roti si fitoe ba zi õfa ngahõnõ niha, ba ha oega koede niʼozaragõmi? 
MAT.16_1.11	Hana wa lõ aboto ba dõdõmi, wa tenga roti niw̃aʼõgoe chõmi, me oemane: Miʼangelama ba danõmõ roti warizaio andrõ ba ba danõmõ roti zadoekaio? 
MAT.16_1.12	Awena aboto ba dõdõra, wa tenga daʼõ niw̃aʼõnia: Miʼangelama ba danõmõ roti warizaio andrõ ba ba danõmõ roti zadoekaio, wa famahaõ warizaio ba famahaõ zadoekaio niw̃aʼõnia.
MAT.16_1.13	III. 
MAT.16_1.14	Ba lamane: So zangoemaʼõ Johane andrõ, samajagõ idanõ ba so zangoemaʼõ Elija, ba so, ba Jeremia lawaʼõ, ba ma fasamõsa zamaʼeleʼõ andrõ. 
MAT.16_1.15	Ba imane chõra: Ba jaʼami, ba ha miw̃aʼõ, ha niha ndraʼodo? 
MAT.16_1.16	Ba itema li Simoni Fetero, imane: Keriso ndraʼoegõ, Ono Lowalangi saoeri andrõ. 
MAT.16_1.17	Ba itema linia Jesoe, imane chõnia: Jaʼahowoe ndraʼoegõ Simoni, ono Jona, me no tenga niha zamaʼeleʼõ chõoe daʼõ, me Amagoe andrõ, si so ba zoroego, zamaʼeleʼõ. 
MAT.16_1.18	Ba jaʼodo gõi, oew̃aʼõ chõoe: Fetero ndraʼoegõ, ba ba dete gowe andrõ oetaroeʼõ mbanoeagoe andrõ dania, ba lõ lalaw̃a ia bawa gõli mbanoea tooe. 
MAT.16_1.20	Aefa daʼõ iw̃aʼõ chõ ndra nifahaõ, bõi law̃aʼõ ba niha, wa Keriso ia.
MAT.16_1.21	IV. 
MAT.16_1.22	Ba isõbi ia chõnia Fetero, ibõrõtaigõ itenaw̃a, imane: Jamoetimba chõoe Lowalangi, Toea! 
MAT.16_1.23	Bõi gõna ndraʼoegõ si manõ. Ba ibaliʼõ ia, imane chõ Wetero: Ae foerigoe, Satana! fangalagoe ndraʼoegõ; me lõ õfatooetooe zomasi Lowalangi, ha somasi niha õfatooetooe. 
MAT.16_1.24	V. 
MAT.16_1.25	Ba zangaloei faʼanaoe nosonia, aetoe ia, ba saetoe noso, na bõrõ ndraʼo, daʼõ zanõndra jaʼia. 
MAT.16_1.26	Hadia sa goena ba niha, na isõndra harenia fefoe hadia ia zi so ba goeli danõ, ba na teʼala ia nosonia? Ba hadia enaʼõ nibeʼe niha hõli nosonia? 
MAT.16_1.27	So sa dania Nono Niha, so chõnia lachõmi Namania, awõnia malaʼika chõnia, ba ba daʼõ ibeʼe zoelõ ba zamõsana, dali mboeaboeania. 
MAT.16_1.28	Si ndroehoe niw̃aʼõgoe chõmi, so õsa, zi so ba daʼe, si lõ mate, irege no laʼila so Nono Niha ba mbanoeania andrõ. 
MAT.17_1.1	I. 
MAT.17_1.2	Ba tobali ia fõnara, hoemaga mbawania, hoelõ loeo, ba noechania, ba afoesi, hoelõ haga. 
MAT.17_1.3	Ba hiza, oroma chõra Moze ba Elija, si fahoehoeo chõnia. 
MAT.17_1.4	Ba hoemede Wetero, imane chõ Jesoe: He Toea, ba daʼe zi sõchi nahada, na omasi ndraʼoegõ, ba daʼoelaoe nose ba daʼe, tõloe, samboea chõoe ba samboea chõ Moze ba samboea chõ Gelija. 
MAT.17_1.5	Ba me moehede ia na, ba hiza lawoeo sihaga, si loemõʼõ jaʼira, ba hiza li, si otarai lawoeo andrõ, imane: 
MAT.17_1.6	Ba me larongo daʼõ ira nifahaõ, ba lafalõgoe tooe ira, ataʼoe sibai. 
MAT.17_1.7	Ba mõi chõra Jesoe, itoefa ira tangania, imane: Mifaoso, ba bõi miʼataʼoefi. 
MAT.17_1.8	Ba me lafaõga hõrõra, ba lõ niʼilara niha, ha Jesoe. 
MAT.17_1.9	Ba me latoeeli hili, ba iw̃aʼõ chõra Jesoe, bõi laʼombachaʼõ gangilata andrõ, gofoe ha õchõ, irege no maoso Nono Niha moroi ba ngai zi mate. 
MAT.17_1.10	Ba lasofoe chõnia nifahaõ andrõ, lamane: Ba hana wa law̃aʼõ sangila amachoita, lõ tola lõ mõi Gelija oea? 
MAT.17_1.11	Ba itema li, imane: Mõi sa Gelija ba ifoeli iʼaʼazõchi fefoe hadia ia. 
MAT.17_1.12	Ba oew̃aʼõ chõmi: Noa saʼae mõi Gelija, ba lõ saboto ia ba dõdõra, ba no lalaoe chõnia hadia zomasi ira. Si manõ gõi ba Nono Niha; lafakao dania. 
MAT.17_1.13	Awena aboto ba dõdõ ndra nifahaõ, wa chõ Johane, samajagõ idanõ andrõ, tetandrõsaigõ niw̃aʼõnia chõra.
MAT.17_1.14	II. 
MAT.17_1.15	He Toea, hachõsi tõdõ nonogoe andrõ, maniri, mofõchõ sibai; asese saʼae alaoe ia ba galitõ ba asese gõi ba nidanõ. 
MAT.17_1.16	Ba no oeʼohe ia chõ ndra nifahaõmõ, ba tebai lafadõhõ. 
MAT.17_1.17	Ba itema linia Jesoe, imane: He jaʼami, niha si lõ famati, si no tefoejoe tõdõ! ha waʼaragoe na chõmi enaʼõ? ha waʼara oetaha wolaoemi andrõ? Miʼohe ia chõgoe ba daʼe. 
MAT.17_1.18	Ba itenaw̃a ia Jesoe, ba aheta chõnia mbechoe andrõ, ba dõhõ wõchõ nono andrõ, iʼotarai daʼõ sibai. 
MAT.17_1.19	Aefa daʼõ, ba mõi ndra nifahaõ chõ Jesoe, ba zi ha jaʼira, lamane: Hana ndraʼaga, wa tebai mafofanõ ia? 
MAT.17_1.20	Ba imane chõra: Ba waʼambõ wamatimi andrõ. Si ndroehoe sa niw̃aʼõgoe chõmi, na so chõmi wamati, sezai boea lada, ba miw̃aʼõ ba hili andrõ: Fawoeʼaʼõ ba daʼe, faʼeseʼõ ba daʼõ! ba ifawoeʼa ia; ba lõ hadia ia zi tebai chõmi. 
MAT.17_1.21	Ba lõ aheta zi sambalõ andrõ, na tenga ba wangandrõ ba ba wamoni.
MAT.17_1.22	III. 
MAT.17_1.23	ba laboenoe ia, ba na no iroegi tõloe ngaloeo, ba maoso ia, ifoeli aoeri. Ba aboe sibai dõdõra.
MAT.17_1.24	IV. Ba me laroegi Gafanaoema, ba mõi chõ Wetero zanema bobotolõ andrõ, lamane: Hadia, lõ ibeʼe mbobotolõ andrõ samahaõ jaʼami? 
MAT.17_1.25	Imane: Ibeʼe. Ba me no mõi ia jomo, ba ihoelõ linia Jesoe, imane: Hadia ba dõdõoe, Simoni, razo ba goeli danõ andrõ, ha chõ lahalõ mbeo ba sew̃a? hadia, ba ndraonora, hadia, ba niha bõʼõ? 
MAT.17_1.26	Ba me imane: Ba niha bõʼõ, ba imane chõnia Jesoe: Ba tobali aefa ndraono andrõ. 
MAT.17_1.27	Ba fa bõi fatoewoe ita chõra, ba ae ba mbaw̃a, ba laoe gai, ba halõ giʼa andrõ, si fõfõna mõi jaw̃a, ba na õbokai mbawania, ba õsõndra bacha zamboea roefia; daʼõ halõ ba beʼe õmõda daroea ita. 
MAT.18_1.1	I. 
MAT.18_1.2	Ba hoemede ia ba ndraono, ifaʼaso fõnara, ba imane: 
MAT.18_1.3	Si ndroehoe niw̃aʼõgoe chõmi, na lõ mifoeli ami, ba na lõ tobali hoelõ ndraono ami, ba lõʼõ manõ lalami ba mbanoea zoroego andrõ. 
MAT.18_1.4	Ba ha niha zangideʼideʼõ jaʼia, si mane iraono andre, daʼõ zeboea ba mbanoea zoroego andrõ. 
MAT.18_1.5	Ba na so zamaʼamõi jomo chõnia iraono si manõ, samboea, ba dõigoe, ba jaʼo nifaʼamõinia jomo. 
MAT.18_1.6	II. 
MAT.18_1.7	Alai niha ba goeli danõ, ba wangala andrõ! Lõʼõ sa tola lõ fangala, ba alai niha samobõrõ fangala. 
MAT.18_1.8	Ba na iʼalani ndraʼoegõ tangaoe, ba ma aheoe, ba tema ew̃a ia ba tiboʼõ; mohareʼõ na sabõda ndraʼoegõ, ba ma sakelakela, ba õchamõ waʼaoeri, moroi doea dangaoe ba doea gaheoe, ba tetibo ndraʼoegõ ba galitõ andrõ, si lõ matemate. 
MAT.18_1.9	Ba na iʼalani ndraʼoegõ hõrõoe, ba tema koë ia ba tiboʼõ; mohareʼõ na si bakole ndraʼoegõ ba õchamõ waʼaoeri, moroi domboea hõrõoe, ba tetibo ndraʼoegõ ba narako alitõ andrõ. 
MAT.18_1.10	Mifaigi, fa bõi miʼositengagõ zideʼide andrõ, samõsa. Oew̃aʼõ sa chõmi, malaʼikara andrõ ba zoroego, ba lõ mamalõmalõ wa laʼila mbawa Namagoe andrõ, si so ba zoroego. 
MAT.18_1.11	Ba wangorifi si no eloengoe sa mõi Nono Niha. 
MAT.18_1.12	Hadia ba dõdõmi? Na so niha, si so biribiri, otoe ngaʼeoe, ba na no eloengoe zi sageoe; hadia, lõ irõi zi siw̃a woeloe a siw̃a ba hili misa ba mõi mangaloei seloengoe andrõ? 
MAT.18_1.13	Ba na tobali isõndra, ba si ndroehoe niw̃aʼõgoe chõmi, abõlõ waʼomoeso dõdõnia ba daʼõ, moroi ba waʼomoeso dõdõnia ba zi siw̃a woeloe a siw̃a, si lõ eloengoe. 
MAT.18_1.14	Si manõ gõi chõ Namami andrõ, si so ba zoroego; tenga nilaoe dõdõnia taja zamõsa, sideʼide andrõ.
MAT.18_1.15	III. 
MAT.18_1.16	Ba na lõ ifondrondrongo, ba halõ awõoe zamõsa tõ ba ma daroea, enaʼõ aro hoehoeo fefoe ba niw̃aʼõ zi daroea, ba ma si datõloe, si so ba mbõrõ. 
MAT.18_1.17	Ba na lõ ifondrondrongo chõra andrõ, ba ombachaʼõ ba mbanoea. Ba na lõʼõ gõi ifondrondrongo niw̃aʼõ mbanoea, ba ja hoelõ niha baero ia chõoe, ja hoelõ zanema beo. 
MAT.18_1.18	Si ndroehoe niw̃aʼõgoe chõmi, hadia nibõbõmi ba goeli danõ, ba nibõbõ gõi ba zoroego; ba hadia niʼefaʼõmi ba goeli danõ, ba niʼefaʼõ gõi ba zoroego. 
MAT.18_1.19	Ba oew̃aʼõ gõi chõmi, na daroea ba chõmi zangosaraʼõ tõdõra, ba goeli danõ, ba ngawalõ hadia ia, niʼandrõra, ba ibeʼe chõra Amagoe andrõ, si so ba zoroego. 
MAT.18_1.20	Ba zoroedoe zi daroea, ba ma si datõloe, ba dõigoe, ba daʼõ sodo chõra ba gotaloeara. 
MAT.18_1.21	IV. 
MAT.18_1.22	Imane chõnia Jesoe: Oew̃aʼõ chõoe: tenga ha iroegi zi mewitoe, iroegi zi mewitoe ngafoeloe wa fitoe. 
MAT.18_1.23	Andrõ fachilichili ira mbanoea zoroego andrõ razo, sedõna mangerai õmõ chõ zawoejoenia. 
MAT.18_1.24	Ba me ibõrõtaigõ mangerai, ba teʼohe chõnia zamõsa, soʼõmõ si foeloe ngahõnõ balaki. 
MAT.18_1.25	Ba me lõ chõnia famoeʼa, ba iw̃aʼõ sochõ, laʼamawa ia, awõ woʼomonia, awõ nononia, awõ fefoe hadia ia zi so chõnia, famoeʼa gõmõ. 
MAT.18_1.26	Ba itoehi dano sawoejoe andrõ, mangaloeloe ia chõnia, imane: Bologõ dõdõoe chõgoe, ba ahori oeboeʼa ia chõoe. 
MAT.18_1.27	Ba ahachõ dõdõ zochõ zawoejoe andrõ, iʼefaʼõ ba ibeʼe boealania chõnia zoegilõ andrõ. 
MAT.18_1.28	Ba me mõi baero zawoejoe andrõ, ba faloecha ia nawõnia sawoejoe, soʼõmõ chõnia si lima woeloe roefia. Ba iraʼoe, itõgi mbagi, imane: Boeʼa gõmõoe chõgoe. 
MAT.18_1.29	Ba itoehi danõ awõnia sawoejoe andrõ, mangandrõ chõnia, imane: Bologõ dõdõoe chõgoe, ba oeboeʼa chõoe. 
MAT.18_1.30	Ba lõ edõna ia; mõi ia, ifakoeroeʼõ, irege iboeʼa gõmõ. 
MAT.18_1.31	Ba me laʼila daʼõ awõnia sawoejoe bõʼõ, ba aboe sibai dõdõra ba mõi ira, laʼombachaʼõ chõ zochõ jaʼira daʼõ no mege fefoe. 
MAT.18_1.32	Ba ifakaoniʼõ ia sochõ jaʼia, imane chõnia: He sawoejoe si lõ sõchi! Õmõ no andrõ fefoe, ba no oebeʼe boealagoe chõoe, me no mangandrõ ndraʼoegõ chõgoe; 
MAT.18_1.33	ba hadia, lõ õhachõsi tõdõ gõi menaʼõ nawõoe sawoejoe, si mane jaʼo, me no oehachõsi tõdõ ndraʼoegõ? 
MAT.18_1.34	Ba mofõnoe zochõ jaʼia, ibeʼe ba danga zamakao, irege iboeʼa gõmõnia chõnia fefoe. 
MAT.18_1.35	Si manõ gõi ilaoe chõmi dania Amagoe andrõ ba zoroego, na tenga moroi ba dõdõmi miʼefaʼõ zala, dozi ami, ba dalifoesõmi. 
MAT.19_1.1	I. 
MAT.19_1.2	Ba ato zoloʼõ jaʼia niha, ba ifadõhõ wõchõra ba daʼõ. 
MAT.19_1.3	Ba mõi chõnia warizaio, latandraigõ ia, lamane: Hadia, tola itiboʼõ ngambatõnia niha, gofoe hadia mbõrõ? 
MAT.19_1.4	Ba itema li, imane: Hadia, lõ niʼilami ba zoera, wa ira matoea ba ira alawe nifazõchi zombõi ba mbõrõta? 
MAT.19_1.5	ba no imane: ”Andrõ irõi dania namania, awõ ninania, niha, ba iʼolembai ngambatõnia, ba tobali ha samboea boto zi daroea andrõ”? 
MAT.19_1.6	Ba tenga saʼae daroea ira, ha samboea boto. Ba bõi jamoefabali niha nifabõbõ Lowalangi. 
MAT.19_1.7	Lamane chõnia: Ba hana wa no iʼoroiʼõ Moze labeʼe zoera wangefa, ba latiboʼõ ia? 
MAT.19_1.8	Imane chõra: Bõrõ waʼabeʼe dõdõmi, wa itehe chõmi Moze waniboʼõ ira alawemi; ba moroi ba mbõrõta, ba tenga si manõ. 
MAT.19_1.9	Ba oew̃aʼõ chõmi: Na so zaniboʼõ ira alawenia, na tenga horõ mbõrõ, ba na ihalõ dánõ bõʼõ, ba sohorõ daʼõ. 
MAT.19_1.10	Lamane chõnia nifahaõnia: Na si manõ hoekoe niha ba ndra alawe, ba lõ sõchi wangowaloe. 
MAT.19_1.11	Ba imane chõra: Lõ dozi aboto ba dõdõ hoehoeo andre, ha ba nibeʼe faʼaboto ba dõdõ. 
MAT.19_1.12	So sa nichai, si no tohõna si manõ, moroi ba daloe nina; ba so nichai, nichai niha, ba so nichai, si no mogai jaʼira tangara, bõrõ mbanoea zoroego andrõ. Sangila mamotochi ba dõdõnia, ba jamoebotochi. 
MAT.19_1.13	II. 
MAT.19_1.14	Ba imane chõra Jesoe: Mifaʼamõi ndraono, bõi mitaha ira weʼamõi chõgoe, ba zi manõ sa mbanoea zoroego andrõ. 
MAT.19_1.15	Ba itoefa ira tanga, ba iheta ia ba daʼõ.
MAT.19_1.16	III. 
MAT.19_1.17	Ba imane chõnia: Hadia wa õsofoe chõgoe zi sõchi? Ha samõsa zi sõchi. Ba na omasiʼõ õchamõ waʼaoeri, ba oʼõ goroisa andrõ. 
MAT.19_1.18	Imane: Hadia goroisa? Ba imane Jesoe: Daʼõ: Bõi angeʼe! Bõi ohorõ! Bõi anagõ! Bõi bõbõgõ zi lõ doehoe! 
MAT.19_1.19	Fosoemange namaoe, awõ ninaoe! ba: Omasiʼõ zahatõ chõoe, si mane faʼomasioe ndraʼoegõ! 
MAT.19_1.20	Imane chõnia ono matoea andrõ: No ahori oeʼoʼõ daʼõ, hadia zambõ ndraʼo? 
MAT.19_1.21	Imane chõnia Jesoe: Na omasiʼõ moʼahonoa, ba ae amawa zi so chõoe ba beʼe ba zi noemana, ba so chõoe girõgirõ ba zoroego ba taboe, oʼõ ndraʼo. 
MAT.19_1.22	Ba me irongo daʼõ ono matoea andrõ, ba mofanõ ia, aboe dõdõ; me no seboea anaʼa ia.
MAT.19_1.23	IV. 
MAT.19_1.24	Ba oew̃aʼõ gõi chõmi, aoha na i itõrõ dõgi walõlõw̃a koedo, moroi ichamõ mbanoea zoroego soʼanaʼa. 
MAT.19_1.25	Ba me larongo daʼõ nifahaõnia, ba tobali sibai dõdõra, ba lamane: Ba ha niha zogamõ faʼaoeri? 
MAT.19_1.26	Ba ifaigi ira Jesoe ba imane chõra: Na ba niha, ba tebai; ba ba Lowalangi, ba molala fefoe hadia ia. 
MAT.19_1.27	Ba hoemede Wetero, imane chõnia: Faigi ndraʼaga, no marõi fefoe hadia ia ba no maʼoʼõ ndraʼoegõ, ba hadia chõma dania? 
MAT.19_1.28	Ba imane chõra Jesoe: Si ndroehoe niw̃aʼõgoe chõmi, jaʼami soloʼõ jaʼo, ba ba wangazõchi dania, na moedadao Nono Niha ba dadaoma lachõminia andrõ, ba doemadao gõi ami, felendroea dadaoma ba sangoehoekoe mado Gizeraëli andrõ, si felendroea, ami. 
MAT.19_1.29	Ba dozi si no mondrõi talifoesõ matoea, ba ma talifoesõ alawe, ba ma ama, ba ma ina, ba ma ono, ba ma benoea, na bõrõ dõigoe, ba oja winaeta lasõndra mangawoeli, ba latema waʼaoeri si lõ aetoe andrõ, amaedola gondrõita. 
MAT.19_1.30	Ba ato zi mõi foeri dania si so fõna iadaʼe, ba si mõi fõna, si so foeri iadaʼe. 
MAT.20_1.1	I. 
MAT.20_1.2	Ba me no mamagõlõ ira zohalõw̃õ, sasoekoe maʼṍchõ loeora, ba ifatenge ira ba kaboe nagoe andrõ chõnia. 
MAT.20_1.3	Ba me ifoeli mõi, me labõzi siw̃a, ba iʼila dánõ bõʼõ, si so ba kade, si lõ halõw̃õ, 
MAT.20_1.4	ba imane chõra: Miʼaeʼe, jaʼami gõi, ba kaboe nagoe, ba si nangea loeomi, ba oebeʼe chõmi. 
MAT.20_1.5	Ba mõi ira. Ba ifoeli mõi me laloeo ba me labõzi tõloe, ba imanõ zoei. 
MAT.20_1.6	Ba me mõi ia me labõzi lima, ba faloecha ia dánõ bõʼõ, si so ba daʼõ, ba imane chõra: Hadia wa miʼomaʼõchõi manõ ba daʼe, lõ halõw̃õ? 
MAT.20_1.7	Lamane chõnia: Me lõ sangoni jaʼaga. Imane chõra: Miʼaeʼe gõi, ba kaboe nagoe andrõ. 
MAT.20_1.8	Ba me bongi saʼae, ba imane sochõ kaboe nagoe andrõ chõ doeroetoelinia: Hede ba zohalõw̃õ andrõ ba beʼe loeora; bõrõgõ ba zafoeria mõi, noemalõ ba zi fõfõna andrõ. 
MAT.20_1.9	Ba laʼondrasi niʼoni me labõzi lima, ba sasoekoe zamõsa loeora. 
MAT.20_1.10	Ba me so zi fõfõna andrõ, ba lawai eboea zinemara. Ba tebeʼe sasoekoe zamõsa chõra gõi. 
MAT.20_1.11	Ba me no latema daʼõ, ba koemõkõkõkõ ira chõ zatoea baomo andrõ, 
MAT.20_1.12	lamane: Ha saza wohalõw̃õ zafoeria andrõ, ba no fagõlõgõlõ ndraʼaga õbeʼe, jaʼaga si no manaha faʼafõchõ andrõ, maʼõmaʼõchõ, awõ waʼaoechoe zino. 
MAT.20_1.13	Ba itema li zi samõsa andrõ, imane: He le, lõ oelimo ndraʼoegõ. Tenga no mamagõlõ ita ba zi sasoekoe? 
MAT.20_1.14	Halõ dána chõoe ba ofanõ. Somasido, oefagõlõgõlõ wameʼe chõmi safoeria andre. 
MAT.20_1.15	Ma lõ tola oeʼoʼõ manõ nilaoe dõdõgoe ba zi so chõgoe? Ma afõchõ dõdõoe, me no seboea tõdõ ndraʼo? 
MAT.20_1.16	Si manõ wa tobali si so fõna zi so foeri, awõ wa tobali si so foeri zi so fõna. 
MAT.20_1.17	II. 
MAT.20_1.18	Hiza, mõi ita misi jaw̃a ba Jeroezalema; ba tebeʼe dania ba danga gere seboea ba ba danga zangila amachoita andrõ Nono Niha, ba laʼetoeʼõ hoekoenia, hoekoe famoenoe, 
MAT.20_1.19	ba labeʼe ia ba danga niha baero, ba wangoʼaja jaʼia ba ba wamõbõzi ba ba wamorõfa; ba na no iroegi tõloe ngaloeo, ba maoso ia, ifoeli aoeri. 
MAT.20_1.20	III. 
MAT.20_1.21	Ba imane chõnia: Hadia niw̃aʼõoe? Imane chõnia: W̃aʼõ, enaʼõ doemadao dania nonogoe andre, si daroea, samõsa ba gambõlõoe ba samõsa ba gaberaoe, ba mbanoeaoe andrõ. 
MAT.20_1.22	Ba itema linia Jesoe, imane: Lõ miʼila watahõgõ hadia niʼandrõmi. Hadia miʼila mibadoe nõsi mako andrõ, nibadoegoe dania? Lamane chõnia: Maʼila. 
MAT.20_1.23	Imane chõra: Mibadoe sa nõsi mako andrõ chõgoe dania, ba fedadao andrõ ba gambõlõgoe ba ba gaberagoe, ba tenga iaʼo zangoemaʼõ; ha daʼõ zidadao ba daʼõ, nihonogõi Namagoe fedadao. 
MAT.20_1.24	Ba me larongo daʼõ si dafoeloe, ba lõ sõchisõchi dõdõra ba zi daroea andrõ, si fatalifoesõ. 
MAT.20_1.25	Ba hoemede chõra Jesoe, imane: Miʼila, lafatõrõ mbanoeara salaw̃a niha ba labeʼe barõ mbawara niha seboeara. 
MAT.20_1.26	Ba ba chõmi, ba bõi si manõ; ha niha zomasi eboea ba chõmi, ba jamõi enonimi; 
MAT.20_1.27	ba na so ba chõmi zomasi mõi fõnami, ba jamõi sawoejoemi. 
MAT.20_1.28	Si mane Ono Niha, tenga si mõi mangoni, no si mõi enoni, si mõi mameʼe nosonia hõli zato. 
MAT.20_1.29	IV. 
MAT.20_1.30	Ba hiza niha saoeʼa, daroea, sidadao ba zinga lala; me larongo itõrõ Jesoe, ba moeʼao ira, lamane: Hachõsi tõdõ ndraʼaga, maʼoewoe Dawido! 
MAT.20_1.31	Ba latenaw̃a ira sato, enaʼõ labato. Ba lahõtõi feʼao, lamane: He Toea, maʼoewoe Dawido, hachõsi tõdõ ndraʼaga! 
MAT.20_1.32	Ba ibadoegõ ia Jesoe, moehede ia chõra, imane: Hadia zomasi ami, he oewisa chõmi? 
MAT.20_1.33	Lamane chõnia: He Toea, enaʼõ teboka hõrõma! 
MAT.20_1.34	Ba ahachõ dõdõ Jesoe ba ibabaja hõrõra, ba iʼanemaʼõ ifoeli laʼila niha ba laʼoʼõ ia.
MAT.21_1.1	I. 
MAT.21_1.2	imane chõra: Miʼae ba mbanoea sideʼide andrõ, fõnami, ba iʼanemaʼõ faloecha ami galide si alawe niʼamõhõgõ ba so gõi nono; mitotoʼõ wesoe ba miʼohe ia chõgoe. 
MAT.21_1.3	Ba na so zangoemaʼõ chõmi hadia ia, ba mimane: Mogoena chõ Doea, ba iʼanemaʼõ ifaʼoheʼõ. 
MAT.21_1.4	Andrõ si manõ, enaʼõ itõrõ niw̃aʼõ zamaʼeleʼõ andrõ, me imane: ”Miw̃aʼõ chõ nono Ziona alawe andrõ: 
MAT.21_1.5	”Hiza, iʼondrasiʼõ razomõ, sebolo tõdõ, fakoedo ia ba hoeloe galide, ba ba hoeloe nono zonoro”. 
MAT.21_1.6	Ba mõi nifahaõ andrõ, laʼoʼõ niw̃aʼõ Jesoe, chõra, laʼohe galide andrõ, 
MAT.21_1.7	awõ nono, ba labologõ noecha ba hoeloe ba fakoedo ia jaw̃a. 
MAT.21_1.8	Ba ato niha samologõ ba lala noechara; ba so zolew̃a toetoeroe geoe ba lafazawili ba lala. 
MAT.21_1.9	Ba moeʼao niha sato, si so fõna, awõ zoloʼõ moroi foeri, lamane: 
MAT.21_1.10	Ba me iroegi jomo ba Jeroezalema, ba hoemoefa mbanoea maʼafefoe, lamane: Ha niha daʼõ? 
MAT.21_1.11	Ba lamane niha sato: Daʼõ zamaʼeleõ andrõ, Jesoe, banoea Nazareta, ba Galilaia. 
MAT.21_1.12	II. 
MAT.21_1.13	Ba imane chõra: No so ba zoera: ”Omo wangandrõ dõi nomogoe.” Ba jaʼami, ba no mibaliʼõ tõgi narõ hili naha zoraboe. 
MAT.21_1.14	Ba laʼondrasi ia saoeʼa, awõ zomboejoemboejoe tõla, ba gosali, ba ifadõhõ wõchõra. 
MAT.21_1.15	Ba me laʼila ere seboea ba sangila amachoita zahõlihõli dõdõ andrõ, nilaoenia, ba me larongo li ndraono, siʼao ba gosali, sangoemaʼõ: ”Hozana chõ maʼoewoe Dawido andrõ!” ba lõ sõchisõchi dõdõra. 
MAT.21_1.16	Ba lamane chõnia: Õrongo, hadia niw̃aʼõ daʼõ? Ba imane chõra Jesoe: Oerongo. Hadia, lõ mirai miʼila ba zoera: ”No õʼasogõ chõoe wanoeno si oroi mbewe ndraono si lõ hoemede na, ba si oroi mbewe zamaenoe?” 
MAT.21_1.17	Ba irõi ira, mõi ia baero mbanoea, isaw̃a Mbetania, ba mõrõ ia ba daʼõ. 
MAT.21_1.18	III. 
MAT.21_1.19	Ba me iʼila marafala, sageoe, ba ngai lala, ba mõi ia ba daʼõ, ba lõ jaw̃a boea niʼilania, ha boeloe. Ba imane chõnia: Bõi jamowoea ndraʼoegõ saʼae, iroegi zi lõ aetoe. Ba iʼanemaʼõ mate marafala andrõ. 
MAT.21_1.20	Ba me laʼila daʼõ nifahaõ, ba ahõlihõli dõdõra ba lamane: Ha lõ alio mate marafala andrõ! 
MAT.21_1.21	Ba hoemede Jesoe, imane chõra: Si ndroehoe niw̃aʼõgoe chõmi: Na so chõmi wamati, na lõ manoefa dõdõmi, ba tenga ha daʼõ milaoe, ba marafala andrõ; na miw̃aʼõ gõi ba hili andrõ: Fazaw̃aʼõ ba tiboʼõgõ ba nasi, ba itõrõ niw̃aʼõmi. 
MAT.21_1.23	IV. 
MAT.21_1.24	Ba itema lira Jesoe, imane chõra: So gõi nisofoegoe chõmi zambalõ; na miw̃aʼõ chõgoe daʼõ, ba oew̃aʼõ gõi chõmi, hadia, wa tola oelaoe daʼõ. 
MAT.21_1.25	Famajagõ idanõ andrõ chõ Johane, he moroi ia, hadia, moroi ba zoroego, hadia moroi ba niha? Ba laʼeraʼera tõdõra, ba lamane: 
MAT.21_1.26	Na taw̃aʼõ: Moroi ba zoroego, ba imane chõda dania: Ba hana wa lõ mamati ami no chõnia? Ba na taw̃aʼõ: Moroi ba niha, ba ataʼoe ita niha sato, me ba dõdõra fefoe, samaʼeleʼõ Johane andrõ. 
MAT.21_1.27	Ba latema li Jesoe, lamane: Lõ maʼila. Ba imane chõra gõi: Ba lõʼõ gõi oew̃aʼõ chõmi, hadia, wa tola oelaoe daʼõ. 
MAT.21_1.28	Ba hadia ba dõdõmi? So niha, si so ono matoea, daroea. Ba mõi ia ba zi samõsa, imane: He onogoe, ae ohalõw̃õ ba kaboe nagoe maʼõchõ. 
MAT.21_1.29	Ba itema linia, imane: Lõ edõnado. Ba aefa daʼõ, ba mangesa dõdõnia, ba mõi ia. 
MAT.21_1.30	Ba mõi ia ba zi samõsa, ba imanõ gõi. Ba itema linia daʼõ, imane: Mõi ndraʼo, ama, ba lõ mõi ia. 
MAT.21_1.31	Ha niha ba zi daroea andrõ zoloʼõ somasi nama? Lamane: Si fõfõna andrõ. Imane chõra Jesoe: Si ndroehoe niw̃aʼõgoe chõmi, ofõna molala ba mbanoea Lowalangi andrõ zanema beo ba sohorõ, moroi chõmi. 
MAT.21_1.32	Noa sa mõi Johane chõmi, wangombacha lala satoelõ, ba lõ samati ami chõnia, ba no mamati chõnia zanema beo ba sohorõ. Ba me miʼila daʼõ, ba lõ sangesa dõdõmi, foeri õ, ba wamati chõnia enaʼõ. 
MAT.21_1.33	V. 
MAT.21_1.34	Ba me no ahatõ mbaw̃a wangai boea, ba ifatenge zawoejoenia ba zohalõw̃õ andrõ, ba wanema boea nagoe chõnia. 
MAT.21_1.35	Ba laraʼoe zawoejoenia andrõ sohalõw̃õ: so nibõbõzi, so niboenoe manõ, ba so niboenoe niteboe kara. 
MAT.21_1.36	Ba ifoeli ifatenge zawoejoe bõʼõ, ato moroi ba zi fõfõna andrõ, ba lamanõ gõi ba daʼõ. 
MAT.21_1.37	Ba ba gafoeriata, ba ifatenge chõra nononia, imane: Ataʼoe ira nonogoe. 
MAT.21_1.38	Ba me laʼila nononia andrõ sohalõw̃õ, ba lamane dõdõra: Sanema ondrõita daʼõ, talaboe, taboenoe ia ba tahalõ chõda gondrõita andrõ chõnia. 
MAT.21_1.39	Ba laraʼoe ia, latoeliʼõ baero kaboe nagoe, ba laboenoe. 
MAT.21_1.40	Ba na mõi zochõ kaboe nagoe andrõ, ba he iwisa ba zohalõw̃õ andrõ? 
MAT.21_1.41	Lamane chõnia: Ihaogõ wamakiko seboea horõ andrõ, ba kaboe nagoe andrõ, ba ibeʼe nisew̃a ba zohalõw̃õ bõʼõ, sameʼe boea chõnia na baw̃ania. 
MAT.21_1.42	Imane chõra Jesoe: Hadia, lõ mirai miʼila ba zoera: ”Gowe andrõ, nitiboʼõ zotomo andrõ, ba no tobali tojo ba watalinga; chõ Zoʼaja moroi daʼõ, ba sahõlihõli dõdõda.” 
MAT.21_1.43	Andrõ oew̃aʼõ chõmi: Laheta dania chõmi mbanoea Lowalangi andrõ, ba labeʼe ba niha sowoea boeania. 
MAT.21_1.44	Ba sarasa zalaoe ba gowe andrõ, ba nilangõnia, ba imama. 
MAT.21_1.45	Ba me larongo gamaedola andrõ chõnia ere seboea ba farizaio, ba aboto ba dõdõra, wa chõra itandrõsaigõ daʼõ. 
MAT.21_1.46	Ba laʼaloei wondraʼoe jaʼia, ba no ataʼoe ira niha sato, me ba dõdõra samaʼeleʼõ ia. 
MAT.22_1.1	I. 
MAT.22_1.2	No fachilichili ira mbanoea zoroego andrõ razo niha, samangowaloe ononia. 
MAT.22_1.3	Ba ifatenge zawoejoenia, ba wehede ba zi ho koemaoni, ba weʼamõi ba walõw̃a, ba lõ edõna mõi ira. 
MAT.22_1.4	Ba ifoeli ifatenge zawoejoe bõʼõ, imane: Mimane ba zi ho koemaoni andrõ: Hiza, no oeʼasiwai gõ andrõ chõgoe, õrõbao chõgoe ba hadia ia goerifõ niʼaʼatabõ, ba no toemaba ba no awai fefoe hadia ia, mitaboe ba walõw̃a. 
MAT.22_1.5	Ba lõ ba dõdõra; mofanõ ira, so zi mõi ba nowi chõnia, ba so zi mõi maniaga. 
MAT.22_1.6	Ba tánõ bõʼõ, ba laraʼoe zawoejoenia andrõ, laʼoʼaja ba laboenoe. 
MAT.22_1.7	Ba mofõnoe razo no mege, ba ifatenge zaradadoenia, ifafakikoʼõ zangeʼe andrõ ba banoeara, ba ifatoenoeʼõ. 
MAT.22_1.8	efa daʼõ, ba imane ba zawoejoenia: Noa sa moelaoe walõw̃a, ba tenga si nangea mõi nikaoni andrõ. 
MAT.22_1.9	Ba miʼae ba wabaliw̃a lala misa, ba ha waʼato zi faloecha ami, ba mikaoni ba walõw̃a. 
MAT.22_1.10	Ba mõi ba lala zawoejoe no mege, ba laʼozaragõ fefoe zi faloecha ira, si sõchi, awõ zi lõ sõchi, ba afõnoe niha si manga naha walõw̃a. 
MAT.22_1.11	Ba me mõi baoeloe razo, ba wamaigi si manga andrõ, ba iʼila zamõsa ba daʼõ, si lõ baroe ba walõw̃a. 
MAT.22_1.12	Ba imane chõnia: He le, hadia wa mõiʼõ jomo ba daʼe, ba lõ baroe ba walõw̃a? Ba lõ hedehedenia. 
MAT.22_1.13	Ba imane razo ba genoni: Mibõbõ gahenia ba tangania, ba mitiboʼõ ia ba zogõmigõmi, baero sibai; ba fegeʼege dania ba daʼõ ba fatangisa mboha. 
MAT.22_1.14	Ato sa nikaoni, ba lõ ato nitoetoejoe. 
MAT.22_1.15	II. 
MAT.22_1.16	Ba lafatenge chõnia nono zekola andrõ chõra, awõ zi faofao chõ Herode, lamane: He samahaõ! maʼila, satoelõ ndraʼoegõ ba si ndroehoe wangombachaʼõoe lala Lowalangi, ba lõ ba dõdõoe niha, lõʼõ sa õfaigi mbawa niha. 
MAT.22_1.17	Ba w̃aʼõ chõma, hadia ba dõdõoe, tola labeʼe mbeo chõ kaizaro, ma lõʼõ? 
MAT.22_1.18	Ba me no aboto ba dõdõ Jesoe walõsõchira, ba imane: Hana wa mitandraigõ ndraʼo, samini tṍdõ? 
MAT.22_1.19	Miʼoromaʼõ chõgoe hoea mbeo andrõ. Ba laʼoroʼõ chõnia zamboea hoea soekoe. 
MAT.22_1.20	Ba imane chõra Jesoe: Ha famaedo daʼe, ba ha õchõ zoera andre? Lamane: Chõ kaizaro. 
MAT.22_1.21	Ba imane chõra: Ba mibeʼe chõ kaizaro hadia chõ kaizaro, ba chõ Lowalangi hadia chõ Lowalangi. 
MAT.22_1.22	Ba me larongo daʼõ, ba ahõlihõli dõdõra ba larõi ia, lalaoe mofanõ.
MAT.22_1.23	III. 
MAT.22_1.24	lamane: He samahaõ, no iw̃aʼõ Moze, na so zi mate niha, si lõ ono, ba jamoeʼowaloe woʼomonia talifoesõnia, jamoefongaʼõtõ dalifoesõnia andrõ. 
MAT.22_1.25	Ba no so ba chõma, dafitoe si fatalifoesõ, ba mangowaloe zi aʼa ba mate; ba me lõ ononia, ba chõ nachinia woʼomonia. 
MAT.22_1.26	Si manõ gõi wanete daʼõ ba fanete zi daroea, iroegi dafitoe ira. 
MAT.22_1.27	Ba ba gafoeriata, foerira fefoe, ba mate gõi galawe andrõ. 
MAT.22_1.28	Ba ba wemaoso zi mate andrõ, ba ha foʼomo ia ba zi dafitoe andrõ? noa saʼae dozi zangai jaʼia. 
MAT.22_1.29	Ba itema lira Jesoe, imane chõra: Seloengoe ami, lõ saboto ba dõdõmi zoera ba lõ saboto ba dõdõmi waʼabõlõ Lowalangi andrõ. 
MAT.22_1.30	Ba wemaoso zi mate andrõ sa, ba lõ mangowaloe ira, ba lõ mõi nihalõ, hoelõ malaʼika Lowalangi andrõ ba zoroego saʼae ira. 
MAT.22_1.31	Ba ba wemaoso zi mate andrõ, ba hadia, lõ nibasomi niw̃aʼõ Lowalangi chõmi, me imane: 
MAT.22_1.32	”Lowalangi Gaberahamo ndraʼo ba Lowalangi Gizaʼaki ba Lowalangi Jakobo?” Ba tenga Lowalangi zi mate ia, no Lowalangi zaoeri. 
MAT.22_1.33	Ba me larongo daʼõ niha sato, ba tobali dõdõra ba wamahaõnia andrõ.
MAT.22_1.34	IV. 
MAT.22_1.35	Ba so zamõsa chõra, soneche ba goroisa, sanofoe chõnia, ba wanandraigõ jaʼia, imane: 
MAT.22_1.36	He samahaõ, hezo zeboea goroisa ba zoera goroisa andrõ? 
MAT.22_1.37	Ba imane chõnia: ”Omasiʼõ Zoʼaja jaʼoegõ, Lowalangioe andrõ, moroi siʼaikõ ba dõdõoe, nosooe maʼasamboea zangomasiʼõ jaʼia, ba õhorigõ geraʼeraoe, wangomasiʼõ jaʼia.” 
MAT.22_1.38	Daʼõ zeboea goroisa, daʼõ zi fõfõna. 
MAT.22_1.39	Ba samboea tõ, si fachilichili chõnia: ”Omasiʼõ zahatõ chõoe, si mane faʼomasioe ndraʼoegõ.” 
MAT.22_1.40	Ba goroisa si domboea andrõ manandrõsa goroisa fefoe, awõ niw̃aʼõ zamaʼeleʼõ andrõ.
MAT.22_1.41	V. 
MAT.22_1.42	Hadia ba dõdõmi ba chõ Keriso andrõ? ha maʼoewoe ia? Lamane chõnia: Maʼoewoe Dawido. 
MAT.22_1.43	Ba imane chõra: Ba hadia wa ibeʼe tõinia Zoʼaja Dawido, nifarooe Geheha, me imane: 
MAT.22_1.44	”No iw̃aʼõ Soʼaja chõ Zoʼaja jaʼo: Dadao ba gambõlõgoe, irege oebeʼe tooe barõ gaheoe zi fatioe tõdõ chõoe.” 
MAT.22_1.45	Ba na ibeʼe tõinia Zoʼaja Dawido, ba he wisa wa maʼoewoenia? Ba lõ sangila manema linia, hadia ia, ba lõ si lõ ataʼoe manofoe chõnia saʼae, iʼotarai loeo daʼõ.
MAT.23_1.1	I. 
MAT.23_1.2	Ba dadaoma Moze doemadao zangila amachoita andrõ ba farizaio. 
MAT.23_1.3	Ba fefoe hadia ia, niw̃aʼõra chõmi, ba miʼoʼõ, bõi misawõ, ba bõi miʼoʼõ ba mboeaboeara; law̃aʼõwaʼõ sa, ba lõ latõrõ. 
MAT.23_1.4	Ba labõbõ noro saboea ba lahareʼõ ba galisi niha, ba jaʼira, ba sara toeroera lõ labeʼe, ba wamaliw̃a jaʼia. 
MAT.23_1.5	Afoeʼafoera laʼila ira niha, andrõ lalaoe fefoe nilaoera andrõ. Laʼeboloʼõ sa zoera wangerangera andrõ chõra, ba laʼeboeaʼõ mbowobowo mbaroera andrõ. 
MAT.23_1.6	Ba no omasi ira naha tánõ si jaw̃a ba gowoeloa ba dadaoma tánõ si jaw̃a ba zekola; 
MAT.23_1.7	ba omasi ira na laʼowai ira ba kade, ba na labeʼe tõira zamahaõ niha tánõ bõʼõ. 
MAT.23_1.8	Ba bõi ndramoebeʼe tõimi zamahaõ, ha sa samõsa zamahaõ jaʼami, ba si fatalifoesõ ami fefoe. 
MAT.23_1.9	Ba bõi faʼama ami ba niha ba goeli danõ, ha sa samõsa Namami, si so ba zoroego. 
MAT.23_1.10	Ba bõi ndramaoebeʼe tõimi zolohe, me ha samõsa zolohe jaʼami, Keriso. 
MAT.23_1.11	Enonimi zeboeami. 
MAT.23_1.12	Ba samaliʼõ salaw̃a jaʼia, ba niʼideʼideʼõ dania, ba sangideʼideʼõ jaʼia, ba nibaliʼõ salaw̃a. 
MAT.23_1.13	Ba alai ami, sangila amachoita, ba farizaio, samini tõdõ! me mikoesi mbanoea zoroego andrõ fõna niha; lõʼõ sa mõi ami bacha, ba lõ mifaʼamõi bacha zi mõi enaʼṍ. 
MAT.23_1.14	Alai ami, sangila amachoita ba farizaio, samini tõdõ! me no si manga nomo lacha mbanoea ami, ba me miʼoromaʼõ wangandrõ sarā; andrõ tedooe hoekoe, nifatõrõ chõmi. 
MAT.23_1.15	Alai ami, sangila amachoita ba farizaio, samini tõdõ! me no sanõrõi asi, awõ danõ, ami, ba wamaliʼõ soloʼõ hoekoe chõmi samõsa niha, ba na no iʼoʼõ, ba mibaliʼõ ono narako, mendroea manõ na sa moroi chõmi. 
MAT.23_1.16	Alai ami, solohe tanga niha bõʼõ, ba no aoeʼa ami, sangoemaʼõ: Na so zameʼe hõloe osali, ba si lõʼõ daʼõ, ba na so zameʼe hõloe anaʼa gosali, ba nitõrõ. 
MAT.23_1.17	He sambõ tõdõ, si no aoeʼa! he zeboea ira sa, anaʼa, ba ma osali, sameʼe amonita anaʼa andrõ? 
MAT.23_1.18	Ba mimane: Na so zameʼe hõloe naha wameʼe soemange andrõ, ba si lõʼõ daʼõ, ba na so zameʼe hõloe soemange andrõ, si so jaw̃a, ba nitõrõ. 
MAT.23_1.19	He saoeʼa! he zeboea ira sa, soemange andrõ, ba ma naha wameʼe, sameʼe amonita soemange andrõ? 
MAT.23_1.20	Andrõ, sameʼe hõloe naha wameʼe soemange, ba ibeʼe hõloe daʼõ, fabaja si so jaw̃a fefoe. 
MAT.23_1.21	Ba sameʼe hõloe osali, ba ibeʼe hõloe daʼõ, fabaja si onahia osali. 
MAT.23_1.22	Ba sameʼe hõloe soroego, ba ibeʼe hõloe dadaoma Lowalangi fabaja sidadao jaw̃a. 
MAT.23_1.23	Alai ami, sangila amachoita ba farizaio, samini tõdõ! me mibeʼe zamboea niʼofoeloe lõnga ba hõwa ba lada, ba no olifoe ami zeboea goroisa, fangoehoekoe ba faʼahachõ dõdõ ba fa lõ farõi; niʼoʼõ zi sambalõ, ba tenga gõi niʼositengagõ zi sambalõ. 
MAT.23_1.24	He solohe tanga niha, si no aoeʼa, mitafiʼõ nibadoe, ba wameta di, ba mitõlõ koedo. 
MAT.23_1.25	Alai ami, sangila amachoita ba farizaio, samini tõdõ! me mihaogõ gero mako ba ero wiga, ba jaw̃a, ba no fahõna waraboe ba foloeʼaloeʼa. 
MAT.23_1.26	He farizaio saoeʼa! ofõnaiʼõ wangehao jaw̃a, mako, enaʼõ sõchi gõi geronia. 
MAT.23_1.27	Alai ami, sangila amachoita ba farizaio, samini tõdõ, me no hoelõ lewatõ nilaoe betoea ami, si sõchi sa moroi baero, wamaigida, ba bacha, ba no fahõna dõla zi mate, awõ fefoe hadia ia zi taʼoenõ. 
MAT.23_1.28	Si manõ gõi ami, niha satoelõ ami, wamaigida, moroi baero, ba bacha, ba no fahõna wamini tõdõ ba fa lõ atoelõ. 
MAT.23_1.29	Alai ami, sangila amachoita ba farizaio, samini tõdõ! me miʼaʼazõchi lewatõ zamaʼeleʼõ andrõ, ba me mihaogõ dandra lewatõ zatoelõ, 
MAT.23_1.30	ba me mimane: Na jaʼaga menaʼõ ba gõtõ ndra toeada, ba lõ fao ndraʼaga chõra, ba wamoenoe samaʼeleʼõ andrõ. 
MAT.23_1.31	Tobali mifadoehoeʼõ dõdõ niha bõʼõ chõmi, wa no maʼoewoe zamoenoe samaʼeleʼõ andrõ ami. 
MAT.23_1.32	Ba mifõnoei zoeʼasoeʼa andrõ chõ ndra toeami. 
MAT.23_1.33	He oelõ, ono goelõ! he miwisa wangefaʼõ jaʼami ba wangoehoekoe andrõ, ba narako? 
MAT.23_1.34	II. 
MAT.23_1.35	enaʼõ mõi ba hoeloemi fefoe ndro zatoelõ andrõ, nidoewagõ ba goeli danõ, iʼotarai ndro Habeli satoelõ andrõ, iroegi ndro Zacharia, ono Mbarachia andrõ, niboenoemi ba gotaloeara gosali naha wameʼe soemange. 
MAT.23_1.36	Si ndroehoe niw̃aʼõgoe chõmi, tohare dania daʼõ fefoe ba niha si sagõtõ andre.
MAT.24_1.1	I. 
MAT.24_1.2	Ba itema lira, imane chõra: Hadia, lõ miʼila daʼõ fefoe? Si ndroehoe niw̃aʼõgoe chõmi, samboea lõ torõi ba daʼõ ba dete nawõnia jaw̃a, kara, si lõ ladoedoegõ. 
MAT.24_1.3	Ba me moedadao ia ba hili wanicha, ba mõi chõnia nifahaõnia, ba zi ha jaʼira, lamane: Ombachaʼõ chõma, ha waʼara daʼõ, ba hadia dandra waʼasomõ ba tandra waʼatoea danõ. 
MAT.24_1.4	Ba itema lira Jesoe, imane chõra: Mifaigi, fa bõi ifaeloengoe ami niha, ha niha ia. 
MAT.24_1.5	Ato sa dania zi mõi, sanagõ tõigoe, sangoemaʼõ: Jaʼodo Keriso, ba ato lafaeloengoe. 
MAT.24_1.6	Ba mirongo dania wanoewõ ba feʼiraʼira ba wanoewõ; mifaigi, bõi tokea ami; lõʼõ sa tola lõ si manõ, ba tenga faʼatoea danõ na sa. 
MAT.24_1.7	Maoso dania zi samboea soi, oedoe zi samboea; ba si sara õri, oedoe zi sara; ba sosó lofo mbanoea awõ ndroeroe danõ misa. 
MAT.24_1.8	Ba bõrõta waʼafõchõ daʼõ fefoe. 
MAT.24_1.9	Ba daʼõ dania laʼohe ami ba wamakao ba laboenoe ami; ba dozi soi dania zi fatioe tõdõ chõmi, bõrõ dõigoe andrõ. 
MAT.24_1.10	Ba ato dania ba daʼõ zi teʼala, ba faoma dania laʼā mbõli nawõra, ba faoma fatioe dõdõra chõ nawõra. 
MAT.24_1.11	Ba ato zi maoso samaʼeleʼõ sofaja, ba ato lafaeloengoe. 
MAT.24_1.12	Ba me monõnõ wa lõ atoelõ, ba ato zi taja faʼomasi. 
MAT.24_1.14	Ba tetoeriagõ dania mbanoea Lowalangi andrõ, toeria somoeso dõdõ, ba goeli danõ misa, maʼasagõrõ, ba wamadoehoeʼõ ba niha fefoe, ba awena dania faʼatoea danõ. 
MAT.24_1.15	Ba na miʼila dania waʼadoedoe andrõ, sihocha mboeda, niw̃aʼõ Daniëli, ba naha niʼamoniʼõ — jatoemõrõ tõdõnia sombaso daʼe — 
MAT.24_1.16	ba ndramoloi zi so ba Joedaia, ndramoesaw̃a hili. 
MAT.24_1.17	Bõi jamõi tooe zi so ba dete nomonia jaw̃a, ba wangai hadia ia ba nomonia, 
MAT.24_1.18	ba bõi jamoefoeli ia foeri si so ba nowi, ba wangai baroenia. 
MAT.24_1.19	Ba alai zanabina ba si so ono ba mbagi zoesoe, na loeo daʼõ! 
MAT.24_1.20	Ba miʼangandrõ, fa bõi baw̃a deoe, ba fa bõi loeo sabato, na loeo woloimi andrõ. 
MAT.24_1.21	So sa wamakao sabõlõbõlõ ba daʼõ dania, si lõ irai si manõ, iʼotarai mbõrõta danõ, irege daʼe, ba lõʼõ gõi si manõ dania. 
MAT.24_1.22	Ba na tenga niʼõnaigõ loeo daʼõ enaʼõ, ba samõsa lõ aoeri niha. Ba bõrõ nitoetoejoe andrõ, wa teʼõnaigõ loeo andrõ. 
MAT.24_1.23	Ba na so ba daʼõ zangoemaʼõ chõmi: Faigi, so ba daʼe Keriso, ba ma: ba daʼõ so ia, ba bõi mifati. 
MAT.24_1.24	Maoso sa dania Keriso faja ba samaʼeleʼõ sofaja, ba lafazõchi dandra seboea, awõ gilaʼila, ba wamaeloengoe nitoetoejoe andrõ, na bõla. 
MAT.24_1.25	Hiza, no oehõnagõ oew̃aʼõ chõmi. 
MAT.24_1.26	Ba na lamane chõmi: Hiza, ba danõ si mate so ia, ba bõi miʼaeʼe; ba ma: Hiza, ba mbateʼe, ba bõi mifati. 
MAT.24_1.27	Hoelõ gari mbanoea sa si otarai gatoemboecha loeo, sihaga, irege gaechoela, si manõ dania waʼaso Nono Niha andrõ. 
MAT.24_1.28	Ba zi so amatela, ba daʼõ owoeloe mojo. 
MAT.24_1.29	II. 
MAT.24_1.30	Ba aefa daʼõ, ba oroma dandra Nono Niha andrõ ba mbanoea si jaw̃a, ba megeʼege fefoe soi ba goeli danõ, ba laʼila dania Nono Niha, si so moroi si jaw̃a, ba dete lawoeo ba mbanoea, fao waʼabõlõ ba lachõmi seboea. 
MAT.24_1.31	Ba ifatenge malaʼikania, telaoe dorofe seboea li, ba laʼowoeloi chõnia nitoetoejoenia andrõ, moroi ba zi fasoei, iʼotarai wondrege danõ, noemalõ ba wondregenia tánõ sa. 
MAT.24_1.32	Ba ba marafala mitõngõni wamaedo andrõ: Na moʼidanõ ndrahania, na toemboe lehelehe, ba miʼila, no ahatõ mbaw̃a waʼaoechoe zino. 
MAT.24_1.33	Si manõ gõi ami, na miʼila daʼõ fefoe, ba oroma chõmi, no ahatõ ia. 
MAT.24_1.34	Si ndroehoe niw̃aʼõgoe chõmi, lõ fachamõ atoea niha si sagõtõ andre, ba no aloea daʼõ fefoe. 
MAT.24_1.36	Ba baw̃a andrõ ba inõtõ, ba lõ sangila, he malaʼika ba zoroego, he Ono; ha Ama zangila. 
MAT.24_1.37	Ba hoelõ si mane me loeo Noachi, si manõ gõi waʼaso Nono Niha andrõ dania. 
MAT.24_1.38	Hoelõ si mane jaʼira sa, me loeo fõna waʼanõnõ danõ andrõ, mangamanga ira ba mamadoemadoe hadia ia, mangowaloe ba mameʼe nihalõ, iroegi loeo mõi baowo Noachi, 
MAT.24_1.39	ba lõ aboto ba dõdõra, irege so waʼanõnõ andrõ ba irege ahori ira fefoe, si manõ gõi dania waʼaso Nono Niha andrõ. 
MAT.24_1.40	Daroea dania zi so ba nowi; samõsa nihalõ ba si samõsa, ba nirõi. 
MAT.24_1.41	Daroea ndra alawe sanoetoe fache ba lõsoe; samõsa nihalõ ba si samõsa, ba nirõi.
MAT.24_1.42	III. 
MAT.24_1.43	Ba daʼõ mibeʼe ba dõdõmi: Na iʼila enaʼõ sochõ omo, ha waʼalaw̃a mbongi so zanagõ, ba lõ mõrõ ia enaʼõ, ba itimba enaʼõ zanagõ, fa lõ mõi jomo chõnia. 
MAT.24_1.44	Andrõ jaʼami gõi, mihõnagõ mifaʼanõ ami, me si lõ midõnadõna dania Nono Niha, na so ia.
MAT.24_1.45	Ba ha niha zawoejoe andrõ, si lõ farõi, satoeatoea, nibeʼe zochõ jaʼia barõ mbawa si so jomo chõnia, ba wameʼe gõra, na inõtõ wemanga? 
MAT.24_1.46	Jaʼahowoe zawoejoe andrõ, na iʼila sochõ jaʼia, na so ia, no iʼoʼõ daʼõ. 
MAT.24_1.47	Si ndroehoe niw̃aʼõgoe chõmi, ibeʼe barõ mbawania fefoe hadia ia, zi so chõnia. 
MAT.24_1.48	Ba na iw̃aʼõ tõdõnia sawoejoe si lõ sõchi: Mogasa waʼaso zochõ jaʼo, 
MAT.24_1.49	ba na ibõrõtaigõ ibõzibõzi nawõnia sawoejoe, ba na mangamanga ia, ba na ibadoebadoe hadia ia, awõ zi maboemaboe andrõ; 
MAT.24_1.50	ba so dania zochõ sawoejoe andrõ, na loeo lõ idõnadõna ba gamaoedoe waʼalaw̃a loeo, na iwai lõ jaʼia na; 
MAT.24_1.51	ba iʼõtõ daloe zawoejoe andrõ, ba ibeʼe goerachania awõ zamini tõdõ andrõ; ba fegeʼege dania ba daʼõ ba fatangisa mboha. 
MAT.25_1.1	I. 
MAT.25_1.2	Ba dalima ira zambõ tõdõ, ba dalima zatoeatoea. 
MAT.25_1.3	Lahalõ sa wandroera sambõ tõdõ andrõ, ba lõ laʼohe wanicha. 
MAT.25_1.4	Ba satoeatoea andrõ, ba laʼohe wanicha ba nahia, fabaja fandroera. 
MAT.25_1.5	Ba me ara zangowaloe, ba manoekõoe ira fefoe ba mõrõ. 
MAT.25_1.6	Ba me taloe mbongi, ba so ziʼao: Hiza zangowaloe, miʼae mifaondragõ ia! 
MAT.25_1.7	Awena maoso nono alawe andrõ fefoe ba lahaogõ wandroera. 
MAT.25_1.8	Ba lamane sambõ tõdõ andrõ ba zatoeatoea: Mibeʼe fanichama wanichami maʼifoe, mate sa wandroema andre. 
MAT.25_1.9	Ba latema lira satoeatoea, lamane: Ma dania faoma ambõ chõda; sõchi na mõi ami ba zolafo, ba na miʼõli chõmi. 
MAT.25_1.10	Ba me no mõi ira mowõli, ba so zangowaloe, ba si no mamaʼanõ, ba mõi jomo, awõnia ba walõw̃a, ba lakoesi mbawandroehõ. 
MAT.25_1.11	Ba aefa daʼõ, ba so gõi nono alawe no mege, si tosai, lamane: He Toea! he Toea! bokai chõma! 
MAT.25_1.12	Ba itema lira, imane: Si ndroehoe niw̃aʼõgoe chõmi, lõ oeʼila, ha niha ami. 
MAT.25_1.13	Andrõ bõi mifõrõ, me lõ miʼila mbaw̃a, aw̃o ginõtõ.
MAT.25_1.14	II. 
MAT.25_1.15	Ibeʼe ba zi samõsa, ba lima balaki, ba ba zi samõsa, ba doea balaki, ba ba zi samõsa, ba samba fondroejoe, dali waʼabõlõ zamõsana, ba mofanõ ia. 
MAT.25_1.16	Ba iʼanemaʼõ mõi nibeʼe si lima balaki, ilaoe ba waniaga, ba fabali. 
MAT.25_1.17	Si manõ gõi nibeʼe si doea balaki, fabali ibeʼe. 
MAT.25_1.18	Ba nibeʼe si samba fondroejoe, ba mõi mogoʼoli tanõ, ibiniʼõ bacha ganaʼa zochõ jaʼia. 
MAT.25_1.19	Ba me no ara, ba so zochõ sawoejoe andrõ, ba mangerai õmõ ia chõra. 
MAT.25_1.20	Ba iʼondrasi ia nibeʼe si lima balaki, iʼohe gõi zi lima balaki harenia, imane: Lima balaki nibeʼeoe ba dangagoe, Toea faigi, lima balaki tõ, nisõndragoe, harenia. 
MAT.25_1.21	Imane chõnia sochõ jaʼia: 
MAT.25_1.22	Ba iʼondrasi gõi ia nibeʼe si doea balaki, imane: Doea balaki nibeʼeoe ba dangagoe, Toea, faigi doea balaki tõ nisõndragoe harenia. 
MAT.25_1.23	Imane chõnia sochõ jaʼia: Laoe, sawoejoe si sõchi, si lõ farõi; lõ si farõi ndraʼoegõ ba zi lõ ojaʼoja, ba oebeʼe barõ mbawaoe zoja; taboe ba waʼomoeso dõdõ andrõ chõ zochõ jaʼoegõ. 
MAT.25_1.24	Ba iʼondrasi ia gõi nibeʼe si samba fondroejoe andrõ, imane: He Toea, no oeʼila ndraʼoegõ, wa niha sabeʼe hoekoe ndraʼoegõ; mamasi ndraʼoegõ ba zi lõ nitaroemõ ba mangozaraʼõ ba zi lõ nifazaeweoe, 
MAT.25_1.25	ba no ataʼoe ndraʼo, ba no mõido moebiniʼõ zi samba fondroejoe andrõ chõoe barõ danõ; ba jaʼae chõoe ganaʼaoe. 
MAT.25_1.26	Ba itema linia sochõ jaʼia, imane chõnia: He sawoejoe si lõ sõchi, sareoe! Na no õʼila mamasi ndraʼo,ba zi lõ nitaroegoe ba mangozara ndraʼo, ba zi lõ nifazaewegoe; 
MAT.25_1.27	ba õbeʼe menaʼõ nifalali wirõgoe andrõ, ba zamalali anaʼa, ba na so ndraʼo, ba oetema enaʼõ ganaʼagoe, fabaja hare. 
MAT.25_1.28	Ba mihalõ chõnia zi samba fondroejoe andrõ, ba mibeʼe ba zi so si foeloe balaki. 
MAT.25_1.29	Dozi sa, ba zi so ba tebeʼe na ba tehõna chõra; ba ba zi lõ õ, ba teheta gõi zi so chõnia. 
MAT.25_1.30	Ba sawoejoe andrõ, si lõ goena, ba mitiboʼõ baero ba zogõmigõmi. Ba fegeʼege dania ba daʼõ ba fatangisa mboha. 
MAT.25_1.31	III. 
MAT.25_1.32	Ba teʼowoeloi dania fõnania fefoe soi, ba ifõfõʼõ ira, si mane na ifõfõʼõ ira mbiribiri si alawe mbiribiri si matoea koebalo. 
MAT.25_1.33	Ba ifaʼaso ba gambõlõnia mbiribiri si alawe, ba ba gaberania mbiribiri si matoea. 
MAT.25_1.34	Ba imane dania razo andrõ ba zi so ba gambõlõnia: Mi aine, jaʼami, nifahowoeʼõ Namagoe, mitema gondrõita andrõ, banoea andrõ, niʼasiwai chõmi, iʼotarai mbõ õta danõ. 
MAT.25_1.35	Me olofo ndraʼo, ba no mibeʼe gõgoe; me owõchi dõdõgoe, ba no nifabadoegõ chõgoe nidanõ; me tome ndraʼo, ba no mifaʼamõido jomo; 
MAT.25_1.36	me lõ noechagoe, ba no mifonoecha ndraʼo; me mofõchõ ndraʼo, ba no mõi ami moefaigi ndraʼo; ba me sodo ba goeroenga, ba no mõi ami chõgoe. 
MAT.25_1.37	Ba latema dania linia satoelõ andrõ, lamane: He Toea, ha mega maʼila solofo ndraʼoegõ, ba mabeʼe gõoe! ba ma sowõchi tõdõ ndraʼoegõ, ba mafabadoegõ chõoe nidanõ? 
MAT.25_1.38	Ba ha mega maʼila, tome ndraʼoegõ, ba mafaʼamõiʼõ jomo? ba ma si lõ noecha ndraʼoegõ, ba mafonoechaʼõ? 
MAT.25_1.39	Ba ha mega maʼila sotõchõ ndraʼoegõ, ba ma si so ba goeroenga, ba mõiga chõoe? 
MAT.25_1.40	Ba itema dania lira razo andrõ, imane chõra: 
MAT.25_1.41	Awena dania imane gõi ba zi so ba gabera: Milaboe ami, jaʼami, niʼelifi, miʼae ba galitõ andrõ, si lõ matemate, niʼeboeaʼõ chõ Gafõcha andrõ ba ba malaʼikania. 
MAT.25_1.42	Olofo ndraʼo, ba lõ nibeʼemi õgoe; owõchi dõdõgoe, ba lõ nifabadoegõmi chõgoe; 
MAT.25_1.43	tome ndraʼo, ba lõ nifaʼamõimi jomo jaʼo; lõ noechagoe, ba lõ nifonoechami jaʼodo; mofõchõ ndraʼo, ba ba goeroenga sodo, ba lõ si mõi ami mamaigi jaʼo. 
MAT.25_1.44	Ba latema dania linia, jaʼira gõi, lamane: He Toea, ha mega maʼila solofo ndraʼoegõ, ba ma sowõchi tõdõ, ba ma tome, ba ma si lõ noecha, ba ma sofõchõ, ba ma si so ba goeroenga ndraʼoegõ, si lõ si mõiga ngoningonioe? 
MAT.25_1.45	Ba itema dania lira, imane: Si ndroehoe niw̃aʼõgoe chõmi, ndrege zi lõ nilaoemi chõ wondrege zi noemana andrõ, ha niha ia, ba chõgoe gõi lõ nilaoemi daʼõ. 
MAT.25_1.46	Ba mõi daʼõ ba waʼafõchõ si lõ aetoe andrõ, ba satoelõ andrõ, ba mõi ba waʼaoeri si lõ aetoe. 
MAT.26_1.1	I. 
MAT.26_1.2	Miʼila, doea wongi tõ wasa, ba tebeʼe ba danga niha Nono Niha, ba wamorõfa jaʼia. 
MAT.26_1.3	Ba faloecha ndra ere seboea ba satoea mbanoea, baolajama gere seboea andrõ, sotõi Kajafa. 
MAT.26_1.4	Ba mamagõlõ ira, enaʼõ laʼonechesi wondraʼoe Jesoe, ba wamoenoe jaʼia. 
MAT.26_1.5	Ba lamane: Bõi ba gowasa, fa lõ aechoe niha.
MAT.26_1.6	II. 
MAT.26_1.7	so chõnia zamba boeliboeli wanicha samohoea, seboea bõli, ba ifadoewa ba hõgõ Jesoe, me manga ia. 
MAT.26_1.8	Ba me laʼila daʼõ nifahaõ, ba koemõkõkõkõ ira, lamane: Hadia wa laʼalimagõsi? 
MAT.26_1.9	Tola sa laʼamawa menaʼõ, eboea mbõli, ba labeʼe ba zi noemana menaʼõ. 
MAT.26_1.10	Ba me iʼila daʼõ Jesoe, ba imane chõra: Hadia wa miboesi dõdõ ndra alawe andre? si sõchi sa nilaoenia chõgoe. 
MAT.26_1.11	Lõʼõ sa mamalõmalõ chõmi zi noemana, ba jaʼodo, ba tenga si lõ mamalõmalõ chõmi. 
MAT.26_1.12	Ba wangehao jaʼo, ba wogoʼo jaʼo, ilaoe ba nõsigoe wanicha andre. 
MAT.26_1.13	Si ndroehoe niw̃aʼõgoe chõmi, fefoe gofoe heza, ba nitoeriagõ toeria somoeso dõdõ andrõ, ba goeli danõ maʼasagõro, ba daʼõ gõi teʼombachaʼõ nilaoe daʼe, ba wanõrõ tõdõ jaʼia. 
MAT.26_1.14	Ba mõi zi samõsa, awõ zi felendroea, si so tõi Joeda, banoea Kariota, isaw̃a gere seboea, imane: 
MAT.26_1.15	Ha waʼeboea mibeʼe chõgoe, ba oeʼombachaʼõ ia chõmi? Ba latoelo chõnia zi tõloe ngafoeloe roefia. 
MAT.26_1.16	Ba iʼotarai daʼõ, ba iʼaloei lala, ba wangombacha jaʼia. 
MAT.26_1.17	III. 
MAT.26_1.18	Ba imame: Miʼae mijomo ba mbanoea, chõ zane, ba mimane chõnia: Daʼõ niw̃aʼõ zamahaõ chõoe: No ahatõ ginõtõ andrõ chõgoe; ba chõoe oeʼā wasa, awõ ndra nifahaõgoe. 
MAT.26_1.19	Ba laʼoʼõ nifahaõ andrõ niw̃aʼõ Jesoe chõra, ba laʼasiwai wasa andrõ. 
MAT.26_1.20	Ba me bongi saʼae, ba mõi ia manga, awõ zi felendroea andrõ.
MAT.26_1.21	Ba me manga ira, ba imane: Si ndroehoe niw̃aʼõgoe chõmi, fasamõsa ami zi manga mbõligoe. 
MAT.26_1.22	Ba aboe sibai dõdõra, ba labõrõtaigõ lamane chõnia, dozi ira: Hadia, jaʼodo, Toea? 
MAT.26_1.23	Ba itema lira, imane: Si faloeloe manga chõgoe, daʼõ zi manga mbõligoe. 
MAT.26_1.24	Mõi sa Nono Niha, itõrõ nisoera andrõ ba chõnia, ba alai niha andrõ, si manga mbõli Nono Niha: mohare menaʼõ niha andrõ, na lõ irai toemboe. 
MAT.26_1.25	Ba itema linia Joeda andrõ, si manga mbõlinia, imane chõnia: Ma jaʼodo, samahaõ? Ba imane chõnia: Jaʼia niw̃aʼõoe.
MAT.26_1.26	IV. 
MAT.26_1.29	Ba oew̃aʼõ chõmi, lõʼõ saʼae oebadoe nõsi mboea nagoe andrõ, iʼotarai daʼe, iroegi loeo wamadoegoe si bohooenia, ba mbanoea Namagoe andrõ, aw̃omi. 
MAT.26_1.30	V. 
MAT.26_1.31	Ba imane chõra Jesoe: Dozi teʼala ami ba chõgoe bongi andre. Noa sa so ba zoera: ”Oebago dania goebalo andrõ, ba moezaewe mbiribiri andrõ, nikoebaloi.” 
MAT.26_1.32	Ba na aefa maoso ndraʼo, ba mowaõwaõdo ba Galilaia, fõnami. 
MAT.26_1.33	Ba itema linia Fetero, imane chõnia: Ba he dozi teʼala ira ba chõoe, ba jaʼo, ba tebai teʼala. 
MAT.26_1.34	Imane chõnia Jesoe: Si ndroehoe niw̃aʼõgoe chõoe, bongi andre, lõ fachamõ miw̃o zilatao, ba no medõloe õʼosilõʼõgõ ndraʼo. 
MAT.26_1.35	Imane chõnia Fetero: Ba he mate enaʼõ ndraʼo, awõoe, ba lõ oeʼosilõʼõgõ ndraʼoegõ. Ba si manõ wangoemaʼõ ndra nifahaõ fefoe.
MAT.26_1.36	Ba iroegi Jesoe halama, Gezemane dõinia, fao ira chõnia. Ba imane chõ ndra nifahaõ: Midadao ba daʼe, fatoea mõido ba daʼõ, ba wangandrõ. 
MAT.26_1.37	Ba iʼohe awõnia Wetero, ba ono Zebedaio andrõ, si daroea, ba ibõrõtaigõ aboe dõdõ ba alangoe dõdõ. 
MAT.26_1.38	Ba imane chõra: Aboe sibai dõdõgoe, iroegi waʼamate; miʼiagõ daʼe, bõi mifõrõ, awõgoe. 
MAT.26_1.39	Ba mõi ia, lõ arõoe, ifalõgoe ia tooe, mangandrõ ia, imane: He Ama, na so lala, ba jamoetaloeʼi ndraʼo mako andrõ. Ba bõi somasi ndraʼo, ha somasi ndraʼoegõ. 
MAT.26_1.40	Ba mõi ia chõ ndra nifahaõ andrõ, ba no mõrõ ira, me iroegi, ba imane chõ Wetero: Ba tebai si lõ mõrõ ami mato saza, awõgoe? 
MAT.26_1.42	Ba ifoeli mõi, zamoeza tõ, mangandrõ ia, imane: He Amagoe! na teʼai italoeʼi ndraʼo, fa lõ oebadoe ia, ba jaʼitõrõ zomasi ndraʼoegõ. 
MAT.26_1.43	Ba me ifoeli ia ba noa zoei mõrõ ira, me iroegi, noa sa aboea goeli hõrõra. 
MAT.26_1.44	Ba irõi ira, ifoeli mõi mangandrõ, no medõloe, si manõmanõ linia. 
MAT.26_1.45	Aefa daʼõ, ba mõi ia chõ ndra nifahaõ andrõ, ba imane chõra: Ba mifõrõ saʼae, ba miʼolombase! — Hiza, no fadege, fa tebeʼe ba danga niha si so horõ Nono Niha. 
MAT.26_1.46	Mifaoso, talaboe, hiza no ahatõ zi manga mbõligoe andrõ.
MAT.26_1.47	VI. 
MAT.26_1.48	Ba no iw̃aʼõ chõra dandra si manga mbõlinia andrõ, no imane: Si faʼago bawa ndraʼo, daʼõ ia, daʼõ miraʼoe. 
MAT.26_1.49	Ba iʼanemaʼõ iʼondrasi Jesoe, imane: He samahaõ? ba faʼago bawa ia chõnia. 
MAT.26_1.50	Ba imane chõnia Jesoe: He le, hadia, wa so ndraʼoegõ? Awena laʼondrasi, lababaja Jesoe, laraʼoe. 
MAT.26_1.51	Ba hiza, itoejoe wõdania si samõsa, awõ Jesoe, isõbi, ihareʼõ chõ zawoejoe gere seboea, iʼew̃a dalingania, si samboea. 
MAT.26_1.52	Ba imane chõnia Jesoe: Saemboegõ wõdamõ! Dozi sa sangai fõda, ba fõda wamoenoera. 
MAT.26_1.53	Ma owai tebai mangandrõ ndraʼo chõ Namagoe, enaʼõ ifatenge awõgoe iadaʼe malaʼika, tõra felendroea legio? 
MAT.26_1.54	Ba he wisa itõrõ ba daʼõ niw̃aʼõ ba zoera? Lõ tola lõʼõ, si manõ lala. 
MAT.26_1.55	Ba daʼõ iw̃aʼõ Jesoe ba zato andrõ: Hoelõ ba zamaraʼoe mõi ami, no mofõda ami ba mobago gama, ba wondraʼoe jaʼo. Ba no ero maʼõchõ moedadao ndraʼo ba gosali, mamahaõ, ba lõ niraʼoemi jaʼo. 
MAT.26_1.56	Ba andrõ si manõ daʼõ fefoe, enaʼõ itõrõ zi so ba zoera zamaʼeleʼõ andrõ. Ba larõi ia nifahaõ fefoe, moloi. 
MAT.26_1.57	VII. 
MAT.26_1.58	Ba iʼoʼõ Fetero, arõoe moroi foeri, iroegi golajama gere seboea andrõ, ba mõi ia bacha, doemadao ia ba ngai genoni, ba wamaigi loealoea. 
MAT.26_1.59	Ba laʼaloei ere seboea ba salaw̃a rafe seboea andrõ fefoe, he lawisa wamõbõgõ horõ chõ Jesoe, ba wamoenoe jaʼia, 
MAT.26_1.60	ba lõ lasõndra, he w̃aʼae ato zi so samõbõgõ, sofaja. Ba ba gafoeriata, ba daroea zi so, 
MAT.26_1.61	lamane: No iw̃aʼõ daʼõ: Oeʼila oedoedoegõ gosali Lowalangi andrõ, ba ha tõloe ngaloeo oeʼangotomosiʼõ. 
MAT.26_1.62	Ba maoso gere seboea, imane chõnia: Hadia, lõ õtema li ba nibõbõgõ daʼe chõoe? 
MAT.26_1.63	Ba lõ hedehede Jesoe. Ba hoemede gere seboea, imane chõnia: 
MAT.26_1.64	 Ba oew̃aʼõ chõmi, iʼotarai daʼe, ba miʼila, doemadao Nono Niha ba gambõlõ waʼabõlo andrõ, ba miʼila so ia moroi sa, ba dete lawoeo, ba mbanoea si jaw̃a. 
MAT.26_1.65	Awena isika noechania ere seboea, imane: No mangaohangaoha ia! Hadia goena zi so ba mbõrõ saʼae chõda? hiza, faefá mirongo wangaohangaoha andrõ. 
MAT.26_1.66	He wisa ba dõdõmi? Ba latema linia, lamane: Hoekoe tamoenoe hoekoenia. 
MAT.26_1.67	Ba ladidiloi mbawania, lagoechoei ia, ba so gõi zamalisi bawania 
MAT.26_1.68	lamane: Faʼeleʼõ chõma, Keriso, ha niha zamõsi jaʼoegõ?
MAT.26_1.69	VIII. 
MAT.26_1.70	Ba iʼosilõʼõgõ fõnara fefoe, imane: Lõ oeʼila hadia niw̃aʼõoe. 
MAT.26_1.71	Ba me itõrõ mbawa gõli, weʼamõi baero, ba iʼila ia tánõ bõʼõ, ba imane ba zi so ba daʼõ: Awõ Jesoe, banoea Nazareta, daʼõ. 
MAT.26_1.72	Ba ifoeli iʼosilõʼõgõ, fahõloe ia, imane: Lõ oeʼila, ha niha daʼõ. 
MAT.26_1.73	Ba lõ ara gotaloea, ba mõi chõ Wetero zi so ba daʼõ, lamane chõnia: Doehoe, samõsa gõi ndraʼoegõ chõra, ifaʼeleʼõ sa gõi ndraʼoegõ lioe. 
MAT.26_1.74	Ba ibõrõgõ iʼelifi ia ba fahõloe, imane: Lõ oeʼila, ha niha daʼõ. Ba iʼanemaʼõ miwo zilatao. 
MAT.26_1.75	Ba itõrõ tõdõ Wetero niw̃aʼõ Jesoe, me imane: Lõ fachamõ miwo zilatao, ba no medõloe õʼosilõʼõgõ ndraʼo. Ba mõi ia baero, megeʼege sibai. 
MAT.27_1.1	I. 
MAT.27_1.2	Ba labõbõ ia, laʼohe, labeʼe ba danga goemandroe, Filato. 
MAT.27_1.3	II. 
MAT.27_1.4	imane: Horõgoe, me no oeʼā mbõli ndro zi lõ horõ. Ba lamane: Hana wa õfoeli, chõma? Faigi, he õwisa. 
MAT.27_1.5	Ba itiboʼõ ba gosali roefia andrõ ilaoe mofanõ, mõi ia moehie mbaginia. 
MAT.27_1.6	Ba lahalõ roefia andrõ ira ere seboea, lamane: Lõ tola tabeʼe ba naha gameʼela, me bõli ndro. 
MAT.27_1.7	Ba mamagõ õ ira, ba labeʼe bõli mbenoea zamõzi bowoa andrõ, nibeʼe lewatõ zikoli. 
MAT.27_1.8	Andrõ labeʼe tõi mbenoea andrõ mbenoea ndro, iroegi maʼõchõ andre. 
MAT.27_1.9	Ba daʼõ itṍrõ niw̃aʼõ Jeremia andrõ, samaʼeleʼõ, me imane: ”Ba lahalõ zi tõloe ngafoeloe roefia andrõ, bõli nifatõ bõli andrõ, nifatõ Ndraono Gizeraëli bõli, 
MAT.27_1.10	ba labeʼe bõli mbenoea zamõzi bowoa andrõ; oeʼoʼõ niw̃aʼõ Zoʼaja chõgoe.”
MAT.27_1.11	III. 
MAT.27_1.12	Ba me laʼadoegõ ia ere seboea ba satoea mbanoea andrõ, ba lõʼõ manõ itema li. 
MAT.27_1.13	Ba imane chõnia Filato: Hadia, lõ õrongo, hadia ia fefoe, wangadoegõra jaʼoegõ? 
MAT.27_1.14	Ba lõ itema linia, samboea li lõʼõ, tõbali ahõlihõli sibai dõdõ goemandroe. 
MAT.27_1.15	Ba no moebõwõgõ, ero na owasa ibeʼe aefa koemandroe ba zato zamõsa nikoeroe, ha niha zomasi ira. 
MAT.27_1.16	Ba so chõra nikoeroe, safaito, me loeo daʼõ, Baraba dõinia. 
MAT.27_1.17	Ba me owoelo ira, ba imane chõra Filato: Ha niha zomasi ami, oeʼefaʼõ chõmi, Baraba andrõ, ba ma Jesoe andrõ, nifotõi Keriso? 
MAT.27_1.18	Noa sa iʼila, bõrõ waʼafõchõ dõdõ, wa labeʼe ia ba dangania. 
MAT.27_1.19	Ba me doemadao ia ba dadaoma zangoehoekoe, ba ifatenge chõnia foʼomonia, imane: Bõi babaja niha satoelõ andrõ, noa sa tefakao sibai ndraʼo, ba chõnia andrõ, ba wangifi me owi. 
MAT.27_1.20	Ba lafaweʼe zato ira, ere seboea ba satoea mbanoea andrõ, enaʼõ laʼandrõ Mbaraba andrõ, ba enaʼõ lafakiko Jesoe. 
MAT.27_1.21	Ba hoemede koemandroe, imane chõra: Ha niha zomasi ami oeʼefaʼõ chõmi, ba zi daroea andrõ? Ba lamane: Baraba andrõ. 
MAT.27_1.22	Imane chõra Filato: Ba he oewisa chõ Jesoe andrõ, nifotõi Keriso? 
MAT.27_1.23	Lamane fefoe: Niforõfa! Ba imane: Ba hadia horõnia? Ba monõnõ weʼaora, lamane: Niforõfa! 
MAT.27_1.24	Ba me iʼila Filato, lõʼõ manõ mana ndrõsa, ba tedooe manõ wagoeagoeasa, ba ihalõ nidanõ, isasai dangania, fõna zato, imane: Lõ horõgoe ba ndro daʼe; mifaigi he miwisa. 
MAT.27_1.25	Ba latema linia niha sato fefoe, lamane: Jamõi ba hoeloema ndronia ba ba hoeloe ndraonoma. 
MAT.27_1.26	Ba aefa daʼõ, ba iʼefaʼõ chõra Mbaraba andrõ, ba Jesoe, ba ifabõziʼõ ba ibeʼe niforõfa.
MAT.27_1.27	IV. 
MAT.27_1.28	Ba laheta chõnia noechania, ba lafobaroe ia baroe loeo sojo. 
MAT.27_1.29	Ba lalalaoe dakoela doi ba lafotakoela ia ba sara zoechoe labeʼe ba dangania kambõlõ, ba latoehi danõ fõnania, laʼoʼaja ia, lamane: Jaʼoegõ, razo niha Jehoeda? 
MAT.27_1.30	Ba ladidiloi ia, lahalõ zoechoe no mege, ba lahareʼõ ba hõgõnia.
MAT.27_1.31	V. 
MAT.27_1.32	Ba me mõi ira baero, ba faloecha ira niha, banoea Girene, Simoni dõinia, ba laraʼoe daʼõ, ba wolohe rõfania. 
MAT.27_1.33	Ba me laroegi naha andrõ, sotõi Gologota — 
MAT.27_1.34	sokamoeʼoe geloeaha — ba lafabadoegõ chõnia nagoe nifaroeka awõchoe, ba me no itandra, ba lõ edõna ibadoe. 
MAT.27_1.35	Ba me no laforõta ia, ba lafosasi noechania, fadahõdahõ ira. 
MAT.27_1.36	Ba doemadao ira, manaro jaʼia ba daʼõ. 
MAT.27_1.37	Ba labeʼe jaw̃a hõgõnia mbõrõ waʼamatenia, soera: ”Jesoe daʼe, razo niha Jehoeda.” 
MAT.27_1.38	Ba laforõfa awõnia zamaraʼoe, daroea, samõsa ba gambõlõ ba samõsa ba gabera. 
MAT.27_1.39	Ba latandrawaisi ia sanõrõ, lafalichõ ira, 
MAT.27_1.40	ba lamane: He sanoedoegõ osali andrõ, ba sangotomosi jaʼia, si ha tõloe ngaloeo, orifi ndraʼoegõ, na Ono Lowalangi ndraʼoegõ; ba ae tooe moroi ba rõfa andrõ! 
MAT.27_1.41	Si manõ gõi ndra ere seboea, laʼoʼaja ia, awõ zangila amachoita awõ zatoea mbanoea andrõ, lamane: 
MAT.27_1.42	Niha bõʼõ, ba no iʼorifi, ba tebai iʼorifi ia. Razo Ndraono Gizeraëli ia, jamõi tooe iadaʼe moroi ba rõfa, ba mamati saʼae ita chõuia. 
MAT.27_1.43	No fadoehoe dõdõnia chõ Lowalangi, ba jamoeʼefaʼõ ia daʼõ iadaʼe, na iʼomasiʼõ ia: noa sa iw̃aʼõ: Ono Lowalangi ndraʼo. 
MAT.27_1.44	Ba si manõ gõi zamaraʼoe andrõ, niforõfa awõnia, wanandraw̃aisi jaʼia.
MAT.27_1.45	VI. 
MAT.27_1.46	Ba so labõzi tõloe, ba moeʼao Jesoe, eboea li, imane: 
MAT.27_1.47	Ba lamane õsa, si so ba daʼõ, me larongo daʼõ: Mogaoni Elija daʼõ. 
MAT.27_1.48	Ba iʼanemaʼõ fagohi zamõsa chõra, ihalõ rabo, ifoʼõsi niro aisõ, ibeʼe ba mbalõ zoechoe ba ifabadoegõ chõnia. 
MAT.27_1.49	Ba lamane tánõ bõʼõ: Bõi oea! datafaigi, na mõi Gelija, ba wangorifi jaʼia. 
MAT.27_1.50	Ba ifoeli moeʼao Jesoe, eboea li, ba aetoe noso. 
MAT.27_1.51	Ba hiza, asika mbaʼabaʼa andrõ ba gosali, fabali, iʼotarai si jaw̃a, noemalõ mitooe, ba modoeroe danõ, fabali gara, 
MAT.27_1.52	ba teboka lewatõ ba oja zi maoso boto niha niʼamoniʼõ, si no mate, larõi lewatõ, 
MAT.27_1.53	me no aefa maoso Jesoe, mõi ira ba mba noea niʼamoniʼõ andrõ, ato zangila jaʼira. 
MAT.27_1.54	Ba me laʼila ira koemandra andrõ ba awõnia sanaro Jesoe, ndroeroe danõ andrõ ba hadia ia fefoe, ba ataʼoe sibai ira, lamane: 
MAT.27_1.55	Ba ato zi so ba daʼõ ira alawe, samaigimaigi, moroi ba zarõoe, si no moloʼõ Jesoe, moroi ba Galilaia, si no mõi ngoningoninia; 
MAT.27_1.56	ira Maria, banoea Magadala, ba Maria ina ndra Jakobo Josefo, ba ina nono Zebedaio andrõ.
MAT.27_1.57	VII. 
MAT.27_1.58	Daʼõ zi mõi chõ Wilato, mangandrõ boto Jesoe andrõ. Ba iʼoroiʼõ Filato labeʼe 
MAT.27_1.59	Ba ihalõ mboto Josefo, iʼolohoeni moeko si sõchi, 
MAT.27_1.60	ba ibeʼe ba lewatõ si bohooe chõnia, nifacharoeʼõnia ba gara, ba ifagaõlõ gowe seboea ba mbawa lewatõ andrõ, ba mofanõ ia. 
MAT.27_1.61	Ba so ba daʼõ Maria andrõ, banoea Magadala ba Maria si samboea andrõ, doemadao ira ba gamaoedoe lewatõ.
MAT.27_1.62	VIII. 
MAT.27_1.63	lamane: He Toea, no itõrõ tõdõma, wa no iw̃aʼõ samaeloengoe andrõ, me lõ si mate ia na: Na aefa tõloe ngaloeo, ba maoso ndraʼo; 
MAT.27_1.64	andrõ oroiʼõ, enaʼõ latarogõ lewatõ, irege tõloe ngaloeo, fa bõi mõi nifahaõnia andrõ managõ jaʼia, ba ma lamane dania ba niha: No maoso ia moroi ba ngai zi mate, ba tobali abõlõbõlõ wamaeloengoe safoeria andrõ, moroi ba zi fõfõna. 
MAT.27_1.65	Imane chõra Filato: Labeʼe chõmi zanaro; miʼaeʼe, mihaogõ wanaro. 
MAT.27_1.66	Ba mõi ira, lafotandro gowe ba lafatarogõʼõ lewatõ ba zanaro no mege.
MAT.28_1.1	I. 
MAT.28_1.2	Ba hiza ziheoe sabõlõbõlõ. No mõi tooe malaʼika Zoʼaja, moroi ba zoroego, mõi ia mameta gowe andrõ, ba idadaoni. 
MAT.28_1.3	Ba hoelõ gari mbanoea wamaigira jaʼia, ba baroenia, ba no afoesi, hoelõ mbetoea. 
MAT.28_1.4	Ba manizinizi zanaro andrõ, faʼataʼoera ia bo tobali hoelõ zi mate ira. 
MAT.28_1.5	Ba hoemede malaʼika andrõ, imane ba ndra alawe andrõ: Bõi miʼataʼoefi! oeʼila sa, miʼaloei Jesoe andrõ, niforõfa. 
MAT.28_1.6	Lõ jaʼia ba daʼe; noa sa maoso ia, itõrõ niw̃aʼõnia; miʼae mifaigi naha andrõ, ba zi so ia mege. 
MAT.28_1.7	Ba mitaʼitaʼi, miʼae miw̃aʼõ chõ ndra nifahaõnia, wa no maoso ia moria ba ngai zi mate, ba hiza, mowaõwaõ ia ba Galilaia, ba daʼõ miʼila ia dania. 
MAT.28_1.8	Hiza, no oew̃aʼõ chõmi. Ba laʼaiioʼõ ira, larõi lewatõ, ataʼoe ira, ba omoeso sibai dõdõra, fagohi ira, ba wangombacha ba nifahaõnia. 
MAT.28_1.9	Ba hiza, faloecha ira Jesoe, ba imane chõra: Jaʼami! Ba laʼondrasi ia, laraʼoe gahenia, latoehi danõ fõnania. 
MAT.28_1.10	Ba imane chõra Jesoe: Bõi miʼataʼoefi, miʼae miw̃aʼõ ba dalifoesõgoe, enaʼõ mõi ira ba Galilaia, ba ba daʼõ laʼilado dania. 
MAT.28_1.11	II. 
MAT.28_1.12	Ba faloecha ira, awõ zatoea mbanoea andrõ, mamagõlõ ira, ba labeʼe ganaʼa sabõnõ ba zaradadoe andrõ, lamane: 
MAT.28_1.13	Mimane: No mõi ndra nifahaõni andrõ, ba zi bongi, no latagõ ia, me no alaoe hõrõma. 
MAT.28_1.14	Ba na terongo chõ goemandroe, ba jaʼaga zi honogõ jaʼia, ba lõ mabeʼe aboe dõdõmi. 
MAT.28_1.15	Ba lahalõ ganaʼa andrõ, laʼoʼõ niw̃aʼõ chõra. Ba si manõ doeria andrõ, ba Niha Jehoeda, iroegi maʼõchõ andre.
MAT.28_1.16	III. 
MAT.28_1.17	Ba me laʼila ia, ba latoehi danõ; ba so zanoefa tõdõ õsa. 
MAT.28_1.18	Ba iʼondrasi ira Jesoe, hoemede ia chõra, imane: 
MRK.1_1.1	I. 
MRK.1_1.2	Si mane si so ba zoera zamaʼeleʼõ andrõ, ”Hiza, oefatenge zinengegoe, sowaõwaõ fõnaoe, sangehao lalamõ”. 
MRK.1_1.3	”Li ziʼao ba danõ si mate: Mihaogõ lala Zoʼaja, mifadaja lalania!” 
MRK.1_1.4	So Johane andrõ, samajagõ idanõ, ba danõ si mate, mangombacha famajagõ idanõ andrõ, ba wamalalini eraʼera, ba wangefaʼõ horõ. 
MRK.1_1.5	Ba mõi baero chõnia mbanoea Joedaia fefoe ba samba banoea Jeroezalema, ba lafabajagõʼõ idanõ ira ba Joridano, laʼombachaʼõ horõra. 
MRK.1_1.6	Ba boe gondra mbaroe Johane, ba oeli zaw̃i mbõbõ taloenia; tamo gõnia, awõ w̃e w̃ani ba gatoea. 
MRK.1_1.7	Ba mangombacha ia, imane: So foerigoe dania zabõlõ moroi chõgoe, ba ambõ ndraʼo chõnia, oefaõndrõ ndraʼo ba wanotoʼõ bõbõ mbadagahenia. 
MRK.1_1.8	Jaʼo, ba idanõ oebajagõ chõmi ba Eheha niʼamoniʼõ ibajagõ chõmi dania. 
MRK.1_1.9	II. 
MRK.1_1.10	Ba me mõi ia mijaw̃a moroi ba nidanõ, ba iʼanemaʼõ iʼila tebokai mbanoea si jaw̃a, ba mõi mitooe ba chõnia Geheha, hoelõ marafadi. 
MRK.1_1.11	Ba so li moroi ba zoroego, imane: 
MRK.1_1.12	Ba iʼanemaʼõ ifarooe ia Eheha, ba weʼamõi ba danõ si mate. 
MRK.1_1.13	Ba õfa woeloe wonginia ba danõ si mate andrõ, ba itandraigõ ia Satana; fao ia ba goetoe ndroeʼoe, ba ngoningoninia malaʼika.
MRK.1_1.14	III. 
MRK.1_1.15	imane: 
MRK.1_1.16	Ba me itõrõ zinga mbaw̃a Galilaia, ba iʼila Zimoni ba Andrea, talifoesõ Zimoni, si fakiri ba mbaw̃a. Toeka giri ira. 
MRK.1_1.17	Ba imane chõra Jesoe: Miʼoʼõ ndraʼo, ba oebaliʼõ samaʼoeʼoe niha ami. 
MRK.1_1.18	Ba iʼanemaʼõ larõi giri, laʼoʼõ ia. 
MRK.1_1.19	Ba me no mofanõ ia maʼifoe, ba iʼila Jakobo, ono Zebedaio, awõ dalifoesõnia Johane, ba doendraha gõi jaw̃a, mamõnõ kiri ira. 
MRK.1_1.20	Ba iʼanemaʼõ ikaoni ira; ba larõi namara Sebedaio ba doendraha, awõ genoni, laʼoʼõ ia.
MRK.1_1.21	IV. 
MRK.1_1.22	Ba tobali dõdõra ba wamahaõnia; no abõlõ ia wamahaõ jaʼira, ba tenga si mane sangila amachoita andrõ. 
MRK.1_1.23	Ba so ba daʼõ ba zekola chõra niha si so bechoe si raʼiõ, moeʼao ia, imane: 
MRK.1_1.24	Hadia niw̃aʼõoe chõma, Jesoe, banoea Nazareta? Ba wamakiko jaʼaga mõiʼõ? Maʼila, ha niha ndraʼoegõ; niʼamoniʼõ andrõ chõ Lowalangi! 
MRK.1_1.25	Ba itenaw̃a ia Jesoe, imane: Bõi hedehede saʼae ba hetaʼõgõ chõnia! 
MRK.1_1.26	Ba idõdõni niha andrõ bechoe si raʼiõ andrõ, moeʼao ia, eboea linia, ba iheta ia chõnia. 
MRK.1_1.27	Ba oi so waʼatobali dõdõra, dozi ra; faoma lamane chõ nawõra: Hadia daʼõ? famahaõ si bohooe, ba so waʼabõlõ! ba mbechoe si raʼiõ gõi ibeʼe goroisa, ba laʼoʼõ linia. 
MRK.1_1.28	Ba iʼanemaʼõ hoemõngõ doeriania misa ba danõ Galilaia andrõ si fasoei, maʼasagõrõ.
MRK.1_1.29	Ba ladõlõ ira ba nomo ndra Simoni Andrea, laʼotarai zekola, fao ndra Jakobo Johane. 
MRK.1_1.30	Ba no so tooe ba zalo matoea Zimoni, ira alawe, achõmõ, faʼaoechoe, ba laʼanemaʼõ laʼombachaʼõ chõnia. 
MRK.1_1.31	Ba mõi ia chõnia, iraʼoe danga, ifazaw̃a, ba dõhõ waʼaoechoe, ba mõi ia ngoningonira. 
MRK.1_1.32	Ba me bongi, me aechoe loeo, ba laʼohe chõnia fefoe zofõchõ, awõ zobechoe. 
MRK.1_1.33	Ba samba banoea manõ ira, oi owoelo baolajama. 
MRK.1_1.34	Ba ato nifadõhõnia fõchõ, oja ngawalõ wõchõ, ba oja ifofanõ bechoe. Ba lõ itehe ba mbechoe andrõ moehede ira, me no laʼila, ha niha ia. 
MRK.1_1.35	Ba mahemoloe õ, me lõ moloeo na, ba maoso ia, mõi ia baero, isaw̃a zi lõ nihaniha, mangandrõ ia ba daʼõ. 
MRK.1_1.36	Ba laʼoʼõ ia Simoni ba awõnia, ba lasõndra ia, 
MRK.1_1.37	ba lamane chõnia: Oi dozi laʼaloei ndraʼoegõ. 
MRK.1_1.38	Ba imane chõra: Datasaw̃a misa mbanoea sahatõ, enaʼõ mangombacha ndraʼo ba daʼõ gõi; daʼõ sa danigoe weʼamõi. 
MRK.1_1.39	Ba mõi ia mangombacha ba zekola chõra, ba danõ Galilaia maʼasagõrõ, ba ifofanõ mbechoe.
MRK.1_1.40	Ba iʼondrasi ia sobooe aoeri, mangandrõ chõnia, ibalõdoehini danõ, imane chõnia: Na edõna ndraʼoegõ, ba õʼila õfadõhõ wõchõgoe. 
MRK.1_1.41	Ba ahachõ dõdõnia, iʼoroʼõ dangania, itoefa, imane: Edõna ndraʼo, jadõhõ! 
MRK.1_1.42	Ba iʼanemaʼõ aheta mbooe aoeri andrõ chõnia, dõhõ. 
MRK.1_1.43	Ba ifetaʼoe, iʼanemaʼõ ifofanõ, 
MRK.1_1.44	imane chõnia: Faigi, fa bõi õʼombachaʼõ hadia ia, gofoe ha õchõ; ba aeʼe sa, oromaʼõ ndraʼoegõ chõ gere ba beʼe gameʼela andrõ, ba waʼaheta wõchõoe andrõ, niʼoroiʼõ Moze, famadoehoeʼõ chõra. 
MRK.1_1.45	Ba me mõi ia baero, ba ibõrõtaigõ iʼombachaʼõ, iforege, ifahõngõ doeria andrõ. Tobali tebai saʼae iʼoromaʼõ ia Jesoe, weʼamõi ba mbanoea misa; baero, ba naha si lõ nihaniha, soso ia, ba laʼondrasi ia, moroi ba zi fasoe fefoe. 
MRK.2_1.1	I. 
MRK.2_1.2	Ba ato zowoelo chõnia niha, tobali ambõ nahara, he baolajama, ba itoeriagõ chõra daroma li. 
MRK.2_1.3	Ba laʼohe chõnia zi mate dambai; daõfa zangosaʼõ. 
MRK.2_1.4	Ba me lõ lalara chõnia, ba waʼato niha, ba labokai zagõ, ba zi so ia. Ba me no latõlaʼõ, ba ladada gaso andrõ, naha zi mate dambai andrõ. 
MRK.2_1.5	Ba me iʼila wamatira Jesoe, ba imane chõ zi mate dambai andrõ: No teʼefaʼõ chõoe horõoe, onogoe. 
MRK.2_1.6	Ba so zangila amachoita õsa, sidadao ba daʼõ, ba lamane dõdõra: 
MRK.2_1.7	Hadia, wa imanõ daʼõ? Mangaohangaoha! Ha niha zangila mangefaʼõ horõ, baero zi ha samõsa andrõ, Lowalangi? 
MRK.2_1.8	Ba iʼanemaʼõ iʼila Jesoe tõdõnia, wa no si manõ geraʼera dõdõra, ba imane chõra: Hadia wa si manõ geraʼera dõdõmi? 
MRK.2_1.9	He zaoha ira, fangoemaʼõ chõ zi mate dambai andrõ: No teʼefaʼõ chõoe horõoe? ba ma fangoemaʼõ: Faoso, fazaw̃a gasomõ ba ofanõ? 
MRK.2_1.10	Ba enaʼõ miʼila, tola iʼefaʼõ horõ ba goeli danõ Ono Niha, ba imane chõ zi mate dambai andrõ: 
MRK.2_1.11	Daʼõ niw̃aʼõgoe chõoe: faosõ, fazaw̃a gasomõ ba foeliʼõ chõmi! 
MRK.2_1.12	Ba maoso ia, iʼanemaʼõ ifazaw̃a gasonia ba mõi baero, oi anehe ira; tobali ahõlihõli dõdõra fefoe, lasoeno Lowalangi, lamane: Lõ irai taʼila zi manõ!
MRK.2_1.13	Ba ifoeli mõi ia baero ba zinga mbaw̃a, ba laʼondrasi ia niha sato fefoe, ba ifahaõ ira.
MRK.2_1.14	II. 
MRK.2_1.15	Ba me manga ia ba nomo daʼõ, ba ato zanema beo ba seboea horõ, si manga awõ Jesoe ba awõ nifahaõnia; ato sa ira zoloʼõ jaʼia. 
MRK.2_1.16	Ba me laʼila sangila amachoita, farizaio, manga ia awõ zanema beo ba awõ zeboea horõ, ba lamane ba nifahaõnia: Hadia, awõ zanema beo ba awõ zeboea horõ manga ia? 
MRK.2_1.17	Ba me irongo Jesoe, ba imane chõra: Tenga ba zabõlõ mogoena zameʼe daloedaloe, ba zofõchõ mogoena ia. 
MRK.2_1.18	III. 
MRK.2_1.19	Ba imane chõra Jesoe: Hadia, laʼila mamoni ba gõ si mõi ba walõw̃a, fatoea aw̃ora zangowaloe? Tebai mamoni ba gõ ira, fatoea so zangowaloe, awõra. 
MRK.2_1.20	Ba iroegi baw̃a dania, ba aheta chõra zangowaloe, ba awena mamoni ba gõ ira, na baw̃a daʼõ. 
MRK.2_1.21	Lõ sombalo baroe satoea balobalo si bohooe, ba na imanõ, ba atika mbaroe satoea andrõ, ba zinga mbalobalo, ba abõlõbõlõ zatikania. 
MRK.2_1.22	Ba lõ solaoe agoesi bohooe ba naha satoea, ba na lalaoe, ba itikaʼõ naha andrõ agoe, ba tekiko nagoe, fabaja naha.
MRK.2_1.23	IV. 
MRK.2_1.24	Ba lamane chõnia farizaio, Hiza, hana wa lalaoe ba loeo sabato zi lõ tola? 
MRK.2_1.25	Ba imane chõra: Hadia, lõ mirai mibaso nilaoe Dawido, me mogoena chõnia ba me olofo ia, ba awõnia fao? 
MRK.2_1.26	Me mõi ia ba nomo Lowalangi, me ere seboea Gabiataro, me iʼā roti nifaigifaigi andrõ, si lõ tola iʼā niha bõʼõ, baero gere, ba me ibeʼe gõi ba nawõnia fao. 
MRK.2_1.27	Ba imane chõra: Bõrõ niha, wa so zabato, ba tenga bõrõ zabato, wa so niha. 
MRK.2_1.28	Tobali Soʼaja sabato gõi Nono Niha.
MRK.3_1.1	I. 
MRK.3_1.2	Ba lafaigifaigi ia, na ifadõhõ ba loeo sabato, ba wangadoegõ jaʼia. 
MRK.3_1.3	Ba imane ba niha andrõ, si no mate tanga: Faoso, ae ba daʼe! 
MRK.3_1.4	Ba imane chõra: Hadia, tola lalaoe zi sõchi ba loeo sabato, ba ma si lõ sõchi, tola laʼorifi niha, ma laboenoe? Ba lõ hedehedera. 
MRK.3_1.5	Ba ifaigi ira, fasoei, mofõnoe ia, aboe dõdõnia ba waʼabeʼe dõdõra, ba imane ba niha no mege: Oroʼõ dangaoe! Ba iʼoroʼõ, ba dõhõ wõchõ dangania.
MRK.3_1.6	II. 
MRK.3_1.7	Ba iheta ia Jesoe, awõ nifahaõnia, isaw̃a mbaw̃a, ba ato niha soloʼõ jaʼia, banoea Galilaia ba banoea Joedaia, 
MRK.3_1.8	ba banoea Jeroezalema ba banoea Gidoemaia ba moroi ba zi tambai Joridano ba moroi ba zi fasoei Diro ba Sidona, ato niha, me larongo nilaoenia fefoe, ba laʼondrasi ia. 
MRK.3_1.9	Ba iw̃aʼõ ba nifahaõnia, enaʼõ lahõnagõ lafaigi doendraha chõnia, ba waʼato niha, fa bõi lalangõgõ ia. 
MRK.3_1.10	Ato sa nifadõhõnia fõchõ, tobali lafadege ira chõnia dozi si so safõchõ, ba wombambaja jaʼia. 
MRK.3_1.11	Ba bechoe si raʼiõ andrõ, na laʼila ia, ba latoehi danõ, fõnania, moeʼao ira, lamane: Ono Lowalangi ndraʼoegõ! 
MRK.3_1.12	Ba itenaw̃a sibai ira, fa bõi laʼombachaʼõ ia. 
MRK.3_1.13	III. 
MRK.3_1.14	Ba iʼoniagõ zi felendroea, enaʼõ awõnia ira ba enaʼõ ifatenge ira ba wangombacha; 
MRK.3_1.15	enaʼõ tetehe chõra wamofanõ bechoe andrõ. 
MRK.3_1.16	Iʼoniagõ zi felendroea andrõ, ibeʼe tõi Zimoni andrõ Wetero, 
MRK.3_1.17	awõ Jakobo, ono Zebedaio, ba Johane, talifoesõ Jakobo, ba ibeʼe tõi zi daroea andrõ Mboaneregesi, — ono weʼoegoeʼoegoe mbanoea geloeahania; — 
MRK.3_1.18	ba Andrea ba Filifo ba Batolomaio ba Mataio ba Toma ba Jakobo, ono Galifaio andrõ, ba Tadaio, ba Simoni Kananaio, 
MRK.3_1.19	ba Joeda, banoea Kariota, si manga mbõlinia andrõ. 
MRK.3_1.20	Ba mõi ia jomo. Ba owoelo zoei niha sato, tobali tebai na i manga ira. 
MRK.3_1.21	Ba me larongo daʼõ talifoesõnia, ba mõi ira mondraʼoe jaʼia, noa sa owõhõ ia, law̃aʼõ. 
MRK.3_1.22	IV. 
MRK.3_1.23	Ba ifaloechaʼõ ira, iw̃aʼõ chõra gamaedola, imane: He wisa ifofanõ / atana Satana? 
MRK.3_1.24	Ba na fabali dõdõ nõri, ba tebai aro nõra andrõ. 
MRK.3_1.25	Ba na fabali dõdõ zi sangambatõ, ba lõ fachai zi samba omo andrõ. 
MRK.3_1.26	Ba na no ilaw̃a ia Satana ba na doea dõdõnia, ba lõ fachai, awai saʼae. 
MRK.3_1.27	Lõʼõ sa sangila mõi baomo ba nomo zabõlõ, ba woraboe gamagamania, na lõ ihõnagõ ibõbõ zabõlõ andrõ, ba awena iraboe hadia ia ba nomonia 
MRK.3_1.28	Si ndroehoe niw̃aʼõgoe chõmi, fefoe ngawalõ horõ andrõ, ba tebeʼe aefa ba nono niha; he fanandraw̃a andrõ, ha waʼoja wanandraw̃ara, 
MRK.3_1.29	ha na so zanandraw̃aisi Eheha niʼamoniʼõ andrõ, ba lõ fangefa chõnia, gõtõ waʼara dania; iloeʼi horõ andrõ, gõtõgõtõ waʼara. — 
MRK.3_1.30	Me law̃aʼõ: ”Sobechoe ia, bechoe si raʼiõ.” 
MRK.3_1.31	V. 
MRK.3_1.32	Ba no lafasoei ia wedadao niha sato. Ba lamane chõnia: Hiza, no so baero ninaoe ba ira talifoesõoe matoea ba ira talifoesõoe alawe, laʼaloei ndraʼoegõ. 
MRK.3_1.33	Ba itema lira, imane: Ha niha ninagoe, ba ha niha dalifoesõgoe? 
MRK.3_1.34	Ba ifachõlõ ia, ifaigi zi tefasoei jaʼia si dadao, ba imane: Hiza ninagoe ba talifoesõgoe. 
MRK.3_1.35	Soloʼõ somasi Lowalangi, daʼõ dalifoesõgoe matoea ba talifoesõgoe alawe ba inagoe.
MRK.4_1.1	I. 
MRK.4_1.2	Ba ifahaõ ira, oja ilaoe amaedola, ba imane chõra ba wamahaõnia andrõ: 
MRK.4_1.3	Mifondrondrongo! Hiza, mõi baero zamazaewe tanõmõ zinanõ, ba wamazaewe tanõmõ andrõ; 
MRK.4_1.4	ba tobali, ba wamazaewe andrõ, ba so õsa zi gõna ba lala; ba so wofo, ba laʼā. 
MRK.4_1.5	Ba so õsa zi gõna ba zokara, ba zi lõ abõlõ tanõ chõnia, ba iʼanemaʼõ motalinga, me lõ aweʼeweʼe danõ chõnia. 
MRK.4_1.6	Ba me no toemboe loeo, ba asoso ia ba aleoe, bõrõ wa lõ w̃aʼania. 
MRK.4_1.7	Ba so õsa zi gõna ba gotaloea ndroi, ba manõi ndroi ba iboenoe, ba lõ boea. 
MRK.4_1.8	Ba so õsa zi gõna ba danõ si sõchi andrõ, ba mowoea, motalinga ba manõi, so zowoea si õnõ, zamba jõoe, so zi felendroea ba so zi doea woeloe. 
MRK.4_1.9	Ba imane: Si so tõgi dalinga ba wamondrongo, ba jamoefondrondrongo! 
MRK.4_1.10	Ba me no mofanõ niha, ba lasofoe chõnia si fao chõnia, awõ zi felendroea, ba gamaedola andrõ. 
MRK.4_1.11	Ba imane chõra: Chõmi no moebeʼe zi tobini andrõ, he wisa mbanoea Lowalangi, ba ba chõra si so baero andrõ, ba oi ba gamaedola larongo, 
MRK.4_1.12	enaʼõ anehe hõrõra, ba lõʼõ zoei laʼila, ba larongo tõgi dalingara, ba lõʼõ zoei aboto ba dõdõra, fa lõ lafoeli ira ba fa lõ tebeʼe aefa chõra horõra. 
MRK.4_1.13	Ba imane chõra: Lõ miʼila geloeaha gamaedola andrõ, ba he moroi aboto ba dõdõmi gamaedola soja? 
MRK.4_1.14	Taroma li nifazaewe zamazaewe tanõmõ andrõ. 
MRK.4_1.15	Ba daʼõ zi so ba lala andrõ: tefazaewe daroma li, ba na larongo, ba iʼanemaʼõ so Zatana andrõ, ba iheta daroma li andrõ, nifazaewe ba dõdõra. 
MRK.4_1.16	Ba si manõ nifazaewe ba danõ sokara andrõ, daʼõ ira: iʼanemaʼõ lafonaha daroma li, na larongo, omoeso dõdõra, 
MRK.4_1.17	ba lõ w̃aʼania ba dõdõra, niha samangõrõ li ira, dania, na so wamakao, ba ma folohi, ba daroma li andrõ, ba iʼanemaʼõ lafoeli foeri. 
MRK.4_1.18	Ba bõʼõ nifazaewe ba gotaloea ndroi: daʼõ ira, si no mamondrongo taroma li, 
MRK.4_1.19	ba fatewoe waʼaboe dõdõ andrõ ba goeli danõ ba famaeloengoe andrõ, ba ganaʼa, ba hadia ia gisõʼisõ bõʼõ, ba iboenoe daroma li andrõ, ba tobali lõ boea. 
MRK.4_1.20	Ba daʼõ nifazaewe ba danõ si sõchi andrõ: samondrongo taroma li ba samonaha jaʼia ba sowoea; so zi õnõ, zamba jõoe, so zi felendroea ba so zi doea woeloe. 
MRK.4_1.21	Ba imane chõra: Hadia, andrõ so wandroe, enaʼõ tabeʼe barõ doemba jõoe, ba ma barõ warate? Tenga andrõ so ia, enaʼõ tabeʼe ba naha wandroe jaw̃a? 
MRK.4_1.22	Lõʼõ sa hadia ia zi tobini, na tenga ba wamaʼeleʼõ jaʼia dania, ba lõ hadia ia zi lõ oroma, ha ba wangoromaʼõ jaʼia dania. 
MRK.4_1.23	Na so zi so tõgi dalinga ba wamondrongo, ba jamoefondrondrongo! 
MRK.4_1.24	Ba imane chõra: Mitõngõni nirongomi! Soeʼasoeʼa niʼanoeʼaʼõmi laʼanoeʼaʼõ chõmi, ba ladooeʼõ na chõmi. 
MRK.4_1.25	Ba zi so, ba tebeʼe na, ba ba zi lõʼõ, ba teheta gõi hadia zi so chõnia. 
MRK.4_1.26	II. 
MRK.4_1.27	Ba mõrõ ia ba maoso, bongi maʼõchõ, ba motalinga danõmõ andrõ ba manõi, lõʼõ sa iʼila 
MRK.4_1.28	mowoea manõ danõ, ha jaʼia, õfõna dõla, awena ngalai, awena zi ndroehoe nõsi ba ngalai. 
MRK.4_1.29	Ba na basitõ, ba iʼanemaʼõ ifatenge zamasi, me no iroegi famasi.
MRK.4_1.30	III. 
MRK.4_1.31	Hoelõ mboea lada, si no fondrege zideʼide mboe zinanõ, na tefazaewe ba danõ. 
MRK.4_1.32	Ba na no moefazaewe ia, ba manõi ba tobali eboea moroi ba ngawalõ goelegoele fefoe ba modaha seboea ia, tobali laʼila mangazoeni ba loemõnia fofo, si so ba daloe mbanoea. 
MRK.4_1.33	Ba oja ngawalõ gamaedola si manõ ilaoe chõra, wamahaõ jaʼira; ifaigi zi tola lafondrondrongo. 
MRK.4_1.34	Lõʼõ sa hoehoeonia chõra, si tenga amaedola. Ba chõ nifahaõnia iʼombachaʼõ geloeaha fefoe, ba zi ha jaʼira.
MRK.4_1.35	IV. 
MRK.4_1.36	Ba me no lafofanõ niha sato, ba laʼohe manõ ia baowo; ba so zi fao chõnia lowo bõʼõ. 
MRK.4_1.37	Ba ilaboe bade sabeʼe ba ihawoei nowo doeloe, tobali aboeso saʼae idanõ. 
MRK.4_1.38	Ba no so ia ba giʼõ, mõrõ, no manandraja ia. Ba lasoesoegi ia, lamane chõnia: He samahaõ! hadia, lõ ba dõdõoe, na tekiko ita? 
MRK.4_1.39	Ba maoso ia ba itenaw̃a nangi ba imane ba ndroeloe: Bõi hedehede saʼae, honogõʼõ! Ba tebato nangi, ba tobali ahono sibai. 
MRK.4_1.40	Ba imane chõra: Hadia wa adaʼoedaʼoe ami si manõ? Hana wa lõ famati chõmi? 
MRK.4_1.41	Ba ataʼoe sibai ira, ba faoma lamane chõ nawõra: Ha niha daʼõ, wa lafondrondrongo gõi linia angi ba doeloe?
MRK.5_1.1	I. 
MRK.5_1.2	Ba ha ihoendragõ danõ, moroi ba nowo, ba iʼanemaʼõ iʼondrasi ia niha, soroi lewatõ, si so bechoe si raʼiõ. 
MRK.5_1.3	Ba lewatõ sosó ia, ba lõ sangila mamõbõ jaʼia, he rate wamõbõ. 
MRK.5_1.4	Noa sa asese tebõbõ ia bõbõ gahe ba rate danga, ba iʼetoeʼõ rate danga ba irecha mbõbõ gahe andrõ, ba lõ sangila molaw̃a jaʼia. 
MRK.5_1.5	Ba ba lewatõ sosó ia ba ba hili, lõ mamalõmalõ, bongi maʼõchõ, moeʼaoʼao ia ba iʼolobigõ chõnia gara. 
MRK.5_1.6	Ba me iʼila Jesoe, moroi ba zarõoe, ba fagohi ia, itoehi danõ fõnania, 
MRK.5_1.7	moeʼao ia, eboea sibai li, imane: Hadia niwaʼõoe chõgoe, Jesoe, Ono Lowalangi Fondrege Zalaw̃a? Oebeʼe ba hõloe ndraʼoegõ, chõ Lowalangi, fa bõi õfakao ndraʼo! 
MRK.5_1.8	Imane sa chõnia: Betaʼõgõ bechoe si raʼiõ, rõi niha andrõ! 
MRK.5_1.9	Ba isofoe chõnia: Hadia dõioe? Ba imane chõnia: Liwoe dõigoe; me no ato sibai ndraʼaga. 
MRK.5_1.10	Ba iforege wangandrõ chõnia, enaʼõ lõ ifofanõ ira, lõ iheta ira ba danõ andrõ. 
MRK.5_1.11	Ba so ba daʼõ ba gahe hili mbawi, sambawá, nikoebaloi, oja sibai. 
MRK.5_1.12	Ba laʼandrõ chõnia, lamane: Fatenge ndraʼaga ba mbawi andrõ, enaʼõ mabeʼe nahiama ira. 
MRK.5_1.13	Ba itehe chõra. Ba laheta ira bechoe si raʼiõ andrõ, lasaw̃a mbawi andrõ. Ba latiboʼõ ira ba mbaw̃a bawi si sambawá andrõ, moroi ba zanaere, mato doea ngahõnõ, ba alõmõ ba daʼõ. 
MRK.5_1.14	Ba moroi goebalora, laʼombachaʼõ jomo ba mbanoea ba ba halama misa; ba mõi ira moefaigi, he wisa. 
MRK.5_1.15	Ba laroegi Jesoe ba laʼila zi so bechoe andrõ, no doemadao, no monoecha, no taja waʼowõhõ, si so liwoe andrõ no mege, ba ataʼoe ira. 
MRK.5_1.16	Ba sangila mege, ba laʼombachaʼõ chõra, he wisa mege ba zobechoe andrõ, ba hadia ia ba mbawi andrõ. 
MRK.5_1.17	Ba labõrõtaigõ laʼandrõ chõnia, enaʼõ iheta ia ba danõra. 
MRK.5_1.18	Ba me mõi ia baowo, ba iʼandrõ chõnia sobechoe andrõ mege, enaʼõ fao ia chõnia. 
MRK.5_1.19	Ba lõ iʼohe, imane sa chõnia: Foeliʼõ jomo chõmi, ba ombachaʼõ chõra, ha waʼeboea wanolo Zoʼaja jaʼoegõ ba faʼahachõ dõdõnia ndraʼoegõ. 
MRK.5_1.20	Ba mõi ia, ibõrõtaigõ iʼombachaʼõ ba zi foeloe banoea, ha waʼeboea wanolo Jesoe jaʼia ba oi ahõlihõli dõdõra.
MRK.5_1.21	II. 
MRK.5_1.22	Ba so zamõsa, satoea zekola, Jaʼiro dõi, ba me iʼila ia, ba itoehi danõ fõnania, 
MRK.5_1.23	iforege wangandrõ chõnia, imane: Torege chõ nonogoe alawe, enaʼõ mõiʼõ ba õtoefa ia tangaoe, enaʼõ abeʼe ba enaʼõ aoeri. 
MRK.5_1.24	Ba mõi ia, fao ia chõnia. Ba laʼoʼõ niha, ato sibai; fadege ira chõnia. 
MRK.5_1.25	Ba so ndra alawe, sendro taloe, no mewelendroea fache waʼara, 
MRK.5_1.26	no erege sibai dõdõnia ba zodaloedaloeni, no ato, ba no ahori ibeʼe ganaʼania, ba lõ si toʼila, no itoegoe abõlõbõlõ na i. 
MRK.5_1.27	Ba me irongo daʼõ chõ Jesoe, ba mõi ia, ba hoenõ niha, moroi foeri, ibabaja mbaroenia. 
MRK.5_1.28	Imane: He ha baroenia oebabaja, ba aoerido. 
MRK.5_1.29	Ba iʼanemaʼõ otoefo ndro andrõ chõnia, ba toʼila ba nõsinia, wa no dõhõ wamakao andrõ chõnia. 
MRK.5_1.30	Ba iʼanemaʼõ iʼila Jesoe, ba chõnia, wa no aheta chõnia wangabõlõ andrõ, ba ibaliʼõ ia ba hoenõ niha, imane: Ha niha zombambaja baroegoe. 
MRK.5_1.31	Ba lamane chõnia nifahaõnia: Õʼila wa fadege chõoe niha, ba õmane: Ha niha zombambaja jaʼo? 
MRK.5_1.32	Ba ifachõlõ ia, wamaigi solaoe daʼõ. 
MRK.5_1.33	Ba ataʼoe ndra alawe no mege, manizinizi, me no iʼila, he wisa chõnia, ba mõi ia, itoehi danõ fõnania, iʼombachaʼõ he wisa zi ndroehoenia fefoe. 
MRK.5_1.34	Ba imane chõnia: He onogoe, no iʼorifi ndraʼoegõ famatimõ andrõ; foeliʼõ, jaʼohahaoe dõdõoe ba jadõhõ wamakao andrõ chõoe! 
MRK.5_1.35	III. 
MRK.5_1.36	Ba iʼosilõmoerongogõ Jesoe niw̃aʼõra andrõ, imane chõ zatoea zekola andrõ: Bõi ataʼoefi, amati manõ. 
MRK.5_1.37	Ba lõ itehe fao chõnia niha, ha Fetero ba Jakobo ba Johane, talifoesõ Jakobo. 
MRK.5_1.38	Ba laroegi jomo ba nomo zatoea zekola andrõ, ba iʼila wagoeagoeasa andrõ, awõ zeʼe, awõ zangeʼesi, waʼabõlõbõlõ. 
MRK.5_1.39	Ba mõi ia jomo, imane chõra: Hadia wa fagoeagoea ami ba hadia wa megeʼege? Tenga si mate nono andrõ, si mõrõ. 
MRK.5_1.40	Ba laʼigiʼigiʼõ ia. Ba ifofanõ ira tooe, fefoe, ba iʼohe nama nono no mege ba inania ba awõnia andrõ, mõi ia si bacha, ba zi so ono andrõ. 
MRK.5_1.41	Ba iraʼoe danga nono, imane chõnia: Talita koemi! Faoso ono alawe, oew̃aʼõ chõoe! geloeahania. 
MRK.5_1.42	Ba iʼanemaʼõ maoso nono alawe andrõ ba mowaõwaõ; so sa mewelendroea fache waʼeboeania. 
MRK.5_1.43	Ba iʼanemaʼõ tobali sibai dõdõra. Ba iʼabeʼeʼõ linia wangoemaʼõ chõra, enaʼõ lõ irongo daʼõ niha, ha niha ia; ba iw̃aʼõ, enaʼõ labeʼe gõ nono andrõ. 
MRK.6_1.1	I. 
MRK.6_1.2	Ba me loeo sabato, ba ibõrõgõ mamahaõ jaʼira ba zekola. Ba tobali dõdõ zato, samondrongo, lamane: He moroi daʼõ chõnia, ba hadia waʼatoeatoea andrõ, nibeʼe chõnia? ba tandra si mane daʼõ, nifazõchinia tangania? 
MRK.6_1.3	Tenga toeka andrõ, ono Maria andrõ, tenga talfoesõ ndra Jakobo, Jose, Joeda, Simoni? Ba talifoesõnia alawe andrõ, ba tenga ba daʼe chõda so? Fatoewoe saʼae ia chõra. 
MRK.6_1.4	Ba imane chõra Jesoe: Lõ teʼositengagõ zamaʼeleʼõ, na tenga ba mbanoeara ba na tenga ba zahatõ chõnia ba moroi jomo chõra. 
MRK.6_1.5	Ba tebai ifazõchi dandra ba daʼõ, hadia ia, ha maʼifoe zofõchõ itoefa tanga, ifadõhõ wõchõ. 
MRK.6_1.6	Ba ahõlihõli dõdõnia ba wa lõ mamati ira. Ba itõrõ misa mbanoea si fasoei, mamahaõ ia.
MRK.6_1.7	II. 
MRK.6_1.8	Ba iʼoroiʼõ chõra, bõi laʼohe hadia ia ba lala, ha siʼo. Bõi laʼohe roti, bõi laʼohe mbola ba bõi kefe ba mbõbõ taloe 
MRK.6_1.9	(ba mobadagahe sa) ba bõi doea gõrõ mbaroera. 
MRK.6_1.10	Ba imane chõra: Ba zi mõi ami jomo, ba daʼõ miʼiagõ, irege mofanõ ami ba daʼõ. 
MRK.6_1.11	Ba na so mbanoea, si lõ mamaʼamõi jomo jaʼami ba si lõ mamondrongo limi, ba miheta ami ba daʼõ, miʼanotogõ gawoegawoe ba gahemi, ba wamadoehoeʼõ chõra. 
MRK.6_1.12	Ba mofanõ ira mangombacha, lamane: Mifalalini geraʼera! 
MRK.6_1.13	Ba oja lafofanõ bechoe ba ato zofõchõ labajoini fanicha, lafadõhõ wõchõ. 
MRK.6_1.14	III. 
MRK.6_1.15	Ba so zangoemaʼõ, Elija: ba so, ba samaʼeleʼõ law̃aʼõ; hoelõ zamaʼeleʼõ andrõ fõna, samõsa. 
MRK.6_1.16	Ba me irongo Herode, ba imane: Johane andrõ, nifaʼew̃aʼõgoe bagi, daʼõ zi no maoso. 
MRK.6_1.17	Noa sa ifatenge Herode, no ifaraʼoeʼõ Johane, no labõbõ ba goeroenga, bõrõ Herodia andrõ, foʼomo dalifoesõ Herode, Filifo, me no ihalõ Herode. 
MRK.6_1.18	Noa sa iw̃aʼõ Johane chõ Herode: Lõ tola so chõoe woʼomo dalifoesõoe. 
MRK.6_1.19	Ba no afõchõ dõdõ Herodia andrõ chõnia, iboenoe enaʼõ, ba tebai. 
MRK.6_1.20	Noa sa ataʼoe Herode Johane, me no iʼila wa no niha satoelõ, niʼamoniʼõ, ba ifatarogõʼõ, ba aoeli aboe dõdõnia, na irongo linia, ba omasi ia, ifondrondrongo. 
MRK.6_1.21	Ba baw̃a senahõi: fatome Herode, awõnia salaw̃a ba koemandra andrõ ba salaw̃a andrõ ba Galilaia, me baw̃a waʼatoemboenia. 
MRK.6_1.22	Ba mõi jomo nono Herodia andrõ, alawe, manari, ba omasi Herode ba tomenia. Ba imane razo chõ nono alawe andrõ: Andrõ chõgoe hadia zomasiʼõ ba oebeʼe chõoe; fahõloe ia chõnia: 
MRK.6_1.23	Hadia ia niʼandrõoe chõgoe, oebeʼe chõoe, iroegi zi matonga mbanoeagoe. 
MRK.6_1.24	Ba mõi ia baero, imane chõ ninania: Hadia zi sõchi niʼandrõgoe? Ba imane: Hõgõ Johane andrõ, samajagõ idanõ. 
MRK.6_1.25	Ba iʼanemaʼõ ifoeli ia chõ razo no mege, iʼaliogõ, iʼandrõ, imane: Omasido, iadaʼe sibai õbeʼe chõgoe, ba wiga jaw̃a, hõgõ Johane andrõ, samajagõ idanõ. 
MRK.6_1.26	Ba aboe sibai dõdõ razo, ba ba wahõloesa no mege ba ba dome andrõ, ba lõ edõna ia lõ ibeʼe. 
MRK.6_1.27	Ba iʼanemaʼõ ifatenge razo wazoeri, iʼoroiʼõ laʼohe hõgõ Johane. 
MRK.6_1.28	Ba mõi daʼõ, iʼew̃a mbagi ba goeroenga ba iʼohe hõgõ ba wiga jaw̃a, ibeʼe chõ nono alawe no mege, ba ibeʼe chõ ninania ono alawe andrõ. 
MRK.6_1.29	Ba me larongo nifahaõ Johane, ba mõi ira, lahalõ mbotonia ba lakoʼo.
MRK.6_1.30	IV. 
MRK.6_1.31	Ba imane chõra: Mitaboe, jaʼami andrõ, ba zi ha jaʼita, ba zi lõ nihaniha, ba miʼolombase maʼifoe. Ato sa zangõrõngõrõ, lõ faloecha manga ira. 
MRK.6_1.32	Ba molojo ira, lasaw̃a naha si lõ nihaniha, ba zi ha jaʼira. 
MRK.6_1.33	Ba ato zanehe me mofanõ ira ba laʼila, wa jaʼira, ba lahoeroefai, moroi ba mbanoea misa fefoe, latõrõ tanõ, lahoelõ ira. 
MRK.6_1.34	Ba me iroegi Jesoe, ba iʼila, ato sibai niha, ba ahachõ dõdõnia ira, me no hoelõ mbiribiri si lõ koebalo, ba ibõrõtaigõ ifahaõ ira, oja ngawalõ. 
MRK.6_1.35	Ba me aracha, bongi saʼae, ba mõi chõnia nifahaõnia, lamane: Tanõ si mate naha andre, ba no aracha bongi. 
MRK.6_1.36	Fofanõ ira, enaʼõ lasaw̃a halama ba banoea sideʼide, si fasoei misa, ba wowõli gõra. 
MRK.6_1.37	Ba itema lira, imane chõra: Mibeʼe gõra, jaʼami. Ba lamane chõnia: Hadia, mõiga mowõli roti, otoe roefia fowõli ba mabeʼe õra? 
MRK.6_1.38	Ba imane chõra: Ha waʼoja zi so chõmi roti; miʼae mifaigi. Ba me no lafaigi, ba lamane: Lima ba doea rozi giʼa. 
MRK.6_1.39	Ba iw̃aʼõ chõra, moedadao ira, lafaʼoli ira, ba ndroeʼoe. 
MRK.6_1.40	Ba moedadao ira, laʼangenoligõ ira, otoeʼotoe ba limalima woeloe. 
MRK.6_1.41	Ba ihalõ roti andrõ, si lima ba īʼa andrõ, si doea rozi ifaõga hõrõnia ba zoroego, ifahowoeʼõ roti andrõ, ba iboboto, ibeʼe chõ ndra nifahaõ, enaʼõ labeʼe chõra, ba ba giʼa andrõ, si doea rozi gõi, idozigõ ira. 
MRK.6_1.42	Ba manga ira fefoe ba aboeso. 
MRK.6_1.43	Ba laʼozaragõ gachõchõla, felendroea koede; achõchõla giʼa õsa. 
MRK.6_1.44	Ba si manga roti andrõ, ba lima ngahõnõ ndra matoea.
MRK.6_1.45	V. 
MRK.6_1.46	Ba me no iʼefaʼõ ira, ba mõi ia ba hili, mangandrõ. 
MRK.6_1.47	Ba me bongi, ba no iroegi daloe mbaw̃a owo no mege ba ha jaʼia ba danõ. 
MRK.6_1.48	Ba me iʼila erege dõdõra wolojo — noa sa zoezoemõ nangi — ba iʼondrasi ira, me miwo manoe, mowaõwaõ ia ba goeli mbaw̃a ba italoeʼi ira enaʼõ. 
MRK.6_1.49	Ba me laʼila, mowaõwaõ ia ba goeli mbaw̃a, ba lawai bechoe, ba moeʼiraʼira. 
MRK.6_1.50	Dozi sa laʼila ia ba tokea ira. Ba iʼanemaʼõ moehede chõra, imane chõra: Bõi miʼaboesi tõdõ, jaʼodo, bõi miʼataʼoefi. 
MRK.6_1.51	Ba mõi ia baowo chõra, ba tebato nangi; ba oi so waʼatobali dõdõra. 
MRK.6_1.52	Lõʼõ sa aboto ba dõdõra ba roti andrõ mege; noa sa abeʼe dõdõra. 
MRK.6_1.53	VI. 
MRK.6_1.54	Ba me no mõi ira ba danõ, ba iʼanemaʼõ laʼila niha, wa jaʼia. 
MRK.6_1.55	Ba latõrõi misa danõ maʼasagõrõ, labõrõtaigõ lafabea chõnia zofõchõ, ba gasora, ba nirongora so ia. 
MRK.6_1.56	Ba ba zi mõi ia jomo ba mbanoea sideʼide, ba ma ba mbanoea seboea, ba ma ba halama, ba latooeʼõ tooe baewali zofõchõ andrõ ba laʼandrõ chõnia, enaʼõ ha bowobowo mbaroenia tola lababaja; ba ha waʼato zombambaja, ba dõhõ wõchõ. 
MRK.7_1.1	I. 
MRK.7_1.2	Ba me laʼila nifahaõnia õsa, si manga manõ lõ mombanõ — 
MRK.7_1.3	Lõʼõ sa manga warizaio, awõ niha Jehoeda fefoe, na lõ moeforege wanasai tanga, woloʼõ oroisa zatoea andrõ, 
MRK.7_1.4	ba na laʼotarai kade, ba lõ manga ira, na lõ si mondri, ba oja ngawalõ tánõ bõʼõ, nifaʼema chõra, niʼoʼõ, fanasai mako ba fanasai migõ ba fanasai bowoa — 
MRK.7_1.5	Ba lasofoe chõnia farizaio andrõ, awõ zangila amachoita andrõ, lamane: Hana wa lõ latõrõ lala goroisa zatoea andrõ ira nifahaõmõ, hana wa manga manõ ira lõ mombanõ? 
MRK.7_1.6	Ba imane chõra: Si doehoe nifaʼeleʼõ Jesaja andrõ ba chõmi, samini tõdõ andrõ, si mané ba zoera: ”Lafosoemange ndraʼo bewera niha andre, ba tõdõra, ba no arõoe chõgoe. 
MRK.7_1.7	Si lõ goena wamosoemangera jaʼo, me nifachoi dõdõ niha wamahaõra. 
MRK.7_1.8	Oroisa Lowalangi miʼerogõ, ba miʼoʼõ goroisa niha. 
MRK.7_1.9	Ba imane chõra: Si ndroehoe wangositengagõmi oroisa, ba woloʼõ nifachoi dõdõmi. 
MRK.7_1.10	Noa sa iw̃aʼõ Moze: ”Fosoemange namaoe, awõ ninaoe,” ba: ”Na so zangelifi amania, ba ma inania, ba si mate.” 
MRK.7_1.11	Ba jaʼami miw̃aʼõ: Na so niha sangoemaʼõ chõ namania, ba ma chõ ninania: ”Korban”, ameʼela, soemange, geloeahania, zinemaoe chõgoe enaʼõ, 
MRK.7_1.12	ba lõʼõ saʼae õmõnia chõ namania, ba ma chõ ninania, miw̃aʼõ. 
MRK.7_1.13	Ba tobali lõ goena daroma li Lowalangi saʼae, mibeʼe, ba nifachoimi andrõ, nichoi dõdõmi; ba oja ngawalõ na zi manõ milaoe. 
MRK.7_1.14	Ba ifoeli hoemede ba niha sato, imane chõra: Mifondrondrongo chõgoe, dozi ami, ba jaʼaboto ba dõdõmi! 
MRK.7_1.15	Tebai itaʼoenõi niha hadia ia moroi baero, si mõi ba daloenia; daʼõ sa zanaʼoenõi niha, si otarai moroi bacha dõdõ niha. 
MRK.7_1.16	Si so tõgi dalinga, ba wamondrongo, ba jamoefondrondrongo! 
MRK.7_1.17	Ba me no mõi ia jomo, me no irõi niha sato andrõ, ba lasofoe chõnia nifahaõnia ba gamaedola andrõ no mege. 
MRK.7_1.18	Ba imane chõra: Hadia, lõʼõ na gõi saboto ba dõdõmi? Lo miʼila, wa tebai itaʼoenõi niha si otarai moroi baero, si mõi ba daloenia, me tenga tõdõnia isaw̃a, 
MRK.7_1.19	me ba daloe mõi, ba me aheta ba dõgitõgi, ba nihaõgõ fefoe, hadia ia, ngawalõ gõ? 
MRK.7_1.20	Ba imane: Si otarai niha, moroi bacha, daʼõ wanaʼoenõi niha. 
MRK.7_1.21	Moroi bacha sa, moroi ba dõdõ niha, iʼotarai eraʼera si lõ sõchi, ba fohorõ ba fanagõ ba fangeʼe, 
MRK.7_1.22	ba fohorõni donga zodonga ba faʼomasi ganaʼa ba faʼafaito ba falimosa ba femaboemaboe ba faʼafõchõ dõdõ ba fanandraw̃aisi niha bõʼõ ba fajaw̃asaba fa lõ tõdõ. 
MRK.7_1.23	Fefoe zi lõ sõchi andrõ, ba moroi bacha iʼotarai ba itaʼoenõi niha.
MRK.7_1.24	II. 
MRK.7_1.25	Iʼanemaʼõ no irongo ia ira alawe, si so ono alawe sobechoe si raʼiõ, ba mõi jomo daʼõ, itoehi danõ fõnania. 
MRK.7_1.26	Ba Dawa Heleni ndra alawe andrõ, ba Ziria Wõnikia mbanoeara. Ba iʼandrõ chõnia, enaʼõ ifofanõ mbechoe andrõ chõ nononia. 
MRK.7_1.27	Ba imane chõnia: Acha aboeso ndraono oea; lõʼõ sa sõchi, na lahalõ gõ ndraono ba na labeʼe õ nasoe. 
MRK.7_1.28	Ba itema linia, imane chõnia: E, Toea; ba laʼā gõi asoe barõ meza gachõchõla ba ndraono. 
MRK.7_1.29	Ba imane chõnia: Ba limõ andrõ, foeliʼõ, no aheta mbechoe andrõ chõ nonooe. 
MRK.7_1.30	Ba mofanõ ia chõra, ba no mõrõmõrõ ba gaso nono, iʼila, ba no aheta mbechoe andrõ.
MRK.7_1.31	III. 
MRK.7_1.32	Ba laʼohe chõnia zafiso, si no abeʼe lela, laʼandrõ chõnia, enaʼõ itoefa tanga. 
MRK.7_1.33	Ba iʼohe ba zi lõ niha ba ibeʼe doetoeroenia ba dalinga, magendrilo ia ba ibabaja lela. 
MRK.7_1.34	Ifaõga hõrõnia mijaw̃a ba zoroego, ihasoegõ ia ba imane chõnia: Efata! jatebokaʼõ geloeahania 
MRK.7_1.35	Ba teboka dõgi dalingania, ba iʼanemaʼõ aefa wesoe lelania andrõ, ba atoelõ wehedenia. 
MRK.7_1.36	Ba iw̃aʼõ chõra, bõi laʼombachaʼõ, gofoe ha õchõ; ba ihõtõi fanenaw̃a jaʼira, ba lahõtõi fangombacha. 
MRK.7_1.37	Ba tobali sibai dõdõra ba lamane: Oi nihaogõ manõ wolaoenia, safiso ibaliʼõ samondrongo li niha, ba si lõ hede, ba ibaliʼõ sihede. 
MRK.8_1.1	I. 
MRK.8_1.2	Ahachõ dõdõgoe niha andrõ; noa saʼae tõloe bongi lõ si teboelõ ira chõgoe, ba maʼifoe lõ õra. 
MRK.8_1.3	Ba na oefofanõ ira ba chõra, lõ manga, ba mate ira olofo ba lala; banoea sarõoe na i õsa. 
MRK.8_1.4	Ba latema linia nifahaõnia, lamane: He moroi tahalõ gõ, ba wangaboesoiʼõ niha andrõ, ba daʼe, ba danõ si mate? 
MRK.8_1.5	Ba isofoe chõra: Haoega chõmi roti? Ba lamane: Fitoe. 
MRK.8_1.6	Ba iw̃aʼõ ba niha, moedadao ira ba danõ. Ba ihalõ roti andrõ, si fitoe, iʼaohasi gõlõ Lowalangi, iboboto roti ba ibeʼe chõ ndra nifahaõnia, ba wamaosa; ba lafaosa ba zatõ. 
MRK.8_1.7	Ba so chõra gīʼa maʼifoe, ba ifahowoeʼõ ba ifaosa gõi. 
MRK.8_1.8	Ba manga ira, ba aboeso, ba laʼozaragõ zi tõra, achõchõla, fitoe koede. 
MRK.8_1.9	Ba so õfa ngahõnõ ira; ba ifofanõ ira.
MRK.8_1.10	II. 
MRK.8_1.12	Ba ihasoegõ ia tõdõnia, ba imane: Hana wa laʼandrõ dandra niha andrõ? Si ndroehoe niw̃aʼõgoe chõmi lõʼõ manõ labeʼe dandra ba niha andrõ. 
MRK.8_1.13	Ba irõi ira, ifoeli ia baowo, isaw̃a si jefo.
MRK.8_1.14	III. 
MRK.8_1.15	Ba ifangelama ira, imane: Mifaigi, bõi mibabaja danõmõ roti andrõ ba warizaio, awõ danõmõ roti chõ Herode andrõ. 
MRK.8_1.16	Ba fahoehoea ira, lamane: Me lõ chõda roti. 
MRK.8_1.17	Ba iʼila ba imane chõra: Hadia wa fahoehoeo ami, wa lõ roti chõmi? Hadia, lõʼõ na miʼila hadia ia, ba lõʼõ na saboto ba dõdõmi? Lõ mamalõmalõ waʼabeʼe dõdõmi? 
MRK.8_1.18	Mohõrõ ami, ba lõ miʼila hadia ia, ba no so dõgi dalingami, ba lõ mirongo hadia ia, ba lõ miʼeraʼera tõdõmi. 
MRK.8_1.19	Me oeboboto roti no si lima, ba zi lima ngahõnõ niha, ba ha oega koede niʼozaragõmi achõchõla? Lamane chõnia: Felendroea. 
MRK.8_1.20	Ba ba zi fitoe no, ba zi õfa ngahõnõ niha, ba ha oega koede niʼozaragõmi achõchõla? Ba lamane: Fitoe, 
MRK.8_1.21	Ba imane chõra: Hadia, lõʼõ na aboto ba dõdõmi?
MRK.8_1.22	IV. 
MRK.8_1.23	Ba iʼohe danga zaoeʼa andrõ, ifasao baero mbanoea, idiloi hõrõnia, itoefa ia tanga, isofoe chõnia, na so niʼilania. 
MRK.8_1.24	Ba ifaõga hõrõnia, ba imane: Oeʼila niha; mõwaõwaõ ira, oeʼila sa, hoelõ dõla geoe. 
MRK.8_1.25	Ba ifoeli itoefa hõrõnia tanga ba itõngõ ba teʼazõchi ia, ba atõla wamaiginia fefoe hadia ia. 
MRK.8_1.26	Ba ifofanõ ia ba chõra, imane: Bõi ae mijomo ba mbanoea andre. 
MRK.8_1.27	V. 
MRK.8_1.28	Ba lamane chõnia: Law̃aʼõ Johane, samajagõ idanõ, ndraʼoegõ, ba so zangoemaʼõ Elija ba so zangoemaʼõ fasamõsa zamaʼeleʼõ andrõ. 
MRK.8_1.29	Ba isofoe chõra: Ba jaʼami, ha miw̃aʼõ, ha niha ndraʼo? Itema linia Fetero, imane chõnia: Keriso andrõ ndraʼoegõ. 
MRK.8_1.30	Ba itenaw̃a ira, fa bõi laʼombachaʼõ ia ba niha bõʼõ.
MRK.8_1.31	VI. 
MRK.8_1.32	Lõʼõ sa aiwõ ia wangombacha. Ba isõbi ia chõnia Fetero, ibõrõgõ itenaw̃a. 
MRK.8_1.33	Ba ibaliʼõ ia, ba me iʼila nifahaõnia, ba itenaw̃a Wetero andrõ, imane: Ae foerigoe, Satana! lõʼõ sa õʼeraʼera hadia chõ Lowalangi, ha hadia ba niha.
MRK.8_1.34	VII. 
MRK.8_1.36	Hadia sa goena ba niha, na isõndra enaʼõ harenia fefoe hadia ia zi so ba goeli danõ, ba na teʼala ia nosonia? 
MRK.8_1.37	Hadia sa enaʼõ, nibeʼe niha hõli nosonia? 
MRK.8_1.38	Na so sa zaila ba chõgoe andre, ba ba daroma ligoe, ba niha sohorõhorõ andre, solalõ, daʼõ gõi zaila dania Nono Niha, na so ia, na so chõnia lachõmi Nama andrõ, ba na awõnia malaʼika niʼamoniʼõ andrõ. 
MRK.9_1.1	I. 
MRK.9_1.3	ba noechania, ba tobali hoemaga, afoesi sibai, tebai si manõ waʼafoesi noecha ba zamabago ba goeli danõ. 
MRK.9_1.4	Ba oroma chõra Gelija ba Moze fahoehoeo ira chõ Jesoe. 
MRK.9_1.5	Ba hoemede Wetero, imane chõ Jesae: He samahaõ, ba daʼe zi sõchi nahada; ba damafazõchi nose, tõloe, samboea chõoe, ba soemboea chõ Moze ba samboea chõ Gelija. 
MRK.9_1.6	Lõʼõ sa iʼila watahõgõ niw̃aʼõnia; noa sa aʼoi so waʼatobali dõdõra. 
MRK.9_1.7	Ba so moroi sa lawoeo si loemõʼõ jaʼira. Ba so zihede moroi ba lawoeo andrõ, imane: 
MRK.9_1.8	Ba me lafachõlõ ira, ba iʼozoemagõ lõʼõ saʼae oroma chõra niha, ha Jesoe manõ nawõra. 
MRK.9_1.9	Ba me laʼtoeeli hili, ba iw̃aʼõ chõra, bõi laʼombachaʼõ, gofoe ha chõ, niʼilara, ha dania, na no maoso Nono Niha moroi ba ngai zi mata. 
MRK.9_1.10	Ba lõ olifoe ira niw̃aʼõnia andrõ, ba fahoehoeo ira, hadia ia wemaoso andrõ, moroi ba ngai zi mate. 
MRK.9_1.11	Ba lasofoe chõnia, lamane: Hadia wa law̃aʼõ farizaio ba sangila amachoita, lõ tola lõ mõi Gelija oea? 
MRK.9_1.12	Ba imane chõra: Jaʼia, so Gelija oea ba iʼaʼazõchi fefoe hadia ia; ba he wisa ba zoera ba chõ Nono Niha andrõ? Oja dania itaha famakao ba latiboʼõ. 
MRK.9_1.13	Ba oew̃aʼõ chõmi, noa gõi mõi Gelija, ba no lalaoe chõnia hadia zomasi ira, no itõrõ zi so ba zoera ba chõnia andrõ. 
MRK.9_1.14	II. 
MRK.9_1.15	Ba iʼanemaʼõ tobali dõdõ niha sato andrõ fefoe, me laʼila ia ba lahoeroefai ia, wangowai jaʼia. 
MRK.9_1.16	Ba isofoe chõra: Hadia hoehoeomi chõra? 
MRK.9_1.17	Ba itema linia si samõsa ba zato andrõ, imane: He samahaõ, no oeʼohe chõoe nonogoe, si so bechoe si lõ hede. 
MRK.9_1.18	Ba na iraʼoe ia, ba idõdõni ba fawoechõ gilo ba ifatangi mboha ba ariri manõ ia. Ba no oew̃aʼõ ba nifahaõmõ, enaʼõ lafofanõ, ba tebai. 
MRK.9_1.19	Ba itema lira, imane: Alai ndraʼo ami, niha si lõ mamati! Ha waʼara tõ na sodo chõmi? Ha waʼara oetaha ba chõmi? Miʼohe ia chõgoe. 
MRK.9_1.20	Ba laʼohe chõnia. Ba me iʼila ia, ba iʼanemaʼõ idõdõni nõsinia bechoe andrõ, akandro, alaoe ia tooe ba danõ, ifagaõlõ ia ba fawoechõ gilo. 
MRK.9_1.21	Ba isofoe chõ namania Jesoe: Ha waʼara saʼae gõnagõna ia si manõ? 
MRK.9_1.22	Ba imane: Iʼotarai iraono ia. No asese itiboʼõ, ba galitõ gõi ba ba nidanõ, ba wamoenoe jaʼia; ba na õʼila hadia ia, ba hachõsi tõdõ ndraʼaga, tologa. 
MRK.9_1.23	Ba imane chõnia Jesoe: Ba niw̃aʼõoe andrõ: ”Na õʼila”, — 
MRK.9_1.24	Ba iʼanemaʼõ moeʼao nama nono andrõ, imane: Mamati ndraʼo, tolodo ba wa ambõ famati andrõ! 
MRK.9_1.25	Ba me iʼila Jesoe lahoeroefai niha sato andrõ, ba itenaw̃a mbechoe si raʼiõ andrõ, imane chõnia: Oew̃aʼõ chõoe, bechoe si lõ hede, safiso, hetaʼõgõ chõnia ba bõi saʼae foeliʼõ chõnia. 
MRK.9_1.26	Ba iheta ia, moeʼaoʼao ia ba idõdõni sibai nõsinia. Ba tobali hoelõ zi mate, ba ato zangoemaʼõ: No mate ia. 
MRK.9_1.27	Ba iraʼoe danga Jesoe, ifazizio, ba maoso ia. 
MRK.9_1.28	Ba me mõi ia jomo, ba lasofoe chõnia nifahaõnia, ba zi ha jaʼira: Hana wa tebai ndraʼaga, ba wamofanõ jaʼia? 
MRK.9_1.29	Ba imane chõra: Lõ famofanõ zi sambalõ andrõ, na tenga fangandrõ.
MRK.9_1.30	III. 
MRK.9_1.31	Ifahaõ sa nifahaõnia, imane chõra: Tetooeʼõ dania Nono Niha ba danga niha, ba laboenoe, ba na no laboenoe, ba tõloe ngaloeo, ba ifoeli aoeri. 
MRK.9_1.32	Ba lõ aboto ba dõdõra niw̃aʼõnia andrõ, ba ataʼoe ira, wanofoe chõnia. 
MRK.9_1.33	IV. 
MRK.9_1.34	Ba lõ hedehedera; noa sa mege fahoehoeo ira ba lala, ha niha zeboeara maõ. 
MRK.9_1.35	Ba moedadao ia ba hoemede ia ba zi felendroea ba imane chõra: Na so zomasi fõna ia, ba jamõi foeri sibai, jamõi enoni nawõnia fefoe. 
MRK.9_1.36	Ba ifaʼaso tánõ fõnara ndraono, samboea, italagoei, ba imane chõra: 
MRK.9_1.37	Na so zamaʼamõi jomo chõnia ono si mane daʼe, samboea, na bõrõ dõigoe, ba jaʼo nifaʼamõinia jomo. Ba na so zamaʼamõi jomo jaʼo, ba tenga jaʼo nifaʼamõinia jomo, samatenge jaʼo andrõ nifaʼamõinia. 
MRK.9_1.38	V. 
MRK.9_1.39	Ba imane Jesoe: Bõi mitenaw̃a ia; tebai sa ilaoe hadia ia dandra, niha, ba dõigoe, ba iʼanemaʼõ zoei iʼoʼaja ndraʼo. 
MRK.9_1.40	Ha niha sa zi lõ faʼoedoe chõda, ba no awõda. 
MRK.9_1.41	VI. 
MRK.9_1.42	Ba na so zangalani sideʼide andrõ samati, samõsa, ba eboea mohare ia menaʼõ, na labeʼe ba mbaginia gara seboea ba na latiboʼõ ia ba nasi. 
MRK.9_1.43	Ba na iʼalani ndraʼoegõ tangaoe, ba tema ew̃a ia; mohare ndraʼoegõ, na ha tambai dangaoe, ba õchamõ waʼaoeri, moroi doea dangaoe, ba mõiʼõ ba narako, ba galitõ andrõ, si lõ matemate, 
MRK.9_1.44	ba zi lõ matemate goekoeõ andrõ chõra, awõ galitõ andrõ. 
MRK.9_1.45	Ba na iʼalani ndraʼoegõ aheoe, ba tema ew̃a ia, mohare ndraʼoegõ, na sakelakela ndraʼoegõ, ba õchamõ waʼaoeri, moroi doea gaheoe, ba tetiboʼõ ba narako, 
MRK.9_1.46	ba zi lõ matemate goekoeõ andrõ chõra, awõ galitõ andrõ. 
MRK.9_1.47	Ba na iʼalani ndraʼoegõ hõrõoe, ba tema koë ia, mohare ndraʼoegõ, na bakole ndraʼoegõ, ba õchamõ mbanoea Lowalangi, moroi domboea hõrõoe, ba tetiboʼõ ba narako, 
MRK.9_1.48	ba zi lõ matemate goekoeõ andrõ chõra, awõ galitõ andrõ. 
MRK.9_1.49	Niʼasioni alitõ sa dania ira fefoe. 
MRK.9_1.50	Si sõchi nasio andrõ; ba na taja waʼasiʼasi nasio andrõ, ba ha mibeʼe fangasingasinia? Bõi zi lõ asio chõmi ba dõdõmi, ba bõi faʼoedoeʼoedoe ami. 
MRK.10_1.1	I. 
MRK.10_1.2	Ba laʼondrasi ia farizaio, lasofoe chõnia, na tola itiboʼõ ngambatõnia niha, latandraigõ ia. 
MRK.10_1.3	Ba itema lira, imane chõra: Hadia goroisa Moze chõmi? 
MRK.10_1.4	Lamane chõnia: No itehe Moze, lafazõchi zoera wangefaʼõ, ba latiboʼõ ia. 
MRK.10_1.5	Ba imane chõra Jesoe: Bõrõ waʼabeʼe dõdõmi, wa isoera chõmi goroisa andrõ, 
MRK.10_1.6	ba moroi ba mbõrõta nifazõchi Lowalangi, ba ira matoea ba ira alawe wamazõchinia jaʼira. 
MRK.10_1.7	”Andrõ irõi namania, awõ ninania, niha, 
MRK.10_1.8	ba ha samboea boto dania zi daroea andrõ;” tobali tenga saʼae domboea, ha samboea boto. 
MRK.10_1.9	Ba hadia miʼoroedoegõ Lowalangi saʼae, ba bõi jamoefabali niha. 
MRK.10_1.10	Ba me no mõi ia jomo, ba lafoeli lasofoe chõnia daʼõ nifahaõnia. 
MRK.10_1.11	Ba imane chõra: Na so zanibo ngambatõnia, ba na ihalõ dánõ bõʼõ, ba sohorõ daʼõ, ba chõnia andrõ. 
MRK.10_1.12	Ba na jaʼia zanibo ira matoea, ba na mõi ia donga dánõ bõʼõ, ba sohorõ, ia.
MRK.10_1.13	II. 
MRK.10_1.14	Ba me iʼila Jesoe, ba mofõnoe ia, ba imane chõra: 
MRK.10_1.15	Si ndroehoe niw̃aʼõgoe chõmi, si lõ manema banoea Lowalangi andrõ si mane iraono, ba lõʼõ manõ lalania ba daʼõ. 
MRK.10_1.16	Ba italagoei ira, ifahowoeʼõ, itoefa hõgõra tanga.
MRK.10_1.17	III. 
MRK.10_1.18	Ba imane chõnia Jesoe: Hana wa õw̃aʼõ si sõchi ndraʼo? Lõ si sõchi, baero zi ha samõsa andrõ, Lowalangi. 
MRK.10_1.19	Oroisa andrõ, ba no õʼila: ”Bõi ohorõ! bõi angeʼe! bõi anagõ! bõi bõbõgõ chõ nawõoe zi lõ doehoe, fosoemange namaoe, awõ ninaoe!” 
MRK.10_1.20	Ba imane chõnia: No ahori oeʼoʼõ daʼõ samahaõ, iʼotarai iraono ndraʼo. 
MRK.10_1.21	Ba inehegõ ia Jesoe, iʼomasiʼõ, ba imane: Sambalõ zi lõʼõ chõoe. Ae amawa hadia zi so chõoe ba beʼe ba zi noemana, ba so chõoe girõgirõ ba zoroego, ba taboe, oʼõ ndraʼo. 
MRK.10_1.22	Ba lõ sõchisõchi dõdõnia ba niw̃aʼõ Jesoe andrõ, ba mofanõ ia aboe dõdõnia; me no seboea anaʼa ia.
MRK.10_1.23	IV. 
MRK.10_1.24	Ba tobali dõdõ nifahaõ ba niw̃aʼõnia andrõ. Ba ifoeli hoemede Jesoe, imane chõra: He iraono! Ha lõ afõchõ lala ba mbanoea Lowalangi andrõ. 
MRK.10_1.25	Aoha na i, itõrõ dõgi walõlõw̃a koedo, moroi ichamõ mbanoea Lowalangi andrõ soʼanaʼa. 
MRK.10_1.26	Ba tedooe waʼatobali dõdõra, ba faoma lamane chõ nawõra: Ba ha niha zanõndra faʼaoeri? 
MRK.10_1.27	Ba inehegõ ira Jesoe, ba imane: Ba niha, ba tebai, ba ba Lowalangi, ba tola; fefoe hadia ia sa, ba molala ba Lowalangi. 
MRK.10_1.28	Ba ibõrõtaigõ Fetero, imane chõnia: Faigi, jaʼaga andre, no marõi manõ fefoe hadia ia, ba no maʼoʼõ ndraʼoegõ. 
MRK.10_1.29	Imane Jesoe: Si ndroehoe niw̃aʼõgoe chõmi, lõ sondrõi omo ba ma talifoesõ matoea, ba ma talifoesõ alawe, ba ma ina, ba ma ama, ba ma ono, ba ma benoea na bõrõ ndraʼo ba toeria somoeso dõdõ andrõ, 
MRK.10_1.30	si lõ manema mangawoeli, otoe winaeta, iadaʼe ba gõtõ andre, omo ba talifoesõ matoea ba talifoesõ alawe ba ina ba ono ba benoea, awõ wolohi andrõ, ba ba mbanoea foeri, ba faʼaoeri si lõ aetoe. 
MRK.10_1.31	Ba ato zi so foeri dania zi so fõna iadaʼe, ba si manõ zi so foeri iadaʼe, tobali si so fõna dania.
MRK.10_1.32	V. 
MRK.10_1.33	imane: Hiza, mõi ita misi jaw̃a ba Jeroezalema, ba tebeʼe ba danga gere seboea ba ba danga zangila amachoita andrõ Nono Niha, ba laʼetoeʼõ hoekoenia, hoekoe famoenoe, ba latooeʼõ ba danga niha baero ia, 
MRK.10_1.34	ba laʼoʼaja dania ia ba ladidiloi ba labõbõzi ba laboenoe, ba tõloe ngaloeo, ba ifoeli aoeri.
MRK.10_1.35	VI. 
MRK.10_1.36	Ba imane chõra: Hadia niʼandrõmi chõgoe? 
MRK.10_1.37	Ba lamane chõnia: Tehe chõma, enaʼõ samõsa ba gambõlõoe ba samõsa ba gaberaoe nahama ba lachõmioe dania. 
MRK.10_1.38	Ba imane chõra Jesoe: Lõ miʼila hadia niʼandrõmi. Hadia, tola mibadoe nõsi mako andrõ, nibadoegoe, ba tola labajagõ chõmi nibajagõ chõgoe? 
MRK.10_1.39	Ba lamane chõnia: Tola. Ba imane chõra Jesoe: Õsi mako andrõ, nibadoegoe, ba mibadoe sa dania, ba nibajagõ chõgoe andrõ, ba tebajagõ chõmi dania, 
MRK.10_1.40	ba fanehe fededao andrõ, ba tenga chõgoe; daʼõ zidadao ba daʼõ, ba zi no moehonogõi fedadao andrõ. 
MRK.10_1.41	Ba me larongo daʼõ si dafoeloe, ba labõrõtaigõ moekõkõkõkõ ba chõ ndra Jakobo Johane. 
MRK.10_1.42	Ba hoemede chõra Jesoe, imane: Miʼila, lafatõrõ mbanoeara si no salaw̃a ba niha, wangoemaʼõ niha, ba labeʼe barõ mbawara niha seboeara. 
MRK.10_1.43	Ba bõi si manõ ba chõmi; ha niha zomasi eboea ia ba chõmi, ba jamõi enonimi. 
MRK.10_1.44	Ba ha niha ba chõmi zomasi fõna ia, ba jamõi sawoejoe zato, 
MRK.10_1.46	VII. 
MRK.10_1.47	Ba me irongo so Jesoe, banoea Nazareta, ba ibõrõtaigõ moeʼao, imane: He maʼoewoe Dawido, Jesoe, hachõsi tõdõ ndraʼo! 
MRK.10_1.48	Ba ato zanegoe jaʼia, enaʼõ lõ moehede ia. Ba iforege weʼao: He maʼoewoe Dawido, hachõsi tõdõ ndraʼo! 
MRK.10_1.49	Ba ibadoegõ ia Jesoe, imane: Mihede chõnia. Ba hoemede ira ba zaoeʼa andrõ, lamane chõnia: Bõi boesi dõdõoe, faoso, moehede ia chõoe. 
MRK.10_1.50	Ba itiboʼõ tooe mbaroenia, ifarõga ia, iʼondrasi Jesoe. 
MRK.10_1.51	Ba moehede chõnia Jesoe, imane: Hadia zomasiʼõ, he oewisa chõoe? Ba imane saoeʼa andrõ chõnia: He raboeni, enaʼõ oeʼila niha! 
MRK.10_1.52	Ba imane chõnia Jesoe: Foeliʼõ, no iʼorifiʼõ famatimõ andrõ. Ba iʼanemaʼõ iʼila niha, ba iʼoʼõ ia ba lala. 
MRK.11_1.1	I. 
MRK.11_1.2	Miʼae ba mbanoea sideʼide andrõ, fõnami, ba na miroegi, ba iʼanemaʼõ miʼila nono galide nifesoe, si lõ irai laʼokoedo niha; mitotoʼõ wesoenia ba miʼohe ia. 
MRK.11_1.3	Ba na so zangoemaʼõ chõmi: Hana wa mimanõ? ba mimane: Mogoena chõ Doea, ba iʼanemaʼõ ifaʼoheʼõ mangawoeli ba daʼe. 
MRK.11_1.4	Ba mõi ira, ba hiza nono galide no mege, nifesoe, ba zinga mbawandroehõ, tooe baewali, ba latotoʼõ wesoe. 
MRK.11_1.5	Ba lamane chõra õsa, si so ba daʼõ: Hadia chõmi daʼõ, wa mitotoʼõ wesoe nono galide andrõ? 
MRK.11_1.6	Ba laʼombachaʼõ chõra hadia niw̃aʼõ Jesoe; awena latehe. 
MRK.11_1.7	Ba laʼohe chõ Jesoe nono galide andrõ, labeʼe ba hoeloenia noechara, ba iʼokoedo. 
MRK.11_1.8	Ba ato zamologõ ba lala noechara, ba so, ba boeloe ndroeʼoe, niʼew̃ara ba mbenoea. 
MRK.11_1.9	Ba sowaõwaõ ba soloʼõ moroi foeri, ba moeʼao, lamane: Hozana, nifahowoeʼõ zi so andrõ ba dõi Zoʼaja, 
MRK.11_1.10	nifahowoeʼõ waʼasalaw̃a Doeada Dawido andrõ, sangondrasi jaʼita; hozana ba zalaw̃a jaw̃a! 
MRK.11_1.12	II. 
MRK.11_1.13	Ba iʼila marafala tánõ sa, si so boeloe, ba mõi ia, ma isõndra hadia ia mboea, ba me iroegi, ba lõ isõndra hadia ia, ha sambalõ boeloe, tenga sa baw̃a marafala. 
MRK.11_1.14	Ba hoemede ia, imane chõnia: Bõi saʼae jamoeʼa mboeaoe niha, iroegi zi lõ aetoe. Ba larongo nifahaõnia.
MRK.11_1.15	III. 
MRK.11_1.16	ba lõ itehe lafatõrõ ba gosali nahia hadia ia. 
MRK.11_1.17	Ba ifahaõ ira, imane chõra: Tenga no so ba zoera: ”Omo wangandrõ dõi nomogoe ba niha fefoe?” Ba jaʼami, ba no mibaliʼõ tõgi narõ hili naha zoraboe. 
MRK.11_1.18	Ba larongo ere seboea, awõ zangila amachoita andrõ, ba laʼaloei wamoenoe jaʼia; ataʼoe sa ira ia; aʼoi sa no tobali dõdõ niha sato ba wamahaõnia. 
MRK.11_1.19	Ba na bongi, ba mõi ia baero mbanoea.
MRK.11_1.20	IV. 
MRK.11_1.21	Ba itõrõ tõdõ Wetero ba imane chõnia: He samahaõ! faigi marafala andrõ, niʼelifioe, no mate. 
MRK.11_1.22	Ba itema lira Jesoe, imane chõra; Miʼamati ba Lowalangi. 
MRK.11_1.23	Si ndroehoe niw̃aʼõgoe chõmi, na so zangoemaʼõ ba hili andrõ: Betaʼõgõ ba tiboʼõgõ ba nasi, ba na lõ mangiwa bacha dõdõnia, na fadoehoe dõdõnia itõrõ niw̃aʼõnia, ba itõrõ chõnia. 
MRK.11_1.24	Andrõ oew̃aʼõ chõmi: Fefoe hadia ia niʼandrõmi, na mangandrõ, mifati wa mitema, ba so ia chõmi. 
MRK.11_1.25	Ba na awena mangandrõ ami, ba miʼefaʼõ, na so hadia ia zala niha, ha niha ia, chõmi, enaʼõ Amami andrõ ba zoroego gõi, ibeʼe aefa chõmi lalõmi. 
MRK.11_1.26	Ba na lõ miʼefaʼõ zala, ba lõʼõ gõi iʼefaʼõ lalõmi Amami andrõ, si so ba zoroego. 
MRK.11_1.27	V. 
MRK.11_1.28	Ba lamane chõnia: Hadia wa tola õlaoe daʼõ? Ba ha niha zanehe chõoe, wolaoe jaʼia? 
MRK.11_1.29	Ba imane chõra Jesoe: So nisofoegoe chõmi zambalõ, ba miʼombachaʼõ chõgoe, awena dania oeʼombachaʼõ chõmi, hadia, wa tola oelaoe daʼõ. 
MRK.11_1.30	Famajagõ idanõ andrõ, chõ Johane, hadia, moroi ba zoroego ia, ma moroi ba niha? 
MRK.11_1.31	Miʼombachaʼõ chõgoe. Ba laʼeraʼera tõdõra, lamane: Na taw̃aʼõ: Moroi ba zoroego, ba imane dania chõda: Ba hana wa lõ mamati ami no chõnia? 
MRK.11_1.32	Ba na taw̃aʼõ: Moroi ba niha — ba ataʼoe ira niha sato, me ba dõdõra fefoe si ndroehoe zamaʼeleʼõ Johane andrõ. 
MRK.11_1.33	Ba latema li Jesoe lamane: Lõ maʼila. Ba imane chõra Jesoe: Ba lõʼõ gõi oew̃aʼõ chõmi, hadia, wa tola oelaoe daʼõ no mege.
MRK.12_1.1	I. 
MRK.12_1.2	Ba ifatenge zawoejoe ba zohalõw̃õ andrõ, me no inõtõ, enaʼõ ihalõ mboea nagoe, ba kaboe andrõ, ba zohalõw̃õ andrõ. 
MRK.12_1.3	Ba lahalõ daʼõ, labõbõzi ba lafatenge manõ mangawoeli, lõ labeʼe. 
MRK.12_1.4	Ba ifoeli ifatenge chõra zawoejoe bõʼõ; ba lafesocho hõgõ daʼõ ba laʼoʼaja ia. 
MRK.12_1.5	Ba ifatenge dánõ bõʼõ, ba latema laboenoe daʼõ. Ba ato na dánõ bõʼõ, ba so labõzibõzi, ba so, ba laboenoe. 
MRK.12_1.6	Ba so na chõnia nono, ha samõsa, ono omasiõ, daʼõ nifatengenia chõra safoeria, imane: Ataʼoe ira nonogoe. 
MRK.12_1.7	Ba sohalõw̃õ no mege, ba faoma lamane chõ nawõra: Sanema ondrõita daʼõ; talaboe, taboenoe ia, ba chõda gondrõita andrõ. 
MRK.12_1.8	Ba lahalõ ia, laboenoe, ba latiboʼõ baero kaboe nagoe andrõ. 
MRK.12_1.9	He iwisa dania sochõ kaboe nagoe andrõ? Mõi ia dania mamakiko sohalõw̃õ andrõ, ba ibeʼe ba danga dánõ bõʼõ kaboe no mege. 
MRK.12_1.10	Hadia, lõʼõ gõi niʼilami zi so ba zoera andrõ: ”Gowe andrõ, nitiboʼõ zotomo andrõ, ba no tobali tojo ba watalinga 
MRK.12_1.11	moroi chõ Zoʼaja daʼõ, ba sahõlihõli dõdõda, na taʼila? 
MRK.12_1.12	Ba laʼaloei lala wondraʼoe jaʼia, ba ataʼoe ira niha sato; aboto saʼae ba dõdõra, wa chõra ibõbõgõ gamaedola andrõ. Ba larõi ia, mofanõ ira.
MRK.12_1.13	II. 
MRK.12_1.14	Ba mõi ira, ba lamane chõnia: He samahaõ, maʼila satoelõ ndraʼoegõ ba lõ ba dõdõoe niha, lõʼõ sa õfaigi mbawa niha ba si ndroehoe wangombachaʼõoe lala andrõ chõ Lowalangi. Hadia, tola labeʼe mbeo chõ kaizaro, ma lõʼõ? Hadia labeʼe, hadia lõʼõ? 
MRK.12_1.15	Ba jaʼia, me no iʼila wamini tõdõ andrõ chõra, ba imane chõra: Hadia wa mitandraigõ ndraʼo? Miʼoromaʼõ chõgoe hoea soekoe zamboea. 
MRK.12_1.16	Ba labeʼe. Ba imane chõra: Ha famaedo daʼe ba ha õchõ zoera andre? 
MRK.12_1.17	Ba lamane chõnia: Chõ kaizaro. Ba imane chõra Jesoe: Hadia chõ kaizaro, ba mibeʼe chõ kaizaro, ba hadia chõ Lowalangi, ba mibeʼe chõ Lowalangi. Ba ahõlihõli dõdõra chõnia.
MRK.12_1.18	III. 
MRK.12_1.19	He samahaõ, no ifachoi chõma Moze: na mate zi so talifoesõ, ba na toroi woʼomonia, lõ ono, ba jamoehalõ woʼomonia talifoesõnia, jamoefongaʼõtõ dalifoesõnia. 
MRK.12_1.20	Ba no so zi fatalifoesõ, dafitoe; ba mangowaloe zi samõsa, ba me mate ia, ba lõ ngaʼõtõ. 
MRK.12_1.21	Ba ihalõ ndra alawe andrõ si samõsa, ba mate, lõ ngaʼõtõ; ba si manõ gõi wanete daʼõ. 
MRK.12_1.22	Ba lõ ngaʼõtõ zi dafitoe andrõ. Ba afoeriata sibai, ba mate gõi ndra alawe andrõ. 
MRK.12_1.23	He wisa ba wemaoso zi mate andrõ, na maoso ira, ha foʼomo ia, ba chõra andrõ? noa sa dafitoe ira, zangai jaʼia. 
MRK.12_1.24	Imane chõra Jesoe: Tenga andrõ eloengoe ami, me lõ aboto ba dõdõmi zi so ba zoera, ba me lõ aboto ba dõdõmi waʼabõlõ Lowalangi andrõ? 
MRK.12_1.25	Na maoso zi mate andrõ, ba lõ mangowaloe ira, ba lõ mõi nihalõ, hoelõ malaʼika ba zoroego ira dania. 
MRK.12_1.26	Ba ba zi mate andrõ, wa maoso ira, ba hadia, lõ niʼilami ba zoera Moze, ba ngafoe ndroi andrõ, me hoemede chõnia Lowalangi, me imane: ”Lowalangi Gaberahamo ndrao, ba Lowalangi Gizaʼaki ba Lowalangi Jakobo?” 
MRK.12_1.27	Tenga Lowalangi zi mate ia, no Lowalangi zaoeri; no abõlõbõlõ waʼeloengoemi andrõ.
MRK.12_1.28	IV. 
MRK.12_1.29	Imane Jesoe: Daʼõ zi fõnõna: ”Mifondrondrongo, jaʼami, Iraono Gizeraëli, ha samõsa Zoʼaja, Lowalangida, ha jaʼia Zoʼaja; 
MRK.12_1.30	ba omasiʼõ Zoʼaja, Lowalangioe andrõ, moroi siʼaikõ ba dõdõoe, nosooe maʼasamboea zangomasiʼõ jaʼia, ba horigõ geraʼeraoe, awõ waʼabõlõoe, wangomasiʼõ jaʼia. 
MRK.12_1.31	Ba fanetenia: ”Omasiʼõ zahatõ chõoe, si mane faʼomasioe ndraʼoegõ.” Oroisa bõʼõ, seboea moroi andrõ, ba lõʼõ. 
MRK.12_1.32	Ba imane chõnia sangila amachoita, andrõ: Jaʼia, samahaõ, si ndroehoe niw̃aʼõoe, ha samõsa, ba lõ tánõ bõʼõ baeroni. 
MRK.12_1.33	Ba fangomasiʼõ jaʼia andrõ, moroi siʼaikõ ba dõdõ, awõ wa lahorigõ geraʼera, awõ waʼabõlõ, wangomasiʼõ jaʼia ba fangomasiʼõda sahatõ chõda, si mane faʼomasida ita, ba no tohoede waʼasõchi daʼõ, moroi ba waʼasõchi zoemange nitoenoe, awõ zoemange nitaba, fefoe. 
MRK.12_1.34	Ba me iʼila Jesoe, tenga sambõ eraʼera ia, wanema li, ba imane chõnia: Lõ arõoe tõ, ba banoea Lowalangi ndraʼoegõ. Ba oi saʼae ataʼoe ira, wanofoe chõnia hadia ia. 
MRK.12_1.35	V. 
MRK.12_1.36	No jaʼia, Dawido, zangoemaʼõ moroi ba Geheha niʼamoniʼõ: ”No iw̃aʼõ Soʼaja chõ Zoʼaja jaʼo andrõ: Dadao ba gambõlõgoe, irege oebeʼe tooe barõ gaheoe zi fatioe tõdõ chõoe.” 
MRK.12_1.37	Jaʼia, Dawido, zi fasoʼaja chõnia, ba he moroi, wa maʼoewoenia? Ba no waʼomasi niha sato wamondrongo chõnia.
MRK.12_1.38	VI. Ba imane wamahaõ jaʼira: Miʼangelamaisi zangila amachoita andrõ, somasi mamaroe baroe sanaoe, somasi na laʼowai ira ba kade, 
MRK.12_1.39	somasi dadaoma tánõ jaw̃a ba zekola ba he naha tánõ jaw̃a ba walõw̃a; 
MRK.12_1.40	si manga gõlõ lacha mbanoea, sangaragõ fangandrõ, enaʼõ laʼila niha; tedooe waʼabeʼe hoekoe, si gõna ira dania, labeʼe si manõ. 
MRK.12_1.41	VII. 
MRK.12_1.42	Ba so lacha mbanoea, si noemana, ibeʼe bacha domboea rimi, tobali samboea se. 
MRK.12_1.43	Ba hoemede Jesoe ba nifahaõnia, imane chõra: Si ndroehoe niw̃aʼõgoe chõmi, eboea nibeʼe lacha mbanoea si noemana andrõ, moroi ba chõra fefoe, sameʼe kefe ba naha gameʼela. 
MRK.12_1.44	Aʼoi sa moroi ba zi tõra chõra labeʼe, ba jaʼia, ba moroi ba zambõ chõnia ibeʼe, fefoe hadia ia zi so chõnia, balazonia maʼafefoe.
MRK.13_1.1	I. 
MRK.13_1.2	Ba imane chõnia Jesoe: Õʼila gosali seboea andrõ? Samboea manõ lõʼõ dania si torõi ba dete nawõnia jaw̃a kara, si lo ladoedoegõ. 
MRK.13_1.3	Be me doemadao ia ba hili wanicha, ba gamaoedoe gosali, ba lasofoe chõnia ira Fetero, Jakobo, Johane ba Andrea, ba zi ha jaʼira, lamane: 
MRK.13_1.4	Ombacahaʼõ chõma, ha waʼara dania daʼõ? ba hadia dandra, na inõtõ daʼõ fefoe dania? 
MRK.13_1.5	Ba ibõrõtaigõ Jesoe, imane chõra: Mifaigi, fa lõ ifaeloengoe ami niha. 
MRK.13_1.6	Ato zi so dania, sanagõ tõigoe, ba lamane dania: Jaʼodo, ba ato lafaeloengoe. 
MRK.13_1.7	Ba na mirongo wanoewõnoewõ ba toeria wanoewõnoewõ, ba bõi tokea dõdõmi; lõ tola lõ si manõ, ba tenga faʼatoea danõ na sa. 
MRK.13_1.8	Maoso sa dania zi samboea soi, oedoe zi samboea, ba si sara õri, oedoe zi sara; sosó ndroeroe danõ misa ba soso lofo mbanoea. 
MRK.13_1.9	Bõrõta waʼafõchõ daʼõ. Ba mifaigifaigi, he miwisa ami. Latooeʼõ dania ami ba danga zalaw̃a rafe ba laʼohe ami ba waloechata, labõzibõzi ami, laʼohe ami barõ goemandroe ba barõ razo, bõrõ ndraʼo, ba wamadoehoeʼõ chõra. 
MRK.13_1.10	Ba lõ tola lõ teʼombachaʼõ doeria somoeso dõdõ andrõ oea ba niha fefoe, ha soi ira. 
MRK.13_1.11	Ba na laʼohe ami, ba wameʼe ba dangara jaʼami, ba bõi mihõnagõ miʼaboesi tõdõ, hadia niw̃aʼõmi dania, hadia nibeʼe ba dõdõmi, na inõtõ wehede andrõ, daʼõ miw̃aʼõ; tenga sa jaʼami zihede, Eheha niʼamoniʼõ andrõ zihede. 
MRK.13_1.12	Ba itooeʼõ ba danga zamoenoe jaʼia dalifoesõnia sotalifoesõ, ba si manõ zoʼono ba nononia, ba maoso ndraono, oedoe ndra amara, ba wamoenoe laʼohe. 
MRK.13_1.13	Ba dozi niha fatioe dõdõ chõmi, bõrõ dõigoe. Ba sanaoe õlõ, iroegi gamozoea, daʼõ niʼorifi. 
MRK.13_1.14	Ba na miʼila so ba zi tenga nahania zogoro ita andrõ, bõrõta waʼadoedoe — jamoebeʼe ba dõdõnia sombaso daʼe — ba jomoloi ba hili zi so ba Joedaia. 
MRK.13_1.15	Ba si so ba dete nomo jaw̃a, ba bõi jamõi tooe, bõi jamõi jomo, ba wangai hadia ia ba nomonia. 
MRK.13_1.16	Ba si no mõi ba nowi, ba bõi jamoefoeli ia foeri, ba wangai baroenia. 
MRK.13_1.17	Ba alai zanabina ba si so ono, ba mbagi zoesoe, na loeo daʼõ. 
MRK.13_1.18	Ba miʼangandrõ, fa bõi na baw̃a deoe. 
MRK.13_1.19	Famakao sa dania loeo daʼõ, lõ irai si manõ iʼotarai mbõrõta hadia ia fefoe nifazõchi Lowalangi, iroegi daʼe, ba lõʼõ manõ gõi si manõ dania. 
MRK.13_1.20	Ba na lõ iʼõnaigõ enaʼõ mbaw̃a daʼõ Soʼaja, ba samõsa lõ aoeri niha enaʼõ; ba bõrõ nitoetoejoe andrõ, si no itoetoejoe, wa na iʼõnaigõ mbaw̃a daʼõ. 
MRK.13_1.21	Ba ba daʼõ dania, na so zangoemaʼõ chõmi: Jaʼe Keriso andrõ, hiza! ba bõi mifati. 
MRK.13_1.22	Ba maõso dania Keriso faja ba samaʼeleʼõ sofaja, ba lafazõchi dandra, awõ gilaʼila, ba wamaeloengoe nitoetoejoe andrõ gõi, na bõla. 
MRK.13_1.23	Ba jaʼami, mifaigi, no oehõnagõ oew̃aʼõ chõmi daʼõ fefoe. 
MRK.13_1.24	II. 
MRK.13_1.25	ba atoroe ndrõfi moroi ba mbanoea si jaw̃a, ba hoemeoeheoe wangaró andrõ, ba mbanoea si jaw̃a. 
MRK.13_1.26	Ba laʼila dania Nono Niha, si so moroi sa ba lawoeo, aʼoi so waʼabõlõ, awõ lachõmi. 
MRK.13_1.27	Ba ifatenge dania malaʼikania andrõ, ba iʼowoeloi nitoetoejoe andrõ, moroi ba zi fasoei, iʼotarai wondrege danõ, iroegi gahe mbanoea ba wondrege tánõ sa. 
MRK.13_1.28	Ba ba marafala mitõngõni wamaedo andrõ. Na moʼidanõ ndrahania, na toemboe lehelehe, ba miʼila, wa no ahatõ mbaw̃a waʼaoechoe zino. 
MRK.13_1.29	Si manõ goi ami, na miʼila itõrõ daʼõ no mege, ba oroma chõmi, no ahato ia. 
MRK.13_1.30	Si ndroehoe niw̃aʼõgoe chõmi, lõ fachamõ atoea niha si sagõtõ andre, iroegi itõrõ daʼõ fefoe. 
MRK.13_1.32	Ba baw̃a andrõ ba inõtõ, ba lõ sangila, malaʼika ba zoroego gõi lõʼõ, Ono gõi lõʼõ, ha Ama zangila. 
MRK.13_1.33	III. 
MRK.13_1.34	Hoelõ niha sofanõ, sondrõi omonia, sameʼe ba danga zawoejoenia hadia ia chõnia, sangoemaʼõ halõw̃õ zamõsana ba sangoemaʼõ chõ zanaro ba mbawandroehõ, bõi mõrõ ia. 
MRK.13_1.35	Ba bõi mifõrõ, lõʼõ sa miʼila ginõtõ waʼaso zatoea baomo andrõ, na tánõ owi, ba ma na taloe mbongi, ba ma na miwo manoe, ba ma na moloeo, 
MRK.13_1.36	fa bõi mõrõ ami, iʼila, na so ia lõ moedõnadõna. 
MRK.14_1.1	I. 
MRK.14_1.2	Lamane sa: Bõi ba gowasa, fa bõi aechoe niha.
MRK.14_1.3	II. 
MRK.14_1.4	Ba so õsa zikõkõkõkõ tõdõra, lamane: Hadia wa laʼalimagõsi wanicha andrõ. 
MRK.14_1.5	Tola sa laʼamawa menaʼõ wanicha andrõ, tõra otoe a lima woeloe roefia, ba tola tebeʼe ba zi noemana. Ba koemõkõkõkõ ira chõnia. 
MRK.14_1.6	Ba imane Jesoe: Bõi mitegoe ia; hadia wa miboesi dõdõnia? Si sõchi nilaoenia chõgoe. 
MRK.14_1.7	Lõ teboelõ awõmi zi noemana, ba tola mitolo ira, na edõna ami, ba jaʼo, ba tenga si lõ teboelõ chõmi. 
MRK.14_1.8	No ilaoe ndrege zi tola ilaoe; no ihõnagõ ibajoini mbotogoe, ba wogoʼo jaʼo. 
MRK.14_1.9	a si ndroehoe niw̃aʼõgoe chõmi, heza misa tetoeriagõ doeria somoeso dõdõ andrõ, ba goeli danõ maʼasagõrõ, ba daʼõ gõi teʼombachaʼõ nilaoe daʼe, ba wanõrõ tõdõ jaʼia.
MRK.14_1.11	Ba omoeso dõdõra, me larongo, ba lafaboeʼoe chõnia labeʼe ganaʼa. Ba iʼaloei he wisa zenahõi, wangombacha jaʼia.
MRK.14_1.12	III. 
MRK.14_1.13	Ba ifatenge nifahaõnia, daroea, imane chõra: Miʼae mijomo ba mbanoea, ba faloecha ami niha, solohe migõ nidanõ, miʼoʼõ ia. 
MRK.14_1.14	Ba ba zi mõi ia jomo ba nomo, ba daʼõ mimane chõ zochõ omo: Daʼõ niw̃aʼõ zamahaõ chõoe: Hezo nahagoe andrõ, heza oeʼā wasa andrõ, awõ nifahaõgoe? 
MRK.14_1.15	Ba iʼoromaʼõ chõmi dania mbateʼe seboea, ba si sagõtõ, si no labeʼe toefo, si no moehaogõ; ba daʼõ miʼasiwai chõda. 
MRK.14_1.16	Ba mõi nifahaõ andrõ, laroegi jomo ba mbanoea, ba itõrõ niw̃aʼõnia chõra. Ba laʼasiwai wasa no mege.
MRK.14_1.17	Ba me tánõ owi, ba so ia, awõ zi felendroea. 
MRK.14_1.18	Ba me no moedadao ira, me manga, ba imane Jesoe: Si ndroehoe niw̃aʼõgoe chõmi, samõsa ba chõmi soroedoe manga chõgoe zi manga mbõligoe dania. 
MRK.14_1.19	Ba ibõrõtaigõ aboe dõdõra, ba oi zara lamane chõnia: Hadia jaʼodo? 
MRK.14_1.20	Ba imane chõra: Samõsa ba zi felendroea, si faloeloe manga chõgoe. 
MRK.14_1.21	Itõrõ sa lalania Ono Niha, itõrõ zi so ba zoera ba chõnia, ba alai niha andrõ, si manga mbõli Nono Niha; sõchi ba niha andrõ, lõ toemboe ia mege.
MRK.14_1.22	IV. 
MRK.14_1.25	Si ndroehoe niw̃aʼõgoe chõmi, lõʼõ manõ saʼae oebadoe nõsi mboea nagoe andrõ, iroegi loeo wamadoegoe si bohooenia, ba mbanoea Lowalangi andrõ.
MRK.14_1.26	Ba me no aefa manoenõ ira, ba mõi ira baero, ba gahe hili wanicha andrõ. 
MRK.14_1.27	Ba imane chõra Jesoe: Dozi dania ami teʼala, si mané sa ba zoera: ”Oebago dania goebalo andrõ, ba soemawili mbiribiri andrõ nikoebaloi.” 
MRK.14_1.28	Ba na aefa maoso ndraʼo, ba mowaõwaõdo ba Galilaia, fõnami. 
MRK.14_1.29	Ba imane chõnia Fetero: He dozi teʼala ira, ba jaʼo, ba lõ teʼala. 
MRK.14_1.30	Ba imane chõnia Jesoe: Si ndroehoe niw̃aʼõgoe chõoe, iadaʼe bongī andre, lõ fachamõ mendroea miwo zilatao, ba no medõloe õʼosilõʼõgõ ndraʼo. 
MRK.14_1.31	Ba ihõtõi fangoemaʼõ: Ba he matedo awõoe, ba tebai oeʼosilõʼõgõ ndraʼoegõ. Ba si manõ wangoemaʼõ ndra nifahaõ fefoe.
MRK.14_1.32	V. 
MRK.14_1.33	Ba iʼohe awõnia ndra Fetero, Jakobo, Johane, ibõrõtaigõ manizinizi ba aboe dõdõ. 
MRK.14_1.34	Ba imane chõra: Aboe sibai dõdõgoe, iroegi waʼamate; miʼiagõ daʼe ba bõi mifõrõ. 
MRK.14_1.35	Ba mofanõ ia, lõ arõoe, ifalõgoe tooe ia ba danõ ba mangandrõ, enaʼõ italoeʼi ia inõtõ andrõ, na bõla. 
MRK.14_1.36	Imane: He Aba, Ama, lõ hadia ia zi tebai ndraʼoegõ; heta chõgoe mako andrõ; ba bõi somasi ndraʼo, somasi ndraʼoegõ sa. 
MRK.14_1.37	Ba ifoeli ia, ba no mõrõ ira, me iroegi, ba imane chõ Wetero: He Simoni, si mõrõ ndraʼoegõ? Tebai si lõ mõrõ ndraʼoegõ mato saza? 
MRK.14_1.39	Ba ifoeli mõi mangandrõ, si mane mege no linia. 
MRK.14_1.40	Ba me itoeli ia, ba no mõrõ zoei ira, me iroegi, me no aboea goeli hõrõra, ba lõ laʼila hadia niw̃aʼõra, wanema linia. 
MRK.14_1.41	Ba so zoei ia, me no medõloe, ba imane chõra: Mifõrõ saʼae ba miʼolombase! No abõnõ. No inõtõ, hiza, tetooeʼõ ba danga niha si so horõ Nono Niha. 
MRK.14_1.42	Mifaoso! talaboe; hiza, no ahatõ zi manga mbõligoe andrõ.
MRK.14_1.43	VI. 
MRK.14_1.44	Ba no iw̃aʼõ chõra dandra si manga mbõli andrõ, no imane: Si faʼago bawa ndraʼo, daʼõ ia, daʼõ miraʼoe ba miʼohe, miʼaroʼõ. 
MRK.14_1.45	Ba me so ia, ba iʼanemaʼõ iʼondrasi Jesoe, imane chõnia: He samahaõ! ba faʼago bawa ia chõnia. 
MRK.14_1.46	Ba lababaja, laraʼoe. 
MRK.14_1.47	Ba isõbi wõda si samõsa, awõ zi so ba ngai andrõ, itema igoechoei zawoejoe gere seboea, iʼew̃a dalinga. 
MRK.14_1.48	Ba hoemede Jesoe, imane chõra: Hoelõ na ba zoraboe mõi ami, mofõda ami ba mobago gama, wondraʼoe jaʼo. 
MRK.14_1.49	Ero maʼõchõ so ndraʼo, chõmi ba gosali, mamahaõ ndraʼo, ba lõ niraʼoemi jaʼo; ba enaʼõ itõrõ zi so ba zoera. 
MRK.14_1.50	Ba larõi ia [awõnia], oi zara moloi. 
MRK.14_1.51	Ba so nono matoea samõsa, soloʼõ jaʼia, ha samboea mbaroe, baroe moeko si sõchi; ba laraʼoe ia. 
MRK.14_1.52	Ba irõi foeri mbaroe moeko andrõ ba moloi lõ baroe.
MRK.14_1.53	VII. 
MRK.14_1.54	Ba iʼoʼõ Fetero, arõoe moroi foeri, iroege baolajama gere seboea, ba moedadao ia, awõ genoni andrõ, moleoe ia, ba zinga galitõ. 
MRK.14_1.55	Ba laʼaloei wamõbõgõ horõ chõ Jesoe ere seboea, awõ zalaw̃a rafe seboea fefoe, ba wamoenoe jaʼia, ba lõ lasõndra. 
MRK.14_1.56	Ato sa zamõbõgõ horõ chõnia, ba lõ faoma wangoemaʼõra. 
MRK.14_1.57	Ba so õsa zamõbõgõ chõnia, lamane: 
MRK.14_1.58	No marongo me iw̃aʼõ: Oedoedoegõ dania gosali andre, nifazõchi danga niha, ba ha tõloe ngaloeo oeʼangotomosiʼõ dánõ bõʼõ, si tenga nifazõchi danga niha. 
MRK.14_1.59	Ba ba daʼõ gõi lõ faoma wangoemaʼõra. 
MRK.14_1.60	Ba maoso gere seboea, iʼagõ gotaloeara, isofoe chõ Jesoe, imane: Hadia, maʼifoe lõ õtema li ba nibõbõgõ daʼõ chõoe? 
MRK.14_1.61	Ba lõ hedehedenia, maʼifoe lõ itema li. Ba manofoe zoei chõnia gere seboea, imane chõnia: Hadia, Keriso andrõ ndraʼoegõ, ono Wondrege nisoeno andrõ? 
MRK.14_1.63	Ba isika noechania ere seboea, ba imane: Hadia saʼae goena zi so ba mbõrõ? 
MRK.14_1.64	No mirongo wangaohangaoha andrõ. He wisa ba dõdõmi? Ba oi zara laʼetoeʼõ hoekoenia, hoekoe famoenoe. 
MRK.14_1.65	Ba labõrõtaigõ õsa ladidiloi ia, labaloegõ mbawania ba lagoechoei ia ba lamane chõnia: Amaʼeleʼõ; ba latema lafalisi ia siʼo enoni andrõ. 
MRK.14_1.66	VIII. 
MRK.14_1.67	ono alawe, samõsa, ba me iʼila Wetero, me moleoe, ba inehegõ, ba imane: Jaʼoegõ gõi nawõ mbanoea Nazareta andrõ, Jesoe andrõ. 
MRK.14_1.68	Ba iʼosilõʼõgõ, imane: Lõ oeʼila, hadia niw̃aʼõoe, lõ aboto ba dõdõgoe. Ba mõi ia baero, baolajama fõna, ba miwo zilatao. 
MRK.14_1.69	Ba iʼila ia sawoejoe ono alawe no mege, ba ifoeli ibõrõtaigõ, imane ba zi so ba daʼõ: Samõsa daʼe, awõra. 
MRK.14_1.70	Ba ifoeli iʼosilõʼõgõ. Ba lõ ara, ba lamane zoei si so ba daʼõ chõ Wetero: Si ndroehoe, awõra ndraʼoegõ; banoea Galilaia sa ndraʼoegõ. 
MRK.14_1.71	Ba ibõrõtaigõ iʼelifi ia ba fahõloe, imane: Lõ oeʼila ha niha daʼõ, niw̃aʼõmi. 
MRK.14_1.72	Ba iʼanemaʼõ ifoeli miwo zilatao, no mendroea. Ba itõrõ tõdõ Wetero li Jesoe, me imane chõnia: Lõ fachamõ mendroea miwo zilatao, ba medõloe õʼosilõʼõgõ ndraʼo. Ba me itõrõ tõdõnia, ba megeʼege ia.
MRK.15_1.1	I. 
MRK.15_1.2	Ba isofoe chõnia Filato, imane: Hadia, razo niha Jehoeda ndraʼoegõ? Ba itema linia, imane: Jaʼia niw̃aʼõoe. 
MRK.15_1.3	Ba laforege wangadoegõ jaʼia ere seboea andrõ. 
MRK.15_1.4	Ba ifoeli isofoe chõnia Filato, imane: Hadia, maʼifoe lõ õtema li? Hiza, fahõna manõ chõra, wangadoegõ jaʼoegõ. 
MRK.15_1.5	Ba maʼifoe lõʼõ saʼae itema li Jesoe; tobali ahõlihõli dõdõ Wilato. 
MRK.15_1.6	Ba ero na owasa, ba ibeʼe aefa chõra nikoeroe, samõsa, ha niha niʼandrõra. 
MRK.15_1.7	Ba so nikoeroe, awõ zolaw̃a andrõ, Baraba dõinia, awõ zi no mangeʼe, me molaw̃a niha. 
MRK.15_1.8	Ba mõi mijaw̃a niha sato, labõrõgõ mangandrõ, itõrõ chõra si mane fõna. 
MRK.15_1.9	Ba itema lira Filato, imane: Hadia omasi ami, oeʼefaʼõ chõmi razo niha Jehoeda andrõ? 
MRK.15_1.10	Noa sa iʼila, wa bõrõ waʼafõchõ dõdõ, wa labeʼe ia ba dangania ere seboea. 
MRK.15_1.11	Ba lafaweʼe niha sato ere seboea andrõ, enaʼõ iʼefaʼõ chõra Mbaraba andrõ. 
MRK.15_1.12	Ba itema zoei lira Filato, imane chõra: Ba hadia zomasi ami, he oewisa ba niw̃aʼõmi razo niha Jehoeda ia? 
MRK.15_1.13	Ba moeʼao zoei ira: Forõfa ia! 
MRK.15_1.14	Ba imane chõra Filato: Ba hadia horõnia i? 
MRK.15_1.15	Ba laʼabõlõgõ weʼao: Forõfa ia! Ba edõna Wilato itõrõ zomasi niha sato, ba iʼefaʼõ chõra Mbaraba andrõ, ifabõziʼõ Jesoe ba ibeʼe niforõfa. 
MRK.15_1.16	II. 
MRK.15_1.17	Ba lafobaroe ia baroe loeo sojo ba lalalaoe dakoela doi, lafotakoela ia. 
MRK.15_1.18	Ba labõrõgõ laʼowai ia, lamane: Jaʼoegõ razo niha Jehoeda? 
MRK.15_1.19	Ba lafalisi hõgõnia soechoe ba ladidiloi ia, latoehi danõ, mangaloeloe chõnia. 
MRK.15_1.20	III. 
MRK.15_1.21	a laforege wangoemaʼõ ba zanõrõ lala, Simoni dõi, banoea Girene, si otarai nowi, ama ndra Alesandro Roefo, enaʼõ iʼohe rõfania. 
MRK.15_1.22	Ba laʼohe ia ba naha andrõ, sotõi Gologata, — sokamoeʼoe geloeahania. 
MRK.15_1.23	— Ba labeʼe õnia nagoe si faroeka emoeri; ba lõ ibadoe. 
MRK.15_1.24	Ba laforõfa ia ba lafaosa noechania, fadahõdahõ ira ba daʼõ ba wamaosa. 
MRK.15_1.25	Ba labõzi siw̃a, me laforõfa ia. 
MRK.15_1.26	Ba so zoera horõnia, nisoera jaw̃ania: ”Razo niha Jehoeda”. 
MRK.15_1.27	Ba daroea laforõfa awõnia, soraboe, samõsa ba gambõlõ, ba samõsa ba gaberania; 
MRK.15_1.28	ba itõrõ zi so ba zoera andrõ: ”No tebeʼe awõ zeboea horõ ia”. 
MRK.15_1.29	Ba latandraw̃aisi ia sanõrõ, lafalichõ ira, lamane: Ahá, sanoedoegõ osali andrõ, sangotomosi jaʼia, si ha tõloe ngaloeo. 
MRK.15_1.30	Orifi ndraʼoegõ, ae tooe moroi ba rõfa andrõ! 
MRK.15_1.31	Si manõ gõi gere seboea andrõ, mangoʼaja, faomo moehede ira chõ nawõra, awõ zangila amachoita, lamane: Tánõ bõʼõ no iʼorifi, ba lõ iʼila iʼorifi ia. 
MRK.15_1.32	Keriso andrõ, razo Ndraono Gizeraëli, jamõi tooe iadaʼe, moroi ba rõfa andrõ, enaʼõ taʼila ba enaʼõ mamati ita; latandraw̃aisi gõi ia niforõfa awõnia.
MRK.15_1.33	Ba me laloeo, ba ogõmigõmi danõ maʼafefoe, irege labõzi tõloe. 
MRK.15_1.34	Ba me labõzi tõloe ba moeʼao Jesoe, eboea li, imane: 
MRK.15_1.35	Ba lamane õsa, si so ba daʼõ, me larongo: Hiza, moeʼao chõ Gelija. 
MRK.15_1.36	Ba fagohi zamõsa, ihalõ rabo, ifoʼõsi niro aisõ, ibeʼe ba mbalõ zoechoe, ifabadoegõ, chõnia, imane: Bõi oea, datafaigi, na mõi Gelija, ba wangefaʼõ jaʼia. 
MRK.15_1.37	IV. 
MRK.15_1.38	Ba asika mbaʼabaʼa andrõ ba gosali, fabali manõ, iʼotarai si jaw̃a, noemalõ mitooe. 
MRK.15_1.39	Ba me iʼila koemandra andrõ, si so ba daʼõ ba gamaoedoenia, wa si manõ waʼamatenia, ba imane: Si ndroehoe, Ono Lowalangi niha andrõ. 
MRK.15_1.40	Ba so gõi ndra alawe, samaigimaigi moroi ba zarõoe, ira Maria, banoea Magadala, andrõ, ba Maria, ina ndra Jakobo sideʼide Jose andrõ, ba Salome andrõ; 
MRK.15_1.41	si no fagoʼõgoʼõ chõnia, me so ia ba Galilaia, si no mõimõi ngoningoninia, ba ato na dánõ bõʼõ, si no fao chõnia, weʼamõi misi jaw̃a ba Jeroezalema.
MRK.15_1.42	V. 
MRK.15_1.43	ba so Josefo, banoea Garimatia, salaw̃a rafe, si sõchi amoeata, sanõtõna gõi banoea Lowalangi andrõ; lõ ataʼoe ia weamõi chõ Wilato, wangandrõ boto Jesoe. 
MRK.15_1.44	Ba ahõlihõli dõdõ Wilato, wa noa saʼae mate ia, ba ifakaoniʼõ goemandra andrõ, isofoe chõnia na no ara, me mate ia. 
MRK.15_1.45	Ba me no irongo chõ goemandra andrõ, ba iʼamoealagõ mboto no mege chõ Josefo andrõ. 
MRK.15_1.46	Ba iʼõli moeko, ihalõ tooe mboto, iʼolohoeni moeko ba ibeʼe ba lewatõ nichao ba gara, ba ifagaõlõ gowe ba mbawa lewatõ andrõ. 
MRK.15_1.47	Ba lafaigi, heza lakoʼo ia ira Maria, banoea Magadala andrõ ba Maria ina Jose andrõ.
MRK.16_1.1	I. 
MRK.16_1.2	Ba ahoelõ sibai, me loeo migoe, mõi ira ba lewatõ, me toemboe loeo. 
MRK.16_1.3	Ba faoma lamane chõ nawõra: Ha niha zamagaõlõ chõda gowe andrõ, wangeheta jaʼia ba mbawa lewatõ? 
MRK.16_1.4	Ba me lafaigi, ba laʼila, no moefagaõlõ gowe andrõ; eboea sibai sa. 
MRK.16_1.5	Ba mõi ira ba lewatõ, ba laʼila nono matoea, samõsa, sidadao ba gambõlõ, sobaroe sanaoe, safoesi; ba tokea ira. 
MRK.16_1.6	Ba imane chõra: Bõi tokea ami. Jesoe, banoea Nazareta andrõ niʼaloeimi, niforõfa andrõ; no maoso ia, lõ jaʼia ba daʼe; hiza naha, ba nibeʼera jaʼia. 
MRK.16_1.7	Ba miʼaeʼe miw̃aʼõ ba nifahaõnia ba chõ Wetero andrõ, mowaõwaõ ia fõnami, weʼamõi ba Galilaia; ba daʼõ miʼila ia dania, itõrõ dania niw̃aʼõnia chõmi. 
MRK.16_1.8	Ba mõi ira jaw̃a, foelõi ira, wondrõi lewatõ; noa sa manizinizi ira ba no tobali dõdõra; ba lõ hedehedera, me ataʼoe ira. 
MRK.16_1.9	Ba me no maoso ia, si hoelõ wongi, me loeo migoe, ba õfõna iʼoromaʼõ ia chõ Maria andrõ, banoea Magadala, ba nifofanõnia bechoe andrõ, si dafitoe. 
MRK.16_1.10	Mõi daʼõ, iʼombachaʼõ ba zi no faofao chõnia, si no aboe tõdõ, segeʼege. 
MRK.16_1.11	Ba jaʼira, me larongo, no aoeri ia ba no iʼila ia Maria, ba lõ fadoehoe dõdõra. 
MRK.16_1.12	Ba aefa daʼõ, ba iʼoromaʼõ ia ba nawõra, daroea, ba lala me mõi ira ba mbanoea bõʼõ, bõʼõ ngaʼeoenia ba daʼõ. 
MRK.16_1.13	Ba mõi daʼõ, laʼombachaʼõ ba dánõ bõʼõ andrõ, ba ba chõra gõi, ba lõ fadoehoe dõdõra. 
MRK.16_1.14	II. Foeri õ iʼoromaʼõ ia ba zi felezara, me manga ira, ba itegoe wa lõ mamati ira ba faʼabeʼe dõdõra, wa lõ si fadoehoe dõdõra ba zangila jaʼia, me no maoso ia. 
MRK.16_1.15	Ba imane chõra: 
MRK.16_1.17	Ba daʼõ dandra, si fao ba zamati andrõ: Ba dõigoe lafofanõ mbechoe; molaoe li si bohooe ira; 
MRK.16_1.18	latoejoe goelõ, ba na labadoe langoe, famoenoe, ba lõ teʼala ira; latoefa tangara zofõchõ, ba dõhõ wõchõ. 
MRK.16_1.19	III. 
MRK.16_1.20	Ba jaʼira, ba mofanõ mangombacha, fefoe gofoe heza, ba itolo Soʼaja, ifadoehoeʼõ daroma li tandra andrõ, si fao chõnia. 
LUK.1_1.1	I. 
LUK.1_1.2	nifaʼema zi so ba mbõrõ andrõ, sangombacha taroma li andrõ, chõda, 
LUK.1_1.3	ba no oew̃aʼõ gõi tõdõgoe, oesoera gõi chõoe, jaʼoegõ Teofilo si sõchi, oehaogõ wamõfõʼõ, me no oezofoezofoe sibai fefoe, iʼotarai mbõrõta 
LUK.1_1.4	enaʼõ fadoehoe dõdõoe, doehoe nirongooe andrõ, niʼombachaʼõ chõoe, wamahaõ jaʼoegõ.
LUK.1_1.5	II. 
LUK.1_1.6	Ba no faoma satoelõ tõdõ ira, fõna Lowalangi, laʼoʼõ goroisa Zoʼaja fefoe, awõ gamachoita, lõ sinegoe. 
LUK.1_1.7	Ba lõ ono chõra, me si lõ moʼono Gelizabe, ba faoma no noemalõ ndrõfira. 
LUK.1_1.8	Ba tobali me moʼere ia fõna Lowalangi, me inõtõ chõra maʼoewoe Gabia, ba gõna ia fanoenoe koemõjõ, 
LUK.1_1.9	(fadahõdahõsa hoekoe ba gere, wangohonogõi daʼõ) ba mõi ia ba gosali Zoʼaja 
LUK.1_1.10	Ba niha sato fefoe, ba mangandrõ baero, barõ wanoenoe koemõjõ andrõ. 
LUK.1_1.11	Ba iʼila malaʼika Zoʼaja, ba gambõlõ naha wanoenoe koemõjõ. 
LUK.1_1.12	Ba tokea Zacharia me iʼila daʼõ, ihawoei ia faʼataʼoe. 
LUK.1_1.13	Ba imane chõnia malaʼika andrõ: Bõi ataʼoefi, Sacharia, me no tefondrondrongo wangandrõoe, ba moʼono chõoe dania woʼomooe, Elizabe, ono matoea, ba õbeʼe tõinia Johane. 
LUK.1_1.14	Ba omoeso dõdõoe ba owoeawoea dõdõoe, ba ato zomoeso tõdõ, ba waʼatoemboenia. 
LUK.1_1.15	Me eboea dania ia, fõna Zoʼaja; agoe ba sofi, ba lõ ibadoe, ba no fahõna dania chõnia Geheha niʼamoniʼõ, moroi ba daloe ninania, 
LUK.1_1.16	ba ato dania ibeʼe lafoeli ira, Iraono Gizeraëli, chõ Lowalangira, Soʼaja. 
LUK.1_1.17	Ba sowaõwaõ fõnania ia, so chõnia Geheha Gelija ba faʼabõlõnia, ba wamoeli tõdõ ndra ama ba ndraono, ba ba wamoeli si lõ moloʼõ ba waʼatoeatoea zatoelõ, ba wangaʼasogõ banoea nihaogõ, chõ Zoʼaja. 
LUK.1_1.18	Ba imane Sacharia chõ malaʼika andrõ: Heza oroma chõgoe daʼõ? Noa sa atoea ndraʼodo, ba foʼomogoe andrõ, ba no noemalõ ndrõfi. 
LUK.1_1.19	Ba itema linia malaʼika andrõ, imane chõnia: Gaberiëli ndraʼodo, si so fõna Lowalangi, ba no tefatenge ndraʼo, ba wehede chõoe ba ba wanoeriagõ chõoe toeria somoeso dõdõ andrõ. 
LUK.1_1.20	Ba hiza, si lõ hede ndraʼoegõ dania, tebai moehedeʼõ, iroegi loeo itõrõ daʼõ, bõrõ wa lõ si fadoehoe dõdõoe ba ligoe andrõ; itõrõ dania, na baw̃ania. 
LUK.1_1.21	Ba labazebazeʼõ Zacharia niha sato, ba ahõlihõli dõdõra waʼarania ba gosali. 
LUK.1_1.22	Ba me mõi ia baero, ba tebai hoemede ia chõra ba aboto ba dõdõra, no iʼila gangilata ba gosali, ba ifazaw̃a dangania, tandra; ba si manõmanõ ia dania, si lõ hede. 
LUK.1_1.23	Ba me no aefa mbaw̃a halõw̃õnia, ba mofanõ ia ba chõra. 
LUK.1_1.24	Ba me aefa loeo daʼõ, ba manabina Gelizabe, foʼomonia, ba ibiniʼõ ia lima waw̃a waʼara, imane: 
LUK.1_1.25	Si manõ wolaoe Zoʼaja chõgoe, me baw̃a wamaiginia jaʼo, ba wameta faʼailagoe andrõ ba niha. 
LUK.1_1.26	III. 
LUK.1_1.27	chõ nono alawe, sinandra ndra matoea, sotõi Josefo, maʼoewoe Dawido; ba tõi nono alawe andrõ, ba Maria. 
LUK.1_1.28	Ba mõi si bacha chõnia malaʼika andrõ, imane: Jaʼoegõ, si no faloecha faʼeboea dõdõ! Jamoetoloʼõ Soʼaja! 
LUK.1_1.29	Ba tobali dõdõnia, ba niw̃aʼõnia andrõ, imane dõdõnia: Hadia wangowai daʼõ? 
LUK.1_1.30	Ba imane malaʼika andrõ chõnia: Bõi ataʼoefi Maria; noa sa faloechaʼõ waʼeboea dõdõ chõ Lowalangi; 
LUK.1_1.34	Ba imane Maria chõ malaʼika andrõ: He wisa lala daʼõ, me lõ oeʼila ndra matoea? 
LUK.1_1.35	Ba itema linia malaʼika, imane chõnia: So dania Geheha niʼamoniʼõ, ba iloemõʼõ ndraʼoegõ faʼabõlõ Wondrege Zalaw̃a; andrõ gõi labeʼe tõi niʼamoniʼõ andrõ, si toemboe dania, Nono Lowalangi. 
LUK.1_1.36	Ba hiza Gelizabe andrõ, sitengabõʼõmi, no manabina gõi, ono matoea, ba waʼatoeania, no aracha õnõ waw̃ania ijaʼé, niw̃aʼõ fõna, si lõ ono. 
LUK.1_1.37	Lõʼõ sa hadia ia zi tebai ba Lowalangi. 
LUK.1_1.38	Ba imane Maria: Hiza, enoni Zoʼaja ndraʼo, jaʼitõrõ chõgoe niw̃aʼõoe. Ba irõi ia malaʼika no mege. 
LUK.1_1.39	IV. 
LUK.1_1.40	mõi ia jomo ba nomo Zacharia, ba iʼowai Gelizabe andrõ. 
LUK.1_1.41	Ba tobali, me irongo Elizabe wangowai Maria andrõ, ba manara dabinania ba daloenia. Ba fahõna chõ Gelizabe Geheha niʼamoniʼõ, 
LUK.1_1.42	ba hoemede ia, eboea linia, imane: Nifahowoeʼõ ndraʼoegõ, moroi ba ndra alawe bõʼõ, ba nifahowoeʼõ dabinamõ andrõ! 
LUK.1_1.43	Ba he moroi chõgoe daʼõ, wa mõi chõgoe nina Zoʼaja jaʼo? 
LUK.1_1.44	Hiza sa, me irongo tõgi dalingagoe wangowaimõ andrõ, ba manara dabina ba daloegoe, ba waʼowoeawoea dõdõ. 
LUK.1_1.45	Ba jaʼahowoe zi no fadoehoe tõdõ, me itõrõ dania nifaʼombachaʼõgõ Zoʼaja chõnia. 
LUK.1_1.46	Ba imane Maria: ”Isoeno Zoʼaja tõdõgoe, 
LUK.1_1.47	ba no owoeawoea dõdõgoe, bõrõ Lowalangi, sangorifi jaʼo, 
LUK.1_1.48	me no inehegõ waʼanoemana genoninia andre. Hiza sa, iʼotarai daʼe, ba lafahowoehowoeʼõ ndraʼo dozi maʼoewoe, 
LUK.1_1.49	me no eboea itolodo sabõlõ andrõ ba niʼamoniʼõ dõinia. 
LUK.1_1.50	Ba faʼahachõ dõdõnia andrõ, ba gõtõgõtõ waʼara, chõra sangataʼoefi jaʼia. 
LUK.1_1.51	No iʼoromaʼõ waʼabeʼe dangania. No ifazaewe zi fajawa ba geraʼera dõdõra, 
LUK.1_1.52	No itimba zalaw̃a ba dadaomara, ba no ibaliʼõ salaw̃a zideʼide. 
LUK.1_1.53	Solofo, ba no iʼaboesoiʼõ si sõchi, ba soʼanaʼa, ba no ifofanõ lõ õra. 
LUK.1_1.54	No itolo genoninia Izeraëli , enaʼõ itõrõ tõdõnia waʼahachõ dõdõ andrõ, 
LUK.1_1.55	si mane niw̃aʼõnia chõ ndra toeada chõ Gaberahamo ba ba maʼoewoenia, si lõ aetoe”. 
LUK.1_1.56	Ba mato tõloe waw̃a waʼara Maria chõnia, awena ifoeli ia chõra.
LUK.1_1.57	V. 
LUK.1_1.58	Ba larongo banoeara ba talifoesõra, wa no abõlõ waʼahachõ dõdõ Zoʼaja chõnia, ba omoeso dõdõra gõi, awõnia. 
LUK.1_1.59	Ba me no aefa zi fitoe bongi, ba mõi ira mamoto ono andrõ, ba labeʼe tõinia dõi namania, Sacharia andrõ. 
LUK.1_1.60	Ba hoemede ninania, imane: Bõi! Johane labeʼe tõinia. 
LUK.1_1.61	Ba lamane chõnia: Samõsa lõʼõ, motõi jaʼami, sotõi daʼõ. 
LUK.1_1.62	Ba lachawi tangara namania, wanofoe, hadia zomasi ia, tõi nono. 
LUK.1_1.63	Ba iʼandrõ wanoera, isoera, imane: Johane dõinia. Ba oi ahõlihõli dõdõra. 
LUK.1_1.64	Ba iʼanemaʼõ tebokai mbawania, ba aefa lelania, ba hoemede ia, isoeno Lowalangi. 
LUK.1_1.65	Ba tobali ihawoei faʼataʼoe fefoe mbanoeara, ba tedoenõdoenõ daʼõ fefoe ba hili Joedaia andrõ maʼasamboea. 
LUK.1_1.66	Ba latanõ ba dõdõra dozi samondrongo, lamane: Taʼila he wisa dania nono daʼõ? noa sa gõi itolo ia tanga Zoʼaja.
LUK.1_1.67	VI. 
LUK.1_1.68	”Nisoeno Zoʼaja, Lowalangi Ndraono Gizeraëli andrõ, me no mõi ia moefaigi mbanoeania, ba me no iʼasogõ chõra wangõhõli, 
LUK.1_1.69	ba no ifasindro chõda dandroe fangorifi, ba nomo genoninia Dawido andrõ, 
LUK.1_1.70	itõrõ nifaw̃aʼõgõnia, niʼombachaʼõ zamaʼeleʼõ niʼamoniʼõ andrõ chõnia, sagõtõ tanõ saʼae: 
LUK.1_1.71	fangefa ba nemalida, ba ba danga zi fatioe tõdõ chõda fefoe. 
LUK.1_1.72	Enaʼõ ihachõsi tõdõ ndra toeada ba enaʼõ itõrõ tõdõnia gamaboeʼoela li, niʼamoniʼõ andrõ chõnia, 
LUK.1_1.73	fahõloesa andrõ, me fahõloe ia chõ doeada Aberahamo; 
LUK.1_1.74	ba wanolo jaʼita, fa dõhõ waʼataʼoe, aefa ita ba danga nemalida, enoninia ita, 
LUK.1_1.75	sohaoehaoe ita ba satoelõ tõdõ, fõnania, sagõtõ jaʼita. 
LUK.1_1.77	ba wamotochi ba dõdõ mbanoeania fangorifi andrõ, ba wangefa horõra andrõ; 
LUK.1_1.78	bõrõ waʼahachõ dõdõ Lowalangi andrõ, si ndroehoendroehoe; ba daʼõ moroi, wa no mõi moefaigi ita zi toemboe moroi si jaw̃a andrõ, 
LUK.1_1.79	ba wangoromaʼõ jaʼia chõra, sidadao ba zogõmigõmi ba ba loemõ waʼamate, ba wolohe ba lala ba waʼohahaoe dõdõ aheda. 
LUK.1_1.80	Ba manõi nono, ba tobali sabõlõ eheha, ba ba danõ si mate so ia, iroegi loeo wamaʼeleʼõ jaʼia ba Ndraono Gizeraëli. 
LUK.2_1.1	I. 
LUK.2_1.2	Fananõ tõi andrõ, ba si fõfõna, me loeo koemandroe ba Ziria Girenio andrõ. 
LUK.2_1.3	Ba mõi niha fefoe, ba wamatanõʼõ tõira ba zoera, isaw̃a mbanoea zatoea chõra zamõsana. 
LUK.2_1.4	Ba mõi gõi misi jaw̃a Josefo andrõ, moroi ba Galilaia, moroi ba mbanoea Nazareta; isaw̃a Joedaia, mbanoea Dawido andrõ, sotõi Betilechema, me maʼoewoe Dawido ia, 
LUK.2_1.5	ba wamatanõʼõ ba zoera tõira, awõ Maria, foʼomonia, si no manabina. 
LUK.2_1.6	Ba tobali, me so ira ba daʼõ, ba iroegi baw̃ania woʼono, ba madono ia, 
LUK.2_1.7	ononia si aʼa, ono matoea, ilõlõ ba ifagaja ba loeha, me lõ nabara ba nomo ba zi mõrõ zikoli. 
LUK.2_1.8	Ba so goebalo ba danõra andrõ, si mõrõ ba danõ, manaro biribirira, ba zi bongi. 
LUK.2_1.9	Ba iʼondrasi ira malaʼika Zoʼaja, ba ifasoei ira haga Zoʼaja, ba oi so waʼataʼoera. 
LUK.2_1.10	Ba imane chõra malaʼika andrõ: 
LUK.2_1.12	Ba daʼõ dandra chõmi; ba loeha jaw̃a dania miʼila nono, no moelõlõ. 
LUK.2_1.13	Ba iʼanemaʼõ so malaʼika zoroego sato, awõ malaʼika no mege, lasoeno Lowalangi, lamane: 
LUK.2_1.15	Ba me no mofanõ malaʼika andrõ, ba zoroego, me no larõi ira, ba faoma lamane koebalo andrõ chõ nawõra: Talaboe ba Mbetilechema ba tafaigi daʼõ, nifaʼombachaʼõgõ Zoʼaja chõda. 
LUK.2_1.16	Ba laʼalioʼõ weʼamõi, ba faloecha ira ndra Maria, Josefo, awõ nono no mege, nifagaja ba loeha. 
LUK.2_1.17	Ba me no laʼila, ba laʼombachaʼõ daroma li andrõ, niw̃aʼõ chõra, ba nono andrõ. 
LUK.2_1.18	Ba dozi samondrongo, ba ahõlihõli dõdõ, ba niʼombachaʼõ goebalo andrõ chõra. 
LUK.2_1.19	Ba lõ olifoe Maria fefoe niw̃aʼõ andrõ, ifatooetooe tõdõnia. 
LUK.2_1.20	Ba lafoeli ira koebalo andrõ, lafosoemange Lowalangi, lasoeno ia, ba nirongora ba ba niʼila hõrõra, balazi niw̃aʼõ chõra.
LUK.2_1.21	II. 
LUK.2_1.22	Ba me no aefa mbongi wangehao chõ Maria, niw̃aʼõ ba goroisa Moze andrõ, ba laʼohe ba Jeroezalema nono, ba wangaroewoesi jaʼia chõ Zoʼaja — 
LUK.2_1.23	Laʼoʼõ zi so ba zoera goroisa Zoʼaja, imane: Fefoe nono matoea, na si aʼa nono chõ ninania, ba niʼamoniʼõ chõ Zoʼaja — 
LUK.2_1.24	ba wameʼe soemange, si mane niw̃aʼõ ba goroisa Zoʼaja, domboea woene, ba ma domboea nono marafadi. 
LUK.2_1.25	III. 
LUK.2_1.26	Ba no ibokai chõnia Eheha niʼamoniʼõ andrõ, lõ tola iʼila waʼamate, na lõ niʼilania oea Keriso Zoʼaja andro. 
LUK.2_1.27	Ba mõi ia ba gosali, nifarooe Geheha; ba me laʼohe bacha nonora Jesoe ira inania, ba wanõrõ chõnia nifachoi ba goroisa, 
LUK.2_1.28	ba ihahae gõi, isoeno Lowalangi, imane: 
LUK.2_1.31	si no õʼasogõ tánõ fõna niha fefoe, gofoe ha soi ira, 
LUK.2_1.32	haga niʼoromaʼõ ba niha baero, ba lachõmi mbanoeaoe Iraono Gizeraëli. 
LUK.2_1.33	Ba ahõlihõli dõdõ ndra amania inania ba niw̃aʼõ andrõ ba chõnia. 
LUK.2_1.34	Ba ifahowoeʼõ ira Simeoni ba imane chõ ninania Maria: Hiza, tebeʼe dania, ato zalaoe ba ato zi maoso ba daʼe, ba Ndraono Gizeraëli, ba tebeʼe tandra ia, nifadaõ, 
LUK.2_1.35	ba tõdõoe andrõ, ba itõrõ fõda dania, — enaʼõ ato zi teboka eraʼera dõdõ. 
LUK.2_1.36	Ba so zamaʼeleʼõ ira alawe, Ana dõinia, ono Wanoeeli, mado Gaseri, no arara ba goeli danõ, no lahalõ ia fõna, me ono alawe ia na, ba ha mewitoe fache, 
LUK.2_1.37	ba lacha mbanoea ia, no w̃aloe ngafoeloe a õfa fache waʼatoea. Lõ irõirõi gosali, ifosoemange Lowalangi famoni ba fangandrõngandrõ, bóngi maʼõchõ. 
LUK.2_1.38	Ba ba daʼõ sibai iʼondrasi ira, isoeno Lowalangi ba itõrõ linia chõra fefoe sombalombaloi fangõhõli andrõ ba Jeroezalema. 
LUK.2_1.39	Ba me no ahori latõrõ fefoe hadia ia, woloʼõ oroisa Zoʼaja andrõ, ba lafoeli ira ba Galilaia ba mbanoeara Nazareta. 
LUK.2_1.40	Ba manõi nono, ba abõlõ, fahõna chõnia waʼatoeatoea, ba no faloecha ia waʼeboea dõdõ Lowalangi. 
LUK.2_1.41	IV. 
LUK.2_1.42	Ba me no mewelendroea fache ia, ba mõi ira misi jaw̃a gõi, laʼoʼõ hoekoe ba gowasa. 
LUK.2_1.43	Ba me no iroegi bóngi andrõ, me lafoeli ira, ba torõi ba Jeroezalema nono, Jesoe; ba lõ laʼila ira inania. 
LUK.2_1.44	Lawai so ia ba nawṍra fao, ba mõi ira, maʼõchõ fofanõ, wangaloei jaʼia, ba dalifoesõra ba ba zi no faʼila li chõra. 
LUK.2_1.45	Ba me lõ lasõndra ia, ba lafoeli ira ba Jeroezalema, wangaloei jaʼia. 
LUK.2_1.46	Ba tõloe bóngi, ba lasõndra ia ba gosali, no doemadao ia ba hoenõ zamahaõ, wamondrondrongo chõra, awõ wanofoenofoe chõra. 
LUK.2_1.47	Ba dozi samondrondrongo chõnia, ba ahõlihõli dõdõ, ba waʼatoeatoeania ba ba wanemania li. 
LUK.2_1.48	Ba tobali dõdõra, me laʼila ia, ba imane chõnia inania: He onogoe! Hana wa õmanõ chõma? Faigi, no aboe dõdõma amaoe, wangaloei jaʼoegõ. 
LUK.2_1.49	Ba imane chõra: Hadia wa miʼaloei ndraʼo? Hadia, lõ miʼila, wa lõ tola lõ sodo ba nahia Namagoe! 
LUK.2_1.50	a lõ aboto ba dõdõra daroma li andrõ, niw̃aʼõnia chõra. 
LUK.2_1.51	Ba fao ia chõra, weʼamõi misi tooe, ba laroegi Nazareta, ba iʼoʼõ lira. Ba itanõ ba dõdõnia daʼõ fefoe inania. 
LUK.2_1.52	Ba tedooe chõ Jesoe waʼatoeatoea ba faʼeboea ba faʼeboea dõdõ Lowalangi, awõ waʼeboea dõdõ niha. 
LUK.3_1.1	I. 
LUK.3_1.2	me ere seboea Hanasi ba Kajafa andrõ; ba daʼõ hoemede Lowalangi chõ Johane, ono Zacharia andrõ, ba danõ si mate. 
LUK.3_1.3	Ba itõrõi danõ si fatambai Joridano fefoe, wanoeriagõ famajagõ idanõ andrõ, famalalini eraʼera, ba wangefaʼõ horõ. 
LUK.3_1.4	Itõrõ zi so ba zoera hoehoeo Jezaja andrõ, imane: ”Li ziʼao ba danõ si mate: Mihaogõ lala Zoʼaja, mifadaja lalania. 
LUK.3_1.5	Nifoʼõsi fefoe mbawa danõ, ba fefoe hili, awõ hilihili, ba nihõndrõgõ; niʼadõlõʼõ zabila, ba lala siwedeõ, ba niʼaʼalõso; 
LUK.3_1.6	ba dozi niha, ba laʼila dania wangorifi andrõ, chõ Lowalangi.” 
LUK.3_1.7	Imane sa ba niha sato, si mõi baero chõnia, ba wamabajagõʼõ idanõ jaʼira chõnia: He jaʼami, ono goelõ! ha niha zangoemaʼõ chõmi, aefa ami ba wõnoe andrõ dania? 
LUK.3_1.8	Andrõ miʼasogõ mboeaboea, si nangea boeaboea wamalilini eraʼera, ba bõi mibõrõtaigõ miw̃aʼõ tõdõmi: ”Foeroegõma Gaberahamo.” Oew̃aʼõ sa chõmi, iʼila Lowalangi ibaliʼõ maʼoewoe Gaberahamo gara andrõ. 
LUK.3_1.9	Ba noa sa moefaoedoegõ gõi wato ba w̃aʼa geoe andrõ, ba fefoe dõla geoe, si lõ mowoea boea si sõchi, ba laʼobõ, ba latiboʼõ ba galitõ. 
LUK.3_1.10	Ba lasofoe chõnia sato, lamane: Ba he mawisa? 
LUK.3_1.11	Ba itema lira, imane chõra: Si doea gõrõ barõe, ba jamoebeʼe zagõrõ ba zi lõ baroe, ba jamanõ gõi zi so balazo. 
LUK.3_1.12	Ba mõi gõi zanema beo, ba wamabajagõʼõ idanõ jaʼira, ba lamane chõnia: He samahaõ, he ma wisa? 
LUK.3_1.13	Ba imane chõra: Bõi miʼandrõ zi tõra moroi ba nihoekoe andrõ chõmi. 
LUK.3_1.14	Ba lasofoe gõi chõnia saradadoe andrõ, lamane: He mawisa gõi, jaʼaga andre? Ba imane chõra: Bõi mifakao niha, ba bõi mitandraw̃aisi, ba bõi mikõkõkõkõ ba waʼideʼide loeomi. 
LUK.3_1.15	Ba me lafaigifaigi niha sato, me laʼowanõwanõi tõdõra, ba chõ Johane andrõ, ma taʼila jaʼia Keriso andrõ, 
LUK.3_1.16	ba hoemede Johane, imane chõra fefoe: Jaʼodo, ba idanõ oebajagõ chõmi, ba so dania zabõlõ morõi chõgoe, chõnia ambõ ndraʼo sanotoʼõ bõbõ mbadagahenia, ba Eheha niʼamoniʼõ ba alitõ ibajagõ chõmi daʼõ dania. 
LUK.3_1.17	So ba dangania dõri, ba wangehao olajama mbasitõ chõnia, ba ba wangõzaragõ ba halasania oelitõ andrõ, ba adaja, ba itoenoe ba galitõ si lõ matemate. 
LUK.3_1.18	Ba oja na ngawalõ tánõ bõʼõ chõnia, famarooe dõdõ, wangombacha toeria somoeso dõdõ andrõ, ba niha sato. 
LUK.3_1.19	Ba maoso Herode andrõ, salaw̃a ba zi sagõrõ niʼoʼõfa tanõ, nitegoenia ba chõ Herodia andrõ, foʼomo dalifoesõnia, ba ba zi lõ sõchi andrõ fefoe, nifazõchi Herode, inõnõ na daʼõ fefoe, 
LUK.3_1.20	ikoeroe Johane andrõ, bacha ba goeroenga. 
LUK.3_1.21	II. 
LUK.3_1.22	Ba mõi mitooe chõnia Geheha niʼamoniʼõ, moboto wamaigira, hoelõ marafadi; ba so zihede moroi ba zoroego, imane: 
LUK.3_1.23	III. 
LUK.3_1.24	ba ono Mata daʼõ, ba ono Lewi daʼõ, ba ono Melechi daʼõ, ba ono Janaʼi daʼõ, ba ono Josefo daʼõ, 
LUK.3_1.25	ba ono Matatia daʼõ, ba ono Gamosi daʼõ, ba ono Naʼoema daʼõ, ba ono Geseli daʼõ, ba ono Nangai daʼõ, 
LUK.3_1.26	ba ono Maʼata daʼõ, ba ono Matatia daʼõ, ba ono Zemaʼi daʼõ, ba ono Josecho daʼõ, ba ono Joeda daʼõ, 
LUK.3_1.27	ba ono Joʼana daʼõ, ba ono Resa daʼõ, ba ono Zeroebabeli daʼõ, ba ono Zalatiëli daʼõ, ba ono Neri daʼõ, 
LUK.3_1.28	ba ono Melechi daʼõ, ba ono Nadi daʼõ, ba ono Gosa daʼõ, ba ono Gelimada daʼõ, ba ono Gero daʼõ, 
LUK.3_1.29	ba ono Jesoe daʼõ, ba ono Geliëzeri daʼõ, ba ono Jore daʼõ, ba ono Mata daʼõ, 
LUK.3_1.30	ba ono Lewi daʼõ, ba ono Zimeoni daʼõ, ba ono Joeda daʼõ, ba ono Josefo daʼõ, ba ono Jona daʼõ, ba ono Geliaki daʼõ, 
LUK.3_1.31	ba ono Melea daʼõ, ba ono Mena daʼõ, ba ono Matata daʼõ, ba ono Natano daʼõ, ba ono Dawido daʼõ, 
LUK.3_1.32	ba ono Gizaʼi daʼõ, ba ono Gobedi daʼõ, ba ono Mboasi daʼõ, ba ono Zala daʼõ 
LUK.3_1.33	ba ono Nahaso daʼõ, ba ono Gaminadabi daʼõ, ba ono Gadami daʼõ, ba ono Gareni daʼõ, ba ono Geseromo daʼõ, ba ono Weresi daʼõ, ba ono Joeda daʼõ, 
LUK.3_1.34	ba ono Jakobo daʼõ, ba ono Gizaʼaki daʼõ, ba ono Gaberahamo daʼõ, ba ono Dara daʼõ, ba ono Nachori daʼõ, 
LUK.3_1.35	ba ono Zeroechi daʼõ, ba ono Ragoe daʼõ, ba ono Waleki daʼõ, ba ono Geberi daʼõ, ba ono Zala daʼõ, 
LUK.3_1.36	ba ono Gaʼina daʼõ, ba ono Garafasa daʼõ, ba ono Zemi daʼõ, ba ono Noachi daʼõ, ba ono Lameki daʼõ, 
LUK.3_1.37	ba ono Metoesala daʼõ, ba ono Chenoki daʼõ, ba ono Jaredi daʼõ, ba ono Maleleli daʼõ, ba ono Kaʼina daʼõ, 
LUK.3_1.38	ba ono Genosi daʼõ, ba ono Zeti daʼõ, ba ono Gadamo daʼõ, ba chõ Lowalangi daʼõ. 
LUK.4_1.1	I. 
LUK.4_1.2	ba itandraigõ ia Afõcha, õfa woeloe wongi waʼara. Ba lõ si manga ia, gõtõ mbongi andrõ, ba me no aefa daʼõ, ba olofo ia. 
LUK.4_1.3	Ba imane chõnia Afõcha: Na ono Lowalangi ndraʼoegõ, ba hede ba gara andrõ, enaʼõ tobali roti. 
LUK.4_1.4	Ba itema linia Jesoe, imane: No so ba zoera: ”Tenga ha ba gõnia aoeri niha.” 
LUK.4_1.5	Ba iʼohe ia jaw̃a ba hili, iʼoromaʼõ chõnia fefoe mbanoea ba goeli danõ, ha mamõʼi hõrõ waʼara. 
LUK.4_1.6	Ba imane chõnia Afõcha: Chõoe oebeʼe waʼabõlõ andrõ fefoe, awõ lachõminia; noa sa moebeʼe ba dangagoe, ba oebeʼe ba zomasido. 
LUK.4_1.7	Ba na õtoehi danõ fõnagoe, wangaloeloe chõgoe, ba chõoe dania ia fefoe. 
LUK.4_1.8	Ba itema linia Jesoe, imane chõnia: No so ba zoera: ”Chõ Zoʼaja jaʼoegõ mangaloeloe ndraʼoegõ, ba ha jaʼia õfosoemange.” 
LUK.4_1.9	Ba iʼohe ia ba Jeroezalema, ifaʼaso ba mboemboe gosali, imane chõnia: Na Ono Lowalangi ndraʼoegõ, ba tiboʼõgõ tooe ba daʼe. 
LUK.4_1.10	Noa sa so ba zoera: ”Iw̃aʼõ ba malaʼika andrõ chõnia, ba chõmõ andrõ, enaʼõ larorogõ ndraʼoegõ; 
LUK.4_1.11	lataja dania tangara ndraʼoegõ, fa bõi manendre gaheoe ba gara.” 
LUK.4_1.12	Ba itema linia Jesoe, imane chõnia: No moew̃aʼõ: ”Bõi tandraigõ Lowalangi, Soʼaja jaʼoegõ.” 
LUK.4_1.13	Ba me no iʼoʼozoei Afõcha fefoe wanandraigõ, ba ibõhõi ia oea, folombase ginõtõ. 
LUK.4_1.14	Ba ifoeli ia ba Galilaia Jesoe, ba waʼabõlõ Geheha, ba hoemõngõ doeriania ba danõ si fasoei andrõ fefoe. 
LUK.4_1.15	Ba mamahaõ ia ba zekola chõra, ba oi dozi lasoeno ia. 
LUK.4_1.16	II. 
LUK.4_1.17	Ba labeʼe chõnia zoera Jesaja, samaʼeleʼõ andrõ, ba me ibokai zoera andrõ, ba iʼila nisoera andre: 
LUK.4_1.20	Ba igõloegõ zoera, ibeʼe chõ zangai halõw̃õ, ba moedadao ia. Ba oi lanehegõ ia, dozi si so ba zekola andrõ. 
LUK.4_1.21	Ba ibõrõtaigõ fahoehoeo chõra, imane: Maõchṍ andre no itõrõ zi so ba zoera andrõ, irongo tõgi dalingami. 
LUK.4_1.22	Ba oi dozi lafadoehoeʼõ ia, ba ahõlihõli dõdõra, ba daroma li andrõ, somasi niha hoehoeonia andrõ, ba lamane: Hadia, Tenga ono Josefo daʼõ? 
LUK.4_1.23	Ba imane chõra: Doehoe, miw̃aʼõ sa chõgoe gamaedola andrõ: ” Daloedaloeni ndraʼoegõ, sameʼe daloedaloe!” Hadia nirongoma, nilaoe ba Gafanaoema, ba laoe gõi ba daʼe, ba mbanoeada. 
LUK.4_1.24	Ba imane: Si ndroehoe niw̃aʼõgoe chõmi, lõ samaʼeleʼõ, somasi mbanoeara, 
LUK.4_1.25	Ba oew̃aʼõ chõmi, tenga faja: Ato lacha mbanoea ba Ndraono Gizeraëli, me loeo so Gelija, me tedoehõ mbanoea si jaw̃a zi medõloe fache a matonga, me tobali lofo seboea ba danõ maʼasagõrõ, 
LUK.4_1.26	ba lõ nifatenge Elija, samõsa lõʼõ, ha ba Zarefa andrõ, ba danõ Zidona, ba ndra alawe, lacha mbanoea andrõ. 
LUK.4_1.27	Ba ato zobooe aoeri ba Ndraono Gizeraëli, me loeo Gelisa andrõ, samaʼeleʼõ, ba samõsa lõ nifadõhõ fõchõ, jaʼira, baero Ndrawa Garamo andrõ, Naʼema. 
LUK.4_1.28	Ba dozi si so ba zekola andrõ, ba mofõnoe sibai, me larongo daʼõ. 
LUK.4_1.29	Ba maoso ira, latoeliʼõ ia baero mbanoea laʼohe ia ba zinga hili andrõ, ba nitaroeʼõ banoea andrõ chõra, enaʼõ latiboʼõ ia si tooe. 
LUK.4_1.30	Ba itõrõ manõ gotaloeara, wofanõ. 
LUK.4_1.31	III. 
LUK.4_1.32	ba tobali dõdõra ba wamahaõnia, me hoehoeo sabõlõ hoehoeonia. 
LUK.4_1.33	Ba so ba zekola andrõ niha sobechoe si raʼiõ. Ba moeʼao ia, eboea linia, imane: 
LUK.4_1.34	Alai ndraʼo! hadia niw̃aʼõoe chõma, Jesoe, banoea Nazareta? Hadia, ba wamakiko jaʼaga mõi ndraʼoegõ? Oeʼila ha niha ndraʼoegõ, niʼamoniʼõ andrõ, chõ Lowalangi! 
LUK.4_1.35	Ba itenaw̃a ia Jesoe, imane: Bõi hedehede, ba hetaʼõ chõnia. Ba ilaoegõ tooe ia bechoe andrõ, ba hoenõ niha ba iheta ia chõnia, lõʼõ sa ifakiko. 
LUK.4_1.36	Ba oi tobali dõdõra fefoe, ba fahoehoeo ira, lamane: Hadia li daʼõ, wa tola manõ iʼabeʼeʼõ wangoemaʼõ ba mbechoe si raʼiõ andrõ, ba laheta ira? 
LUK.4_1.37	Ba hoemõngõ doeriania ba mbanoea si fasoei andrõ fefoe.
LUK.4_1.38	Ba maoso ia, iheta ia ba zekola, mõi ia ba nomo Zimoni. Ba no achõmõ sibai matoea Zimoni ira alawe, ba mangandrõ ira chõnia, ba chõnia andrõ. 
LUK.4_1.39	Ba ifaõndrõ ia jaw̃ania, itenaw̃a waʼachõmõ andrõ, ba dõhõ. Ba iʼanemaʼõ maoso, mõi ia ngoningoninia. 
LUK.4_1.40	Ba aechoeʼaechoe loeo, ba dozi si so sofõchõ, hadia ia ngawalõ wõchõ, ba laʼohe chõnia. Ba idozigõ ira wanoefa tangania, wamadõhõ fõchõra. 
LUK.4_1.41	Ba ato gõi zaheta bechoe, moeʼao ira, lamane: Ono Lowalangi ndraʼoegõ! Ba itenaw̃a ira, lõ itehe law̃aʼõ, wa no laʼila, wa Keriso ia.
LUK.4_1.42	Ba mahemoloe õ, si hoelõ wongi, ba mofanõ ia, isaw̃a naha si lõ nihaniha, ba laʼaloei ia sato, laʼondrasi ia, ba lataha ia, fa bõi iheta ia chõra. 
LUK.4_1.43	Ba imane chõra: Lõ tola lõ oetoeriagõ ba mbanoea bõʼõ gõi doeria somoeso dõdõ andrõ, toeria mbanoea Lowalangi andrõ; ba daʼõ sa tefatenge ndraʼo. 
LUK.4_1.44	Ba mangombacha ia ba zekola chõra misa, ba Galilaia.
LUK.5_1.1	I. 
LUK.5_1.2	Ba iʼila doendraha, doea rozi, ba zinga nene, no larõi sangai īʼa, mamabago kiri. 
LUK.5_1.3	Ba mõi ia jaw̃a ba doendraha si sara, toendraha Wetero, iʼandrõ chõnia, enaʼõ isola maʼifoe, iheta baene. Ba moedadao ia ba doendraha, mamahaõ niha sato. 
LUK.5_1.4	Ba me no ibato hoehoeo, ba imane chõ Zimoni: Misola ba zabacha ba milaoe giri, ba wamaʼoeʼoe iʼa. 
LUK.5_1.5	Ba itema linia Simoni, imane: He samahaõ, sara wongi manõ no maʼeregeisi dõdõma, ba lõ sahoeloe ndraʼaga; ba me no õw̃aʼõ, ba oelaoe giri. 
LUK.5_1.6	Ba lalaoe, ba ahoeloe ira īʼa, oja sibai; ba aetoeʼaetoe girira. 
LUK.5_1.7	Ba lachawi tanga nawõra, si so ba doendraha si sara, enaʼõ mõi ira moeloeloei chõra. Ba so ira, ba lafoʼõsi doendraha, maʼadoea, irege ahõndrõhõndrõ. 
LUK.5_1.8	Ba me iʼila daʼõ Simoni Fetero, ba itoehi danõ fõna Jesoe, imane: He Toea, hetaʼõ chõgoe, me no niha si so horõ ndraʼo! 
LUK.5_1.9	Noa sa ihawoei ia faʼataʼoe ba awõnia fefoe, ba wangai īʼa andrõ, sahoeloe ira; 
LUK.5_1.10	si manõ gõi Jakobo ba Johane, ono Zebedaio andrõ, awõ Zimoni. Ba imane Jesoe chõ Zimoni: Bõi ataʼoefi, iʼotarai daʼe, ba samaʼoeʼoe niha ndraʼoegõ. 
LUK.5_1.11	Ba laʼohe baene doendraha, larõi fefoe hadia ia ba laʼoʼõ ia. 
LUK.5_1.12	II. 
LUK.5_1.13	Ba iʼoroʼõ dangania Jesoe, itoefa, imane: Edõna ndraʼo, jadõhõ; ba iʼanemaʼõ aheta chõnia mbooe aoeri andrõ. 
LUK.5_1.14	Ba iw̃aʼõ chõnia, bõi jamoeʼombachaʼõ, gõfoe ha õchõ, imane: Ae sa, oromaʼõ ndraʼoegõ chõ gere, ba beʼe zoemange andrõ, ba waʼadõhõ andrõ, si mane niʼoroiʼõ Moze ba wamoedoehoeʼõ chõra. 
LUK.5_1.15	Ba tedooe na waʼaterongo doeriania, ba owoelo niha, ato sibai, ba wamondrondrongo ba ba wamamadõhõʼõ fõchõra. 
LUK.5_1.16	Ba iheta ia, isaw̃a zi lõ nihaniha ba mangandrõngandrõ ia. 
LUK.5_1.17	III. 
LUK.5_1.18	Ba hiza, so niha solohe ira matoea, samõsa, si mate dambai, ba gaso. Ba laʼaloei lala, wolohe jomo ba wanooeʼõ tooe jaʼia fõnania. 
LUK.5_1.19	Ba me lõ lasõndra lala, wolohe jomo, ba waʼato niha, ba mõi ira jaw̃a ba gero zagõ, lafatõrõ ia ba zagõ, wanada jaʼia, fabaja kaso, bacha ba hoenõ niha, fõna Jesoe. 
LUK.5_1.20	Ba me iʼila wamatira, ba imane: He le, no moeʼefaʼõ chõoe horõoe. 
LUK.5_1.21	Ba labõrõtaigõ sangila amachoita ba farizaio lafatooetooe tõdõra, lamane: Ha niha daʼõ, sangaohangaoha andrõ; ha niha zi tola mangefaʼõ horõ, baero Lowalangi, ha jaʼia? 
LUK.5_1.22	Ba me iʼila geraʼerara Jesoe ba imane chõra: Hana wa mifatooetooe tõdõmi? 
LUK.5_1.23	He zaoha ira fangoemaʼõ: aefa chõoe horõoe, ba ma fangoemaʼõ: faoso ba owaõwaõ? 
LUK.5_1.24	Ba enaʼõ miʼila, tola iʼefaʼõ horõ ba goeli danõ Ono Niha — ba imane ba zi mate dambai andrõ: Daʼõ ligoe chõoe: Faoso, ohe gasomõ ba foeliʼõ jomo chõmi. 
LUK.5_1.25	Ba iʼanemaʼõ maoso, ba zanehe ira, iʼohe nahania andrõ, mofanõ ia mijomo chõra, isoeno Lowalangi. 
LUK.5_1.26	Ba oi tobali dõdõra, ba lasoeno Lowalangi ba oi so waʼataʼoera, lamane: Si lõ fabõbõ ba dõdõda niʼilada maʼõchõ andre.
LUK.5_1.27	IV. 
LUK.5_1.28	Oʼõ ndraʼo. Ba irõi fefoe, hadia ia, maoso ia, iʼoʼõ. 
LUK.5_1.29	Ba ifodiwo ia Lewi ba nomonia, ato nikaoni niha, ato sibai zi manga awõra, sanema beo, awõ niha bõʼõ. 
LUK.5_1.30	Ba koemõkõkõkõ warizaio ba sangila amachoita chõra, ba nifahaõnia, lamane: Hana wa oroedoe manga ami ba zanema beo ba ba zi so horõ andrõ? 
LUK.5_1.31	Ba itema lira Jesoe, imane chõra: 
LUK.5_1.33	V. 
LUK.5_1.34	Ba imane chõra Jesoe: Hadia, miʼila mifamoni nawõ zangowaloe, fatoea awõra zangowaloe andrõ? 
LUK.5_1.35	Ba so sa mbaw̃a dania — ba na aheta chõra zangowaloe, awena dania mamoni ira, na baw̃a daʼõ. 
LUK.5_1.36	Ba iw̃aʼõ chõra gamaedola gõi, imane: Lõ itika mbalobalo niha ba noecha si bohooe, ba itagoe ba mbaroe satoea, ba na imanõ, ba atika zi bohooe ibeʼe ba lõʼõ sa atṍ fabõbõ ba zatoea mbalobalo nihalõ ba zi bohooe. 
LUK.5_1.37	Ba lõ solaoe agoe si bohooe ba nahia satoea, ba na so zolaoe daʼõ, ba ireʼa nahia andrõ agoe si bohooe andrõ, ba jaʼia, ba adoewa, ba nahia, ba tekiko. 
LUK.5_1.38	Ba nahia si bohooe lalaoe nagoe si bohooe. 
LUK.5_1.39	Ba ha niha fefoe, zi no mamadoemadoe si no ara, ba lõ omasi ia zi bohooe, imane sa: Sõchi zi no ara andrõ.
LUK.6_1.1	I. 
LUK.6_1.2	Ba so warizaio õsa, ba lamane: Hana wa milaoe zi lõ tola ba loeo sabato? 
LUK.6_1.3	Ba hoemede Jesoe, imane chõra: Hadia, lõ nibasomi gõi, hadia nilaoe Dawido, me olofo ia ba awõnia fao? 
LUK.6_1.4	Wa no mõi ia ba nomo Lowalangi, wa ihalõ roti nifaigifaigi andrõ, iʼā, ba ibeʼe gõi ba nawõnia fao, si lõ tola iʼā niha bõʼõ, ha ere. 
LUK.6_1.5	Ba imane chõra: Soʼaja sabato gõi Nono Niha andrõ.
LUK.6_1.6	II. 
LUK.6_1.7	Ba ladarodarogõ ia sangila amachoita, awõ warizaio, na ifadõhõ wõchõ, ba loeo sabato, enaʼõ lasõndra wangadoegõ jaʼia. 
LUK.6_1.8	Ba iʼila geraʼerara; ba imane ba niha andrõ, si so tanga si no ariri andrõ: Faoso, ae ba daʼe; ba maoso ia, mõi ia. 
LUK.6_1.9	Ba imane chõra Jesoe: Oesofoe chõmi, hadia, tola lalaoe zi sõchi, na loeo sabato, ba ma si lõ sõchi lalaoe, hadia, laʼorifi niha, ma lafakiko? 
LUK.6_1.10	Ba ifachõlõ ia, inehegõ ira fefoe, ba imane chõnia: Oroʼõ dangaoe. Ba iʼoʼõ, ba teʼazõchi dangania. 
LUK.6_1.11	Ba oi so waʼafõchõ dõdõra, ba fahoehoeo ira, he lawisa chõ Jesoe andrõ. 
LUK.6_1.12	III. 
LUK.6_1.13	Ba me moloeo, ba hoemede ia ba nifahaõnia, ba itoetoejoe zi felendroea, ba chõra, nifotõinia sinenge gõi. 
LUK.6_1.14	Simoni andrõ, nibeʼenia tõi Fetero gõi ba Andrea, talifoesõnia, ba Jakobo ba Johane ba Filifo ba Batolomaio, 
LUK.6_1.15	ba Mataio ba Toma ba Jakobo, ono Galifaio, ba Simoni, nifotõi selote, 
LUK.6_1.16	ba Joeda, ono Jakobo, ba Joeda, banoea Kariota, si manga mbõli dania.
LUK.6_1.17	IV. 
LUK.6_1.18	teʼorifi gõi nifakao mbechoe si raʼiõ. 
LUK.6_1.19	Ba dozi niha zangaloei fombambaja jaʼia, me no o waʼabõlõ, si otarai chõnia, famadõhõ wõchõra fefoe. 
LUK.6_1.20	Ba ifachõlõ ia, ifaigi nifahaõnia ba imane: 
LUK.6_1.23	Miʼomoesoiʼõ dõdõmi, na loeo si manõ, miʼamarõga; hiza sa, eboea loeomi ba zoroego. Si manõ sibai wolaoe ndra toeara, ba zamaʼeleʼõ andrõ. 
LUK.6_1.24	Ba alai sa ami, soʼanaʼa! noa saʼae mitema wondrara dõdõmi andrõ. 
LUK.6_1.25	Alai ami, saboeso iadaʼe, olofo saʼae ami dania. Alai ami, saʼiki iadaʼe! aboe saʼae dania dõdõmi ba megeʼege ami. 
LUK.6_1.26	Alai ami, na lasoeno ami niha fefoe! si manõ sibai sa gõi wolaoe ndra toeara ba zamaʼeleʼõ sofaja andrõ. 
LUK.6_1.27	Ba jaʼami, samondrongo, ba daʼõ ligoe chõmi: Miʼomasiʼõ zi faʼoedoe chõmi, mitolo zi fatioe tõdõ chõmi 
LUK.6_1.28	mifahowoeʼõ zangelifi jaʼami; miʼangandrõ salahi zangosiwawõi jaʼami. 
LUK.6_1.29	Na so zamalisi boʼõmõ, ba oroʼõ chõnia zi tambai gõi, ba na so zangai lembeoe, ba loeloe chõnia mbaroe gõi. 
LUK.6_1.30	Fefoe ha niha zangandrõ chõoe, ba beʼe chõnia, ba na so zangai si so chõoe, ba bõi andrõ mangawoeli. 
LUK.6_1.32	Ba na miʼomasiʼõ zangomasiʼõ jaʼami, ba hadia waʼeboea dõdõ chõmi! he niha si lõ atoelõ, ba laʼomasiʼõ gõi zangomasiʼõ jaʼira. 
LUK.6_1.33	Ba na mitolo sa zanolo jaʼami, ba hadia waʼeboea dõdõ chõmi? Si manõ sa gõi zi so horõ andrõ. 
LUK.6_1.34	Ba na mibeʼe nifalali ba nidõnadõnami mitema mangawoeli, ba hadia waʼeboea dõdõ chõmi? Labeʼe gõi nifalali si lõ atoelõ ba zi lõ atoelõ, enaʼõ latema mangawoeli zi manõ zoei. 
LUK.6_1.35	Ba miʼomasiʼõ zi faʼoedoe chõmi, ba mitolo ba mibeʼe nifalahi ba zi lõ midõnadõna hadia ia mangawoeli, ba eboea loeomi, ba ono Wondrege Zalaw̃a ami, me eboea dõdõnia ba zi lõ mangandrõ saoha gõlõ gõi ba ba zi lõ sõchi. 
LUK.6_1.36	Ja sahachõ tõdõ ami, si mane faʼahachõ dõdõ Namami andrõ 
LUK.6_1.37	Ba bõi mihoekoe niha, ba lõʼõ manõ tehoekoe ami gõi. Ba bõi miʼetoeʼõ hoekoe, ba lõʼõ manõ laʼetoeʼõ hoekoemi. Miʼefaʼõ zala, ba teʼefaʼõ zalami. 
LUK.6_1.38	Mibeʼe, ba tebeʼe chõmi; soeʼasoeʼa nifozoezoe, nisõsõ, nihõndrõgõ, si falawoe, lafadoewa ba gahetami; soeasoeʼa sa niʼanoeʼaʼõmi, laʼanoeʼaʼõ zoei chõmi dania. 
LUK.6_1.39	Ba iw̃aʼõ chõra gamaedola, imane: Hadia, tola gõi iʼohe danga zaoeʼa niha saoeʼa, ba lala? Tenga faoma aechoe ira ba dõgi? 
LUK.6_1.40	Tenga seboea moroi chõ zamahaõ nifahaõ; ba dozi dania, na nifamaha, si mane samahaõ jaʼira. 
LUK.6_1.41	Ba hana wa õʼila golowingõ ba hõrõ dalifoesõoe, ba boto geoe ba horõmõ, ha lõ õʼila? 
LUK.6_1.42	Hadia wa tola õwaʼõ chõ dalifoesõoe: He gaʼa daʼoeheta golowingõ andrõ ba hõrõoe, ba jaʼoegõ, ba lõ õʼila mboto geoe andrõ ba hõrõmõ? He samini tõdõ! Ofõnaiʼõ wangeheta boto geoe andrõ ba hõrõmõ, ba awena õfaigi wangeheta olowingõ bā hõrõ dalifoesõoe. 
LUK.6_1.43	Lõʼõ sa eoe si sõchi, sowoea boea sobooe, ba lõʼõ gõi eoe sobooe, sowoea boea si sõchi. 
LUK.6_1.44	Fefoe ngawalõ dõla geoe, ba ba mboenia taʼila he wisa. Lõ lateteoe marafala ba manaze, ba lõ lateteoe mboea nagoe ba zaʼasaʼa mao. 
LUK.6_1.45	Niha si sõchi ifaloeagõ zi sõchi, moroi ba girõgirõ dõdõnia andrõ, si sõchi, ba si lõ sõchi, ba ifaloeagõ zi lõ sõchi, moroi ba zi lõ sõchi andrõ chõnia. Hadia sa zi no fahõna ba dõdõ, daʼõ wehede mbewe. 
LUK.6_1.46	Ba hana wa fasoʼaja ami chõgoe, wangoemaʼõ: He Soʼaja! he Soʼaja! ba lõ miʼoʼõ niw̃aʼõgoe? 
LUK.6_1.47	Dozi si mõi chõgoe, samondrongo ligoe, soloʼõ jaʼia — ba daʼoeʼombachaʼõ chõmi, ha chõ fachilichili ia. 
LUK.6_1.48	Ba niha solaoe omo fachilichili ia, sogoʼo tanõ, abacha, sanandrõsaigõ ba gara tojo gehomo. Ba me eboea nidanõ ba itõrõ nomo andrõ hohooe, ba tebai ifadõgõ, me no sõchi wanaroeʼõ jaʼia. 
LUK.6_1.49	Ba na so zamondrongo ba na lõ iʼoʼõ, ba no fachilichili ba niha sanaroeʼõ omo ba danõ si lõ danedane tooe: me itõrõ hohooe nidanõ, ba iʼanemaʼõ asoʼa, ba abõlõbõlõ waʼasoʼa nomo daʼõ.
LUK.7_1.1	I. 
LUK.7_1.2	Ba so zofõchõ, onali mate, sawoejoe goemandra, somasi ia. 
LUK.7_1.3	Ba me irongo Jesoe sochõ, ba ifatenge chõnia zatoea niha Jehoeda, ifaʼandrõʼõ chõnia, enaʼõ mõi ia moeʼorifi zawoejoenia. 
LUK.7_1.4	Ba me faloecha ira Jesoe, ba laforege wangandrõ chõnia, lamane: Tola sa õʼoʼõ chõnia daʼõ; 
LUK.7_1.5	me no sangomasiʼõ jaʼita, ba no jaʼia zolaoe chõda omo zekola andrõ. 
LUK.7_1.6	Ba mõi Jesoe, fao ia chõra. Ba me no ahatõ saʼae ia ba nomo, ba ifatenge zi fahoewoe chõnia koemandra andrõ, imane: He Toea! bõi akao ndraʼoegõ, ambõ sa ndraʼo, mõiʼõ ba nomogoe. 
LUK.7_1.7	Andrõ gõi oew̃aʼõ tõdõgoe, tenga si nangea mõi ndraʼo chõoe; ba hede manõ ha samboea li, ba dõhõ wõchõ zawoejoegoe. 
LUK.7_1.8	Jaʼodo gõi, ba no niha, si so barõ mbawa zalaw̃a ndraʼodo, ba so barõ mbawagoe zaradadoe, ba na oemane ba zi samõsa: Aeʼe, ba mofanõ ia, ba ba zi samõsa: Aine, ba iʼondrasido; ba na oew̃aʼõ chõ zawoejoegoe: Halõw̃õoe daʼõ, ba ihalõ. 
LUK.7_1.9	Ba me irongo daʼõ Jesoe, ba ahõlihõli dõdõnia chõnia, ba ibaliʼõ ia ba niha sato, soloʼõ jaʼia, imane: Oew̃aʼõ chõmi, ba Ndraono Gizeraëli na i, ba lõ nisõndragoe famati si manõ. 
LUK.7_1.10	Ba me mangawoeli ba nomo zinenge no mege, ba no dõhõ wõchõ zawoejoe andrõ, fõnara.
LUK.7_1.11	II. 
LUK.7_1.12	Ba me no ahatõ ia ba mbawa gõli, ba hiza, laʼohe baero zi mate, awai nono ninania, ba lacha mbanoea nina, ba ato zi fao chõnia banoeara. 
LUK.7_1.13	Ba me iʼila ia Soʼaja, ba ahachõ dõdõnia ia, imane chõnia: Bõi eʼe! 
LUK.7_1.14	Ba iʼondrasi, ibabaja hasi, ba labadoegõ ira sangosaʼõ, ba imane: He ono matoea! daʼõ ligoe chõoe: Faoso! 
LUK.7_1.15	Ba moedadao zi mate, ibõrõgõ moehede; ba ibeʼe chõ ninania Jesoe. 
LUK.7_1.16	Ba ihawoei ira fefoe faʼataʼoe, lasoeno Lowalangi, lamane: No maoso zamaʼeleʼõ seboea ba chõda, ba no mõi moefaigi mbanoeania Lowalangi. 
LUK.7_1.17	Ba hoemõngõ doeriania andrõ ba danõ Joedaia maʼasagõrõ ba ba danõ si fasoei fefoe. 
LUK.7_1.18	III. 
LUK.7_1.19	daroea, ifatenge ira chõ Zoʼaja, imane: Hadia, jaʼoegõ zi mõi andrõ, ma mabaseʼõ dánõ bõʼõ? 
LUK.7_1.20	Ba me faloecha ira chõnia, ba lamane: Johane andrõ, samajagõ idanõ, ifatenge ndraʼaga chõoe, imane: Hadia, jaʼoegõ zi mõi andrõ, ma mabaseʼõ dánõ bõʼõ? 
LUK.7_1.21	Ba faoedoe daʼõ sibai, ba ato itolo sofõchõ ba si so famakao ba sobechoe si lõ sõchi; ba ba zaoeʼa iʼamoealagõ wangila niha, ato ira. 
LUK.7_1.22	Ba itema lira imane chõra: Mifoeli ami, miʼombachaʼõ chõ Johane hadia niʼila hõrõmi ba hadia nirongomi. Ifoeli laʼila niha saoea, mowaõwaõ zi no omboejoemboejoe, dõhõ wõchõ zobooe aoeri, larongo li niha safiso, tesoesoegi zi no mate ba teʼombachaʼõ doeria somoeso dõdõ ba zi noemana; 
LUK.7_1.23	ba 
LUK.7_1.24	IV. 
LUK.7_1.25	Ma hadia nifaigimi, wa mõi baero ami mege? Hadia, niha si so noecha somboejoemboejoe? Hiza, ba nomo zalaw̃a so niha si so noecha soginigini, ba sangehao gõra. 
LUK.7_1.26	Ma hadia nifaigimi, wa mõi baero mege ami? Hadia, samaʼeleʼõ? Si ndroehoe niw̃aʼõgoe chõmi, si no eboea gõi moroi ba zamaʼeleʼõ. 
LUK.7_1.27	Jaʼia zi so ba zoera andrõ: ”Hiza oefowaõwaõ malaʼika andrõ chõgoe, fõnaoe, sangehao lalamõ fõnaoe”. 
LUK.7_1.28	Oew̃aʼõ chõmi, samõsa lõ samaʼeleʼõ, seboea moroi chõ Johane andrõ, samajagõ idanõ, ba niʼadonogõ ndra alawe, fefoe. Ba fondrege zideʼide ba mbanoea Lowalangi andrõ, ba no eboea moroi chõnia. 
LUK.7_1.29	Ba niha fefoe, samondrongo, ba sanema beo andrõ, ba satoelõ Lowalangi law̃aʼõ, ba lafabajagõʼõ idanõ ira, famajagõ idanõ andrõ, chõ Johane. 
LUK.7_1.30	Ba farizaio andrõ, ba sangila amachoita, ba labaliʼõ si lõ boto dõdõ Lowalangi andrõ chõra, me lõ edõna ira wamajagõ idanõ andrõ chõnia. 
LUK.7_1.31	Ba ha oebeʼe famaedo niha si sagõtõ andre, ba ha chõ fachilichili ira? 
LUK.7_1.32	Ba ndraono fachilichili ira, sidadao ba kade, si faoma moeʼao chõ nawõra, wangoemaʼõ: No malaoe zigoe chõmi, ba lõ solaja ami; no faʼalaʼalai ndraʼaga chõmi, ba lõ seʼē ami. 
LUK.7_1.33	Noa sa mõi Johane andrõ, samajagõ idanõ, lõ iʼā roti, ba lõ ibadoe nagoe, ba mimane: Sobechoe. 
LUK.7_1.34	Ba no mõi Nono Niha, mangamanga ia, ba mamadoemadoe hadia ia, ba mimane: Hiza niha soloeʼaloeʼa, saboesoboeso agoe ba si fahoewoe ba zanema beo ba ba zeboea horõ! 
LUK.7_1.35	Ba tobali samoeʼa ba hoeloe waʼatoeatoea andrõ nononia fefoe.
LUK.7_1.36	V. 
LUK.7_1.37	Ba hiza ndra alawe, banoea daʼõ, seboea horõ, me no irongo, no mõi ia manga ba nomo warizaio andrõ, ba iʼohe zamba boeliboeli kara fanicha samohoea, 
LUK.7_1.38	iʼondrasi moroi foeri gahenia ba meʼe, ibõrõgõ ibasõi gahe idanõ hõrõnia ba iʼosi boenia, iʼago gahe ba ibajoini fanicha no mege. 
LUK.7_1.39	Ba me iʼila daʼõ farizaio andrõ, sogaoni jaʼia, ba imane dõdõnia: Na samaʼeleʼõ daʼõ, ba iʼila enaʼõ ha niha, ba he wisa mboeaboea ndra alawe andrõ, sombambaja jaʼia, wa no seboea horõ. 
LUK.7_1.40	Ba hoemede chõnia Jesoe, imane chõnia: So niw̃aʼõgoe chõoe, Simoni. Ba imane: Waʼõ, samahaõ. [Ba imane]: 
LUK.7_1.41	So zosoegilõ, daroea zoʼõmõ chõnia; õmõ zi samõsa, ba doea ngaotoe a lima woeloe roefia, ba õmõ zi samõsa, ba doea woeloe a lima. 
LUK.7_1.42	Ba me lõ chõra famoeʼa, ba faoma ibeʼe boealania chõra zoegilõnia andrõ. Ba ha niha ba zi daroea andrõ zabõlõ mangomasiʼõ jaʼia? 
LUK.7_1.43	Itema linia Simoni, imane: Ba dõdõgoe, seboea ibeʼe boeala. Ba imane chõnia: Si ndroehoe niw̃aʼõoe. 
LUK.7_1.44	Ba ibaliʼõ ia ba ndra alawe andrõ, imane chõ Zimoni: Hadia, õʼila ndra alawe andrõ? No mõido ba nomooe; idanõ chõgoe, ba gahe, ba lõ nibeʼeoe. Ba daʼe, ba no ibasõi taw̃a hõrõnia gahegoe, ba boenia wolosi chõnia. 
LUK.7_1.45	Lõ si faʼago bawa ndraʼoegõ chõgoe. Ba daʼe, ba iʼotarai mõi ia jomo, ba lõ nibatonia fangago ahegoe. 
LUK.7_1.46	Lõ nibajoinioe fanicha hõgõgoe. Ba daʼe, ba no ibajoini gahegoe fanicha samohoea. 
LUK.7_1.47	Andrõ oew̃aʼõ chõoe: 
LUK.7_1.48	Ba imane ba ndra alawe andrõ: No moebeʼe aefa chõoe horõoe. 
LUK.7_1.49	Ba labõrõtaigõ awõnia ba wemanga, lamane dõdõra: Ha niha daʼõ, sangefaʼõ horõ gõi? 
LUK.7_1.50	Ba imane ba ndra alawe andrõ: 
LUK.8_1.1	I. 
LUK.8_1.2	ba ira alawe õsa, nifofanõ bechoe si lõ sõchi ba nifadõhõ fõchõ, Maria andrõ, banoea Magadala, ba zaheta bechoe andrõ, si fitoe, 
LUK.8_1.3	ba Johana, foʼomo Choesa andrõ, doeroetoeli Herode ba Soesana ba tánõ bõʼõ na, ato, sanolo jaʼira balazo.
LUK.8_1.4	Ba me ato zowoelo niha, ba me laʼoʼõ ia moroi ba mbanoea misa, ba ilaoe chõra gamaedola, imane: 
LUK.8_1.5	No mõi zamazaewe tanõmõ, ba wamazaewe tanõmõ zinanõ chõnia. Ba ba wamazaewenia, ba so zi gõna ba lala, ba lahoendrahoendra niha ba laʼā fofo ba daloe mbanoea. 
LUK.8_1.6	Ba so zi gõna ba dete gara, ba me motalinga, ba aleoe, me no okõlikõli danõ. 
LUK.8_1.7	Ba so zi gõna barõ ndroi, ba molewiõ gõi ndroi, ba mate zinanõ ibeʼe. 
LUK.8_1.8	Ba so zi gõna ba danõ si sõchi, ba motalinga ba iʼowoea zi doea woeloe zamba jõoe. Me iw̃aʼõ daʼõ, ba moeʼao ia, imane: Ha niha zi so tõgi dalinga, ba wamondrongo, ba jamoefondrondrongo! 
LUK.8_1.9	Ba lasofoe chõnia nifahaõnia, hadia geloeaha gamaedola andrõ. 
LUK.8_1.10	Ba imane: Chõmi no moebeʼe waʼaboto ba dõdõmi zi tobini andrõ, lala mbanoea Lowalangi andrõ. Ba da dánõ bõʼõ, ba ba gamaedola, enaʼõ lõ laʼila, he no anehe ira, ba enaʼõ lõ aboto ba dõdõra, he no larongo. 
LUK.8_1.11	Ba daʼõ geloeaha gamaedola no mege: Tanõmõ zinanõ andrõ, ba taroma li Lowalangi andrõ. 
LUK.8_1.12	Ba si so ba lala, ba jaʼia na so zamondrongo, ba aefa daʼõ, ba so Gafõcha, ba iheta daroma li andrõ ba dõdõra, enaʼõ lõ mamati ira, enaʼõ lõ aoeri. 
LUK.8_1.13	Ba si so ba dete gara, ba na larongo, ba labeʼe ba dõdõra, omoeso dõdõra, ba jaʼira, ba si lõ w̃aʼa, gõtõ iadaʼe mamati ira, ba na baw̃a wanandraigõ, ba lafoeli foeri. 
LUK.8_1.14	Ba si gõna barõ ndroi, ba jaʼia zi no mamondrongo, ba mofanõ, ba mate, ba waʼaboe dõdõ ba ba ganaʼa andrõ, ba ba zomasi dõdõra ba goeli danõ andre, ba lõ fachamõ atoea mboea. 
LUK.8_1.16	Lõ samaloegõ fandroe bowoa, na no itoenoe, ba lõ sameʼe barõ warate, ba naha wandroe ibeʼe, enaʼõ laʼila hagania si mõi jomo andrõ. 
LUK.8_1.17	Lõʼõ sa hadia ia zi tobini, si lõ oroma dania, ba lõ hadia ia nibaloegõ, si lõ teʼila dania ba si lõ toʼele dania. 
LUK.8_1.18	Ba mifaigi, he wisa wamondrongomi. Ha niha sa zi so, ba daʼõ tebeʼe, ba ha niha zi lõʼõ, ba ba daʼõ laheta gõi zi no so chõnia, niw̃aʼõnia. 
LUK.8_1.19	II. 
LUK.8_1.20	Ba teʼombachaʼõ chõnia: So tooe ninaoe ba talifoesõoe, si mõi mamaigi jaʼoegõ. 
LUK.8_1.21	Ba itema li, imane chõra: Inagoe ba talifoesõgoe daʼõ, samondrongo taroma li Lowalangi, ba soloʼõ.
LUK.8_1.22	III. 
LUK.8_1.23	Ba me molojo, ba mõrõ ia; ba ilaboe bade ba mbaw̃a, afõnoe nowo idanõ, ba tosasa ira. 
LUK.8_1.24	Ba mõi ira chõnia, lasoesoegi ia, lamane: He samahaõ! he samahaõ! tekiko ita! Ba maoso ia, itenaw̃a nangi, awõ ndroeloe, ba tebato ba ahono. 
LUK.8_1.25	Ba imane chõra: Heza so wamatimi? Ba ataʼoe ira ba ahõlihõli dõdõra, faoma lamane chõ nawõra: Taʼila ha niha daʼõ, wa ibeʼe goroisa ba nangi gõi ba ba ndroeloe, ba laʼoʼõ chõnia?
LUK.8_1.26	IV. 
LUK.8_1.27	Ba me no mõi ia ba danõ, ba ifaondragõ ia niha, moroi jomo ba mbanoea, si so bechoe, no ara saʼae lõ sonoecha ia, ba tenga jomo so ia, no ba lewatõ misa. 
LUK.8_1.28	Ba me iʼila Jesoe, ba moeʼao ia, itiboʼõ tooe ia fõnania, iʼeboeaʼõ linia, imane: Hadia niw̃aʼõoe chõgoe, Jesoe, Ono Lowalangi Fondrege Zalaw̃a? Oeʼandrõ chõoe, bõi fakao ndraʼo. 
LUK.8_1.29	Me iw̃aʼõ ba mbechoe si raʼiõ andrõ, iheta ia ba niha andrõ; noa sa asese idõnidõni, ba labõbõbõbõ ia rate ba fesoe gahe fangelama, ba iʼetoeʼetoeʼõ wesoe andrõ, ba iʼohe ia bechoe andrõ ba danõ si mate. 
LUK.8_1.30	Ba isofoe chõnia Jesoe, imane: Ha niha dõioe? Ba imane: Liwoe, me ato mbechoe, sanaw̃a jaʼia. 
LUK.8_1.31	Ba laʼandrõ chõnia, enaʼõ lõ iw̃aʼõ chõra weʼamõi ba gawoewoecha. 
LUK.8_1.32	Ba so ba daʼõ mbawi sambawá seboea, nikoebaloi ba hili, ba laʼandrõ chõnia, enaʼõ itehe chõra lasaw̃a daʼõ; ba itehe chõra. 
LUK.8_1.33	Ba laheta ira ba niha andrõ bechoe andrõ, lasaw̃a mbawi. Ba latiboʼõ ira ba nasi bawi andrõ, si sambawá, moroi ba zanaere, ba alõmõ. 
LUK.8_1.34	Ba me laʼila daʼõ koebalo, ba moloi ira, laʼombachaʼõ ba mbanoea ba ba zi fahalama misa. 
LUK.8_1.35	Ba mõi ira baero, ba wamaigi hadia, ba laʼondrasi Jesoe, ba laʼila niha no mege, ba zaheta bechoe andrõ, no doemadao ia fõna Jesoe, no monoecha, no dõhõ waʼowõhõ, ba ataʼoe ira. 
LUK.8_1.36	Ba si no anehe mege, ba laʼombachaʼõ chõra he wisa wangorifi sobechoe andrõ. 
LUK.8_1.37	Ba laʼandrõ chõnia, dozi niha andrõ, si fasoei Gadara, enaʼõ iheta ia chõra, me no ihawoei ira faʼataʼoe sabõlõbõlõ. Ba mõi ia baowo, ifoeli ia. 
LUK.8_1.38	Ba iʼandrõ chõnia niha andrõ, ba zaheta bechoe no mege, enaʼõ tola mõi ia awõnia. 
LUK.8_1.39	Ba ifofanõ, imane: Foeliʼõ chõmi, ba doenõdoenõ hadia nilaoe Lowalangi chõoe. Ba mofanõ ia, itõrõi mbanoea andrõ maʼasamboea, wanoeriagõ hadia nilaoe Jesoe chõnia.
LUK.8_1.40	V. 
LUK.8_1.41	Ba hiza niha, Jaʼiro dõi, satoea zekola, itoehi danõ fõna Jesoe, iʼandrõ chõnia, enaʼõ mõi ia ba nomonia. 
LUK.8_1.42	So chõnia nono alawe, ha samboea, so mewelendroea fache waʼeboea, ba si onali mate daʼõ. Ba me mõi ia, ba lafadege ira chõnia niha sato. 
LUK.8_1.43	Ba so ndra alawe sendró taloe, no mewelendroea fache waʼara, no ahori ganaʼania ba zameʼe daloedaloe, ba lõ sangila mamadõhõ fõchõnia. 
LUK.8_1.44	Iʼondrasi Jesoe moroi foeri, ibabaja gahe mbaroenia, ba iʼanemaʼõ tebato ndro andrõ chõnia. 
LUK.8_1.45	Ba imane Jesoe: Ha niha zombambaja jaʼo? Ba me laʼosilõʼõgõ fefoe, ba lamane ira Fetero: Niha sato ladegeni ira chõmõ, samahaõ, lalaziʼõ. 
LUK.8_1.46	Ba imane Jesoe: So zi no mombambaja jaʼo niha, no sa oeʼila, so zaheta chõgoe fangabõlõ. 
LUK.8_1.47	Ba me iʼila ira alawe andrõ, tebai tobini, ba mõi ia, manizinizi ia, itoehi danõ fõnania, iʼombachaʼõ, ba zi so niha fefoe, hadia mbõrõ, wa no ibabaja, awõ wa no iʼanemaʼõ dõhõ wõchõnia. 
LUK.8_1.48	Ba imane chõnia: Famatimõ zangorifi jaʼoegõ, onogoe alawe; foeliʼõ, jaʼohahaoe dõdõoe. 
LUK.8_1.49	VI. 
LUK.8_1.50	Ba me irongo Jesoe, ba imane chõnia: Bõi ataʼoefi, amati manõ, ba aoeri ia dania. 
LUK.8_1.51	Ba me no iroegi nomo andrõ, ba lõ ifaʼamõi jomo niha, awõnia, ha Fetero ba Johane ba Jakobo ba ama nono andrõ no mege ba inania. 
LUK.8_1.52	Ba oi megeʼege ira, laʼeʼesi. Ba imane: Bõi miʼegeʼege; tenga si mate, si mõrõ. 
LUK.8_1.53	Ba laʼigiʼigiʼõ ia, me no laʼila wa si no mate. 
LUK.8_1.54	Ba iraʼoe danga, imane: He onogoe, faoso! 
LUK.8_1.55	Ba mangawoeli nosonia, ba iʼanemaʼõ maoso: ba iw̃aʼõ chõra Jesoe, labeʼe gõnia. 
LUK.8_1.56	Ba tobali dõdõ ndra amania; ba iw̃aʼõ chõra, bõi laʼombachaʼõ daʼõ, gofoe ha õchõ.
LUK.9_1.1	I. 
LUK.9_1.2	Ba ifatenge ira, ba wanoeriagõ banoea Lowalangi andrõ ba ba wamadõhõ fõchõ, 
LUK.9_1.3	ba imane chõra: Bõi miʼohe hadia ia ba lala; he siʼo ba he bola ba he roti ba he kefe, ba bõi doea gõrõ mbaroemi. 
LUK.9_1.4	Ba ba zi mõi ami jomo, ba daʼõ miʼiagõ ba ba daʼõ miʼotarai wofanõ. 
LUK.9_1.5	Ba ba zi lõ lafaʼamõi jomo ami, ba daʼõ miheta ami, ba mbanoea andrõ, ba miʼanotogõ gawoegawoe ba gahemi, ba wamadoehoeʼõ chõra. 
LUK.9_1.6	Ba mofanõ ira, latõrõi mbanoea misa, wanoeriagõ toeria somoeso dõdõ, awõ wamadõhõ fõchõ, fefoe gofoe heza mõi ira.
LUK.9_1.8	ba so õsa, ba law̃aʼõ: No toʼele Gelija; ba so dánõ bõʼõ, ba lamane: No maoso zamaʼeleʼõ fõna, samõsa. 
LUK.9_1.9	Ba imane Herode: Johane andrõ, ba no oefaʼew̃aʼõ mbagi, ba ha niha daʼõ? Ba iʼaloei lala, enaʼõ faloecha ia chõnia. 
LUK.9_1.10	Ba mangawoeli zinenge no mege, ladoenõdoenõ chõnia, hadia nilaoera. Ba iʼohe ira, awõnia, mofanõ ia ba zi ha jaʼira, isaw̃a mbanoea, sotõi Betisaʼida. 
LUK.9_1.11	Ba laʼila niha sato, ba laʼoʼõ ia, ba ifaʼamõi ira chõnia, fahoehoeo ia chõra, iʼombachaʼõ mbanoea Lowalangi andrõ, ba ha niha zofõchõ, ba ifadõhõ wõchõ.
LUK.9_1.12	II. Ba lõʼõ saʼae alaw̃a loeo. Ba mõi chõnia zi felendroea, lamane chõnia: Fofanõ niha sato andrõ, enaʼõ mõi ira mõrõ ba mbanoea si fasoei ba ba halama, ba enaʼõ lasõndra gõ, me ba danõ si mate so ita ba daʼe. 
LUK.9_1.13	Ba imane chõra: Mibeʼe gõra, jaʼami. Ba lamane: Lõ chõma, ha lima roti ba ha doea rozi giʼa; atṍ na mõiga mowõli balazo niha sato andrõ fefoe. 
LUK.9_1.14	So sa linia ngahõnõ ndra matoea. Ba imane ba nifahaõnia: Mifedadao ira, mifaʼoli, limalima woeloe. 
LUK.9_1.15	Ba laʼoʼõ daʼõ, lafedadao ira fefoe. 
LUK.9_1.16	Ba ihalõ roti andrõ, si lima, ba īʼa andrõ, si doea rozi, ifaõga hõrõnia mijaw̃a ba zoroego, ifahowoeʼõ gõ andrõ ba iboboto ba ibeʼe chõ ndra nifahaõ, ba wameʼe ba niha sato. 
LUK.9_1.17	Ba manga ira ba aboeso fefoe. Ba laʼozaragõ zi tosai, achõchõla, felendroea koede.
LUK.9_1.18	III. 
LUK.9_1.19	Ba latema linia, lamane: Law̃aʼõ: Johane andrõ, samajagõ idanõ; ba so zangoemaʼõ: Elija; ba so õsa, ba law̃aʼõ: No maoso zamaʼeleʼõ fõna andrõ, samõsa. 
LUK.9_1.20	Ba imane chõra: Ba jaʼami, ha miw̃aʼõ, ha niha ndraʼo? Itema linia Fetero, imane: 
LUK.9_1.21	Ba itenaw̃a ira, iw̃aʼõ chõra, bõi laʼombachaʼõ daʼõ, gofoe ha õchõ. 
LUK.9_1.22	Imane: Lõ tola lõ oja itaha famakao Ono Niha, ba latiboʼõ ia dania satoea mbanoea andrõ ba ere seboea ba sangila amachoita andrõ, ba laboenoe ia, ba tõloe ngaloeo, ba tesoesoegi ia.
LUK.9_1.24	Ha niha sa zedõna manganaoeʼõ nosonia, chõnia aetoe dania; ba ha niha zaetoe noso, na bõrõ ndraʼo, daʼõ zanganaoeʼõ jaʼia. 
LUK.9_1.25	Hadia sa goena ba niha, na isõndra harenia fefoe hadia ia zi so ba goeli danõ, ba na jaʼia zi taja, na teʼala ia ba chõnia? 
LUK.9_1.26	Ha niha sa zaila ba chõgoe andre ba ba daroma ligoe andrõ, daʼõ gõi zaila dania Nono Niha, na so ia, na so chõnia lachõminia, awõ lachõmi Nama, awõ lachõmi malaʼika niʼamoniʼõ andrõ. 
LUK.9_1.27	Ba si ndroehoendroehoe niw̃aʼõgoe chõmi: So õsa ba zi so ba daʼe, si lõ mangila faʼamate, irege no laʼila mbanoea Lowalangi andrõ. 
LUK.9_1.28	IV. 
LUK.9_1.29	Ba me mangandrõ ia, ba tobali mbawania, ba afoesi mbaroenia, hoemaga. 
LUK.9_1.30	Ba hiza niha, daroea, si fahoehoeo chõnia, Moze ba Elija. 
LUK.9_1.31	Molachõmi, wamaigira, lafatoenõ loealoea lalania, nifaloeania dania ba Jeroezalema. 
LUK.9_1.32	Ba manoekõoe ndra Fetero. Ba me tokea ira, ba laʼila lachõminia, awõ niha andrõ, si daroea, si so ba daʼõ chõnia. 
LUK.9_1.33	Ba me laheta ira chõnia daʼõ, ba imane Fetero chõ Jesoe: He samahaõ, ba daʼe zi sõchi nahada, ba damafazõchi nose, tõloe, samboea chõoe, samboea chõ Moze, ba samboea chõ Gelija; lõ iʼila watahõgõ hadia wehedenia. 
LUK.9_1.34	Ba barõ wehedenia andrõ, ba so lawoeo, iloemõʼõ ira. Ba ataʼoe ira, me mõi ira bacha ba lawoeo andrõ. 
LUK.9_1.35	Ba so li, si oroi lawoeo andrõ, imane: 
LUK.9_1.36	Ba me terongo li andrõ ba hatõ Jesoe niʼilara. Ba lõ hedehedera, lõ hadia ia laʼombachaʼõ ba niha, gofoe ha õchõ, me loeo daʼõ, hadia niʼilara.
LUK.9_1.37	V. 
LUK.9_1.38	Ba hiza niha, samõsa, ba zato andrõ, moeʼao ia, imane: He samahaõ, oeʼandrõ chõoe, faigi nonogoe matoea andrõ, awai nonogoe, ba hiza, 
LUK.9_1.39	iraʼoe bechoe ba iʼogomoezaõ moeʼao, ba idõdõni bechoe, fawoechõ gilo, ifakao, lõ edõna ia aheta. 
LUK.9_1.40	Ba no oeʼandrõ ba nifahaõmõ, enaʼõ lafofanõ ia, ba tebai. 
LUK.9_1.41	Ba itema linia Jesoe, imane: He jaʼami, niha si lõ mamati, si no tefoejoe tõdõ! he wisa na waʼaragoe chõmi enaʼõ, ba ha waʼara oetaha ba chõmi? 
LUK.9_1.42	Ohe ba daʼe nonooe andrõ. Ba me so ia moroi sa, ba idõdõni bechoe no mege, ikandroʼõ. Ba itenaw̃a mbechoe si raʼiõ andrõ Jesoe, ifadõhõ wõchõ nono matoea andrõ ba ifoeli chõ namania.
LUK.9_1.43	VI. 
LUK.9_1.44	Mifondrondrongo niw̃aʼõgoe andre: Tebeʼe sa dania ba danga niha Nono Niha. 
LUK.9_1.45	Ba lõ aboto ba dõdõra niw̃aʼõnia andrõ, no tobini chõra, fa lõ laʼila watahõgõ. Ba ataʼoe ira wanofoe chõnia ba niw̃aʼõnia andrõ. 
LUK.9_1.46	VII. 
LUK.9_1.47	Ba me no iʼila geraʼera dõdõra andrõ Jesoe, ba ihalõ ndraono, ibeʼe ba ngainia, ba imane chõra: 
LUK.9_1.48	Na so zamaʼamõi jomo chõnia ono andre, na bõrõ dõigoe, ba jaʼo nifaʼamõinia jomo. Ba na so zamaʼamõi jomo jaʼo, ba samatenge jaʼo ifaʼamõi jomo. Ha niha sa wondrege zideʼide ba chõmi fefoe, daʼõ zeboea. 
LUK.9_1.49	VIII. 
LUK.9_1.50	Ba imane chõnia Jesoe: Bõi mitenaw̃a, ha niha sa zi lõ faʼoedoe chõmi, ba no awõmi. 
LUK.9_1.51	Ba me lõ ara tõ iroegi baw̃a wofanõnia ba zoroego, ba idõlõ ia ba Jeroezalema. 
LUK.9_1.52	Ba ifatenge zinenge, sowaõwaõ fõnania. Ba mofanõ daʼõ, ba laroegi mbanoea Ndrawa Zamaria, ba wamaigi naha wemõrõ chõnia. 
LUK.9_1.53	Ba lõ lafaʼamõi ia jomo, me no ba lala ba Jeroezalema so ia. 
LUK.9_1.54	Ba me laʼila daʼõ nifahaõ andrõ, Jakobo ba Johane, ba lamane: He Toea, hadia, omasiʼõ na maw̃aʼõ galitõ moroi jaw̃a ba mbanoea, enaʼõ iʼā ira? 
LUK.9_1.55	Ba ibaliʼõ ia, itenaw̃a ira. 
LUK.9_1.56	Ba lasaw̃a mbanoea bõʼõ. 
LUK.9_1.57	IX. 
LUK.9_1.58	Ba imane chõnia Jesoe: So dõgi narõ hili ba zigõloe, ba ba wofo ba daloe mbanoea, ba so gazoeni, ba chõ Nono Niha, ba lõ naha wemõrõ. 
LUK.9_1.59	Ba iw̃aʼõ ba dáno bõʼõ: Oʼõ ndraʼo. Ba imane: Tehe chõgoe, enaʼõ mofanõdo oea, ba wogoʼo amagoe. 
LUK.9_1.60	Ba imane chõnia: Acha lakoʼo zi mate chõra niha si mate, ba jaʼoegõ, ba ae ombachaʼõ mbanoea Lowalangi andrõ. 
LUK.9_1.61	Ba so dánõ bõʼõ na, imane: Daʼoeʼoʼõ ndraʼoegõ Toea, ba tehe chõgoe oea, enaʼõ oeʼangonasi zi so baomo chõgoe. 
LUK.9_1.62	Ba imane chõnia Jesoe: Gofoe ha niha ia, zanoejoe fakoe, na ifaigi foerinia, ba lõ gõna ba mbanoea Lowalangi andrõ. 
LUK.10_1.1	I. 
LUK.10_1.2	Ba imane chõra: Ebolo sa mbasitõ andrõ, ba sohalõw̃õ, ba lõ atotó: andrõ miʼandrõ chõ zochõ basitõ andrõ, enaʼõ ifatenge zohalõw̃õ ba mbasitõnia. 
LUK.10_1.3	Miʼaeʼe; hiza, oefatenge ami, hoelõ nono mbiribiri, ba hoenõ nasoe gatoea. 
LUK.10_1.4	Bõi miʼohe gabekabe, ba he bola, ba he badagahe; bõi miʼowai niha ba lala. 
LUK.10_1.5	Ba ba zi mõi ami jomo, ba daʼõ zi fõfõna limi: ”Jafaloecha waʼohahaoe dõdõ zi samba omo andre.” 
LUK.10_1.6	Ba na so ba daʼõ nono waʼohahaoe dõdõ, ba ahono chõnia waʼohahaoe dõdõ andrõ chõmi; ba na lõʼõ, ba mangawoeli ia chõmi. 
LUK.10_1.7	Ba ba nomo andrõ miʼiagõ, miʼā ba mibadoe hadia nibeʼera chõmi, noa sa si nangea itema loeo sohalõw̃õ. Bõi mifaʼema nomo. 
LUK.10_1.8	Ba na mõi ami ba mbanoea, ba na lafaʼamõi ami, ba miʼā hadia nibeʼera chõmi, 
LUK.10_1.9	ba mifadõhõ wõchõ zofõchõ chõra, ba mimane chõra: No iʼondrasi ami banoea Lowalangi andrõ. 
LUK.10_1.10	Ba na mõi ami ba mbanoea, ba na lõ lafaʼamõi ami, ba miheta ami jomo, miʼae ba newali chõra, ba mimane: 
LUK.10_1.11	Gawoegawoe andre na i, si falemba chõma, ba gahe, ba mbanoeami andre, ba maʼezosi chõmi, ba bõi zi lõ miʼila, wa no ahatõ mbanoea Lowalangi andrõ. 
LUK.10_1.12	Ba oew̃aʼõ chõmi õnaʼõna na zi gõna Zodoma, na loeo daʼõ dania, moroi ba zi gõna mbanoea daʼõ.
LUK.10_1.13	Alai ndraʼoegõ, Chorasi! Alai ndraʼoegõ Betisaʼida! Na ba Diro ba ba Zidona menaʼõ tefazõchi dandra andrõ, nifazõchi ba chõmi andrõ, ba no fõna saʼae lafalalini menaʼõ geraʼerara, no doemadao ira bawoe menaʼõ ba no laʼonoecha gonigoni. 
LUK.10_1.14	Ba õnaʼõna na zi gõna Diro ba Sidona, ba wangoehoekoe dania, moroi ba zi gõna ami. 
LUK.10_1.15	Ba jaʼoegõ Kafanaoema, tenga no moeʼalaw̃aʼõ ndraʼoegõ iroegi ba zoroego? Iroegi mbanoea tooe latimba si tooe ndraʼoegõ dania. 
LUK.10_1.16	Ha niha zamondrongo chõmi, ba chõgoe ifondrondrongo, ba ha niha zangositengagõ jaʼami, ba jaʼo iʼositengagõ, ba ha niha zangositengagõ jaʼo, ba samatenge jaʼo iʼositengagõ. 
LUK.10_1.17	II. 
LUK.10_1.18	Ba imane chõra: No oeʼila Zatana andrõ, saechoe tooe moroi ba mbanoea si jaw̃a, hoelõ gari mbanoea. 
LUK.10_1.19	Hiza no oetehe chõmi mihoendragõ goelõ ba tongo ba milaw̃a waʼabõlõ nemali andrõ fefoe, ba lõʼõ manõ teʼala ami. 
LUK.10_1.20	Ba bõi daʼõ mibeʼe faʼomoeso dõdõmi, wa no laʼoʼõ limi bechoe andrõ; 
LUK.10_1.21	Me loeo daʼõ owoeawoea dõdõnia, soroi ba Geheha niʼamoniʼõ, ba imane: Oesoeno ndraʼoegõ, Ama, Soʼaja soroego awõ danõ, me no õbiniʼõ daʼõ ba zatoeatoea ba ba zoneche, ba me no õʼoromaʼõ ia ba ndraono. Si ndroehoe, jaʼoegõ, Ama, me no si manõ waʼomasioe. 
LUK.10_1.22	Ba ibaliʼõ ia foeri ba nifahaõnia, imane: No ibeʼe ba dangagoe Amagoe fefoe hadia ia, ba lõ saboto ba dõdõ ha niha Nono andrõ, baero Nama andrõ, ba lõ saboto ba dõdõ ha niha Nama andrõ, baero Nono andrõ, awõ ba zedõna iʼoromaʼõ Ono andrõ. 
LUK.10_1.23	Ba ibaliʼõ ia foeri ba nifahaõnia, ba zi ha jaʼira, imane: Jaʼahowoe hõrõ andrõ, sangila niʼilami andrõ. 
LUK.10_1.24	Oew̃aʼõ sa chõmi: Ato zamaʼeleʼõ, awõ zalaw̃a, somasi mangila niʼilami, ba lõ niʼilara, ba no omasi ira mamondrongo nirongomi, ba lõ nirongora.
LUK.10_1.25	III. 
LUK.10_1.26	Ba imane chõnia: Hadia ba zoera goroisa andrõ? he wisa wombasooe? 
LUK.10_1.27	Ba itema linia, imane: ”Omasiʼõ Zoʼaja, Lowalangioe, moroi siʼaikõ ba dõdõoe, nosooe maʼasamboea zangomasiʼõ jaʼia, ba õhorigõ waʼabõlõoe, awõ geraʼeraoe wangomasiʼõ jaʼia; ba omasiʼõ zahatõ chõoe, si mane faʼomasioe ndraʼoegõ.” 
LUK.10_1.28	Ba imane chõnia: Si ndroehoe niw̃aʼõoe, oʼõ daʼõ, ba aoeri ndraʼoegõ. 
LUK.10_1.29	Ba iboeʼa enaʼõ, imane chõ Jesoe: Ba ha niha zahatõ chõgoe? 
LUK.10_1.30	Ba imane Jesoe: So niha, si mõi misi tooe, iʼotarai Jeroezalema, noemalõ ba Jericho, ba faloecha ia zoraboe, laheta noechania, labõbõzi ia ba lalaoe mofanõ, larõi tooe ia, aracha mate. 
LUK.10_1.31	Ba itõrõ misi tooe lala andrõ ere, ba iʼila, ba itõrõ manõ. 
LUK.10_1.32	Ba si manõ gõi nono Lewi, samõsa, me iroegi daʼõ, iʼila, ba itõrõ manõ. 
LUK.10_1.33	Ba itõrõ gõi daʼo Dawa Zamaria, sikoli, ba me iʼila, ba ahachõ dõdõnia. 
LUK.10_1.34	Iʼondrasi, iʼolohoeni zochonia, ilaoe wanicha ba agoe, ifazaw̃a ba koedo chõnia, iʼohe ba nomo ba zi mõrõ zikoli ba irorogõ. 
LUK.10_1.35	Ba mahemoloe õ, ba isoʼõ baero domboea hoea soekoe, ibeʼe chõ zochõ omo andrõ, imane: Rorogõ ia, ba na õbeʼe na, baero daʼe, hadia ia, ba oeʼali chõoe, na mangawoelido. 
LUK.10_1.36	Hadia ba dõdõoe, ha niha ba zi datõloe andrõ zahatõ chõ nibõzi zoraboe andrõ? 
LUK.10_1.37	Ba imane: Si hachõsi tõdõ jaʼia. Ba imane chõnia Jesoe: Ba aeʼe, ba laoe zi manõ, jaʼoegõ gõi. 
LUK.10_1.38	IV. 
LUK.10_1.39	Ba so dalifoesõnia, Maria dõi, ba doemadao daʼõ fõna Zoʼaja mamondrongo niw̃aʼõnia. 
LUK.10_1.40	Ba Marata andrõ, ba no owõlõʼõlõ, ba wangai hadia ia zogoena chõnia. Ba mõi ia chõnia, imane: He Toea, hadia, lõ ba dõdõoe, wa ibeʼe manõ sangai halõw̃õ ndraʼo gaʼagoe, ha jaʼo? w̃aʼõ ae chõnia, enaʼõ ibabaja gõi, itolodo. 
LUK.10_1.41	Ba itema linia Soʼaja, imane chõnia: He Marata! he Marata! waʼoja wangaboe dõdõoe, ba oja ngawalõ wa lõ ahonoʼõ; 
LUK.10_1.42	ba 
LUK.11_1.1	I. 
LUK.11_1.2	Ba imane chõra: Na mangandrõ ami, ba mimane: 
LUK.11_1.5	II. 
LUK.11_1.6	noa sa mõi chõgoe zi fahoewoe chõgoe, iʼotarai koemoli, ba lõ hadia ia chõgoe, õnia. 
LUK.11_1.7	Hadia, iw̃aʼõ dania moroi si bacha: Bõi boesi dõdõgoe, noa sa koemoesi mbawandroehõ, ba no mõrõ saʼae ba ngaigoe ndraonogoe; tebai maoso ndraʼo, ba wameʼe chõoe? 
LUK.11_1.8	Oew̃aʼõ chõmi, he lõʼõ gõi ibeʼe chõnia, lõ maoso ia, me si fahoewoe chõnia, ba maoso sa ia, me iforege wangandrõ, ba ibeʼe chõnia, ha waʼoja zogoena chõnia. 
LUK.11_1.9	Ba oew̃aʼõ chõmi: 
LUK.11_1.10	Dozi sa sangandrõ, ba manema, ba sangaloei, ba isõndra, ba chõ zamõkõmõkõ bawandroehõ, ba tebokai. 
LUK.11_1.11	Ba ha niha ba chõmi soʼono, sameʼe chõ nononia kara, na iʼandrõ roti, ba ma sameʼe salahi giʼa oelõ, na iʼandrõ gia? 
LUK.11_1.12	ba ma sameʼe chõnia tongo, na iʼandrõ gadoelo manoe? 
LUK.11_1.13	Ba na jaʼami, si lõ sõchi, miʼila mibeʼe gameʼela si sõchi ba ndraonomi ba tenga mendroea manõ ibeʼe Ama moroi ba zoroego Geheha niʼamoniʼõ ba zangandrõ chõnia?
LUK.11_1.14	III. 
LUK.11_1.15	Ba so õsa ba chõra zangoemaʼõ: Moroi ba zalaw̃a mbechoe, Beleseboe andrõ, wa ifofanõ mbechoe andrõ. 
LUK.11_1.16	Ba so zanandraigõ jaʼia, laʼandrõ dandra chõnia moroi si jaw̃a ba mbanoea. 
LUK.11_1.17	Ba iʼila geraʼerara, ba imane chõra: Dozi õri, na no fabali dõdõ, ba adoedoe; ilangõ nomo si samboea si samboea. 
LUK.11_1.18	Ba na no fabali gõi dõdõ Zatana, ba he moroi waʼaro mbanoeania? me miw̃aʼõ, moroi chõ Mbeleseboe, wa oefofanõ mbechoe andrõ. 
LUK.11_1.19	Ba na moroi chõ Mbeleseboe, wa oefofanõ mbechoe andrõ, ba he moroi, wa lafofanõ iraonomi? Andrõ jaʼira zangoehoekoe jaʼami dania. 
LUK.11_1.20	Ba na moroi ba doeroe Lowalangi, wamofanõgoe bechoe, ba noa saʼae iʼondrasi ami banoea Lowalangi andrõ. 
LUK.11_1.21	Na manaro ba golajamania zabõlõ, si no mangaró, ba ahono zi so chõnia. 
LUK.11_1.22	Ba na so zabõlõ moroi chõnia, na ilaw̃a ia, ba ihalõ wangõnania, tõtõnafõnia, sabõlõ andrõ ba ifaosa niraboenia. 
LUK.11_1.24	Na iheta ia ba niha bechoe si raʼiõ, ba itõrõi danõ si lõ idanõ, magaloei sahono ia, ba me lõ isõndra, ba imane: Daʼoefoelido ba nomogoe andrõ, ba zi otarai ndraʼo. 
LUK.11_1.25	Ba na iroegi, ba iʼila, no moebõzini ba no moehaogõ. 
LUK.11_1.26	Ba mõi ia, ihalõ awõnia mbechoe bõʼõ, si lõ sõchi moroi chõnia, fitoe, ba mõi ira bacha, labaliʼõ omora daʼõ no mege, ba tobali tedooe walõsõchi gamozoea niha andrõ, moroi ba mbõrõta. 
LUK.11_1.27	Ba me iw̃aʼõ daʼõ, ba hoemede ndra alawe, samõsa, ba niha sato, imane chõnia: Jaʼahowoe daloe andrõ sanabina jaʼoegõ fõna, awõ meme andrõ, nibadoemõ õsi. 
LUK.11_1.28	Ba imane: Jaʼia, jaʼahowoe zamondrongo taroma li Lowalangi ba sameʼe ba dõdõ. 
LUK.11_1.29	IV. 
LUK.11_1.30	Hoelõ si mane Jona andrõ sa, me tobali tandra ia ba mbanoea Niniwe andrõ, si manõ gõi dania Nono Niha ba niha andre. 
LUK.11_1.31	Maoso dania razo ira alawe, moroi raja no, na fangoehoekoe dania, ba zi so niha daʼe, ba iʼetoeʼõ hoekoera, me no iʼotarai wondrege danõ, ba wamondrondrongo faʼatoeatoea Zelomo andrõ, ba hiza, no tõra moroi chõ Zelomo zi so ba daʼe. 
LUK.11_1.32	Maoso dania mbanoea Niniwe andrõ, na fangoehoekoe dania, oedoe niha andre, ba laʼetoeʼõ hoekoera, me no lafalalini geraʼerara, ba wangombacha Jona andrõ, ba hiza no tõra moroi chõ Jona zi so ba daʼe. 
LUK.11_1.33	Lõ itoenoe wandroe niha, ba ibeʼe ba zi tobini, ma barõ doemba jõoe, ibeʼe ba naha wandroe jaw̃a, enaʼõ oroma hagania ba zi mõi jomo. 
LUK.11_1.34	Fandroe mboto hõrõoe. Na atoelõ hõrõoe, ba mohaga gõi mbotooe maʼasamboea, ba na si lõ sõchi, ba sogõmigõmi gõi mbotooe. 
LUK.11_1.35	Andrõ faigi, fa bõi ogõmigõmi haga andrõ, si so ba dõdõoe. 
LUK.11_1.36	Ba na mohaga mbotooe andrõ maʼasamboea, na lõ hadia ia ba chõnia zogõmigõmi, ba mohaga manõ fefoe, hoelõ na si gõna haga wondroe ndraʼoegõ.
LUK.11_1.37	V. 
LUK.11_1.38	Ba ahõlihõli dõdõ warizaio andrõ, me iʼila, lõ ihõnagõ mombanõ Jesoe, me awena manga. 
LUK.11_1.39	Ba imane chõnia Soʼaja: Jaʼami, farizaio maʼõchṍ, mihaogõ gero mako ba ero wiga, ba tánõ bacha chõmi, ba oi afõnoe niraboe, awõ walõsõchi. 
LUK.11_1.40	He si lõ tõdõ! tenga ha samõsa zamazõchi jaʼia, he tánõ baero ba he tánõ bacha? 
LUK.11_1.41	Mibeʼe manõ ameʼela ba zi noemana zi so jaw̃a, ba hiza, aʼoi saʼae sõchi chõmi. 
LUK.11_1.42	Ba alai ami farizaio andrõ, me mibeʼe zamboea niʼofoeloe lõnga ba hõwa, awõ ngawalõ goelegoele fefoe, ba lõ ba dõdõmi hoekoe ba faʼomasi Lowalangi andrõ. Niʼoʼõ enaʼõ zi sambalõ, ba tenga gõi niʼositengagõ zi sambalõ. 
LUK.11_1.43	Alai ami, farizaio, me no omasi ami tánõ fõna so ami ba zekola ba laʼowai ami ba kade. 
LUK.11_1.44	Alai ami! me hoelõ lewatõ si lõ oroma ami, latõrõ niha, ba lõ laʼila. 
LUK.11_1.45	Ba itema linia sangila amachoita, samõsa, imane chõnia: He samahaõ, jaʼaga gõi õʼoʼaja, wangoemaʼõ daʼõ. 
LUK.11_1.46	Ba imane: Jaʼami gõi, sangila amachõita, alai ami, me mihareʼõ ba niha noro, si lõ locha lõ laʼohe, ba jaʼami, ba sara toeroemi lõ mibabaja noro andrõ. 
LUK.11_1.47	Alai ami, me mifazõchi dandra lewatõ zamaʼeleʼõ andrõ, ba ira toeami fõna zamoenoe. 
LUK.11_1.48	Ba tobali samadoehoeʼõ nilaoe ndra toeami ami, oroma wa no omasi ami nilaoera, jaʼira sa zamoenoe, ba jaʼami zamazõchi tandra lewatõ.
LUK.11_1.50	enaʼõ teʼaloei ndro zamaʼeleʼõ andrõ fefoe, nidoewagõ, iʼotarai mbõrõta danõ, iroegi niha andre, si sagõtõ; 
LUK.11_1.51	iʼotarai ndro Habeli, iroegi ndro Zacharia andrõ, niboenoe ba gotaloeara naha wameʼe soemange gosali. Si ndroehoe, oew̃aʼõ chõmi, teʼaloei ia dania ba niha andre. 
LUK.11_1.52	Alai ami, sangila amachoita, me no mihalõ wogoë wangila lala andrõ; jaʼami, ba lõ si mõi bacha, ba sedõna mõi bacha, ba no misaisi. 
LUK.11_1.53	Ba me mofanõ ia ba daʼõ, ba ibõrõtaigõ aboea sibai ba zangila amachoita ba ba warizaio, ba lasechegõ ia, oja ngawalõ lazofoezofoe. 
LUK.11_1.54	Latarogõ ia, enaʼõ lasõndra hadia ia zi sala linia. 
LUK.12_1.1	I. 
LUK.12_1.2	Lõʼõ sa hadia ia nibaloegõ, si lõ tebokai dania, ba lõ si tobini, si lõ teʼila dania. 
LUK.12_1.3	Andrõ, ha waʼoja niw̃aʼõmi ba zogõmigõmi, ba ba haga terongo, ba hadia niw̃aʼõmi ba dõgi dalinga, si bacha, ba ba dete nomo jaw̃a tetoeriagõ. 
LUK.12_1.4	Ba oew̃aʼõ chõmi si fahoewoe chõgoe: bõi miʼataʼoefi zamoenoe boto, ba aefa õ, ba lõ laʼila moelaoe hadia ia. 
LUK.12_1.5	Ba oeʼoromaʼõ chõmi, ha niha niʼataʼoefimi; miʼataʼoefi zi tola manibo ba narako, na no aefa iboenoe. Si ndroehoe, oew̃aʼõ chõmi, daʼõ miʼataʼoefi. 
LUK.12_1.6	Tenga lima sagada laʼamawa ziliw̃i nali? ba samboea lõ solifoe Lowalangi daʼõ. 
LUK.12_1.7	Ba rozi mboe ba hõgõmi gõi fefoe, ba no moeʼerai; bõi ataʼoe ami, no tohoede ami moroi ba ziliw̃i nali, he w̃aʼae oja ira, 
LUK.12_1.8	Ba oew̃aʼõ chõmi: Ha niha fefoe zamadoehoeʼõ jaʼo ba niha, daʼõ nifadoehoeʼõ Nono Niha gõi dania fõna malaʼika Lowalangi andrõ. 
LUK.12_1.9	Ba ha niha zangosilõʼõgõ jaʼo ba niha, daʼõ niʼosilõʼõgõ fõna malaʼika Lowalangi andrõ dania. 
LUK.12_1.10	Ba ha niha fefoe zanandraw̃aisi Ono Niha, ba niʼefaʼõ chõnia daʼõ; ba ha niha zanandraw̃aisi Eheha niʼamoniʼõ, ba lõ teʼefaʼõ chõnia. 
LUK.12_1.11	Ba na laʼohe ami ba waloechata ba ba zalaw̃a ba ba zolohe hoekoe, ba bõi miʼaboesi tõdõ he miwisa ba hadia wamoeʼa, ba hadia niw̃aʼõmi. 
LUK.12_1.12	Eheha niʼamoniʼõ sa dania zamahaõ jaʼami, ba daʼõ sibai, hadia niw̃aʼõ.
LUK.12_1.13	II. Ba so zamõsa, awõ niha sato andrõ, imane chõnia: He samahaõ, w̃aʼõ chõ gaʼagoe, enaʼõ mafaosa gõndrõita zatoea. 
LUK.12_1.14	Ba imane chõnia: He le! ha niha zamataro jaʼo sangoehoekoe, ba ma samaosa ondrõita ba chõmi? 
LUK.12_1.15	Ba imane chõra: Mifaigi, miʼangelamaisi waʼomasi ganaʼa fefoe, alacha lõ fahõna, fa iroegi aoerifa si so andrõ. 
LUK.12_1.16	Ba iw̃aʼõ chõra gamaedola, imane: So niha soʼanaʼa, ba no abõlõ mboea nowinia. 
LUK.12_1.17	Ba iʼeraʼera tõdõnia, imane: He oewisa, me lõ chõgoe nahia ba wangirõʼõ boea nowigoe? 
LUK.12_1.18	Ba imane: Daʼõ oelaoe: Oedoedoegõ halasagoe, ba segeboea moroi ba daʼõ oefazõchi, ba daʼõ oeʼowoeloi fefoe mboea zinanõgoe ba hadia ia zi so chõgoe. 
LUK.12_1.19	Ba oemane ba dõdõgoe: No fahõna chõoe mbalazo, jaʼoegõ tõdõgoe, ha me oega fache lõ ahori; honogõʼõ, laoe manga ba badoebadoe hadia ia ba omoesoiʼõgõ! 
LUK.12_1.20	a imane chõnia Lowalangi: He sambõ eraʼera! bongī andre lahalõ nosooe, ba nihõnamõ andrõ, ba ha õchõ mõi? 
LUK.12_1.21	Si manõ lala zangozaragõ chõnia anaʼa, si lõ anaʼa ba chõ Lowalangi. 
LUK.12_1.22	Ba imane ba nifahaõnia: Andrõ oew̃aʼõ chõmi, bõi miʼaboesi tõdõ noso, hadia mbalazomi, ba bõi miʼaboesi tõdõ mboto, hadia noechami. 
LUK.12_1.23	No eboea noso, moroi ba mbalazo, ba no eboea mboto, moroi ba noecha. 
LUK.12_1.24	Mitõngõni gaga, lõʼõ sa manaroe ira ba lõ mamasi, lõ chõra looe ba lõ halasa, ba ibalazoi ira Lowalangi; tenga no arõoe tohoede ami moroi ba wofo? 
LUK.12_1.25	Ba ha niha ba chõmi zangila mondrooeʼõ faʼanaoe nosonia samba siʼoe, na iʼaboesi tõdõ? 
LUK.12_1.26	Ba na tebai gõi ami ba wondrege zideʼide, ba hana wa miʼaboesi tõdõ dánõ bõʼõ? 
LUK.12_1.27	Mitõngõni ladari mbõhõ andrõ, lõʼõ sa managoe ba lõ manoso; oew̃aʼõ chõmi, lõʼõ gõi manõ noecha Zelomo ba lachõminia andrõ fefoe, si mane noecha zi sara daʼõ. 
LUK.12_1.28	Ba na imanõ Lowalangi wamonoecha doeʼoe ba danõ, si so maʼõchṍ, nitiboʼõ ba galitõ mahemoloe, ba tenga mendroea manõ imanõ chõmi, sambõ famati? 
LUK.12_1.29	Ba jaʼami, ba bõi miʼaloei hadia niʼa, hadia nibadoe, ba bõi fawoeka dõdõmi. 
LUK.12_1.30	Niha goeli danõ andre sa zangaloei daʼõ fefoe, ba Amami andrõ, ba no iʼila, wa sogoena chõmi daʼõ. 
LUK.12_1.31	Ba miʼaloei mbanoeania, ba tebeʼe nõnõnõnõ chõmi daʼõ. 
LUK.12_1.33	Miʼamawa zi so chõmi, ba mibeʼe ameʼela ba zi noemana. Miʼasogõ chõmi mbola si tebai obooe, awõ girõgirõ si lõ ahorihori, ba zoroego, si tebai iroegi sanagõ ba si lõ ifakiko hama. 
LUK.12_1.35	III. 
LUK.12_1.36	ja hoelõ niha sombalombaloi sochõ jaʼira ami, na mangawoeli ia moroi ba walõw̃a, enaʼõ iʼanemaʼõ labokai chõnia, na so ia, na ibõkõ mbawandroehõ. 
LUK.12_1.37	Jaʼahowoe zawoejoe andrõ, na lõ mõrõ ira iʼila sochõ jaʼira, na so ia; si ndroehoe niw̃aʼõgoe chõmi, molembe ia dania, ifedadao ira ba mõi ia ngoningonira. 
LUK.12_1.38	Ba na so ia, na no mõrõ niha ba ma na no aefa taloe mbongi, ba na si manõ zoei, iʼila, ba jaʼahowoe ira. 
LUK.12_1.39	Ba bõi zi lõ aboto ba dõdõmi daʼõ: Na no iʼila enaʼõ sochõ omo ha waʼalaw̃a mbóngi so zanagõ, ba lõ ifaʼamõi ba nomonia enaʼõ. 
LUK.12_1.40	Ba jaʼami gõi, mifaʼanõ ami, na lõ midõnadõna sa dania so Nono Niha. 
LUK.12_1.41	Ba imane chõnia Fetero: He Toea, hadia, chõma õw̃aʼõ gamaedola andrõ, ba ma ba chõra fefoe gõi? 
LUK.12_1.42	Ba imane Soʼaja: Ha niha zatoea zangai halõw̃õ, si lõ farõi si no atoeatoea, nibeʼe zochõ barõ mbawa sangai halõw̃õ chõnia, ba wameʼe gõra, na inõtõ? 
LUK.12_1.43	Jaʼahowoe zawoejoe andrõ, na iʼila sochõ jaʼia, na so ia, no iʼoʼõ zi manõ. 
LUK.12_1.44	Si ndroehoe niw̃aʼõgoe chõmi, ibeʼe barõ mbawania fefoe hadia ia zi so chõnia. 
LUK.12_1.45	Ba na iw̃aʼõ enaʼõ tõdõnia sawoejoe no mege: ”Mogasa so zochõ jaʼo”, ba na ibõrõtaigõ ibagobago zawoejoe ira matoea ba sawoejoe ira alawe, ba na mangamanga ia ba mamadoemadoe toeo ba maboemaboe, 
LUK.12_1.46	ba so dania zochõ sawoejoe andrõ, na loeo lõ idõnadõna, ba ha waʼalaw̃a loeo, ba lõ iʼila, ba iʼõtõ daloe ba ibeʼe goerachania, awõ zi lõ mamati. 
LUK.12_1.47	Ba sawoejoe andrõ, si no mangila somasi zochõ jaʼia, ba si lõ mangasiwai hadia ia ba si lõ moloʼõ somasi zochõ, ba laʼabõlõgõ wamõzi. 
LUK.12_1.48	Ba ha niha zi lõ mangila, ba ilaoe hadia ia zi gõna ia bõzibõzi, ba laʼõnaigõ wamõzi jaʼia. Ba dozi, ha chõ zoja labeʼe, ba oja lasoegi chõnia, ba ha chõ zoja labeʼe ba danga, ba oja gõi laʼandrõ chõnia.
LUK.12_1.49	IV. 
LUK.12_1.50	ba so nibajagõ chõgoe dania, ba lõ ahono dõdõgoe ibeʼe, irege no awai. 
LUK.12_1.51	Hadia, miwai ba wolohe faʼatoelõ ba goeli danõ so ndraʼo! Tenga daʼõ, oew̃aʼõ chõmi, ba wolohe faʼoedoesa mõi ndraʼo. 
LUK.12_1.52	Iʼotarai daʼe sa, ba faʼoedoe zi dalima, si ha samba omo; faʼoedoe zi datõloe ba zi daroea, ba faʼoedoe zi daroea ba zi datõloe. 
LUK.12_1.53	Faʼoedoe nama chõ nono ba faʼoedoe nono chõ nama, ba ina chõ nono alawe ba ono alawe chõ nina, inania chõ noemõnõ ba oemõnõ chõ ninania matoeania.
LUK.12_1.54	V. 
LUK.12_1.55	Ba na angi moroi raja, ba mimane: Aoechoe zino dania, ba itõrõ. 
LUK.12_1.56	He jaʼami, samini tõdõ! amoeata danõ ba amoeata mbanoea, ba no miʼila mihoekoe, ba inõtõ andre, ba he wisa wa lõ miʼila mihoekoe? 
LUK.12_1.57	Ba hana wa tenga moroi ba dõdõmi manõ gõi mihoekoe, hadia zatoelõ? 
LUK.12_1.58	Na fao ami zi faʼoedoe chõoe, weʼamõi ba goemandroe, ba forege ba lala, enaʼõ aefa ndraʼoegõ chõnia, fa bõi isõbi ndraʼoegõ chõ zangoehoekoe, ba ibeʼe ba danga wazoeri ndraʼoegõ sangoehoekoe, ba ikoeroeʼõ fazoeri. 
LUK.12_1.59	Oew̃aʼõ chõoe, lõʼõ manõ aefaʼõ ba daʼõ, na so zi tosai si sakefe, õmõoe, si lõ moeboeʼa.
LUK.13_1.1	I. 
LUK.13_1.2	Ba itema lira, imane chõra: Hadia, miwai eboea horõ mbanoea Galilaia andrõ, moroi ba horõ mbanoea Galilaia bõʼõ fefoe, me no gõna ira daʼõ? 
LUK.13_1.3	Tenga daʼõ, oew̃aʼõ chõmi; na lõ mifalalini geraʼerami sa, ba oi si manõ waʼatekikomi dania. 
LUK.13_1.4	Ma si felew̃aloe andrõ, nilangõ malige andrõ ba Ziloa, si mate ba daʼõ, hadia, miwai eboea zalara, moroi ba zala niha bõʼõ fefoe, banoea Jeroezalema? 
LUK.13_1.5	Tenga daʼõ, oew̃aʼõ chõmi; na lõ mifalalini geraʼerami sa, ba oi si manõ waʼatekikomi dania.
LUK.13_1.6	II. 
LUK.13_1.7	Ba imane ba zohalõw̃õ ba kaboe nagoe: Hiza, no medõloe fache ae mõido, mamaigi boea ba marafala andrõ, ba lõ niʼilagoe. Obõ ia: hana wa lõ goena danõ, ibeʼe! 
LUK.13_1.8	Ba itema linia daʼõ, imane chõnia: He Toea, acha so ia na zi dõfi andre gõi, irege oekoʼo danõ ba mbõrõnia ba irege oelaoe gobooela, 
LUK.13_1.9	ma atõ mowoea ia dania, ba na lõʼõ dania, ba obõ ia.
LUK.13_1.10	III. 
LUK.13_1.11	Ba hiza ndra alawe si so bechoe wõchõ, mewelew̃aloe fache ae. Ba no akõi ia, tebai manõ ifaõga ia. 
LUK.13_1.12	Ba me iʼila ia Jesoe, ba hoemede ia chõnia, imane: He alawe, jadõhõ wõchõoe, 
LUK.13_1.13	ba itoefa tanga ba iʼanemaʼõ adõlõ, ba isoeno Lowalangi. 
LUK.13_1.14	Ba hoemede zatoea zekola andrõ, mofõnoe ia, me mamadõhõ fõchõ Jesoe ba zabato, imane ba niha sato: Õnõ ngaloeo zi tola mohalõw̃õ ita, ba ba daʼõ miʼae mifafadõhõʼõ wõchõmi, ba bõi na loeo sabato. 
LUK.13_1.15	Ba itema linia Soʼaja, imane: He samini tõdõ! Tenga dozi ami midoedoe zaw̃imi, ba ma kalidemi, ba zinga naha gõ, ba miʼohe ba wamabadoegõ idanõ chõnia, na loeo sabato? 
LUK.13_1.16	Ba ma oewoe Gaberahamo andre, nifesoe Zatana, hiza, no mewelew̃aloe fache, hadia lõ latotoʼõ chõnia wesoe andrõ ba loeo sabato? 
LUK.13_1.17	Ba me iw̃aʼõ daʼõ, ba oi aila zi faʼoedoe chõnia andrõ, ba oi omoeso dõdõ niha sato, ba nilaoenia andrõ fefoe, si no tetoeria.
LUK.13_1.18	IV. 
LUK.13_1.19	Ba mboea lada fachilichili ia, nihalõ niha, nitiboʼõnia ba kaboe chõnia, ba manõi ba tobali motõla, ba mangazoeni wofo ba daloe mbanoea ba ndrahania. 
LUK.13_1.20	Ba imane zoei: Ha famaedo oebeʼe mbanoea Lowalangi andrõ? 
LUK.13_1.21	Ba danõmõ roti fachilichili ia, nihalõ ndra alawe, nifaroekania ba zi tõloe jõoe hamo, irege aisõ maʼafefoe.
LUK.13_1.22	V. 
LUK.13_1.23	Ba so zangoemaʼõ chõnia: He Toea, hadia, lõ ato zaoeri dania ba mbanoea foeri? 
LUK.13_1.24	Ba imane chõra: Miforege wangaloei lala wanõrõ bawa gõli siseʼise andrõ. Ato sa, oew̃aʼõ chõmi, zangaloei dania fanõrõ, ba tebai. 
LUK.13_1.25	Na no maoso saʼae zochõ omo andrõ, na no ikoesi mbawandroehõ, ba na ibõrõtaigõ baero so ami mamõkõ bawandroehõ, na mimane: He Soʼaja, bokai chõma! ba itema limi, imane chõmi: Lõ oeʼila ha niha ami, he moroi ami. 
LUK.13_1.26	Awena dania mibõrõgõ, mimane: No mangamanga ndraʼaga, no mamadoe idanõ ndraʼaga, ba zanehe ndraʼoegõ, ba no mamahaõ ndraʼoegõ ba newali chõma. 
LUK.13_1.27	Ba imane dania: Oew̃aʼõ chõmi, lõ oeʼila ha niha ami, he moroi ami. Miheta ami chõgoe, fefoe zolaoe si lõ atoelõ. 
LUK.13_1.28	Ba fegeʼege dania ba daʼõ ba fatangisa mboha, na miʼila ndra Aberahamo, Izaʼaki, Jakobo ba dozi samaʼeleʼõ andrõ, ba mbanoea Lowalangi andrõ, ba na miʼila nitiboʼõ baero ami. 
LUK.13_1.29	Ba so dania moroi ba gatoemboecha ba moroi ba gaechoela, moroi jõoe ba moroi raja, ba manga ira ba mbanoea Lowalangi andrõ. 
LUK.13_1.30	Ba hiza, so zi so foeri, si mõi fõna dania, ba so zi so fõna, si mõi foeri dania. 
LUK.13_1.31	VI. 
LUK.13_1.32	Ba imane chõra: Miʼae miw̃aʼõ chõ nasoe gatoea andrõ: Hiza, oefofanõ mbechoe ba oelaoe mamadõhõ fõchõ maʼõchṍ ba mahemoloe, ba ba zi doea wongi, ba oeroegi wondrege. 
LUK.13_1.33	Ba lõ tola lõ moekolido maʼõchṍ ba mahemoloe ba ba zi doea wongi, me no lõ tola mate zamaʼeleʼõ, na tenga ba Jeroezalema. 
LUK.13_1.34	He Jeroezalema! He Jeroezalema! samoenoe samaʼeleʼõ, saneboe kara nifatenge chõnia! ha me oega saʼae oeʼowoeloi menaʼõ nonooe, si mane sifagelo, na iʼowoeloi nononia barõ gafi, ba lõ sedõna ami. 
LUK.13_1.35	Hiza, lõʼõ saʼae nahami dania. Õew̃aʼõ chõmi, lõʼõ manõ saʼae miʼila ndraʼo, irege miw̃aʼõ dania: Jaʼahowoe zi so andrõ, ba dõi Zoʼaja! 
LUK.14_1.1	I. 
LUK.14_1.2	Ba hiza niha, samõsa, sabao taloe, fõnania. 
LUK.14_1.3	Ba hoemede Jesoe, imane ba zangila amachoita andrõ ba ba warizaio: Hadia, tola lafadõhõ wõchõ ba loeo sabato, ma lõʼõ? Ba lõ hedehedera. 
LUK.14_1.4	Ba ibabaja zofõchõ andrõ, ifadõhõ wõchõnia, ba ifofanõ. 
LUK.14_1.5	Ba hoemede ia chõra, imane: Ha niha ba chõmi, na aechoe ba mbaʼa nononia, ba ma saw̃inia, si lõ iʼanemaʼõ manõbi jaw̃a jaʼia, na loeo sabato? 
LUK.14_1.6	Ba tebai laboeʼa daʼõ. 
LUK.14_1.7	II. 
LUK.14_1.8	Na so zogaoni jaʼoegõ ba walõw̃a, ba bõi dadao ba naha tánõ si jaw̃a, ma taʼila so nikaoninia salaw̃a moroi chõoe, 
LUK.14_1.9	ba na so zogaoni jaʼami, ba imane chõoe: Fonaha daʼe, ba ibõrõtaigõ aila ndraʼoegõ wedadao tánõ si tooe sibai. 
LUK.14_1.10	Na lakaoni ndraʼoegõ, ba ae dadao ba naha tánõ si tooe sibai, enaʼõ, na so zogaoni jaʼoegõ, ba imane chõoe: Faʼeseʼõ mijaw̃a le! ba awena tefosoemange ndraʼoegõ fõna nawõoe ba wemanga fefoe. 
LUK.14_1.12	Ba imane gõi ba zogaoni jaʼia andrõ: Na õkaoni manga niha si hoelõ wongi, ba ma na owi, ba bõi kaoni zi fahoewoe chõoe, ba ma talifoesõoe, ba ma si tenga bõʼõmi, ba ma banoeami soʼanaʼa, fa bõi lakaoni gõi ndraʼoegõ mangawoeli, ba õtema zoelõ. 
LUK.14_1.13	Na fatome ndraʼoegõ, ba kaoni zi noemana ba sagabõda ba sogomboejoemboejoe ba sagaoeʼa, 
LUK.14_1.14	ba jaʼahowoe ndraʼoegõ, lõʼõ sa chõra soelõ chõoe, ba tesoelõni chõoe ba wemaoso niha satoelõ andrõ dania. 
LUK.14_1.15	III. 
LUK.14_1.16	Ba imane chõnia: So niha si fatome, owoeloa seboea chõnia, ato nikaoni. 
LUK.14_1.17	Ba ifatenge zawoejoenia, me inõtõ gowoeloa, ba wangoemaʼõ ba nikaoni andrõ: Miʼaine, no awai. 
LUK.14_1.18	Ba labõrõtaigõ laʼandrõ aefa ira, ha sara dõdõ manõ fefoe. Imane chõnia si fõfõna: So niʼõligoe benoea, ba lõ tola lõ mõido moefaigi, oeʼandrõ chõoe, efaʼõ ndraʼo. 
LUK.14_1.19	Ba imane si samõsa: So niʼõligoe õrõbao, foeloe ngaʼeoe, ba mõido moetandraigõ; oeʼandrõ chõoe, efaʼõ ndraʼo. 
LUK.14_1.20	Ba si samõsa, ba imane: No mangowaloedo, ba andrõ tebai mõi ndraʼo. 
LUK.14_1.21	Ba ifoeli ia sawoejoe no mege, iʼombachaʼõ daʼõ chõ zochõ jaʼia. Ba mofõnoe zatoea baomo andrõ ba imane chõ zawoejoenia andrõ: Taʼitaʼi ae ba newali misa, ba mbanoea, ba fasao jomo ba daʼe zi noemana ba sagabõda ba sagaoeʼa ba sogomboejoemboejoe. 
LUK.14_1.22	Ba imane sawoejoe andrõ: He Toea, no oeʼoʼõ niw̃aʼõoe, ba so na naha. 
LUK.14_1.23	Ba imane toea andrõ chõ zawoejoe: Ae ba lala ba ba zinga gõli misa, ba farooe dõdõra ba weʼamõi jomo, enaʼõ afõnoe nomogoe. 
LUK.14_1.24	Oew̃aʼõ sa chõmi, samõsa lõʼõ dania si manga ba watomesa andrõ chõgoe, niha si tohõna moekaoni andrõ.
LUK.14_1.25	IV. 
LUK.14_1.26	Na so zangondrasi jaʼo, ba na tenga si faʼoedoe chõ namania ba chõ ninania ba chõ woʼomonia ba ba ndraononia ba ba dalifoesõnia matoea ba ba dalifoesõnia alawe ba ba nosonia na i, ba tebai nifahaõgoe ia. 
LUK.14_1.27	Ha niha zi lõ moloeʼi rõfania, ba woloʼõ jaʼo, ba tebai nifahaõgoe. 
LUK.14_1.28	Ha niha sa ba chõmi, sedõna mangotomosi malige, si lõ doemadao oea mangerai balazo, na iroegi, ba wamaloea jaʼia? 
LUK.14_1.29	Fa bõi labõrõtaigõ wangoʼaja jaʼia dozi samaigi, na no ifobõrõ, ba na tebai iʼasiwai dania, fa bõi lamane: 
LUK.14_1.30	No ibõrõtaigõ wotomo niha daʼõ, ba tebai iʼoʼozoei. 
LUK.14_1.31	Ma ha niha razo sedõna manoew̃o razo bõʼõ, si lõ doemadao oea mangoehoehoeoʼõ, na tola ifaondragõ zamaondragõ jaʼia, si doea woeloe ngahõnõ niha, na ha foeloe ngahõnõ chõnia? 
LUK.14_1.32	Ba na tebai, ba ifatenge zinenge, fatoea arõoe na zi samõsa, iʼandrõ wangatoelõ. 
LUK.14_1.33	Ba si manõ gõi ami fefoe, ha niha zi lõ mangositengagõ fefoe hadia ia zi so chõnia, ba tebai nifahaõgoe ia. 
LUK.14_1.34	Si sõchi sa nasio, ba na taja waʼasiʼasi nasio gõi, ba hadia labeʼe fangazõchi. 
LUK.14_1.35	Lõ goenania ba danõ ba lõʼõ goi goenania fangatabõ zinanõ; tetibõ manõ ia. Si so tõgi dalinga ba wamondrongo, ba jamoefondrondrongo!
LUK.15_1.1	I. 
LUK.15_1.2	Ba koemõkõkõkõ warizaio ba sangila amachõita, lamane: Ifaʼamõi chõnia zeboea horõ daʼõ ba oroedoe manga ia chõra. 
LUK.15_1.3	Ba ilaoe chõra gamaedola andre, imane: 
LUK.15_1.4	Ha niha ba chõmi zi so biribiri, otoe ngaʼeoe, ba na eloengoe zageoe, hadia lõ irõi ba danõ si mate zi siw̃a woeloe a siw̃a, ba iʼoʼõ zi sageoe andrõ, irege isõndra? 
LUK.15_1.5	Ba na no isõndra, ba iʼangalisigõ, omoeso dõdõnia, 
LUK.15_1.6	ba na iroegi jomo, ba ikaoni zi fahoewoe chõnia, awõ zi fahatõ omo chõnia, imane chõra: Acha omoeso dõdõmi, awõgoe, me no oesõndra mbiribirigoe andrõ, si no eloengoe andrõ? 
LUK.15_1.7	Oew̃aʼõ chõmi, si manõ gõi waʼomoeso dõdõ ba zoroego, ba niha, samalalini eraʼera, he ha samõsa, moroi ba waʼomoeso dõdõ ba zi siw̃a woeloe a siw̃a, si lõ mogoena famalalini eraʼera. 
LUK.15_1.8	Ba heza so ndra alawe, si so hoea soekoe, foeloe ngaʼõrõ, ba na aechoe zagõrõ chõnia, hadia, lõ itoenoe wandroe, ba lõ ibõzini nomo, ba lõ iforege wangaloei, irege isõndra? 
LUK.15_1.9	Ba na no isõndra, ba ikaoni ndra alawe si fahoewoe chõnia, awõ zi fahatõ omo chõnia ba imane: Acha omoeso dõdõmi, awõgoe, me no oesõndra hoea soekoe andrõ, si no aechoe. 
LUK.15_1.11	II. 
LUK.15_1.12	Ba imane si achi chõ nama: He ama, beʼe chõgoe dána chõgoe ganaʼa andrõ. Ba ifaosa chõra zi so andrõ. 
LUK.15_1.13	Ba lõ ara foeri õ, ba iʼozaragõ fefoe hadia ia si achi nono andrõ no mege, ilaoe mofanõ, isaw̃a danõ sarõoe ba ba daʼõ ihori ganaʼania, manibo manõ ia. 
LUK.15_1.14	Ba me no ihori fefoe hadia ia, ba itõrõ lofo sabõlõbõlõ danõ andrõ maʼasagõrõ, ba ibõrõtaigõ lõ balazo chõnia. 
LUK.15_1.15	Ba mõi ia moeʼolembai niha ba danõ andrõ, samõsa, manga gazi; ba ifatenge ia daʼõ ba mbenoeania, ba wokoebaloi bawi. 
LUK.15_1.16	Ba omasi ia ifoʼõsi daloenia lõlõ mbanio, õ mbawi, ba lõ sameʼe chõnia. 
LUK.15_1.17	Ba iʼeraʼera tõdõnia ba imane: Ha waʼato zangai halõw̃õ chõ namagoe, si lõ ambõ õ, ba jaʼo, ba tekiko waʼolofo ba daʼe. 
LUK.15_1.18	Damaoso ndraʼo, mõido chõ namagoe ba oemane chõnia: He ama! no oefazõchi horõ ba zoroego ba fõnaoe, 
LUK.15_1.19	tenga saʼae si nangea law̃aʼõ onooe ndraʼo, acha hoelõ zi manga gazi ndraʼo chõoe, samõsa. 
LUK.15_1.20	Ba maoso ia, mõi ia chõ namania. Ba me arõoe ia na, ba iʼila saʼae ia amania, ba ahachõ dõdõ, fagohi ia, italagoei mbagi, faʼago bawa ia chõnia. 
LUK.15_1.21	Ba imane chõnia ono: 
LUK.15_1.22	Ba imane ama ba zawoejoenia: Mihalõ mbaroe loeo si sõchi andrõ ba mibeʼe baroenia, mibeʼe laedoeroe ba doeroenia ba badagahe ba gahenia, 
LUK.15_1.23	ba mihalõ nono zaw̃i niboela andrõ, mitaba ba taʼā, acha omoeso dõdõda, 
LUK.15_1.25	Ba no so ba nowi nononia si aʼa. Ba me ifoeli ia me ahatõ ia ba nomo, ba irongo wanoeno ba folaja. 
LUK.15_1.26	Ba hoemede ia chõ zawoejoe, isofoe chõnia hadia daʼõ. 
LUK.15_1.27	Ba imane chõnia daʼõ: No so nachioe andrõ, ba no ifatabaʼõ nono zaw̃i niboela andrõ amaoe, me no mangawoeli ia chõnia, me lõ si gõna ia hadia ia. 
LUK.15_1.28	Ba mofõnoe ia ba lõ edõna mõi ia jomo. Ba mõi tooe namania, ifarooe dõdõnia. 
LUK.15_1.29	Ba itema li namania, imane: Hiza, ha me oega fache enonioe ndraʼo, ba lõ oerai oesaw̃o goroisamõ, ba chõgoe lõ õrai õbeʼe nono mbiribiri, enaʼõ omoeso dõdõgoe, awõ zi fahoewoe chõgoe. 
LUK.15_1.30	Ba me no so nonooe andrõ, si no mangohori anaʼania, awõ zohorõhorõ, ba no õfatabaʼõ chõnia nono zaw̃i niboela andrõ. 
LUK.15_1.31	Ba imane chõnia: He onogoe, si lõ teboelõ chõgoe ndraʼoegõ, ba hadia ia fefoe zi so chõgoe ba chõoe. 
LUK.15_1.32	Ba somoeso tõdõ sa ita enaʼõ, sowoeawoea tõdõ, me no ifoeli aoeri nachioe andrõ, si no mate; no eloengoe ia, ba no moesõndra.
LUK.16_1.1	I. 
LUK.16_1.2	Ba hoemede ia chõnia, imane chõnia: Hana wa si manõ nirongogoe chõoe? Ombachaʼõ he wisa wangaimõ halõw̃õoe andrõ, tebai saʼae satoea zangai halõw̃õ ndraʼoegõ. 
LUK.16_1.3	Ba imane dõdõnia satoea zangai halõw̃õ andrõ: He oewisa? ihetado sa satoea zangai halõw̃õ sochõ jaʼo; tebai mogoʼo tanõ ndraʼo ba ailado mangandrõngandrõ bõli gõgoe. 
LUK.16_1.4	Oeʼila he oewisa, enaʼõ lafaʼamõido jomo chõra, na ahetado satoea zangai halõw̃õ. 
LUK.16_1.5	Ba idozigõ zoʼõmõ chõ zochõ jaʼia, wehede chõra, ba imane ba zi fõfõna andrõ: Ha waʼeboea gõmõoe chõ zochõ jaʼo? 
LUK.16_1.6	Ba imane: Otoe laoeroe fanicha. Ba imane chõnia: Halõ zoeramõ, dadao, ba taʼitaʼi soera lima woeloe. 
LUK.16_1.7	Ba imane ba zi samõsa: Ba jaʼoegõ, ha waʼeboea gõmõoe? Ba imane: Otoe ngasoë fache. Imane chõnia: Halõ zoeramõ ba soera w̃aloe ngafoeloe. 
LUK.16_1.8	Ba isoeno sochõ zatoea zangai halõw̃õ andrõ, si lõ atoelõ tõdõ, me no iʼonechesi. Me no oneche nono niha goeli danõ andre, moroi ba nono haga andrõ, ba chõ nawõra andrõ. 
LUK.16_1.11	Ba na mofaja ami ba ganaʼa si lõ atoelõ andrõ, ba ha niha zameʼe ba dangami si ndroehoe andrõ? 
LUK.16_1.12	Ba na no mofaja mege ami ba zi tenga chõmi, ba ha niha zameʼe chõmi si ndroehoe chõda? 
LUK.16_1.13	Na sangai halõw̃õ, ba samõsa lõ sangila faoma iʼoʼõ, na daroea zangoni jaʼia; ma faʼoedoe ia ba zi samõsa, ba iʼomasiʼõ zi samõsa, ba ma iʼoʼõ li zi samõsa, ba iʼositengagõ zi samõsa; tebai enoni Lowalangi ami, ba enoni ganaʼa gõi. 
LUK.16_1.14	Ba larongo gõi daʼõ fefoe farizaio andrõ somasi anaʼa, ba laʼoʼaja ia. 
LUK.16_1.15	Ba imane chõra: Jaʼami miboeʼaboeʼa ba hoeloemi zi lõ sõchi ba zanehe niha, ba Lowalangi zangila tõdõmi; hadia zeboea ba niha, ba niʼogorofi sa ba Lowalangi. 
LUK.16_1.16	Iroegi Johane andrõ, ba oroisa ba samaʼeleʼõ, ba iʼotarai daʼõ, ba tetoeriagõ mbanoea Lowalangi andrõ, ba dozi lasõndragõ ira bacha. 
LUK.16_1.17	Ba ofõna adoedoe mbanoea si jaw̃a, awõ danõ, atõ awoeʼa zamboea tandra wamabali andrõ, ba goroisa andrõ. 
LUK.16_1.18	Na so zanibo ngambatõnia ba na ihalõ dánõ bõʼõ, ba sohorõ daʼõ. Ba ha niha zangai nitiboʼõ ndra matoea, ba sohorõ. 
LUK.16_1.19	II. 
LUK.16_1.20	Ba so gõi zi noemana, Lazaro dõi, nitooeʼõ barõ mbatõnia, oi gigimõ. 
LUK.16_1.21	Ba omasi daʼõ ihalõ õnia zi lõ aʼoi ba wemanga zoʼanaʼa andrõ. Ba so gõi nasoe, lafelafelai gigimõnia andrõ. 
LUK.16_1.22	Ba ha samoeza maʼõchõ, ba mate zi noemana andrõ, ha laʼohe ia ba gaheta Gaberahamo malaʼika. Ba mate gõi zoʼanaʼa no mege, ba lakoʼo. 
LUK.16_1.23	Ba ba mbanoea tooe, ba ifaõga hõrõnia, me no iʼila waʼafõchõ, ba iʼila Gaberahamo, ba zarõoe, awõ Lazaro no mege, ba gahetania. 
LUK.16_1.24	Ba moeʼao ia, imane: He Toeagoe, Aberahamo! hachõsi tõdõ ndraʼo, ba fatenge Lazaro andrõ, enaʼõ iʼoengoegõ zara noewoe doeroenia ba nidanõ, ba iʼokafoei lelagoe, me no afõchõ chõgoe ba holahola galitõ andre. 
LUK.16_1.25	Ba imane Aberahamo: He onogoe, tõrõtõrõ tõdõoe, wa no õtema zi sõchi andrõ, tána chõoe, gõtõ weʼasomõ ba goeli danõ, ba si manõ gõi wa no itema zi lõ sõchi andrõ Lazaro; ba iadaʼe, ba terara dõdõnia ba daʼe, ba chõoe, ba faʼafõchõ. 
LUK.16_1.26	Ba baero õ fefoe, ba no moeʼaʼaroʼõ gohokoho seboea ba gotaloeada, enaʼõ tebai latõrõ sedõna mõi ba chõmi, soroi daʼe, ba tebai gõi zi otarai moroi sa chõmi, si mõi ba daʼe enaʼõ. 
LUK.16_1.27	Ba imane: Ba oeʼandrõ chõoe Toea, enaʼõ õfatenge ia ba nomo namagoe, so na sa dalifoesõgoe, dalima, 
LUK.16_1.28	enaʼõ ifadoehoeʼõ chõra, fa bõi mõi ira gõi ba naha waʼafõchõ andre. 
LUK.16_1.29	Ba imane Aberahamo: 
LUK.16_1.30	Ba imane: Ai lõʼõ Toeagoe Aberahamo, ha na mõi chõra zi otarai zi no mate, awena lafalalini geraʼerara. 
LUK.16_1.31	Ba imane chõnia: Na lõ lafondrondrongo li Moze, awõ li zamaʼeleʼõ, ba lõʼõ gõi mamati ira, na so zi maoso moroi ba ngai zi mate. 
LUK.17_1.1	I. 
LUK.17_1.2	Mohare ia, na labeʼe gowe zalaw̃a ba mbaginia enaʼõ, ba na lahanigõ ia ba nasi, moroi iʼalani zamõsa zideʼide andrõ.
LUK.17_1.3	II. 
LUK.17_1.4	Ba he mewitoe maʼõchõ mosala ia chõoe, ba na mewitoe ifoeli ia chõoe, ba imane: Mangesa dõdõgoe; ba efaʼõ chõnia. 
LUK.17_1.5	III. 
LUK.17_1.6	Ba imane Soʼaja: Na so chõmi wamati, ezai si samba ngawoea boea lada, enaʼõ, ba miw̃aʼõ enaʼõ ba marafala andrõ: Dehaʼõ ba fawoeʼaʼõ, tanõʼõ ba nasi, ba ifondrondrongo limi. 
LUK.17_1.7	Ba ha niha ba chõmi zi so sawoejoe, samakoemakoe ba laza, ba ma sokoebaloi oerifõnia, hadia, na iʼotarai nowi, hadia, imane chõnia; Dõlõʼõ ba daʼe, laoe manga! 
LUK.17_1.8	Hadia, lõ imane; Asiwai gõgoe, ba olembe ba halõhalõ chõgoe hadia ia, irege aefa manga ndraʼo, ba awena dania manga ndraʼoegõ? 
LUK.17_1.9	Hadia, iʼandrõ saoha gõlõ chõ zawoejoe andrõ dania, me no iʼoʼõ hadia niw̃aʼõ chõnia? 
LUK.17_1.10	Si manõ gõi ami, na no ahori miʼoʼõ hadia ia niw̃aʼõ chõmi, ba mimane: Sawoejoe si lõ goena ndraʼaga, hadia gõmõma halõw̃õ, daʼõ nihalõma. 
LUK.17_1.11	IV. 
LUK.17_1.12	Ba iroegi mbanoea sideʼide, ba lala, ba faloecha ia zobooe aoeri, ira matoea, dafoeloe; lo lahatõʼõ ira, 
LUK.17_1.13	Ba moeʼao ira, lamane: He Jesoe, samahaõ, hachõsi tõdõ ndraʼaga! 
LUK.17_1.14	Ba me iʼila ira, ba imane chõra: Miʼae miʼoromaʼõ ami ba gere. Ba tobali barõ weʼamõi andrõ, ba dõhõ wõchõra. 
LUK.17_1.15	Ba si samõsa, me iʼila, no dõhõ, ba ifoeli ia, iʼeboeaʼõ linia wanoeno Lowalangi, 
LUK.17_1.16	itoehi danõ fõnania, wangandrõ saoha gõlõ chõnia; ba Dawa Zamaria daʼõ. 
LUK.17_1.17	Ba hoemede Jesoe, imane: Hadia, tenga dafoeloe ira zi dõhõ fõchõ? heza so zi dasiw̃a? 
LUK.17_1.18	Hadia, lõ niʼilada zangawoeli, ba wamosoemange Lowalangi, baero niha bõʼõ andrõ? 
LUK.17_1.19	Ba imane chõnia: Faoso, foeliʼõ, no iʼorifiʼõ famatimõ andrõ. 
LUK.17_1.20	V. 
LUK.17_1.22	Ba imane chõ ndra nifahaõ: Iroegi loeo dania, ba omasi ami miʼila mbaw̃a Nono Niha andrõ, mato maʼõchõ, ba lõ faloecha miʼila. 
LUK.17_1.23	Ba lamane chõmi dania: Hiza! Jaʼe! Ba bõi miʼaeʼe, bõi miʼoʼõ. 
LUK.17_1.24	Hoelõ si mane gari mbanoea andrõ sa, si otarai wondrege mbanoea, sihaga iroegi wondrege tánõ sa, si manõ gõi Nono Niha dania, na baw̃ania andrõ. 
LUK.17_1.25	Ba lõ tola lõ oja itaha oea famakao ba latiboʼõ ia niha andre. 
LUK.17_1.26	Ba hoelõ si mane me loeo Noachi, si manõ gõi dania na baw̃a Nono Niha andrõ. 
LUK.17_1.27	Mangamanga ira, labadoebadoe hadia ia, mangowaloe ira ba mõi nihalõ, iroegi loeo andrõ, me mõi jaw̃a Noachi ba nowo andrõ; ba so waʼanõnõ danõ andrõ ba tekiko ira fefoe ibeʼe. 
LUK.17_1.28	Hoelõ si mane me loeo Loti: mangamanga ira, mamadoemadoe hadia ia, mamawamawa hadia ia ba mowõliwõli, mananõnanõ sinanõ ira ba mangotomotomosi omo. 
LUK.17_1.29	Ba me loeo iheta ia Loti ba Zodoma andrõ, ba moteoe alitõ ba talõ balera moroi ba mbanoea si jaw̃a ba ifakiko ira fefoe. 
LUK.17_1.30	Si manõ gõi dania, na loeo toʼele Nono Niha. 
LUK.17_1.31	Ba na loeo daʼõ dania, ba na so zi so jaw̃a ba dete nomo, ba jomo so gamagamania, ba bõi jamõi tooe, ba wangai jaʼia, ba si so ba nowi, ba si manõ gõi, bõi jamoefoeli ia foeri. 
LUK.17_1.32	Mitõrõtõrõ tõdõmi woʼomo Loti andrõ! 
LUK.17_1.33	Ha niha zangaloei nosonia, chõnia aetoe ia, ba ha niha zaetoe noso, daʼõ zangorifi jaʼia. 
LUK.17_1.34	Oew̃aʼõ chõmi, daroea zi faedo mõrõ, na bóngi daʼõ, samõsa niʼohe, ba si samõsa, ba nirõi. 
LUK.17_1.35	Daroea zoroedoe wanoetoe fache, samõsa niʼohe, ba si samõsa, ba nirõi. 
LUK.17_1.36	Daroea zi so ba nowi, samõsa niʼohe, ba si samõsa, ba nirõi. 
LUK.17_1.37	Ba latema linia, lamane chõnia: Heza, Toea? Ba imane chõra: Ba zi so amatela, ba daʼõ gõi owoelo mojo. 
LUK.18_1.1	I. 
LUK.18_1.2	imane: So me fõna zangoehoekoe ba mbanoea, lõ iʼataʼoefi Lowalangi, ba lõ ba dõdõnia hadia niw̃aʼõ niha. 
LUK.18_1.3	Ba so lacha mbanoea ba mbanoea andrõ, ba mõi daʼõ chõnia, imane: Tolodo ba zi faʼoedoe chõgoe andrõ. 
LUK.18_1.4	Ba ara lõ edõna ia. Ba dania, ba imane dõdõnia: He lõ oeʼataʼoefi Lowalangi ba he lõ ba dõdõgoe hadia niw̃aʼõ niha, 
LUK.18_1.5	ba edõnado zoei oetolo lacha mbanoea andrõ, me ifakao ndraʼo, fa bõi afõchõ hõgõgoe ibeʼe, na lõ ibatobato weʼamõi. 
LUK.18_1.6	Ba imane Soʼaja: Mifondrondrongo, hadia niw̃aʼõ zangoehoekoe andrõ, si lõ atoelõ tõdõ. 
LUK.18_1.9	II. 
LUK.18_1.10	Daroea zi mõi mijaw̃a ba gosali, niha, farizaio zi samõsa ba sanema beo zi samõsa. 
LUK.18_1.11	So warizaio andrõ, imane wangandrõ: He Lowalangi, oeʼandrõ saoha gõlõ chõoe, me tenga si mane niha bõʼõ ndraʼodo, tenga si mane soraboe, ba tenga si mane sohorõ, ba tenga gõi si mane sanema beo andrõ. 
LUK.18_1.12	Mendroea zi samigoe mamoni ba gõ ndraʼo, ba oebeʼe zamboea niʼofoeloe zi so chõgoe fefoe. 
LUK.18_1.13	Ba sanema beo andrõ, ba no so ba zarõoe, lõʼõ gõi edõna ia ifaõga hõrõnia mijaw̃a ba zoroego, ibõzi manõ dotonia, imane: 
LUK.18_1.14	Oew̃aʼõ chõmi, satoelõ daʼõ, me mangawoeli ia mitooe ba nomonia, moroi ba zi samõsa Dozi sa, ha niha zangeboea jaʼia, daʼõ niʼideʼideʼõ, ba ha niha zangideʼideʼõ jaʼia, daʼõ nibeʼe seboea. 
LUK.18_1.15	III. 
LUK.18_1.16	Ba hoemede chõra Jesoe, imane: Mifaʼamõi chõgoe ndraono, bõi mitenaw̃a; ba zi manõ sa mbanoea Lowalangi andrõ. 
LUK.18_1.17	Si ndroehoe niw̃aʼõgoe chõmi, si tenga hoelõ ndraono, wanema banoea Lowalangi andrõ, ba tebai manõ mõi ia bacha.
LUK.18_1.18	IV. 
LUK.18_1.19	Ba imane chõnia Jesoe: Hana wa õw̃aʼõ, si sõchi ndraʼo? Lõ si sõchi, baero Lowalangi, si ha samõsa. 
LUK.18_1.20	Oroisa andrõ, ba no õʼila: bõi ohorõ, bõi angeʼe, bõi anagõ, bõi bõbõgõ zi lõ doehoe, fosoemange namaoe, awõ ninaoe. 
LUK.18_1.21	Ba imane: No ahori oeʼoʼõ daʼõ, iʼotarai iraono ndraʼo. 
LUK.18_1.22	Ba me irongo daʼõ Jesoe, ba imane chõnia: Sambalõ na zi lõʼõ chõoe. Tema amawa fefoe hadia ia zi so chõoe, ba faosa ba zi noemana mbõlinia, ba so chõoe girõgirõ ba zoroego, ba taboe oʼõ ndraʼo. 
LUK.18_1.23	Ba me irongo daʼõ, ba aboe sibai dõdõnia; no seboea sibai anaʼa ia.
LUK.18_1.24	Ba me inehegõ ia Jesoe, ba imane: Afõchõ sibai ba zoʼanaʼa, wogamõ banoea Lowalangi andrõ. 
LUK.18_1.25	Aoha na na i itõrõ dõgi walõlõw̃a koedo, moroi mõi ba mbanoea Lowalangi andrõ zoʼanaʼa. 
LUK.18_1.26	Ba lamane samondrongo daʼõ: Ba ha niha zanõndra faʼaoeri? 
LUK.18_1.27	Ba imane: Si tebai ba niha, ba tola ba Lowalangi. 
LUK.18_1.28	Ba imane Fetero: Hiza, jaʼaga, ba no marõi manõ zi so chõma, ba no maʼoʼõ ndraʼoegõ. 
LUK.18_1.29	Ba imane chõra: Si ndroehoe niw̃aʼõgoe chõmi, samõsa lõʼõ, si no mondrõi omo, ba ma soroijomo, ba ma talifoesõ, ba ma ira amania, ba ma ono, na bõrõ mbanoea Lowalangi andrõ, 
LUK.18_1.30	si lõ manema jaʼia mangawoeli, oja winaeta ba gõtõ daʼe, ba faʼaoeri si lõ aetoe ba gõtõ dania.
LUK.18_1.31	V. 
LUK.18_1.32	Labeʼe sa ia ba danga niha baero dania, ba laʼoʼaja ba laʼosiwawõi ba ladidiloi, 
LUK.18_1.33	ba na no labõzibõzi dania, ba laboenoe, ba tõloe ngaloeo, ba maoso ia, ifoeli aoeri. 
LUK.18_1.34	Ba maʼifoe lõ aboto ba dõdõra daʼõ, si tobini chõra daroma li andrõ ba lõ laʼila hadia niw̃aʼõ. 
LUK.18_1.35	VI. 
LUK.18_1.36	Ba irongo niha sanõrõ, ba izofoezofoe hadia daʼõ. 
LUK.18_1.37	Ba laʼombachaʼõ chõnia, itõrõ Jesoe, banoea Nazareta andrõ. 
LUK.18_1.38	Ba moeʼao ia imane: He Jesoe, maʼoewoe Dawido, hachõsi tõdõ ndraʼo! 
LUK.18_1.39	Ba latenaw̃a ia si so fõna, enaʼõ ibato. Ba ihõtõi feʼao: He maʼoewoe Dawido, hachõsi tõdõ ndraʼo! 
LUK.18_1.40	Ba ibadoegõ ia Jesoe, iw̃aʼõ, laʼohe chõnia. Ba me no ahatõ ia, ba isofoe chõnia: 
LUK.18_1.41	Hadia zomasiʼõ, he oewisa chõoe? Ba imane: He Toea, enaʼõ na ifoeli oeʼila niha. 
LUK.18_1.42	Ba imane chõnia Jesoe; Jagõ moeʼila zoei niha! Na iʼorifi ndraʼoegõ famatimõ andrõ. 
LUK.18_1.43	Ba iʼanemaʼõ ifoeli iʼila niha, ba iʼoʼõ, isoeno Lowalangi. Ba lasoeno Lowalangi niha fefoe, sangila daʼõ.
LUK.19_1.1	I. 
LUK.19_1.2	Ba hiza niha, Sakaio dõi, satoea zanema beo, soʼanaʼa. 
LUK.19_1.3	Iʼaloei wamaigi Jesoe, ha niha ia, ba tebai, ba waʼato niha, me no sideʼide niha ia. 
LUK.19_1.4	Ba itaritari, fagohi, iʼanõisi dõla marafala, enaʼõ iʼila, me lalania dania daʼõ. 
LUK.19_1.5	Ba me iroegi daʼõ Jesoe, ba ifaõga hõrõnia, imane chõnia: He Sakaio, taʼitaʼi, ae tooe, lõʼõ sa tola lõ mõido jomo chõoe, tomeoe, maʼõchṍ. 
LUK.19_1.6	Ba iʼalioʼõ mitooe, iʼohe jomo Jesoe, omoeso dõdõnia. 
LUK.19_1.7	Ba me laʼila daʼõ, ba koemõkõkõkõ ira fefoe, lamane: No mõi ia tome niha seboea horõ, 
LUK.19_1.8	Ba so Zakaio andrõ, imane chõ Zoʼaja: Hiza, oebeʼe ba zi noemana zi matonga zi so chõgoe, Toea, ba na so nilimogoe niha, hadia ia, ba mendroea oefabali wamoeli. 
LUK.19_1.9	Ba imane chõnia Jesoe: 
LUK.19_1.11	II. 
LUK.19_1.12	Imane saʼae: So zofanõ, salaw̃a, isaw̃a danõ sarõoe, enaʼõ tobali toehe nõri ia ba daʼõ, ba mangawoeli. 
LUK.19_1.13	Ba hoemede ia ba zawoejoenia, dafoeloe, ibeʼe chõra zi foeloe balaki, ba imane chõra: Milaoe ba waniaga, irege mangawoelido. 
LUK.19_1.14	Ba no fatioe dõdõ mbanoeania chõnia, ba lafatenge zinenge, soloʼõ jaʼia, lamane: Lõ edõnaga salaw̃ama daʼõ. 
LUK.19_1.15	Ba me mangawoeli ia, me no tobali tohe nõri ia si jefo, ba ifakaoniʼõ zawoejoenia andrõ, nibeʼenia anaʼa andrõ, enaʼõ irongo, he lawisa wolaoe. 
LUK.19_1.16	Ba so zi fõfõna, imane: He Toea, foeloe balaki hare zi samba fondroejoe andrõ chõoe. 
LUK.19_1.17	Ba imane chõnia: Laoe, sawoejoe si sõchi! Me lõ si farõi ndraʼoegõ ba zi lõ ojaʼoja, ba jaso barõ mbawaoe zi foeloe banoea. 
LUK.19_1.18	Ba so wanete daʼõ, imane: Si samba fondroejoe andrõ chõoe, Toea, ba no mohare, lima balaki. 
LUK.19_1.19	Ba imane gõi ba daʼõ: Ba jaʼoegõ gõi, jaso barõ mbawaoe zi lima banoea. 
LUK.19_1.20	Ba so zi samõsa, imane: Jaʼe zi samba fondroejoe chõoe, Toea, no oeʼirõʼõ ba zaefoe tanga. 
LUK.19_1.21	Noa sa ataʼoedo ndraʼoegõ, me no sabeʼe hoekoe ndraʼoegõ, me õhalõ zi tenga nibeʼeoe, ba me õbasi zi tenga nitaroemõ. 
LUK.19_1.22	Imane chõnia: Moroi ba mbeweoe oehoekoe ndraʼoegõ, sawoejoe si lõ sõchi. Hadia, no õʼila sabeʼe hoekoe ndraʼodo, mangaido si tenga nibeʼegoe, ba mamasido si tenga nitaroegoe? 
LUK.19_1.23	Ba hana wa lõ õbeʼe ba zamalali ganaʼagoe andrõ? Ba jaʼo, na sodo, ba oehalõ fabaja hare, enaʼõ. 
LUK.19_1.24	Ba imane ba zi so ba daʼõ: Mihalõ chõnia zi samba fondroejoe andrõ, ba mibeʼe ba zi so si foeloe balaki. 
LUK.19_1.25	Ba lamane chõnia: He Toea, ba no foeloe balaki chõnia. 
LUK.19_1.26	Oew̃aʼõ chõmi, dozi ba zi ho so, ba tebeʼe, ba chõ zi lõʼõ, ba lahalõ gõi zi ho so chõnia. 
LUK.19_1.27	Ba si fatioe tõdõ andrõ chõgoe, si lõ edõna salaw̃ara ndraʼodo, ba miʼohe ba daʼe, ba miboenoe ira fõnagoe. 
LUK.19_1.28	Ba me no iw̃aʼõ daʼõ, ba mofanõ ia, isaw̃a misi jaw̃a Jeroezalema.
LUK.19_1.29	III. 
LUK.19_1.30	imane: Miʼae ba mbanoea sideʼide andrõ, fõnami, ba na miroegi jomo ba daʼõ, ba miʼila nono galide niʼamõhõgõ, si lõ larai laʼokoedo niha; ba mitotoʼõ wesoe, ba miʼohe ia. 
LUK.19_1.31	Ba na so zanofoe chõmi: Hana wa mitotoʼõ? ba mimane: Mogoena chõ Doea. 
LUK.19_1.32	Ba mõi zinenge andrõ, ba itõrõ niw̃aʼõnia chõra. 
LUK.19_1.33	Ba me latotoʼõ wesoe nono galide andrõ, ba lamane chõra sochõ jaʼia: Hadia wa mitotoʼõ wesoe nono galide andrõ? 
LUK.19_1.34	Ba lamane: Mogoena chõ Doea. 
LUK.19_1.35	Ba laʼohe chõ Jesoe, labeʼe ba hoeloe nono galide andrõ noechara, ba lafakoedo Jesoe jaw̃a. 
LUK.19_1.36	Ba me mofanõ ia, ba labologõ noechara ba lala. 
LUK.19_1.37	Ba me aracha iroegi zanoee hili wanicha andrõ, ba labõrõtaigõ nifahaõ fefoe lasoeno Lowalangi, omoeso dõdõra, laʼeboeaʼõ lira, bõrõ waʼabõlõ andrõ fefoe, niʼilara lamane: 
LUK.19_1.39	Ba so warizaio õsa, awõ niha sato, ba lamane chõnia: He samahaõ, tenaw̃a nifahaõmõ andrõ. 
LUK.19_1.40	Ba itema lira, imane: Oew̃aʼõ chõmi, na lõʼõ saʼae hedehede daʼõ, ba moeʼao gara. 
LUK.19_1.41	Ba me ahatõ ia, me iʼila mbanoea, ba meʼe ia ba chõnia, imane: 
LUK.19_1.42	Enaʼõ na aboto ba dõdõoe gõi, ba mbaw̃amõ andre, hadia wangohahaoe dõdõoe, ba ijaʼe, ba no tobini ia chõoe! 
LUK.19_1.43	Iroegi sa dania baw̃a chõoe, ba lakõlini ndraʼoegõ emalioe ba lafasoei ndraʼoegõ, ba laforege, fasoei manõ. 
LUK.19_1.44	Ba larasa ndraʼoegõ, fabaja onooe, awõoe, ba lõ tosai chõoe zi domboea kara, si falaete, labeʼe, bõrõ wa lõ saboto ba dõdõoe mbaw̃a wamaigi jaʼoegõ andrõ. 
LUK.19_1.45	IV. 
LUK.19_1.46	imane chõra: No so ba zoera: ”Ba omo wangandrõ dania nomogoe andrõ;” ba jaʼami, ba no mibaliʼõ tõgi narõ hili, naha zoraboe. 
LUK.19_1.47	Ba mamahaõ ia ba gosali, ero maʼõchõ. Ba laʼaloei wamoenoe jaʼia ere seboea ba sangila amachoita, ba si manõ gõi zalaw̃a. 
LUK.19_1.48	Ba lõ lasõndra lala. Aʼoi sa laʼomasiʼõ ia niha sato, wamondrongo linia.
LUK.20_1.1	I. 
LUK.20_1.2	moehede ira chõnia, lamane: Waʼõ chõma: Hadia, wa tola õlaoe daʼõ, ba ha niha ia, zanehe chõoe? 
LUK.20_1.3	Ba itema lira, imane chõra: So gõi zambalõ nisofoegoe chõmi, ba miʼombachaʼõ chõgoe: 
LUK.20_1.4	Famajagõ idanõ andrõ chõ Johane no, hadia, moroi ba zoroego ma moroi ba niha? 
LUK.20_1.5	Ba laʼeraʼera tõdõra, lamane: Na taw̃aʼõ: Moroi ba zoroego, ba imane dania chõda: Ba hana wa lõ samati ami chõnia! 
LUK.20_1.6	Ba na taw̃aʼõ: Moroi ba niha, ba lateboe kara ita niha sato fefoe; aʼoi sa fadoehoe dõdõra, wa no samaʼeleʼõ Johane andrõ. 
LUK.20_1.7	Ba law̃aʼõ chõnia, lõ laʼila, he moroi. 
LUK.20_1.8	Ba imane chõra Jesoe: Ba lõʼõ gõi oew̃aʼõ chõmi, hadia wa tola oelaoe daʼõ.
LUK.20_1.9	II. 
LUK.20_1.10	Ba me baw̃a mboea, ba ifatenge zawoejoe ba zohalõw̃õ andrõ, enaʼõ labeʼe chõnia mboea kaboe nagoe andrõ õsa. Ba latema labõbõzi daʼõ sohalõw̃õ ba kaboe nagoe andrõ, ba lafatenge mangawoeli, lõ labeʼe. 
LUK.20_1.11	Ba itohoegõ, ifatenge zawoejoe tánõ bõʼõ. Ba jaʼirá, ba labõbõzi daʼõ gõi, laʼoʼaja, ba lafatenge mangawoeli, lõ labeʼe. 
LUK.20_1.12	Ba itohoegõ ifatenge, datõloe saʼae. Ba lafesocho daʼõ, ba latiboʼõ baero. 
LUK.20_1.13	Ba imane sochõ kaboe nagoe andrõ: He oewisa? Daʼoefatenge nonogoe omasiõ andrõ, te ataʼoe ira daʼõ. 
LUK.20_1.14	Ba me laʼila daʼõ sohalõw̃õ ba kaboe andrõ, ba fahoehoeo ira, lamane: Sanema ondrõita daʼõ, databoenoe ia, enaʼõ chṍda mõi gondrõita andrõ. 
LUK.20_1.15	Ba latiboʼõ ia baero kaboe nagoe andrõ ba laboenoe. Ba he iwisa chõra dania sochõ kaboe nagoe andrõ? 
LUK.20_1.16	Mõi ia dania, ba ifakiko zohalõw̃õ andrõ, ba ibeʼe ba danga dánõ bõʼõ kaboe nagoe no mege. Ba me larongo daʼõ, ba lamane: Bõi si manõ. 
LUK.20_1.17	Ba inehegõ ira ba imane: Ba hadia ia zi so ba zoera andrõ: ”Gowe andrõ, nitiboʼõ zotomo andrõ, ba no tobali tojo ba watalinga?” 
LUK.20_1.18	Ba sarasa fefoe zalaoe ba gowe andrõ, ba nilangõnia, ba imama. 
LUK.20_1.19	Ba laʼaloei lala wondraʼoe jaʼia sangila amachoita ba ere seboea, ba daʼõ sibai, ba ataʼoe ira niha sato. Noa sa aboto ba dõdõra, wa chõra ibõbõgõ gamaedola andrõ. 
LUK.20_1.20	III. 
LUK.20_1.21	Ba lasofoe chõnia, lamane: He samahaõ, maʼila wa no satoelõ niw̃aʼõoe, awõ wamahaõmõ, ba lõ õfaigi mbawa niha, ha si ndroehoe manõ chõoe, wangombacha lala Lowalangi andrõ. 
LUK.20_1.22	Hadia, tola tabeʼe mbeo chõ kaizaro, hadia lõʼõ? 
LUK.20_1.23	Ba me no iʼila waʼonechera andrõ, ba imane chõra: Miʼoromaʼõ chõgoe hoea soekoe. Ha famaedo daʼe chõnia ba ha chõ zoerania? 
LUK.20_1.24	Ba lamane chõnia: Chõ kaizaro. 
LUK.20_1.25	Ba imane chõra: Na si manõ, ba 
LUK.20_1.26	Ba tebai laʼalani ia ba niw̃aʼõnia, ba niha sato, ba ahõlihõli dõdõra ba wanemania li andrõ, ba lõ hedehedera saʼae.
LUK.20_1.27	IV. 
LUK.20_1.28	He samahaõ, no ibeʼe ba zoera chõma Moze, na mate zi so talifoesõ, si so donga, ba na lõ ono, ba jamoehalõ ndronga andrõ talifoesõnia, ba jamoefongaʼõtõ dalifoesõnia si mate andrõ. 
LUK.20_1.29	Ba no so zi fatalifoesõ, dafitoe, ba mangowaloe zi samõsa, ba mate, lõ ono, 
LUK.20_1.30	ba ihalõ ndra alawe andrõ fanete daʼõ ba fanete daʼõ zoei, 
LUK.20_1.31	ba si manõmanõ, dafitoe, oi mate, lõ ono. 
LUK.20_1.32	Ba ba gafoeriata, ba mate gõi ndra alawe andrõ. 
LUK.20_1.33	Ba ira alawe andrõ, ha donga ia, ba chõra andrõ, ba wemaoso zi mate andrõ dania? No dozi lahalõ ia, dafitoe. 
LUK.20_1.34	Ba imane chõra Jesoe: Niha zi sagõtõ tanõ andre zangowaloe ba tebeʼe nihalõ. 
LUK.20_1.35	Ba si tola ba mbanoea foeri andrõ, si tola maoso moroi ba ngai zi mate, ba lõ mangowaloe ba lõ labeʼe nihalõ. 
LUK.20_1.36	Tebai sa mate ira saʼae gõi, hoelõ malaʼika saʼae, ba ono Lowalangi ira, me ono wemaoso andrõ. 
LUK.20_1.37	Ba femaoso zi mate andrõ, ba no itõrõ gõi li Moze, ba ngafoe ndroi andrõ, me ibeʼe tõi Zoʼaja Lowalangi Gaberahamo ba Lowalangi Gizaʼaki ba Lowalangi Jakobo. 
LUK.20_1.38	Ba tenga Lowalangi zi mate Lowalangi, no Lowalangi zaoeri; aʼoi sa aoeri ira chõnia. 
LUK.20_1.39	Ba latema linia sangila amachoita õsa, lamane: Doehoe niw̃aʼõoe, samahaõ. 
LUK.20_1.40	Ba ataʼoe saʼae ira manofoe chõnia hadia ia. 
LUK.20_1.41	V. 
LUK.20_1.42	Ba Dawido sa zangoemaʼõ ba zoera zinoenõ andrõ: ”No iw̃aʼõ Soʼaja chõ Zoʼaja jaʼo: Dadao ba gambõlõgoe, 
LUK.20_1.43	irege no oebeʼe tooe barõ gaheoe zi faʼoedoe chõoe”. 
LUK.20_1.44	Tobali fasoʼaja chõnia Dawido; ba he wisa, wa maʼoewoenia ia?
LUK.20_1.45	VI. 
LUK.20_1.46	Miʼangelamaisi zangila amachoita andrõ; somasi mamaroe baroe sanaoe, somasi na laʼowai ira ba kade, awõ wedadao ba dadaoma tánõ si jaw̃a, ba zekola ba ba walõw̃a, 
LUK.20_1.47	sangohori balazo lacha mbanoea, sangaragõ fangandrõngandrõ, fa laʼila niha; tedooe manõ hoekoe, nifatõrõ chõra dania.
LUK.21_1.1	I. 
LUK.21_1.2	Ba iʼila gõi lacha mbanoea, samõsa, si noemana, sameʼe si domboea rimi ba daʼõ. 
LUK.21_1.3	Ba imane: Sindroehoe niw̃aʼõgoe chõmi, eboea nibeʼe lacha mbanoea si noemana andrõ, moroi ba chõra fefoe. 
LUK.21_1.4	Dozi ira daʼõ, ba oi sa si tõra chõra nibeʼera, ameʼela, ba jaʼia ba fõfõ zambõ chõnia ibeʼe, awai mbalazo, si so chõnia.
LUK.21_1.5	II. 
LUK.21_1.6	Niʼilami andrõ, ba iroegi baw̃a dania, ba samboea lõ tosai ba dete naw̃onia jaw̃a kara, si lõ moedoedoegõ. 
LUK.21_1.7	Ba lasofoe chõnia, lamane: He samahaõ, ba ha waʼara daʼõ? Ba hadia dandra, wa itõrõ dania daʼõ? 
LUK.21_1.8	Ba imane: Mifaigi, bõi lafaeloengoe ami; ato sa dania zi mõi, sanagõ tõigoe, lamane dania: Jaʼodo, ba: no iroegi baw̃a; bõi miʼoʼõ chõra. 
LUK.21_1.9	Ba na mirongo wanoewõ ba folaw̃a, ba bõi tokea ami; lõʼõ sa tola lõ so daʼõ oea; ba lõʼõ na iʼanemaʼõ faʼatoea danõ. 
LUK.21_1.10	Ba imane chõra: Maoso dania zi samboea soi, oedoe zi samboea, ba si sara õri, oedoe zi sara. 
LUK.21_1.11	Ba so ndroeroe danõ sabõlõbõlõ ba lofo mbanoea ba fõchõ seboea misa, ba ametaʼoeõ ba tandra seboea, moroi ba mbanoea si jaw̃a. 
LUK.21_1.12	Ba fõna daʼõ fefoe, ba lababaja ami ba lagohi ami, laʼohe ami ba zekola ba ba goeroenga, ba wolohe jaʼami ba zalaw̃a ba ba goemandroe, bõrõ dõigoe andrõ. 
LUK.21_1.13	Tobali famadoehoeʼõ tõdõra daʼõ chõmi. 
LUK.21_1.14	Andrõ mitanõ ba dõdõmi, fa bõi mihõnagõ miʼaloei he miwisa wamoeʼa. 
LUK.21_1.15	Jaʼo sa zameʼe dania chõmi fehede ba faʼatoeatoea, si tebai lalaw̃a ba si tebai lafadaõ dozi si faʼoedoe chõmi. 
LUK.21_1.16	Ba so gõi dania, ba laʼā mbõlimi ira amami ba talifoesõ ba si tenga bõʼõ ba si fahoewoe chõmi, ba laboenoe õsa ami. 
LUK.21_1.17	Ba dozi dania fatioe dõdõra chõmi, bõrõ dõigoe andrõ. 
LUK.21_1.18	Ba sara lõ tekiko boe ba hõgõmi. 
LUK.21_1.20	Ba na miʼila no lafasoei Jeroezalema sanoewõ, ba jaʼaboto ba dõdõmi, no ahatõ mbaw̃a wanoedoegõ jaʼia. 
LUK.21_1.21	Ba ndramoloi ba hili zi so ba Joedaia ba ndrahoemeta ira si so jomo ba mbanoea; ba si so ba halama, ba bõi ndramõi mijomo. 
LUK.21_1.22	Me baw̃a wolaoe balõ daʼõ, enaʼõ itõrõ fefefoe zi so ba zoera. 
LUK.21_1.23	Alai zanabina ba si so ono, ba mbagi zoesoe, na loeo daʼõ dania. Abõlõbõlõ sibai sa wamakao dania ba goeli danõ, ba fõnoe ba niha andre. 
LUK.21_1.24	Ba mate ira ba mbawa wõda, ba niʼohe sawoejoe ira ba niha baero fefoe misa; ba nihoendrahoendra niha baero dania Jeroezalema, irege no moʼahonoa gõtõ niha baero andrõ. 
LUK.21_1.25	III. 
LUK.21_1.26	Tekiko niha ba waʼataʼoe ba ba wombaloi si gõna oeli danõ andre dania, hoemeoeheoe sa wangeró mbanoea si jaw̃a dania. 
LUK.21_1.27	Ba laʼila dania Nono Niha, si so moroi sa ba lawoeo, si no aʼoi so faʼabõlõ, awõ lachõmi. 
LUK.21_1.28	Ba na iborõgõ daʼõ, ba mifaoso, ba mifaõga mbawami, me no ahatõ wangefaʼõ jaʼami andrõ. 
LUK.21_1.29	Ba iw̃aʼõ chõra gamaedola, imane: Mifaigi marafala andrõ, awõ ngawalõ geoe fefoe; 
LUK.21_1.30	na no mokiokio ia, ba miʼila manõ tõdõmi, na mifaigi, wa no ahatõ mbaw̃a waʼaoechoe zino. 
LUK.21_1.31	Si manõ gõi ami, na miʼila itõrõ daʼõ, ba jaʼaboto ba dõdõmi, no ahatõ mbanoea Lowalangi andrõ. 
LUK.21_1.32	Si ndroehoe niw̃aʼõgoe chõmi, lõ fachamõ atoea niha si sagõtõ andre, ba no ahori itõrõ. 
LUK.21_1.34	IV. 
LUK.21_1.35	hoelõ dandraw̃a saʼae ihawoei fefoe zi so ba goeli danõ, maʼasagõrõ, misa. 
LUK.21_1.36	Ba bõi mifõrõ ero maʼõchõ, miʼangandrõngandrõ, enaʼõ tola moloi ami ba daʼõ fefoe, si tõrõ dania, ba enaʼõ tola fõna Nono Niha nahami. 
LUK.21_1.37	Ba ba gosali so ia, na maʼõchõ, mamahaõ; ba na owi, ba mõi ia baero, mõi ia mõrõ ba gahe hili andrõ, sotoi hili wanicha. 
LUK.21_1.38	Ba lahoelõ wongi niha sato fefoe, wangondrasi jaʼia ba gosali, ba wamondrondrongo hoehoeonia.
LUK.22_1.1	I. 
LUK.22_1.2	Ba laʼaloei lala wamoenoe jaʼia ere seboea ba sangila amachoita; ataʼoe sa ira niha sato. 
LUK.22_1.3	Ba mõi Zatana ba dõdõ Joeda andrõ, sotõi banoea Kariota, awõ zi felendroea andrõ. 
LUK.22_1.4	Ba mõi ia fahoehoeo chõ ndra ere seboea ba chõ ndra koemandra, he wisa lala wangombachania jaʼia chõra. 
LUK.22_1.5	Ba omoeso dõdõra, ba laʼosaraʼõ li, ba wameʼe anaʼa chõnia. 
LUK.22_1.6	Ba itehe, ba iʼaloei zi sõchi lala, wangombacha jaʼia, ba zi lõ niha.
LUK.22_1.7	II. 
LUK.22_1.8	Ba ifatenge ndra Fetero Johane Jesoe, imane: Miʼae miʼasiwai chõda wasa andrõ, enaʼõ taʼā. 
LUK.22_1.9	Ba lamane chõnia: Heza zomasi ndraʼoegõ, maʼasiwai? 
LUK.22_1.10	Ba imane chõra: Hiza, na miroegi jomo ba mbanoea, ba faloecha ami niha, solohe migõ nidanõ, daʼõ miʼoʼõ, ba nomo, ba zi mõi ia, 
LUK.22_1.11	ba mimane ba zochõ omo andrõ: Daʼõ niw̃aʼõ zamahaõ jaʼaga chõoe: Heza so naha andrõ chõgoe, ba wemanga wasa, awõ nifahaõgoe? 
LUK.22_1.12	Ba iʼoromaʼõ dania chõmi mbateʼe seboea, jaw̃a ba zi sagõtõ, si no moebologõ toefo; ba daʼõ miʼasiwai. 
LUK.22_1.13	Ba mõi ira, ba itõrõ niw̃aʼõnia chõra; ba laʼasiwai wasa andrõ.
LUK.22_1.14	Ba me no inõtõ, ba moedadao ia manga, ba awõnia zinenge andrõ si felendroea. 
LUK.22_1.15	Ba imane chõra: No hoemoeloe sibai dõdõgoe, ba wemanga wasa andre, awõmi, fõna wamakao jaʼo andrõ. 
LUK.22_1.16	Oew̃aʼõ sa chõmi, lõʼõ saʼae oeʼā, irege no itõrõ ba mbanoea Lowalangi andrõ. 
LUK.22_1.17	Ba ihalõ mako, iʼaohasi gõlõ Lowalangi, ba imane: Mitema daʼe ba mifosasi chõmi. 
LUK.22_1.18	Oew̃aʼõ sa chõmi, lõʼõ saʼae oebadoe nõsi mboea nagoe, iʼotarai daʼe, irege aloea mbanoea Lowalangi andrõ. 
LUK.22_1.21	Ba hiza, no oroedoe ba wemanga andre danga zi manga mbõligoe. 
LUK.22_1.22	Mõi sa Nono Niha, itõrõ nihonogõi; ba alai niha andrõ, si manga mbõlinia. 
LUK.22_1.23	Ba ibõrõtaigõ faoma lasofoe chõ nawõra, ha niha maõ ia, ba chõra andrõ, solaoe daʼõ dania.
LUK.22_1.24	III. 
LUK.22_1.25	Ba imane chõra: Mamatõrõ banoeara zalaw̃a ba niha baero, ba si so niha barõ mbawa, ba lafatõi seboea tõdõ. 
LUK.22_1.26	Ba jaʼami, ba tenga si manõ; seboeami, ba jahoelõ si mane si achi, ba solohe, ba jahoelõ si mane enoni. 
LUK.22_1.27	Ha niha sa zeboea? sidadao manga, ba ma sangai halõw̃õ? Hadia, tenga sidadao manga? Ba jaʼo, ba chõmi, ba no hoelõ zangai halõw̃õ. 
LUK.22_1.28	Ba jaʼami zi lõ farõirõi chõgoe, ba wanandraigõ jaʼo andrõ. 
LUK.22_1.29	Ba jaʼo ba oehonogõi chõmi, si mane fangohonogõi Nama chõgoe banoea andrõ, 
LUK.22_1.30	enaʼõ oroedoe manga ami chõgoe ba mamadoemadoe hadia ia, ba mbanoeagoe andrõ, ba enaʼõ doemadao dania ami ba dadaoma, mangoehoekoe Iraono Gizeraëli, si felendroea toea andrõ. 
LUK.22_1.31	IV. 
LUK.22_1.32	ba no mangandrõ ndraʼo, salahioe, enaʼõ lõ aetoe wamatimõ, ba jaʼoegõ, na no õfalalini geraʼeraoe dania, ba abeʼeʼõ dalifoesõoe. 
LUK.22_1.33	Ba imane chõnia: He Toea, tola manõ saʼae mõido awõoe, he ba goeroenga, ba he ba waʼamate. 
LUK.22_1.34	Ba imane: Oew̃aʼõ chõoe, Fetero, lõ fachamõ miwo zilatao bongī dania, ba no medõloe õʼosilõʼõgõ wangila jaʼo. 
LUK.22_1.35	Ba imane chõra: Me oefatenge ami no, si lõ kabekabe, si lõ bola, si lõ badagahe, hadia no irai ambõ chõmi hadia ia? Ba lamane: Lõ irai. 
LUK.22_1.36	Ba imane chõra: Ba ijaʼe, ba ha niha zi so kabekabe ba jamoehalõ, si manõ gõi mbola, ba si lõʼõ, ba jamoeʼamawa mbaroenia seboea, ba jamoeʼõli wõda. 
LUK.22_1.37	Oew̃aʼõ sa chõmi, lõ tola lõ itõrõ ba chõgoe daʼõ, si so ba zoera: ”Ba no tebeʼe awõ zeboea horõ ia”; itõrõ sa nitandrõsaigõ chõgoe andrõ. 
LUK.22_1.38	Ba lamane: He Toea, hiza wõda, doea rozi. Ba imane chõra: Abõnõ.
LUK.22_1.39	V. 
LUK.22_1.40	Ba laʼoʼõ ia nifahaõnia. Ba me no iroegi, ba imane chõra: 
LUK.22_1.41	Ba iheta ia chõra, ichamõ teboeteboe kara waʼarõoe, ba ibalõdoehini tooe danõ, mangandrõ, imane: 
LUK.22_1.42	He Ama, enaʼõ na õfataloeʼiʼõ chõgoe mako andrõ, ba bõi jaʼitõrõ zomasi ndraʼo, ha somasi ndraʼoegõ. 
LUK.22_1.43	Ba toʼele chõnia malaʼika, moroi ba zoroego, sangabõlõʼõ jaʼia. 
LUK.22_1.44	Ba tobali fasõndra ia ba iforege wangandrõ. Ba tobali hoelõ mbõibõi ndro mbõbõinia, atoroe ba danõ. 
LUK.22_1.45	Ba maoso ia, ibato wangandrõ andrõ iʼondrasi ndra nifahaõnia, ba hiza, no mõrõ ira, ba waʼaboe dõdõ. 
LUK.22_1.46	Ba imane chõra: Hadia wa mõrõ ami? Mifaoso! miʼangandrõ, fa bõi itõrõ ami fanandraigõ.
LUK.22_1.47	VI. 
LUK.22_1.48	Ba imane chõnia Jesoe: He Joeda, hadia faʼago bawa ndraʼoegõ chõ Nono Niha, wemanga mbõlinia? 
LUK.22_1.49	Ba me laʼila si fao chõnia he wisa, ba lamane: he Toea! Hadia, maʼõʼõtõ ira fõda? 
LUK.22_1.50	Ba iʼoʼõtõ zawoejoe gere seboea si samõsa, awõra, iʼew̃a dalingania, kambõlõ. 
LUK.22_1.51	Ba hoemede Jesoe, imane: Noa, bõi mitohoegõ. Ba ibabaja dalinga andrõ, ifadõhõ zesocho. 
LUK.22_1.52	Ba imane Jesoe ba gere seboea andrõ, ba goemandra ba gosali ba ba zatoea andrõ, si mõi mondraʼoe jaʼia: Hoelõ ba zoraboe mõi ami, mofõda ami, ba mobago gama. 
LUK.22_1.53	Me ero maʼõchõ ndraʼo chõmi ba gosali, ba lõ nibabajami jaʼõ. Ba daʼe ginõtõ, ba daʼe waʼabõlõ zogõmigõmi andrõ.
LUK.22_1.54	VII. 
LUK.22_1.55	Ba me no laʼeboeaʼõ galitõ ba daloe golajama, me doemadao ira, ba doemadao gõi Wetero ba ngaira. 
LUK.22_1.56	Ba iʼila ia sawoejoe ono alawe, me doemadao ia ba haga galitõ, ifaigi ia, imane: Daʼõ gõi nawõnia. 
LUK.22_1.57	Ba iʼosilõʼõgõ, imane: Lõ oeʼila ha niha daʼõ, alawe. 
LUK.22_1.58	Ba lõ ara, ba iʼila ia tánõ bõʼõ ba imane: Awõra gõi ndraʼoegõ. 
LUK.22_1.59	Ba imane Fetero: Tenga le. Ba so zasa gotaloea, ba ifadoehoeʼõ tánõ bõʼõ, imane: Si ndroehoe, daʼe gõi nawõnia, banoea Galilaia sa gõi ia. 
LUK.22_1.60	Ba imane Fetero: Lõ oeʼila hadia niw̃aʼõoe, le. Ba iʼanemaʼõ, me hoemede ia na, ba miwo zilatao. 
LUK.22_1.61	Ba ibaliʼõ ia Soʼaja, ifaigi Wetero; ba itõrõ tõdõ Wetero niw̃aʼõ Zoʼaja andrõ, me imane chõnia: Lõ fachamõ miwo zilatao bongi, ba no medõloe õʼosilõʼõgõ ndraʼo. 
LUK.22_1.62	Ba mõi ia baero, megeʼege sibai.
LUK.22_1.63	VIII. 
LUK.22_1.64	labaloegõ ia, ba lasofoe chõnia, lamane: Faʼeleʼõ, ha niha zamõzi jaʼoegõ? 
LUK.22_1.65	Ba oja na ngawalõ tánõ bõʼõ law̃aʼõ chõnia, wanandraw̃aisi jaʼia. 
LUK.22_1.66	Ba me no moloeo, ba faloecha zatoea mbanoeara ba ere seboea ba sangila amachoita, ba laʼohe ia ba rafe chõra, lamane: Na Keriso andrõ ndraʼoegõ, ba ombachaʼõ chõma. 
LUK.22_1.67	Ba imane chõra: Na oew̃aʼõ chõmi, ba lõ fadoehoe dõdõmi. 
LUK.22_1.68	Ba na manofoe ndraʼo, ba lõ mitema ligoe. 
LUK.22_1.69	Ba iʼotarai daʼe, ba doemadao Nono Niha ba gambõlõ waʼabõlõ Lowalangi andrõ. 
LUK.22_1.71	Ba lamane: Hadia goena wamadoehoeʼõ saʼae chõda? Tõgi dalingada saʼae zamondrongo, me iw̃aʼõ.
LUK.23_1.1	I. 
LUK.23_1.2	Ba labõrõtaigõ laʼadoegõ ia, lamane: Samakoejoe niha chõda daʼe maʼila, ba sanenaw̃a fameʼe beo chõ kaizaro, ba sangoemaʼõ Keriso ia, razo. 
LUK.23_1.3	Ba isofoe chõnia Filato, imane: Hadia, razo niha Jehoeda ndraʼoegõ? Ba itema linia, imane: jaʼia niw̃aʼõoe. 
LUK.23_1.4	Ba imane Filato ba gere seboea, ba ba niha sato andrõ: Lõ oesõndra zala niha daʼõ. 
LUK.23_1.5	Ba jaʼira, ba laforege, lamane: Ifahoefa niha, wamahaõ jaʼira, ba danõ Joedaia maʼasagõrõ, iʼotarai ba Galilaia ba iroegi daʼe. 
LUK.23_1.6	Ba me irongo daʼõ Filato, ba isofoe, na banoea Galilaia niha daʼõ.
LUK.23_1.7	II. 
LUK.23_1.8	Ba me iʼila Jesoe Herode, ba omoeso sibai dõdõnia, no ara saʼae omasi ia iʼila, me no irongo doeriania, ba idõnadõna ifazõchi zambalõ dandra, ba zi so ia. 
LUK.23_1.9	Ba oja ngawalõ isofoe chõnia, ba lõʼõ manõ itema linia Jesoe. 
LUK.23_1.10	Ba so gere seboea andrõ, awõ zangila amachoita, laforege wangadoegõ jaʼia. 
LUK.23_1.11	Ba iʼositengagõ gõi ia Herode, awõ zaradadoenia, iʼoʼaja, ifobaroe baroe safoesi ba ifatenge mangawoeli chõ Wilato. 
LUK.23_1.12	Ba tobali fahoewoe ira, Herode Wilato, iʼotarai loeo daʼõ, fõna õ sa, ba no si faʼoedoe ira. 
LUK.23_1.13	III. 
LUK.23_1.14	imane chõra: No miʼohe chõgoe niha andrõ, samabali chõda niha miw̃aʼõ, ba hiza, no oesechegõ ia, ba zi so ami, ba lõ nisõndragoe ba niha andrõ bõrõ wangadoegõmi jaʼia. 
LUK.23_1.15	Ba si manõ gõi Herode; noa sa ifatenge mangawoeli chõda, ba hiza, ba lõ nifazõchinia bõrõ wamoenoe jaʼia. 
LUK.23_1.16	Ba daʼoeʼotoeʼõ manõ ia, ba oeʼefaʼõ. 
LUK.23_1.17	Ba no moebõwõgõ, wa ibeʼe aefa chõra zamõsa, ero na owasa. 
LUK.23_1.18	Ba moeʼao ira fefoe, lamane: Tiboʼõ daʼõ, ba efaʼõ chõma Mbaraba andrõ. 
LUK.23_1.19	Si no moekoeroe, bõrõ me molaw̃a niha, si no tesao ba mbanoea, ba fangeʼe. 
LUK.23_1.20	Ba ifoeli moehede chõra Wilato, somasi ia, ba Jesoe iʼefaʼõ. 
LUK.23_1.21	Ba latema linia, lamane: Forõfa ia! forõfa ia! 
LUK.23_1.22	Ba imane zoei chõra, no medõloe: Ba hadia horõ, nifazõchi daʼõ? Lõ nisõndragoe chõnia hadia ia, bõrõ wamoenoe jaʼia. Ba daʼoeʼotoeʼõ ia, ba oeʼefaʼõ. 
LUK.23_1.23	Ba lõ labõhõi ia, eboea lira, laʼandrõ, enaʼõ laforõfa, ba mõna ira, ba weʼaora andrõ. 
LUK.23_1.24	Ba iʼetoeʼõ Filato, enaʼõ itõrõ niʼandrõra. 
LUK.23_1.25	Ba iʼefaʼõ nikoeroe andrõ ba wolaw̃a niha ba ba wangeʼe, niʼandrõra, ba Jesoe, ba ibeʼe ba zomasi ira.
LUK.23_1.26	IV. 
LUK.23_1.27	Ba ato zoloʼõ jaʼia niha, awõ ndra alawe, sangeʼesi jaʼia, megeʼege. 
LUK.23_1.28	Ba ibaliʼõ ia chõra Jesoe, imane: He jaʼami, ono alawe, banoea Jeroezalema! bõi miʼeʼe ba chõgoe, ba ba chõmi miʼeʼe, ba ba ndraonomi. 
LUK.23_1.29	Hiza sa, iroegi baw̃a dania, ba lamane: Jaʼahowoe zi lõ ono, taloe si lõ irai moʼono, awõ meme, si lõ irai mamaenoe ono. 
LUK.23_1.30	Ba daʼõ dania labõrõtaigõ law̃aʼõ ba hili: Milangõgõ ndraʼaga! ba ba hilihili: Mibaloegõ ndraʼaga! 
LUK.23_1.31	Na lamanõ sa ba geoe saoeri, ba hadia nilaoe ba gadoloe? 
LUK.23_1.32	Ba daroea tõ na laʼohe seboea horõ, ba wamoenoe jaʼira awõnia. 
LUK.23_1.33	V. 
LUK.23_1.34	Ba imane Jesoe: 
LUK.23_1.35	Ba so ba daʼõ niha sato, lafaigifaigi. Ba laʼoʼaja ia salaw̃a, lamane: Niha bõʼõ no iʼorifi, jamoeʼorifi gõi ia, na Keriso Lowalangi andrõ ia, nitoejoe andrõ. 
LUK.23_1.36	Ba laʼoʼaja ia gõi saradadoe, mõi ira chõnia, 
LUK.23_1.37	laʼohe õnia nirõ aisõ, ba lamane: Na razo niha Jehoeda ndraʼoegõ, ba orifi ndraʼoegõ. 
LUK.23_1.38	Ba so gõi zoera jaw̃ania: ”Razo niha Jehoeda daʼe”. 
LUK.23_1.39	Ba si samõsa niforõfa andrõ, seboea horõ, ba itandraw̃aisi, imane: Tenga Keriso andrõ ndraʼoegõ? orifi ndraʼoegõ, ba jaʼaga. 
LUK.23_1.40	Ba itema linia si samõsa, itegoe, imane: Ba jaʼoegõ gõi zi lõ mangataʼoefi Lowalangi, he no faoma hoekoemi? 
LUK.23_1.41	Ba satoelõ sa chõda, sanema loeo nifazõchida saʼae ita, ba daʼe, ba lõ nifazõchinia si lõ gõna. 
LUK.23_1.42	Ba imane: He Jesoe! tõrõ tõdõoe ndraʼodo, na mõiʼõ ba mbanoeaoe andrõ. 
LUK.23_1.43	Ba imane chõnia: 
LUK.23_1.44	VI. 
LUK.23_1.45	iroegi labõzi tõloe, taja haga loeo, ba asika mbaʼabaʼa andrõ, ba gosali, fabali. 
LUK.23_1.46	Ba moeʼao Jesoe, eboea linia, imane: 
LUK.23_1.47	Ba me iʼila daʼõ fefoe koemandra andrõ, ba isoeno Lowalangi, imane: Si ndroehoe, niha satoelõ niha daʼõ. 
LUK.23_1.48	Ba dozi niha satõ, si no mõi mamaigi daʼõ, me laʼila daʼõ fefoe, ba labõzi dotora ba lafoeli ira. 
LUK.23_1.49	Ba so gõi ba zarõoe maʼifoe fefoe zi no faʼila li chõnia, awõ ndra alawe andrõ, si no moloʼõ jaʼia moroi ba Galilaia, ba laʼila daʼõ.
LUK.23_1.50	VII. 
LUK.23_1.51	— lõ nitehenia hoehoeora andrõ, awõ nilaoera — banoea Garimatia, banoea niha Jehoeda andrõ, sombalombaloi banoea Lowalangi andrõ. 
LUK.23_1.52	Daʼõ zi mõi chõ Wilato, mangandrõ boto Jesoe. 
LUK.23_1.53	Ba ihalõ tooe, iʼolohoeni moeko, ba ibeʼe ba lewatõ nichao ba gara, ba zi lõ larai lakoʼo niha. 
LUK.23_1.54	Ba baw̃a wangehao, ibõrõtaigõ loeo sabato. 
LUK.23_1.55	Ba ira alawe andrõ, soloʼõ, si no moloʼõ jaʼia moroi ba Galilaia, ba lafaigi lewatõ andrõ ba he lawisa wogoʼo botonia. 
LUK.23_1.56	Ba lafoeli ira, laʼasiwai zamohoea, awõ wanicha, ba ba loeo sabato, ba ahono ira, laʼoʼõ goroisa. 
LUK.24_1.1	I. 
LUK.24_1.2	Ba laʼila, no moefagaõlõ gowe andrõ, no aheta ba lewatõ. 
LUK.24_1.3	Ba me mõi ira bacha, ba lõ lasõndra mboto Jesoe, Soʼaja. 
LUK.24_1.4	Ba me laʼaboesi tõdõ daʼõ, ba hiza niha, daroea, no so ba ngaira, no mobaroe safoesi, sihaga. 
LUK.24_1.5	Ba me ataʼoe ira, ba me lafatoegoe ira, ba lamane chõra: Hadia wa miʼaloei zaoeri ba zi mate? 
LUK.24_1.6	Lõ jaʼia ba daʼe, noa sa maoso ia; mitõrõtõrõ tõdõmi niw̃aʼõnia chõmi, me so ia ba Galilaia na, 
LUK.24_1.7	me itõrõ linia Nono Niha andrõ, wa lõ tola lõ tebeʼe ia ba danga niha si so horõ, awõ wa niforõfa, ia, awõ wemaosonia, na no iroegi tõloe ngaloeo. 
LUK.24_1.8	Ba itõrõ tõdõra niw̃aʼõnia andrõ. 
LUK.24_1.9	Ba lafoeli ira, larõi lewato, laʼombachaʼõ daʼõ fefoe ba zi felezara andrõ ba ba dánõ bõʼõ fefoe. 
LUK.24_1.10	Ira Maria, banoea Magadala andrõ, ira, ba Johane ba Maria, ina Jakobo ba awõra andrõ, laʼombachaʼõ daʼõ ba zinenge andrõ. 
LUK.24_1.11	Ba ba dõdõra, ba hoelõ waja niw̃aʼõra andrõ, ba lõ fadoehoe dõdõra chõra. 
LUK.24_1.12	Ba maoso Wetero, isaw̃a lewatõ, fagohi, ba ifaõndrõ ia, ba iʼila lembe moeko andrõ, no so tooe, ha daʼõ, ba ifoeli ia chõra, ahõlihõli dõdõnia daʼõ. 
LUK.24_1.13	II. 
LUK.24_1.14	Ba itõrõ lira daʼõ no mege fefoe. 
LUK.24_1.15	Ba me fahoeohoeo ira, me lafatoenõ, ba so Jesoe, fao ia chõra ba lala. 
LUK.24_1.16	Ba tetaha hõrõra, fa lõ laʼila wa jaʼia. 
LUK.24_1.17	Ba imane chõra: Hadia hoeohoeo andrõ chõmi ba lala? 
LUK.24_1.18	Ba lafatoegoe ira. Ba itema li si samõsa, Kelofasi dõinia, imane chõnia: Hadia, ha jaʼoegõ ba dome andrõ ba Jeroezalema, si lõ mamondrongo daʼõ, si bohooe na. 
LUK.24_1.19	Ba imane chõra: Hadia? Ba lamane chõnia: Daʼõ, ba chõ Jesoe andrõ, banoea Nazareta, no samaʼeleʼõ ia, sabõlõ ba nilaoenia ba ba hoehoeo, fõna Lowalangi ba fõna niha fefoe. 
LUK.24_1.20	Awõ wa no lafaʼetoeʼõgõ hoekoenia ere seboea chõma, awõ zalaw̃a, hoekoe famoenoe, awõ wa no laforõfa. 
LUK.24_1.21	Ba jaʼaga, ba mawai jaʼia zi mõi mangorifi Iraono Gizeraëli. Ba baero õ fefoe, ba no iroegi tõloe ngaloeo maʼõchṍ, aefa daʼõ. 
LUK.24_1.22	Ba no gõi tobali dõdõma labeʼe ira alawe chõma õsa, si no mõi ba lewatõ, si hoelõ wongi. 
LUK.24_1.23	Lõ nisõndrara botonia, ba so ira, ba law̃aʼõ, no laʼila gangilata, malaʼika, sangoemaʼõ no aoeri ia. 
LUK.24_1.24	Ba no mõi naw̃oma õsa, ba no laʼila, doehoe niw̃aʼõ ndra alawe andrõ, ba jaʼia ba lõ niʼilara. 
LUK.24_1.25	Ba imane chõra: He jaʼami, sambõ eraʼera, ba sareoe tõdõ wamati fefoe hadia ia niw̃aʼõ zamaʼeleʼõ andrõ! 
LUK.24_1.27	Ba iʼotarai chõ Moze ba ba zamaʼeleʼõ andrõ fefoe, ibotochi chõra ba zoera andrõ fefoe hadia ia, ba chõnia andrõ. 
LUK.24_1.28	Ba ahatõ saʼae ira ba mbanoea andrõ, ba zi mõi ira, ba hoelõ edõna italoeʼi law̃aʼõ. 
LUK.24_1.29	Ba laʼandrõ chõnia, lamane: Iagõ chõma, bongi, lõʼõ saʼae alaw̃a jaw̃a loeo. Ba mõi ia jomo, aw̃ora. 
LUK.24_1.30	Ba me manga ira, ba ihalõ gõra roti, ifahowoeʼõ ba iboboto, ibeʼe chõra. 
LUK.24_1.31	Ba teboka hõrõra, ba laʼila wa jaʼia; ba taja manõ ia fõnara. 
LUK.24_1.32	Ba faoma lamane chõ naw̃ora: Tenga no aoechoeʼaoechoe bacha dõdõda, me fahoehoeo ia chõda ba lala, me ibotochi chõda zi so ba zoera? 
LUK.24_1.33	Ba maoso ira, ba daʼõ sibai, lafoeli ira ba Jeroezalema, ba no owoelo fõnara zi felezara, awõ zi faofao chõra andrõ, ba lamane daʼõ: 
LUK.24_1.34	Si ndroehoe, no maoso Zoʼaja, ba no iʼoromaʼõ ia chõ Zimoni. 
LUK.24_1.35	Ba jaʼira, ba ladoenõdoenõ, he wisa ba lala no mege, ba he wisa wangilara, wa jaʼia, ba wamoboto roti andrõ.
LUK.24_1.36	III. 
LUK.24_1.37	Ba tobali dõdõra ba ataʼoe ira, lawai bechoe nʼilara 
LUK.24_1.38	Ba imane chõra: Hadia wa tokea ami, ba hana wa manoefa dõdõmi? 
LUK.24_1.39	Mifaigi dangagoe ba ahegoe, wa jaʼodo; mibabaja ndraʼo, ba mifaigi, ba mbechoe sa, ba lõ nagole, ba lõ tõla, si mane niʼilami chõgoe. 
LUK.24_1.40	Ba me iw̃aʼõ daʼõ, ba iʼoromaʼõ chõra gahe ba tanga. 
LUK.24_1.41	Ba me lõ fadoehoe dõdõra na, ba waʼomoeso dõdõ, ba me ahõlihõli dõdõra, ba imane chõra: Hadia, so gõda maʼifoe chõmi ba daʼe? 
LUK.24_1.42	Ba labeʼe chõnia giʼa nisala õsa. 
LUK.24_1.43	Ba ihalõ, iʼā fõnara. 
LUK.24_1.44	Ba imane chõra: Daʼõ niw̃aʼõgoe chõmi, me sodo chõmi na, wa lõ tola lõ itõrõ fefoe zi so ba zoera goroisa andrõ chõ Moze ba ba zoera zamaʼeleʼõ ba ba zoera zinoenõ, ba chõgoe andre. 
LUK.24_1.45	Awena ibokai dõdõra, fa aboto ba dõdõra zi so ba zoera. 
LUK.24_1.46	Ba imane chõra: 
LUK.24_1.48	Jaʼami zi so ba mbõrõ ba daʼõ. 
LUK.24_1.49	Ba oefatenge ba chõmi nifaboeʼoe Namagoe andrõ; ba jaʼami, ba sahono ba mbanoea, irege no teʼabõlõʼõ ami faʼabõlõ andrõ moroi si jaw̃a. 
LUK.24_1.50	IV. 
LUK.24_1.51	Ba barõ wamahowoeʼõnia jaʼira, ba aheta ia chõra. 
LUK.24_1.52	Ba lafoeli ira ba Jeroezalema, omoeso sibai dõdõra. 
LUK.24_1.53	Ba lõ teboelõ ba gosali so ira, manoeno Lowalangi. 
JHN.1_1.1	I. 
JHN.1_1.2	Chõ Lowalangi so ia ba mbõrõta. 
JHN.1_1.3	Chõnia mbõrõta hadia ia fefoe. Sambalõ lõʼõ, si so, si tenga chõnia mbõrõta. 
JHN.1_1.4	Chõnia so waʼaoeri, ba haga ba niha waʼaoeri andrõ. 
JHN.1_1.5	Ba hoemaga haga andrõ, ba zogõmigõmi, ba lõ ihalõ ia sogõmigõmi. 
JHN.1_1.6	So niha, nifatenge Lowalangi, Johane dõinia. 
JHN.1_1.7	Daʼõ zi mõi mamadoehoeʼõ, enaʼõ ifadoehoeʼõ haga andrõ, enaʼõ dozi mamati chõnia. 
JHN.1_1.8	Tenga jaʼia haga andrõ, ha ba wamadoehoeʼõ haga andrõ. 
JHN.1_1.9	Mõi saʼae ba goeli danõ haga si ndroehoe andrõ, sohagaini niha fefoe. 
JHN.1_1.10	No so ia ba goeli danõ, ba chõnia mbõrõta hadia ia, fefoe, ba lõ aboto ia ba dõdõ niha ba goeli danõ. 
JHN.1_1.11	No chõnia ba zi mõi ia, ba lõ lafonaha ia chõra banoeania. 
JHN.1_1.12	Ba ha waʼato zamonaha jaʼia, chõra itehe, tobali ono Lowalangi ira, chõ zamati ba dõinia andrõ. 
JHN.1_1.13	Tenga moroi ba ndro toemboe ira, ba tenga moroi ba waʼedõna nõsi niha ba tenga moroi ba waʼedõna ndra matoea, moroi ba Lowalangi toemboe ira. 
JHN.1_1.15	Ifadoehoeʼõ ia Johane, moeʼao ia, imane: Jaʼia daʼõ, niw̃aʼõgoe: Fõnagoe zi so foerigoe dania, me no ofõna ia moroi chõgoe. 
JHN.1_1.17	Samaʼema oroisa Moze, ba chõ Jesoe Keriso mbõrõta waʼeboea dõdõ ba bõrõta waʼadoehoe. 
JHN.1_1.18	Lõ irai iʼila Lowalangi niha, daʼõ zanoetoenõ chõda, Ono andrõ, si ha samboea, si so ba gaheta Nama. 
JHN.1_1.19	II. 
JHN.1_1.20	Ba iʼombachaʼõ; tenga Keriso andrõ ndraʼo. 
JHN.1_1.21	Ba lasofoe chõnia: Ba hadia? Elija ndraʼoegõ? Imane: Tenga. Lamane: Jaʼoegõ zamaʼeleʼõ andrõ? Imane: Tenga. 
JHN.1_1.22	Ba lamane chõnia: Ba ha niha ndraʼoegõ? Enaʼõ maw̃aʼõ chõ zamatenge jaʼaga. Hadia niw̃aʼõoe ba chõoe andrõ? 
JHN.1_1.23	Imane: ”Li ziʼao ba danõ si mate ndraʼo: Mifadaja lala Zoʼaja, si mane niw̃aʼõ Jesaja andrõ, samaʼeleʼõ”. 
JHN.1_1.24	Ba sinenge warizaio zinenge andrõ. 
JHN.1_1.25	Ba lasofoe chõnia, lamane chõnia: Ba hana wa mamajagõ idanõ ndraʼoegõ na tenga Keriso andrõ ndraʼoegõ, ba tenga Elija, ba na tenga samaʼeleʼõ andrõ? 
JHN.1_1.26	Itema lira Johane, imane: Samajagõ idanõ ndraʼo; no so chõmi zi lõ miʼila, 
JHN.1_1.27	si so foerigoe; no ambõ ndraʼo chõnia, oetotoʼõ mbõbõ mbadagahenia. 
JHN.1_1.28	Ba Mbetania daʼõ, jefo Joridano, ba daʼõ mamajagõ idanõ Johane. 
JHN.1_1.29	III. 
JHN.1_1.30	Daʼõ niw̃aʼõgoe: Foerigoe so dania niha, si no fõnagoe, me no ofõna ia moroi chõgoe. 
JHN.1_1.31	Ba lõ aboto ba dõdõgoe ia, ba enaʼõ oroma ia ba Ndraono Gizeraëli, andrõ mõi ndraʼo, mamajagõ idanõ. 
JHN.1_1.32	Ba mamadoehoeʼõ Johane, imane: No oeʼila Geheha, si mõi tooe, moroi ba zoroego, hoelõ marafadi ia ba ahono ia chõnia. 
JHN.1_1.33	Ba lõ aboto ba dõdõgoe ia, ba samatenge jaʼõ, ba wamajagõ idanõ, daʼõ zangoemaʼõ chõgoe: niʼilaoe si mõi tooe Eheha, ba ahono chõnia, daʼõ zamajagõ Eheha niʼamoniʼõ niha. 
JHN.1_1.34	Ba no oeʼila ia ba no oefadoehoeʼõ, wa Ono Lowalangi daʼõ. 
JHN.1_1.35	IV. 
JHN.1_1.36	Ba inehegõ Jesoe, sanõrõ, ba imane: 
JHN.1_1.37	Larongo niw̃aʼõnia nifahaõnia, si daroea andrõ, ba laʼoʼõ Jesoe. 
JHN.1_1.38	Ba ibaliʼõ ia foeri Jesoe, ifaigi ira, soloʼõ ba imane chõra: Hadia niʼaloeimi? 
JHN.1_1.39	Ba lamane chõnia: Hezo nahiaoe omo, Rabi? samahaõ geloeahania. 
JHN.1_1.40	Imane chõra: Miʼae mifaigi. Mõi ira, lafaigi nahiania, ba laʼiagõ chõnia si maʼõchõ andrõ; so labõzi õfa. 
JHN.1_1.41	Samõsa Gandrea, talifoesõ Zimoni Fetero, samondrongo chõ Johane, soloʼõ Jesoe. 
JHN.1_1.42	Ba ofõna faloecha daʼõ chõ dalifoesõnia Simoni andrõ, ba imane chõnia: No masõndra Mesia andrõ; nibajoini (Keriso) geloeahania. 
JHN.1_1.43	Ba iʼohe chõ Jesoe. Ba inehegõ ia Jesoe, ba imane: Simoni ndraʼoegõ, ono Johane, labeʼe tõimõ Kefa; gowe (Fetero) geloeahania. 
JHN.1_1.44	V. 
JHN.1_1.45	Ba banoea Mbetisaʼida Wilifo andrõ, banoea ndra Andrea Fetero. 
JHN.1_1.46	Faloecha chõ Natanaʼeli Wilifo andrõ, ba imane chõnia: No masõndra nisoera Moze ba zoera goroisa, nisoera zamaʼeleʼõ, Jesoe andrõ, ono Josefo, banoea Nazareta. 
JHN.1_1.47	Imane chõnia Natanaʼeli: So zi sõchi, si otarai Nazareta? Imane chõnia Filifo: Ae faigi. 
JHN.1_1.48	Iʼila Natanaʼeli andrõ, si mõi chõnia, Jesoe, ba imane chõnia: Hiza zi ndroehoe Ndraono Gizeraëli, si lõ falimosa ba dõdõ. 
JHN.1_1.49	Imane chõnia Natanaʼeli: He moroi õʼila ndraʼo? Itema linia Jesoe, imane chõnia: Me lõ nikaoni Wilifo jaʼoegõ na, me soʼõ ba mbõrõ marafala andrõ, ba no oeʼilaʼõ. 
JHN.1_1.50	Imane chõnia Natanaʼeli: He Rabi, ono Lowalangi ndraʼoegõ, razo Ndraono Gizeraëli! 
JHN.1_1.51	Itema linia Jesoe, imane chõnia: Me no oew̃aʼõ chõoe, no oeʼilaʼõ, ba mbõrõ marafala andrõ, andrõ mamati ndraʼoegõ! So dania niʼilaoe, seboea moroi andrõ. 
JHN.1_1.52	Ba imane na chõnia: Si ndroehoendroehoe niw̃aʼõgoe chõmi, miʼila dania, teboka mbanoea si jaw̃a, ba mangõrõngõrõ mijaw̃a ba mitooe malaʼika Lowalangi, chõ Nono Niha. 
JHN.2_1.2	Ba lakaoni gõi Jesoe, awõ nifahaõnia, ba walõw̃a andrõ. 
JHN.2_1.3	Ba lõ agoe chõra, me no ahori nagoe walõw̃a. Ba imane ina Jesoe chõnia: Lõ agoe. 
JHN.2_1.4	Imane chõnia Jesoe: Hana ndraʼoegõ chõgoe, alawe? Tenga na inõtõ chõgoe. 
JHN.2_1.5	Imane inania ba genoni andrõ: Na so niw̃aʼõnia chõmi, ba miʼoʼõ. 
JHN.2_1.6	Ba so ba daʼõ roembi, õnõ, naha nidanõ, ba wanasa chõra, hoekoe chõra ba niha Jehoeda, fa tõloe jõoe zamboea. 
JHN.2_1.7	Imane chõra Jesoe: Mifõnoei idanõ roembi andrõ. Ba lafõnoei iroegi mbewe. 
JHN.2_1.8	Ba imane chõra: Misooe saae, ba miʼohe chõ zatoea zangai halõw̃õ. Ba laʼohe. 
JHN.2_1.9	Ba me no itandra satoea zangai halõw̃õ nidanõ andrõ, si no tobali agoe, ba me lõ iʼila, he moroi — ba laʼila sa enoni andrõ sanaʼoe idanõ andrõ — ba hoemede zatoea zangai halõw̃õ chõ zangowaloe, 
JHN.2_1.10	imane chõnia: Ofõna labeʼe nagoe si sõchi dozi niha, ba dania, na no aboeso ira, ba labeʼe zambõ faʼasõchi; ba jaʼoegõ, ba no õtenagõ nagoe si sõchi, iroegi daʼe. 
JHN.2_1.11	Ba Kana ba Galilaia ilaoe daʼõ Jesoe, bõrõta dandra andrõ, iʼoromaʼõ lachõminia, ba mamati chõnia nifahaõnia andrõ. 
JHN.2_1.12	II. 
JHN.2_1.13	Ba no ahatõ gowasa fasa ba niha Jehoeda, ba mõi misi jaw̃a Jesoe ba Jeroezalema. 
JHN.2_1.14	Ba iʼila ba gosali zamawa saw̃i ba biribiri ba marafadi, awõ zanoeka anaʼa, sidadao ba daʼõ. 
JHN.2_1.15	Ba ifazõchi mbõzibõzi sinali, ba ifofanõ ira fefoe ba gosali, ba biribiri ba saw̃i andrõ; ba idoewagõ ganaʼa zanoeka andrõ, isoʼagõ meza chõra. 
JHN.2_1.16	Ba imane ba zamawa marafadi: Miʼohe misa daʼõ, bõi mibaliʼõ kade nomo Namagoe. 
JHN.2_1.17	Ba itõrõ tõdõ nifahaõnia niw̃aʼõ ba zoera: ”No iʼado fõnoe andrõ ba nomomõ.” 
JHN.2_1.18	Ba latema linia niha Jehoeda, lamane chõnia: Hadia dandra, niʼoromaʼõoe chõma, wa tola õlaoe daʼõ? 
JHN.2_1.19	Itema lira Jesoe, imane chõra: Midoedoegõ gosali andre, ba ha tõloe ngaloeo, ba oeʼazõchi. 
JHN.2_1.20	Ba lamane chõnia niha Jehoeda; Õfa woeloe a õnõ fache wangotomosi osali andre, ba ha tõloe ngaloeo õʼazõchi. 
JHN.2_1.21	Ba osali botonia niw̃aʼõnia. 
JHN.2_1.22	Ba dania, me no maoso ia moroi ba ngai zi mate, ba itõrõ tõdõ nifahaõnia niw̃aʼõnia andrõ, ba fadoehoe dõdõra ba zi so ba zoera, ba ba niw̃aʼõ Jesoe. 
JHN.2_1.23	III. 
JHN.2_1.24	Ba lõ fadoehoe dõdõ Jesoe chõra, bõrõ waʼaboto ba dõdõnia ira, 
JHN.2_1.25	awõ wa lõ mogoena chõnia, laʼombachaʼõ chõnia niha; noa sa iʼila manõ, ha jaʼia, hadia zi so ba dõdõ niha.
JHN.3_1.1	I. 
JHN.3_1.2	Daʼõ zi mõi chõ Jesoe ba zi bongi, imane chõnia: He samahaõ? maʼila, samahaõ si otarai Lowalangi ndraʼoegõ, me samõsa lõ sangila mamazõchi tandra andrõ, nifazõchioe, na lõ itolo ia Lowalangi. 
JHN.3_1.3	Itema linia Jesoe, imane chõnia: Si ndroehoendroehoe niw̃aʼõgoe chõoe, na lõ toemboe moroi si jaw̃a niha, ba tebai iʼila mbanoea Lowalangi andrõ. 
JHN.3_1.4	Imane chõnia Nikodemo: He iwisa toemboe niha, na no atoea ia? Hadia, iʼila ifoeli ia ba daloe ninania, ba ifoeli toemboe? 
JHN.3_1.5	Itema linia Jesoe: 
JHN.3_1.6	Õsi niha zi toemboe ba nõsi niha, ba eheha zi toemboe chõ Geheha. 
JHN.3_1.7	Bõi ahõlihõli dõdõoe, me no oew̃aʼõ chõoe, lõ tola lõ toemboe moroi si jaw̃a ami. 
JHN.3_1.8	Angi andrõ, ba isaw̃a zomasi ia, ba õrongo hõngõhõngõnia, ba lõ õʼila, heza iʼotarai, ba heza isaw̃a. Si manõ gõi dozi si toemboe chõ Geheha. 
JHN.3_1.9	Itema linia Nikodemo, imane chõnia: He wisa lala daʼõ? 
JHN.3_1.10	Itema linia Jesoe, imane chõnia: Samahaõ Iraono Gizeraëli ndraʼoegõ, ba lõ aboto ba dõdõoe daʼõ? 
JHN.3_1.11	Si ndroehoendroehoe niw̃aʼõgoe chõoe, saboto ba dõdõma maw̃aʼõ, ba niʼila hõrõma mafadoehoeʼõ, ba lõ mirema wamadoehoeʼõma. 
JHN.3_1.12	Na lõ mamati ami, na oew̃aʼõ chõmi zi so ba goeli danõ, ba he miwisa wamati, na oew̃aʼõ chõmi zi so ba zoroego? 
JHN.3_1.13	Ba lõ si mõi jaw̃a ba zoroego, baero zi no mõi tooe, si otarai zoroego, Ono Niha andrõ, si so ba zoroego. 
JHN.3_1.14	Ba hoelõ goelõ andrõ, nitoewoe Moze jaw̃a, ba danõ si mate, si manõ gõi teʼalaw̃aʼõ jaw̃a dania Nono Niha, lõ tola lõʼõ, 
JHN.3_1.15	enaʼõ so waʼaoeri si lõ aetoe ba zamati chõnia fefoe. 
JHN.3_1.17	Tenga sa ba wangoehoekoe õsi goeli danõ ifatenge ba goeli danõ Nononia Lowalangi, afoeʼafoenia teʼorifi chõnia nõsi goeli danõ. 
JHN.3_1.18	Samati chõnia ba lõ lahoekoe, ba si no moehoekoe zi lõ mamati, me lõ mamati ia ba dõi Nono Lowalangi andrõ, si ha samboea. 
JHN.3_1.19	Daʼõ wangoehoekoe; no mõi ba goeli danõ haga andrõ, ba no omasi niha daʼogõmigõmi, moroi ba haga, me si lõ sõchi mboeaboeara. 
JHN.3_1.20	Dozi lõ omasi haga zamazõchi si lõ sõchi, ba lõ laʼondrasi haga, fa lõ teʼotoeʼõ ira ba nifazõchira andrõ. 
JHN.3_1.21	Ba iʼondrasi haga samazõchi si doehoe, enaʼõ oroma mboeaboeania, me nilaoe ba chõ Lowalangi. 
JHN.3_1.22	II. 
JHN.3_1.23	Ba Johane gõi, mamajagõ idanõ gõi, ba Gaino, ba zi tambai Zalima, me eboea nidanõ ba daʼõ, ba mõi ba daʼõ niha lafabajagõʼõ idanõ ira. 
JHN.3_1.24	Lõʼõ na sa moebeʼe ba goeroenga Johane. 
JHN.3_1.25	Ba fagoeagoea ira, nifahaõ Johane niha Jehoeda, ba wangehao andrõ. 
JHN.3_1.26	Ba mõi ira chõ Johane, ba lamane chõnia: He samahaõ! faigi daʼõ, mamajagõ idanõ daʼõ no, si no mõi chõoe, jefo Joridano, nifadoehoeʼõmõ, ba dozi niha zangondrasi jaʼia. 
JHN.3_1.27	Itema lira Johane, imane: Tebai ihalõ chõnia hadia ia niha, na tenga nibeʼe chõnia moroi ba zoroego. 
JHN.3_1.28	Jaʼami zi so ba mbõrõ chõgoe, wa no oew̃aʼõ: Tenga Keriso andrõ ndraʼo, nifatenge ndraʼo fõnania. 
JHN.3_1.29	Ha õchõ so nono nihalõ, daʼõ zangowaloe, ba omoeso sibai dõdõ zi fahoewoe chõ zangowaloe andrõ, si so ba daʼõ ba wamondrondrongo chõnia, na irongo li zangowaloe; ba na aʼoi so waʼomoeso dõdõ andrõ chõgoe. 
JHN.3_1.30	Lõ tola lõ manõi ia, ba lõ tõla lõ awoewoe ndraʼo. 
JHN.3_1.31	No fõna dánõ bõʼõ fefoe zi otarai si jaw̃a. Moroi ba goeli danõ, zi otarai goeli danõ, ba moroi ba goeli danõ hedehedenia. Ba si otarai zoroego, 
JHN.3_1.32	ba niʼila hõrõnia, awõ nirongonia, ifadoehoeʼõ, ba lõ samati famadoehoeʼõnia. 
JHN.3_1.33	Samati famadoehoeʼõnia, ba iʼaʼaroʼõ, wa no si ndroehoe Lowalangi. 
JHN.3_1.34	Li Lowalangi wedehe nifatenge Lowalangi, me no tenga nisoeʼa Geheha, nibeʼe Lowalangi. 
JHN.3_1.35	Iʼomasiʼõ Nono Ama, ba no ahori ibeʼe ba dangania fefoe hadia ia. 
JHN.3_1.36	Chõ zamati chõ Nono andrõ so waʼaoeri si lõ aetoe; lõ iʼila dania waʼaoeri si lõ mamati chõ Nono andrõ, lõ teboelõ wõnoe Lowalangi chõnia. 
JHN.4_1.1	I. 
JHN.4_1.2	— ba tenga sa Jesoe zamajagõ idanõ, ha nifahaõnia — 
JHN.4_1.3	ba irõi Joedaia, ifoeli isaw̃a Galilaia. 
JHN.4_1.4	Ba ba Zamaria lalania. 
JHN.4_1.5	Ba iroegi mbanoea Zamaria andrõ, sotõi Sichara, ba zi tambai mbenoea andrõ, nibeʼe Jakobo chõ nononia Josefo. 
JHN.4_1.6	Ba so ba daʼõ goemboe Jakobo. Ba me no erege dõdõ Jesoe wekoli, ba moedadao ia ba zinga goemboe andrõ Solaloeo. 
JHN.4_1.7	So moroi sa ndra alawe Zamaria ba wanaʼoe idanõ. Imane chõnia Jesoe: Beʼe õgoe oebadoe. 
JHN.4_1.8	Noa sa mofanõ nifahaõnia mijomo ba mbanoea, ba wowõli gõ. 
JHN.4_1.9	Imane chõnia ira alawe Zamaria andrõ; Hadia wa õʼandrõ chõgoe nidanõ? niha Jehoeda sa ndraʼoegõ, ba ira alawe Zamaria ndraʼodo. 
JHN.4_1.10	Itema linia Jesoe, imane chõnia: Na õʼila enaʼõ mboeala Lowalangi andrõ, ba na õʼila, ha niha zangoemaʼõ chõoe: Beʼe õgoe, oebadoe; ba no mangandrõ ndraʼoegõ chõnia menaʼõ, ba no ibeʼe chõoe nidanõ goemboe. 
JHN.4_1.11	Imane chõnia ira alawe andrõ: Ba lõ chõoe fanaʼoe Toea, ba no abacha mbaʼa, ba he moroi chõoe nidanõ goemboe andrõ? 
JHN.4_1.12	Hadia, eboea ndraʼoegõ moroi chõ doeada Jakobo, sameʼe baʼa andre chõda, samadoe idanõnia, awõ nononia, awõ goerifõnia? 
JHN.4_1.13	Itema linia Jesoe, imane chõnia: Ifoeli awõchi dõdõ dozi samadoe idanõ andre, 
JHN.4_1.14	ba iroegi zi lo aetoe, ba lõʼõ manõ owõchi dõdõ zamadoe idanõ nibeʼegoe chõnia, tobali oemboe ba dõdõnia nidanõ andrõ, nibeʼegoe chõnia, sangoemboengoemboe, sanaw̃a faʼaoeri si lõ aetoe. 
JHN.4_1.15	Imane chõnia ira alawe andrõ: He Toea! beʼe õgoe nidanõ andrõ, fa bõi saʼae owõchi dõdõgoe, fa lõ mõido ba daʼe, manaʼoe idanõ. 
JHN.4_1.16	Imane chõnia: Ae kaoni woʼomooe, ba foeliʼõ ba daʼe. 
JHN.4_1.17	Itema linia ira alawe andrõ, imane: Lõ foʼomogoe. Imane chõnia Jesoe: Si ndroehoe niw̃aʼõoe andrõ: Lõ foʼomogoe. 
JHN.4_1.18	Dalima saʼae zangai jaʼoegõ, ba tenga foʼomooe zoroedoe chõoe iadaʼe. Si ndroehoe niw̃aʼõoe andrõ: 
JHN.4_1.19	Imane: chõnia ira alawe andrõ: He Toea! oroma chõgoe, wa samaʼeleʼõ ndraʼoegõ. 
JHN.4_1.20	Ba hili andrõ mangaloeloe ndra toeama fõna, ba jaʼami miw̃aʼõ, ba Jeroezalema so naha wangaloeloe 
JHN.4_1.21	Imane chõnia Jesoe: Fati ligoe, alawe, iroegi baw̃a dania, ba tenga ba hili andrõ, ba tenga gõi ba Jeroezalema mangaloeloe ami chõ Nama. 
JHN.4_1.22	Ba zi lõ miʼila mangaloeloe ami; jaʼaga, maʼila, ha õchõ mangaloeloe ndraʼaga, me moroi ba niha Jehoeda iʼotarai fangorifi andrõ. 
JHN.4_1.23	Ba iroegi baw̃a dania ba no iroegi ijaʼe, ba si ndroehoe zangaloeloe, ba moroi ba Geheha ba moroi ba waʼadoehoe mangaloeloe ira chõ Nama. Iʼaloei sa gõi Ama zangaloeloe chõnia si manõ. 
JHN.4_1.25	Imane chõnia ira alawe andrõ! Oeʼila, so dania Mesia andrõ, sotõi Keriso, na so daʼõ, ba jaʼia zangombacha chõda fefoe hadia ia. 
JHN.4_1.26	Imane chõnia Jesoe: Jaʼodo daʼõ, si fahoehoeo chõoe. 
JHN.4_1.27	Ba ba daʼõ so ndra nifahaõnia, ba ahõlihõli dõdõra, me fahoeohoeo ia ba ndra alawe, ba lõʼõ zoei sanofoe: Hadia niʼaloeimõ, ba ma: hadia hoehoeomõ chõnia? 
JHN.4_1.28	Ba irõi saʼae nasoa chõnia ira alawe andrõ, mõi ia mijomo ba imane ba mbanoeara: 
JHN.4_1.29	Miʼae mifaigi niha, si no mangombacha chõgoe fefoe hadia ia nilaoegoe! Hadia, tenga Keriso andrõ daʼõ? 
JHN.4_1.30	Ba mõi ira moroi jomo, laʼondrasi. 
JHN.4_1.31	Ba barõ õ moehede chõnia nifahaõnia, lamane: A gõoe, samahaõ. 
JHN.4_1.32	Ba imane chõra: So gõgoe, niʼā, si lõ miʼila. 
JHN.4_1.33	Ba faoma lamane nifahaõnia chõ nawõra: Hadia, so zi no molohe gõ chõnia? 
JHN.4_1.34	Imane chõra Jesoe: Ogoe daʼõ, na oeʼoʼõ zomasi zamatenge jaʼo, ba na oeʼasiwai halõw̃õ andrõ chõnia. 
JHN.4_1.35	Hadia, lõ miw̃aʼõ: Hatõ õfa waw̃a, ba famasi saʼae? Hiza, oew̃aʼõ chõmi: Mifaõga hõrõmi, ba mifaigi nowi, noa saʼae aʼoesõ, tandra wa basitõ. 
JHN.4_1.36	Itema saʼae loeo samasi, ba iʼozaragõ mboea ba waʼaoeri si lõ aetoe, enaʼõ faoma omoeso dõdõra, he sanaroe, ba he samasi. 
JHN.4_1.37	Ba daʼõ sa doehoe niw̃aʼõ andrõ: Samõsa zanaroe ba samõsa zamasi. 
JHN.4_1.38	No oefatenge ami ba wamasi, ba zi lõ erege dõdõmi. No mohalõw̃õ niha bõʼõ, ba jaʼami zanohoegõ holõw̃õra andrõ. 
JHN.4_1.39	II. 
JHN.4_1.40	Ba me no laʼondrasi ia banoea Zamaria andrõ, ba laʼandrõ chõnia, iʼiagõ chõra daʼõ; ba doea wonginia ba daʼõ. 
JHN.4_1.41	Ba ato zamati ba wangombachania, 
JHN.4_1.42	ba lamane ba ndra alawe no mege: Tenga saʼae ba niʼombachaʼõmõ mamati ndraʼaga, noa saʼae marongo ba no maʼila, wa si ndroehoe sangorifi õsi goeli danõ daʼõ. 
JHN.4_1.43	III. 
JHN.4_1.44	Ifadoehoeʼõ sa Jesoe, teʼositengagõ zamaʼeleʼõ ba mbanoeara. 
JHN.4_1.45	Ba me no iroegi Galilaia, ba latema ia banoea Galilaia, me no laʼila nilaoenia ba Jeroezalema, ba gowasa fefoe. Noa sa mõi ira gõi ba gowasa. 
JHN.4_1.46	IV. 
JHN.4_1.47	Me irongo daʼõ, so Jesoe, si otarai Joedaia, si mõi ba Galilaia, ba mõi ia chõnia, enaʼõ mõi ia misi tooe, ba wamadõhõ fõchõ nononia, si onali mate. 
JHN.4_1.48	Ba imane chõnia Jesoe: Na lõ niʼilami tandra ba ilaʼila, ba lõ mamati ami. 
JHN.4_1.49	Imane chõnia enoni razo andrõ: He Toea! ae mitooe, fatoea lõ mate nonogoe andrõ. 
JHN.4_1.50	Imane chõnia Jesoe: Aeʼe, aoeri nonooe. Fadoehoe dõdõ niha andrõ ba li andrõ, niw̃aʼõ Jesoe chõnia, ba mõi. 
JHN.4_1.51	Ba me no iroegi si tooe, ba faloecha ia zawoejoenia ba laʼombachaʼõ chõnia: Aoeri nonooe. 
JHN.4_1.52	Ba isofoe chõra, ha waʼalaw̃a loeo, me abeʼe ia. Ba lamane chõnia: Menewi, manaere waʼalaw̃a loeo, ba tebato waʼaoechoe. 
JHN.4_1.53	Ba aboto saʼae ba dõdõ nama nono andrõ, daʼõ waʼalaw̃a loeo, me iw̃aʼõ chõnia Jesoe: Aoeri nonooe. Ba mamati ia, awõ zoroijomonia fefoe. 
JHN.4_1.54	Me iʼotarai Joedaia, me noemalõ ia ba Galilaia, ilaoe daʼõ Jesoe, domboea saʼae ba daʼõ dandra andrõ. 
JHN.5_1.1	I. 
JHN.5_1.2	Ba so ba Jeroezalema mbaw̃a, ba zinga mbawa gõli mbiribiri, Betesa dõinia ba li Heberaio, ba lima nose. 
JHN.5_1.3	Ba ato niha sofõchõ ba nose andrõ, awõ zaoeʼa, awõ zomboejoemboejoe, awõ zofõchõ baõsi, (labalobaloi waʼatekiba nidanõ. 
JHN.5_1.4	Itaria mõi tooe malaʼika, ba mbaw̃a andrõ, ba ifakiba nidanõ, ba dõhõ wõchõ zi fõfõna mõi si tooe ba mbaw̃a, na aefa tekiba nidanõ, gofoe hadia gõi wõchõnia). 
JHN.5_1.5	Ba so ba daʼõ niha, si no tõloe ngafoeloe a w̃aloe fache waʼara fõchõ. 
JHN.5_1.6	Me iʼila daʼõ Jesoe, ba me oroma chõnia, no ara sibai ia, ba imane chõnia: Omasiʼõ na dõhõ wõchõoe? 
JHN.5_1.7	Itema linia sofõchõ andrõ, imane; Lõ chõgoe niha, Toea, solohe jaʼo si tooe ba mbaw̃a na tekiba nidanõ, ba na so ndraʼo, ba no mõi si tooe dánõ bõʼõ, fõnagoe. 
JHN.5_1.8	Imane chõnia Jesoe: Faoso, fazaw̃a gasomõ ba owaõwaõ! 
JHN.5_1.9	Ba dõhõ wõchõ niha andrõ ifazaw̃a gasonia ba mowaõwaõ. Ba loeo sabato, me loeo daʼõ. 
JHN.5_1.10	Ba lamane niha Jehoeda chõ nifadõhõ fõchõ andrõ: Loeo sabato, ba lõ tola õʼohe gaso. 
JHN.5_1.11	Itema lira, imane: Samadõhõ fõchõgoe andrõ zangoemaʼõ chõgoe: Fazaw̃a gasomõ ba owaõwaõ. 
JHN.5_1.12	Ba lasofoe chõnia: Ha niha daʼõ, zangoemaʼõ chõoe: Fazaw̃a ba owaõwaõ? 
JHN.5_1.13	Ba lõ iʼila sofõchõ andrõ ha niha, noa sa iheta ia Jesoe, me no ato niha ba daʼõ. 
JHN.5_1.14	Aefa daʼõ, ba faloecha chõnia Jesoe, ba gosali, ba imane chõnia: Faigi, no dõhõ wõchõoe, bõi saʼae fazõchi horõ, fa lõ gõna ndraʼoegõ sabõlõbõlõ moroi andrõ. 
JHN.5_1.15	Mõi niha andrõ, iw̃aʼõ ba niha Jehoeda, Jesoe zamadõhõ fõchõnia. 
JHN.5_1.16	Ba andrõ lagohi Jesoe niha Jehoeda, me no ilaoe daʼõ ba loeo sabato. 
JHN.5_1.17	II. 
JHN.5_1.18	Andrõ mendroea manõ laʼaloei wamoenoe jaʼia niha Jehoeda, me tenga ha fanaw̃õnia oroisa sabato, me iw̃aʼõ gõi, Lowalangi Namania, ba me ifaomagõ ia chõ Lowalangi. 
JHN.5_1.19	Ba hoemede chõra Jesoe, imane chõra: Si ndroehoendroehoe niw̃aʼõgoe chõmi, lõ iʼila ilaoe hadia ia Ono, na moroi chõnia, na lõ niʼilania, ilaoe Ama; nilaoe daʼõ sa ilaoe gõi Ono, si manõ gõi. 
JHN.5_1.20	Noa sa iʼomasiʼõ Nono Ama, ba fefoe nilaoenia, ba iʼoromaʼõ chõnia, ba iʼoromaʼõ chõnia dania halõw̃õ, seboea moroi andrõ, enaʼõ ahõlihõli dõdõmi. 
JHN.5_1.21	Hoelõ si mane fanoesoegi Nama si mate, si mane fangorifinia jaʼira, si manõ gõi Nono, iʼorifi zomasi ia. 
JHN.5_1.22	Lõʼõ sa gõi ihoekoe niha Ama, noa sa ibeʼe chõ Nono wangoehoekoe andrõ fefoe, 
JHN.5_1.23	fa dozi lafosoemange Nono, si mane famosoemangera Ama. Si lõ mamosoemange Ono, ba lõʼõ gõi ifosoemange Nama, samatenge Ono. 
JHN.5_1.24	Si ndroehoendroehoe niw̃aʼõgoe chõmi, so waʼaoeri si lõ aetoe chõ zamondrongo ligoe, na mamati ia chõ zamatenge jaʼo, ba lõ lahoekoe ia; noa sa isaw̃a waʼaoeri, iʼotarai waʼamate. 
JHN.5_1.25	Si ndroehoendroehoe niw̃aʼõgoe chõmi, iroegi baw̃a dania, ba no ireogi ijaʼe, ba larongo li Nono Lowalangi si mate, ba saoeri zamondrongo andrõ. 
JHN.5_1.26	Hoelõ si mane chõ Nama sa, si so faʼaoeri ba dõdõnia si manõ gõi mbeʼenia chõ Nono, enaʼõ so waʼaoeri ba dõdõnia. 
JHN.5_1.27	Ba no itehe chõnia wangoehoekoe, bõrõ me no Ono Niha ia. 
JHN.5_1.28	Bõi ahõlihõli dõdõmi ba daʼõ! 
JHN.5_1.30	Lõ oeʼila oelaoe hadia ia, na moroi chõgoe, oeʼoʼõ nirongogoe, wangoehoekoe, ba no atoelõ wangoehoekoe andrõ chõgoe. Lõ oeʼaloei zomasi ndraʼo, somasi zamatenge jaʼo oeʼaloei. 
JHN.5_1.31	Na jaʼo zamadoehoeʼõ jaʼo, ba tenga si doehoe wamadoehoeʼõgoe. 
JHN.5_1.32	Tánõ bõʼõ zamadoehoeʼõ jaʼo, ba miʼila, wa no si doehoe wamadoehoeʼõnia, famadoehoeʼõnia jaʼo. 
JHN.5_1.33	No mifatenge chõ Johane, ba no ifadoehoeʼõ zi doehoe. 
JHN.5_1.34	Ba jaʼo, ba tenga ba niha oetema wamadoehoeʼõ andrõ, ba andrõ oew̃aʼõ daʼõ, enaʼõ teʼorifi ami. 
JHN.5_1.35	Fandroe siholahola daʼõ no mege, sihaga, ba no omasi ami, miʼomoesoiʼõ, dõdõmi, si lõ arara, ba haga andrõ chõnia. 
JHN.5_1.36	Ba no so chõgoe wamadoehoeʼõ ba daʼõ, seboea moroi chõ Johane. Halõw̃õ andrõ sa, nibeʼe Nama chõgoe, ba wangasiwai jaʼia, halõw̃õ andrõ, nihalõgoe, daʼõ zamadoehoeʼõ jaʼo, wa no Ama zamatenge jaʼo. 
JHN.5_1.37	Ba samatenge jaʼo andrõ, Ama daʼõ zamadoehoeʼõ jaʼo. Ba lõ mirai mirongo linia, ba ngaʼeoenia, ba lõ niʼilami. 
JHN.5_1.38	Ba lõ ahono ba dõdõmi daroma linia, me lõ mamati ami chõ nifatengenia andrõ. 
JHN.5_1.40	ba lõ edõna mõi ami chõgoe, enaʼõ so chõmi waʼaoeri. 
JHN.5_1.41	Lõ oetema zoemange nibeʼe niha. 
JHN.5_1.42	Ba no oeʼila ami, wa lõ chõmi faʼomasi Lowalangi ba dõdõmi. 
JHN.5_1.43	Ba dõi Namagoe so ndraʼo, ba lõ mifonaha ndraʼo. Na so dania dánõ bõʼõ, ba dõina manõ, ba mifonaha. 
JHN.5_1.44	He miwisa mamati, me faoma mitema zoemange chõ nawõmi, ba seomange andrõ chõ Lowalangi, si ha samboea, ba lõ miʼaloei? 
JHN.5_1.45	Bõi miw̃aʼõ tõdõmi, jaʼõ zangadoegõ jaʼami chõ Nama; so zangadoegõ jaʼami, Moze, ba zanõtõna ami. 
JHN.5_1.46	Na mamati ami chõ Moze, ba mamati ami chõgoe gõi enaʼõ, noa sa ibeʼe ba zoera daʼõ hadia ia chõgoe. 
JHN.5_1.47	Ba na lõ mamati ami ba zoera daʼõ, ba he miwisa mamati ba niw̃aʼõgoe?
JHN.6_1.1	I. 
JHN.6_1.2	Ba ato zoloʼõ jaʼia niha, me no laʼila dandra andrõ, nifazõchinia ba zofõchõ. 
JHN.6_1.3	Ba mõi ba hili Jesoe, moedadao ia ba daʼõ, awõ ndra nifahaõnia. 
JHN.6_1.4	Ba no ahatõ wasa, owasa niha Jehoeda andrõ. 
JHN.6_1.5	Ba ifaõga hõrõnia Jesoe, ba iʼila, ato zi mõi chõnia niha, ba imane chõ Wilifo: Heza taʼõli gõ, enaʼõ manga daʼõ? 
JHN.6_1.6	Ba wanandraigõ jaʼia iw̃aʼõ daʼõ, noa sa iʼila, he iwisa dania. 
JHN.6_1.7	Itema linia Filifo, imane: Lõ iroegi õra si otoe roefia fowõli roti, he ha maʼifoe zamõsa tebeʼe. 
JHN.6_1.8	Imane chõnia nifahaõnia samõsa, Andrea, talifoesõ Zimoni Fetero andrõ: 
JHN.6_1.9	So ba daʼe ndraono, si so roti gandroe, lima, ba doea rozi giʼa. Ba ha waʼarõoe daʼõ ba zi manõ fa ato? 
JHN.6_1.10	Imane Jesoe: Mifedadao niha. Ba no abõlõ ndroeʼoe ba naha andrõ. Ba moedadao ndra matoea, mato lima ngahõnõ ira. 
JHN.6_1.11	Ba ihalõ roti no mege Jesoe, iʼaohasi gõlõ Lowalangi, ba ibeʼe ba zidadao andrõ, si manõ gõi ba giʼa andrõ, ha waʼoja zomasi ira. 
JHN.6_1.12	Ba me no aboeso ira, ba imane ba nifahaõnia; Miʼozaragõ gachõchõla, si tosai, fa bõi tefaraʼoe hadia ia. 
JHN.6_1.13	Ba laʼozaragõ ba felendroea lafoʼõsi koede, achõchõla roti gandroe andrõ, si lima, si tosai ba zi no manga andrõ. 
JHN.6_1.14	Ba me laʼila niha dandra andrõ, nifazõchinia, ba lamane: Si ndroehoe, daʼõ zamaʼeleʼõ andrõ, si mõi ba goeli danõ. 
JHN.6_1.15	Ba me iʼila Jesoe, mõi ira dania, laraʼoe ia, ba wamaliʼõ razo jaʼia ba ifoeli iheta ia, isaw̃a hili, ha jaʼia. 
JHN.6_1.16	II. 
JHN.6_1.17	laʼõtõ mbaw̃a, lasaw̃a Gafanaoema; ba ichamõ ira faʼabongi, ba lõʼõ na si mõi chõra Jesoe. 
JHN.6_1.18	Modoeloe sibai mbaw̃a, me angi sabeʼe. 
JHN.6_1.19	Ba me no tõra saza wolojora, ba laʼila Jesoe, sowaõwaõ ba dete nidanõ, no ahatõ ia ba nowo, ba ataʼoe ira. 
JHN.6_1.20	Ba imane chõra: Jaʼodo, bõi miʼataʼoefi! 
JHN.6_1.21	Ba lafaʼamõi ia baowo menaʼõ, ba ireogi siʼaikõ owo danõ si mõi ira.
JHN.6_1.22	III. 
JHN.6_1.23	— So sa nowo bõʼõ, si otarai Diberia, si mõi ba zahatõ ba naha andrõ, ba niʼara roti andrõ me no mangandrõ saoha gõlõ Zoʼaja. 
JHN.6_1.24	— Ba me laʼila niha, lõ Jesoe ba daʼõ ba lõʼõ gõi ira nifahaõnia, ba mõi ira gõi ba nowo andrõ, lasaw̃a Gafanaoema, mangaloei Jesoe. 
JHN.6_1.25	Ba me lasõndra ia, jefo mbaw̃a, ba lamane chõnia: He samahaõ, ha mega õroegi daʼe? 
JHN.6_1.26	Itema lira Jesoe, imane: Si ndroehoendroehoe niw̃aʼõgoe chõmi, tenga ba daʼõ miʼaloei ndraʼo, me no miʼila dandra; me no miʼā roti andrõ, me no aboeso ami, andrõ miʼaloei ndraʼo. 
JHN.6_1.27	Bõi miʼaʼasogõ gõ andrõ sobooe dania, õ si lõ teboelõboelõ andrõ, ba waʼaoeri si lõ aetoe, miʼasogõ, nibeʼe Nono Niha chõmi; daʼõ sa nifadoehoeʼõ Nama, Lowalangi. 
JHN.6_1.28	Ba lamane chõnia: He mawisa enaʼõ, ba wangai halõw̃õ andrõ chõ Lowalangi? 
JHN.6_1.29	Itema lira Jesoe, imane chõra: Daʼõ halõw̃õ chõ Lowalangi, na mamati ami chõ nifatengenia andrõ. 
JHN.6_1.30	Ba lamane chõnia: Ba hadia dandra, nifazõchioe, enaʼõ maʼila, ba enaʼõ mamati ndraʼaga chõoe? Hadia niʼasogõmõ? 
JHN.6_1.31	No laʼā ”mana” ira toeada, ba danõ si mate; si mané ba zoera: ”No ibeʼe õra roti moroi ba mbanoea si jaw̃a”. 
JHN.6_1.32	Ba imane chõra Jesoe: Si ndroehoendroehoe niw̃aʼõgoe chõmi, tenga Moze zameʼe chõmi gõ andrõ, moroi ba mbanoea si jaw̃a, Amagoe zameʼe chõmi gõ si ndroehoe andrõ, moroi ba mbanoea si jaw̃a. 
JHN.6_1.33	Daʼõ sa gõ andrõ, nibeʼe Lowalangi, si mõi mitooe moroi baa mbanoea si jaw̃a, fangorifi nõsi goeli danõ. 
JHN.6_1.34	Ba lamane chõnia: He Toea, bõi boelõʼõ wameʼe chõma gõ andrõ. 
JHN.6_1.35	Ba imane chõra Jesoe: Jaʼodo gõ fangorifi, lõʼõ saʼae olofo zi mõi chõgoe, ba lõʼõ manõ saʼae owõchi dõdõ zamati chõgoe. 
JHN.6_1.36	Ba oew̃aʼõ chõmi, noa gõi miʼila ndraʼodo, ba lõ mamati ami. 
JHN.6_1.37	Si mõi chõgoe fefoe nibeʼe Namagoe chõgoe, ba lõʼõ manõ oetiboʼõ zi mõi chõgoe. 
JHN.6_1.38	Tenga ba wolaoe somasi ndraʼo mõido tooe moroi ba zoroego, ba wolaoe somasi samatenge jaʼo mõido tooe. 
JHN.6_1.39	Daʼõ zomasi zamatenge jaʼo, enaʼõ lõ si taja chõgoe ba nibeʼenia chõgoe fefoe, enaʼõ na oesoesoegi ia, na loeo safoeria andrõ. 
JHN.6_1.40	Daʼõ sa zomasi Namagoe, enaʼõ so waʼaoeri si lõ aetoe chõ zangila Ono fefoe, samati chõnia, ba jaʼo zanoesoegi jaʼira, na loeo safoeria andrõ. 
JHN.6_1.41	Ba koemõkõkõkõ niha Jehoeda chõnia, me no iw̃aʼõ: jaʼodo gõ andrõ, si no mõi mitooe moroi ba mbanoea si jaw̃a, ba lamane: 
JHN.6_1.42	Tenga Jesoe daʼõ, ono Josefo, niʼilada ama ba ina? Ba hana wa iw̃aʼõ daʼõ: Moroi ba mbanoea si jaw̃a oeʼotarai? 
JHN.6_1.43	Itema lira Jesoe, imane chõra: Bõi mikõkõkõkõ chõ nawõmi. 
JHN.6_1.44	Lõ sangila mõi chõgoe, na tenga Amagoe, samatenge jaʼo, zondrõnisi jaʼia; ba jaʼo zanoesoegi jaʼia na loeo safoeria andrõ. 
JHN.6_1.45	No so ba zoera zamaʼeleʼõ: ”Nifahaõ Lowalangi ira dania, fefoe”. Dozi mõi chõgoe samondrongo chõ Nama, sanõngõni. 
JHN.6_1.46	Tenga fa no iʼila Nama niha, baero zi otarai Lowalangi andrõ, daʼõ zi no mangila Lowalangi. 
JHN.6_1.47	Si ndroehoendroehoe niw̃aʼõgoe chõmi, chõ zamati so waʼaoeri si lõ aetoe. 
JHN.6_1.49	No laʼā ”mana” ira toeami, ba danõ si mate, ba no mate ira. 
JHN.6_1.50	Daʼõ roti fangorifi, si otarai mbanoea si jaw̃a, enaʼõ na iʼā ia niha, ba lõ mate ia. 
JHN.6_1.51	Jaʼo roti andrõ, saoeri, si otarai mbanoea si jaw̃a, na so zi manga roti andrõ, ba aoeri ia, iroegi zi lõ aetoe; ba roti andrõ gõi, nibeʼegoe dania, õsigoe andre, ba no fangorifi nõsi goeli danõ. 
JHN.6_1.52	Ba mowasoso niha Jehoeda, lamane: He iwisa daʼõ fa tola ibeʼe niʼada nõsinia? 
JHN.6_1.53	Ba imane chõra Jesoe: Si ndroehoendroehoe niw̃aʼõgoe chõmi, na lõ miʼā nõsi Nono Niha, na lõ mibadoe ndronia, ba lõ faʼaoeri chõmi, ba dõdõmi. 
JHN.6_1.54	Si manga nõsigoe, samadoe dogoe, daʼõ zi so faʼaoeri si lõ aetoe, ba jaʼo zanoesoe gi jaʼia, na loeo safoeria andrõ. 
JHN.6_1.55	Õsigoe sa zi ndroehoe gõ ba dogoe zi ndroehoe nibadoe. 
JHN.6_1.56	Lõ aheta chõgoe zi manga nõsigoe, samadoe dogoe, ba lõ aheta ndraʼo chõnia. 
JHN.6_1.57	Si mane famatenge Nama saoeri andrõ jaʼo, awõ wa no bõrõ Nama, wa no saoeri ndraʼo, si manõ gõi zi manga jaʼo, bõrõ ndraʼo, wa saoeri ia. 
JHN.6_1.58	Daʼõ roti andrõ, si otarai mbanoea si jaw̃a; tenga si mane ira toeami, si manga ba mate: Si manga roti andrõ, ba aoeri, iroegi zi lõ aetoe. 
JHN.6_1.59	Ba zekola iw̃aʼõ daʼõ, me mamahaõ ia, ba Gafanaoema. 
JHN.6_1.60	Ba ato nifahaõnia, ba lamane, me larongo daʼõ; Hoelioeo sabeʼe daʼõ, ha niha zanaha mamondrongo daʼõ? 
JHN.6_1.61	Ba me iʼila tõdõnia Jesoe, koemõkõkõkõ nifahaõnia ba daʼõ, ba imane chõra: Hadia, fatoewoe chõmi daʼõ? 
JHN.6_1.62	Ba he wisa, na miʼila dania, mõi jaw̃a Nono Niha, ba zi so ia fõna? 
JHN.6_1.63	Eheha zangorifi, lõʼõ manõ goena nõsi niha. Eheha ba faʼaoeri daroma ligoe andrõ, niw̃aʼõgoe chõmi. 
JHN.6_1.64	Ba so õsa ba chõmi, zi lõ mamati. Noa sa iʼotarai mbõrõta iʼila Jesoe, ha niha zi lõ mamati, ba ha niha zi manga mbõlinia dania. 
JHN.6_1.65	Ba imane: Andrõ oew̃aʼõ chõmi: Lõ sangila mõi chõgoe, na tenga nibeʼe Nama chõnia. 
JHN.6_1.66	IV. 
JHN.6_1.67	Ba imane Jesoe ba zi felendroea: Hadia, sofanõ gõi ami? 
JHN.6_1.68	Itema linia Simoni Fetero, imane: 
JHN.6_1.70	Itema lira Jesoe: Tenga felendroea ami, nitoetoejoegoe? Ba afõcha zi samõsa. 
JHN.6_1.71	Joeda andrõ, ono Zimoni, banoea Kariota, niw̃aʼõnia; daʼõ sa zi manga mbõlinia dania; samõsa ia ba zi felendroea. 
JHN.7_1.1	I. 
JHN.7_1.2	Ba no ahatõ gowasa niha Jehoeda, owasa nose daha geoe. 
JHN.7_1.3	Ba lamane chõnia ira talifoesõnia: Hetaʼõ ba daʼe, ae misi jaw̃a ba Joedaia, enaʼõ laʼila gõi ira nifahaõmõ halõw̃õoe andrõ, nihalõoe. 
JHN.7_1.4	Lõ solaoe hadia ia ba zi tobini, si lõ edõna aiwõ gõi. Na õlaoe zi manõ, ba oromaʼõ ndraʼoegõ ba niha. 
JHN.7_1.5	Talifoesõnia andrõ gõi, ba si lõ mamati chõnia. 
JHN.7_1.6	Imane chõra Jesoe: Tenga na inõtõ chõgoe, ba inõtõ chõmi andrõ, ba gofoe ha waʼara. 
JHN.7_1.7	Chõmi, ba tebai fatioe dõdõ niha goeli danõ, ba chõgoe, ba fatioe dõdõra, me oefadoehoeʼõ chõra, wa lõ sõchi mboeaboeara. 
JHN.7_1.8	Miʼae misi jaw̃a ba gowasa, jaʼodo, lõ mõi misi jaw̃a ba gowasa, me lõ iroegi na inõtõ andrõ chõgoe. 
JHN.7_1.9	Aefa iw̃aʼõ daʼõ, ba iʼiagõ Galilaia. 
JHN.7_1.10	Ba me no mõi misi jaw̃a ba gowasa ndra talifoesõnia, ba awena mõi ia gõi misi jaw̃a; lõ iʼoromaʼõ, ibiniʼõ. 
JHN.7_1.11	Ba laʼaloei ia niha Jehoeda, ba gowasa, lamane: Heza so ia? 
JHN.7_1.12	Ba tobali fasosota sabõlõbõlõ, ba chõnia andrõ, ba niha sato. So zangoemaʼõ: Si sõchi ia. Ba so zangoemaʼõ: Lõʼõ ifaeloengoe niha. 
JHN.7_1.13	Ba lõʼõ zoei si lõ aiwõ mangoemaʼõ hadia ia ba chõnia, ba waʼataʼoera niha Jehoeda. 
JHN.7_1.14	II. 
JHN.7_1.15	Ba ahõlihõli dõdõ niha Jehoeda, lamane: He moroi iʼila zoera daʼõ, me lõ moefahaõ? 
JHN.7_1.16	Ba itema lira Jesoe, imane Tenga chõgoe wamahaõgoe andrõ, chõ zamatenge jaʼo. 
JHN.7_1.17	Na so zedõna moloʼõ somasi ia, ba dõdõnia aboto hadia ia ba wamahaõ andrõ, na moroi ba Lowalangi ia, ba na moroi ba chõgoe moehede ndraʼo. 
JHN.7_1.18	Sihede moroi ba chõnia, ba mangaloei lachõmi chõnia. Ba sangaloei lachõmi zamatenge jaʼia, daʼõ zi ndroehoe, ba lõ si lõ atoelõ ba dõdõnia. 
JHN.7_1.19	Tenga Moze zameʼe oroisa chõmi? Ba samõsa lõʼõ ba chõmi soloʼõ oroisa andrõ. Hana wa miʼaloei wamoenoe jaʼo? 
JHN.7_1.20	Latema linia niha sato, lamane! Sobechoe ndraʼoegõ! Ha niha zangaloei famoenoe jaʼoegõ? 
JHN.7_1.21	Itema lira Jesoe, imane chõra: Ha sambalõ halõw̃õ nihalõgoe, ba oi sahõlihõli tõdõ ami. 
JHN.7_1.22	No ibeʼe chõmi wamoto andrõ Moze, tenga me moroi chõ Moze ia, me moroi chõ ndra toea, ba ba loeo sabato miboto niha. 
JHN.7_1.23	Na laboto niha ba loeo sabato, fa lõ tesawõ goroisa Moze andrõ, ba hadia, mofõnoe ami chõgoe, me no abeʼe niha, maʼasamboea, oebeʼe ba loeo sabato? 
JHN.7_1.24	Bõi mibeʼe balazi niʼila hõrõ, ba wangoehoekoe hadia ia, miʼatoelõʼõ wangoehoekoe 
JHN.7_1.25	Ba law̃aʼõ banoea Jeroezalema õsa: Hadia, tenga daʼõ niʼaloeira famoenoe? 
JHN.7_1.26	Ba hiza, lõ ataʼoe ia moehede, ba lõ hedehedera chõnia. Ma doehoe no aboto ba dõdõ zalaw̃a, wa Keriso daʼõ? 
JHN.7_1.27	Ba no taʼila, he moroi daʼõ, ba na so Keriso andrõ, ba lõ sangila he moroi ia. 
JHN.7_1.28	Ba moeʼao Jesoe, me mamahaõ ia ba gosali, imane: Miʼila sa ndraʼo, ba miʼila, he moroi ndraʼo. Ba tenga moroi chõgoe mõi ndraʼo, so sa zi doehoe, samatenge jaʼo, si lõ miʼila. 
JHN.7_1.29	Jaʼo zangila jaʼia, me moroi chõnia ndraʼo, ba me no jaʼia zamatenge jaʼo. 
JHN.7_1.30	Ba laʼaloei wondraʼoe jaʼia, ba lõʼõ sa sombambaja jaʼia, me lõʼõ na iroegi inõtõ andrõ chõnia. 
JHN.7_1.31	Ba ato zamati chõnia ba niha sato, ba lamane: Na so Keriso andrõ, ba hadia, oja ifazõchi dandra, moroi ba nifazõchi daʼõ? 
JHN.7_1.32	Larongo farizaio, wa si manõ wangõngõngõngõsa niha sato ba chõnia; ba lafatenge genonira ere seboea ba farizaio, enaʼõ laraʼoe ia. 
JHN.7_1.33	Ba imane Jesoe: Lõ ara tõ ndraʼo chõmi, ba mofanõdo chõ zamatenge jaʼo andrõ. 
JHN.7_1.34	Miʼaloei ndraʼo dania, ba lõ misõndra ndraʼo, ba tebai mõi ami ba zi so jaʼo. 
JHN.7_1.35	Ba faoma lamane chõ nawõra niha Jehoeda: Heza mõi ia dania, wa lõ tasõndra ia? Ma mõi ia ba zizaewe andrõ, ba Ndrawa Heleni, mamahaõ Dawa Heleni? 
JHN.7_1.36	Hadia wehede andrõ, niw̃aʼõnia: Miʼaloei ndraʼo dania, ba lõ misõndra ndraʼo; ba tebai mõi ami ba zi so jaʼo? 
JHN.7_1.37	Ba me loeo gowasa safoeria, seboea, ba so Jesoe, moeʼao ia, imane: Na so zowõchi tõdõ, ba jamõi chõgoe, mamadoe? 
JHN.7_1.38	Moroi ba nõsi zamati chõgoe mangele dania hohooe nidanõ goemboe, si mane niw̃aʼõ ba zoera. 
JHN.7_1.39	Ba Geheha sa iw̃aʼõ daʼõ, nitema zamati chõnia dania; lõ si so Geheha na, me lõ moefolachõmi Jesoe na. 
JHN.7_1.40	III. 
JHN.7_1.41	Ba so dánõ bõʼõ ba lamane: Keriso ba tánõ bõʼõ, ba lamane: Hadia sa, ba Galilaia iʼotarai Keriso? 
JHN.7_1.42	Tenga no moew̃aʼõ ba zoera, moroi ba maʼoewoe Dawido, moroi ba mbanoea sideʼide andrõ, Betilechema, ba zi so Dawido fõna, iʼotarai Keriso? 
JHN.7_1.43	Ba tobali lõ fagõlõgõlõ dõdõ niha sato ba chõnia andrõ. 
JHN.7_1.44	So ba chõra zondraʼoe jaʼia enaʼõ, ba lõʼõ zoei sombambaja jaʼia. 
JHN.7_1.45	Ba lafoeli ira ba gere seboea ba ba warizaio enoni no mege, ba lamane chõra daʼõ: Hana wa lõ miʼohe ia? 
JHN.7_1.46	Latema lira enoni andrõ, lamane: Lõ irai si manõ niha wehede, si mane fehede niha daʼõ. 
JHN.7_1.47	Latema lira farizaio, lamane: Hadia, no tefaeloengoe ami gõi? 
JHN.7_1.48	Hadia, so zamõsa salaw̃a, ba ma farizaio, si no mamati chõnia? 
JHN.7_1.49	Ha sa niha sato andrõ, si lõ aboto ba dõdõ oroisa, ba niʼelifi daʼõ. 
JHN.7_1.50	Imane chõra Nikodemo, awõra: 
JHN.7_1.51	Hadia, ihoekoe gõi niha oroisa chõda, na lõ moerongo oea hadia ia, chõnia, na lõ aboto ba dõdõ nilaoenia? 
JHN.7_1.52	Latema linia, lamane chõnia: Hadia, moroi ba Galilaia gõi ndraʼoegõ? Aloei ba faigi, lõ samaʼeleʼõ, si otarai Galilaia. 
JHN.8_1.1	I. 
JHN.8_1.2	Ba me no moloeo, ba ifoeli ia ba gosali, ba oi laʼondrasi ia niha, ba moedadao ia mamahaõ jaʼira. 
JHN.8_1.3	Ba laʼohe chõnia sangila amachoita ba farizaio ndra alawe, niraʼoe baewawõ, lafaʼaso ba gotaloeara, lamane chõnia: 
JHN.8_1.4	He samahaõ, niraʼoe baewawõ ndra alawe andre. 
JHN.8_1.5	Ba ba goroisa iw̃aʼõ chõda Moze, niboenoe zi manõ, niteboe kara, ha jaʼoegõ, ha õw̃aʼõ? 
JHN.8_1.6	Fanandraigõ jaʼia, wa law̃aʼõ daʼõ, enaʼõ laʼila moeʼadoegõ ia. Ba ifaõndrõ ia tooe Jesoe, isoera danõ toeroenia. 
JHN.8_1.7	Ba me lõ labato wanofoe chõnia, ba ifoeli ifaõga ia, ba imane chõra: Na so ba chõmi zi lõ horõ, ba jamoebõrõtaigõ waneboe kara jaʼia. 
JHN.8_1.8	Ba ifoeli ifaõndrõ ia manoera tanõ. 
JHN.8_1.9	Ba jaʼira, me larongo daʼõ, ba me itegoe ira tõdõra, ba monizanizara wofanõ, iʼotarai zatoea, noemalõ ba zafoeria, ba torõi Jesoe, ha jaʼia, awõ ndra alawe andrõ, ba gotaloeara no mege. 
JHN.8_1.10	Ba me no ifaõga ia Jesoe ba me lõ niʼilania niha, baero ndra alawe, andrõ, ba imane chõnia: He alawe, heza so daʼõ, sangadoegõ jaʼoegõ? Lõ sangoehoekoe jaʼoegõ? 
JHN.8_1.11	Ba imane: Lõʼõ, Toea. Imane chõnia Jesoe: Ba jaʼodo gõi, lõ oehoekoe ndraʼoegõ. Ofanõ, ba bõi saʼae fazõchi horõ. 
JHN.8_1.12	II. 
JHN.8_1.13	Ba lamane chõnia farizaio: Jaʼaegõ nifadoehoeʼõ mõ, lõ doehoe wamadoehoeʼõmõ andrõ. 
JHN.8_1.14	Itema lira Jesoe, imane chõra: He jaʼo samadoehoeʼõ jaʼodo, ba doehoe zoei wamadoehoeʼõgoe, me no oeʼila, he moroi ndraʼo, ba heza mõido, ba jaʼami, ba lõ miʼila, he moroi ndraʼo ba heza mõido. 
JHN.8_1.15	Õsi niha dali wangoehoekoe chõmi, jaʼo ba lõ oehoekoe niha. 
JHN.8_1.16	Ba he mangoehoekoe ndraʼo, ba si ndroehoe wangoehoekoegoe, me no tenga ha jaʼo, daroeaga saʼae samatenge jaʼo. 
JHN.8_1.17	Ba noa gõi so ba goroisa chõmi, si doehoe wamadoehoeʼõ zi daroea. 
JHN.8_1.18	Jaʼodo zamadoehoeʼõ jaʼo, ba ifadoehoeʼõ ndraʼo samatenge jaʼo, Amagoe. 
JHN.8_1.19	Ba lamane chõnia: Heza so Namaoe andrõ? Itema lira Jesoe, imane: Lõ miʼila ha niha ndraʼo, ba lõʼõ gõi miʼila ha niha Namagoe andrõ. Na miʼila enaʼõ ha niha ndraʼo, ba miʼila gõi ha niha Namagoe andrõ. 
JHN.8_1.20	Ba zinga naha gameʼela iw̃aʼõ daʼõ, me mamahaõ ia ba gosali. Ba lõ sondraʼoe jaʼia, me lõʼõ na iroegi inõtõ andrõ chõnia. 
JHN.8_1.21	Ba imane zoei Jesoe chõra: Mofanõ ndraʼo, ba miʼaloei ndraʼo dania, ba mate ami ba horõmi. Tebai mõi ami ba zi mõi ndraʼo. 
JHN.8_1.22	Ba lamane niha Jehoeda: Taʼila na iboenoe ia dania, wa iw̃aʼõ: Tebai mõi ami ba zi mõi ndraʼo? 
JHN.8_1.23	Ba imane chõra: Moroi si tooe ami, moroi si jaw̃a ndraʼodo; moroi ba goeli danõ andre ami, tenga moroi ba goeli danõ andre ndraʼodo. 
JHN.8_1.24	Andrõ no oew̃aʼõ chõmi, si mate ami ba horõmi. Na lõʼõ sa mamati ami, wa jaʼodo, ba si mate ami ba horõmi. 
JHN.8_1.25	Ba lamane chõnia: Ha niha ndraʼoegõ? Imane chõra Jesoe: Niw̃aʼõgoe chõmi gõi, iʼotarai mbõrõta. 
JHN.8_1.26	Oja niw̃aʼõgoe ba chõmi andrõ, ba oja nihoekoegoe, ba samatenge jaʼo, ba no si ndroehoe, ba nirongogoe chõnia, daʼõ niw̃aʼõgoe ba niha ba goeli danõ. 
JHN.8_1.27	Ba lõ aboto ba dõdõra, wa Amania niw̃aʼõnia chõra. 
JHN.8_1.28	Ba imane Jesoe: Na no miʼalaw̃aʼõ jaw̃a dania Nono Niha, awena dania aboto ba dõdõmi, wa jaʼodo, awõ wa lõ hadia ia zoroi ba chõgoe, nilaoegoe. Oeʼoʼõ wamahaõ Namagoe jaʼo, daʼõ hoehoeogoe. 
JHN.8_1.29	Ba faofao chõgoe zamatenge jaʼo. Lõ irõi ndraʼo, ha jaʼo, me lõ mamalõmalõ oelaoe zomasi ia. 
JHN.8_1.30	Me iw̃aʼõ daʼõ, ba ato zamati chõnia. 
JHN.8_1.31	Ba imane Jesoe ba niha Jehoeda, si no mamati chõnia: Na lõ teboelõ ami ba daroma ligoe andrõ, ba si ndroehoe nifahaõgoe ami; 
JHN.8_1.32	ba aboto ba dõdõmi zi doehoe, ba iʼefaʼõ ami si doehoe andrõ. 
JHN.8_1.33	Latema linia, lamane: Maʼoewoe Gaberahamo ndraʼaga, ba lõ marai mõi sawoejoe niha bõʼõ, hadia wa õw̃aʼõ: Niʼefaʼõ ami? 
JHN.8_1.34	Itema lira Jesoe, imane: Si ndroehoendroehoe niw̃aʼõgoe chõmi, 
JHN.8_1.35	Ba tenga sa si lõ mamalõmalõ jomo zawoejoe, si lõ mamalõmalõ nono. 
JHN.8_1.37	Oeʼila, wa no maʼoewoe Gaberahamo ami; ba miʼaloei wamoenoe jaʼo, me lõ fachai daroma ligoe ba dõdõmi. 
JHN.8_1.38	Oew̃aʼõ hadia niʼilagoe chõ Namagoe; ba jaʼami sa gõi, miʼoʼõ nirongomi chõ namami andrõ. 
JHN.8_1.39	Latema linia, lamane chõnia: Aberahamo doeama. Imane chõra Jesoe: Na maʼoewoe Gaberahamo ami, ba miʼoʼõ enaʼõ mboeaboea Gaberahamo. 
JHN.8_1.40	Ba miʼaloei sa wamoenoe jaʼo, niha sangoemaʼõ chõmi si doehoe, nirongogoe chõ Lowalangi; tenga si manõ Gaberahamo. 
JHN.8_1.41	Boeaboea namami andrõ miʼoʼõ. Lamane chõnia: Tenga ono horõ ndraʼaga, ha samosa namama, Lowalangi. 
JHN.8_1.42	Imane chõra Jesoe: Na amami Lowalangi menaʼõ, ba miʼomasiʼõ ndraʼo. Moroi ba Lowalangi sa mbõrõtagoe, ba daʼõ oeʼotarai; tenga sa moroi ba chõgoe, wa no so ndraʼo, jaʼia sa zamatenge jaʼo. 
JHN.8_1.43	Hana wa lõ aboto ba dõdõmi wehedegoe, wa tebai mifondrondrongo ligoe? 
JHN.8_1.44	Moroi ba Gafõcha ami, ba no edõna ami miʼoʼõ waʼomasi namami andrõ. No samoenoe niha daʼõ, iʼotarai mbõrõta, ba lõ niʼagõnia si doehoe, lõʼõ sa si doehoe ba dõdõnia. Na iw̃aʼõ waja, ba moroi ba zi so chõnia moehede ia, sofaja sa ia ba ama zofaja. 
JHN.8_1.45	Ba me no si doehoe niw̃aʼõgoe, andrõ lõ mamati ami. 
JHN.8_1.46	Ha niha ba chõmi zanegoe horõ ba chõgoe zambalõ? Na oew̃aʼõ zi doehoe, ba hana wa lõ mamati ami chõgoe? 
JHN.8_1.47	Si otarai Lowalangi, ba ifondrondrongo li Lowalangi, andrõ lõ mamondrongo ami, me tenga moroi ba Lowalangi ami. 
JHN.8_1.48	Latema linia niha Jehoeda, lamane chõnia: Tenga si doehoe niw̃aʼõma, wa Dawa Zamaria ndraʼoegõ, sobechoe? 
JHN.8_1.49	Itema lira Jesoe, imane: Tenga sobechoe ndraʼodo, oefosoemange sa Namagoe, ba jaʼami, ba miʼoʼaja ndraʼo. 
JHN.8_1.50	Ba lõ oeʼaloei zoemangegoe, so zangaloei jaʼia, sangoehoekoe. 
JHN.8_1.52	Lamane chõnia niha Jehoeda; Awena aboto ba dõdõma, wa sobechoe ndraʼoegõ. No mate Gaberahamo, awõ zamaʼeleʼõ andrõ, ba õw̃aʼõ: Na so zoloʼõ ligoe, ba lõʼõ manõ itandra waʼamate, iroegi zi lõ aetoe. 
JHN.8_1.53	Hadia, eboea ndraʼoegõ, moroi chõ doeada Aberahamo, si no mate? Ba samaʼeleʼõ andrõ, ba no mate. Hadia õbaliʼõ ndraʼoegõ? 
JHN.8_1.54	Itema lira Jesoe imane: Na oefolachõmi ndraʼo, ba faja lachõmigoe andrõ. Amagoe zamolachõmi jaʼõ, niw̃aʼõmi: Lowalangima ia. 
JHN.8_1.55	Ba lõ aboto ba dõdõmi ia, ba jaʼo, ba sangila jaʼia. Ba na oew̃aʼõ enaʼõ, lõ oeʼila ia, ba sofaja ndraʼo, si mane jaʼami. Ba no oeʼila ia, ba oeʼoʼõ linia. 
JHN.8_1.56	Owoeawoea dõdõ doeami Aberahamo, enaʼõ iʼila mbaw̃agoe andrõ, ba iʼila, ba omoeso dõdõnia. 
JHN.8_1.57	Lamane chõnia niha Jehoeda: Ambõ na lima woeloe fache ndraʼoegõ, ba no õʼila Gaberahamo? 
JHN.8_1.58	Imane chõra Jesoe: Si ndroehoendroehoe niw̃aʼõgoe chõmi lõ Aberahamo na, ba so ndraʼo, 
JHN.8_1.59	Ba latoejoe gara, ba waneboe jaʼia. Ba ibiniʼõ ia Jesoe, ba iheta ia ba gosali. 
JHN.9_1.1	I. 
JHN.9_1.2	Ba lasofoe chõnia nifahaõnia, lamane: He samahaõ, ha niha zamazõchi horõ, daʼe, ma ira amania, wa no aoeʼa ia moroi ba daloe ninania? 
JHN.9_1.3	Itema lira Jesoe, imane: Tenga daʼe zamazõchi horõ, ba tenga gõi ira amania; ba enaʼõ teʼoromaʼõ ba chõnia wolaoe Lowalangi, andrõ si manõ. 
JHN.9_1.4	Lõ tola lõ tahalõ halõw̃õ zamatenge jaʼita, fatoea moloeo. Bóngi dania, ba lõ sangila mohalõw̃õ. 
JHN.9_1.5	Fatoea sodo ba goeli danõ, ba haga ba goeli danõ ndraʼodo. 
JHN.9_1.6	Aefa iw̃aʼõ daʼõ, ba idiloi danõ ba ibaliʼõ tamboe gilo andrõ, ba igoeleʼõ damboe andrõ ba hõrõ andrõ, 
JHN.9_1.7	ba imane chõnia: Ae sasai mbawaoe ba mbaw̃a Ziloa andrõ, ”nifatenge” geloeahania. Ba mõi ia, isasai mbawania, ba me ifoeli ia, ba no iʼila niha.
JHN.9_1.8	II. 
JHN.9_1.9	Ba so zangoemaʼõ: Jaʼia. Ba so gõi zangoemaʼõ: Tenga, ba no fachilichili ia chõnia. Ba jaʼia iw̃aʼõ: Jaʼodo daʼõ. 
JHN.9_1.10	Ba lamane chõnia: He wisa, wa tebokai hõrõmõ? 
JHN.9_1.11	Itema lira, imane: Niha andrõ, sotõi Jesoe, ifazõchi damboe ba igoeleʼõ ba hõrõgoe, ba imane chõgoe: Ae ba Ziloa, sasai mbawaoe. Ba mõido, ba me no oesasaido, ba oeʼila niha. 
JHN.9_1.12	Lamane chõnia: Heza so ia? Imane: Lõ oeʼila. 
JHN.9_1.13	Ba laʼohe ia ba warizaio, zaoeʼa fõna andrõ. 
JHN.9_1.14	Ba loeo sabato, me loeo ifazõchi damboe andrõ Jesoe, me ibokai hõrõnia. 
JHN.9_1.15	Ba lafoeli lasofoe chõnia farizaio gõi, he wisa, wa iʼila niha. Ba imane chõra: Tamboe ibeʼe ba hõrõgoe, ba no oesasai mbawagoe, ba oeʼila niha. 
JHN.9_1.16	Ba lamane farizaio õsa: Tenga si otarai Lowalangi niha andrõ, me lõ iʼamoniʼõ loeo sabato. Ba lamane tánõ bõʼõ: He moroi iʼila ifazõchi dandra si manõ niha si so horõ? Ba lõ faoma dõdõra. 
JHN.9_1.17	Ba lafoeli lamane chõ zaoeʼa andrõ: Ba jaʼoegõ, hadia õw̃aʼõ ba chõnia andrõ, me no ibokai hõrõoe? Ba imane: Samaʼeleʼõ ia. 
JHN.9_1.18	Ba lõ fadoehoe dõdõ niha Jehoeda chõnia, wa no aoeʼa ia fõna, awõ wa iʼila niha iadaʼe, irege moehede ira chõ ndra ama zi no teboka hõrõ andrõ. 
JHN.9_1.19	Ba lasofoe chõra, lamane: Hadia, onomi daʼõ, niw̃aʼõmi no aoeʼa ia moroi ba daloe ninania? 
JHN.9_1.20	Ba he wisa wa iʼila niha iadaʼe? Ba latema lira ira amania, lamane: Maʼila, wa onoma daʼõ, ba no aoeʼa ia, moroi ba daloe ninania; 
JHN.9_1.21	ba he moroi wa iʼila niha iadaʼe, ba lõ maʼila, ba ha niha zamokai hõrõnia, ba lõ maʼila. Misofoe chõnia, noa saʼae waʼeboeania, ba iw̃aʼõ dania hadia ia chõnia. 
JHN.9_1.22	Me ataʼoe ndra amania niha Jedoeda, andrõ law̃aʼõ daʼõ. Noa sa mamagõlõ niha Jehoeda, na so enaʼõ zangoemaʼõ Keriso Jesoe andrõ, ba latiboʼõ ia banoea 
JHN.9_1.23	Andrõ law̃aʼõ ira amania: Noa saʼae waʼeboeania, misofoe chõnia. 
JHN.9_1.24	Awena moehede ira zamoeza tõ ba niha andrõ, saoeʼa fõna, ba lamane chõnia: Fosoemange Lowalangi, jaʼaga, ba maʼila, wa no si so horõ niha andrõ. 
JHN.9_1.25	Itema lira, imane: Lõ oeʼila, na si so horõ ia, sambalõ oeʼila, saoeʼa ndraʼo fõna, ba oeʼila niha iadaʼe. 
JHN.9_1.26	Ba lamane chõnia: He iwisa chõoe? He iwisa wamokai hõrõoe? 
JHN.9_1.27	Itema lira, imane: Noa saʼae oew̃aʼõ chõmi, ba lõ nifondrondrongomi. Hana wa omasi ami, mirongo zamoeza tõ? Ma edõna ami gõi mõi nifahaõnia? 
JHN.9_1.28	Mofõnoe ira chõnia, lamane: Jaʼoegõ nifahaõnia, nifahaõ Moze ndraʼaga. 
JHN.9_1.29	Maʼila, wa no moehede Lowalangi chõ Moze, ba daʼõ, ba lõ maʼila, he moroi ia. 
JHN.9_1.30	Itema lira niha andrõ, imane chõra: Ba daʼõ so zahõlihõli dõdõda, wa lõ miʼila, he moroi ia, ba no ibokai hõrõgoe. 
JHN.9_1.31	No taʼila, lõ ifondrondrongo li zi so horõ Lowalangi ba na so zangataʼoefi jaʼia, soloʼõ somasi ia, chõnia ifondrondrongo. 
JHN.9_1.32	Iʼotarai mbõrõta ba lõ moerongo, so niha samokai hõrõ zaoeʼa moroi ba daloe ninania. 
JHN.9_1.33	Na tenga si otarai Lowalangi daʼõ, ba tebai ilaoe hadia ia menaʼõ. 
JHN.9_1.34	Latema linia, lamane chõnia: Me toemboe ndraʼoegõ, ba no si so horõ manõ ndraʼoegõ, ba õfahaõ ndraʼaga? Ba latoeliʼõ ia baero. 
JHN.9_1.35	Irongo Jesoe, wa no latoeliʼõ ia baero, ba me faloecha ia chõnia, ba imane chõnia: Hadia, mamati ndraʼoegõ chõ Nono Niha andrõ? 
JHN.9_1.36	Itema linia, imane: Ha niha ia, Toea, enaʼõ mamati ndraʼo chõnia? 
JHN.9_1.37	Imane chõnia Jesoe: Noa sa õʼila ia, ba sihede chõoe, daʼõ ia. 
JHN.9_1.38	Ba imane: Mamati ndraʼo, Toea! ba manga loeloe ia chõnia.
JHN.9_1.39	III. 
JHN.9_1.40	Larongo farizaio õsa, si fao chõnia ba daʼõ, ba lamane chõnia: Ba hadia, saoeʼa gõi ndraʼaga? 
JHN.9_1.41	Imane chõra Jesoe: Na saoeʼa ami, ba lõ horõmi enaʼõ, ba ijaʼe, ba miw̃aʼõ: Maʼila niha: ba lõ teboelõ horõmi. 
JHN.10_1.1	I. 
JHN.10_1.2	Sanõrõ bawandroehõ daʼõ goebalo mbiribiri. 
JHN.10_1.3	Chõnia ibokai sanarõ ba mbawadroehõ andrõ, ba lafondrondrongo linia biribiri, ba hoemede ia ba mbiribiri tána chõnia itõtõi dõi, ba iʼohe baero. 
JHN.10_1.4	Ba na no ibeʼe baero dána chõnia fefoe, ba mowaõwaõ ia, ba laʼoʼõ ia biribiri, noa sa laʼila linia. 
JHN.10_1.5	Ba lõ laʼoʼõ niha bõʼõ, moloi sa ira chõnia, me lõ laʼila li niha bõʼõ. 
JHN.10_1.6	Amaedola andrõ iw̃aʼõ chõra Jesoe, ba lõ aboto ba dõdõra hadia ia, niw̃aʼõnia chõra. 
JHN.10_1.7	Ba imane Jesoe: Si ndroehoendroehoe niw̃aʼõgoe chõmi, jaʼodo mbawandroehõ ba mbiribiri. 
JHN.10_1.8	Dozi ira, ha waʼato zi no mõi, ba no sanagõ ba no samaraʼoe, ba lõ lafondrondrongo chõra biribiri. 
JHN.10_1.9	Jaʼo mbawandroehõ. Na so zanõrõ jaʼo, weʼamõi bacha, daʼõ niʼorifi, ba mõi ia bacha ba mõi baero, ba isõndra gõ. 
JHN.10_1.10	Lõ mõi zanagõ, na tenga ba wanagõ ba ba wamoenoe ba ba wamakiko. Ba daʼõ mõi ndraʼo, enaʼõ so chõra waʼaoeri ba enaʼõ fahõna chõra hadia ia andrõ. 
JHN.10_1.11	II. 
JHN.10_1.12	Moloi genoni, si tenga koebalo, si tenga sochõ biribiri, na iʼila nasoe gatoea moroi sa, irõi mbiribiri, ba iraʼoe asoe gatoea ba ifazawili. 
JHN.10_1.13	Me enoni ia, ba me lõ ba dõdõnia mbiribiri. 
JHN.10_1.14	Jaʼodo goebalo si sõchi andrõ, ba no aboto ba dõdõgoe dána chõgoe, ba no aboto ba dõdõ dána chõgoe ndraʼodo. 
JHN.10_1.15	Si mane faʼaboto ba dõdõ Namagoe ndraʼo, ba si mane faʼaboto ba dõdõgoe Namagoe. Ba oebelegõ nosogoe fõna mbiribiri. 
JHN.10_1.16	Ba so chõgoe na mbiribiri bõʼõ, si tenga moroi ba kandra andre, ba lõ tola lõ oehalõ ira, ba lafondrondrongo ligoe dania ba tobali ha sambawá nikoebaloi ba ha samõsa goebalo. 
JHN.10_1.17	Andrõ iʼomasiʼõ ndraʼo Amagoe, me oebeʼe nosogoe, ba wanema jaʼia mangawoeli. 
JHN.10_1.18	Lõ sangai jaʼia chõgoe, oebeʼe saʼae ia, nilaoe dõdõgoe. Tola oebeʼe ia, ba tola oefoeli oehalõ. Oroisa andrõ no oetema chõ Namagoe. 
JHN.10_1.19	Ba fabõʼõ zoei dõdõ niha Jehoeda, ba niw̃aʼõnia andrõ. 
JHN.10_1.20	Ba ato chõra zagoemaʼõ: Sobechoe, sowõhõ, hana wa mifondrondrongo chõnia? 
JHN.10_1.21	Ba lamane tánõ bõʼõ: Tenga fehede zobechoe wehede andrõ. Hadia, iʼila ibokai hõrõ zaoeʼa bechoe? 
JHN.10_1.22	Ba loeo weʼamoniʼõ osali ba Jeroezalema, baw̃a deoe. 
JHN.10_1.23	Ba manõrõnõrõ Jesoe ba zinga gosali, baolajama Zelomo andrõ. 
JHN.10_1.24	Ba lafasoei ia niha Jehoeda ba lamane chõnia: Heza iroegi lõ ahono dõdõma õbeʼe? Na Keriso ndraʼoegõ, ba w̃aʼõ chõma, bõi aiwõ ndraʼoegõ. 
JHN.10_1.25	Itema lira Jesoe, imane: No oew̃aʼõ chõmi, ba lõ fadoehoe dõdõmi; halõw̃õ andrõ, nihalõhalõgoe ba dõi Namagoe, daʼõ zamadoehoeʼõ jaʼo. 
JHN.10_1.26	Ba lõ fadoehoe dõdõmi, me tenga biribirigoe ami. 
JHN.10_1.31	III. 
JHN.10_1.32	Hoemede chõra Jesoe, imane: No oja halõw̃õ si sõchi, niʼoromaʼõgoe chõmi, dali Namagoe. Hezo mbõrõ ba halõw̃õ andrõ, wa miteboe kara ndraʼo? 
JHN.10_1.33	Latema linia niha Jehoeda, lamane: Tenga ba halõw̃õ si sõchi andrõ mateboe kara ndraʼoegõ, ba wangaohangaoha andrõ, ba me õbaliʼõ Lowalangi ndraʼoegõ, ba no niha ndraʼoegõ. 
JHN.10_1.34	Itema lira Jesoe, imane: Tenga no so ba zoera goroisa chõmi: ”No oew̃aʼõ, Lowalangi ami?” 
JHN.10_1.35	Na ibeʼe tõi daʼõ Lowalangi, ba nitandrõsaigõ li Lowalangi andrõ — ba tebai tewoeʼai zoera — 
JHN.10_1.36	ba hadia, ba miw̃aʼõ ba niʼamoniʼõ Nama andrõ, ba nifatengenia ba goeli danõ; Mangaohangaoha ndraʼoegõ, me no oew̃aʼõ: Ono Lowalangi ndraʼo? 
JHN.10_1.37	Na lõ oehalõ halõw̃õ Namagoe, ba bõi miʼamati chõgoe. 
JHN.10_1.38	Ba na oehalõ ia, ba miʼamati ba holõw̃õgoe, na lõ mamati ami chõgoe, enaʼõ miʼila, ba enaʼõ aboto ba dõdõmi, ba dõdõgoe so Namagoe ba ba dõdõ Namagoe so ndraʼo, 
JHN.10_1.39	Ba latandraigõ zoei, wondraʼoe jaʼia, ba iheta ia ba dangara. 
JHN.10_1.40	Ba mofanõ zoei ia mijefo Joridano, ba zi so Johane, me awena mamajagõ idanõ ia. 
JHN.10_1.41	Ba ato zangondrasi jaʼia ba lamane: Lõʼõ sa nifazõchi Johane tandra: ba fefoe niw̃aʼõ Johane ba chõ daʼe, ba no si doehoe. 
JHN.10_1.42	Ba ato zamati chõnia ba daʼõ.
JHN.11_1.1	I. 
JHN.11_1.2	Ba Maria zamajoini Soʼaja fanicha samohoea, solosi ahe Zoʼaja boenia; talifoesõ daʼõ, Lazaro, zofõchõ. 
JHN.11_1.3	Ba lafatenge chõ Jesoe ira talifoesõnia alawe, lamane: He Toea, faigi, somasi ndraʼoegõ andrõ, ba no mofõchõ. 
JHN.11_1.4	Ba me no irongo daʼõ Jesoe, ba imane: Tenga fõchõ ba waʼamate wõchõ andrõ, fõchõ famolachõmi Lowalangi, enaʼõ tefolachõmi Nono Lowalangi ba daʼõ 
JHN.11_1.5	Ba no omasi Jesoe Marata andrõ ba talifoesõnia ba Lazaro andrõ. 
JHN.11_1.6	Ba me no irongo mofõchõ ia, ba doea wongi na ia ba zi so ia. 
JHN.11_1.7	Aefa daʼõ, ba imane chõ ndra nifahaõ: Datafoeli ita ba Joedaia. 
JHN.11_1.8	Lamane chõnia ira nifahaõ: He samahaõ, ha mega no, ba laboenoe ndraʼoegõ menaʼõ niha Jehoeda, lateboe kara ndraʼoegõ menaʼõ, ba õfoeli mõi ba daʼõ? 
JHN.11_1.9	Itema lira Jesoe: Tenga felendroea za zi maʼõmaʼõchõ? Na so zofanõ ba zi maʼõchõ, ba lõ manendre ia, me iʼila haga andrõ ba goeli danõ. 
JHN.11_1.10	Ba na so sofanõ bóngi, ba manendre, me lõ chõnia haga andrõ. 
JHN.11_1.11	Daʼõ niw̃aʼõnia; ba me aefa daʼõ, ba imane chõra: No mõrõ Lazaro andrõ, si fahoewoe chõda, ba moido moesoesoegi ia. 
JHN.11_1.12	Ba lamane chõnia ira nifahaõ: He Toea, na mõrõ ia, ba abeʼe. 
JHN.11_1.13	Ba faʼamatenia niw̃aʼõ Jesoe, ba lawai si ndroehoe femõrõ niw̃aʼõnia. 
JHN.11_1.14	Awena iw̃aʼõ chõra Jesoe, lõ ibiniʼõ: No mate Lazaro. 
JHN.11_1.15	Ba omoeso dõdõgoe, bõrõ ami, me lõ jaʼo ba daʼo, enaʼõ fadoehoe dõdõmi. Ba mitaboe chõnia. 
JHN.11_1.16	Ba imane Toma andrõ, nifotõi si faero, ba naw̃onia nifahaõ: Damõi ita gõi, enaʼõ mate ita awõnia. 
JHN.11_1.17	Ba me iroegi Jesoe, ba irongo, no õfa bonginia ba lewatõ. 
JHN.11_1.18	Ba ahatõ ba Jeroezalema Mbetania andrõ, so doea mbadoe fofanõ. 
JHN.11_1.19	Ba no ato niha Jehoeda, si mõi chõ ndra Marata Maria, ba wondrara tõdõra, ba chõ dalifoesõra andrõ. 
JHN.11_1.20	Ba me irongo Marata so Jesoe, ba ifaondragõ, ba doemadao jomo Maria. 
JHN.11_1.21	Ba imane Marata chõ Jesoe: He Toea, enaʼõ na ho so ndraʼoegõ ba daʼe, ba lõ mate menaʼõ dalifoesõgoe andrõ. 
JHN.11_1.22	Ba iadaʼe gõi, ba oeʼila, hadia niʼandrõoe chõ Lowalangi, ba ibeʼe chõoe Lowalangi. 
JHN.11_1.23	Imane chõnia Jesoe: Maoso dania dalifoesõoe andrõ. 
JHN.11_1.24	Imane chõnia Marata: Oeʼila sa, maoso ia dania, ba wemaoso andrõ na loeo sa foeria 
JHN.11_1.25	Imane chõnia Jesoe: 
JHN.11_1.26	 Hadia, fadoehoe dõdõoe ba daʼõ? 
JHN.11_1.27	Imane chõnia: E, Toea, mamati saʼae ndraʼo, wa Keriso andrõ ndraʼoegõ, Ono Lowalangi, si mõi ba goeli danõ. 
JHN.11_1.28	Ba aefa iw̃aʼõ daʼõ, ba mõi ia moehede chõ dalifoesõnia, Maria, nibiniʼõ, imane: No so zamahaõ, ba moehede ia chõoe. 
JHN.11_1.29	Ba jaʼia, me irongo daʼõ, ba iʼalioʼõ ifazaw̃a ia, ifaondragõ. 
JHN.11_1.30	Ba lõʼõ na niroegi Jesoe banoea, ba zi fachamõ Marata chõnia mege so ia na. 
JHN.11_1.31	Ba me laʼila niha Jehoeda, si so chõnia jomo ba daʼõ, sondrara tõdõnia, iʼalioʼõ wamazaw̃a jaʼia Maria ba mõi, ba laʼoʼõ ia, lawai sa mõi ia ba lew̃ato, ba wegeʼege ba daʼõ. 
JHN.11_1.32	Ba me iroegi Maria ba zi so Jesoe, me iʼila ia, ba itoehi danõ fõnania, imane chõnia: He Toea, enaʼõ na ho so ndraʼoegõ ba daʼe, ba lõ mate menaʼõ dalifoesõgoe andrõ. 
JHN.11_1.33	Ba me iʼila Jesoe, megeʼege ia, ba megeʼege niha Jehoeda andrõ si fao chõnia, ba mofõnoe ia ba dõdõnia, ba ifatalichõ ia. 
JHN.11_1.34	Ba imane: Heza labeʼe ia? Lamane chõnia: Ae faigi, Toea. 
JHN.11_1.35	Meʼe Jesoe. 
JHN.11_1.36	Ba lamane niha Jehoeda: Hiza waʼomasinia ia. 
JHN.11_1.37	Ba so ba chõra zangoemaʼõ: Hadia, lõ iʼila iʼorifi daʼõ gõi menaʼõ samokai hõrõ zaoeʼa andrõ? 
JHN.11_1.38	Ba mofõnoe zoei Jesoe ba dõdõnia, ba iroegi lewatõ. Ba tõgi narõ gara lewatõ andrõ, nifolagõ gowe. 
JHN.11_1.39	Ba imane Jesoe: Mifazaw̃a gowe andrõ. Imane chõnia talifoesõ zi mate andrõ, Marata: He Toea, abõoe saʼae; no õfa bonginia ae. 
JHN.11_1.40	Imane chõnia Jesoe: Tenga no oew̃aʼõ chõoe, na fadoehoe dõdõoe, ba oroma chõoe lachõmi Lowalangi? 
JHN.11_1.41	Awena lafazaw̃a gowe andrõ. Ba ifaõga hõrõnia Jesoe, ba imane: He Ama, saoha gõlõoe, me no õfondrondrongo ligoe! 
JHN.11_1.42	Ba oeʼila, lõ mamalõmalõ, wa õfondrondrongo ligoe, ba bõrõ niha sato andre, samasoei jaʼo, wa oew̃aʼõ, enaʼõ fadoehoe dõdõra, wa no jaʼoegõ zamatenge jaʼo. 
JHN.11_1.43	Ba me aefa iw̃aʼõ daʼõ, ba iʼeboeaʼõ linia weʼao, imane: He Lazaro, ae baero! 
JHN.11_1.44	Mõi baero zi mate, no moeʼolohoeni gahenia ba tangania lembe ba lewatõ, ba bawania, ba nibaloegõ lembe folosi mbõbõi. Ba imane chõra Jesoe: Mitotoʼõ chõnia ba mifofanõ ia. 
JHN.11_1.45	Ba ato zamati chõnia niha Jehoeda, si no mõi chõ Maria, me laʼila nilaoe Jesoe. 
JHN.11_1.46	Ba so õsa chõra, zi mõi ba warizaio, laʼombachaʼõ chõra hadia nilaoe Jesoe.
JHN.11_1.47	II. 
JHN.11_1.48	Na tatehe manõ chõnia zi manõ, ba ahori mamati ira chõnia, ba mõi dania Ndrawa Roma ba laʼochõgõ danõda, fabaja niha. 
JHN.11_1.49	Ba imane chõra awõra si samõsa, Kajafa, ere seboea zi dõfi andrõ: Lõ miʼila watahõgõ hadia ia, ba lõ mifatooetooe, 
JHN.11_1.50	wa mohare ita, na mate zamõsa niha, salahi mbanoeada andre, fa õi tekiko mbanoeada andre maʼafefoe. 
JHN.11_1.51	Ba tenga moroi chõnia, wa iw̃aʼõ daʼõ, me no ere seboea ia zi dõfi andrõ, ba mamaʼeleʼõ ia; mate sa dania Jesoe salahi mbanoeara andrõ. 
JHN.11_1.52	Ba tenga ha salahi mbanoeara, enaʼõ iʼowoeloi gõi nono Lowalangi andrõ, sizaewe, enaʼõ oroedoe 
JHN.11_1.53	Iʼotarai loeo daʼõ, ba mamagõlõ ira saʼae, ba wamoenoe jaʼia. 
JHN.11_1.54	Ba lõʼõ saʼae iʼoromaʼõ ia Jesoe ba niha Jehoeda, mofanõ ia ba daʼõ, isaw̃a danõ ba zinga danõ si mate, banoea andrõ, sotoi Eferaji, ba daʼõ sosó ia, awõ nifahaõnia. 
JHN.11_1.55	Ba no ahatõ wasa andrõ, ba niha Jehoeda. Ba ato zi mõi misi jaw̃a ba Jeroezalema, moroi ba daʼõ, fõna wasa andrõ, ba wangehao jaʼira. 
JHN.11_1.56	Ba laʼaloei Jesoe, ba faoma lamane chõ nawõra, me so ira ba gosali: Hadia ba dõdõmi, wa lõ mõi ia ba gowasa? 
JHN.11_1.57	Ba no labeʼe goroisa ira ere seboea ba farizaio, na so zangila, heza so ia, ba iʼombachaʼõ, enaʼõ laraʼoe ia. 
JHN.12_1.1	I. 
JHN.12_1.2	Ba labeʼe gõnia ba daʼõ, ba sangai halõw̃õ Marata. Ba samõsa Lazaro, awõnia ba wemanga. 
JHN.12_1.3	Ba ihalõ Maria zakiti zi ndroehoe wanicha narawasoe, samohoea, seboea bõli, ibajoini gahe Jesoe ba iʼosi boenia; ba afõnoe nomo hoea wanicha andrõ. 
JHN.12_1.4	Ba imane Joeda andrõ, banoea Kariota, nifahaõnia si samõsa, si manga mbõlinia dania: 
JHN.12_1.5	Hana wa lõ laʼamawa wanicha andrõ, otoe a lima woeloe roefia mbolinia menaʼõ, ba labeʼe ba zi noemana? 
JHN.12_1.6	Ba tenga me so ba dõdõnia zi noemana iw̃aʼõ daʼõ, me no sanagõnagõ ia, me chõnia so naha gefe, me ihalõhalõ gameʼela andrõ. 
JHN.12_1.7	Ba imane Jesoe: Bõi tegoe ia; no iʼirõʼõ daʼõ, irege loeo wogoʼo jaʼo. 
JHN.12_1.8	Si lõ mamalõmalõ awõmi zi noemana, ba jaʼo, ba tenga si lõ mamalõmalõ chõmi.
JHN.12_1.9	II. 
JHN.12_1.10	Ba mamagõlõ gere seboea, enaʼõ laboenoe gõi lazaro andrõ; 
JHN.12_1.11	bõrõ sa ia, wa ato zi so niha Jehoeda, samati chõ Jesoe.
JHN.12_1.12	III. 
JHN.12_1.13	ba lahalõ mboeloe nohi, mõi ira mamaondragõ jaʼia, moeʼao ira: Hosana, jaʼahowoe zi so andrõ, ba dõi Zoʼaja, razo Ndraono Gizeraëli andrõ! 
JHN.12_1.14	Ba me isõndra nono galide Jesoe, ba iʼokoedo, itõrõ zi so ba zoera andrõ: 
JHN.12_1.15	”Bõi ataʼoefi, ono Ziona alawe, hiza, so razomõ, iʼokoedo nono galide”. 
JHN.12_1.16	Lõʼõ sa iʼanemaʼõ aboto ba dõdõ ndra nifahaõ daʼõ ba me no tefolachõmi Jesoe, awena itõrõ tõdõra, wa ba chõnia tesoera daʼõ, awõ wa no lamanõ chõnia. 
JHN.12_1.17	Ba lafadoehoeʼõ niha sato, si fao chõnia, wa no hoemede ia chõ Lazaro andrõ ba lewatõ, wa no isoesoegi ba ngai zi mate. 
JHN.12_1.18	Andrõ gõi laʼondrasi ia niha sato, me no larongo, no ifazõchi dandra andrõ. 
JHN.12_1.19	Ba faoma lamane farizaio chõ nawõra: Miʼila, lõʼõ manõ fachai wolaoemi. Hiza, ahori manõ laʼoʼõ niha ba goeli danõ. 
JHN.12_1.20	IV. 
JHN.12_1.21	Daʼõ zi mõi chõ Wilifo andrõ, banoea Mbetisaʼida, ba Galilaia, laʼandrõ chõnia, lamane: He Toea, omasiga maʼila Jesoe. 
JHN.12_1.22	Mõi Wilifo, iw̃aʼõ chõ Gandrea, ba mõi ira, daroea ira, Andrea Filifo, law̃aʼõ chõ Jesoe. 
JHN.12_1.23	Ba itema lira Jesoe, imane: No iroegi inõtõ andrõ ba wamolachõmi Ono Niha. 
JHN.12_1.24	Si ndroehoendroehoe niw̃aʼõgoe chõmi, na lõ tetaroe ba danõ zi samba ngawoea oelitõ, ba na lõ obooe, ba ha jaʼia manõ; ba na obooe ia oea, ba oja mboeania. 
JHN.12_1.25	Chõ zomasi nosonia aetoe ia, ba si faʼoedoe ba nosonia ba goeli danõ andre, ba irorogõ ba waʼaoeri si lõ aetoe. 
JHN.12_1.26	Na so zi mõi enonigoe, ba jamoeʼoʼõ ndraʼo, ba ba zi so jaʼo, ba daʼõ gõi so genonigoe dania. Na so zi mõi enonigoe, ba ifosoemange Amagoe 
JHN.12_1.27	Iadaʼe, ba aboe dõdõgoe, ba hadia niw̃aʼõgoe? He Ama, efaʼõ ndraʼo ba ginõtõ andre! Ba andrõ oeroegi ginõtõ andre. 
JHN.12_1.28	 Ba so li, si otarai zoroego, imane: 
JHN.12_1.29	Ba lamane niha sato, si so ba daʼõ, me larongo daʼõ: Moeʼoegoe mbanoea! Ba so gõi zangoemaʼõ: No moehede chõnia malaʼika. 
JHN.12_1.30	Itema lira Jesoe, imane: Tenga jaʼo mbõrõ, wa so li andrõ, jaʼami mbõrõ. 
JHN.12_1.31	Fangoehoekoe õsi goeli danõ andre iadaʼe, iadaʼe, tetibo baero zalaw̃a goeli danõ andre. 
JHN.12_1.32	Ba jaʼo, na no teʼalaw̃aʼõ jaw̃a ndraʼo, moroi ba danõ, ba ahori oedõnisi ira chõgoe. 
JHN.12_1.33	Ba wangombacha he wisa waʼamatenia dania iw̃aʼõ daʼõ. 
JHN.12_1.34	Ba latema linia niha sato, lamane: No marongo ba zoera goroisa, lõ teboelõ Keriso andrõ iroegi zi lõ aetoe; ba hana wa õw̃aʼõ niʼalaw̃aʼõ jaw̃a Nono Niha? Ha niha Nono Niha andrõ? 
JHN.12_1.35	Ba imane chõra Jesoe: Maʼifoe tõ na so ba chõmi haga andrõ. Miʼogoenaʼõ haga andrõ, ba lalami, fa lõ ichamõ ami faʼogõmigõmi. Sowaõwaõ ba zogõmigõmi, ba lõ iʼila, heza isaw̃a. 
JHN.12_1.36	Miʼogoenaʼõ haga andrõ, wamati ba haga andrõ, enaʼõ tobali ono haga ami. Daʼõ niw̃aʼõ Jesoe, ba mofanõ ia, ibiniʼõ ia chõra.
JHN.12_1.37	V. 
JHN.12_1.38	Enaʼõ itõrõ niw̃aʼõ Jesaja andrõ, samaʼeleʼõ, me imane: He Soʼaja, ha niha zi fadoehoe tõdõ ba wangombachaʼõma andrõ, ba tanga Zoʼaja andrõ, ba ha chõ tefaʼeleʼõ? 
JHN.12_1.39	Andrõ tebai mamati ira, iw̃aʼõ gõi Jesaja: 
JHN.12_1.40	”No ifobaloenõ hõrõra ba no iʼabeʼeʼõ dõdõra, enaʼõ lõ laʼila hõrõra, ba enaʼõ lõ aboto ba dõdõra, ba fa bõi lafalalini geraʼerara, ba fa bõi oeʼorifi ira.” 
JHN.12_1.41	Daʼõ niw̃aʼõ Jesaja, me no iʼila lachõminia, ba me itõrõ linia ia. 
JHN.12_1.42	Ba ato sa zoei zamati gõi chõnia salaw̃a, ba bõrõ warizaio, wa lõ laʼombachaʼõ, fa bõi latiboʼõ banoea ira. 
JHN.12_1.43	Omasi sa ira zoemange ba niha, moroi ba zoemange ba Lowalangi. 
JHN.12_1.44	Ba moeʼao Jesoe, imane: Samati chõgoe, ba tenga chõgoe mamati ia, chõ samatenge jaʼo mamati ia. 
JHN.12_1.45	Ba sangila jaʼo, ba iʼila zamatenge jaʼo andrõ. 
JHN.12_1.46	Haga ndraʼo, si no mõi ba goeli danõ, enaʼõ bõi saʼae so ba zogõmigõmi dozi samati chõgoe. 
JHN.12_1.47	Ba na so zamondrondrongo ligoe, ba na lõ iʼoʼõ, ba tenga jaʼo zangoehoekoe jaʼia. Tenga sa ba daʼõ mõi ndraʼo, ba wangoehoekoe õsi goeli danõ, enaʼõ oeʼorifi nõsi goeli danõ. 
JHN.12_1.48	Chõ zangositengagõ jaʼo, si lõ mamonaha taroma ligoe, chõnia so saʼae zangoehoekoe jaʼia; taroma ligoe andrõ, niw̃aʼõgoe, daʼõ zangoehoekoe jaʼia, na loeo safoeria andrõ. 
JHN.12_1.49	Tenga sa moroi chõgoe manõ niw̃aʼõgoe; samatenge jaʼo, Amagoe, ba no ibeʼe goroisa chõgoe, hadia niw̃aʼõgoe, hadia wehedegoe. 
JHN.12_1.50	Ba oeʼila, faʼaoeri si lõ aetoe goroisania andrõ. Andrõ oeʼoʼõ niw̃aʼõ Namagoe chõgoe, ba wehedegoe andrõ.
JHN.13_1.1	I. 
JHN.13_1.2	Ba me manga ira enaʼõ, me no ibeʼe ba dõdõ Joeda andrõ, ono Zimoni, banoea Kariota wemanga mbõli Jesoe Afõcha — 
JHN.13_1.3	he w̃aʼae no iʼila Jesoe, no ibeʼe ba dangania fefoe hadia ia Ama, ba he w̃aʼae iʼila, chõ Lowalangi iʼotarai, ba ba Lowalangi mõi ia, — 
JHN.13_1.4	ba maoso ia ba ngai gõ, iheta mbaroenia, ihalõ lembe, ba iʼolembe. 
JHN.13_1.5	Aefa daʼõ, ba ilaoe nidanõ ba naha wanasa, ba ibõrõtaigõ isasai gahe ndra nifahaõ, ba iʼosi lembe andrõ, niʼolembenia. 
JHN.13_1.6	Ba iroegi Zimoni Fetero, ba imane chõnia daʼõ: Jaʼoegõ zanasai ahegoe, Toea? 
JHN.13_1.7	Itema linia Jesoe, imane chõnia: Iadaʼe ba lõ õʼila hadia nilaoegoe, ba aboto ba dõdõoe dania. 
JHN.13_1.8	Imane chõnia Fetero: Iroegi zi lõ aetoe, ba lõ tola õsasai gahegoe. Itema linia Jesoe, imane: Na lõ oesasaiʼõ, ba tenga si fabõbõ chõgoe ndraʼoegõ. 
JHN.13_1.9	Imane chõnia Simoni Fetero: He Toea, bõi ha sambalõ ahegoe, tanga gõi ba hõgõ. 
JHN.13_1.10	Imane chõnia Jesoe: Acha lõ isasai ia si no mondri, noa sa moehaogõ nõsinia maʼafefoe, ba no moehaogõ ami, ba lõ dozi. 
JHN.13_1.11	Noa sa iʼila zi manga mbõlinia, andrõ iw̃aʼõ: Lõ dozi moehaogõ ami. 
JHN.13_1.12	Ba me aefa isasai gahera ba iʼobaroe mbaroenia ba ifoeli moedadao, imane chõra: Hadia, no aboto ba dõdõmi nilaoegoe chõmi? 
JHN.13_1.13	Mibeʼe tõigoe zamahaõ ba Soʼaja ba si sõchi, na miw̃aʼõ daʼõ, si ndroehoe daʼõ. 
JHN.13_1.14	Ba na no oesasai gahemi, jaʼodo andre, Soʼaja jaʼami, samahaõ jaʼami, ba moʼõmõ gõi ami, wanasai ahe nawõmi. 
JHN.13_1.16	Si ndroehoendroehoe niw̃aʼõgoe chõmi, tenga seboea, moroi chõ zochõ jaʼia, zawoejoe, ba tenga seboea, moroi chõ zamatenge jaʼia zinenge. 
JHN.13_1.18	Lõ dozi ami daʼõ, niw̃aʼõgoe; oeʼila, ha niha nitoetoejoegoe. Ba enaʼõ itõrõ zi so ba zoera andrõ: ”Awõgoe ba wemanga andrõ, ba no ifazaw̃a mbõrõ sisinia chõgoe. 
JHN.13_1.19	Iʼotarai daʼe, oew̃aʼõ chõmi, fatoea lõ aloea, enaʼõ fadoehoe dõdõmi, wa jaʼodo, na no aloea dania. 
JHN.13_1.20	Si ndroehoendroehoe niw̃aʼõgoe chõmi, samonaha, na so nifatengegoe, ba ifonaha ndraʼo; ba samonaha jaʼo, ba ifonaha zamatenge jaʼo andrõ. 
JHN.13_1.21	II. 
JHN.13_1.22	Ba faoma lafaigi nawõra ira nifahaõ, lõ laʼila, ha niha niw̃aʼõnia. 
JHN.13_1.23	Ba so zamõsa nifahaõ, sidadao ba ngai Jesoe, niʼomasiʼõ Jesoe. 
JHN.13_1.24	Daʼõ nichawi Zimoni Fetero tanga, imane chõnia: Ombachaʼõ chõgoe, ha niha niw̃aʼõnia. 
JHN.13_1.25	Ba iholeʼõ ia ba doto Jesoe, imane chõnia: He Toea, ha niha? 
JHN.13_1.26	Itema linia Jesoe: Daʼõ ia, niʼoengoegõgoe õ, sambawa, nibeʼegoe chõnia. Ba iʼoengoegõ gõ, sambawa, ba ibeʼe chõ Joeda andrõ, ono Zimoni, banoea Kariota. 
JHN.13_1.27	Ba me aefa itema gõ andrõ, ba mõi ba dõdõnia Zatana. Ba imane chõnia Jesoe: Taʼitaʼi, laoe nilaoemõ. 
JHN.13_1.28	Ba lõ ba nawõnia ba wemanga andrõ saboto ba dõdõ daʼõ, hana wa iw̃aʼõ chõnia daʼõ. 
JHN.13_1.29	So zangoemaʼõ tõdõra, me so chõnia naha gefe, iw̃aʼõ chõnia Jesoe: Õli hadia zogoena chõda ba gowasa, ba ma enaʼõ na ibeʼe ba zi noemana maʼifoe. 
JHN.13_1.30	Ba me no itema gõ andrõ, ba iʼanemaʼõ mõi ia baero. Ba no bóngi. 
JHN.13_1.31	III. 
JHN.13_1.32	Na no tefolachõmi Lowalangi ba chõnia, ba ifolachõmi gõi ia Lowalangi, ba chõnia, ba iʼanemaʼõ ifolachõmi. 
JHN.13_1.33	He iraono, ha maʼifoe tõ na sodo chõmi. Miʼaloei ndraʼo dania, ba hoelõ si mane niw̃aʼõgoe no ba niha Jehoeda: Tebai mõi ami ba zi mõi ndraʼo, si manõ gõi niw̃aʼõgoe chõmi iadaʼe. 
JHN.13_1.36	IV. 
JHN.13_1.37	Imane chõnia Fetero: He Toea, hana wa lõ oeʼila oeʼoʼõ ndraʼoegõ iadaʼe? Oebelegõ nosogoe fõnaoe. 
JHN.13_1.38	Itema linia Jesoe, imane: Õbelegõ nosooe fõnagoe? Si ndroehoendroehoe niw̃aʼõgoe chõoe, lõ fachamõ miwo zilatao, iroegi no medõlõe õʼosilõʼõgõ ndraʼo.
JHN.14_1.1	I. 
JHN.14_1.2	Oja nahia ba nomo Namagoe, ba na tenga si manõ menaʼõ, ba no oew̃aʼõ chõmi. Mõido sa moehaogõ naha chõmi. 
JHN.14_1.3	Ba na no mõido, na no oehaogõ naha chõmi, ba mangawoelido, ba oehalõ ami chõgoe, enaʼõ so ami gõi ba zi so jaʼo. 
JHN.14_1.4	Ba no miʼila lala ba zi mõi ndraʼo.
JHN.14_1.5	II. Imane chõnia Toma: He Toea, lõ maʼila, heza mõi ndraʼoegõ, ba he moroi maʼila lala? 
JHN.14_1.6	Imane chõnia Jesoe: 
JHN.14_1.7	Na no aboto ba dõdõmi ndraʼo, ba aboto gõi ba dõdõmi Namagoe dania. Ba iʼotarai daʼe, ba aboto ba dõdõmi ia, ba no miʼila ia. 
JHN.14_1.8	Imane chõnia Filifo: He Toea, oromaʼõ chõma Nama, ba ahono dõdõma. 
JHN.14_1.9	Imane chõnia Jesoe: Si manõ waʼara awõmi ndraʼo, Filifo, ba lõ aboto ba dõdõmi ndraʼo? Si no mangila jaʼo, ba no iʼila Nama; ba hana wa õw̃aʼõ: Oromaʼõ chõma Nama? 
JHN.14_1.10	Hadia lõ fadoehoe dõdõoe, wa ba dõdõ Nama so ndraʼo, awõ wa ba dõdõgoe so Nama? Taroma li andrõ, niw̃aʼõgoe chõmi, ba tenga moroi ba chõgoe oew̃aʼõ ia. Ba ihalõ halõw̃õnia Ama, si lõ teboelõ ba dõdõgoe. 
JHN.14_1.11	Mifati chõgoe, wa ba dõdõ Nama so ndraʼo, awõ wa ba dõdõgoe so Nama; ba na lõʼõ, ba miʼamati ba halõw̃õ andrõ. 
JHN.14_1.12	Si ndroehoendroehoe niw̃aʼõgoe chõmi, ihalõ dania halõw̃õ andrõ, nihalõgoe, samati chõgoe, ba seboea moroi andrõ ihalõ, me chõ Nama mõi ndraʼo, 
JHN.14_1.13	ba hadia niʼandrõmi, ba dõigoe, ba oeʼoʼõ, enaʼõ tefolachõmi Nama ba chõ Nono. 
JHN.14_1.14	Na so niʼandrõmi chõgoe ba dõigoe, ba oeʼoʼõ. 
JHN.14_1.15	III. Na miʼomasiʼõ ndraʼo, ba miʼoʼõ goroisagoe. 
JHN.14_1.16	Ba jaʼo, ba oeʼandrõ dania chõ Nama, ba ibeʼe chõmi zanolo tánõ bõʼõ, enaʼõ lõ aefa ia chõmi, iroegi zi lõ aetoe; 
JHN.14_1.17	Eheha si doehoe andrõ, si tebai latema niha goeli danõ, me lõ laʼila, me lõ aboto ba dõdõra. Ba dõdõmi no aboto ia, me lõ aefa ia chõmi, ba ba dõdõmi so ia dania. 
JHN.14_1.18	Lõ oerõi ami, hoelõ zi lõ ama, si lõ ina, mõido chõmi. 
JHN.14_1.19	Maʼifoe tõ na, ba lõʼõ saʼae laʼilado niha goeli danõ, ba jaʼami zangila jaʼo, aoeri sa ndraʼo, ba saoeri gõi ami dania. 
JHN.14_1.20	Na loeo daʼõ, ba aboto ba dõdõmi, wa ba dõdõ Nama so ndraʼo, awõ wa ba dõdõgoe so ami ba ba dõdõmi so ndraʼo. 
JHN.14_1.21	Si so oroisa andrõ chõgoe, soloʼõ jaʼia, daʼõ zomasi jaʼo. Ba niʼomasiʼõ Namagoe zomasi jaʼo; ba jaʼo gõi oeʼomasiʼõ ia ba oeʼoromaʼõ ndraʼo chõnia. 
JHN.14_1.22	Imane chõnia Joeda, tenga banoea Kariota andrõ: He Toea, hadia ia wa õʼoromaʼõ ndraʼoegõ chõma, ba lõ õʼoromaʼõ ndraʼoegõ ba niha goeli danõ? 
JHN.14_1.23	Itema linia Jesoe, imane chõnia: Na so zomasi jaʼo, ba iʼoʼõ ligoe, ba iʼomasiʼõ Amagoe, ba mõiga chõnia, ba ba chõnia maʼiagõ. 
JHN.14_1.24	Si lõ mangomasiʼõ jaʼo, ba lõ iʼoʼõ ligoe. Ba taroma li andrõ, nirongomi, ba tenga chõgoe, no chõ zamatenge jaʼo, chõ Nama. 
JHN.14_1.25	Daʼõ niw̃aʼõgoe chõmi, fatoea lõ ahetado chõmi. 
JHN.14_1.26	Ba sanolo andrõ, Eheha niʼamoniʼõ, nifatenge Namagoe dania ba dõigoe, daʼõ zamahaõ jaʼami, ba daʼõ fefoe, ba ahori ifasoegi ba dõdõmi niw̃aʼõgoe chõmi. 
JHN.14_1.27	IV. 
JHN.14_1.28	No mirongo, me oew̃aʼõ chõmi: Mofanõ ndraʼo ba oefoelido chõmi. Na miʼomasiʼõ ndraʼo, ba omoeso dõdõmi enaʼõ, me chõ Nama mõido, me no seboea moroi chõgoe Nama. 
JHN.14_1.29	Ba noa sa oew̃aʼõ chõmi, fatoea lõ aloea, enaʼõ fadoehoe dõdõmi, na aloea dania. 
JHN.14_1.30	Lõʼõ saʼae oja hoehoeogoe chõmi, so saʼae zalaw̃a goeli danõ andrõ, ba lõ isõndra hadia ia chõgoe; 
JHN.14_1.31	ba enaʼõ aboto ba dõdõ niha goeli danõ, omasido Nama ba oeʼoʼõ hadia niw̃aʼõ Nama chõgoe, ba mifaoso, taheta ita ba daʼe! 
JHN.15_1.1	I. Jaʼodo dõla nagoe si ndroehoe andrõ, ba si so kaboe nagoe Namagoe. 
JHN.15_1.2	Fefoe ndraha ba chõgoe, si lõ mowoea, ba iheta, ba fefoe zowoea, ba ihaogõ, enaʼõ tedooe waʼoja mboeania. 
JHN.15_1.3	Si no moehaogõ ami, bõrõ daroma li andrõ, niw̃aʼõgoe chõmi. 
JHN.15_1.4	Miʼiagõ ndraʼo, ba oeʼiagõ ami. Hoelõ ndraha, si tebai mowoea, ha jaʼia, na tenga saʼae ba dõla nagoe so ia, si manõ gõi ami, na tenga saʼae ba chõgoe so ami. 
JHN.15_1.5	Jaʼodo dõla nagoe andrõ, daha ami. Sangiagõ jaʼo, na oeʼiagõ ia gõi, daõ zoja boea, me 
JHN.15_1.6	Nitiboʼõ na so zi lõ mangiagõ jaʼo, hoelõ ndraha, ba mate, ba laʼozaragõ ba latiboʼõ ba galitõ ba achozi. 
JHN.15_1.7	Na miʼiagõ ndraʼo, ba na lõ aefa ba dõdõmi daroma ligoe, ba miʼandrõ hadia zomasi ami, ba tebeʼe chõmi. 
JHN.15_1.8	Ba daʼõ tefosoemange Namagoe, enaʼõ oja mboeami, ba enaʼõ tobali nifahaõgoe ami. 
JHN.15_1.9	Si mane faʼomasi Nama ndraʼo, si manõ gõi waʼomasigoe ami. Miʼiagõ waʼomasigoe andrõ. 
JHN.15_1.10	Na miʼoʼõ goroisagoe, ba daʼõ miʼiagõ waʼomasigoe, si mane foloʼõgoe oroisa Namagoe, be oeʼiagõ waʼomasinia. 
JHN.15_1.11	Daʼõ niw̃aʼõgoe chõmi, enaʼõ so ba dõdõmi waʼomoeso dõdõ andrõ chõgoe, ba enaʼõ aʼoi so waʼomoeso dõdõmi. 
JHN.15_1.12	II. 
JHN.15_1.13	Fondrege waʼeboea wangomasiʼõ awõ, na ibelegõ nosonia niha fõna zi fahoewoe chõnia. 
JHN.15_1.14	Si no fahoewoe chõgoe ami, na miʼoʼõ hadia niw̃aʼõgoe chõmi. 
JHN.15_1.15	Lõʼõ saʼae oebeʼe tõimi genoni, enoni, ba lõ iʼila, hadia nifazõchi zochõ jaʼia; ba no oebeʼe tõimi zi fahoewoe, noa sa oeʼombachaʼõ chõmi fefoe nirongogoe chõ Namagoe. 
JHN.15_1.16	Tenga jaʼami zanoejoe jaʼo, jaʼo sa zanoetoejoe jaʼami, ba no oefataro ami, enaʼõ mõi ami mowoea, ba enaʼõ lõ teboelõ mboeami, enaʼõ ibeʼe chõmi Ama hadia niʼandrõmi chõnia ba dõigoe. 
JHN.15_1.17	Daʼõ goroisagoe chõmi, enaʼõ faoma miʼomasiʼõ nawõmi.
JHN.15_1.18	III. 
JHN.15_1.19	Na awõ niha goeli danõ ami enaʼõ, ba no omasi enaʼõ niha goeli danõ dána chõra andrõ; ba me no tenga awõ niha goeli danõ ami, me no oetoetoejoe ami ba niha goeli danõ, andrõ wa fatioe dõdõ niha goeli danõ chõmi. 
JHN.15_1.20	Mitõrõtõrõ tõdõmi li andrõ, niw̃aʼõgoe chõmi: Tenga seboea moroi chõ zochõ jaʼia zawoejoe. Na no lagohi ndraʼo, ba lagohi gõi ami; na no laʼoʼõ ligoe, ba laʼoʼõ gõi limi. 
JHN.15_1.21	Ba bõrõ dõigoe, wa lalaoe chõmi daʼõ fefoe, me lõ saboto ba dõdõra zamatenge jaʼo. 
JHN.15_1.22	Na lõ si mõido menaʼõ, moehede chõra, ba lõ horõra. Ba iadaʼe, ba lõ tahi chõra ba horõra andrõ. 
JHN.15_1.23	Si fatioe tõdõ chõgoe, ba fatioe gõi chõ Namagoe. 
JHN.15_1.24	Na lõ nihalõgoe menaʼõ ba chõra halõw̃õ andrõ, si lõ irai ihalõ niha bõʼõ, ba lõ horõra enaʼõ, ba iadaʼe, ba no laʼila, ba noa zoei fatioe dõdõra chõgoe ba chõ Namagoe. 
JHN.15_1.25	Ba enaʼõ itõrõ li andrõ, nisoera ba zoera goroisa chõra: ”No fatioe dõdõra chõgoe, ba lõ bõrõbõrõ”. 
JHN.15_1.26	Na so zanolo andrõ, nifatengegoe chõmi dania, si oroi chõ Nama, Eheha si doehoe andrõ, si otarai Nama, daʼõ zamadoehoeʼõ jaʼo. 
JHN.15_1.27	Ba jaʼami gõi, ba samadoehoeʼõ, me no iʼotarai mbõrõta faofao ami chõgoe. 
JHN.16_1.1	I. Daʼõ niw̃aʼõgoe chõmi, fa bõi fatoewoe chõmi. 
JHN.16_1.2	Latiboʼõ banoea ami dania. Ba iroegi baw̃a dania, ba dozi samoenoe jaʼami, ba lawai famosoemange Lowalangi. 
JHN.16_1.3	Ba me lõ aboto ba dõdõra Nama ba jaʼa, andrõ lalaoe chõmi daʼõ. 
JHN.16_1.4	Ba andrõ oew̃aʼõ chõmi daʼõ, enaʼõ, na no iroegi baw̃a daʼõ, ba mitõrõtõrõ tõdõmi, wa no oew̃aʼõ chõmi. Ba tenga si otarai mbõrõta oew̃aʼõ chõmi daʼõ, me no faofao ndraʼo chõmi. 
JHN.16_1.5	Ba iadaʼe, ba mofanõ ndraʼo chõ zamatenge jaʼo, ba samõsa lõ ba chõmi sanofoe chõgoe: Heza mõiʼõ? 
JHN.16_1.6	Ba me no oew̃aʼõ chõmi daʼõ ba no aʼoi so waʼaboe dõdõmi. 
JHN.16_1.7	Ba si ndroehoe niw̃aʼõgoe chõmi, mogoena chõmi, na mofanõ ndraʼo. Na lõ mofanõ ndraʼo, ba lõ mõi chõmi zanolo andrõ; ba na mõido, ba oefatenge ia chõmi.
JHN.16_1.8	II. Ba na so daʼõ, ba iʼotoeʼõ niha goeli danõ, ba horõ ba ba waʼatoelõ dõdõ ba ba hoekoe. 
JHN.16_1.9	Ba horõ, me lõ mamati ira chõgoe. 
JHN.16_1.10	Ba waʼatoelõ dõdõ, me sofanõ chõ Nama ndraʼo, ba me lõ miʼilado saʼae. 
JHN.16_1.11	Ba hoekoe, me no tehoekoe zalaw̃a goeli danõ andre. 
JHN.16_1.12	Waʼoja na niw̃aʼõgoe chõmi, ba tebai mitaha iadaʼe. 
JHN.16_1.13	Ba na so daʼõ, Eheha si doehoe andrõ, ba iʼoromaʼõ chõmi lala ba zi doehoe fefoe. Tenga sa soroi chõnia wehedenia, fefoe hadia ia nirongonia, iw̃aʼõ, ba hadia zi so dania, ba iʼombachaʼõ chõmi. 
JHN.16_1.14	Jaʼia zamolachõmi jaʼo, me moroi ba zi so chõgoe itema ba iʼombachaʼõ chõmi. 
JHN.16_1.15	Fefoe hadia ia zi so chõ Nama, ba chõgoe daʼõ. Andrõ oew̃aʼõ, itema ba zi so chõgoe, ba iʼombachaʼõ chõmi. 
JHN.16_1.16	III. 
JHN.16_1.17	Ba faoma lamane chõ naw̃ora nifahaõnia õsa: Hadia daʼõ, niw̃aʼõnia chõda: Maʼifoe tõ, ba lõ miʼilado, ba maʼifoe tõ zoei, ba miʼilado, ba: mofanõ ndraʼo chõ Nama? 
JHN.16_1.18	Ba lamane: Hadia daʼõ, niw̃aʼõnia: Maʼifoe tõ? Lõ maʼila hadia niw̃aʼõnia. 
JHN.16_1.19	Aboto ba dõdõ Jesoe, lasofoe chõnia dania, ba imane chõra: Daʼõ nizofoezofoemi chõ nawõmi, me no oew̃aʼõ: Maʼifoe tõ, ba lõ miʼilado ba maʼifoe tõ zoei, ba miʼilado? 
JHN.16_1.20	Si ndroehoendroehoe niw̃aʼõgoe chõmi, megeʼege dania ami ba mangeʼesi, ba omoeso dõdõ niha goeli danõ; saboe tõdõ ami, ba tobali sa faʼomoeso dõdõ waʼaboe dõdõmi andrõ. 
JHN.16_1.21	Aboe dõdõ ndra alawe, na madono ia, me no iroegi baw̃ania, ba na no iʼadonogõ nono andrõ, ba lõʼõ saʼae itõrõ tõdõnia waʼafõchõ andrõ, ba waʼomoeso dõdõ, me no toemboe niha andrõ, ba goeli danõ. 
JHN.16_1.22	Ba jaʼami gõi, aboe sa dõdõmi iadaʼe, ba oefoeli oefaigi ami, ba omoeso dõdõmi, ba lõ sangeheta chõmi faʼomoeso dõdõmi andrõ. 
JHN.16_1.23	IV. 
JHN.16_1.24	Irege daʼe, ba lõ niʼandrõmi ba dõigoe. Miʼandrõ, ba mitema, enaʼõ aʼoi so waʼomoeso dõdõmi. 
JHN.16_1.25	Amaedola chõgoe, wangoemaʼõ chõmi daʼõ. Iroegi baw̃a dania, ba lõʼõ saʼae oew̃aʼõ gamaedola chõmi, ba lõ aiwõdo wangombacha chõmi hadia ia chõ Nama. 
JHN.16_1.26	Na loeo daʼõ ba mangandrõ ami ba dõigoe, ba lõ oew̃aʼõ chõmi, mangandrõ ndraʼo chõ Nama salahimi. 
JHN.16_1.27	Jaʼia, Ama, zangomasiʼõ jaʼami, me no miʼomasiʼõ ndraʼodo, ba me no fadoehoe dõdõmi, chõ Lowalangi oeʼotarai. 
JHN.16_1.28	Chõ Nama oeʼotarai, ba no mõido ba goeli danõ; ba oerõi zoei goeli danõ ba mõido chõ Nama 
JHN.16_1.29	V. 
JHN.16_1.30	Aboto saʼae ba dõdõma, wa no õʼila fefoe hadia ia, ba lõ mogoena chõoe, isofoe chõoe niha. Ba daʼõ fadoehoe dõdõma, wa chõ Lowalangi õʼotarai. 
JHN.16_1.31	Itema lira Jesoe, imane: Iadaʼe fadoehoe dõdõmi? 
JHN.16_1.32	Hiza, iroegi baw̃a dania ba no iroegi ijaʼe, ba oi zara tefazawili ami, isaw̃a dána chõnia zamõsana, ba mirõi ndraʼo, ba jaʼo, ba tenga ha jaʼodo, me faofao chõgoe Nama. 
JHN.17_1.1	I. 
JHN.17_1.2	Si mane fameʼeoe barõ mbawania fefoe niha, enaʼõ idozigõ faʼaoeri si lõ aetoe nibeʼeoe chõnia andrõ. 
JHN.17_1.4	No oefolachõmi ndraʼoegõ ba goeli danõ, no oeʼasiwaligõ halõw̃õ andrõ, nibeʼeoe chõgoe, ba wangai jaʼia 
JHN.17_1.5	Ba iadaʼe, ba folachõmi ndraʼo, awõoe, jaʼoegõ, Ama, lachõmi si no so chõgoe ba chõoe, fõna waʼaso danõʼa andrõ. 
JHN.17_1.6	II. 
JHN.17_1.7	Aboto saʼae ba dõdõra, wa moroi chõoe fefoe hadia ia nibeʼeoe chõgoe. 
JHN.17_1.8	Me no oefaʼema chõra daroma li andrõ, nibeʼeoe chõgoe, ba no latema, ba si ndroehoe no aboto ba dõdõra, wa moroi chõoe oeʼotarai, ba no fadoehoe dõdõra, wa no jaʼoegõ zamatenge jaʼo. 
JHN.17_1.9	Mangandrõ ndraʼo, salahira, tenga salahi niha goeli danõ mangandrõdo, chõra sa, nibeʼeoe chõgoe, me no chõoe ira. 
JHN.17_1.10	Ba chõoe fefoe zi so chõgoe, ba chõgoe fefoe zi so chõoe, ba no tefolachõmi ndraʼo ba chõra 
JHN.17_1.11	Ba lõʼõ saʼae sodo ba goeli danõ, ba so sa ira ba goeli danõ, chõoe mõi ndraʼodo. He Ama niʼamoniʼõ! Taha ira, ba dõimõ, nibeʼeoe chõgoe andrõ, enaʼõ ha samboea dõdõra, si mane tõdõda andrõ. 
JHN.17_1.12	Me sodo chõra, ba jaʼo zanaha jaʼira, ba dõimõ, nibeʼeoe chõgoe andrõ ba no oerorogõ ira, ba lõ si tekiko ba chõra, baero nono waʼatekiko andrõ, enaʼõ itõrõ zi so ba zoera andrõ 
JHN.17_1.13	Ba mõido chõoe iadaʼe, ba oew̃aʼõ daʼõ ba goeli danõ, enaʼõ aʼoi so chõra waʼomoeso dõdõ andrõ chõgoe, ba dõdõra 
JHN.17_1.14	No oefaʼema chõra daroma limõ, ba no fatioe dõdõ niha goeli danõ chõra, me tenga moroi ba niha goeli danõ ira, si mane jaʼo, si tenga moroi ba niha goeli danõ 
JHN.17_1.15	Lõ oeʼandrõ, õheta ira ba goeli danõ, ba enaʼõ õrorogõ ira, ba õʼefaʼõ ba Gafõcha; 
JHN.17_1.16	Tenga moroi ba niha goeli danõ ira, si mane jaʼo, si tenga moroi ba niha goeli danõ. 
JHN.17_1.18	Si mane famatengeoe jaʼo ba goeli danõ, si manõ gõi wamatengegoe jaʼira ba goeli danõ. 
JHN.17_1.19	Ba oeʼamoniʼõ ndraʼo salahira, enaʼõ niʼamoniʼõ ira gõi ba zi doehoe. 
JHN.17_1.20	III. 
JHN.17_1.21	enaʼõ ha samboea dõdõra, dozi ira, si mane jaʼoegõ, Ama, ba chõgoe, ba si mane jaʼo ba chõoe, enaʼõ jáira gõi, ba chõda so ira; enaʼõ fadoehoe dõdõ niha goeli danõ, jaʼoegõ zamatenge jaʼo. 
JHN.17_1.22	Ba no oebeʼe chõra lachõmi andrõ, nibeʼeoe chõgoe, enaʼõ ha samboea dõdõra, si mane tõdõda andrõ, si ha samboea. 
JHN.17_1.23	Jaʼo ba chõra ba jaʼoegõ ba chõgoe, enaʼõ moʼahonoa wa ha samboea dõdõra, enaʼõ aboto ba dõdõ niha goeli danõ, jaʼoegõ zamatenge jaʼo, ba no õʼomasiʼõ ira, si mane faʼomasioe ndraʼo. 
JHN.17_1.24	He Ama, omasido na awõgoe ba zi so jaʼo nibeʼeoe chõgoe andrõ, enaʼõ anehe ira lachõmigoe, nibeʼeoe chõgoe, me no õʼomasiʼõ ndraʼo, fõna wamazõchi danõʼa. 
JHN.17_1.25	He Ama satoelõ! lõʼõ sa aboto ba dõdõ niha goeli danõ ndraʼoegõ, ba ba dõdõgoe aboto ndraʼoegõ, ba na aboto ba dõdõ daʼe, wa no jaʼoegõ zamatenge jaʼo. 
JHN.17_1.26	Ba no oeʼombachaʼõ chõra doimõ, ba oeʼombachaʼõ na dania, enaʼõ so ba dõdõra waʼomasi andrõ, faʼomasioe ndraʼo, ba enaʼõ so ba dõdõra ndraʼodo. 
JHN.18_1.1	I. 
JHN.18_1.2	Ba no iʼila gõi naha andrõ Joeda andrõ, si manga mbõlinia, me asese mõi ba daʼõ Jesoe, awõ nifahaõnia. 
JHN.18_1.3	Ba me no ihalõ Joeda zaradadoe ba enoni gere seboea ba enoni warizaio, ba mõi ia ba daʼõ, laʼohe wandroe ba soeloe ba fangõna. 
JHN.18_1.4	Ba no iʼila Jesoe fefoe zi gõna ia dania, ba mõi ia baero, imane chõra: Ha niha niʼaloeimi? 
JHN.18_1.5	Latema linia, lamane: Jesoe, banoea Nazareta andrõ. Imane chõra Jesoe: Jaʼodo daʼõ. Ba so gõi ba daʼõ Joeda, si manga mbõlinia, awõra. 
JHN.18_1.6	Ba me iw̃aʼõ chõra: Jaʼodo daʼo! ba lawoewoe foeri, alaoe tooe ira ba danõ. 
JHN.18_1.7	Ba ifoeli isofoe chõra: Ha niha niʼaloeimi? Ba lamane: Jesoe, banoea Nazareta. 
JHN.18_1.8	Itema lira Jesoe, imane: No oew̃aʼõ chõmi, jaʼodo daʼõ. Ba na miʼaloei ndraʼo, ba mifofanõ daʼe. 
JHN.18_1.9	Enaʼõ itõrõ niw̃aʼõnia no: Samõsa lõ si taja chõgoe nibeʼeoe chõgoe andrõ. 
JHN.18_1.10	Ba me so wõda chõ Zimoni Fetero, ba isõbi, ba igoechoei zawoejoe gere seboea, iʼew̃a dalingania, kambõlõ. Malicho dõi zawoejoe andrõ. 
JHN.18_1.11	Ba imane Jesoe chõ Wetero: Saembõegõ wõda. Hadia, lõ oebadoe nõsi mako andrõ, nibeʼe Namagoe chõgoe? 
JHN.18_1.12	Ba laraʼoe Jesoe saradadoe ba koemandra ba enoni niha Jehoeda andrõ ba labõbõ ia. 
JHN.18_1.13	Ba laʼofõnaiʼõ wolohe jaʼia chõ Hanasi, matoea Kajafa daʼõ, ba ere seboea Kajafa zi dõfi andrõ. 
JHN.18_1.14	Ba Kajafa zangoemaʼõ ba niha Jehoeda no, sõchi na mate zamõsa, salahi mbanoeara andrõ. 
JHN.18_1.15	II. 
JHN.18_1.16	Ba baero so Wetero, ba zinga mbawandroehõ. Ba mõi baero nifahaõ si samõsa andrõ, si no faʼila li chõ gere seboea, fahoehoeo ia ba zanaro ba mbawandroehõ, ono alawe, ba iʼohe bacha Wetero. 
JHN.18_1.17	Ba imane chõ Wetero sawoejoe ono alawe andrõ, sanaro ba mbawandroehõ: Tenga jaʼoegõ gõi nifahaõ niha andrõ? Imane: Tenga. 
JHN.18_1.18	Ba so ba daʼõ zawoejoe ba enoni, no laʼeboeaʼõ galitõ, oʼafoe ira, moleoe. Ba so gõi Wetero ba daʼõ, ba ngaira, moleoe gõi ia.
JHN.18_1.19	III. 
JHN.18_1.20	Itema linia Jesoe, imane: Lõ oerai aiwõ fahoehoeo ba niha, lõ aetoe mamahaõ ndraʼo ba zekola ba ba gosali, ba zi mõi niha Jehoeda fefoe, lõ hoehoeogoe ba zi tobini. 
JHN.18_1.21	Hana wa õsofoe chõgoe? Sofoe, ba zi no mamondrongo hadia niw̃aʼõgoe chõra. Hiza, jaʼira zangila, hadia niw̃aʼõgoe. 
JHN.18_1.22	Ba me iw̃aʼõ daʼõ, ba itema ifalisi mbawa Jesoe enoni, samõsa, si so ba daʼõ, imane: Hadia, õmanõ wanema li gere seboea? 
JHN.18_1.23	Itema linia Jesoe, imane: Na sala wehedegoe, ba ombachaʼõ, hadia zi lõ sõchi, ba na lõ sala, ba hana wa õbõzido? 
JHN.18_1.24	Ba ifaʼoheʼõ ia Hanasi chõ gere seboea andrõ, Kajafa, lõ moetotoʼõ mbõbõ.
JHN.18_1.25	IV. 
JHN.18_1.26	Imane sawoejoe gere seboea, samõsa, talifoesõ niʼew̃a Wetero talinga: Tenga no oeʼila ndraʼoegõ, awõnia ba kaboe? 
JHN.18_1.27	Ba ifoeli iʼosilõʼõgõ Fetero. Ba iʼanemaʼõ miwo zilatao. 
JHN.18_1.28	V. 
JHN.18_1.29	Ba mõi baero chõra Wilato, imane: Hadia, wangadoe chõmi ba niha andre? 
JHN.18_1.30	Latema linia, lamane chõnia: Na tenga samazõchi si lõ sõchi daʼõ, ba lõ mabeʼe ba dangaoe ia menaʼõ. 
JHN.18_1.31	Ba imane chõra Filato: Mihalõ ia, jaʼami, ba miʼoʼõ goroisa andrõ chõmi, wangoehoekoe jaʼia. Ba lamane chõnia niha Jehoeda: Lõ tola maboenoe niha. 
JHN.18_1.32	Enaʼõ itõrõ li Jesoe, niw̃aʼõnia ba wangombacha he wisa waʼamatenia dania. 
JHN.18_1.33	Ba ifoeli ia jomo ba gõdo Filato, hoemede ia chõ Jesoe, imane chõnia: Hadia, razo niha Jehoeda ndraʼoegõ? 
JHN.18_1.34	Itema linia Jesoe, imana: Hadia, moroi chõoe õwaʼõ daʼõ, ma tánõ bõʼõ zangombacha jaʼia chõoe, ba chõgoe andre? 
JHN.18_1.35	Itema linia Filato, imane: Hadia, niha Jehoeda ndraʼodo? Iwaoe ba ere seboea andrõ zameʼe ba dangagoe jaʼoegõ; hadia horõoe? 
JHN.18_1.36	Itema linia Jesoe, imane: 
JHN.18_1.37	Ba imane chõnia Filato: Ba razo sa atṍ ndraʼoegõ? Itema linia Jesoe: 
JHN.18_1.38	Imane chõnia Filato: Hadia zi doehoe? Ba me aefa iw̃aʼõ daʼõ, ba mõi ia baero zoei, ba niha Jehoeda, ba imane chõra: Lõ oesõndra chõnia horõ. 
JHN.18_1.39	Ba no hoekoe ba chõmi, oebeʼe aefa chõmi zamõsa, ba gowasa fasa andrõ. Hadia, omasi ami, oebeʼe aefa chõmi razo niha Jehoeda andrõ? 
JHN.18_1.40	Ba moeʼao zoei ira, lamane: Bõi daʼõ, Baraba andrõ efaʼõ. Ba samaraʼoe Mbaraba andrõ. 
JHN.19_1.1	I. 
JHN.19_1.2	Ba lalalaoe dakoela doi saradadoe, lafotakoela ia, ba lafobaroe ia baroe loeo sojo, 
JHN.19_1.3	ba laʼondrasi ia, ba lamane: Jaʼoegõ, razo niha Jehoeda? Ba lafalisi mbawania. 
JHN.19_1.4	Ba mõi baero zoei Wilato, imane chõra: Hiza, oeʼohe ia baero chõmi, enaʼõ aboto ba dõdõmi, lõ oesõndra horõ. 
JHN.19_1.5	Ba mõi baero Jesoe, mokofia ia takoela doi andrõ, ba mobaroe baroe loeo sojo no mege. Ba imane chõra Filato: 
JHN.19_1.6	II. 
JHN.19_1.7	Latema linia niha Jehoeda, lamane: So goroisa chõma, ba ba goroisa andrõ, ba si mate ia, me no ibaliʼõ Ono Lowalangi ia. 
JHN.19_1.8	Me irongo niw̃aʼõra andrõ Filato, ba tedooe waʼataʼoenia, 
JHN.19_1.9	ba ifoeli ia jomo ba gõdo, ba imane chõ Jesoe: Heza moroi ndraʼoegõ? Ba lõ itema linia Jesoe. 
JHN.19_1.10	Imane chõnia Filato: Hadia, lõ moehedeʼõ chõgoe? Lõ õʼila, wa tola oeʼefaʼõ ndraʼoegõ ba tola oeforõfa ndraʼoegõ? 
JHN.19_1.11	Itema linia Jesoe, imane: Lõ tola õlaoe hadia ia chõgoe enaʼõ, na tenga nitehe chõoe moroi si jaw̃a. Andrõ eboea horõ zameʼe ba dangaoe jaʼo. 
JHN.19_1.12	Iʼotarai daʼõ, ba iʼaloei Filato wangefaʼõ jaʼia. Ba moeʼao niha Jehoeda, lamane: Na õʼefaʼõ daʼõ, ba tenga niʼomasiʼõ kaizaro ndraʼoegõ. Fefoe, ha niha zamaliʼõ razo jaʼia, ba no si faʼoedoe chõ kaizaro. 
JHN.19_1.13	Ba me no irongo niw̃aʼõra andrõ Filato, ba iʼohe baero Jesoe, ba moedadao ia ba dadaoma zangoehoekoe, ba naha andrõ sotõi ”nibale kara”, ba li Heberaio, ba ”Gabata”. 
JHN.19_1.14	Ba baw̃a wangehao ba gowasa fasa, so labõzi õnõ. Ba imane ba niha Jehoeda: Hiza razomi! 
JHN.19_1.15	Ba moeʼao ira: Heta! heta! forõfa ia! Imane chõra Filato: Hadia, oeforõfa razomi? Latema linia ere seboea, lamane: Lõ razoma baero kaizaro. 
JHN.19_1.16	III. 
JHN.19_1.17	Ba iʼosaʼõ rõfania, ba mõi ira baero, lasaw̃a naha andrõ, sotõi ”sokamoeʼoe,” ”Gologata” ba li Heberaio. 
JHN.19_1.18	Ba daʼõ laforõfa ia ba daroea naw̃onia, samõsa dambai, ba gotaloeara labeʼe Jesoe. 
JHN.19_1.19	Ba ifazõchi gõi zoera Filato, ibeʼe ba hõgõ rõfa ”Jesoe, banoea Nazareta, razo niha Jehoeda” nisoerania. 
JHN.19_1.20	Ba ato zombaso soera andrõ niha Jehoeda, me no ahatõ ba mbanoea naha andrõ, ba niforõfa Jesoe, ba no moebeʼe li Heberaio ba li Ndrawa Roma ba li Ndrawa Heleni. 
JHN.19_1.21	Ba lamane ere seboea ba niha Jehoeda chõ Wilato: Bõi soera: razo niha Jehoeda, soera wa no iw̃aʼõ: Razo niha Jehoeda ndraʼo. 
JHN.19_1.22	Itema lira Filato, imane: Lõ teboelõ nisoeragoe andrõ. 
JHN.19_1.23	Ba me no aefa laforõfa Jesoe saradadoe, ba lahalõ noecha nia, laʼoʼõfa, samboea niʼoʼõfa zamõsa, awõ gamezania. Ba si lõ tagoetagoe gameza andrõ, nisoso, iʼotarai si jaw̃a, maʼasagõrõ. 
JHN.19_1.24	Ba faoma lamane chõ nawõra; Bõi tataba ia, datalaoe fadahõdahõ chõnia, ha chõ mõi ia. Enaʼõ itõrõ zi so ba zoera: ”No lafaosa chõra noechagoe, ba no fadahõdahõ ira ba gamezagoe.” Daʼõ nilaoe zaradadoe andrõ. 
JHN.19_1.25	IV. 
JHN.19_1.26	Ba me iʼila ninania Jesoe, awõ nifahaõnia andrõ, somasi ia, ba ngainia, ba imane chõ ninania: 
JHN.19_1.27	Aefa daʼõ, ba imane chõ nifahaõ andrõ: 
JHN.19_1.28	V. 
JHN.19_1.29	Ba so ba daʼõ zamba nahia niro aisõ. Ba lafõnoei rabo, labeʼe ba mbalõ zoechoe ba laʼoroʼõ chõnia, ba mbawania. 
JHN.19_1.30	Ba me no ibadoe niro aisõ andrõ, ba imane: 
JHN.19_1.31	Ba laʼandrõ chõ Wilato niha Jehoeda, enaʼõ na lafafatõ waha niforõfa ba laheta ira, me baw̃a wangehao, fa bõi torõi ba rõfa mbotora, ba loeo sabato; eboea sa loeo sabato andrõ. 
JHN.19_1.32	Ba mõi zaradadoe, lafafatõ waha zi daroea, niforõfa awõnia. 
JHN.19_1.33	Ba me laroegi Jesoe, me laʼila, no mate ia, ba lõ lafafatõ wahania, 
JHN.19_1.34	ba ifahõ ngainia ichoe doho saradadoe si samõsa, ba iʼanemaʼõ aloea ndro, si faroeka idanõ. 
JHN.19_1.35	Ba si no mangila daʼõ zamadoehoeʼõ daʼõ, ba doehoe wamadoehoeʼõnia; iʼila wa si doehoe niw̃aʼõnia, enaʼõ mamati ami gõi. 
JHN.19_1.36	Andrõ si manõ, enaʼõ itõrõ zi so ba zoera: ”Sara bõi lafatõ tõlania”. 
JHN.19_1.37	Ba si mané zoei ba zoera bõʼõ: ”Anehe dania ira nifahõra andrõ.” 
JHN.19_1.38	VI. 
JHN.19_1.39	Ba so gõi Nikodemo andrõ, si mõi chõnia no, si fõfõna, ba zi bongi, iʼohe emoeri ba aloë, nifaroeka, mato safikoe. 
JHN.19_1.40	Ba lahalõ saʼae mboto Jesoe, laʼolohoeni moeko, ba lalaoe zamohoea andrõ; si manõ hoekoe ba niha Jehoeda, wogoʼo si mate. 
JHN.19_1.41	Ba so ba zahatõ ba niforõfa Jesoe kaboe, ba so lewatõ si bohooe ba kaboe andrõ, ba zi lõ larai lakoʼo niha. 
JHN.19_1.42	Ba ba daʼõ labeʼe Jesoe, ba mbaw̃a wangehao andrõ, ba niha Jehoeda, me sahatõ lewatõ andrõ. 
JHN.20_1.1	I. 
JHN.20_1.2	Ba fagohi ia chõ Zimoni Fetero ba chõ nifahaõ si samõsa andrõ, niʼomasiʼõ Jesoe, ba imane chõra: No lahalõ Doeada, ba lewatõ, ba lõ taʼila heza labeʼe ia. 
JHN.20_1.3	Ba mõi Wetero, awõ nifahaõ si samõsa andrõ, lasaw̃a lewatõ. 
JHN.20_1.4	Ba faoma fagohi ira, daroea ira. Ba alio nifahaõ si samõsa andrõ wagohisa, moroi chõ Wetero, jaʼia zi fõfõna mondroegi lewatõ, 
JHN.20_1.5	ba me ifaigi bacha, ba iʼila moeko andrõ, nitooeʼõ tooe; ba lõʼõ sa mõi ia bacha. 
JHN.20_1.6	Ba so Zimoni Fetero, iʼoʼõ, mõi ia tooe ba lewato, ba iʼila moeko andrõ, nitooeʼõ tooe. 
JHN.20_1.7	Ba lõ moeʼoroedoegõ ba moeko andrõ zaemboe, si so ba hõgõ Jesoe mege; no lagõloegõ, samboea nahania. 
JHN.20_1.8	Ba awena mõi tooe gõi nifahaõ si samõsa andrõ, si fõfõna mondroegi lewatõ, ba iʼila, ba fadoehoe dõdõnia. 
JHN.20_1.9	Lõʼõ na sa aboto ba dõdõra zi so ba zoera, wa lõ tola lõ maoso Jesoe moroi ba ngai zi mate, 
JHN.20_1.10	Ba lafoeli ira chõra nifahaõ andrõ.
JHN.20_1.11	II. 
JHN.20_1.12	ba iʼila malaʼika, daroea, sobaroe safoesi, sidadao, samõsa tánõ ba hõgõ, samõsa tánõ ba gahe, ba nibeʼe boto Jesoe mege. 
JHN.20_1.13	Lamane chõnia: Hana wa megeʼege ndraʼoegõ, alawe? Imane chõra: No lahalõ Zoʼaja jaʼo, ba lõ oeʼila, heza labeʼe ia. 
JHN.20_1.14	Me aefa iw̃aʼõ daʼõ, ba ibaliʼõ ia foeri ba iʼila Jesoe; no so ba daʼõ, ba lõ iʼila, wa Jesoe daʼõ. 
JHN.20_1.15	Imane chõnia Jesoe: Hana wa megeʼege ndraʼoegõ, alawe? ha niha niʼaloeimõ? Iwai sohalõw̃õ ba kaboe, ba imane chõnia: He Toea, na jaʼoegõ zangoloiʼõ jaʼia, ba ombachaʼõ chõgoe, heza õbeʼe ia ba mõido moehalõ. 
JHN.20_1.16	Imane chõnia Jesoe: He Maria! Ba ibaliʼõ ia, imane chõnia, ba li Heberaio: Raboeni! he samahaõ! geloeahania. 
JHN.20_1.17	Imane chõnia Jesoe: Bõi babaja ndraʼo, lõʼõ na si mõi ndraʼo jaw̃a chõ Namagoe. Ba ae ba dalifoesõgoe andrõ, ba w̃aʼõ chõra: Mõido jaw̃a chõ Namagoe, ba chõ Namami, chõ Lowalangigoe, ba chõ Lowalangimi. 
JHN.20_1.18	Ba mõi maria andrõ, banoea Magadala, iʼombachaʼõ ba nifahaõ: No oeʼila Doeada, ba daʼõ niw̃aʼõnia chõgoe. 
JHN.20_1.19	III. 
JHN.20_1.20	Ba me aefa iw̃aʼõ daʼõ, ba iʼoromaʼõ chõra danga, awõ ngai. Awena omoeso dõdõ ndra nifahaõ, me laʼila Zoʼaja. 
JHN.20_1.21	Ba ifoeli imane chõra: Jaʼahahaoe dõdõmi! Hoelõ si mane famatenge Nama jaʼo si manõ gõi wamatengegoe jaʼami. 
JHN.20_1.22	Ba me no iw̃aʼõ daʼõ ba ihehaini ira, ba imane chõra: 
JHN.20_1.24	IV. 
JHN.20_1.25	Ba laʼombachaʼõ chõnia nifahaõ bõʼõ andrõ: No maʼila Doeada. Ba imane chõra: Na lõ oeʼila ba dangania laheto gosõʼosõ andrõ, ba na lõ oebeʼe doeroegoe ba laheto gosõʼosõ andrõ, ba na lõ oetoefa tangagoe ngainia, ba lõ fadoehoe dõdõgoe. 
JHN.20_1.26	Ba fitoe bongi aefa daʼõ, ba so zoei si bacha ndra nifahaõnia, ba so gõi Doma. So Jesoe, me no moelazi mbawandroehõ, so ia ba gotaloeara, ba imane: Jaʼohahaoe dõdõmi! 
JHN.20_1.27	Awena iw̃aʼõ chõ Doma: Oroʼõ doeroemõ, ba daʼe, ba faigi dangagoe, ba oroʼõ dangaoe, ba toefa ngaigoe, ba bõi zi lõ fadoehoe dõdõoe, jafadoehoe saʼae. 
JHN.20_1.28	Itema linia Toma, imane chõnia: 
JHN.20_1.29	Imane chõnia Jesoe: Me no õʼilado, andrõ wa no fadoehoe dõdõoe. 
JHN.20_1.30	V. 
JHN.20_1.31	Ba no moesoera daʼe, enaʼõ fadoehoe dõdõmi, Keriso Jesoe, Ono Lowalangi, ba enaʼõ so chõmi waʼaoeri si lõ aetoe, ba dõinia andrõ, na fadoehoe dõdõmi. 
JHN.21_1.1	I. 
JHN.21_1.2	Faoma so ira, Simoni Fetero ba Toma, nifotõi si faero, ba Natanaʼeli, banoea Kana, ba Galilaia, ba ono Zebedaio andrõ ba daroea na nifahaõnia bõʼõ. 
JHN.21_1.3	Imane chõra Simoni Fetero: Mõido mangai iʼa. Lamane chõnia: Mõiga gõi, awõoe. Ba mõi ira mitooe, ba doendraha, ba lõ ahoeloe ira, ba zi bongi andrõ. 
JHN.21_1.4	Ba me moloeo saʼae, ba so Jesoe, ba mbewe nidanõ. Ba lõʼõ sa laʼila nifahaõ andrõ, wa Jesoe daʼõ. 
JHN.21_1.5	Ba imane chõra Jesoe: Hadia, so gõda maʼifoe, jaʼami, iraonogoe? 
JHN.21_1.6	Lamane chõnia: Lõʼõ Imane chõra: Ba gambõlõ doendraha milaoe giri, ba misõndra. Awena laloea, ba tebai saʼae lasõbi, ba waʼoja giʼa. 
JHN.21_1.7	Ba imane nifahaõ andrõ, niʼomasiʼõ Jesoe, chõ Wetero: Toeada! Ba me irongo Simoni Fetero, Toea, ba molembe ia, lõ noechania, ba itiboʼõ ia ba nidanõ. 
JHN.21_1.8	Ba ba doendraha laʼoʼõ nifahaõ bõʼõ andrõ; lõʼõ sa arõoe danõ, ha mato doea ngaotoe hela: lasõbi giʼa no mege, ba giri. 
JHN.21_1.9	Ba me mõi ira baene, ba laʼila mbo galitõ, tooe ba danõ, ba no so bawoe giʼa, awõ roti. 
JHN.21_1.10	Imane chõra Jesoe: Miʼohe giʼa andrõ, sawena mihalõ, õsa. 
JHN.21_1.11	Ba mõi jaw̃a Zimoni Fetero, isõbi baene giri, no afõnoe iʼa seboea, otoe a lima woeloe a tõloe rozi. Ba he si manõ waʼoja, ba lõʼõ zoei atika giri. 
JHN.21_1.12	Imane chõra Jesoe: Miʼaine, milaoe manga. Ba dozi alaw̃õ ndra nifahaõ, wanofoe chõnia: Ha niha ndraʼoegõ? Me no laʼila, wa Soʼaja. 
JHN.21_1.13	So Jesoe, ihalõ roti no mege, ibeʼe chõra, ba si manõ gõi giʼa andrõ. 
JHN.21_1.14	Medõloe saʼae, mõi daʼõ, iʼoromaʼõ ia Jesoe ba nifahaõnia, me no aefa maoso ia, moroi ba ngai zi mate. 
JHN.21_1.15	II. 
JHN.21_1.16	Ba ifoeli imane chõnia: He Simoni, ono Johane, hadia, omasiʼõ ndraʼo? Imane chõnia: E Toea, õʼila, omasido ndraʼoegõ. Ba imane chõnia: Koebaloi mbiribirigoe. 
JHN.21_1.17	Ifoeli imane chõnia, no medõloe: He Simoni, ono Johane, hadia, omasiʼõ ndraʼo? Aboe dõdõ Wetero, me ifoeli imane chõnia no medõloe: Hadia, omasiʼõ ndraʼo? ba imane chõnia: E Toea, fefoe hadia ia õʼila, ba no aboto ba dõdõoe, omasido ndraʼoegõ. Ba imane chõnia: Koebaloi mbiribirigoe. 
JHN.21_1.18	Si ndroehoendroehoe niw̃aʼõgoe chõoe, me ono matoea ndraʼoegõ, ba no jaʼoegõ zamachai bõbõ taloemõ, ba mõiʼõ heza zomasiʼõ; ba na atoea ndraʼoegõ, ba õʼoroʼõ dangaoe, ba niha bõʼõ zamachai bõbõ taloemõ, ba iʼoheʼõ ba zi lõ omasiʼõ. 
JHN.21_1.19	Ba wangombacha he wisa waʼamatenia dania ba wamolachõmi Lowalangi, iw̃aʼõ daʼõ. Ba me aefa iw̃aʼõ daʼõ, ba imane chõnia: Oʼõ ndraʼo. 
JHN.21_1.20	Ba me ibaliʼõ ia foeri Fetero, ba iʼila, moloʼõ nifahaõ andrõ, niʼomasiʼõ Jesoe, sidadao gõi ba ngai Jesoe, ba wemanga no, sanofoe no: He Toea, ha niha zi manga mbõlioe? 
JHN.21_1.21	Ba me iʼila daʼõ Fetero, ba imane chõ Jesoe: Ba hana daʼe, Toea? 
JHN.21_1.22	Imane chõnia Jesoe: Na omasido, lõ teboelõ ia, irege sodo, ba hana wa õhalõ chõoe? Jaʼoegõ, oʼõ ndraʼo. 
JHN.21_1.23	Daʼõ mbõrõta, wa law̃aʼõw̃aʼõ ba dalifoesõ andrõ: Lõ mate nifahaõ andrõ. Ba lõ niw̃aʼõ Jesoe chõnia, lõ mate, imane: Na omasido, lõ teboelõ ia, irege sodo. 
JHN.21_1.24	Daʼõ nifahaõ andrõ, samadoehoeʼõ daʼe, sanoera gõi daʼe, ba no taʼila, wa no si doehoe wamadoehoeʼõnia. 
JHN.21_1.25	Ba oja na sa mbõʼõnia, nilaoe Jesoe, ba na lazarazara wananõ ba zoera enaʼõ, ba ba dõdõgoe, ba lõ itaha oeli danõ maʼasagõrõ zoera andrõ, nitanõ jaʼia. 
ACT.1_1.1	I. 
ACT.1_1.2	iroegi loeo tefazaw̃a ia, me no ibeʼe goroisa ba zinenge andrõ, niʼanoetoejoeʼõnia Eheha niʼamoniʼõ, 
ACT.1_1.3	ba niʼojaʼõnia tandra, wangoromaʼõ wa no aoeri ia, me no aefa itaõgõ wamakao andrõ; õfa woeloe wongi waʼara iʼoromaromaʼõ ia chõra, iʼombachaʼõ chõra ngawalõ mbanoea Lowalangi andrõ. 
ACT.1_1.4	II. 
ACT.1_1.5	Idanõ sa nibajagõ Johane, ba nibajagõ Eheha niʼamoniʼõ ami, lõ ara tõ. 
ACT.1_1.6	Ba lasofoe chõnia si so ba daʼõ, lamane: He Toea, hadia õfoeli õʼaʼazõchi ijaʼe dania nõri Ndraono Gizeraëli? 
ACT.1_1.7	Ba imane chõra: Tenga si nangea jaʼami zangila baw̃a ba boeʼoe li, nihonogõi Nama ba waʼabõlõnia, 
ACT.1_1.8	ba mitema dania waʼabõlõ Geheha niʼamoniʼõ, si mõi chõmi, ba samadoehoeʼõ ami chõgoe ba Jeroezalema, ba ba danõ Joedaia, maʼasagõrõ, ba ba Zamaria, ba iroegi wondrege danõ. 
ACT.1_1.9	Ba me aefa iw̃aʼõ daʼõ, ba tefazaw̃a ia, anehe ira, ihalõ ia lawoeo, ba lõʼõ saʼae oroma ia chõra. 
ACT.1_1.10	Ba me latõngõ mbanoea si jaw̃a, me mofanõ ia, ba hiza, daroea zi so ba daʼõ chõra niha, sobaroe safoesi, 
ACT.1_1.11	sangoemaʼõ gõi: Hana wa so ami ba daʼe, wa mitõngõ mbanoea, jaʼami banoea Galilaia? Mangawoeli dania Jesoe andrõ, nihalõ ba zoroego moroi ba chõmi, si mane me miʼila ia, me mofanõ ia ba zoroego. 
ACT.1_1.12	Aefa daʼõ, ba mangawoeli ira ba Jeroezalema, moroi ba hili andrõ, sotõi hili wanicha, ba ngai Jeroezalema, mato sambadoe fofanõ. 
ACT.1_1.13	Ba me no laroegi jomo, ba mõi ira jaw̃a ba mbateʼe ba zi sagõtõ, ba daʼõ sosó ira, Fetero ba Johane ba Jakobo ba Andrea ba Filifo ba Toma ba Batolomaio ba Mataio ba Jakobo, ono Galifaio, ba Simoni selote ba Joeda, ono Jakobo. 
ACT.1_1.14	Daʼõ fefoe zi lõ aefaʼaefa mangandrõ, ha sara dõdõ, awõ ndra alawe andrõ, ba awõ Maria, ina Jesoe, ba ira talifoesõnia. 
ACT.1_1.15	III. 
ACT.1_1.16	He jaʼami, ira talifoesõ, lõ tola lõ itõrõ zi so ba zoera andrõ, si no ihõnagõ ifaw̃aʼõgõ Eheha niʼamoniʼõ, niʼombachaʼõ Dawido, ba chõ Joeda andrõ, si no tobali samasao sondraʼoe Jesoe. 
ACT.1_1.17	Noa sa teʼerai ia, awõda, ba no itema dana chõnia, halõw̃õ andrõ. 
ACT.1_1.18	Ba noa sa isõndra mbenoea nibeʼe bõli loeo walõʼatoelõ andrõ, ba no aechoe tooe ia, ba no aboto daloe, ba no adoewa mbetoeʼania maʼafefoe. 
ACT.1_1.19	Ba no larongo fefoe, banoea Jeroezalema, andrõ labeʼe tõi mbenoea andrõ Achelidama, ba lira, benoea ndro geloeahania. 
ACT.1_1.20	Noa sa moesoera ba zoera zinoenõ: 
ACT.1_1.21	Ba lõʼõ sa tola lõ tahalõ niha, samõsa, ba zi no faofao chõda, gõtõ waʼara wangõrõngõrõ Zoʼaja jaʼita, Jesoe, chõda, 
ACT.1_1.22	ibõrõtaigõ ba wamajagõ idanõ andrõ chõ Johane, iroegi loeo tefazaw̃a ia moroi ba chõda; samõsa daʼõ zamadoehoeʼõ femaosonia, awõda. 
ACT.1_1.23	Ba lafaʼaso zi daroea, Josefo, nifotõi Barasaba, si so tõi Joeso na gõi, ba Matia. 
ACT.1_1.24	Ba mangandrõ ira, lamane: He Soʼaja, sangila tõdõ niha fefoe, oromaʼõ nitoejoemõ, samõsa, ba zi daroea andre, 
ACT.1_1.25	sanema naha andrõ, ba halõw̃õ andrõ, awõ wamaigimaigi, nirõi Joeda, ba weʼamõi ba nahania. 
ACT.1_1.26	Ba lalaoe fadahõdahõ ba chõra andrõ, ba gõna Matia, ba tobali famõnõchi zinenge andrõ, si felendroea ia. 
ACT.2_1.1	I. 
ACT.2_1.2	Ba iʼozoemagõ so zihõngõ, si otarai mbanoea si jaw̃a, hoelõ na itõrõ angi sabõlõbõlõ, ba ifõnoei nomo andrõ, maʼasamboea, ba zi dadao ira. 
ACT.2_1.3	Ba oroma chõra dalinga wandroe, si fabalibali, alitõ wamaigira, ba idozigõ ira, ahono ba hõgõra. 
ACT.2_1.4	Ba fahõna chõra Geheha niʼamoniʼõ, ba labõrõtaigõ lalaoe li bõʼõ, si mane nibeʼe Geheha chõra fanõtõi. 
ACT.2_1.5	Ba so zi fatewoe gana ba Jeroezalema, niha Jehoeda, niha sangataʼoefi Lowalangi, soroi fefoe soi ba goeli danõ. 
ACT.2_1.6	Ba me so zihõngõ andrõ, ba aechoe niha sato ba tobali dõdõra, me larongo wehedera ba li chõra, dozi ira. 
ACT.2_1.7	Ba tobali dõdõra, dozi ira, ahõlihõli dõdõra ba lamane: Hiza, tenga banoea Galilaia ira, dozi sihede andrõ? 
ACT.2_1.8	Ba he wisa wa tarongo lida, dozi ita, li ba danõda, ba zi toemboe ita? 
ACT.2_1.9	Jaʼita Dawa Waretia ba Dawa Media ba Dawa Gelama, awõ zi so ba Mezofotamia, ba ba Joedaia ba ba Gafadokia, ba Wondro ba ba Azia, 
ACT.2_1.10	ba Werigia ba ba Wambilia, ba danõ Miseraji ba ba danõ Libia, tánõ ba Girene, awõ zi fatewoe gana ba Roma, niha Jehoeda, awõ zi no mõi banoeara, 
ACT.2_1.11	Dawa Gereta ba Dawa Ara, ba tarongo, lalaoe lida, wangombacha segeboea andrõ, nilaoe Lowalangi. 
ACT.2_1.12	Ba tobali dõdõra, dozi ira, lõ laʼila watahõgõ, faoma lamane chõ nawõra: He wisa daʼõ dania? 
ACT.2_1.13	Ba so zangaohangaoha õsa, lamane: Si maboe agoe sami. 
ACT.2_1.14	II. 
ACT.2_1.15	Tenga sa si mane niw̃aʼõmi, wa si no maboe daʼe, awena sa gõi labõzi siw̃a. 
ACT.2_1.16	Daʼõ sa ia, niw̃aʼõ Joëli, samaʼeleʼõ andrõ: 
ACT.2_1.17	”Ba so dania, na loeo safoeria, iw̃aʼõ Lowalangi, ba oelaoe ba niha fefoe wõfõ Gehehagoe, ba mamaʼeleʼõ nonomi matoea, awõ nonomi alawe, ba laʼila gangilata ono matoea chõmi ba mangifi zatoea chõmi. 
ACT.2_1.18	Ba genonigoe ira matoea ba ba genonigoe ira alawe oelaoe õsa Gehehagoe, na loeo daʼõ, ba mamaʼeleʼõ ira. 
ACT.2_1.19	Ba oefazõchi gilaʼila ba mbanoea si jaw̃a ba tandra ba goeli danõ si tooe, do ba alitõ ba simbo. 
ACT.2_1.20	Ba tobali sogõmigõmi loeo ba do mbaw̃a, fatoea lõ iroegi loeo Zoʼaja andrõ, seboea. 
ACT.2_1.21	Ba tobali aoeri dozi si angarõfi li tõi Zoʼaja,” 
ACT.2_1.22	He jaʼami, Iraono Gizeraëli, mifondrondrongo daʼe! Jesoe andrõ, banoea Nazareta, niha nifadoehoeʼõ, Lowalangi ba chõmi, ba waʼabõlõ ba ba gilaʼila ba ba dandra, nifafazõchiʼõ Lowalangi chõnia, ba chõmi, niʼilami andrõ. 
ACT.2_1.23	Daʼõ mege mihalõ, me no moebeʼe ba dangami ia, me no ihonogõi ihoekoe Lowalangi, me no tohõna mege iʼila, ba no miʼosõ ia ba rõfa tanga niha baero, wamoenoe jaʼia. 
ACT.2_1.24	Daʼõ nisoesoegi Lowalangi, me no iʼefaʼõ chõnia waʼafõchõ waʼamate, me tebai sa atṍ itaha ia faʼamate. 
ACT.2_1.25	Imane sa Dawido ba chõnia andrõ: ”Lõ aefaʼaefa ba doedoema hõrõgoe Zoʼaja jaʼo, noa sa so ia ba gambõlõgoe, fa lõ mangiwa ndraʼo. 
ACT.2_1.26	Andrõ waomoeso dõdõgoe ba manoenõ lelagoe, ba õsigoe gõi, ba molombase dania, ba wanõtõna, 
ACT.2_1.27	lõʼõ sa õrõi ba mbanoea tooe nosogoe, ba lõ õtehe, iʼila waʼobooe niʼamoniʼõ andrõ chõoe. 
ACT.2_1.28	No õʼombachaʼõ chõgoe lala ba waʼaoeri, õhõna chõgoe waʼomoeso dõdõ tánõ fõnaoe.” 
ACT.2_1.29	He jaʼami, ira talifoesõ, acha lõ aiwõ ndraʼo moehede chõmi, ba chõ doeada Dawido, wa no mate ia, awõ wa no lakoʼo, ba so ba chõda lewatõnia, iroegi maʼõchṍ andre. 
ACT.2_1.30	Ba me no samaʼeleʼõ ia, me no iʼila, no ifaboeʼoe chõnia Lowalangi fahõloesa, ifedadao ba dadaomania maʼoewoenia, 
ACT.2_1.31	me no iʼila zi so na foeri dania, ba itõrõ linia wemaoso Keriso, wa lõʼõ sa terõi ia ba mbanoea tooe, awõ wa lõʼõ gõi iʼila õsinia waʼobooe. 
ACT.2_1.32	Jesoe andrõ nisoesoegi Lowalangi, si so na mbõrõ ba daʼõ ndraʼaga fefoe. 
ACT.2_1.33	Ba me no teʼalaw̃aʼõ ia iadaʼe kambõlõ Lowalangi, ba me no itema gamaboeʼoela li andrõ, Eheha niʼamoniʼõ andrõ, chõ Nama, ba no ilaoe daʼe, niʼilami, nirongomi andre. 
ACT.2_1.34	Tenga sa Dawido zi mõi jaw̃a ba zoroego, ba jaʼia zangoemaʼõ: ”No iw̃aʼõ Soʼaja chõ Zoʼaja jaʼo: Dadao ba gambõlõgoe, 
ACT.2_1.35	irege oebeʼe tooe barõ gaheoe zi faʼoedoe chõoe.” 
ACT.2_1.36	Jaʼaboto sibai iadaʼe ba dõdõ maʼoewoe Gizeraëli fefoe, wa no ibaliʼõ Soʼaja ba Keriso daʼõ Lowalangi, Jesoe andrõ, niforõfami. 
ACT.2_1.37	Ba me larongo daʼõ, ba manga ia ba dõdõra ba lamane chõ Wetero ba ba zinenge bõʼõ andrõ: He mawisa enaʼõ, jaʼami, ira talifoesõ? 
ACT.2_1.38	Ba imane chõra Fetero: 
ACT.2_1.39	Chõmi sa gamaboeʼoela li andrõ ba ba ndraonomi ba ba zi so ba zarõoe fefoe, gofoe ha waʼato nikaoni Zoʼaja, Lowalangida. 
ACT.2_1.40	Ba so na niw̃aʼõnia, tánõ bõʼõ, famadoehoeʼõ, ba ifarooe dõdõra, imane: Jaʼaefa ami ba niha si tefoejoe tõdõ andre. 
ACT.2_1.41	Ba lafabajagõʼõ idanõ ira samonaha taroma linia ba dõdõra, ba mato tõloe ngahõnõ niha, si teʼanõ, ha si maʼõmaʼõchõ andrõ. 
ACT.2_1.42	III. 
ACT.2_1.43	Ba dozi ataʼoe niha, ba oja gilaʼila ba oja dandra, nifazõchi zinenge. 
ACT.2_1.44	Ba no oroedoe zamati, fefoe, faoma chõra zi so chõra, fefoe. 
ACT.2_1.45	Ba laʼamawa mbenoeara, awõ gamagamara, ba ladozigõ wamaosa, lafaigi zabõlõ mogoena. 
ACT.2_1.46	Ba ero maʼṍchõ so ira ba gosali, lõ aefaʼaefa, ha samboea dõdõra, laboboto roti ba nomo misa, latema gõra ba daʼõ, omoeso dõdõra ba atoelõ. 
ACT.2_1.47	Lasoeno Lowalangi, ba eboea chõra dõdõ niha sato fefoe, ba ero maʼṍchõ ifaʼanõ chõra Soʼaja zanõndra fangorifi andrõ. 
ACT.3_1.1	I. 
ACT.3_1.2	Ba hiza niha, somboejoemboejoe moroi ba daloe ninania, niloeʼi. Ero maʼṍchõ lafedadao ia ba zinga mbawandroehõ gosali, nifotõi si sõchi, ba wangandrõ bõli gõ ba zi mõi ba gosali. 
ACT.3_1.3	Ba me iʼila ndra Fetero Johane, si mõi ba gosali, ba mangandrõ bõli gõ ia chõra. 
ACT.3_1.4	Ba inehegõ ia Fetero, awõ Johane imane: Faigi ndraʼaga. 
ACT.3_1.5	Ba ifaigi ira, iwai so zinemania chõra. 
ACT.3_1.6	Ba imane Fetero: Lõ chõgoe firõ ba lõ anaʼa, ba hadia zi so chõgoe, ba ba oebeʼe chõoe: Ba dõi Jesoe Keriso, banoea Nazareta, owaõwaõ, 
ACT.3_1.7	Ba iraʼoe dangania kambõlõ, ifazizio. Ba iʼanemaʼõ abeʼe gahenia, awõ mboeʼoe gawononia, 
ACT.3_1.8	ifarõga ia ba moezizio ba mowaõwaõ; ba mõi ia ba gosali, fao ia chõra, mowaõwaõ ia ba mamarõga ba isoeno Lowalangi. 
ACT.3_1.9	Ba laʼila niha sato fefoe, mowaõwaõ ia ba manoeno Lowalangi ia, 
ACT.3_1.10	Ba laʼila ia, wa jaʼia daʼõ, sidaodao ba mbawandroehõ gosali si sõchi ba wangandrõ bõli gõ; ba aʼoi so waʼahõlihõli dõdõra ba faʼatobali dõdõra, ba zi no faloecha ia. 
ACT.3_1.11	Ba me lõ irõi ndra Fetero Johane, ba owoelo chõra niha sato fefoe ba newali, nifotõi ewali Zelomo, (ewali nifolose) no tobali dõdõra. 
ACT.3_1.12	II. 
ACT.3_1.13	Lowalangi ndra Aberahamo, Izaʼaki, Jakobo, Lowalangi ndra toeada, no ifolachõmi nononia Jesoe, nibeʼemi ba danga Wilato, niʼosilõʼõgõmi fõnania, he no iw̃aʼõ daʼõ, laʼefaʼõ. 
ACT.3_1.14	Ba jaʼami, ba no miʼosilõʼõgõ niʼamoniʼõ andrõ, satoelõ, ba no miʼandrõ, latehe chõmi zangeʼe. 
ACT.3_1.15	Ba no miboenoe zalaw̃a sangorifi andrõ, nisoesoegi Lowalangi, moroi ba ngai zi mate, ba zi so ba mbõrõ ndraʼaga. 
ACT.3_1.16	Ba famati ba dõinia mbõrõ, wa no iʼabõlõʼõ tõinia daʼe, niʼilami, nirongomi andre; ba famati andrõ, niʼasogõnia zameʼe chõnia fangabeʼe andre, ba zanehe ami fefoe. 
ACT.3_1.17	Ba iadaʼe, jaʼami, ira talifoesõ, oeʼila, me lõ miʼila watahõgõ, andrõ mimanõ, ba si manõ gõi zalaw̃ami. 
ACT.3_1.18	Ba no ifatõrõ ba zi manõ Lowalangi nihõnagõnia famaʼombachaʼõgõ ba zamaʼeleʼõ andrõ fefoe, wa itaõgõ wamakao Keriso andrõ chõnia. 
ACT.3_1.19	Andrõ mifalalini gera erami, ba mifoeli ami, ba wamabetaʼõ horõmi, enaʼõ aloea gõtõ waʼohahaoe dõdõ, na inehegõ ita Lowalangi, 
ACT.3_1.20	ba enaʼõ ifatenge nihonogõi chõmi andrõ, Keriso Jesoe andrõ. 
ACT.3_1.21	Lõʼõ sa tola lõ ifonaha ia soroego, irege gõtõ wangaʼazõchi fefoe, hadia ia, niw̃aʼõ Lowalangi, niʼombachaʼõ zamaʼeleʼõ andrõ chõnia, niʼamoniʼõ, iʼotarai mbõrõta danõʼa. 
ACT.3_1.22	Noa sa iw̃aʼõ Moze: ”Iʼasogõ chõmi Soʼaja Lowalangida zamaʼeleʼõ, talifoesõmi, si mane jaʼo; daʼõ nifondrondrongomi li, fefoe hadia ia niw̃aʼõnia chõmi.” 
ACT.3_1.23	Ba tobali, fefoe gofoe ha niha zi lõ mamondrongo li zamaʼeleʼõ andrõ, ba nihori ba mbanoea andre.” 
ACT.3_1.24	Ba dozi gõi samaʼeleʼõ, iʼotarai Zamoeʼeli, awõ moroi foerinia, ha waʼato zi no moehede, ba noa gõi laʼombachaʼõ loeo daʼe. 
ACT.3_1.25	Jaʼami maʼoewoe zamaʼeleʼõ andrõ, ono wawoeʼoesa li andrõ ami, niʼasogõ Lowalangi chõ ndra toeada, me iw̃aʼõ chõ Gaberahamo: ”Ba chõ maʼoewoemõ dania tefahowoeʼõ fefoe soi ba goeli danõ.” 
ACT.3_1.26	Chõmi iʼofõnaiʼõ Lowalangi, wamatenge ononia, me no isoesoegi, ba wamahowoeʼõ jaʼami, na mifoeli ami fefoe, na mirõi zi lõ sõchi andrõ chõmi. 
ACT.4_1.1	I. 
ACT.4_1.2	afõchõ chõra, me lafahaõ niha, me laʼombachaʼõ, chõ Jesoe so wemaoso zi mate. 
ACT.4_1.3	Ba laraʼoe ira ba lakoeroe, iroegi mahemoeloe õ; noa sa aracha bongi. 
ACT.4_1.4	Ba ato zamati, samondrongo li andrõ, ba tobali lima ngahõnõ waʼato ndra matoea. 
ACT.4_1.5	Ba mahemoloe õ, ba faloecha zalaw̃ara ba satoeara ba sangila amachõita chõra, 
ACT.4_1.6	ba Jeroezalema, ba Hanasi, ere seboea andrõ, ba Kajafa ba Johane ba Alesandro ba si fatalifoesõ chõ ndra ere seboea, fefoe. 
ACT.4_1.7	Ba lafaʼaso ira ba gotaloeara ba lasofoe: Ha niha zanehe chõmi ba ha tõi chõmi, wolaoe daʼõ? 
ACT.4_1.8	Ba imane chõra Fetero, si no fahõna Eheha niʼamoniʼõ: He jaʼami, salaw̃a mbanoea andre ba jaʼami, satoea! 
ACT.4_1.9	Na tesechegõ ndraʼaga maʼõchṍ andre, ba wanoloma andrõ, ba niha sofõchõ andrõ, hadia wangabeʼenia, 
ACT.4_1.10	ba jaʼaboto ba dõdõmi fefoe ba ba dõdõ Ndraono Gizeraëli fefoe: ba dõi Jesoe, banoea Nazareta, niforõfami, nisoesoegi Lowalangi, moroi ba ngai zi mate, ba dõi daʼõ abeʼe daʼe, fõnami, 
ACT.4_1.11	Daʼõ gowe andrõ, niʼositengagõmi, jaʼami sotomo, gowe si no tobali tojo ba watalinga. 
ACT.4_1.13	Ba me laʼila wa lõ aiwõ ndra Fetero Johane, ba me no larongo, niha si lõ moefahaõ ira, ono mbanoea, ba ahõlihõli dõdõra, ba laʼila ira, wa no awõ Jesoe ira fõna. 
ACT.4_1.14	Ba me laʼila, awõra niha andrõ nifadõhõ fõchõ, ba tebai laboeʼa. 
ACT.4_1.15	Ba law̃aʼõ chõra, mofanõ ira, laheta ira ba rafe seboea: mamagõlõ ira, lamane: 
ACT.4_1.16	He tawisa ba niha andrõ, noa sa oroma ba zi so ba Jeroezalema fefoe, wa no lafazõchi dandra sanehe niha, ba tebai taʼosilõʼõgõ, 
ACT.4_1.17	ba fa bõi tedooe terongo ba niha, ba tafetaʼoe ira, bõi saʼae itõrõ lira dõi andrõ, gofoe ha chõ. 
ACT.4_1.18	Ba hoemede ira chõra, law̃aʼõ chõra, bõi manõ saʼae moehede ira ba bõi namahaõ, wangombacha tõi Jesoe. 
ACT.4_1.19	Ba latema lira ira Fetero Johane, lamane chõra: Miʼeraʼera tõdõmi, na afoelõ chõ Lowalangi, na laʼoʼõ chõmi, moroi ba woloʼõ chõ Lowalangi; 
ACT.4_1.20	tebai sa chõma, lõ maw̃aʼõ niʼilama, nirongo dõgi dalingama. 
ACT.4_1.21	Ba me no lafetaʼoe ira na, ba laʼefaʼõ, me lõ lasõndra, he lawisa, wangotoeʼõ jaʼira, ba niha sato, me no oi dozi lasoeno Lowalangi ba daʼõ no mege; 
ACT.4_1.22	noa sa tõra õfa woeloe fache niha andrõ nifazõchi tandra andrõ, famadõhõ fõchõ.
ACT.4_1.23	II. 
ACT.4_1.24	Ba me no larongo, ba mangandrõ ira chõ Lowalangi, ha sara dõdõ, lamane: He Soʼaja, jaʼoegõ zamazõchi soroego, awõ danõ, awõ nasi, awõ nõsinia fefoe, 
ACT.4_1.25	jaʼoegõ zangoemaʼõ niʼombachaʼõ doeama Dawido enonimõ andrõ, moroi ba Geheha niʼamoniʼõ: Hana wa mofõnoe niha baero, ba hana wa laʼaloealoei soi zi lõ boto? 
ACT.4_1.26	Molaw̃a zalaw̃a ba goeli danõ ba samatõrõ andrõ, ba mamagõlõ, ba chõ Zoʼaja ba ba chõ Keriso andrõ chõnia.” 
ACT.4_1.27	Ba si ndroehoe, noa sa faloecha ira ba mbanoea andre ba chõ nonooe andrõ, niʼamoniʼõ, nibajoinioe, Herode ba Fondrio Filato, awõ niha baero, awõ soi Ndraono Gizeraëli, 
ACT.4_1.28	ba wolaoe hadia nihõnagõ dangaoe, awõ geraʼeraoe, wangohonogõi, saloea dania. 
ACT.4_1.29	Ba iadaʼe, jaʼoegõ Soʼaja, ba nehegõ wametaʼoera andrõ, ba tolo genonimõ, enaʼõ lõʼõ manõ aiwõ ira, wangombacha limõ, 
ACT.4_1.30	ba oroʼõ dangaoe, ba wamadõhõ fõchõ, enaʼõ so dandra, awõ gilaʼila, bõrõ dõi nonooe andrõ, niʼamoniʼõ, Jesoe. 
ACT.4_1.31	Ba me no mangandrõ ira, ba hoemeoeheoe nomo andrõ, sowoelo ira, ba tehõna chõra fefoe Geheha niʼamoniʼõ, ba lõ aiwõ ira, wangombacha li Lowalangi. 
ACT.4_1.32	III. 
ACT.4_1.33	Ba abõlõ sibai zinenge, wamadoehoeʼõ femaoso Jesoe Keriso, Soʼaja, ba abõlõ waʼeboea dõdõ ba chõra fefoe. 
ACT.4_1.34	Ba lõʼõ sa gõi sambõ balazo ba chõra, dozi sa sochõ benoea, ba ma omo, ba laʼamawa, ba laʼohe mbõli niʼamawara andrõ. 
ACT.4_1.35	labeʼe ba danga zinenge, ba lafosasi ba zamõsana, lafaigi zabõlõ mogoena. 
ACT.4_1.36	Ba Josefo, nibeʼe zinenge tõi Baranaba, ”ono wondrara dõdõ” geloeahania, ono Lewi, moroi ba hoelo Gifero mbõrõta, 
ACT.4_1.37	me so chõnia mbenoea, ba iʼamawa, ba iʼohe mbõli, ibeʼe ba danga zinenge.
ACT.5_1.1	I. 
ACT.5_1.2	Safira, ba ihalõ chõnia õsa, mbõlinia, foʼomonia gõi zangila, ba iʼohe õsa, ibeʼe ba danga zinenge. 
ACT.5_1.3	Ba imane Fetero: He Anania, hana wa no fahõna ba dõdõoe Zatana, fa õlimo Geheha niʼamoniʼõ ba õhalõ chõoe õsa, mbõli mbenoea andrõ? 
ACT.5_1.4	Tenga chõoe, na lõ moeʼamawa ia menaʼõ, ba me no moeʼamawa, ba tenga ba dangaoe manõ so? Ba hana wa õfaʼamõi ba dõdõoe wolaoe si manõ? Tenga niha nilimooe, no Lowalangi õlimo. 
ACT.5_1.5	Ba me irongo niw̃aʼõnia andrõ, ba alaoe tooe ia, ba aetoe noso. Ba ihawoei faʼataʼoe dozi samondrongo daʼõ. 
ACT.5_1.6	Ba maoso nono matoea, laheta ia, laʼohe baero ba lakoʼo. 
ACT.5_1.7	Ba so mato tõloe za gotaloea, ba so woʼomonia, lõ nirongonia daʼõ no mege. 
ACT.5_1.8	Ba imane chõnia Fetero: Ombachaʼõ chõgoe, na si manõ waʼeboea mbõli mbenoea andrõ chõmi? Ba imane: E, si manõ. 
ACT.5_1.9	Ba imane chõnia Fetero: Hana wa mamagõlõ ami, ba wanandraigõ Eheha Zoʼaja? Hiza, so saʼae moroi tooe zogoʼo foʼomooe mege, ba laʼohe baero ndraʼoegõ gõi. 
ACT.5_1.10	Ba iʼanemaʼõ alaoe tooe ia, fõnania, ba aetoe noso. Ba me mõi jomo nono matoea, andrõ, ba laʼila, no mate ia, ba laʼohe baero, lakoʼo ba ngai woʼomonia. 
ACT.5_1.11	Ba ihawoei faʼataʼoe seboea mbanoea fefoe, awõ dozi samondrongo daʼõ.
ACT.5_1.12	II. 
ACT.5_1.13	Ba ataʼoe dánõ bõʼõ fefoe, oroedoe chõra, ba lasoeno zoei ira niha sato. 
ACT.5_1.14	Ba ato sa nifaʼanõ, samati chõ Zoʼaja, ato ndra matoea ba ato ndra alawe, 
ACT.5_1.15	irege laʼohe baero baolajama zofõchõ, ba gaso ba ba heahea, enaʼõ na mato samõsa na atṍ zi gõna loemõ Wetero, na so ia. 
ACT.5_1.16	Ba laʼondrasi gõi niha sato, moroi ba mbanoea si fasoei Jeroezalema, laʼohe zofõchõ, awõ nifakao mbechoe si raʼiõ, ba ahori tefadõhõ. 
ACT.5_1.17	III. 
ACT.5_1.18	Laraʼoe zinenge, ba lakoeroe, ba goeroenga goemandroe. 
ACT.5_1.19	Ba ba zi bongi, ba ibokai mbawandroehõ goeroenga malaʼika Lowalangi, iʼohe baero ira ba imane: 
ACT.5_1.20	Miʼae miʼoromaʼõ ami ba miʼombachaʼõ ba gosali ba niha sato daroma li fangorifi andrõ fefoe. 
ACT.5_1.21	Ba me no larongo daʼõ, ba mõi ira ba gosali, me moloeo sibai, mamahaõ ira. Ba me so gere seboea ba awõnia, ba lafakaoniʼõ zalaw̃a rafe seboea ba satoea ba Ndraono Gizeraëli fefoe, ba lafatenge, ba wangai jaʼira. 
ACT.5_1.22	Ba me mõi genoni, ba lõ lasõndra ba goeroenga. Ba lafoeli ira, laʼombachaʼõ, 
ACT.5_1.23	lamane: Noa sa moehaogõ wokoesi koeroenga, me soga, no so ba zinga mbawandroehõ zanaro, ba me no mabokai, ba lõ niha bacha. 
ACT.5_1.24	Ba me larongo niw̃aʼõra andrõ koemandra ba gosali ba ira ere seboea, ba aboe dõdõra, ba chõra andrõ, he wisa daʼõ dania. 
ACT.5_1.25	Ba so zangombacha chõra: Hiza, niha andrõ, nibeʼemi ba goeroenga, no so ba gosali, mamahaõ niha. 
ACT.5_1.26	Ba mõi goemandra, awõ genoni andrõ, lahalõ ira. Tenga niʼanõsõʼõ, ataʼoe sa ira niha sato, fa lõ lateboe kara ira. 
ACT.5_1.27	Ba laʼohe ira ba rafe seboea. 
ACT.5_1.28	Ba isofoe, chõra ere seboea, imane: No mahaogõ wangoemaʼõ chõmi, bõi mamahaõ ami, wangombacha tõi andrõ, ba hiza, anõnõ Jeroezalema famahaõmi mibeʼe, ba edõna ami miʼohe ba hoeloema ndro niha andrõ. 
ACT.5_1.29	Ba latema linia Fetero ba ira sinenge, lamane: 
ACT.5_1.30	No isoesoegi Lowalangi ndra toeada Jesoe andrõ, niboenoemi, nifanaw̃a ba dõla geoe. 
ACT.5_1.31	Daʼõ niʼalaw̃aʼõ Lowalangi jaw̃a, tangania kambõlõ, solohe ba sangorifi, ba wameʼe famalalini eraʼera ba Ndraono Gizeraëli, ba fangefa horõ. 
ACT.5_1.32	Ba jaʼaga zi so ba mbõrõ, ba niw̃aʼõ andre, awõ Geheha niʼamoniʼõ, nibeʼe Lowalangi ba zoloʼõ chõnia. 
ACT.5_1.33	Ba me larongo daʼõ, ba afõchõ sibai ba dõdõra, ba mamagõlõ ira, ba wamoenoe jaʼira. 
ACT.5_1.34	IV. 
ACT.5_1.35	Ba imane chõra: He jaʼami, Iraono Gizeraëli, miʼangelama, ba nilaoemi ba niha andrõ. 
ACT.5_1.36	Lõ ara na sa, ba maoso Doida andrõ, sangoemaʼõ seboea ia, ba mõi awõnia niha, mato õfa ngaotoe; ba no laboenoe ia ba tefazawili fefoe, ha waʼato zi fao chõnia, ba tobali faja. 
ACT.5_1.37	Aefa daʼõ, ba maoso Joeda andrõ, banoea Galilaia, me loeo latanõ ba zoera dõi niha, ba idõnisi niha, ba woloʼõ chõnia; ba niboenoe gõi daʼõ, ba nifazawili fefoe, ha waʼato zoloʼõ chõnia. 
ACT.5_1.38	Ba iadaʼe ba oew̃aʼõ chõmi: Mibõhõli niha andrõ, ba bõi mitegoe ira. Na moroi ba niha lala andrõ, awõ nilaoe andrõ, ba si lõ fozoe dania. 
ACT.5_1.39	Ba na moroi ba Lowalangi, ba tebai mitenaw̃a, fa bõi gõi samadaõ chõ Lowalangi ami. 
ACT.5_1.40	Ba laʼoʼõ chõnia; ba hoemede ira ba zinenge no mege, lafabõziʼõ, ba law̃aʼõ chõra, bõi latõtõi dõi Jesoe andrõ; ba laʼefaʼõ ira. 
ACT.5_1.41	Ba larõi saʼae rafe seboea, omoeso dõdõra, me no tetehe chõra, laʼoʼaja ira, bõrõ dõi andrõ. 
ACT.5_1.42	Ba lõ labato wamahaõ ba fangombacha Jesoe Keriso ba gosali ba ba nomo misa, ero maʼṍchõ. 
ACT.6_1.1	I. 
ACT.6_1.2	Ba lafaloechaʼõ nifahaõ sato si felendroea, lamane: Lõ omasiga, marõi daroma li Lowalangi, ba weʼamõi ngoningoni ba wemanga. 
ACT.6_1.3	Ba mifaigi niha, ba chõmi, jaʼami, ira talifoesõ, dafitoe, si sõchi toeria, si no fahõna Eheha ba faʼatoetoea, nifataroda ba halõw̃õ andrõ. 
ACT.6_1.4	Ba lõ teboelõ ndraʼaga ba wangandrõ ba ba halõw̃õ fangombacha taroma li. 
ACT.6_1.5	Ba omasi zato fefoe niw̃aʼõ andrõ, ba latoetoejoe Zitefano andrõ, niha si no fahõna famati ba Eheha niʼamoniʼõ, ba Filifo ba Ferochoro ba Nikanoro ba Timo ba Faremena ba Nikolaʼo, si no mõi banoeara, banoea Gandriochia, 
ACT.6_1.6	laʼohe ira ba zinenge, ba mangandrõ daʼõ ba latoefa hõgõra tanga. 
ACT.6_1.7	Ba monõnõnõnõ li Lowalangi, ba tobali ato sibai nifahaõ ba Jeroezalema, ato gõi gere, si fadoehoe tõdõ, solõʼõ. 
ACT.6_1.8	II. 
ACT.6_1.9	Ba maoso õsa ono zekola andrõ, sotõi sekola Liberitini ba banoea Girene ba banoea Alesandria ba ono zekola zi otarai Gilikia ba Azia, fahoehoeo ira chõ Zitefano. 
ACT.6_1.10	Ba tebai lalaw̃a waʼatoeatoea andrõ awõ Geheha chõnia, ba wahoehoeosa. 
ACT.6_1.11	Awena lafaweʼe niha, sangoemaʼõ: No marongo, me itandraw̃aisi Moze, awõ Lowalangi, daʼe. 
ACT.6_1.12	Ba laʼoʼooe niha sato, awõ zatoea, awõ zangila amachoita. Ba maoso ira, lasõbi daʼionia, laʼohe ba rafe seboea, 
ACT.6_1.13	ba laʼasogõ zi so ba mbõrõ, sofaja, sangoemaʼõ: Lõ ibatobato niha andre, wangosiwawõi naha niʼamoniʼõ andrõ, awõ goroisa. 
ACT.6_1.14	No marongo, me iw̃aʼõ: Idoedoegõ dania naha andrõ Jesoe andrõ, banoea Nazareta, ba iwoeʼai dania hoekoe andrõ, nibeʼe Moze chõda. 
ACT.7_1.1	I. 
ACT.7_1.2	Ba imane Sitefano: He jaʼami, ira talifoesõ, ba jaʼami, ira ama, mifondrondrongo! No iʼromaʼõ ia Lowalangi lachõmi andrõ chõ doeada Aberahamo, me so ia ba Mezofotamia, me lõʼõ na si mõi ia ba Harana, 
ACT.7_1.3	imane chõnia: ”Hetaʼõ ba danõmi ba ba dalifoesõoe ba ae ba danõ niʼoromaʼõgoe chõoe dania.” 
ACT.7_1.4	Ba iheta ia ba danõ Galedaia, ba Harana so ia. Ba me no mate namania, ba iheta ia ba daʼõ Lowalangi, iʼohe ba danõ andre, ba zi so ami iadaʼe. 
ACT.7_1.5	Ba lõ ibeʼe chõnia ba daʼe tanõ ondrõita, mitooe dania, sambalahe lõʼõ. Ba ifaboeʼoe linia, ibeʼe chõnia dania, ba chõ maʼoewoenia mitooe; he w̃aʼae lõ ono na chõnia. 
ACT.7_1.6	Imane sa Lowalangi: ”Si fatewoe gana dania maʼoewoemõ, ba danõ bõʼõ, ba laʼosawoejoe ira, ba lafakao, õfa ngaotoe fache. 
ACT.7_1.7	Ba oehoekoe dania soi andrõ, ba zi mõi sawoejoe ira, iw̃aʼõ Lowalangi; ba aefa daʼõ ba aheta ira, ba lafosoemange ndraʼõ ba danõ andre.” 
ACT.7_1.8	Ba no ibeʼe chõnia wawoeʼoesa li famoto andrõ, ba moʼono ia, Izaʼaki andrõ, ba iboto, me no aloea zi fitoe bongi; ba si manõ Gizaʼaki chõ Jakobo ba Jakobo ba woeroegõ andrõ, sifelendroea. 
ACT.7_1.9	Ba afõchõ dõdõ woeroegõ andrõ chõ Josefo, ba laʼamawa ba danõ Miseraji, ba itolo ia Lowalangi, 
ACT.7_1.10	ba iʼefaʼõ ba zamakao jaʼia fefoe, ba ibeʼe chõnia waʼeboea dõdõ ba faʼatoeatoea, fõna Waraʼo, razo Miseraji, ba ifataro koemandroe ba danõ Miseraji ia Faraʼo, ba barõ mbawania so zi samba omo ndra Faraʼo. 
ACT.7_1.11	Ba so lofo ba danõ Miseraji maʼasagõrõ, ba ba danõ Ganaʼana maʼasagõrõ, famakao seboea, ba lõ lasõndra gõ ira toeada. 
ACT.7_1.12	Ba me no irongo Jakobo, ba danõ Miseraji so wache, ba ifatenge ndra toeada, si fõfõna andrõ. 
ACT.7_1.13	Ba me lafoeli mõidania, ba iʼombachaʼõ ia Josefo chõ ndra talifoesõnia, ba terongo chõ Waraʼo dalifoesõ Josefo andrõ. 
ACT.7_1.14	Ba ifatenge Josefo, ifakaoniʼõ namania Jakobo, awõ zoroijomonia fefoe fitoe ngafoeloe a lima niha. 
ACT.7_1.15	Ba mõi misi tooe Jakobo, ba danõ Miseraji, ba mate, jaʼia ba ira toeada. 
ACT.7_1.16	Ba laʼohe ira misi jaw̃a, ba Zichema, labeʼe ba lewatõ andrõ, niʼõli Gaberahamo chõ nono Hemori, ba Zichema firõ mbõli. 
ACT.7_1.17	Ba itoegoe ahatõ mboeʼoe li andrõ, nifaboeʼoe Lowalangi chõ Gaberahamo, ba itoegoe tedooe ira, tobali ato, ba danõ Miseraji, 
ACT.7_1.18	irege so razo bõʼõ ba danõ Miseraji, si lõ mangila Josefo. 
ACT.7_1.19	Daʼõ zangonechesi ba niwada, ifakao ndra toeada, enaʼõ latiboʼõ nonora, enaʼõ bõi laʼorifi. 
ACT.7_1.20	Me loeo daʼõ toemboe Mose, ba ono si sõchi ia wamaigi Lowalangi, ba tõloe waw̃a laʼorifi ia ba nomo namania. 
ACT.7_1.21	Ba me no latiboʼõ ia, ba ihalõ ia ono Waraʼo alawe, ba iʼeʼeboea, ononia. 
ACT.7_1.22	Ba tefahaõ Moze ba ngawalõ waʼatoeatoea Ndrawa Miseraji fefoe, ba abõlõ ia ba hoehoeo ba ba nifazõchi dangania. 
ACT.7_1.23	Ba me no õfa woeloe fache ia, ba itõrõ tõdõnia wamaigi iwara, Iraono Gizeraëli. 
ACT.7_1.24	Ba me iʼila nifakao, ba zi lõ bõrõ, ba itolo, ilaoe mbalõ nifalangõgõ andrõ, iboenoe Ndrawa Miseraji andrõ. 
ACT.7_1.25	Ba iwai aboto ba dõdõ niwara, iʼefaʼõ iratangania Lowalangi, ba lõ aboto ba dõdõra. 
ACT.7_1.26	Ba mahemoloe õ, ba so ia, me fasoso ira, ba iʼaʼatoelõ ira enaʼõ, afoe labato, imane: Si fatalifoesõ ami, hana wa mifakao nawõmi, ba zi lõ bõrõ? 
ACT.7_1.27	Ba itoeliʼõ ia samalangõgõ awõnia no mege, imane: Ha niha zamataro jaʼoegõ salaw̃a ba sangoehoekoe, ba chõma? 
ACT.7_1.28	Hadia, õboenoe gõi ndraʼo enaʼõ, si mane famoenoemõ Dawa Miseraji andrõ, no menewi? 
ACT.7_1.29	Ba moloi Moze, ba niw̃aʼõnia andrõ, ba tobali si fatewoe ia ba danõ Midiano, moʼono ia ba daʼõ, ono matoea, domboea. 
ACT.7_1.30	Ba me no iroegi õfa woeloe fache, ba iʼoromaʼõ ia chõnia malaʼika, ba danõ si mate ba gahe hili Zinaʼi, ba holahola galitõ, ba ngafoe ndroi. 
ACT.7_1.31	Ba me iʼila daʼõ Moze ba ahõlihõli dõdõnia gangilata andrõ. Ba me iʼondrasi, ba wamaigi, ba hoemede Zoʼaja, imane: 
ACT.7_1.32	”Lowalangi ndra toeaoe ndraʼodo, Lowalangi ndra Aberahamo, Izaʼaki, Jakobo.” Ba manizinizi Moze, ataʼoe ia ifaigi. 
ACT.7_1.33	Ba imane chõnia Soʼaja: ”Heta mbadagahe ba gaheoe: tanõ niʼamoniʼõ sa danõ andrõ, ba zi so ndraʼoegõ. 
ACT.7_1.34	No oefaigi si bai wamakao banoeagoe andrõ, si so ba danõ Miseraji, ba fangarõngarõra ba no oerongo, ba no mõido tooe mangefaʼõ jaʼira, ba aine sa, daʼoefatenge ndraʼoegõ ba danõ Miseraji.” 
ACT.7_1.35	Moze andrõ, niʼositengagõra, me lamane: Ha niha zamataro jaʼoegõ salaw̃a ba sangoehoekoe? Daʼõ nifatenge Lowalangi salaw̃a ba sangefaʼõ, nitolo tanga malaʼika, sangoromaʼõ jaʼia chõnia, ba ngafoe ndroi andrõ. 
ACT.7_1.36	Daʼõ zamawoeʼa jaʼira, wamazõchi ilaʼila ba tandra, ba danõ Miseraji ba ba nasi sojo ba ba danõ si mate, õfa woeloe fache waʼara. 
ACT.7_1.37	Daʼõ Moze andrõ, sangoemaʼõ ba Ndraono Gizeraëli: ”Iʼasogõ chõmi Lowalangi zamaʼeleʼõ, si mane jaʼõ, talifoesõmi.” 
ACT.7_1.38	Daʼõ zi so ba waloechata andrõ, ba danõ si mate, awõ malaʼika andrõ, sihede chõnia, ba hili Zinaʼi, ba awõ ndra toeada, jaʼia zanema taroma li saoeri, ba wamaʼema chõda; 
ACT.7_1.39	jaʼia zi lõ edõna lafondrondrongo li ira toeada; latimba ia, ba lõ aefa dõdõra ba danõ Miseraji, 
ACT.7_1.40	wangoemaʼõ chõ Gaʼaroni: Fasõchi chõda Lowalangi, sowaõwaõ fõnada. Lõʼõ sa maʼila, hadia zi gõna Moze andrõ, sangeheta jaʼaga ba danõ Miseraji. 
ACT.7_1.41	Ba lafazõchi nono zaw̃i, me loeo daʼõ, ba labeʼe zoemange ba nadoe andrõ, ba omoeso dõdõra ba nifazõchi dangara andrõ. 
ACT.7_1.42	Ba iʼerogõ ira Lowalangi, iloeloe ira, enaʼõ lafosoemange zabõlõ mbanoea si jaw̃a; si mane nisoera ba zoera zamaʼeleʼõ: ”Hadia, no mibeʼe chõgoe zoemange nitaba ba soemange bõʼõ, si õfa woeloe fache no, ba danõ si mate, jaʼami Iraono Gizeraëli? 
ACT.7_1.43	Ba no miʼosaʼõ nose Molocho andrõ, awõ ndrõfi Lowalangi andrõ, Refano, famaedo andrõ, nifazõchimi, ba wangaloeloe chõnia. Ba oefawoeʼa ami, ba zi tambai Mbabilona oeʼohe ami.” 
ACT.7_1.44	No so chõ ndra toeada nose wamadoehoeʼõ andrõ, ba danõ si mate; no laʼoʼõ niw̃aʼõ zihede chõ Moze, wamazõchi jaʼia, laʼoʼõ wamaedo andrõ niʼilania. 
ACT.7_1.45	Laʼohe gõi ba danõ daʼõ ira toeada, me no latema, awõ Josoea, me lalaw̃a niha baero andrõ, nitimba Lowalangi fõna ndra toeada, iroegi loeo so Dawido, 
ACT.7_1.46	si faloecha faʼeboea dõdõ Lowalangi. Ba iʼandrõ, enaʼõ na isõndra naha chõ Lowalangi Jakobo. 
ACT.7_1.47	Ba Selomo zolaoe omo chõnia. 
ACT.7_1.48	Ba lõ iʼonahia Fondrege Zalaw̃a nifazõchi tanga niha; imane samaʼeleʼõ: 
ACT.7_1.49	”Dadaomagoe zoroego ba danedane gahegoe danõ. Hadia nomo nilaoemi chõgoe? iw̃aʼõ Soʼaja, ba hadia naha wolombase chõgoe. 
ACT.7_1.50	Tenga no tangagoe zamazõchi daʼe fefoe?” 
ACT.7_1.51	He jaʼami, sabeʼe bõrõ doeʼi, si lõ moeboto tõdõ ba tõgi dalinga! Lõ aetoe mamadaõ ami chõ Geheha niʼamoniʼõ, hoelõ si mane ira toeami, si manõ gõi ami. 
ACT.7_1.52	Hezo zamaʼeleʼõ, si lõ lagohi ira toeami? Ba no laboenoe zangõhõnagõ mangombacha faʼaso zatoelõ andrõ, niʼami bõli iadaʼe, niboenoemi, 
ACT.7_1.53	jaʼami, si no manema oroisa, nifaʼema malaʼika, ba si lõ moloʼõ jaʼia. 
ACT.7_1.54	II. 
ACT.7_1.55	Ba no fahõna chõnia Geheha niʼamoniʼõ, ba ifaõga hõrõnia ba zoroego, ba iʼila lachõmi Lowalangi, awõ Jesoe, si so ba gambõlõ Lowalangi; 
ACT.7_1.56	ba imane: Hiza, teboka zoroego, oeʼila ba so ba gambõlõ Lowalangi Nono Niha. 
ACT.7_1.57	Ba moeʼao ira, eboea lira, ladoehõ dõgi dalingara, lahoeroefai ia, ha sara dõdõ, 
ACT.7_1.58	ba latoeliʼõ baero mbanoea, ba lateboe kara. Ba si so ba mbõrõ andrõ, ba labeʼe samaigi noechara nono matoea, sotõi Saoelo. 
ACT.7_1.59	Ba lateboe kara Zitefano; ba mangandrõ ia, imane: 
ACT.7_1.60	Ba ibalõdoehini tooe danõ, moeʼao ia, eboea linia: 
ACT.8_1.1	I. 
ACT.8_1.2	Ba lakoʼo Zitefano niha sangataʼoefi Lowalangi, ba laʼeʼesi sibai ia. 
ACT.8_1.3	Ba ifoefoe mbanoea Jesoe Saoelo andrõ, itõrõi nomo misa, isõbi ndra matoea, awõ ndra alawe, ifabeʼeʼõ ba goeroenga. 
ACT.8_1.4	II. 
ACT.8_1.5	Ba me iroegi si tooe mbanoea Zamaria Filifo, ba iʼombachaʼõ chõra Keriso. 
ACT.8_1.6	Ba ha sara dõdõ niha sato, wamondrongo niw̃aʼõ Wilifo, me larongo ba me laʼila dandra andrõ, nifazõchinia. 
ACT.8_1.7	Ato zaheta bechoe, si so bechoe si raʼiõ, moeʼao ira, eboea li; ba ato zabeʼe, si mate dambai, awõ zomboejoemboejoe tõla. 
ACT.8_1.8	Ba tobali faʼomoeso dõdõ sabõlõbõlõ ba mbanoea andrõ.
ACT.8_1.9	III. 
ACT.8_1.10	Chõnia lafaigi fefoe, he iraono, ba he satoea, lamane: Daʼõ waʼabõlõ Lowalangi, niw̃aʼõ seboea ia. 
ACT.8_1.11	Ba lafaigifaigi chõnia, me no ara ahõlihõli dõdõra ibeʼe, ba wakelemoesania andrõ. 
ACT.8_1.12	Ba me mamati ira chõ Wilifo, sangombacha toeria mbanoea Lowalangi ba toeria dõi Jesoe Keriso, somoeso dõdõ, ba lafabajagõʼõ idanõ ira, ira matoea ba ira alawe. 
ACT.8_1.13	Ba Simoni andrõ gõi, ba mamati, ba me no tebajagõ idanõ ia, ba lõ irõirõi Wilifo, ba iʼila dandra andrõ, awõ waʼabõlõ andrõ, ba tobali dõdõnia. 
ACT.8_1.14	Ba me larongo sinenge ba Jeroezalema, laʼoʼõ li Lowalangi, ba Zamaria, ba lafatenge chõra Wetero ba Johane. 
ACT.8_1.15	Ba me laroegi si tooe, ba mangandrõ ira, ba chõra andrõ, enaʼõ tebeʼe chõra Geheha niʼamoniʼõ. 
ACT.8_1.16	Lõʼõ manõ na si mõi ia chõra, samõsa lõ sanema, ha fa no tebajagõ idanõ ira, ba dõi Jesoe Soʼaja. 
ACT.8_1.17	Awena latoefa hõgõra tanga, ba latema Geheha niʼamoniʼõ. 
ACT.8_1.18	Ba me iʼila Simoni, tebeʼe Geheha, na latoefa ira tanga sinenge, ba iʼohe chõra ganaʼa, 
ACT.8_1.19	imane: Mibeʼe chõgoe gõi waʼabõlõ andrõ, enaʼõ na itema Geheha niʼamoniʼõ nitoefagoe tanga. 
ACT.8_1.20	Imane chõnia Fetero: Jamõi ba waʼatekiko ganaʼaoe, awõ ndraʼoegõ! me õwai anaʼa mbõli mboeala Lowalangi andrõ! 
ACT.8_1.21	Lõ oerachaoe ba lõ sinemaoe ba daroma li andrõ; lõʼõ sa atoelõ dõdõoe fõna Lowalangi. 
ACT.8_1.22	Andrõ falalini geraʼeraoe, erogõ golalõw̃aoe andrõ, ba andrõ chõ Zoʼaja, ma atṍ iʼefaʼõ chõoe geraʼera dõdõoe, si lõ sõchi andrõ. 
ACT.8_1.23	Oroma sa chõgoe, wa no fahõna ba dõdõoe gawõchoe safeto, ba no ibõbõ ndraʼoegõ si lõ atoelõ. 
ACT.8_1.24	Ba itema linia Simoni, imane: Miʼandrõ chõ Zoʼaja, salahigoe, enaʼõ lõ itõrõ ndraʼo niw̃aʼõmi andrõ fefoe. 
ACT.8_1.25	Ba jaʼira, me no lafadoehoeʼõ li Zoʼaja, me no laʼombachaʼõ, ba lafoeli ira ba Jeroezalema, ba laʼojaʼõ banoea Ndrawa Zamaria, wanoeriagõ toeria somoeso dõdõ.
ACT.8_1.26	IV. 
ACT.8_1.27	Ba maoso ia, mõi ia. Ba hiza niha, Dawa Gaitiofia, salaw̃a, mandroe jomo, chõ Kandrake, razo Ndrawa Gaitiofia, ira alawe, nibeʼe barõ mbawa anaʼa razo fefoe; no mõi ia mangandrõ ba Jeroezalema. 
ACT.8_1.28	Ba mangawoeli ia, doemadao ia ba goeretania, mamaso soera Jesaja, samaʼeleʼõ andrõ. 
ACT.8_1.29	Ba imane Eheha chõ Wilifo: Ondrasi goereta andrõ, ba bõi rõirõi ia. 
ACT.8_1.30	Ba fagohi Wilifo, iʼondrasi ba irongo, mamaso soera Jesaja, samaʼeleʼõ, niha andrõ, ba imane: Hadia, aboto gõi ba dõdõoe nibasomõ? 
ACT.8_1.31	Ba imane: He oewisa sa, na lõ samobawa lala chõgoe? Ba iʼandrõ chõ Wilifo, mõi ia jaw̃a moedadao ba ngainia. 
ACT.8_1.32	Ba si mané ba zoera andrõ, nibasonia: ”Hoelõ mibiribiri teʼohe ia ba wanaba jaʼia, ba hoelõ nono mbiribiri, si lõ hedehede ba danga zogoeti boenia, si manõ gõi wa lõ hedehedenia. 
ACT.8_1.33	Ba waʼideʼidenia teʼetoeʼõ wangoehoekoe jaʼia; ha niha zanoetoenõ ngaʼõtõnia? teheta sa ba goeli danõ nosonia.” 
ACT.8_1.34	Ba itema li mandroe andrõ, imane chõ Wilifo: Oeʼandrõ chõoe, ha niha nitõrõ li zamaʼeleʼõ andrõ, wangoemaʼõ daʼõ? hadia, jaʼia, hadia niha bõʼõ? 
ACT.8_1.35	Ba moehede Wilifo, iʼotarai zoera daʼõ, itoeriagõ chõnia doeria somoeso dõdõ andrõ, chõ Jesoe. 
ACT.8_1.36	Ba me latõrõ lala, ba laroegi nidanõ, ba imane mandroe andrõ: Hiza nidanõ! Hadia wanenaw̃a, na tebajagõ idanõ ndraʼo? 
ACT.8_1.37	Ba imane Filifo: Na ahori dõdõoe wamati, ba tola. Itema linia, imane chõnia: Mamati ndraʼo Ono Lowalangi Jesoe Keriso andrõ. 
ACT.8_1.38	Ba iw̃aʼõ labadoegõ goereta, ba mõi ira tooe, ba nidanõ, daroea ira, Filifo mandroe andrõ, ba ibajagõ idanõ ia Filifo. 
ACT.8_1.39	Ba me no mõi ira mijaw̃a moroi ba nidanõ, ba iheta Wilifo Eheha Zoʼaja, ba lõʼõ saʼae iʼila ia mandroe andrõ; omoeso sa dõdõnia, ba wanõrõ lalania. 
ACT.8_1.40	Ba ba Gasoto tesõndra Wilifo, ba itõrõi danõ wanoeriagõ toeria somoeso dõdõ andrõ, idozigõ banoea, iroegi Kaizaria. 
ACT.9_1.1	I. 
ACT.9_1.2	iʼandrõ chõnia zoera, nibeʼe ba Ndramaseko ba zekola, enaʼõ ibõbõ na faloecha ia zoloʼõ hoekoe daʼõ, ira matoea ba ira alawe, ba iʼohe ba Jeroezalema. 
ACT.9_1.3	Ba ba wofanõ, me ahatõ ia ba Ndramaseko, ba iʼozoemagõ ifasoei ia haga, moroi si jaw̃a ba mbanoea. 
ACT.9_1.4	Ba alaoe tooe ia ba danõ, ba irongo li, imane chõnia: He Saoelo! he Saoelo! hana wa õgohido? 
ACT.9_1.5	Ba imane: He Soʼaja, ha niha ndraʼoegõ? Ba imane: Jesoe ndraʼo, nigohioe. 
ACT.9_1.6	Ba faoso ba ae ba mbanoea andrõ, ba law̃aʼõ chõoe he õwisa. 
ACT.9_1.7	Ba labadoegõ ira niha andrõ, awõnia ba lala, lõ hedehede; larongo sa li andrõ, ba lõ oroma chõra niha. 
ACT.9_1.8	Ba maoso Zaoelo moroi ba danõ, ba me ifehaga ia, ba lõ iʼila hadia ia; ba laʼohe dangania, lafasao ia ba Ndramaseko. 
ACT.9_1.9	Ba tõloe bongi lõ iʼila niha, lõ manga ia ba lõ ibadoe nidanõ.
ACT.9_1.10	Ba so ba Ndramaseko nifahaõ, Anania dõinia, ba imane ba daʼõ Soʼaja, ba gangilata: He Anania! Ba imane: Jaʼe ndraʼo, Toea! 
ACT.9_1.11	Ba imane chõnia Soʼaja: Faoso, ae ba newali andrõ, nifotõi ”sadõlõ” ba sofoe zotõi Saoelo andrõ, banoea Dareso, ba nomo Joeda. Hiza sa, mangandrõ ia, 
ACT.9_1.12	ba no iʼila niha, sotõi Anania, si mõi chõnia jomo, sanoefa hõgõnia tanga, enaʼõ ifoeli iʼila niha. 
ACT.9_1.13	Ba itema linia Anania, imane: He Toea, no ato zangombacha niha andrõ, nirongogoe, iʼabõlõgõ wamakao niʼamoniʼõ andrõ chõoe, ba Jeroezalema, law̃aʼõ. 
ACT.9_1.14	Ba ba daʼe, ba no latehe chõnia ere seboea, tola ibõbõ dozi si angarõfi li tõimõ. 
ACT.9_1.15	Ba imane chõnia Soʼaja: Aeʼe, me no fakake nitoejoe daʼõ chõgoe, ba wolohe ba niha baero tõigoe ba ba zalaw̃a ba ba Ndraono Gizeraëli. 
ACT.9_1.16	Oeʼoromaʼõ sa chõnia, ha waʼoja zi lõ tola lõ gõna ia famakao, bõrõ dõigoe andrõ. 
ACT.9_1.17	Ba mõi Ganania, mõi ia jomo ba nomo andrõ, itoefa hõgõ Zaoelo tangania, imane: He talifoesõgoe Saoelo, Soʼaja zamatenge jaʼo, Jesoe, sangoromaʼõ jaʼia chõoe, ba lala nitõrõoe, enaʼõ ifoeli õʼila niha, ba enaʼõ tehõna chõoe Geheha niʼamoniʼõ 
ACT.9_1.18	Ba iʼanemaʼõ aboʼa ba hõrõnia zi hoelõ hoenahoena, ba ifoeli iʼila niha; ba maoso ia, ifabajagõʼõ idanõ ia, ba iʼā gõnia, fangabeʼenia. 
ACT.9_1.19	Ba so ia maʼifoe ba daʼõ ba Ndramaseko, awõ ndra nifahaõ. 
ACT.9_1.20	Ba iʼanemaʼõ iʼombachaʼõ Keriso, ba zekola, wa ono Lowalangi daʼõ. 
ACT.9_1.21	Ba tobali dõdõ dozi samondrongo daʼõ, ba lamane: Tenga daʼõ zamakiko no, ba Jeroezalema si angarõfi li tõi andrõ, ba si mõi ba daʼe, ba wamõbõ jaʼira ba ba wolohe jaʼira chõ ndra ere seboea? 
ACT.9_1.22	Ba itoegoe abõlõ na Zaoelo, fawoeka dõdõ niha Jehoeda, si fatewoe ba Ndramaseko, ibeʼe, wamaʼeleʼõ, wa Keriso Jesoe. 
ACT.9_1.23	Ba me no ara maʼifoe, ba mamagõlõ niha Jehoeda, ba wamoenoe jaʼia. 
ACT.9_1.24	Ba irongo Saoelo dõdõra andrõ. Ba manaro gõi ira ba mbawa gõli, bongi maʼṍchõ, ba wamoenoe jaʼia. 
ACT.9_1.25	Ba latolo ia nifahaõnia ba zi bongi, ladada baero gõli, ba ragaraga. 
ACT.9_1.26	Ba me no iroegi Jeroezalema, ba itandraigõ ifaogõ ia chõ ndra nifahaõ, ba aʼoi ataʼoe ira, lõ fadoehoe dõdõra, wa no nifahaõ ia. 
ACT.9_1.27	Ba itolo ia Baranaba, iʼohe chõ ndra sinenge, idoenõdoenõ chõra, he wisa wangilania Soʼaja ba lala, awõ wa no moehede chõnia, ba he wisa wamahaõnia, wangombacha tõi Jesoe, ba Ndramaseko, wa lõ aiwõ ia. 
ACT.9_1.28	Ba faofao ia chõra, ba Jeroezalema, heza mõi ira, ba lõ aiwõ ia, wamahaõ, wangombacha tõi Zoʼaja. 
ACT.9_1.29	Ba moehede ia gõi ba Ndrawa Heleni, fahoehoeo ira, ba jaʼira, ba laʼaloei wamoenoe jaʼia. 
ACT.9_1.30	Ba me larongo daʼõ talifoesõ, ba laʼohe ia misi tooe ba Kaizaria, ba lafatenge ba Dareso. 
ACT.9_1.31	Ba ohahaoe dõdõ mbanoea Jesoe, ba danõ Joedaia maʼasagõrõ, awõ ba Zamaria, itoegoe aro ira, ba latõrõ lala Zoʼaja, laʼataʼoefi ia, ba fahõna chõra wondrara dõdõ chõ Geheha niʼamoniʼõ. 
ACT.9_1.32	II. 
ACT.9_1.33	Ba faloecha ia ba daʼõ niha, Ainea dõinia, si no mew̃aloe fache faʼara tooe ba zalo manõ, si mate dambai. 
ACT.9_1.34	Ba imane chõnia Fetero: He Ainea! Ifadõhõ wõchõoe Jesoe Keriso; faoso, ba jaʼoegõ mamazõchi naha wemõrõ chõoe. Ba iʼanemaʼõ maoso. 
ACT.9_1.35	Ba oi laʼila ia banoea Lida fefoe ba banoea Zarona, ba laʼoʼõ chõ Zoʼaja. 
ACT.9_1.36	III. 
ACT.9_1.37	Ba tobali, me loeo daʼõ, ba mofõchõ ia ba mate. Ba lafemondri ia, ba labeʼe ba mbateʼe ba zi sagõtõ. 
ACT.9_1.38	Ba me no ahatõ ba Jofe Lida andrõ, ba me no larongo ira nifahaõ, so ba daʼõ Wetero, ba lafatenge chõnia niha, daroea, sangandrõ chõnia: Bõi aragõ weʼamõi chõma. 
ACT.9_1.39	Ba maoso Wetero, mõi ia awõra. Ba me iroegi, ba laʼohe ia ba zi sagõtõ, ba laʼondrasi ia fefoe lacha mbanoea, megeʼege ira, ba laʼoromaʼõ chõnia noecha andrõ, awo lembe, nifazõchi Doreka andrõ, me so ia chõra. 
ACT.9_1.40	Ba ifofanõ ira baero fefoe Fetero, ibalõdoehini tooe zalo, mangandrõ; ba ibaliʼõ ia ba mboto zi mate andrõ, imane: Faoso, Tabita! Ba ifehaga ia, ba me iʼila Wetero, ba moedadao ia. 
ACT.9_1.41	Ba iʼoroʼõ chõnia danga, ifazizio. Ba hoemede ia ba niʼamoniʼõ ba ba lacha mbanoea andrõ, ba iʼoromaʼõ chõra, no aoeri. 
ACT.9_1.42	Ba terongo ba mbanoea Jofe, fefoe, ba ato zamati chõ Zoʼaja. 
ACT.9_1.43	Ba ara Wetero ba Jofe, tome Zimoni toeka goeli zaw̃i.
ACT.10_1.1	Ba so ba Kaizaria niha, Konelio dõinia, koemandra zaradadoe Gitalia andrõ; 
ACT.10_1.2	niha satoelõ tõdõ, sangataʼoefi Lowalangi, awõ zoroijomonia fefoe; oja ibeʼe ba zi noemana ameʼela, ba si lõ mamalõmalõ wangandrõnia chõ Lowalangi. 
ACT.10_1.3	Ba iʼila ba gangilata, oroma sibai, malaʼika Lowalangi, si mõi jomo chõnia, so labõzi tõloe, imane chõnia: He Konelio! 
ACT.10_1.4	Ba itõngõ, ataʼoe ia, imane: Hadia daʼõ, Toea? Ba imane chõnia: No itõrõ tõdõ Lowalangi, si jaw̃a, wangandrõoe ba ameʼelamõ andrõ. 
ACT.10_1.5	Ba iadaʼe, ba fatenge niha ba Jofe, ba fakaoniʼõ Zimoni andrõ, 
ACT.10_1.6	nifotõi Fetero; no mõi ia tome chõ Zimoni andrõ, toeka goeli zaw̃i, ba mbewe nasi so nomonia. 
ACT.10_1.7	Ba me no mofanõ malaʼika andrõ, sihede chõnia, ba hoemede ia ba zawoejoenia, daroea, ba ba zaradadoe samõsa, sangataʼoefi Lowalangi, 
ACT.10_1.8	ngoningoninia, ba me no idoenõdoenõ chõra fefoe hadia ia, ba ifatenge ira ba Jofe. 
ACT.10_1.9	Ba sara wongi, me so ira ba lala, me ahatõ saʼae ira ba mbanoea, ba mõi jaw̃a Wetero ba zi sagõtõ, mangandrõ, so laloeo. 
ACT.10_1.10	Ba olofo ia, omasi ia manga. Ba me laʼasiwai gõnia, ba abeta nosonia. 
ACT.10_1.11	Ba iʼila, teboka mbanoea si jaw̃a, ba noemalõ mitooe nahia, hoelõ lembe sebolo, nifotaw̃itaw̃i fatalinga si õfa, wanada jaʼia ba goeli danõ. 
ACT.10_1.12	So bacha fefoe ngawalõ zaliw̃aliw̃a ba danõ, si õfa ahe, ba fefoe ngawalõ goeõkoeõ ba danõ, ba fefoe ngawalõ wofo ba daloe mbanoea. 
ACT.10_1.13	Ba so zihede chõnia, imane: Faoso, Fetero, taba ba ā! 
ACT.10_1.14	Ba imane Fetero: Ai, tebai Toea, me lõ oerai oeʼā zi lõ sõchi, awõ zi raʼiõ. 
ACT.10_1.15	Ba imane zoei chõnia sihede andrõ: Bõi bali si lõ sõchi nihaogõ Lowalangi. 
ACT.10_1.16	Ba medõloe zi manõ, ba iʼanemaʼõ tedõni mijaw̃a ba mbanoea si jaw̃a nahia andrõ. 
ACT.10_1.17	Ba me iboesi tõdõ Fetero, hadia gangilata andrõ, niʼilania, ba hiza, ba no so tooe niha andrõ, nifatenge Konelio, no lasofoe nomo Zimoni. 
ACT.10_1.18	Ba moeʼao ira, lasofoe, na so ba daʼõ tome Zimoni, nifotõi Fetero. 
ACT.10_1.19	Ba me ifatooetooe na tõdõnia Fetero gangilata andrõ, ba imane Eheha chõnia: Hiza niha, sangaloei jaʼoegõ, 
ACT.10_1.20	ba faoso, ae tooe, ba ae awõra, bõi manoefa dõdõoe, me no jaʼo zamatenge jaʼira. 
ACT.10_1.21	Ba mõi tooe Wetero, iʼondrasi niha andrõ, imane: Hiza, jaʼodo niʼaloeimi. Hadia mbõrõ, wa so ami? 
ACT.10_1.22	Ba lamane: Konelio andrõ, koemandra, niha satoelõ tõdõ, sangataʼoefi Lowalangi, si sõchi toeria gõi ba niha Jehoeda fefoe; no ifaw̃aʼõgõ chõnia Lowalangi ba malaʼika niʼamoniʼõ, ifakaoniʼõ ndraʼoegõ ba nomonia, ba wamondrondrongo niw̃aʼõoe. 
ACT.10_1.23	Ba iʼohe ira jomo, ibeʼe gõra. Ba sara wongi, ba mõi ia, fao ia chõra: ba mõi awõnia dalifoesõ õsa, banoea Jofe. 
ACT.10_1.24	Ba mahemoloe õ, ba laroegi Kaizaria. Ba no ibalobaloi ira Konelio, no ikaoni zahatõ chõnia, awõ zabõlõ fahoewoe chõnia. 
ACT.10_1.25	Ba me mõi jomo Wetero, ba ifaondragõ ia Konelio, itoehi danõ fõnania, mangaloeloe. 
ACT.10_1.26	Ba ifaoso Fetero, imane: Faoso! niha gõi ndraʼodo. 
ACT.10_1.27	Ba fahoehoeo ira, mõi ira jomo, ba iʼila zato, si no so ba daʼõ, Fetero. 
ACT.10_1.28	Ba imane chõra: Miʼila, lõ tõla ba niha Jehoeda, oroedoe ia ba niha bõʼõ, ba lõ tola mõi ia chõra; ba chõgoe, ba no iʼoromaʼõ Lowalangi, bõi oew̃aʼõ, si lõ sõchi, ba ma si raʼiõ niha, gofoe ha niha ia. 
ACT.10_1.29	Andrõ gõi lõ oefadaõ weʼamõi, me lafakaoniʼõ ndraʼodo. Oesofoe iadaʼe, hadia mbõrõ, wa no mifakaoniʼõ ndraʼo? 
ACT.10_1.30	Ba imane Konelio: Õfa bongi maʼõchṍ, me mangandrõ ndraʼo, jomo ba daʼe chõgoe, me labõzi tõloe, ba hiza niha, si so fõnagoe, sobaroe sihaga, 
ACT.10_1.31	ba imane: He Konelio! No tefondrondrongo wangandrõoe ba no itõrõ tõdõ Lowalangi gameʼelamõ andrõ. 
ACT.10_1.32	Andrõ fatenge ba Jofe, ba fakaoniʼõ Zimoni andrõ, nifotõi Fetero; no mõi ia tome ba nomo Zimoni, toeka goeli zaw̃i, ba mbewe nasi. 
ACT.10_1.33	Ba oeʼanemaʼõ oefatenge chõoe, ba sõchi me no so ndraʼoegõ. Ba no soga fefoe iadaʼe, fõna Lowalangi, ba wamondrondrongo fefoe niw̃aʼõ Zoʼaja chõoe. 
ACT.10_1.34	Ba hoemede Wetero, imane: 
ACT.10_1.36	Daʼõ daroma li andrõ, nifaʼoheʼõnia ba Ndraono Gizeraëli, wamatoeriagõʼõ faʼohahaoe dõdõ chõ Jesoe Keriso, no daʼõ Zoʼaja niha fefoe. 
ACT.10_1.37	No mirongo doeria andrõ, ba danõ Joedaia maʼasagõrõ, si bõrõgõ ba Galilaia, me no aefa wamajagõ idanõ andrõ, niʼombachaʼõ Johane; 
ACT.10_1.38	Jesoe andrõ, banoea Nazareta, fombajoini Lowalangi jaʼia, Eheha niʼamoniʼõ ba faʼabõlõ, sanõrõi tanõ, wanolo niha ba famadõhõ fõchõ nifakao Gafõcha fefoe, me no itolo ia Lowalangi. 
ACT.10_1.39	Ba jaʼaga zi so ba mbõrõ ba nilaoenia fefoe, he ba danõ niha Jehoeda, ba he ba Jeroezalema, ba no lataw̃i ia ba dõla geoe, no laboenoe. 
ACT.10_1.40	Daʼõ nisoesoegi Lowalangi, me no aefa zi doea wongi, ba no ibeʼe oroma ia. 
ACT.10_1.41	tenga ba niha sato, ha ba zamadoehoeʼõ andrõ, nihõnagõ Lowalangi wanoetoejoe jaʼira, chõma, si no oroedoe manga chõnia, zi no mamadoe idanõ awõnia, me no aefa maoso ia moroi ba ngai zi mate. 
ACT.10_1.42	Ba no iw̃aʼõ chõma wangombacha ba niha andre ba famadoehoeʼõ, wa daʼõ nihonogõi Lowalangi sangoehoekoe niha saoeri awõ zi no mate. 
ACT.10_1.43	Jaʼia nifadoehoeʼõ zamaʼeleʼõ, fefoe, wa ba dõinia lasõndra wameta horõ dozi si fadoehoe tõdõ chõnia. 
ACT.10_1.44	Ba lõʼõ na saetoe wehede andrõ, ba aechoe Geheha niʼamoniʼõ ba zamondrongo taroma li andrõ fefoe, 
ACT.10_1.45	Ba tobali dõdõ zamati niboto, fefoe, ha waʼato ira, zi no fao chõ Wetero, weʼamõi, me telaoe gõi ba niha baero gameʼela andrõ, Eheha niʼamoniʼõ. 
ACT.10_1.46	Larongo saʼae, molaoe li bõʼõ ira ba lasoeno Lowalangi. Ba imane Fetero: Hadia, tola tatenaw̃a nidanõ, fa bõi tebajagõ idanõ daʼe, si no manema Eheha niʼamoniʼõ, si mane jaʼaga? 
ACT.10_1.47	Ba iw̃aʼõ chõra lafabajagõʼõ idanõ ira, ba dõi Jesoe Keriso. Ba laʼandrõ chõnia, enaʼõ iʼaragõ ia maʼifoe chõra.
ACT.11_1.1	I. 
ACT.11_1.2	Ba me so moroi si tooe Wetero, me mõi ba Jeroezalema, 
ACT.11_1.3	ba lategoe ia niboto, lamane: No mõiʼõ ba niha si lõ moeboto, no oroedoe manga ndraʼoegõ chõra. 
ACT.11_1.4	Ba ibõrõtaigõ Fetero, izarazara wanoetoenõ chõra, imane: 
ACT.11_1.5	Sodo ba Jofe, mangandrõ ndraʼo; ba oeʼila, me abeta nosogoe, gangilata, nahia silalõ mitooe, hoelõ lembe sebolo, nifotaw̃itaw̃i fatalinga si õfa, wanada jaʼia moroi ba mbanoea si jaw̃a, ba iroegi ndraʼodo. 
ACT.11_1.6	Ba oetõngõ, oefaigifaigi, ba oeʼila bacha zaliw̃aliw̃a ba danõ, si õfa ahe, awõ goetoe ndroeʼoe si faraʼoe ba koeõkoeõ ba fofo ba daloe mbanoea. 
ACT.11_1.7	Ba oerongo gõi li, imane chõgoe: Faoso Fetero, taba ba ā! 
ACT.11_1.8	Ba oemane: Ai tebai, Toea, me lõ irai itõrõ mbawagoe si lõ sõchi ba si raʼiõ. 
ACT.11_1.9	Ba itema zoei ligoe sihede andrõ, moroi ba mbanoea si jaw̃a, imane: Bõi bali si lõ sõchi nihaogõ Lowalangi. 
ACT.11_1.10	Ba medõloe zi manõ, ba tedõni zoei mijaw̃a, ba mbanoea si jaw̃a, fefoe. 
ACT.11_1.11	Ba hiza, ba daʼõ sibai so baolajama nomo andrõ, ba zi soga, niha andrõ, nifatenge chõgoe, moroi ba Kaizaria. 
ACT.11_1.12	Ba iw̃aʼõ chõgoe Eheha, mõido awõra, bõi manoefa dõdõgoe. Ba mõi gõi awõgoe dalifoesõ, si daõnõ andre, ba mõiga jomo ba nomo niha andrõ. 
ACT.11_1.13	Ba iʼombachaʼõ chõma, he wisa wangilania malaʼika andrõ, jomo chõnia, sangoemaʼõ: Fatenge ba Jofe, ba fakaoniʼõ Zimoni andrõ, nifotõi Fetero, 
ACT.11_1.14	daʼõ zangoemaʼõ chõoe taroma li, fangorifioe, ba fangorifi zoroijomooe fefoe. 
ACT.11_1.15	Ba me oebõrõtaigõ fahoehoeo, ba aechoe Geheha niʼamoniʼõ ba chõra, si mane ba chõda gõi, ba mbõrõta. 
ACT.11_1.16	Ba itõrõ tõdõgoe niw̃aʼõ Zoʼaja, me imane: ”Idanõ nibajagõ Johane, ba jaʼami, ba nibajagõ Eheha niʼamoniʼõ.” 
ACT.11_1.17	Ba na faoma gameʼela, nibeʼe Lowalangi chõra nibeʼenia chõda, samati chõ Zoʼaja jaʼita, Jesoe Keriso, ba ha niha ndraʼo? Hadia tola oetenaw̃a Lowalangi? 
ACT.11_1.18	Ba me larongo daʼõ, ba lõ hedehedera, ba lasoeno Lowalangi, lamane: Ba noa sa ibeʼe ba niha baero gõi Lowalangi wamalalini eraʼera ba wangorifi. 
ACT.11_1.19	II. 
ACT.11_1.20	Ba so õsa ba chõra, Dawa Gifero ba banoea Girene, daʼõ zangombacha ba Ndrawa Heleni gõi, me laroegi Gandriochia, latoeriagõ chõra Jesoe, Soʼaja. 
ACT.11_1.21	Ba itolo ira tanga Zoʼaja, ba ato zi fadoehoe tõdõ, laʼoʼõ chõ Zoʼaja. 
ACT.11_1.22	Ba terongo doeria andrõ chõra, ba dõgi dalinga mbanoea Jesoe ba Jeroezalema, ba lafatenge Mbaranaba, ba Gandriochia. 
ACT.11_1.23	Ba me iroegi, me iʼila waʼeboea dõdõ Lowalangi andrõ, ba omoeso dõdõnia, ba ifarooe dõdõra fefoe, enaʼõ na laʼaroʼõ dõdõ wangiagõ chõ Zoʼaja, 
ACT.11_1.24	me no niha si sõchi ia ba me no fahõna chõnia Geheha niʼamoniʼõ, awõ wamati. Ba ato niha si tefabõbõ chõ Zoʼaja. 
ACT.11_1.25	Ba mõi ia ba Dareso, ba wangaloei Saoelo andrõ, ba me no isõndra, ba iʼohe ba Gandriochia. 
ACT.11_1.26	Ba tobali dõfi waʼara faloechaloecha ira ba mbanoea andrõ, ba ato nifahaõra niha, ba ba Gandriochia mbõrõta, wa labeʼe tõi nifahaõ niha Keriso. 
ACT.11_1.27	III. 
ACT.11_1.28	Ba maoso zi samõsa daʼõ, Agabo dõinia, ifaʼeleʼõ moroi ba Geheha lofo seboea, si so dania ba goeli danõ maʼasagõrõ; saloea me loeo Kaizaro Kalaoedio. 
ACT.11_1.29	Ba lahonogõi ira nifahaõ fefoe, lafaʼoheʼõ dolotolo ba dalifoesõ ba Joedaia, eboea labeʼe seboea anaʼa. 
ACT.11_1.30	Ba aloea gõi lafaʼoheʼõ chõ zatoea, Baranaba ba Saoelo zolohe. 
ACT.12_1.1	I. 
ACT.12_1.2	Ba iboenoe siʼõli Jakobo, talifoesõ Johane. 
ACT.12_1.3	II. 
ACT.12_1.4	Ba me no ifaraʼoeʼõ, ba ifabeʼeʼõ ba goeroenga, ibeʼe ba danga zaradadoe si mendrõfa wa daõfa, ba wanaro jaʼia, edõna ifaʼeleʼõ ba niha sato, na aefa wasa. 
ACT.12_1.5	Ba latarogõ saʼae Wetero ba goeroenga. Ba mangandrõ chõ Lowalangi mbanoea, ba chõnia, moroi siʼaikõ ba dõdõra. 
ACT.12_1.6	Ba me ifaʼeleʼõ enaʼõ Herode, ba ba gotaloea zaradadoe si daroea mõrõ Wetero, ba zi bongi andrõ, doea rozi rate mbilagoenia, ba so zanaro ba ngai mbawandroehõ goeroenga. 
ACT.12_1.7	Ba hiza, so malaʼika Zoʼaja, ba so haga, sihaga ba mbateʼe andrõ. Ba ibõzi ngai Wetero, isoesoegi, imane: Faoso, aliogõ! Ba atoroe mbilagoe ba dangania. 
ACT.12_1.8	Ba imane chõnia malaʼika andrõ: Amõbõ taloe ba amadagahe mbadagahemõ! Ba iʼoʼõ daʼõ. Ba imane chõnia: Amaroe mbaroemõ seboea, ba oʼõ ndraʼo! 
ACT.12_1.9	Ba mõi ia baero, iʼoʼõ, lõ iʼila wa si doehoe nilaoe malaʼika andrõ, iwai sa angilata niʼilania. 
ACT.12_1.10	Ba me no latõrõ naha zanaro, si fõfõna laroegi, awõ naha wanete daʼõ, ba laroegi mbawandroehõ siʼõli andrõ, lala ba newali, ba teboka manõ daʼõ fõnara; ba mõi ira baero, latõrõ newali si sara, ba iʼanemaʼõ iheta ia chõnia malaʼika andrõ. 
ACT.12_1.11	Ba imane Fetero, me iʼeraʼera tõdõnia: Awena oeʼila, si ndroehoendroehoe, no ifatenge malaʼikania Soʼaja, ba no iʼefaʼõ ndraʼo ba danga Herode ba ba nibalobaloi niha Jehoeda fefoe. 
ACT.12_1.12	Ba me no aboto ba dõdõnia daʼõ, ba iroegi nomo Maria andrõ, ina Johane, nifotõi Mareko; ba no ato zowoelo ba daʼõ, mangandrõ. 
ACT.12_1.13	Ba me ibõkõ mbawandroehõ fõna, ba so nono alawe, Rode dõinia, ba wamondrongo, 
ACT.12_1.14	ba me irongo li Wetero, ba lõ ibokai mbawandroehõ, ba waʼomoeso dõdõ, fagohi ia, isaw̃a jomo, iʼombachaʼõ, so baero Wetero. 
ACT.12_1.15	Ba lamane chõnia: Owõhõʼõ! Ba lõ ibõhõli, si doehoe iw̃aʼõ. Ba lamane: Malaʼikania. 
ACT.12_1.16	Ba itohoegõ wamõkõ Fetero; ba me labokai, ba laʼila ia, ba tobali dõdõra. 
ACT.12_1.17	Ba ifazaw̃a dangania chõra, bõi hoemede ira, ba idoenõdoenõ, heiwisa Soʼaja, wangefaʼõ jaʼia ba goeroenga, ba imane: Miʼombachaʼõ chõ Jakobo ba ba dalifoesõ. Ba mofanõ ia, isaw̃a naha bõʼõ. 
ACT.12_1.18	Ba me moloeo, ba tenga ha maʼifoe w̃aʼaboe dõdõ zaradadoe andrõ, hadia chõ Wetero andrõ. 
ACT.12_1.19	Ba me isofoe ia Herode ba me lõ isõndra, ba isechegõ zanaro, ba iw̃aʼõ laboenoe. Ba mõi ia misi tooe, irõi Joedaia, isaw̃a Kaizaria, ba daʼõ soso ia.
ACT.12_1.20	III. 
ACT.12_1.21	Ba ha samoeza moʼõchõ, ba iʼobaroe mbaroe razo Herode moedadao ia ba dadaomania andrõ, ba moehede ia chõra. 
ACT.12_1.22	Ba moeʼao niha sato chõnia: Li Lowalangi daʼõ, ba tenga li niha. 
ACT.12_1.23	Ba iʼanemaʼõ ibõzi ia malaʼika Zoʼaja, me tenga Lowalangi ifoesoemange; ba mate ia, niʼā goekoeõ. 
ACT.12_1.24	Ba monõnõnõnõ li Lowalangi, tobali ato ira. 
ACT.12_1.25	Ba mangawoeli Mbaranaba, awõ Zaoelo, moroi ba Jeroezalema, me no laʼasiwai wameʼe tolotolo andrõ, ba laʼohe awõra Johane andrõ, nifotõi Mareko. 
ACT.13_1.1	I. 
ACT.13_1.2	Ba me lafosoemange Zoʼaja ba me mamoni ira, ba imane Eheha niʼamoniʼõ: Miʼoniagõ chõgoe Mbaranaba andrõ, awõ Zaoelo ba halõw̃õ andrõ, ba nikaonigoe jaʼira. 
ACT.13_1.3	Ba mamoni ira, ba mangandrõ, ba latoefa hõgõra tanga, ba lafofanõ. 
ACT.13_1.4	Ba jaʼira, nifatenge Geheha niʼamoniʼõ, ba mõi misi tooe ba Zeloikia, ba moroi ba daʼõ molojo ira, lasaw̃a Gifero. 
ACT.13_1.5	Ba me no laroegi Zalami, ba mangombacha li Lowalangi ira, ba zekola niha Jehoeda. Ba fao gõi chõra Johane, ngoningonira. 
ACT.13_1.6	II. 
ACT.13_1.7	si so chõ goemandroe, Seregio Faoelo; ba no niha satoeatoea goemandroe andrõ. Ba ifakaoniʼõ chõnia ndra Baranaba Saoelo koemandroe andrõ, omasi ia ifondrondrongo li Lowalangi. 
ACT.13_1.8	Ba itenaw̃a ira Elima, (si manõ dõinia, na laʼali) seboea elemoe andrõ, iʼaloei wamaeloengoe koemandroe, fa bõi fadoehoe dõdõnia. 
ACT.13_1.9	Ba inehegõ ia Saoelo, sotõi Faoeloe gõi, si no fahõna Eheha niʼamoniʼõ, 
ACT.13_1.10	imane: He ono Gafõcha, si no fahõna faʼoneche ba falimosa fefoe, sanoezoe tõdõ satoelõ fefoe, hadia ia, lõ õbato wamilaʼõ lala sadõlõ andrõ chõ Zoʼaja? 
ACT.13_1.11	Ba iadaʼe ba hiza, ba ichamõ ndraʼoegõ tanga Zoʼaja ba aoeʼa ndraʼoegõ, ba lõ õʼila loeo, irege no iroegi baw̃a chõoe. Ba iʼanemaʼõ ihawoei ia faʼandroendroemõ ba faʼogõmigõmi, ba mowaõwaõ ia misa, mangaloei solohe tangania. 
ACT.13_1.12	Ba me iʼila daʼõ koemandroe, ba fadoehoe dõdõnia, tobali dõdõnia ba hoekoe Zoʼaja.
ACT.13_1.13	III. 
ACT.13_1.14	Ba jaʼira, ba latõrõ danõ, ba laroegi Gandriochia ba Wizidia, ba mõi ira ba zekola, me loeo sabato, moedadao ira. 
ACT.13_1.15	Ba me no aefa wombaso soera goroisa, awõ zoera zamaʼeleʼõ, ba lafahedeʼõ chõra satoea zekola, lamane: Na so hadia ia chõmi, jaʼami, ira talifoesõ, niw̃aʼõ ba zato, famarooe dõdõ, ba miw̃aʼõ. 
ACT.13_1.16	Ba maoso Waoelo, ifazaw̃a dangania, ba imane: He jaʼami, Iraono Gizeraëli ba jaʼami, sangataʼoefi Lowalangi, mifondrondrongo! 
ACT.13_1.17	No itoejoe ndra toeada Lowalangi Ndraono Gizeraëli andrõ, ba no iʼeboeaʼõ soi andrõ, me si fatewoe ira ba danõ Miseraji, ba no iheta ira ba daʼõ tangania sabõlõ andrõ. 
ACT.13_1.18	Ba mato õfa woeloe fache waʼara irorogõ ira ba danõ si mate andrõ, 
ACT.13_1.19	ba fitoe soi ihori ba danõ Ganaʼana ba ibeʼe chõra danõra andrõ, ondrõita mitooe. 
ACT.13_1.20	Ba aefa daʼõ, ba iʼasogõ chõra zangoehoekoe, mato õfa ngaotoe a lima woeloe fache waʼara, iroegi Zamoeʼeli, samaʼeleʼõ andrõ. 
ACT.13_1.21	Ba iʼotarai daʼõ, ba laʼandrõ razo, ba ibeʼe chõra Lowalangi Zaoelo andrõ, ono Gisi, mado Mbenijami, õfa woeloe fache. 
ACT.13_1.22	Ba me no itiboʼõ daʼõ, ba ibeʼe razo Dawido andrõ, nifadoehoeʼõnia, me imane: ”No oesõndra Dawido, ono Gizaʼi andrõ, niha somasi dõdõgoe, soloʼõ fefoe zomasido.” 
ACT.13_1.23	Ba maʼoewoe daʼõ no iʼasogõ Lowalangi sangorifi Iraono Gizeraëli Jesoe, dali gamaboeʼoela li andrõ, 
ACT.13_1.24	me no aefa iʼombachaʼõ Johane fõna waʼasonia andrõ, wamajagõ idanõ andrõ, ba wamalalini eraʼera, ba Ndraono Gizeraëli fefoe. 
ACT.13_1.25	Ba me awai halõw̃õ Johane andrõ, ba imane: Hadia ba dõdõmi, ha niha ndraʼodo? Tenga jaʼodo; hiza sa, so foerigoe dania zambõ ndraʼo oetotoʼõ mbadagahe ba gahenia. 
ACT.13_1.26	He jaʼami, ira talifoesõ, madooe Gaberahamo, ba ha niha ba chõmi, sangataʼoefi Lowalangi, chõmi tefaʼoheʼõ daroma li fangorifi andrõ. 
ACT.13_1.27	Lõʼõ sa aboto daʼõ ba dõdõ mbanoea Jeroezalema, ba he ba dõdõ zalaw̃ara, ba itõrõ gõi li zamaʼeleʼõ andrõ, nibasobaso, ero na loeo sabato, labeʼe, me laʼetoeʼõ hoekoe. 
ACT.13_1.28	Ba he lõ nisõndrara bõrõ wamoenoe, ba laʼandrõ zoei chõ Wilato, laboenoe ia. 
ACT.13_1.29	Ba me no latõrõ fefoe zi so ba zoera ba chõnia, ba laheta ia ba dõla geoe, labeʼe ba lewatõ. 
ACT.13_1.30	Ba no isoesoegi Lowalangi, moroi ba ngai zi mate. 
ACT.13_1.31	Ara maʼifoe iʼoromaromaʼõ ia chõra, si fao chõnia moroi ba Galilaia, weʼamõi misi jaw̃a ba Jeroezalema, samadoehoeʼõ jaʼia iadaʼe ba niha sato. 
ACT.13_1.32	Ba jaʼaga mangombacha chõmi amaboeʼoela li andrõ chõ ndra toea, wa no itõrõ sibai daʼõ Lowalangi ba maʼoewoe, chõda, me isoesoegi Jesoe. 
ACT.13_1.33	Si mane si so ba zinoenõ fanete zi fõfõna andrõ: ”Onogoe ndraʼoegõ, maʼõchṍ andre no moʼonodo jaʼoegõ.” 
ACT.13_1.34	Ba imane wangombacha fanoesoeginia jaʼia moroi ba ngai zi mate, fa lõʼõ saʼae mangawoeli ia ba waʼobooe: ”Oebeʼe chõmi niʼamoniʼõ andrõ chõ Dawido, si ndroehoe andrõ.” 
ACT.13_1.35	Me imane gõi ba zi samboea: ”Lõ õfaʼilaʼõ waʼobooe ba niʼamoniʼõ andrõ chõoe. 
ACT.13_1.36	Noa sa mate Dawido, me no iʼoʼõ dõdõ Lowalangi, ba niha si sagõtõ andrõ, si faendronga chõnia, ba no teʼoroedoegõ ia chõ ndra toeania, ba no iʼila waʼobooe. 
ACT.13_1.37	Ba lõ niʼila nisoesoegi Lowalangi andrõ faʼobooe. 
ACT.13_1.38	Andrõ jaʼaboto ba dõdõmi, jaʼami, ira talifoesõ, teʼombachaʼõ chõmi wangefa horõ, soroi ba daʼõ; 
ACT.13_1.39	fefoe zi tebai aefa chõmi ba goroisa Moze, ba aefa ba daʼõ, ba zamati fefoe. 
ACT.13_1.40	Andrõ mifaigi, fa lõ itõrõ ami niw̃aʼõ ba zoera zamaʼeleʼõ andrõ: 
ACT.13_1.41	”Mifaigi, jaʼami, si lõ ba dõdõ, ba jaʼahõlihõli dõdõmi, jalõ oroma ami saʼae; me oehalõ halõw̃õ ba gõtõmi, halõw̃õ ba zi lõ fadoehoe dõdõmi, na so zanoetoenõ jaʼia chõmi.” 
ACT.13_1.42	Ba me larõi zekola, ba laʼandrõ chõra lafoeli, laʼombachaʼõ chõra daroma li andrõ, na loeo sabato dania. 
ACT.13_1.43	Ba me no aefa zekola, ba ato niha Jehoeda, awõ zi no mõi banoeara, samosoemange Lowalangi, soloʼõ ira Faoelo Baranaba. Ba fahoehoeo ira chõra, lafarooe dõdõra, fa bõi laboelõʼõ ira ba waʼeboea dõdõ Lowalangi andrõ. 
ACT.13_1.44	IV. 
ACT.13_1.45	Ba me laʼila niha sato andrõ niha Jehoeda andrõ, ba tesao waʼafõchõ dõdõra ba lafadaõ niw̃aʼõ Waoelo, mamadaõ ba manandraw̃a. 
ACT.13_1.46	Ba lamane ira Faoelo Baranaba, lõ aiwõ ira: 
ACT.13_1.48	Ba me larongo daʼõ niha baero, ba omoeso dõdõra ba lasoeno daroma li Zoʼaja, ba mamati, ha waʼato nihonogõi ba wanema faʼaoeri si lõ aetoe. 
ACT.13_1.49	Ba teʼombachaʼõ daroma li Zoʼaja, ba danõ andrõ maʼasagõrõ. 
ACT.13_1.50	Ba lafarooe niha Jehoeda ndra alawe zalaw̃a, sangataʼoefi Lowalangi, awõ zalaw̃a mbanoea, ba tobali lagohi ndra Faoelo Baranaba, lafofanõ ira ba danõra. 
ACT.13_1.51	Ba jaʼira, ba laʼanotogõ chõra gawoegawoe andrõ ba gahera, mõi ira ba Nikonia. 
ACT.13_1.52	Ba fahõna ba nifahaõ waʼomoeso dõdõ ba Eheha niʼamoniʼõ.
ACT.14_1.1	I. 
ACT.14_1.2	Ba lafarooe dõdõ niha baero niha Jehoeda si lõ moloʼõ, lafabõrõ ba dalifoesõ. 
ACT.14_1.3	Ba ara zoei maʼifoe ira ba daʼõ, lõ aiwõ ira wangombacha, bõrõ Zoʼaja, samadoehoeʼõ taroma li faʼeboea dõdõnia; ibeʼe chõra, lafazõchi tangara dandra, awõ gilaʼila. 
ACT.14_1.4	Ba fabali dõdõ mbanoea andrõ, so zi faʼawõ ba niha Jehoeda, ba so zi faʼawõ ba zinenge. 
ACT.14_1.5	Ba me maoso dõdõ niha baero, awõ dõdõ niha Jehoeda, fabaja salaw̃ara, ba wamakao jaʼira ba ba waneboe kara, 
ACT.14_1.6	ba me terongo chõra, ba moloi ira, lasaw̃a mbanoea Likaʼonia, Lisitera ba Dareba, ba ba zi fasoei andrõ. 
ACT.14_1.7	Ba daʼõ laʼombachaʼõ doeria somoeso dõdõ.
ACT.14_1.8	II. 
ACT.14_1.9	Ba irongo, me fahoehoeo Waoelo. Ba inehegõ ia Faoelo, iʼila, so chõnia wamati, wa tola dõhõ wõchõnia, 
ACT.14_1.10	ba imane, eboea linia: Atoelõʼõ wezizio ba gaheoe! Ba iʼamarõgaʼõ jaʼia ba mowaõwaõ. 
ACT.14_1.11	Ba me laʼila niha sato nilaoe Waoelo, ba lamane ba li Likaʼonia: No tobali fachilichili ndra Lowalangi ba niha, ba no mõi mitooe chõda. 
ACT.14_1.12	Ba labeʼe tõi Mbaranaba Joefitero ba tõi Waoelo, ba Merekoeri, me jaʼia zi fahoehoeo. 
ACT.14_1.13	Ba iʼohe ba mbawa gõli gõrõbao ba boenga ere Joefitero andrõ, si so ba ngai mbanoeara, ba mõi awõnia niha sato, lafosoemange ira enaʼõ. 
ACT.14_1.14	Ba me larongo daʼõ sinenge Baranaba ba Faoelo, ba lasika noechara, fagohi ira lasaw̃a zato, moeʼao ira, lamane: 
ACT.14_1.15	He jaʼami, hana wa mimanõ? Niha gõi ndraʼaga, si mane jaʼami, sangombacha chõmi toeria somoeso dõdõ, enaʼõ mirõi waja andrõ, ba enaʼõ mifoeli ami chõ Lowalangi saoeri, samazõchi banoea si jaw̃a, awõ danõ, awõ nasi, awõ nõsi fefoe; 
ACT.14_1.16	si no manehe ba gõtõ si no noemalõ, latõrõ larara niha baero fefoe; 
ACT.14_1.17	he w̃aʼae lõ ibiniʼõ ia, wanolo, wameʼe chõmi teoe moroi jaw̃a ba baw̃a sowoea zinanõ, ba wangaboeso tõdõmi õ ba faʼomoeso dõdõ. 
ACT.14_1.18	Ba me law̃aʼõ daʼõ, ba ha siʼaikõ fanenaw̃a sato, fa lõ lafosoemange ira. 
ACT.14_1.19	Ba so niha Jehoeda, si otarai Gandriochia ba Ikonia, ba lafarooe niha sato, ba lateboe kara Waoelo, ba lafondrõni hachi baero mbanoea, lawai no mate ia. 
ACT.14_1.20	Ba me lafasoei ia nifahaõ, ba maoso ia, mõi ia mijomo. Ba sara wongi aefa daʼõ, ba mofanõ ia, awõ Mbaranaba, lasaw̃a Ndrarebe.
ACT.14_1.21	III. 
ACT.14_1.22	Laʼaʼaroʼõ dõdõ nifahaõ, lafarooe dõdõra, fa bõi laboelõʼõ ira ba wamati; law̃aʼõ chõra, lõ tola lõ oja zi gõna ita famakao ba lala ba mbanoea Lowalangi andrõ. 
ACT.14_1.23	Ba me no ladozigõ banoea, wanoetoejoe satoea chõra, ba mangandrõ ira ba mamoni, wanooeʼõ jaʼira ba danga Zoʼaja, ba zamati ira. 
ACT.14_1.24	Ba latõrõ Wizidia, lasaw̃a Wambilia. 
ACT.14_1.25	Ba me no laʼombachaʼõ daroma li ba Werege, ba mõi ira misi tooe ba Gatalia. 
ACT.14_1.26	Moroi ba daʼõ molojo ira, lasaw̃a Gandriochia, ba nitooeʼõ jaʼira ba waʼeboea dõdõ Lowalangi, ba halõw̃õ andrõ, nihalõra. 
ACT.14_1.27	Ba me laroegi, ba lafaloechaʼõ mbanoea, laʼombachaʼõ he iwisa Lowalangi chõra, awõ wa no ifolala ba wamati niha baero. 
ACT.14_1.28	Ba ara maʼifoe ira ba daʼõ, awõ ndra nifahaõ.
ACT.15_1.1	I. 
ACT.15_1.2	Ba me tobali fabali dõdõ, ba me tenga sideʼide hoehoeo ndra Faoelo Baranaba chõra, ba lahonogõi, mõi misi jaw̃a ndra Faoelo Baranaba ba awõra bõʼõ õsa, ba zinenge ba ba zatoea, ba Jeroezalema, ba hoehoeo andrõ. 
ACT.15_1.3	Ba jaʼira, me no lafasao ira banoea, ba latõrõ Wõnikia ba Samaria, ladoenõdoenõ woloʼõ niha baero andrõ, omoeso sibai dõdõ dalifoesõ fefoe labeʼe. 
ACT.15_1.4	Ba me laroegi Jeroezalema, ba latema ira banoea ba sinenge ba satoea; ba laʼombachaʼõ he wisa Lowalangi chõra. 
ACT.15_1.5	Ba maoso õsa zi faehoe hoekoe andrõ, farizaio, si no mamati, lamane: Lõ tola lõ laboto ira, ba lõ tola lõ law̃aʼõ chõra, laʼoʼõ goroisa Moze. 
ACT.15_1.6	Ba faloecha ndra sinenge, awõ zatoea, ba wameʼe ba hoehoeo niw̃aʼõra andrõ. 
ACT.15_1.7	Ba me oja hoehoeo, ba maoso Wetero, ba imane chõra: He jaʼami, ira talifoesõ, miʼila, wa no ara saʼae, me ihonogõi Lowalangi ba chõda, enaʼõ chõgoe larongo niha baero daroma li toeria somoeso dõdõ andrõ ba wamati. 
ACT.15_1.8	Ba no ifadoehoeʼõ ira Lowalangi, sangila tõdõ niha, me ibeʼe chõra Geheha niʼamoniʼõ, si mane chõda gõi, 
ACT.15_1.9	ba maʼifoe lõ ifaehoesi ira chõda, wangehao tõdõra famati andrõ. 
ACT.15_1.10	Ba iadaʼe, ba hana wa mitandraigõ Lowalangi, wangahareʼõ kalo ba mbagi ndra nifahaõ, si tebai taʼohe, he ira toeada mege, ba he jaʼita. 
ACT.15_1.12	Ba lõ hedehede zato fefoe, lafondrondrongo chõ Mbaranaba ba chõ Waoelo, sanoetoenõ ha waʼoja nifazõchi Lowalangi tandra ba ilaʼila tangara, ba niha baero. 
ACT.15_1.13	Ba me no labato wehede, ba itema lira Jakobo, imane: He jaʼami, ira talifoesõ, mifondrondrongo chõgoe! 
ACT.15_1.14	No idoenõdoenõ Simoni, wa no iʼofõnaiʼõ Lowalangi wamaigi soi andre, si ha samboea, nitoejoe ba niha baero, ba dõinia andrõ. 
ACT.15_1.15	Ba si faoedoe daʼõ niw̃aʼõ zamaʼeleʼõ, si mane si so ba zoera: 
ACT.15_1.16	”Aefa daʼõ, ba oefoelido, ba oefoeli oeʼotomosi nose Dawido andrõ, si no asoʼa, oefoeli oeʼotomosi zadoedoenia, oefoeli oeʼaʼazõchi ia, 
ACT.15_1.17	enaʼõ laʼaloei Zoʼaja si tosai niha, fefoe soi, ba zi no moetõtõi tõigoe, iw̃aʼõ Soʼaja, 
ACT.15_1.18	samarongogõ daʼõ iʼotarai gõtõ fõna saʼae.” 
ACT.15_1.19	Andrõ, niʼw̃aʼõgoe, tenga nifakao zoloʼõ andrõ chõ Lowalangi, niha baero, ba tafazõchi zoera chõra, 
ACT.15_1.20	enaʼõ bõi lababaja wanaʼoenõi jaʼira ba nadoe andrõ, ba fohorõ, ba nitõgi bagi, ba do. 
ACT.15_1.21	Iʼotarai mbõrõta, ba dozi banoea, ba so sa chõ Moze zangombacha jaʼia, me labasobaso ba zekola, ero na loeo sabato. 
ACT.15_1.22	II. 
ACT.15_1.23	Lafaʼoheʼõ chõra zoera, lamane: ”Lafahowoeʼõ sinenge ba talifoesõ satoea dalifoesõ andrõ ba Gandriochia ba ba Ziria ba ba Gilikia, si no niha baero mbõrõta. 
ACT.15_1.24	Me no marongo, no lafawoekaisi dõdõmi hoehoeora õsa, si otarai ba chõma, lõ sõchisõchi dõdõmi labeʼe, si lõ oroisama; 
ACT.15_1.25	andrõ maw̃aʼõ, me no ha sara dõdõ, matoetoejoe niha nifatenge chõmi, awõ zomasiga andrõ, Baranaba, ba Faoelo andrõ, 
ACT.15_1.26	niha si no mangositengagõ nosora, bõrõ dõi Zoʼaja jaʼita andrõ, Jesoe Keriso. 
ACT.15_1.27	Ba no mafatenge ndra Joeda Sila, sangombacha gõi chõmi, si manõ gõi. 
ACT.15_1.28	Noa sa omasi Geheha niʼamoniʼõ ba jaʼaga gõi, bõi saʼae lafonoro ami, baero zi lõ tola lõʼõ andrõ: 
ACT.15_1.29	Fa bõi mibabaja gõ nadoe, ba do, ba nitõgi bagi, ba fohorõ; na lõ mibabaja daʼṍ, ba ohahaoe dõdõmi, Jaʼahowoe ami!” 
ACT.15_1.30	Ba me no lafofanõ ira, ba mõi ira misi tooe ba Gandriochia, lafaloechaʼõ zato ba labeʼe ba dangara zoera andrõ. 
ACT.15_1.31	Ba me no labaso, ba omoeso dõdõra, ba wondrara dõdõ andrõ. 
ACT.15_1.32	Ba oja hoehoeo ndra Joeda Sila fondrara dõdõ ba fangarõ dõdõ dalifoesõ, me no samaʼeleʼõ ira gõi. 
ACT.15_1.33	Ba me no ara maʼifoe ira, ba lafofanõ ira talifoesõ ba zamatenge jaʼira, lafahowoeʼõ ira. 
ACT.15_1.34	Ba omasi Zila, torõi ia.
ACT.15_1.35	III. 
ACT.15_1.36	Ba lõ ara, ba imane Faoelo chõ Mbaranaba: Tafoeli ita, tafaigi dalifoesõ tadozigõ banoea misa, ba niʼombachaʼõda taroma li Zoʼaja; he wisa ira. 
ACT.15_1.37	Ba omasi Mbaranaba laʼohe awõra gõi Johane andrõ, sotõi Mareko. 
ACT.15_1.38	Ba niw̃aʼõ Waoelo, tenga si nangea, na laʼohe awõra zi no fabali chõra no, ba Wambilia, si lõ mõi awõra ba halõw̃õ no. 
ACT.15_1.39	Ba tobali faoma mõfonoe ira chõ nawõra, irege fabali ira, ba iʼohe awõnia Mareko andrõ Baranaba, molojo ira, lasaw̃a Gifero. 
ACT.15_1.40	Ba iʼohe Zila Faoelo, ba mofanõ, me no latooeʼõ ia ba waʼeboea dõdõ Lowalangi talifoesõ. 
ACT.15_1.41	Ba itõrõ Ziria ba Kilikia, iʼaʼaroʼõ dõdõ mbanoea Jesoe. 
ACT.16_1.1	I. 
ACT.16_1.2	Sõchi doeriania ba dalifoesõ, ba Lisitera ba ba Nikonia. 
ACT.16_1.3	Ba omasi Waoelo, na mõi awõnia daʼõ. Ba ihalõ, iboto, bõrõ niha Jehoeda, si so ba mbanoea andrõ, oi dozi sa laʼila, wa Dawa Heleni namania. 
ACT.16_1.4	Ba me latõrõi mbanoea, ba lafaʼema chõra goroisa andrõ, niʼoʼõ, nihonogõi zinenge ba satoea, ba Jeroezalema. 
ACT.16_1.5	Ba itoegoe sa aro dõdõ mbanoea, wamati, ba ero maʼõchõ tedooe waʼatora. 
ACT.16_1.6	Ba latõrõ Wirigia, awõ danõ Galatia, me no itenaw̃a ira Eheha niʼamoniʼõ, fa bõi ba Azia laʼombachaʼõ daroma li. 
ACT.16_1.7	Ba me laroegi tánõ ba Mizia, ba latandraigõ weʼamõi ba Mbitinia, ba lõ ifaʼamõi ira Eheha Jesoe. 
ACT.16_1.8	Ba lahene Mizia, laroegi si tooe Deroa.
ACT.16_1.9	II. 
ACT.16_1.10	Ba me aefa iʼila gangilata andrõ, ba iʼanemaʼõ maʼaloei weʼamõi ba Makedonia, me masõndra tõdõma, Lowalangi zogaoni jaʼaga, ba wangombacha toeria somoeso dõdõ chõra. 
ACT.16_1.11	Molojo ndraʼaga, marõi Deroa, madõlõga ba Zamoterake, ba mahemoloe õ, ba maroegi Neafoli. 
ACT.16_1.12	Moroi ba daʼõ masaw̃a Wilifi, seboea mbanoea ba Makedonia tánõ andrõ, banoea nifataro. Ba ara maʼifoe ndraʼaga ba mbanoea andrõ. 
ACT.16_1.13	Ba me loeo sabato, ba mõiga baero mbanoea, ba zinga nidanõ, ba daʼõ mõi ira mangandrõ maw̃aʼõ, ba doemadaoga, fahoehoeoga ba ndra alawe, si no mõi ba daʼõ. 
ACT.16_1.14	III. 
ACT.16_1.15	Ba me no tebajagõ idanõ ia awõ zoroijomonia, ba mangandrõ ia chõma, imane: Na ba dõdõmi, samati chõ Zoʼaja ndraʼodo, ba miʼae jomo ba nomogoe, miʼiagõ daʼõ, ba iforege wangoemaʼṍ chõma. 
ACT.16_1.16	IV. 
ACT.16_1.17	Ba iʼoʼõga, ira Faoelo ndraʼaga, moeʼao ia, imane: Enoni Lowalangi Fondrege zalaw̃a niha andrõ, sangombacha chõmi lala wangorifi. 
ACT.16_1.18	Ba ara si manõmanõ ia. Ba mofõnoe Waoelo, ibaliʼõ ia, imane ba mbechoe andrõ: Oew̃aʼõ chõoe, ba dõi Jesoe Keriso, hetaʼõ chõnia. Ba iʼanemaʼõ iheta ia. 
ACT.16_1.19	Ba me laʼila sochõ jaʼia, no aheta mbõrõ wangaloeira andrõ, ba laraʼoe ndra Faoelo Sila, ladõni ba kade ba zalaw̃a. 
ACT.16_1.20	Ba laʼohe chõ goemandroe, lamane: Lafakoejoe chõda mbanoea niha andre, ba no niha Jehoeda ira; 
ACT.16_1.21	laʼombachaʼõ hoekoe si lõ tola tatema, si lõ tola taʼoʼõ, me Dawa Roma ita. 
ACT.16_1.22	Ba maoso gõi niha sato chõra; ba laheta chõra noechara ira koemandroe ba law̃aʼõ, labõzi. 
ACT.16_1.23	Ba me no laforege wamõzi jaʼira, ba lakoeroe, law̃aʼõ chõ zanaro ba goeroenga, ihaogõ wanaro jaʼira. 
ACT.16_1.24	Ba me no irongo goroisa andrõ, ba ibeʼe ira ba goeroenga tánõ bacha, ikalo gahera. 
ACT.16_1.25	Ba mato taloe mbongi, ba mangandrõ Waoelo, awõ Zila, lasoeno Lowalangi, ba lafondrondrongo chõra nikoeroe. 
ACT.16_1.26	Ba iʼozoemagõ so ndroeroe sabõlõbõlõ, irege doemõgõdõgõ latalata goeroenga. Ba iʼanemaʼõ teboka mbawandroehõ fefoe, ba oiʼdozi aefa rate chõra. 
ACT.16_1.27	Ba me tokea zanaro ba goeroenga, me iʼila, no teboka mbawandroehõ goeroenga, ba isõbi wõda, iboenoe ia enaʼõ, iwai no moloi nikoeroe. 
ACT.16_1.28	Ba moeʼao Waoelo, eboea linia, imane: Bõi fakikoʼõ, dozi sa so ndraʼaga ba daʼe! 
ACT.16_1.29	Ba iw̃aʼõ wandroe, isaw̃a si bacha, fagohi, itoehi danõ, fõna ndra Faoelo Sila, manizinizi, 
ACT.16_1.30	ba ifasao ira baero, imane: He oewisa, Toea, fa oesõndra wangorifi? 
ACT.16_1.31	Ba lamane: 
ACT.16_1.32	Ba laʼombachaʼõ chõnia daroma li Zoʼaja ba ba si so ba nomonia fefoe. 
ACT.16_1.33	Ba ihalõ ira, ba daʼõ sibai, ba zi bongi, isasai chõra zesocho ba wamõzi andrõ, ba iʼanemaʼõ tebajagõ idanõ ia, awõ zoroijomonia fefoe. 
ACT.16_1.34	Ba iʼohe ira jomo, ibeʼe gõra, ba owoeawoea dõdõnia, me no samba omo manõ ira mamati ba Lowalangi. 
ACT.16_1.35	Ba me no moloeo, ba lafatenge wazoeri ira koemandroe, lamane: Efaʼõ niha andrõ! 
ACT.16_1.36	Ba iʼombachaʼõ sanaro ba goeroenga lira andrõ chõ Waoelo, imane: No lafatenge ira koemandroe, enaʼõ laʼefaʼõ ami. Ba iadaʼe, ba miʼae baero, miʼofanõ, jaʼohahaoe dõdõmi! 
ACT.16_1.37	Ba imane chõra Faoelo: No labõzi ndraʼaga, ba zanehe niha, lõ moesechegõ, he w̃aʼae banoea Roma ndraʼaga, ba no lakoeroe ndraʼaga, ba hadia, labiniʼõ iadaʼe wamofanõ jaʼaga? Bõi sa! Ndramõi saʼae, jaʼira andrõ, ba wangefaʼõ jaʼaga. 
ACT.16_1.38	Awena laʼombachaʼõ fazoeri chõ ndra koemandroe niw̃aʼõra andrõ. Ba ataʼoe ira, me larongo, wa banoea Roma ira; ba mõi ira, laʼoʼooe, 
ACT.16_1.39	laʼohe baero, laʼandrõ chõra, laheta ira ba mbanoeara. 
ACT.16_1.40	Ba me no larõi goeroenga, ba mõi ira chõ Lidia andrõ; ba me laʼila dalifoesõ, ba lafarooe dõdõra, ba mofanõ ira.
ACT.17_1.1	I. 
ACT.17_1.2	Ba me no hoekoe Waoelo zi manõ, ba mõi ia bacha chõra, ba tõloe sabato lahoehoeoʼõ zi so ba zoera. 
ACT.17_1.3	Ibokai chõra, iʼoromaʼõ chõra, wa lõ tola lõ tefakao Keriso ba maoso moroi ba ngai zi mate, awõ wa daʼõ Keriso, Jesoe andrõ, niʼombachaʼõgoe chõmi, iw̃aʼõ. 
ACT.17_1.4	Ba so õsa ba chõra zi fadoehoe tõdõ, ba faofao ira chõ ndra Faoelo Sila, ba ato gõi Ndraw̃a Heleni, sangataʼoefi Lowalangi, ba ira alawe zalaw̃a, ato. 
ACT.17_1.5	Ba mofõnoe niha Jehoeda, lahalõ awõra niha si lõ halõw̃õ, õsa, niha si lõ sõchi, laʼechoegõ niha, lafawoekaisi dõdõ mbanoea, lasaw̃a nomo Jaso andrõ, laʼaloei ira, laʼohe ba niha sato enaʼõ. 
ACT.17_1.6	Ba me lõ lasõndra ira, ba lasõbi ba zalaw̃a mbanoea Jaso andrõ, awõ dalifoesõ õsa, moeʼao ira, lamane: ”No mõi ba daʼe gõi niha andrõ, samawoekaisi õsi goeli danõ maʼafefoe! 
ACT.17_1.7	Ba no ifaʼamõi ira baomo chõnia Jaso, tomenia, ba dozi ira, ba lasaw̃õ goroisa kaizaro, wangoemaʼõ, tánõ bõʼõ razo, Jesoe andrõ.” 
ACT.17_1.8	Ba tobali dõdõ zato, labeʼe, awõ dõdõ zalaw̃a, samondrongo daʼõ. 
ACT.17_1.9	Ba me no lafaliʼõ ira chõra Jaso ba awõnia, ba laʼefaʼõ daʼõ.
ACT.17_1.10	II. 
ACT.17_1.11	Ba si sõchi tõdõ daʼõ, moroi ba zi so ba Desalonika, omasi ira lafondrondrongo daroma li, ero maʼõchõ laʼaloeʼaloei ba zoera, na si ndroehoe. 
ACT.17_1.12	Ba ato ba chõra zamati, ato gõi maʼifoe zalaw̃a Ndrawa Heleni, ira alawe ba ira matoea. 
ACT.17_1.13	Ba me larongo niha Jehoeda, ba Desalonika, wa ba Mberoia gõi iʼombachaʼõ li Lowalangi Faoelo, ba mõi ira, lafawoekaisi dõdõ zato ba daʼõ gõi, lafakoejoe. 
ACT.17_1.14	Ba laʼanemaʼõ lafofanõ Waoelo talifoesõ, enaʼõ isaw̃a mbewe nasi; ba torõi foeri ba daʼõ Zila ba Timoteo. 
ACT.17_1.15	Ba lafasao Waoelo awõnia, iroegi Natena, ba iʼoroiʼõ chõra, law̃aʼõ chõ ndra Sila Timoteo, enaʼõ lataʼitaʼi, weʼamõi chõnia, ba mofanõ ira.
ACT.17_1.16	III. 
ACT.17_1.17	Andrõ fahoehoeo ia ba zekola ba niha Jehoeda, ba ba zangataʼoefi Lowalangi, ba ba kade, ero maʼõchõ, ba zi so ba daʼõ. 
ACT.17_1.18	Ba faloecha chõnia gõi õsa wilosofo, efikoeraio ba sitoʼiko, ba lamane õsa: Hadia niw̃aʼõ zi faweawea andrõ? Ba so zangoemaʼõ: Hoelõ na sangombacha Lowalangi bõʼõ ia; me iʼombachaʼõ chõra Jesoe ba femaoso zi mate andrõ. 
ACT.17_1.19	Ba lasõbi ia, laʼohe ba hilihili Garesi, lamane: Hadia, tola marongo, hadia hoekoe si bohooe andrõ, niʼombachaʼõoe? 
ACT.17_1.20	Si bohooe sa õfarongogõ chõma, andrõ omasiga, marongo, hadia ia. 
ACT.17_1.21	Awai sa zomasi mbanoea Natena andrõ fefoe, awõ niha bõʼõ, si no fatewoe chõra, ha fangombacha ba famondrongo si bohooe so. 
ACT.17_1.22	Ba ba daloe hilihili Garesi so Waoelo, ba imane: He jaʼami, banoea Natena! oroma manõ chõgoe, wa no sabõlõ mangataʼoefi Lowalangi ami. 
ACT.17_1.23	Me oetõrõi wamaigi sibai nifosoemangemi, ba noa sa oesõndra gõi naha wameʼe soemange, nisoera jaw̃a: ”Chõ Lowalangi si lõ taʼila.” Ba niʼataʼoefimi andrõ, he lõ miʼila ia, daʼõ niʼombachaʼõgoe chõmi. 
ACT.17_1.24	Lowalangi andrõ, samazõchi danõʼa ba õsinia, fefoe, ba lõ iʼonahia gosali nifazõchi tanga niha, me no Soʼaja soroego ia, ba Soʼaja tanõ; 
ACT.17_1.25	tebai gõi tefosoemange ia tanga niha, hoelõ na mogoena chõnia hadia ia, me no jaʼia zameʼe ba niha fefoe noso ba hanoehanoe, awõ fefoe hadia ia. 
ACT.17_1.26	Ba moroi chõnia wa no doemadao fefoe soi niha ba goeli danõ maʼasagõrõ, si ha samboea bõrõta; ba no iʼõtõ chõra mbongi, no ihõnagõ ihonogõi, awõ nola nahara andrõ. 
ACT.17_1.27	Enaʼõ laʼaloei Lowalangi, ma atõ laʼila lababaja ia ba lasõndra, me 
ACT.17_1.28	 si mane niw̃aʼõ zanoenõ õsa chõmi gõi: ”Ngaʼõtõnia sa ita.” 
ACT.17_1.29	Ba me no ngaʼõtõ Lowalangi ita, ba lõ tola taw̃aʼõ tõtõda, no fachilichili Lowalangi ba ganaʼa, ba ma ba wirõ, ba ma ba gara, ba wamaedo nifazõchi niha, ba waʼatoekania ba ba nisõndra dõdõnia. 
ACT.17_1.30	Ba noa sa iʼosilõmilagõ Lowalangi gõtõ me lõ laʼila watahõgõ niha, ba iadaʼe, ba iw̃aʼõ ba niha fefoe wamalalini eraʼera, 
ACT.17_1.31	gofoe heza so ira, me no iʼõtõ mbongi, ba nihoekoenia dania õsi goeli danõ, iʼatoelõʼõ wangoehoekoe, so zangoehoekoe, si no ihonogõi, wangoroʼõ famati ba niha fefoe, wanoesoegi jaʼia moroi ba ngai zi mate. 
ACT.17_1.32	Ba me larongo wemaoso zi mate andrõ, ba so zaʼiki õsa, ba so gõi zangoemaʼõ: Mafoeli mafondrondrongo na chõoe daʼõ. 
ACT.17_1.33	Ba iheta ia chõra Faoelo. 
ACT.17_1.34	Ba lõ larõi ia ira matoea õsa ba mamati, samõsa gõi Dionizio, salaw̃a rafe ba hilihili Garesi andrõ, ba samõsa ndra alawe, Damari dõi, ba so dánõ bõʼõ na, awõra.
ACT.18_1.1	I. 
ACT.18_1.2	Ba faloecha ia niha Jehoeda, Akila dõi, banoea Wondro mbõrõta; bohooe na me iʼotarai Gitalia, awõ woʼomonia, Ferikila dõi, me no ibeʼe goroisa kaizaro Kalaoedio, laheta ira ba Roma niha Jehoeda fefoe; ba mõi ia chõra. 
ACT.18_1.3	Ba me no faoma halõw̃õra, ba iʼiagõ chõra, ba mohalõhalõw̃õ ira; sanoso oloso nose ira. 
ACT.18_1.4	Ba fahoehoeo ia ba zekola, ero na loeo sabato, ifadoehoeʼõ dõdõ niha Jehoeda, awõ dõdõ Ndrawa Heleni. 
ACT.18_1.5	Ba me so Zila ba Timoteo, si otarai Makedonia, ba lõ aefa Waoelo ba wamahaõ, wamadoehoeʼõ ba niha Jehoeda, wa Keriso Jesoe. 
ACT.18_1.6	Ba me mamadaõ ira ba me manandraw̃a, ba iʼanotogõ noechania, imane chõra: Jamõi ba hoeloemi ndromi! Aefado; iʼotarai daʼe, ba mõido ba niha baero. 
ACT.18_1.7	Ba mofanõ ia ba daʼõ, isaw̃a nomo niha, sotõi Titio Joeso, sangataʼoefi Lowalangi, si no fasinga ba nomo zekola nomonia. 
ACT.18_1.8	Ba mamati chõ Zoʼaja Gerifo, satoea zekola, awõ zoroijomonia fefoe; ba ato mbanoea Gorindro, samondrongo, mamati ba lafabajagõʼõ idanõ ira. 
ACT.18_1.9	Ba imane Soʼaja ba zi bongi, ba gangilata, chõ Waoelo: Bõi ataʼoefi! hede manõ ba bõi bato, 
ACT.18_1.10	me 
ACT.18_1.11	Ba dõfi a matonga iʼiagõ daʼõ, wamahaõ jaʼira ba daroma li Lowalangi. 
ACT.18_1.12	Ba me koemandroe ba Nachaja Galio, ba maoso niha Jehoeda, ba chõ Waoelo, ha sara dõdõ, laʼohe ia ba gõdo, 
ACT.18_1.13	lamane: Lõ iʼoʼõ goroisa daʼe wondrõnisi niha ba wangataʼoefi Lowalangi. 
ACT.18_1.14	Ba me moehede enaʼõ Waoelo, ba imane Galio ba niha Jehoeda: Na so hadia ia zi lõ atoelõ, ba ma hadia ia horõ, jaʼami, niha Jehoeda, ba lõ zi lõ oefondrondrongo chõmi. 
ACT.18_1.15	Ba na fasosota ba wamahaõ ba ba dõi niha ba ba goroisa andrõ chõmi, ba jaʼami zamaigi; lõ edõnado oehoehoeoʼõ zi manõ. 
ACT.18_1.16	Ba ifofanõ ira ba gõdo. 
ACT.18_1.17	Ba dozi laraʼoe Zotene, satoea zekola, ba labago ia ba gõdo; ba lõʼõ manõ ihalõ chõnia Galio.
ACT.18_1.18	II. 
ACT.18_1.19	Ba iroegi Nefeso, ba irõi ira ba daʼõ, ba jaʼia, ba mõi ba zekola ba fahoehoeo ba niha Jehoeda. 
ACT.18_1.20	Ba me laʼandrõ iʼaragõ ia ba daʼõ, 
ACT.18_1.21	ba lõ iʼoʼõ; iʼangonasi sa ira ba imane: Oefoelido zoei chõmi, na omasi Lowalangi; ba molojo ia, irõi Nefeso. 
ACT.18_1.22	Ba me no iroegi si tooe Kaizaria, ba mõi ia misi jaw̃a, iʼowai mbanoea, ba mõi ia misi tooe ba Gandriochia. 
ACT.18_1.23	Ba me no ara ia maʼifoe ba daʼõ, ba mofanõ ia, ifadoro wanõrõ tanõ Galatia ba Ferigia, wangaʼaroʼõ tõdõ nifahaõ fefoe.
ACT.18_1.24	III. 
ACT.18_1.25	No tefahaõ ia ba lala Zoʼaja; ba me no satarõ tõdõ ia, ba fahoehoeo ia, iʼombachaʼõ sibai hadia ia chõ Zoʼaja, Jesoe, ba ha famajagõ idanõ andrõ chõ Johane nirongonia. 
ACT.18_1.26	Ba ibõrõtaigõ mangombacha ba zekola, lõ aiwõ. Ba me no larongo ia Ferikila andrõ ba Akila, ba laʼohe ia chõra ba lahaogõ na wamotochi chõnia hoekoe Lowalangi. 
ACT.18_1.27	Ba me edõna isaw̃a Nachaja, ba lafarooe dõdõ nifahaõ talifoesõ, lafaʼoheʼõ zoera, enaʼõ lafaʼamõi ia chõra. Ba me no iroegi, ba itolo sibai zi no mamati, ba waʼeboea dõdõ andrõ; 
ACT.18_1.28	noa sa abõlõ ia wamoeʼa niw̃aʼõ niha Jehoeda, ba zanehe niha sato, ba iʼoromaʼõ moroi ba zoera, wa Keriso Jesoe. 
ACT.19_1.1	I. 
ACT.19_1.2	ba imane chõra: Hadia, no mitema Geheha niʼamoniʼõ, me awena mamati ami? Ba lamane chõnia: Lõ nirongoma na i so Geheha niʼamoniʼõ. 
ACT.19_1.3	Ba imane chõra: Ba hadia sa dandrõsa, ba nibajagõ idanõ jaʼami? Ba lamane: Famajagõ idanõ chõ Johane andrõ. 
ACT.19_1.4	Ba imane Faoelo: Famajagõ idanõ ba wamalalini eraʼera wamajagõ idanõ andrõ chõ Johane, ba no iw̃aʼõ ba niha wamati chõ zi so foerinia dania, famati chõ Jesoe. 
ACT.19_1.5	Ba me larongo daʼõ, ba lafabajagõʼõ idanõ ira ba dõi Jesoe, Soʼaja. 
ACT.19_1.6	Ba me no itoefa hõgõra Faoelo, tangania, ba mõi chõra Geheha niʼamoniʼõ, molaoe li bõʼõ ira ba mamaʼeleʼõ. 
ACT.19_1.7	So mato felendroea fefoe, ndra matoea. 
ACT.19_1.8	Ba mõi ia ba zekola, lõ aiwõ ia moehede, mato tõloe waw̃a waʼara fahoeohoeo ia ba ifadoehoeʼõ dõdõra ba ngawalõ mbanoea Lowalangi andrõ. 
ACT.19_1.9	Ba me so õsa zangabeʼeʼõ tõdõra, si lõ mamati, sangoʼaja lala andrõ, ba niha sato, ba iheta ia chõra, iʼoniagõ ndra nifahaõ, ba ero maʼõchõ fahoehoeo ia ba zekola Dirano. 
ACT.19_1.10	Ba mendroea fache zi manõ, tobali ahori larongo li Zoʼaja banoea Azia andrõ, niha Jehoeda ba Dawa Heleni.
ACT.19_1.11	II. 
ACT.19_1.12	irege labaloegõ gõi zofõchõ saefoe tanga ba lembe moroi ba nõsinia, ba dõhõ wõchõ ba aheta mbechoe si lõ sõchi. 
ACT.19_1.13	Ba latandraigõ gõi samofanõ bechoe, niha Jehoeda, sanõrõnõrõi tanõ, õsa, wanõtõi tõi Jesoe, Soʼaja, ba zi so bechoe si lõ sochi, lamane: Oefõfanõ ami, ba dõi Jesoe, niʼombachaʼõ Waoelo andrõ. 
ACT.19_1.14	Dafitoe ira, ono gere seboea ba niha Jehoeda sotõi Sikoia, zolaoe daʼõ. 
ACT.19_1.15	Ba itema lira bechoe si lõ sõchi andrõ, imane chõra: Aboto sa ba dõdõgoe Jesoe, ba oeʼila Waoelo andrõ, ba jaʼami, ba ha niha ami? 
ACT.19_1.16	Ba isaw̃a ira niha andrõ, si so bechoe si lõ sõchi andrõ, ilaw̃a ira, daroea, ibago, irege moloi ira, larõi nomo andrõ; no aheta noecha ba no mesocho ira. 
ACT.19_1.17	Ba terongo daʼõ ba niha Jehoeda sato ba ba Ndrawa Heleni, banoea Nefeso, ba ihawoei ira fefoe faʼataʼoe, ba tesoeno sibai dõi Jesoe, Soʼaja. 
ACT.19_1.18	Ba ato zi mõi, si no mamati, ba wamokai boeaboeara; laʼombachaʼõ. 
ACT.19_1.19	Ba ato zi no molaoe fajafaja mangowoeloi soera andrõ ba latoenoe, ba zanehe zato, ba laʼofaja mbõlinia, ba lasõndra, doea woeloe a lima ngahõnõ ba roefia. 
ACT.19_1.20	Ba ba waʼabõlõ Zoʼaja andrõ, ba monõnõnõnõ daroma li, ba abõlõ. 
ACT.19_1.21	Ba me awai daʼõ, ba iw̃aʼõ tõdõnia Faoelo, itõrõ Makedonia ba Achaja, weʼamõi ba Jeroezalema, imane: Na aefado ba daʼõ, ba lõ tola lõ oeʼila Roma gõi. 
ACT.19_1.22	Ba ifowaõwaõ ba Makedonia dohoetohoe dangania andrõ, daroea, Timoteo ba Eraso, ba tebato ia na maʼifoe ba Azia. 
ACT.19_1.23	III. 
ACT.19_1.24	So niha, toeka wirõ, Demeterio dõinia, samazõchi famaedo gosali Garitemi andrõ, firo, tenga sideʼide wangaloei nawõnia toeka ibeʼe. 
ACT.19_1.25	Ba ifaloechaʼõ ira, awõ zi so halõw̃õ ba daʼõ, ba imane: Miʼila, jaʼami andre, ba halõw̃õ andrõ moroi mbalazoda, 
ACT.19_1.26	ba anehe ami ba mirongo, tenga ha ba Nefeso, aracha ba danõ Azia maʼasagõrõ saʼae, ba ato nidõnisi Waoelo andrõ niha, nifaʼeronia chõda, wangoemaʼõ tenga Lowalangi nifazõchi danga niha. 
ACT.19_1.27	Ba tenga ha si sambalõ andrõ zataʼoe ita, wa lõ lakoe nifazõchida andrõ, lõʼõ gõi ba dõdõra gosali Lowalangi ira alawe seboea andrõ, Aritemi, ba dania, ba tetajaigõ gõi waʼasalaw̃ania õsa, niʼataʼoefi mbanoea Azia fefoe, awõ niha fefoe, ba goeli danõ maʼasagõrõ. 
ACT.19_1.28	Ba me larongo daʼõ, ba mofõnoe sibai ira, moeʼao ira, lamane: Eboea Garitemi mbanoea Nefeso andrõ! 
ACT.19_1.29	Ba samba banoea manõ fawoeka dõdõ, ba ha sara dõdõ wanaw̃a omo maimai, fagohi ira ba lasõbi chõra ndra Gajo Arisaro, banoea Makedonia, awõ Waoelo. 
ACT.19_1.30	Ba mõi enaʼõ Waoelo ba niha sato, ba lõ lafofanõ ia nifahaõ. 
ACT.19_1.31	Ba lafatenge gõi chõnia salaw̃a Azia, si no fahoewoe chõnia, laʼandrõ chõnia, bõi jamoeʼoromaʼõ ia ba nomo maimai. 
ACT.19_1.32	Ba bõʼõ sa niw̃aʼõ zi samõsa, bõʼõ niw̃aʼõ zi samõsa, weʼaoʼao; noa sa fawoeka manõ dõdõ zowoelo andrõ, ba sato, ba lõ laʼila, hana wa owoelo ira. 
ACT.19_1.33	Awena law̃aʼõ Alesandro, ba hoenõ niha sato, niloeloegõ niha Jehoeda ia. Ba ifazaw̃a dangania Alesandro, moehede enaʼõ ia ba niha sato, iboeʼa enaʼõ. 
ACT.19_1.34	Ba me larongo wa niha Jehoeda ia, ba ha sara li zato, mato doea za waʼara, moeʼao ira: Eboea Garitemi mbanoea Nefeso andrõ! 
ACT.19_1.35	Ba ihonogõ ira doeroetoeli, ba imane: He jaʼami, banoea Nefeso! Ha niha sa zi lõ mangila, wa banoea Nefeso zondrorogõ osali Garitemi seboea andrõ, awõ zatoroe andrõ moroi ba mbanoea si jaw̃a? 
ACT.19_1.36	Ba me tebai niwoeʼai daʼõ, ba sahono ami enaʼõ, ba bõi midaʼidaʼi wolaoe hadia ia. 
ACT.19_1.37	Noa sa miʼohe ba daʼe niha andrõ, ba tenga soraboe gamagama ba gosali ira, ba tenga gõi sangoʼaja Lowalangimi. 
ACT.19_1.38	Ba na so sa, ha niha ia, niʼadoegõ Demeterio ba awõnia toeka andrõ, ba lalaoe rafe ba so goemandroe, faoma ndramoeʼadoegõ nawõra. 
ACT.19_1.39	Ba na so hadia ia, ba mbõʼõnia, niw̃aʼõmi, ba laʼasiwai ia ba waloechata satoelõ. 
ACT.19_1.40	Ataʼoe sa ita, labõbõgõ chõda wolaw̃a salaw̃a, laʼadoegõ ita, bõrõ maʼṍchõ andre, me lõ chõda bõrõ wamoeʼa salada ba waʼaechoe niha andre. 
ACT.19_1.41	Ba me aefa iw̃aʼõ daʼõ, ba ifofanõ zowoelo andrõ.
ACT.20_1.1	I. 
ACT.20_1.2	Ba itõrõ danõ tánõ ba daʼõ, ba oja niw̃aʼõnia chõra famarooe dõdõ, ba iroegi danõ Hela. 
ACT.20_1.3	Ba tõloe waw̃ania ba daʼõ. Ba me lafagõnaisi ia niha Jehoeda, me molojo ia ba Ziria menaʼõ, ba iw̃aʼõ tõdõnia, sõchi na itõrõ Makedonia wangawoeli. 
ACT.20_1.4	Ba awõnia Zofatera, ono Wiro, banoea Mberoia ba Arisaro ba Sekoendro, banoea Desalonika, ba Gajo, banoea Ndrarebe, ba Timoteo, ba moroi ba Azia, ba Tichiko ba Terofimo. 
ACT.20_1.5	Ba mowaõwaõ daʼõ ba labaloi ndraʼaga ba Deroa. 
ACT.20_1.6	Ba me aefa mbaw̃a roti si lõ moeʼaisõni andrõ, ba molojo ndraʼaga, marõi Wilifi, ba lima bongi ndraʼaga, ba machamõ ira ba Deroa, ba fitoe bongima ba daʼõ.
ACT.20_1.7	II. 
ACT.20_1.8	Ba oja wandroe ba mbateʼe andrõ, ba zi sagõtõ jaw̃a, ba zowoelo ira. 
ACT.20_1.9	Ba doemadao ba zandrela nono matoea, Oiticho dõi, ba mõrõ sibai, me iʼaragõ hoehoeonia Faoelo, ba me no abõlõ mõrõ ia, ba aechoe tooe ia, doea gõtõ waʼalaw̃a; ba lafazaw̃a ia, no mate. 
ACT.20_1.10	Ba mõi tooe Waoelo, ifalõgoe ia ba dotonia, italagoei, imane: Bõi mifagoeagoea, so sa nosonia. 
ACT.20_1.11	Ba ifoeli ia jaw̃a, iboboto roti, ba manga, ba ara na fahoehoeo ia, irege moloeo, ba mofanõ ia. 
ACT.20_1.12	Ba laʼohe nono matoea no mege, aoeri, ba tenga ha maʼifoe terara dõdõ. 
ACT.20_1.13	Ba jaʼaga, ba mowaõwaõ baowo, molojo ndraʼaga ba Gaso, ba wangai chõma Faoelo, ba daʼõ, me no imanõ wangohonogõi, me edõna itõrõ tánõ. 
ACT.20_1.14	Ba me ichamõ ndraʼaga ba Gaso, ba matema ia, ba maroegi Mitilene. 
ACT.20_1.15	Ba molojoga moroi ba daʼõ, ba mahemoloe õ, ba maroegi gamaoedoe Chio; ba sara wongi aefa daʼõ, ba masaw̃a Zamo, ba mahemoloe õ, ba maroegi Mileti. 
ACT.20_1.16	Noa sa ihonogõi Faoelo, italoeʼi Nefeso, fa lõ arõrõ ia ba Azia; aõsõ ia; omasi ia ba Jeroezalema so ia na loeo wendrakose, na tola ichamõ. 
ACT.20_1.17	III. 
ACT.20_1.18	Ba me no mõi ira chõnia ba imane chõra: Miʼila, he oewisa ba chõmi, ero maʼṍchõ, iotarai loeo me oehoendragõ danõ Azia. 
ACT.20_1.19	Enoni Zoʼaja ndraʼo, maʼifoe lõ si fajaw̃a ndraʼo, mowõi daw̃a hõrõgoe, ba so wanandraigõ, si gõna ndraʼo, ba wamagõnaisi niha Jehoeda jaʼo. 
ACT.20_1.20	Miʼila he oewisa, wa lõ nitahagoe sogoena chõmi, si lõ oeʼombachaʼõ chõmi, si lõ oefobawa lala chõmi, ba zi so niha sato ba jomo gõi, 
ACT.20_1.21	wamadoehoeʼõ ba niha Jehoeda ba ba Ndrawa Heleni famalalini eraʼera chõ Lowalangi, awõ wamati chõ Zoʼaja jaʼita, Jesoe Keriso. 
ACT.20_1.22	Ba hiza iadaʼe, oesaw̃a Jeroezalema, amaedola zi so ba wesoe dõdõgoe; hadia zi gõna ndraʼo ba daʼõ, ba lõ oeʼila, 
ACT.20_1.23	baero nifadoehoeʼõ Geheha niʼamoniʼõ chõgoe, ba mbanoea misa, iw̃aʼõ, ibalobaloi ndraʼo bõbõ ba famakao. 
ACT.20_1.24	Ba lõ ba dõdõgoe nosogoe, lõ itõrõ ligoe na i, ba wangoʼozoei lalagoe, awõ halõw̃õgoe andrõ, nitemagoe chõ Zoʼaja, Jesoe, famadoehoeʼõ toeria somoeso dõdõ, toeria waʼeboea dõdõ Lowalangi andrõ. 
ACT.20_1.25	Ba hiza sa, oeʼila, lõʼõ saʼae faʼila bawa ita, dozi ami nitõrõgoe, wangombacha banoea Lowalangi andrõ. 
ACT.20_1.26	Andrõ oefadoehoeʼõ chõmi maʼõchṍ andre, lõ horõgoe ba ndrora fefoe. 
ACT.20_1.27	Lõʼõ sa nitahagoe, fa lõ oeʼombachaʼõ chõmi geraʼera Lowalangi fefoe. 
ACT.20_1.29	Oeʼila, na no mofanõ ndraʼo, ba so moroi baero nasoe gatoea samaraʼoe, si mõi chõmi, ba lõ alimagõ chõra nikoebaloi andrõ. 
ACT.20_1.30	Ba so gõi niha si otarai chõmi, solaoe hoehoeo si tefoejoe, ba wondrõnisi chõra nifahaõ. 
ACT.20_1.31	Andrõ, bõi mifõrõ, mitõrõtõrõ tõdõmi: medõloe fache waʼara, bongi maʼṍchõ, ba lõ nibatogoe wamarooe tõdõmi dozi ami, mowõi daw̃a hõrõgoe ba daʼõ. 
ACT.20_1.32	Ba iadaʼe, ba oetooeʼõ ami ba danga Lowalangi ba ba daroma li faʼeboea dõdõnia andrõ, chõnia, sangila mangaʼaroʼõ tõdõmi, sangila mameʼe chõmi ondrõita andrõ, awõ niʼamoniʼõ andrõ fefoe. 
ACT.20_1.33	Samõsa lõ niʼaloeigoe firõ, ba ma anaʼa, ba ma noecha. 
ACT.20_1.34	Miʼila ae, tangagoe andre zangaloei sogoena chõgoe, awõ zogoena ba nawõgoe. 
ACT.20_1.35	Fefoe gofoe heza, ba no oeʼoromaʼõ chõmi, si manõ wohalõw̃õ, ba nitolo zambõ faʼabõlõ, ba bõi olifoe ita niw̃aʼõ Zoʼaja, Jesoe, me imane: ”Ohahaoe dõdõ ba wameʼe, moroi ba wanema.” 
ACT.20_1.36	Ba me aefa iw̃aʼõ daʼõ, ba ibalõ doehini tooe danõ, mangandrõ ia, ba fao ira fefoe. 
ACT.20_1.37	Ba tobali abõlõbõlõ wegeʼegera fefoe, ba latalagoei mbagi Waoelo, faʼago bawa ira chõnia. 
ACT.20_1.38	Abõlõ aboe dõdõra ba niw̃aʼõnia andrõ, wa lõʼõ saʼae faʼila bawa ira. Ba lafasao ia baowo. 
ACT.21_1.1	I. 
ACT.21_1.2	Ba me masõndra nowo, si mõi ba Wõnikia, ba mõiga jaw̃a ba molojoga. 
ACT.21_1.3	Ba me oroma chõma Gifero, ba marõi ba gabera ba masaw̃a Ziria, maroegi si tooe Diro; ba daʼõ sa labokai nõsi nowo. 
ACT.21_1.4	Ba me faloechaga nifahaõ, ba tebatoga ba daʼõ, fitoe bongi. Ba law̃aʼõ chõ Waoelo, moroi ba Geheha niʼamoniʼõ, bõi mõi ia misi jaw̃a, ba Jeroezalema. 
ACT.21_1.5	Ba me no fitoe bongima, ba mahetaga, mofanõga, lafasaoga, dozi ira, awõ ndra alawe, awõ ndraono, iroegi baero mbanoea; ba mabalõdoehini tooe danõ, baene, mangandrõga. 
ACT.21_1.6	Ba fabaliga, ba mõiga baowo, ba jaʼira, ba lafoeli ira mijomo. 
ACT.21_1.7	Ba maʼasiwai wolojo, maʼotarai ba Diro, masaw̃a Wetolemaʼi, maʼowai dalifoesõ, ba maʼiagõ chõra, sara wongi. 
ACT.21_1.8	Ba mahemoloe õ, ba mofanõga, ba maroegi Kaizaria. Ba mõiga jomo chõ Wilifo, sangombacha andrõ, awõ zi dafitoe no, ba tebatoga chõnia. 
ACT.21_1.9	Ba so nononia, õfa, ono alawe, samaʼeleʼõ. 
ACT.21_1.10	II. 
ACT.21_1.11	Ba mõi ia chõma, ihalõ mbõbõ taloe Waoelo, ibõbõ gahenia, awõ dangania, ba imane: Daʼõ niw̃aʼõ Geheha niʼamoniʼõ: Lamanõ dania wamõbõ niha sochõ bõbõ taloe andre niha Jehoeda, ba Jeroezalema, ba latooeʼõ ba danga niha baero. 
ACT.21_1.12	Ba me marongo daʼõ, ba mangandrõ ndraʼaga chõ Waoelo, awõ mbanoea daʼõ, bõi mõi ia misi jaw̃a, ba Jeroezalema. 
ACT.21_1.13	Ba itema lima Faoelo, imane: Hadia chõmi daʼõ, wa megeʼege ami, wa miboesi dõdõgoe? No aoha manõ sa gõlõgoe, tenga ha ba wameʼe nibõbõ jaʼo, ba waʼamate gõi, ba Jeroezalema, na bõrõ dõi Zoʼaja, Jesoe. 
ACT.21_1.14	Ba me lõ iʼoʼõ chõma, ba lõʼõ saʼae moehedega, mamane: Jaʼitõrõ zomasi Zoʼaja.
ACT.21_1.15	III. 
ACT.21_1.16	Ba mõi awõma nifahaõ, banoea Kaizaria, õsa, solohe jaʼaga ba zi mõiga tome, chõ Menaso, banoea Gifero, nifahaõ si no ara. 
ACT.21_1.17	Ba me no maroegi Jeroezalema, ba omoeso dõdõ dalifoesõ, me no soga. 
ACT.21_1.18	Ba mahemoloe õ, ba iʼohega Faoelo, weʼamõi chõ Jakobo, ba ahori so zatoea. 
ACT.21_1.19	Ba me no iʼowai ira, ba izarazara wangombacha, he iwisa Lowalangi ba niha baero, ba halõw̃õnia andrõ. 
ACT.21_1.20	Ba jaʼira, me larongo, ba lasoeno Lowalangi, ba lamane chõnia: Õʼila gaʼa, ha waʼoja ngahõnõ zi no mamati, ba oi laʼoʼõ sibai goroisa. 
ACT.21_1.21	Ba no teʼombachaʼõ chõra, ba chõmõ andrõ, õw̃aʼõ ba niha Jehoeda fefoe, si fatewoe ba niha baero, laʼerogõ Moze; õw̃aʼõ chõra, bõi laboto nonora, ba bõi laʼoʼõ gamachoita andrõ. 
ACT.21_1.22	Ba he wisa ia? Lõ foelitõ, ato zowoelo dania; larongo sa, wa no soʼõ. 
ACT.21_1.23	Ba oʼõ daʼe, niw̃aʼõma chõoe: Daõfa chõma niha si so amaboeʼoela li, 
ACT.21_1.24	chõra ha jaʼira, mifao daʼõ, fahaogõʼõ ndraʼoegõ, awõra, ba taha gahachõw̃a chõra, enaʼõ lafatõwõʼõ ira, ba laʼila mõtṍ dozi, wa no faja niʼombachaʼõ chõra, ba chõmõ andrõ, ba õtõrõ sa, ba chõmõ gõi, lala woloʼõ oroisa. 
ACT.21_1.25	Ba ba zamati niha baero andrõ, ba no mafaʼoheʼõ zoera, no mahonogõi, bõi lababaja gõ nadoe ba do ba nitõgi bagi ba fohorõ. 
ACT.21_1.26	Ba ihalõ awõnia niha andrõ Faoelo, ba mahemoloe õ, ba mõi ia ba gosali, me no ifahaogõʼõ ia, awõra, iʼombachaʼõ waʼawai mbongi wangehao andrõ, iroegi tedozigõ ira wameʼe soemange andrõ. 
ACT.21_1.27	IV. 
ACT.21_1.28	moeʼao ira, lamane: He jaʼami, Iraono Gizeraëli, miloeloei! daʼe niha andrõ, sondrozigõ niha, gofoe heza so ira, wamahaõ jaʼira; bõʼõ wamahaõnia, bõʼõ ba chõda, ba oroisa, ba ba naha andre. Ba no iʼohe na gõi Ndrawa Heleni ba gosali, raʼiõ naha niʼamoniʼõ andre ibeʼe. 
ACT.21_1.29	So zangila mege Terofimo, banoea Nefeso, awõnia ba mbanoea, ba lawai niʼohe Waoelo ba gosali. 
ACT.21_1.30	Ba maoso dõdõ niha, samba banoea manõ, aechoe niha, ba laraʼoe Waoelo, lasõbi ia baero gosali, ba laʼokoesiʼõ bawandroehõ. 
ACT.21_1.31	Ba laboenoe ia enaʼõ, ba terongo si jaw̃a chõ goemandra zi hõnõ, ba zaradadoe andrõ, no fawoeka Jeroezalema, samba banoea manõ. 
ACT.21_1.32	Ba iʼanemaʼõ ihalõ chõnia zaradadoe ba koemandra zi otoe, isaw̃a si tooe chõra, fagohi. Ba me laʼila goemandra andrõ, awõ zaradadoe andrõ, ba labato wamõzimõzi Faoelo. 
ACT.21_1.33	Ba iroegi koemandra, ihalõ ia, iw̃aʼõ, larate ia, doea rozi rate, ba isofoe, ha niha ia ba hadia nilaoenia. 
ACT.21_1.34	Ba bõʼõ niw̃aʼõ zi samõsa, bõʼõ niw̃aʼõ zi samõsa, ba niha sato andrõ. Ba me tebai irongo zi ndroehoenia, ba wagoeagoeasa andrõ, ba iw̃aʼõ, laʼohe ba hati. 
ACT.21_1.35	Ba me iroegi nora, ba tobali laʼosaʼõ ia saradadoe ba waʼabõlõ niha. 
ACT.21_1.36	Laʼoʼõ sa niha sato, moeʼao ira: Nitiboʼõ ia! 
ACT.21_1.37	Ba me laʼohe ba hati enaʼõ Waoelo, ba imane chõ goemandra: Tola oew̃aʼõ chõoe daʼe? Ba imane: Õʼila li Heleni? 
ACT.21_1.38	Tenga sa Dawa Miseraji andrõ ndraʼoegõ, sangechoegõ niha, bohooe na no andrõ, solohe misa ba danõ si mate si õfa ngahõnõ niha, sangeʼe andrõ? 
ACT.21_1.39	Ba imane Faoelo: Niha Jehoeda ndraʼodo, banoea Dareso, banoea si tetoeria, maʼifoe, ba Gilikia. Ba oeʼandrõ chõoe, tehe chõgoe wehede ba niha. 
ACT.21_1.40	Ba me no itehe, ba iʼagõ mbosi nora Faoelo, ifazaw̃a dangania ba niha. Ba me no ahono sibai, ba moehede ia chõra, ba li Heberaio, imane: 
ACT.22_1.1	I. ”
ACT.22_1.2	Ba me larongo, ilaoe chõra li Heberaio, ba tedooe na waʼahonora, ba imane: 
ACT.22_1.3	Niha Jehoeda ndraʼo, banoea Dareso, ba Gilikia, ba ba mbanoea daʼe eboea ndraʼo, ono zekola Gamaliëli, no laʼoʼõ waabeʼe goroisa chõ ndra toea, wamahaõ jaʼo, hoelõ zolohoe ndraʼo ba ngawalõ hadia ia chõ Lowalangi, si mane jaʼami fefoe na, maʼõchṍ andre. 
ACT.22_1.4	No oeʼosisi lala andrõ, iroegi wamoenoe, no oebõbõ ndra matoea, awõ ndra alawe, ba no oeʼohe ba goeroenga. 
ACT.22_1.5	No si so ba mbõrõ chõgoe gere seboea, awõ zatoea mbanoea fefoe, ba nitemagoe soera ba dalifoesõ, weʼamõi ba Ndramaseko, ba wolohe ba Jeroezalema gõi si so ba daʼõ, nibõbõ, enaʼõ teʼotoeʼõ ira. 
ACT.22_1.6	Ba ba wofanõ andrõ, me no ahatõ ndraʼo ba Ndramaseko, ba iʼozoemagõ gõna ndraʼo haga sabõlõbõlõ, moroi ba mbanoea si jaw̃a, so laloeo. 
ACT.22_1.7	Ba alaoe tooe ndraʼo, ba danõ, ba oerongo li, imane chõgoe: He Saoelo! He Saoelo! hana wa õgohido? 
ACT.22_1.8	Ba oemane: Ha niha ndraʼoegõ, Toea? Ba imane chõgoe: Jesoe ndraʼo, banoea Nazareta andrõ, nigohioe. 
ACT.22_1.9	Ba laʼila sa haga andrõ, awõgoe fao, ba lõ larongo li zihede chõgoe andrõ. 
ACT.22_1.10	Ba oemane: He oewisa, Toea? Ba imane Soʼaja chõgoe: Faoso, ae ba Ndramaseko, ba daʼõ dania law̃aʼõ chõoe fefoe nihonogõi chõoe, nilaoemõ. 
ACT.22_1.11	Ba lõ oeʼila niha, ba waʼabõlõ haga no mege, laʼohe dangagoe awõgoe ba lala, ba oeroegi Ndramaseko. 
ACT.22_1.12	Ba so niha, Anania dõi, sangataʼoefi Lowalangi, soloʼõ oroisa, si sõchi toeria ba niha Jehoeda fefoe, si no fatewoe ba Ndramaseko. 
ACT.22_1.13	Ba mõi chõgoe daʼõ, iʼondrasi ndraʼo, ba imane chõgoe: He Saoelo, talifoesõ, jagõ moeʼila zoei niha! Ba iʼotarai daʼõ, ba oeʼila ia. 
ACT.22_1.14	Ba imane: Fõna saʼae ihonogõi Lowalangi ndra toeada, enaʼõ aboto ba dõdõoe zomasi ia, ba enaʼõ õʼila zatoelõ andrõ, ba enaʼõ õrongo linia, na moehede ia. 
ACT.22_1.15	Me samadoehoeʼõ ndraʼoegõ chõnia dania ba niha fefoe, õfadoehoeʼõ niʼila hõrõoe ba nirongo dõgi dalingaoe. 
ACT.22_1.16	Ba iadaʼe, ba hana wa araʼõ? Faoso, fabajagõʼõ idanõ ndraʼoegõ ba fasasaiʼõ horõoe, weʼangarõfi li tõi Zoʼaja andrõ. 
ACT.22_1.17	Ba me no oefoelido ba Jeroezalema, me mangandrõ ndraʼo ba gosali, ba abeta nosogoe, 
ACT.22_1.18	ba oeʼila ia, ba imane chõgoe: Taʼitaʼi, aliogõ, hetaʼõ ba Jeroezalema, me lõʼõ sa atṍ latema wamadoehoeʼõmõ jaʼo. 
ACT.22_1.19	Ba oemane: He Toea, no laʼila, sokoeroe samati chõoe ndraʼodo, samõbõzi jaʼira, ba zekola misa, 
ACT.22_1.20	ba no laʼila, sodo ba ngai, me laboenoe Zitefano andrõ, samadoehoeʼõ jaʼoegõ, ba omasido daʼõ, ba oeʼirõʼõ noecha zamoenoe jaʼia andrõ. 
ACT.22_1.21	Ba imane chõgoe: Aeʼe, ba niha baero oefatenge ndraʼoegõ, ba zarõoe.” 
ACT.22_1.22	II. 
ACT.22_1.23	Ba moeʼaoʼao ira, latiboʼõ tooe noechara ba lafazaoemba gawoegawoe ba daloe mbanoea. 
ACT.22_1.24	Ba iw̃aʼõ koemandra, laʼohe ba hati ia, iʼoroiʼõ, labõzi, ba wanechegõ jaʼia, enaʼõ irongo, hadia mbõrõ, wa lamanõ weʼaoʼao ba chõnia andrõ.
ACT.22_1.25	III. 
ACT.22_1.26	Ba me irongo daʼõ koemandra zi otoe andrõ, ba mõi ia moeʼombachaʼõ chõ goemandra zi hõnõ, imane: Hadia nilaoemõ? 
ACT.22_1.27	Banoea Roma sa niha daʼõ. Ba mõi goemandra zi hõnõ andrõ, imane chõ Waoelo: Ombachaʼõ chõgoe, hadia, banoea Roma ndraʼoegõ? Ba imane: Jaʼia. 
ACT.22_1.28	Ba imane koemandra: Jaʼodo andre, ba no eboea oebeʼe anaʼa, fa banoea andrõ ndraʼo. Ba imane Faoelo: Ba jaʼodo, ba iʼotarai toemboe ndraʼo. 
ACT.22_1.29	Ba iʼanemaʼõ labõhõi ia sanechegõ jaʼia enaʼõ. Ba ataʼoe gõi goemandra, me no irongo, wa banoea Roma ba me no irate. 
ACT.22_1.30	Ba mahemoloe õ, me edõna irongo zi ndroehoe, hadia nibeʼe niha Jehoeda horõnia, wangadoegõ jaʼia, ba ifaʼefaʼõgõ rate, ba iʼoroiʼõ faloecha gere seboea, awõ zalaw̃a rafe seboea fefoe, ba iʼohe mitooe Waoelo, ifasao chõra.
ACT.23_1.1	I. 
ACT.23_1.2	Ba iw̃aʼõ ere seboea, Anania, ba zi so ba daʼõ, lafalisi mbawania. 
ACT.23_1.3	Ba imane chõnia Faoelo: Ifalisi dania ndraʼoegõ Lowalangi, bagolõ nilaoe betoea! Doemadao ndraʼoegõ wangoehoekoe jaʼo, dali goroisa, ba õsawõ goroisa, wangoemaʼõ, labõzi ndraʼo. 
ACT.23_1.4	Ba lamane si so ba daʼõ: Hadia, õtandraw̃aisi gere seboea andrõ chõ Lowalangi? 
ACT.23_1.5	Ba imane Faoelo: Lõ oeʼila, wa ere seboea ia, gaʼa. Si manõ sa ba zoera: ”Bõi tandraw̃aisi zatoea mbanoeami.” 
ACT.23_1.6	Ba me iʼila Faoelo, sadoekaio õsa ba farizaio õsa, ba moeʼao ia ba zalaw̃a rafe seboea, imane: He jaʼami, ira talifoesõ! Farizaio ndraʼodo, ono warizaio; fanõtõna femaoso zi mate andrõ mbõrõ, wa tehoekoe ndraʼodo. 
ACT.23_1.7	Ba me no iw̃aʼõ daʼõ, ba tobali fagoeagoea ira, warizaio zadoekaio, ba fabali dõdõ zato. 
ACT.23_1.8	Niw̃aʼõ zadoekaio, ba lõ femaoso ba lõ malaʼika ba lõ bechoe zi mate; ba faoma sa fadoehoe dõdõ warizaio ba daʼõ. 
ACT.23_1.9	Ba tobali fagoeagoeasa sabõlõbõlõ, ba maoso zangila amachoita õsa, farizaio, fasoso ira, lamane: Maʼifoe lõ masõndra horõ niha daʼõ; ba he wisa, na no hoemede chõnia mbechoe zi mate, ba ma malaʼika? 
ACT.23_1.10	Ba me no abõlõbõlõ wagoeagoeasa, ba ataʼoe goemandra, lasila Waoelo, ba iw̃aʼõ mõi mitooe zaradadoe, ba wamadõni jaʼia chõra, wolohe ba hati. 
ACT.23_1.11	Ba ba zi bongi andrõ, ba mõi chõnia Zoʼaja, imane: Bõi ataʼoefi! Hoelõ si mane famadoehoeʼõoe hadia ia chõgoe ba Jeroezalema, si manõ gõi wamadoehoeʼõoe dania ba Roma, lõ tola lõʼõ. 
ACT.23_1.12	II. 
ACT.23_1.13	Tõra õfa woeloe ira, sangelifi jaʼira ba daʼõ. 
ACT.23_1.14	Mõi ira chõ ndra ere seboea ba ba zatoea mbanoea, lamane: No maʼelifi sibai ndraʼaga, lõ mababaja hadia ia gõ, irege no maboenoe Waoelo andrõ. 
ACT.23_1.15	Andrõ mifaw̃aʼõgõ chõ goemandra, jaʼami, awõ zalaw̃a rafe, jamoefaʼoheʼõ ia mitooe chõmi, hoelõ na edõna mirongo sibai na, hadia ia chõnia; ba matarõgõ saʼae, ba wamoenoe jaʼia, ba lala. 
ACT.23_1.16	Ba me irongo wamagõnaisi andrõ ono mbeneʼõ Waoelo, ba mõi ia ba hati, iʼombachaʼõ chõ Waoelo. 
ACT.23_1.17	Ba hoemede Waoelo chõ goemandra zi otoe, imane chõnia: Ohe chõ goemandra zi hõnõ nono matoea andre, so niw̃aʼõnia chõnia. 
ACT.23_1.18	Ba iʼohe chõ goemandra zi hõnõ, imane: No moehede chõgoe, Waoelo andrõ, nikoeroe, iʼandrõ chõgoe, oeʼohe chõoe nono matoea andre, so niw̃aʼõnia chõoe. 
ACT.23_1.19	Ba idõni dangania koemandra, iʼohe ba zi ha jaʼira, ba isofoe chõnia: Hadia niw̃aʼõoe chõgoe? 
ACT.23_1.20	Ba imane: No mamagõlõ niha Jehoeda, ba wangandrõ chõoe, enaʼõ õfaʼoheʼõ mitooe chõra ba rafe mahemoloe Waoelo andrõ, hoelõ na edõna lazofoezofoe na enaʼõ, hadia ia chõnia. 
ACT.23_1.21	Andrõ bõi fati lira; latarogõ saʼae ia, tõra õfa woeloe niha, banoeara, no laʼelifi ira, lõ manga ira ba lõ labadoe nidanõ, irege no laboenoe ia. Ba noa saʼae lafaʼanõ ira, ba labaloi niw̃aʼõoe.
ACT.23_1.22	III. 
ACT.23_1.23	Ba daroea ifakaoniʼõ koemandra zi otoe, ba imane: Mifaʼanõ zaradadoe, doea ngaotoe, ba weʼamõi ba Kaizaria, awõ zi fakoedo, fitoe ngafoeloe, ba doea ngaotoe zanoho, 
ACT.23_1.24	na mõrõ niha; ba ndra moeʼasogõ koedo, ba wamakoedo Faoelo andrõ, ba lahaogõ wolohe jaʼia chõ goemandroe Felisi. 
ACT.23_1.25	Ba ifazõchi zoera, 
ACT.23_1.26	imane: ”Kalaoedio Lisia chõ goemandroe Felisi si sõchi sibai tõdõ, jaʼahowoe! 
ACT.23_1.27	Niha andrõ, niraʼoe niha Jehoeda, niboenoera menaʼõ, no oeʼefaʼõ, me sodo awõ zaradadoe, me no oerongo, wa banoea Roma ia. 
ACT.23_1.28	Ba oesofoe menaʼõ mbõrõ wangadoegõra jaʼia, ba oeʼohe ba rafe chõra. 
ACT.23_1.29	Ba oesõndra, fagoeagoeasa ba goroisa chõra mbõrõ, wa laʼadoegõ ia, ba lõ fangadoe bõrõ wamoenoe, ba he bõrõ worate jaʼia. 
ACT.23_1.30	Ba me no moeʼombachaʼõ chõgoe, so ba chõra zamagõnaisi niha andrõ, ba no oefaʼoheʼõ ia chõoe, ba no oew̃aʼõ gõi ba zangadoe andrõ, ndramoeõmbachaʼõ chõoe.” 
ACT.23_1.31	Ba lahalõ saʼae Waoelo saradadoe no mege, laʼoʼõ niw̃aʼõ chõra, laʼohe ia ba Gandrifati, ba zi bongi. 
ACT.23_1.32	Ba mahemoloe õ, ba lafatenge awõnia zi fakoedo andrõ, ba lafoeli ira ba hati. 
ACT.23_1.33	Ba me no laroegi Kaizaria daʼõ, ba labeʼe ba danga goemandroe zoera no mege, ba laʼohe gõi chõnia Waoelo. 
ACT.23_1.34	Ba me no ibaso zoera, ba isofoe, ha banoea ia, ba me irongo, wa banoea Gilikia, 
ACT.23_1.35	ba imane: Oesechegõ dania ndraʼoegõ, na no so gõi zangadoegõ jaʼoegõ andrõ. Ba iʼoroiʼõ, ba gõdo Herode lataha Waoelo.
ACT.24_1.1	I. 
ACT.24_1.2	Ba lafakaoniʼõ ia, ba ibõrõgõ wangadoegõ jaʼia Teretoelo, 
ACT.24_1.3	imane: Ohahaoe sibai dõdõma barõ mbawaoe, ba waʼoja manõ zi sõchi ba mbanoea andre, me no sõchi dṍdõoe chõra, jaʼoegõ Felisi, si sõchi sibai tõdõ, lõ mabiniʼõ, gofoe heza soga, lõ mamalõmalõ; maʼandrõ saoha golõoe. 
ACT.24_1.4	Ba fa lõ oerõrõ ndraʼoegõ, ba oeʼandrõ chõoe, õfondrondrongo chõma maʼifoe, ba waʼebolo dõdõoe andrõ. 
ACT.24_1.5	Noa sa masõndra, wa no fõchõ seboea niha andrõ, samagoea manõ niha Jehoeda andrõ fefoe, ba goeli danõ misa, maʼasagõrõ; satoea zi faehoe hoekoe andrõ, banoea Nazareta, ia. 
ACT.24_1.6	Noa sa gõi itandraigõ iʼohe ba gosali zalacha, ba no maraʼoe ia, 
ACT.24_1.7	ba so moroi si jaw̃a Lisia andrõ, koemandra, abõlõ ira, ba lafadõni ba dangama. 
ACT.24_1.8	Chõnia tola õrongo fefoe mbõrõ wangadoegõma jaʼia, na õsofoe. 
ACT.24_1.9	Ba lanõnõ niha Jehoeda, lafadoehoeʼõ niw̃aʼõnia.
ACT.24_1.10	II. 
ACT.24_1.11	me tola õsofoe, wa lõ tõra felendroea wongi, me sodo moroi si tooe, me mõido ba Jeroezalema, ba wangandrõ. 
ACT.24_1.12	Ba lõ niʼilara jaʼo ba gosali, wa fahoehoeo ndraʼo ba niha bõʼõ, ba ma mangechoegõ niha, ba lõʼõ gõi ba zekola ba lõʼõ gõi ba mbanoea misa. 
ACT.24_1.13	Ba tebai gõi laʼombachaʼõ chõoe nibõbõgõra chõgoe iadaʼe. 
ACT.24_1.14	Ba lõ oebiniʼõ chõoe daʼõ, wa oetõrõ lala daʼõ, niw̃aʼõra si faehoe hoekoe, wamosoemange Lowalangi ndra toeama, wamati fefoe nisoera ba zoera goroisa ba ba zoera zamaʼeleʼõ. 
ACT.24_1.15	Ba so chõgoe wanõtõna chõ Lowalangi, si so chõra gõi, wa so wemaoso zi mate, he satoelõ, ba he si lõ atoelõ. 
ACT.24_1.17	Ba noa sa mõido, me no ara, ba wolohe ameʼela ba mbanoeama, ba ba wameʼe soemange; 
ACT.24_1.18	ba daʼõ laʼila sa ndraʼo niha Jehoeda õsa, banoen Azia, me oetõrõ wangehao andrõ, ba gosali, tenga ba zi no ato niha, ba tenga ba wagoeagoeasa; 
ACT.24_1.19	jaʼira zi lõ tola lõ so ba daʼe chõoe enaʼõ, ba wangadoe, na so hadia ia gesoeanõgoe chõra. 
ACT.24_1.20	Ma ndramoew̃aʼõ daʼe, hadia nisõndrara si lõ atoelõ, me sodo ba rafe seboea; 
ACT.24_1.21	atṍ na ba zi samboea li andrõ, niw̃aʼõgoe, me sodo chõra ba daʼõ no, me oemane: Femaoso zi mate mbõrõ, wa tehoekoe ndraʼo chõmi maʼõchṍ! 
ACT.24_1.22	III. 
ACT.24_1.23	Ba iw̃aʼõ chõ goemandra, latarogõ Waoelo, lahaogõ chõnia, ba bõi latenaw̃a, na so zi mõi ngoningoninia, sahatõ chõnia. 
ACT.24_1.24	Ba lõ ara tõ, ba mõi Welisi, awõ Deroesila, foʼomonia, niha Jehoeda, ifakaoniʼõ Waoelo, ifondrondrongo chõnia wamati andrõ chõ Keriso Jesoe. 
ACT.24_1.25	Ba me itõrõ linia waʼatoelõ dõdõ ba fa bõi mohorõ ba fangoehoekoe andrõ dania, ba tokea Welisi, ba imane: Ofanõ iadaʼe, igamõi lõ arõrõw̃agoe dania, ba oefakaoniʼõ ndraʼoegõ. 
ACT.24_1.26	Ba idõnadõna gõi ba baʼõ, ibeʼe chõnia ganaʼa Faoelo; andrõ asese ifahalõʼõ, ba wahoehoeosa chõnia. 
ACT.24_1.27	Ba me no iroegi mendroea fache, ba teʼali Welisi, Forokio Feso wangalinia. Ba omasi Welisi, eboea dõdõ niha Jehoeda chõnia, ba irõi foeri Waoelo, nirate. 
ACT.25_1.1	I. 
ACT.25_1.2	Ba laʼondrasi ia ere seboea ba salaw̃a niha Jehoeda, ba chõ Waoelo andrõ, laʼandrõ chõnia, 
ACT.25_1.3	faʼeboea dõdõnia chõra law̃aʼõ, enaʼõ ifahalõʼõ mijaw̃a ba Jeroezalema; laboenoe ia ba lala, dõdõra. 
ACT.25_1.4	Ba iw̃aʼõ chõra Feso, tetahataha Waoelo ba Kaizaria ba jaʼia gõi, ba alio ifoeli ia ba daʼõ. 
ACT.25_1.5	Ba ha niha sa zalaw̃a ba chõmi, iw̃aʼõ, ba ndrafao weʼamõi misi tooe, ba wangadoegõ niha daʼõ, na so hadia ia zalania. 
ACT.25_1.6	Ba mato w̃aloe bonginia chõra, foeloe bongi zara sibai, ba mõi ia misi tooe ba Kaizaria, ba sara wongi aefa daʼõ, ba doemadao ia ba dadaoma zangoehoekoe, ba iʼoroiʼõ Waoelo. 
ACT.25_1.7	Ba me so ia, ba lafasoei ia niha Jehoeda, si no mõi mitooe, si otarai Jeroezalema, oja ngawalõ labõbõgõ chõnia sala seboea, si tebai laʼoromaʼõ ngamohi, 
ACT.25_1.8	me iboeʼa ba hoeloenia Faoelo; lõ nisaw̃õnia oroisa ba niha Jehoeda, iw̃aʼõ, ba lõ horõnia ba gosali ba lõʼõ gõi chõ kaizaro. 
ACT.25_1.9	Ba omasi Weso, na eboea dõdõ niha Jehoeda chõnia, ba itema li Waoelo, imane: Hadia, omasiʼõ mõi misi jaw̃a ba Jeroezalema, na ba daʼõ tehoekoe ndraʼoegõ, ba zi so jaʼo, ba zala andrõ? 
ACT.25_1.10	Ba imane Faoelo: Fõna dadaoma zangoehoekoe chõ kaizaro so ndraʼo, lõ tola tenga ba daʼe tehoekoe ndraʼo. Lõ horõgoe ba niha Jehoeda, noa sa aboto sibai ba dõdõoe gõi. 
ACT.25_1.11	Ba so atṍ horõgoe, ba na no oelaoe hadia ia, bõrõ wamoenoe jaʼo, ba lõ oewõsiwõsido, na niboenoe ndraʼo. Ba na faja nibõbõgõ daʼe chõgoe, ba tebai labeʼe boeala ndraʼo chõra. Oefoeli chõ kaizaro. 
ACT.25_1.12	Awena fahoehoeo Weso ba nawõnia ba rafe, ba imane: Chõ kaizaro no õfoeli, ba chõ kaizaro mõiʼõ. 
ACT.25_1.13	II. 
ACT.25_1.14	Ba me ara maʼifoe ira ba daʼõ, ba iʼombachaʼõ Feso hoehoeo andrõ ba chõ Waoelo, chõ razo andrõ, imane: So niha nirõi Welisi foeri, nikoeroe. 
ACT.25_1.15	Laʼondrasido ere seboea ba satoea mbanoea ba niha Jehoeda, me sodo ba Jeroezalema, ba chõnia, laʼandrõ wameʼe hoekoe chõnia. 
ACT.25_1.16	Ba oeʼombachaʼõ chõra, tenga hoekoe ba Ndrawa Roma, laʼetoeʼõ manõ hoekoe niha, na lõ lafatoetoe wawa ira oea zangadoe niʼadoegõ, na lõ moefolala chõnia wamoeʼa ba hoeloenia nibõbõgõ chõnia. 
ACT.25_1.17	Ba me no faloecha ira ba daʼe, ba maʼifoe lõ oearagõ, ha sara wongi, ba moedadaodo ba dadaoma zangoehoekoe, ba oeʼoroiʼõ niha andrõ. 
ACT.25_1.18	Ba me so zangadoegõ jaʼia, ba maʼifoe lõ laʼila laʼombachaʼõ sala, 
ACT.25_1.19	nidõnadõnagoe, ha fagoeagoeasa ba wamosoemangera Lowalangi laʼombachaʼõ, salania, ba ba chõ Jesoe andrõ, si no mate, niw̃aʼõ Waoelo no ifoeli aoeri. 
ACT.25_1.20	Ba me lõ oeʼila he oewisa ba hoehoeo andrõ ba daʼõ, ba oesofoe chõnia, na edõna mõi ia ba Jeroezalema, na andrõ lahoekoe ia ba daʼõ. 
ACT.25_1.21	Ba me iʼandrõ Faoelo lataha ia, irege iʼetoeʼõ hoekoe kaizaro, ba oeʼoroiʼõ, lataha ia, irege oefaʼoheʼõ ia chõ kaizaro. 
ACT.25_1.22	Ba imane Agerifa chõ Weso: Omasido oerongo gõi niw̃aʼõ niha andrõ. Imane: Mahemoloe tola õrongo. 
ACT.25_1.23	Ba sara wongi aefa daʼõ, ba so Agerifa ba Berenike, eboea sibai lachõmi, mõi ira ba kato, awõ goemandra, awõ zalaw̃a mbanoea, ba iʼoroiʼõ Feso, laʼohe Waoelo. 
ACT.25_1.24	Ba imane Feso: He razo, Agerifa, ba jaʼami fefoe, si so ba daʼe, awõma! Miʼila daʼe; no mangandrõ chõgoe niha Jehoeda sato ba chõnia, ba Jeroezalema ba ba daʼe gõi, moeʼao ira, tenga niʼorifi saʼae. 
ACT.25_1.25	Ba me no aboto ba dõdõgoe, lõ horõnia, bõrõ wamoenoe jaʼia, ba me no ifoeli gõi chõ kaizaro, ba no oehonogõi, lafaʼoheʼõ ia. 
ACT.25_1.26	Ba lõ nirongogoe si ndroehoe, ba chõnia, nisoeragoe chõ zochõ jaʼita, enaʼõ. Andrõ no oefasao ia chõmi, ba ofõna chõoe, jaʼoegõ razo Agerifa, enaʼõ faloechado nisoera, na no moesechegõ. 
ACT.25_1.27	Ba dõdõgoe sa, tenga lala, na tafaʼoheʼõ nikoeroe ba lõ taʼombachaʼõ mbõrõ wangadoegõ jaʼia. 
ACT.26_1.1	I. 
ACT.26_1.2	He razo, Agerifa, omoeso dõdõgoe, me tola oeboeʼa ba hoeloegoe maʼõchṍ andre, fõnaoe, fefoe nibõbõgõ niha Jehoeda chõgoe. 
ACT.26_1.3	Me no õʼila sibai fefoe hoekoe ba niha Jehoeda, awõ nifadõni andrõ, ba oeʼandrõ chõoe, bologõ dõdõoe, wamondrongo chõgoe. 
ACT.26_1.4	Boeaboeagoe iʼotarai iraono ndraʼo, nilaoegoe iʼotarai mbõrõta, ba chõma ba Jeroezalema, ba no laʼila niha Jehoeda fefoe; 
ACT.26_1.5	me no laʼila ndraʼo, iʼotarai fõna saʼae (na edõna ira lafadoehoeʼõ), wa no oeʼoʼõ wondrege waʼabeʼe hoekoe, ba wamosoemange Lowalangi ba chõda, wa farizaio ndraʼodo. 
ACT.26_1.6	Ba iadaʼe, ba lahoekoe ndraʼo, bõrõ wanõtõna amaboeʼoela li andrõ, nifaboeʼoe Lowalangi chõ ndra toeada, 
ACT.26_1.7	niʼaloei zi felendroea toea chõma, fogamõ jaʼia, bongi maʼṍchõ laʼowõlõʼõlõgõ wamasoemange Lowalangi ba daʼõ. Fanõtõna daʼõ mbõrõ, jaʼoegõ razo, wa laʼadoegõ ndraʼodo niha Jehoeda. 
ACT.26_1.8	Hadia wa law̃aʼõ ba chõmi, tebai fadoehoe dõdõ niha, na isoesoegi zi mate Lowalangi? 
ACT.26_1.9	Noa sa oew̃aʼõ tõdõgoe, niʼabõlõgõ wangõhõndrõgõ tõi Jesoe, banoea Nazareta andrõ. 
ACT.26_1.10	Ba oelaoe sa gõi ba Jeroezalema; ba ato niʼamoniʼõ nibeʼegoe ba goeroenga, nitehe ndra ere seboea chõgoe: ba na laboenoe ira, ba manehe ndraʼodo. 
ACT.26_1.11	Ba ba zekola misa fefoe, ba asese oelaoe mbalõgoe chõra, oeforege chõra, irege manandraw̃a ira, si lõ awawõ wõnoegoe chõra, ba oegohi ira, oeroegi gõi mbanoea baero. 
ACT.26_1.12	Ba mõido ba Ndramaseko, ba zi manõ, no latehe chõgoe ira ere seboea, no labeʼe zoera. 
ACT.26_1.13	Ba laloeo, jaʼoegõ razo, ba oeʼila ba lala, moroi ba mbanoea si jaw̃a haga, abõlõ moroi ba haga loeo, ifasoei ndraʼodo, awõ zi fao chõgoe ba lala. 
ACT.26_1.14	Ba alaoega tooe ba danõ; ba oerongo li, sihede, imane chõgoe ba li Heberaio: He Saoelo! He Saoelo! hana wa õgohido? Afõchõ chõ chõoe, na fabõrõʼõ ba doekotoeko andrõ. 
ACT.26_1.15	Ba oemane: Ha niha ndraʼoegõ, Toea? Ba imane Soʼaja; Jesoe ndraʼo, nigohioe. 
ACT.26_1.16	Ba faoso, zizio. Andrõ oeʼoromaʼõ ndraʼo chõoe, ba wangohonogõi jaʼoegõ enoni ba samadoehoeʼõ niʼila hõrõoe, awõ niʼoromaʼõgoe chõoe dania. 
ACT.26_1.17	Ba oeʼefaʼõ ndraʼoegõ ba danga mbanoeami ba ba danga niha baero, ba nifatengegoe jaʼoegõ, 
ACT.26_1.18	ba wamokai hõrõra enaʼõ larõi zõgõmigõmi, ba enaʼõ lafoeli ira ba haga, enaʼõ larõi waʼabõlõ Gafõcha, ba lafoeli ira chõ Lowalangi, enaʼõ latema wangefa horõ ba ondrõita andrõ, awõ niʼamoniʼõ andrõ, wamati chõgoe. 
ACT.26_1.19	Andrõ lõ oeʼositengagõ gangilata andrõ, soroi soroego jaʼoegõ razo Agerifa, 
ACT.26_1.20	mangombacha ndraʼo, si ofõna ba mbanoea Ndramaseko ba ba Jeroezalema ba ba danõ Joedaia maʼasagõrõ ba ba niha baero, enaʼõ lafalalini geraʼerara ba enaʼõ lafoeli ira chõ Lowalangi, wangaʼasogõ boeaboea si nangea boeaboea wamalalini eraʼera. 
ACT.26_1.21	Daʼõ mbõrõ, wa laraʼoe ndraʼo niha Jehoeda, me sodo ba gosali, wa latandraigo wamoenoe jaʼo. 
ACT.26_1.22	Ba me no itolodo Lowalangi, andrõ sodo irege maʼõchõ andre, ba mamadoehoeʼõ ndraʼo ba ndraono ba zatoea; lõ niʼombachaʼõgoe hadia ia baero niw̃aʼõ zamaʼeleʼõ andrõ, saloea dania, ba he baero niw̃aʼõ Moze, 
ACT.26_1.24	Ba me imanõ wamoeʼa ba hoeloenia, ba imane Feso, eboea linia: Owõhõʼõ Faoelo! ifowõhõ ndraʼoegõ soera, soja sibai andrõ. 
ACT.26_1.25	Ba imane Faoelo: Tenga sowõhõ ndraʼo, jaʼoegõ, Feso si sõchi! si ndroehoe niw̃aʼõgoe, soroi ba dõdõ. 
ACT.26_1.26	Iʼila sa daʼõ razo, ba zi lõ aiwõdo moehede; tebai manõ fadoehoe dṍdõgoe, so ba daʼõ zi lõ irongo mege; tenga sa ba zi tobini telaoe daʼõ no. 
ACT.26_1.27	Hadia, jaʼoegõ razo, Agerifa, fadoehoe dõdõoe ba niw̃aʼõ zamaʼeleʼõ andrõ? 
ACT.26_1.28	Oeʼila, fadoehoe. Ba imane Agerifa chõ Waoelo: Lõ arõoe tõ, ba tobali niha Keriso ndraʼo, õbeʼe. 
ACT.26_1.29	Ba imane Faoelo: Mangandrõ ndraʼo chõ Lowalangi enaʼõ; he arõoe, ba he lõ arõoe, ba enaʼõ tenga ha jaʼoegõ, enaʼõ dozi samondrongo chõgoe maʼõchṍ andre tobali si mane jaʼodo andre, baero rate andre. 
ACT.26_1.30	II. 
ACT.26_1.31	Laheta ira, fahoehoeo, ba lamane: Lõ nifazõchi niha andrõ bõrõ wamoenoe, ba he bõrõ worate jaʼia. 
ACT.26_1.32	Ba imane Agerifa chõ Weso: Tola niʼefaʼõ niha andrõ, na lõ nifoelinia chõ kaizaro menaʼõ.
ACT.27_1.1	I. 
ACT.27_1.2	Ba mõiga ba nowo Gaderamiti, sedõna molojo ba mbanoea Azia misa, ba molojoga; awõma Garisaro, banoea Makedonia, banoea Desalonika. 
ACT.27_1.3	Ba mahemoloe õ, ba maroegi Zidona. Ba eboea dõdõ Joelio chõ Waoelo, fahoeohoeo ia chõnia, itehe chõnia mõi ia chõ zi fahoewoe chõnia ba latolotolo ia. 
ACT.27_1.4	Ba aefaga ba daʼõ, ba matõrõ tooe Gifero, me angi moroi fõna. 
ACT.27_1.5	Ba me no matõrõ nasi tánõ ba Gilikia ba tánõ ba Wambilia, ba maroegi si tooe Mira, ba Likia. 
ACT.27_1.6	Ba daʼõ isõndra koemandra andrõ nowo Alesandria, sanaw̃a Italia, ba iʼohega ba daʼõ. 
ACT.27_1.7	Ba me ara lõ sõchisõchi wolojo, me afõchõ wondroegi Kenido, me lõ ibeʼega angi, ba matõrõ tooe Gereta, tánõ ba Zalomone. 
ACT.27_1.8	Ba afõchõ wanõrõ singa hoelo, ba maroegi naha sotõi ”laboea si sõchi”, ba zahatõ banoea Lasaia. 
ACT.27_1.9	Ba no ara, ba nõ ataʼoe niha wolojo, me no aefa gõi mbaw̃a wamoni, ba ifangelama ira Faoelo, 
ACT.27_1.10	imane chõra: He jaʼami, oeʼila, gõna ita famakao ba faʼateʼala seboea ba wolojo andre, tenga ha ba nowo ba ba nõsinia, ba nosoda gõi. 
ACT.27_1.11	Ba ifondrondrongo koemandra niw̃aʼõ doeroemoedi, awõ niw̃aʼõ nakoda, moroi ba niw̃aʼõ Waoelo. 
ACT.27_1.12	Ba lõ sõchi laboea andrõ, ba wombaloi faʼaefa mbaw̃a deoe, ba ato zomasi ahetaga ba daʼõ, ma tola maroegi Wõnika, ba wombaloi faʼaefa mbaw̃a deoe; laboea ba Gereta daʼõ, tánõ ba gaechoela. 
ACT.27_1.13	Ba me angi moroi raja, si lõ abõlõbõlõ, ba lawai tola niw̃aʼõra andrõ, ba ladõni zao ba lahafõʼõ ira, wanõrõ singa Gereta.
ACT.27_1.14	II. 
ACT.27_1.15	Ba gõna ba nowo ba tebai ilaw̃a nangi, ba mabõhõli, ba teʼoloiʼõ manõ ndraʼaga. 
ACT.27_1.16	Ba me matõrõ hoelo sideʼide, sotõi Kalaoeda, ba maʼifoe tõ, ba tebai masõbi doendraha. 
ACT.27_1.17	Ba lasõbi jaw̃a daʼõ, ba lafake wangaro andrõ, labõbõ nowo. Ba ataʼoe ira tosake ba goso ene andrõ, ba laboenoe lojo, ba teʼoloiʼõ manõ nowo. 
ACT.27_1.18	Ba me iforege chõma angi, ba mahemoloe õ, ba latiboʼõ nõsi nowo. 
ACT.27_1.19	Ba doea wongi aefa daʼõ ba latiboʼõ gamagama ba nowo tangara. 
ACT.27_1.20	Ba me ara lõ oroma loeo ba lõ oroma ndrõfi, ba me iforege bade sabõlõbõlõ, ba maʼifoe lõʼõ saʼae madõnadõna aoeri ndraʼaga. 
ACT.27_1.21	Ba me no ara lõ si manga, ba mõi chõra Waoelo, imane: He jaʼami fefoe, niʼoʼõ sa menaʼõ niw̃aʼõgoe no, fa bõi aheta ita ba Gereta, fa lõ gõna ita famakao andre, awõ waʼateʼala andre. 
ACT.27_1.22	Ba iadaʼe, ba oeʼandrõ chõmi, bõi miboesi dõdõmi, lõʼõ sa tekiko ami, ha niha ami, ha owo zafoefoe dania. 
ACT.27_1.23	Noa sa mõi chõgoe me owi malaʼika Lowalangi andrõ, sochõ jaʼo, ba si no mõido enoni gõi, 
ACT.27_1.24	ba no imane chõgoe: Bõi ataʼoefi, Faoelo, lõ tola lõ õroegi kaizaro, ba hiza, no ibeʼe boealania chõoe Lowalangi fefoe nawõoe solojo. 
ACT.27_1.25	Andrõ, bõi miboesi dõdõmi, jaʼami fefoe! Fadoehoe sa dõdõgoe chõ Lowalangi, itõrõ, si mane niw̃aʼõ chõgoe. 
ACT.27_1.26	Ba lõʼõ sa tola lõ tosake ita ba hoelo. 
ACT.27_1.27	Ba me no feleõfa bongi saʼae teʼoloiʼõ manõ misa ndraʼaga ba nasi Aderia, ba taloe mbongi, ba law̃aʼõ ono nowo, te ahatõ danõ. 
ACT.27_1.28	Ba lalaoe wanoeʼa waʼabacha, ba doea woeloe ngarõfa. Ba me no molojo maʼifoe tõ, ba lafoeli lalaoe, ba felelima ngarõfa. 
ACT.27_1.29	Ba ataʼoe ira, ma tosake ha gara, ba latiboʼõ zao moroi ba giʼo nowo, õfa, ba omasi ira, na moloeo. 
ACT.27_1.30	Ba laʼaloei ono nowo woloi moroi ba nowo, ladada ba nasi doendraha, fangoemaʼõra latiboʼõ zao, moroi ba mbagi nowo; 
ACT.27_1.31	ba imane Faoelo chõ goemandra andrõ ba ba zaradadoe andrõ: Na aheta daʼõ ba nowo, ba tebai aoeri ami. 
ACT.27_1.32	Awena laʼew̃a daw̃itaw̃i doendraha saradadoe, laʼechoegõ si tooe. 
ACT.27_1.33	Ba gasagasa waʼamoloeo, ba ifarooe dõdõra fefoe Faoelo, ba wemanga gõra, imane: No feleõfa bongi maʼõchṍ mom ba lombaloi ami, ba lõ si manga, maʼifoe lõ niʼami. 
ACT.27_1.34	Andrõ oeʼandrõ chõmi, miʼā gõmi, fangorifimi sa daʼõ; sara mboe sa lõʼõ ba hõgõmi fefoe saechoe. 
ACT.27_1.35	Ba me aefa iw̃aʼõ daʼõ, ba ihalõ roti, iʼaohasi gõlõ Lowalangi, fõnara fefoe, iboboto ba ibõrõtaigõ manga. 
ACT.27_1.36	Awena terara dõdõra fefoe ba laʼā gõi gõra. 
ACT.27_1.37	Ba doea ngaotoe a fitoe ngafoeloe a õnõ ndraʼaga fefoe ba nowo andrõ. 
ACT.27_1.38	Ba me no aboeso ira õra, ba lakaohasi nowo, latiboʼõ si tooe mbalazo, ba nasi. 
ACT.27_1.39	Ba me moloeo, ba lõ laʼila watahõgõ danõ andrõ. Ba laʼila zadõni asi, si so ene, ba mamagõlõ ira, ba daʼõ ladõlõ nowo, na tola. 
ACT.27_1.40	Ba laʼew̃a zinali zao, larõi ba nasi, ba fao ba daʼõ gõi latotoʼõ mbõbõ gamoeri andrõ, lataw̃i lojo saboe, tánõ ba nangi ba laʼangamoerisi baene nowo. 
ACT.27_1.41	Ba me gõna ba doere, ba lasakeni, ba tetaroe sa mbagi, lõ maliw̃aliw̃a, ba aboto giʼo ba waʼabõlõ ndroeloe. 
ACT.27_1.42	Ba mamagõlõ zaradadoe, ba wamoenoe nikoeroe andrõ, fa bõi moloi, na so zolangi, sanaw̃a ene enaʼõ. 
ACT.27_1.43	Ba edõna iʼorifi Waoelo koemandra andrõ, ba itenaw̃a ira, ba iw̃aʼõ, ofõna latiboʼõ ira ba nasi sangila molangi, 
ACT.27_1.44	ba wogamõ tanõ, ba tánõ bõʼõ, ba ba wafa õsa ba ba gamotola nowo õsa. Ba tobali ahori aoeri ira ba zi manõ, lachamõ danõ.
ACT.28_1.1	I. 
ACT.28_1.2	Ba eboea sibai dõdõ niha bõʼõ andrõ chõma, laʼeboeaʼõ galitõ, ba lafonaha ndraʼaga fefoe, me no ilaboe teoe ba me oʼafoega. 
ACT.28_1.3	Ba me iraʼoei zandraʼoe nono geoe Faoelo, ba wameʼe ba galitõ, ba hiza goelõ, soloi ba waʼaoechoe galitõ, iraʼoe danga Waoelo. 
ACT.28_1.4	Ba me laʼila niha andrõ goelõ andrõ, sanaw̃anaw̃a ba dangania, ba faoma lamane chõ nawõra: Oroma, wa sangeʼe niha andrõ, iboenoe ia ”solaoe balõ”, he w̃aʼae no aefa ia ba nasi. 
ACT.28_1.5	Ba ifazaoemba ba galitõ goelõ andrõ, ba lõ gõna ia hadia ia, safõchõ. 
ACT.28_1.6	Ba labalobalõi, ma abao, ba ma iʼozoemagõ manõ alaoe tooe ia ba mate. Ba ara labalobaloi, ba laʼila, lõ hadia zafõchõ, si gõna ia, ba tobali, Lowalangi ia law̃aʼõ. 
ACT.28_1.7	Ba ba zahatõ ba mbanoea andrõ motanõ goemandroe hoelo andrõ, Foebelio dõinia. Ba ifaʼamõiga chõnia, tõloe bongi waʼara ibeʼebeʼe gõma, waʼobõwõ. 
ACT.28_1.8	Ba mofõchõ nama Woebelio andrõ, achõmõ ba mendro daloe. Ba mõi chõnia si bacha Waoelo, mangandrõ, itoefa tanga zofõchõ, ifadõhõ wõchõ. 
ACT.28_1.9	Ba me aefa daʼõ, ba mangondra gõi zofõchõ bõʼõ ba hoelo andrõ, ba tefadõhõ wõchõra. 
ACT.28_1.10	Ba lafosoemange sibai ndraʼaga, ba me mofanõga, ba labeʼe zogoena chõma.
ACT.28_1.11	II. 
ACT.28_1.12	Ba manaoga ba Zirakoeso, tõloe bongima ba daʼõ. 
ACT.28_1.13	Ba me no mafasoei, ba maroegi Regio. Ba sara wongi aefa daʼõ, ba ilaoe angi moroi raja, ba mahemoloe õ, ba maroegi Woeteoli. 
ACT.28_1.14	Faloechaga dalifoesõ ba daʼõ, ba laʼandrõ chõma, maʼiagõ chõra, fitoe bongi; ba maroegi saʼae Roma. 
ACT.28_1.15	Ba so moroi ba daʼõ dalifoesõ, me no larongo ndraʼaga, lafaondragõ ndraʼaga ba Gafiforo ba ba Daretabene. Ba me iʼila daʼõ Faoelo, ba isoeno Lowalangi ba terara dõdõnia. 
ACT.28_1.16	Ba me no maroegi Roma, ba latehe chõ Waoelo, samboea nahania, awõnia zaradadoe samõsa, sanato jaʼia. 
ACT.28_1.17	III. 
ACT.28_1.18	Ba laʼefaʼõ ndraʼo menaʼõ daʼõ, me no lasechegõ, me lõ hadia ia mbõrõ wamoenoe jaʼo chõgoe. 
ACT.28_1.19	Ba me mamadaõ niha Jehoeda, ba lõ lala bõʼõ chõgoe, baero wamoeli chõ kaizaro, tenga sa taw̃aʼõ so niʼadoegõgoe talifoesõgoe. 
ACT.28_1.20	Daʼõ sa mbõrõ, wa oefakaoniʼõ ami, enaʼõ oeʼila ami, ba fahoehoeodo chõmi: fanõtõna Ndraono Gizeraëli andrõ sa mbõrõ, wa terate ndraʼo rate andre. 
ACT.28_1.21	Ba lamane chõnia: Lõʼõ sa nitemama soera, ba chõmõ, moroi ba Joedaia, ba lõʼõ gõi si mõi dalifoesõ, sangombacha hadia ia zi lõ sõchi ba chõoe. 
ACT.28_1.22	Ba niw̃aʼõma, sõchi marongo chõoe, he wisa geraʼeraoe; ba zi faehoe hoekoe andrõ sa, ba no marongo, tefadaõ manõ niw̃aʼõra, fefoe gofoe heza so ira. 
ACT.28_1.23	Ba laʼõtõ chõnia mbongi, ba ato zi mõi chõnia ba zi mõrõ ia. Ba ibotochi chõra mbanoea Lowalangi andrõ ba ifadoehoeʼõ dõdõra chõ Jesoe, moroi ba goroisa Moze ba moroi ba zoera zamaʼeleʼõ, iʼotarai si hoelõ wongi, iroegi tánõ owi. 
ACT.28_1.24	Ba so õsa zi fadoehoe tõdõ ba niw̃aʼõnia, ba so gõi zi lõ mamati. 
ACT.28_1.25	Ba me lõ ha sara dõdõ, ba mofanõ ira, me iw̃aʼõ zamboea li Faoelo, me imane: Doehoe niw̃aʼõ Geheha niʼamoniʼõ, niʼombachaʼõ Jesaja, samaʼeleʼõ andrõ, chõ ndra toeami, 
ACT.28_1.26	me imane: ”Ae ba niha andrõ, ba õmane: Mirongo tõgi dalingami, ba lõʼõ manõ aboto ba dõdõmi, ba anehe hõrõmi, ba lõʼõ manõ miʼila geloeaha. 
ACT.28_1.27	Noa sa abeʼe dõdõ niha andrõ ba no afisofiso dõgi dalingara, ba hõrõra, ba no lafakifoe, fa lõ laʼila hõrõra, fa lõ larongo tõgi dalingara, fa lõ aboto ba dõdõra, fa lõ lafoeli ira, fa lõ oeʼorifi ira.” 
ACT.28_1.29	Ba me aefa iw̃aʼõ, ba mofanõ niha Jehoeda, waʼabõlõ wasosotara chõ nawõra. 
ACT.28_1.30	Ba aloʼo mendroea fache Waoelo ba nomo andrõ niwawalõnia, ba ifaʼamõi fefoe zi mõi jomo chõnia. 
ACT.28_1.31	Itoeriagõ mbanoea Lowalangi ba ifahaõ niha ba doeria Zoʼaja, Jesoe, maʼifoe lõ aiwõ ia ba lõ moetenaw̃a. 
ROM.1_1.1	I. 
ROM.1_1.2	nifafaboeʼoeʼõnia fõna ba zamaʼeleʼõ andrõ chõnia, ba zoera niʼamoniʼõ, 
ROM.1_1.3	toeria Nononia andrõ. Maʼoewoe Dawido ba ngaʼõtõ niha, 
ROM.1_1.4	nifataro Ono Lowalangi, nibeʼe faʼabõlõ, dali Geheha niʼamoniʼõ, moroi ba wemaoso moroi ba ngai zi mate: Jesoe Keriso, Soʼaja jaʼita. 
ROM.1_1.5	Chõnia no tatema waʼeboea dõdõ, awõ halõw̃õ zinenge, ba wangaʼasogõ foloʼõ famati andrõ, ba niha fefoe, ba wangeboea tõinia andrõ. 
ROM.1_1.6	Ba zi teʼoeʼoe gõi ami, nikaoni Jesoe Keriso; 
ROM.1_1.7	ba niʼomasiʼõ Lowalangi andrõ fefoe, nikaoni andrõ, niʼamoniʼõ, si so ba Roma. Jafaloecha ami waʼeboea dõdõ ba faʼohahaoe dõdõ chõ Namada Lowalangi ba chõ Zoʼaja jaʼita, Jesoe Keriso! 
ROM.1_1.8	II. 
ROM.1_1.9	Irongo sa ligoe Lowalangi, si mõido enoni tõdõgoe, ba wangombacha toeria somoeso dõdõ andrõ chõ Nononia andrõ, wa lõ teboelõ itõrõ, tõdõgoe ami. 
ROM.1_1.10	Lõ aetoe oeʼandrõ, na mangandrõ ndraʼo, ma atṍ salõfõgoe samoeza, ma aoha gõlõ Lowalangi, mõi ndraʼo chõmi. 
ROM.1_1.11	Hoemoeloe sa dõdõgoe wamaigi jaʼami, enaʼõ oefaʼema chõmi maʼifoe, ameʼela Geheha, ba wangabeʼe jaʼami, 
ROM.1_1.12	jaʼia na terara dõdõgoe gõi awõmi, ba chõmi andrõ, bõrõ wa no faoma samati ita, he jaʼami, ba he jaʼo. 
ROM.1_1.13	Ba tebai oebiniʼõ chõmi, jaʼami ira talifoesõ, wa no asese oew̃aʼõ tõdõgoe, mõido chõmi — ba no tetabi ndraʼo iroegi daʼe — enaʼõ oesõndra ba chõmi gõi mboea maʼifoe, si mane ba niha bõʼõ gõi. 
ROM.1_1.14	Soʼõmõ ndraʼodo, he ba Ndrawa Heleni, ba he ba zi tenga Dawa Heleni, he ba zatoeatoea, ba he ba zi lõ atoeatoea. 
ROM.1_1.15	Andrõ si manõ waʼedõna dõdõgoe, na balazi ndraʼo, wangombacha toeria somoeso dõdõ andrõ, ba chõmi gõi, ba Roma. 
ROM.1_1.16	III. 
ROM.1_1.18	IV. 
ROM.1_1.19	me no oroma ba chõra zi tola taʼila chõ Lowalangi; noa sa ifaʼeleʼõ chõra Lowalangi. 
ROM.1_1.20	Laʼila sa tõdõra, ba nifazõchinia, zi lõ oroma andrõ, amoeatania, iʼotarai wamazõchi danõʼa, faʼabõlõnia andrõ, si lõ aetoe ba faʼalowalanginia fa lõ famoeʼa chõra. 
ROM.1_1.21	Me no aboto ba dõdõra Lowalangi ba me lõ niʼolowalangira jaʼia, wanoeno jaʼia, ba me lõ niʼandrõra saoha gõlõ chõnia me no arõrõ dõdõra ba waja ba me no tobali ogõmigõmi dõdõra, sambõ eraʼera andrõ. 
ROM.1_1.22	Me no satoeatoea ira, law̃aʼõ, ba no tobali, sambõ tõdõ ira. 
ROM.1_1.23	a no lafalalini, no labõhõli lachõmi Lowalangi, andrõ, si lõ teboelõ, ba no labeʼe salahinia chalachala wamaedo niha si matemate ba chalachala wamaedo wofo ba chalachala wamaedo zaliw̃aliw̃a ba danõ si õfa ahe, awõ zanana andrõ. 
ROM.1_1.24	Andrõ no ibõhõli ira Lowalangi, fa laʼoʼõ wangisõ dõdõra andrõ, si taʼoenõ andrõ, enaʼõ teʼoʼaja nõsira andrõ. 
ROM.1_1.25	jaʼira andrõ, si no mamalalini si doehoe andrõ chõ Lowalangi, ba waja, si no mamosoemange nifazõchi andrõ, si no mangarõfi li jaʼia, moroi ba wamosoemangera samazõchi, moroi ba weʼangarõfi li daʼõ, nisoeno iroegi zi lõ aetoe. Jadoehoe. 
ROM.1_1.26	Andrõ no ibõhõli ira Lowalangi, fa laʼoʼõ wangisõ si lõ sõchi: he ira alawe chõra, no labõhõli lala, ba no lasalahini si tenga lala. 
ROM.1_1.27	Ba si manõ gõi ndra matoea, no labõhõli lala waʼoroedoe ba ndra alawe, ba no tesao wa faoma laʼisõ nawõra, tobali no lahorõni ndra matoea ira matoea, ba no latema zi nangea loeora ba waʼeloengoera andrõ, ba nõsira. 
ROM.1_1.28	Ba me no lõ ba dõdõra waʼaboto ba dõdõra Lowalangi, ba no iloeloe ira Lowalangi, enaʼõ laʼoʼõ geraʼera si lõ gõna ba wolaoe si lõ tola; 
ROM.1_1.29	no aʼoi so zi lõ atoelõ fefoe, awõ walõsõchi, awõ waʼafaito, awõ waʼomasi ganaʼa, no fahõna waʼafõchõ dõdõ, awõ wangeʼe, awõ wagoeagoeasa, awõ waʼoneche, awõ walimosa, 
ROM.1_1.30	samatomatooe awõra ira ba sanandraw̃aisi ba si lõ omasi Lowalangi ba sangosiwawõi awõra ba si fajaw̃a ba samahocha ba samachai si lõ sõchi ba si lõ moloʼõ li zatoea, 
ROM.1_1.31	ba sambõ eraʼera ba si farõi ba sabeʼe tõdõ ba si lõ ahachõ tõdõ. 
ROM.1_1.32	Laʼila sa hoekoe Lowalangi andrõ, wa no hoekoe famoenoe hoekoe zolaoe si manõ, ba tenga ha fa lalaoe daʼõ, omasi na gõi ira, na so zolaoe si manõ, niha bõʼõ.
ROM.2_1.1	I. 
ROM.2_1.2	Noa sa taʼila, wa satoelõ wangoehoekoe Lowalangi solaoe si manõ. 
ROM.2_1.3	Ma õwai, aefa ndraʼoegõ ba hoekoe andrõ, nifatõrõ Lowalangi, jaʼoegõ niha, sangoehoekoe solaoe si manõ, na no faoma nilaoemi? 
ROM.2_1.4	Ma õʼositengagõ waʼabõlõ waʼeboea dõdõnia ba fanahania tõdõnia ba faʼebolo dõdõnia, ba lõ õʼila, wa ifarooeʼõ ba wamalalini eraʼera faʼeboea dõdõ Lowalangi andrõ? 
ROM.2_1.5	Ba ba waʼabeʼe dõdõoe andrõ ba ba wa lõ edonaʼõ õfalalini geraʼera dõdõoe, ba õhõna chõoe wõnoe ba mbaw̃a wõnoe andrõ, ba mbaw̃a wamaʼeleʼõ fangoehoekoe satoelõ andrõ, chõ Lowalangi: 
ROM.2_1.6	idozigõ dania niha wamasoelõni boeaboeara; 
ROM.2_1.7	ibeʼe waʼaoeri si lõ aetoe ba zanaoe õlõ ba mboeaboea si sõchi, wangaloei lachõmi ba soemange ba fa lõ tekiko, 
ROM.2_1.8	ba ba zi lõ atoelõ tõdõ, si lõ moloʼõ si doehoe, soloʼõ si lõ atoelõ, ba fõnoe ba bachoebachoe dõdõ. 
ROM.2_1.9	Famakao ba faʼaboe dõdõ ba niha fefoe, samazõchi si lõ sõchi, ofõna ba niha Jehoeda, ba ba Ndrawa Heleni gõi. 
ROM.2_1.10	Ba lachõmi ba soemange ba faʼohahaoe dõdõ ba zolaoe si sõchi, fefoe, ofõna ba niha Jehoeda ba ba Ndrawa Heleni gõi. 
ROM.2_1.12	Ha waʼato sa ita samazõchi horõ, lõ oroisa, ba tetibo gõi, lõ oroisa, ba ha waʼato zamazõchi horõ, si so oroisa, ba dali goroisa wangoehoekoe jaʼira. 
ROM.2_1.13	Tenga sa samondrongo oroisa zatoelõ fõna Lowalangi, ha soloʼõ oroisa niw̃aʼõ satoelõ. 
ROM.2_1.14	Ba na lalaoe niw̃aʼõ ba goroisa, toʼoea jaʼira, niha baero, si lõ oroisa, ba tobali oroisa ira chõra, jaʼira, si lõ oroisa, 
ROM.2_1.15	tobali laʼoromaʼõ, wa no moesoera ba dõdõra niw̃aʼõ ba goroisa andrõ, ba fao wamadoehoeʼõ dõdõra, awõ wa faoma laʼadoeadoegõ nawõra eraʼerara, ba he wa faoma laboeʼaboeʼa ba hoeloe nawõra. 
ROM.2_1.16	Oroma dania na loeo ifahoekoeʼõ dania Lowalangi chõ Keriso Jesoe zi tobini ba dõdõ niha, si mane niw̃aʼõgoe, wangombacha toeria somoeso dõdõ andrõ. 
ROM.2_1.17	II. 
ROM.2_1.18	No aboto ba dõdõoe zomasi ia, no õtimba tõdõoe hezo zi sõchi, me no nifahaõ ba goroisa ndraʼoegõ. 
ROM.2_1.19	Õw̃aʼõ tõdõoe solohe tanga zaoeʼa ndraʼoegõ, sohagaini si so ba zogõmigõmi, 
ROM.2_1.20	samamaha sambõ eraʼera, samahaõ iraono, si so dali wangila ba dali zi doehoe, ba goroisa; 
ROM.2_1.21	ba jaʼoegõ samahaõ niha tánõ bõʼõ, ba hadia, lõ õfahaõ ndraʼoegõ? Jaʼoegõ, sangoemaʼõ ba niha, bõi managõ, ba managõʼõ? 
ROM.2_1.22	Sangoemaʼõ, bõi mohorõ, ba mohorõʼõ? Sangogorofi adoe, ba õʼanagõi ira ba gosali? 
ROM.2_1.23	Jaʼoegõ, sanoeno jaʼoegõ ba goroisa, ba õʼoʼaja Lowalangi wanawõ oroisa? 
ROM.2_1.24	”Bõrõ sa ami, wa tetandraw̃aisi dõi Lowalangi ba niha baero”, itõrõ zi so ba zoera. 
ROM.2_1.25	Mogoena sa wamoto andrõ, na õʼoʼõ goroisa, ba na sanawõ oroisa ndraʼoegõ, ba tobali botolõ zi no moeboto andrõ chõmõ. 
ROM.2_1.26	Ba na itõrõ lala goroisa si lõ moeboto andrõ, ba tenga no tobali amaedola zi no moeboto mbotolõ andrõ chõnia? 
ROM.2_1.27	Ba ihoekoe ndraʼoegõ dania si toʼoea lõ moeboto, soloʼõ oroisa andrõ, jaʼoegõ andrõ, sanawõ oroisa, he no so zoera, ba he no moeboto ndraʼoegõ. 
ROM.2_1.28	Tenga sa daʼõ niha Jehoeda, si no niha Jehoeda wamaigi niha, ba tenga gõi daʼõ wamoto, niʼila hõrõ, ba nõsi niha. 
ROM.2_1.29	Ha si no niha Jehoeda ba zi tobini ba famoto tõdõ, na dali Geheha; si tenga dali niw̃aʼõ ba zoera. Na so zi manõ, ba tenga nisoeno niha, no nisoeno Lowalangi. 
ROM.3_1.1	I. 
ROM.3_1.2	Eboea sa, gofoe he wisa wamaigida. Si fõfõna oea, wa no moebeʼe ba dangara daroma li Lowalangi andrõ. 
ROM.3_1.3	Ma he wisa? na so õsa zi lõ mamati, hadia, iwoeʼai wa lõ farõi Lowalangi wa lõ mamati ira? 
ROM.3_1.4	Tenga si manõ. Fozoenia, ba si ndroehoe Lowalangi ba sofaja niha fefoe, itõrõ zi so ba zoera: ”Enaʼõ satoelõ ndraʼoegõ, law̃aʼõ, ba niw̃aʼõoe andrõ, ba enaʼõ mõna ndraʼoegõ, na lahoekoeʼõ.” 
ROM.3_1.5	Ba na iʼaroʼõ waʼatoelõ Lowalangi wa lõ atoelõ ita, ba hadia niw̃aʼõda? Hadia, si lõ atoelõ Lowalangi, na ifatõrõ wõnoe? (tõdõ niha niw̃aʼõgoe). 
ROM.3_1.6	Tenga si manõ. Na si manõ enaʼõ, ba he iwisa Lowalangi wangoehoekoe õsi goeli danõ? 
ROM.3_1.7	Ba na tedooe waʼadoehoe Lowalangi andrõ, ba wajagoe andrõ, fangeboea lachõminia, ba hadia wa lafatõrõ na chõgoe hoekoe zamazõchi horõ? 
ROM.3_1.8	Ba tenga itõrõ, na latandraw̃aisi ita, na so õsa zangoemaʼõ, no maw̃aʼõ: ”Datalaoe zi lõ sõchi, enaʼõ si sõchi loealoeania.” Si nangea nihoekoe zi manõ. 
ROM.3_1.9	II. 
ROM.3_1.10	itõrõ zi so ba zoera: ”Lõ satoelõ tõdõ, samõsa lõʼõ, 
ROM.3_1.11	lõ satoeatoea, lõ sangaloei sibai Lowalangi. 
ROM.3_1.12	No ahori fabali ira, no fatoetoe manõ, lõ goenara, lõ solaoe si sõchi, samõsa lõʼõ, 
ROM.3_1.13	Lewatõ sobawa dõlõtõlõra, lalaoe falimo lelara, sõfoe goelõ no so ba mbewera. 
ROM.3_1.14	Ba mbawara ba no fahõna wangelifi ba fatioesa, 
ROM.3_1.15	ahera, ba no aliolio ba wangeʼe, 
ROM.3_1.16	ba lalara, ba no so wamakiko, awõ waʼaboe dõdõ; 
ROM.3_1.17	lala waʼohahaoe dõdõ andrõ, ba lõ saboto ba dõdõra, 
ROM.3_1.18	Fangataʼoefi Lowalangi ba lõʼõ, fametahõra.” 
ROM.3_1.19	Ba no taʼila, fefoe hadia ia niw̃aʼõ ba goroisa, ba ba chõra tew̃aʼõ si so barõ mbawa goroisa, enaʼõ nifaʼafoe mbawara fefoe ba enaʼõ moʼõmõ chõ Lowalangi dozi niha ba goeli danõ. 
ROM.3_1.20	Bõrõ wa samõsa lõ niha niw̃aʼõ satoelõ, fõnania, ba woloʼõ oroisa andrõ. Soroi ba goroisa sa, ba faʼaboto ba dõdõ horõ. 
ROM.3_1.21	III. 
ROM.3_1.22	faʼatoelõ dõdõ chõ Lowalangi soroi ba wamati chõ Jesoe Keriso, ba zamati andrõ fefoe; 
ROM.3_1.25	nifataro Lowalangi hõli, ba ndrõnia andrõ, balazi wamati, ba wangoromaʼõ faʼatoelõ dõdõnia, bõrõ wa no iʼosilõmilagõ horõ fõna, 
ROM.3_1.26	gõtõ waʼebolo dõdõ Lowalangi, ba wangoromaʼõ faʼatoelõ dõdõnia ba gõtõ daʼe, enaʼõ satoelõ ia ba enaʼõ satoelõ gõi, iw̃aʼõ, zamati chõ Jesoe. 
ROM.3_1.27	Ba heza so chõda wanoeno jaʼita? Lõʼõ sa jaʼia. Hadia lala? Hadia, balazi mboeaboea? Tenga. No lala wamati andrõ. 
ROM.3_1.29	Ma ha Lowalangi niha Jehoeda Lowalangi? Tenga Lowalangi niha baero gõi? Jaʼia, Lowalangi niha baero gõi. 
ROM.3_1.30	Na doehoe ha samõsa Lowalangi, sangoemaʼõ dania satoelõ zi no moeboto, moroi ba wamati, awõ zi lõ moeboto, ba wamati andrõ. 
ROM.3_1.31	Ba hadia, tawoeʼai goroisa, ba wamati andrõ? Tenga daʼõ. Taʼaroʼõ goroisa. 
ROM.4_1.2	Na moroi ba woloʼõ oroisa saʼae, wa iw̃aʼõ Lowalangi satoelõ Gaberahamo, ba nisoeno ia, ba tenga nisoeno Lowalangi. 
ROM.4_1.3	Ba hadia sa niw̃aʼo ba zoera? ”Ba mamati Gaberahamo chõ Lowalangi, ba tebeʼe faʼatoelõ dõdõnia daʼõ”. 
ROM.4_1.4	Ba ba zohalõw̃õ, ba tenga faʼeboea dõdõ, wa tebeʼe loeonia, no õmõ. 
ROM.4_1.6	Si manõ gõi wamahowoeʼõ Dawido niha niw̃aʼõ Lowalangi satoelõ ia, he lõ foloʼõ oroisa, imane: 
ROM.4_1.7	”Jaʼahowoe zi no moebeʼe aefa lalo andrõ, si no moebaloegõ horõ! 
ROM.4_1.8	Jaʼahowoe niha ba zi lõ ibeʼe horõ lalõ andrõ Soʼaja”. 
ROM.4_1.9	Ba famahowoeʼõ andrõ, hadia, ha famahowoeʼõ si no moeboto, ba ma famahowoeʼõ si lõ moeboto gõi? Noa sa taw̃aʼõ: No tebeʼe faʼatoelõ dõdõ Gaberahamo wamatinia andrõ. 
ROM.4_1.10	Ba ha mege tebeʼe faʼatoelõ dõdõnia, hadia, me no moeboto ia, ba ma me lõ moeboto na? Tenga me no moeboto, no me lõ moeboto na. 
ROM.4_1.11	Ba itema dandra, famoto andrõ, famadoehoeʼõ faʼatoelõ dõdõ andrõ, ba wamati andrõ, si so chõnia, me lõ moeboto ia na, enaʼõ tobali toea zamati lõ moeboto fefoe ia, enaʼõ tebeʼe faʼatoelõ dõdõra waʼatoelõ dõdõ andrõ, 
ROM.4_1.12	ba enaʼõ toea zi no moeboto gõi ia, ba zi tenga ha famoto, sanara gõi lahe wamati andrõ, si so chõ doeada Aberahamo, me lõ moeboto ia na. 
ROM.4_1.13	Tenga sa ba goroisa tefaʼema gamaboeʼoela li andrõ chõ Gaberahamo, ba he ba maʼoewoenia, wa jaʼia zochõ oeli danõ dania, no ba waʼatoelõ dõdõ ba wamati tefaʼema. 
ROM.4_1.14	Na soloʼõ oroisa sa zanema ondrõita, ba no tobali faja wamati andrõ, ba si lõ boto gamaboeʼoela li andrõ. 
ROM.4_1.15	Samobõrõ fõnoe sa goroisa, ba ba zi lõ oroisa, ba lõʼõ gõi fanawõ. 
ROM.4_1.16	Andrõ moroi ba wamati, enaʼõ faʼeboea dõdõ, enaʼõ aro gamaboeʼoela li andrõ, ba maʼoewoenia fefoe, tenga ha ba maʼoewoenia moroi ba goroisa, no ba maʼoewoenia moroi ba wamati gõi, moroi ba wamati Gaberahamo, si no toeada fefoe, 
ROM.4_1.17	si mane si so ba zoera: ”No oebeʼe foeroegõ ndraʼoegõ, oja soi maʼoewoemõ dania”; ba chõ Lowalangi andrõ, ba zamati ia, sangorifi si no mate, sanõtõi si lõʼõ na, hoelõ na no so 
ROM.4_1.18	samati manõ, wanõtõna, he lõ tõtõnafõ, enaʼõ oja soi maʼoewoenia, na itõrõ niw̃aʼõ andrõ: ”Si manõ maʼoewoemõ dania.” 
ROM.4_1.19	Ba lõ sangiwa dõdõnia wamati, wamaigi botonia, wa no atoea — no mato atoe fache — ba ma taloe Zara andrõ, si no amaedola zi mate; 
ROM.4_1.20	lõ sangiwa dõdõnia ba gamaboeʼoela li Lowalangi andrõ, fa lõ mamati ia, abeʼe dõdõnia wamati, ifosoemange Lowalangi, 
ROM.4_1.21	no fadoehoe sibai dõdõnia, iʼila ifaloea gõi Lowalangi hadia nifaboeʼoenia. 
ROM.4_1.22	Andrõ gõi tebeʼe faʼatoelõ dõdõnia, 
ROM.4_1.23	ba tenga ha ba chõnia, wa tesoera, wa no moebeʼe faʼatoelõ dõdõnia, 
ROM.4_1.24	ba chõda gõi, ba nibeʼe dania, chõda samati chõ zanoesoegi Jesoe, Soʼaja jaʼita, moroi ba ngai zi mate, 
ROM.5_1.1	I. 
ROM.5_1.2	Moroi chõnia gõi, wa tola taʼondrasi mege waʼeboea dõdõ andrõ, si lõ teboelõ, chõda, ba tasoeno ita, me tadõnadõna lachõmi Lowalangi andrõ. 
ROM.5_1.3	Ba tenga ha daʼõ, tasoeno gõi ita ba wamakao andrõ, me no taʼila, 
ROM.5_1.5	ba fanõtõna andrõ, ba tebai teʼala ita, ibeʼe, me no moelaoe ba dõdõda waʼomasi Lowalangi andrõ, ba chõ Geheha niʼamoniʼõ andrõ, nibeʼe chõda. 
ROM.5_1.6	Noa sa mate Keriso, me loeo lõ abeʼe ita na, salahi zi no mangerogõ Lowalangi. 
ROM.5_1.7	Ba si lõ locha lõ mate niha salahi zatoelõ, ba zi sõchi sa, ba ma taʼila tola mate ia. 
ROM.5_1.8	Ba iʼoromaʼõ waʼomasinia ita Lowalangi, me no mate salahida Keriso, me samazõchi horõ ita na. 
ROM.5_1.9	Ba mendroea manõ aefa ita ba wõnoe andrõ iadaʼe, ba chõnia, me no satoelõ ita, iw̃aʼõ Lowalangi, ba ndronia andrõ. 
ROM.5_1.10	Na noa sa moeʼaʼatoelõ ita Lowalangi, ba waʼamate Nononia, me si faʼoedoe ita, ba mendroea manõ teʼorifi ita ba waʼaoerinia andrõ, me no atoelõ ita. 
ROM.5_1.11	Ba tenga ha daʼõ; me tasoeno gõi ita ba chõ Lowalangi, bõrõ Zoʼaja jaʼita, Jesoe Keriso, nitemada faʼatoelõ iadaʼe. 
ROM.5_1.12	II. 
ROM.5_1.13	noa sa so horõ ba goeli danõ, me lõ oroisa na, ba lõ tebeʼe horõ horõ andrõ, na lõ oroisa, 
ROM.5_1.14	ba no salaw̃a zoei waʼamate andrõ, iʼotarai Gadamo, iroegi Moze, he ba zi lõ lalõ si mane lalõ Gadamo, si no tobali famaedo zi so dania. — 
ROM.5_1.15	Ba boeala faʼeboea dõdõ andrõ, ba tenga si mane lalõ andrõ. Na sato sa zi mate ba lalõ zi ha samõsa, ba mendroea manõ, wa aʼoi iroegi zato faʼeboea dõdõ Lowalangi ba boeala andrõ, moroi ba waʼeboea dõdõ niha si ha samõsa andrõ, Jesoe Keriso. 
ROM.5_1.16	Ba bõʼõ waʼeboea dõdõ andrõ, bõʼõ zoroi ba zi ha samõsa, samazõchi horõ andrõ. Moroi ba zi ha samõsa hoekoe andrõ, ba wanibo, ba boeala faʼeboea dõdõ andrõ, ba moroi ba lalõ soja, ba wangaʼatoelõ. 
ROM.5_1.17	Na ha samõsa sa mbõrõ, wa no salaw̃a waʼamate, moroi ba lalõ zi ha samõsa andrõ, ba mendroea manõ abõlõ ba waʼaoeri zanema faʼeboea dõdõ andrõ, awõ mboeala andrõ, faʼatoelõ dõdõ, si no aʼoi so, bõrõ zi ha samõsa andrõ, Jesoe Keriso. 
ROM.5_1.19	Hoelõ si mane ba wa lõ moloʼõ niha andrõ, si ha samõsa sa, me no mõi bõrõ, wa no aʼoi sochõ horõ zato, si manõ gõi ba woloʼõ zi ha samõsa andrõ, noa gõi mõi bõrõ wangaʼatoelõ ba zato. 
ROM.5_1.20	Ba no fatewoe goroisa, enaʼõ aʼoi so lalõ andrõ. Ba ba zi no aʼoi so horõ, ba mendroea manõ wa no aʼoi so waʼahachõ dõdõ gõi, 
ROM.5_1.21	enaʼõ si mane faʼabõlõ horõ andrõ, ba wamoenoe, si manõ gõi waʼabõlõ waʼahachõ dõdõ andrõ, moroi ba wangaʼatoelõ andrõ, ba waʼaoeri si lõ aetoe, bõrõ Jesoe Keriso, Soʼaja jaʼita. 
ROM.6_1.1	I. 
ROM.6_1.2	Bõi si manõ. Jaʼita, si no mate ba horõ, ba hana wa edõna ita aoeri ba chõnia. 
ROM.6_1.3	Ma lõ miʼila, wa ba waʼamate Keriso Jesoe tebajagõ idanõ ita fefoe, jaʼita, si no moebajagõ idanõ ba chõnia? 
ROM.6_1.4	Ba noa sa tekoʼo ita, awõnia, famajagõ idanõ andrõ, ba waʼamate, enaʼõ hoelõ si mane Keriso, si no moesoesoegi lachõmi Nama, moroi ba ngai zi mate, si manõ gõi ita, tatõrõ lala si bohooe. 
ROM.6_1.5	Na noa saʼae fabõbõ ita chõnia, me no fachilichili ira waʼamateda waʼamatenia, ba si manõ sa gõi ba wemaoso dania; 
ROM.6_1.6	me aboto ba dõdõda, wa no moefarahoegõ niha si tõhõna chõda, wamorõfa jaʼia, enaʼõ tehõndrõgõ mboto andrõ, samazõchi horõ, fa bõi saʼae sawoejoe horõ ita. 
ROM.6_1.7	Si no mate sa, ba no moeʼatoelõʼõ, no aefa ba horõ. 
ROM.6_1.8	Ba na no mate ita, awõ Keriso, ba no fadoehoe dõdõda, aoeri gõi ita dania, awõnia. 
ROM.6_1.9	Me no taʼila, lõʼõ saʼae mate Keriso, me no aefa tesoesoegi ia moroi ba ngai zi mate; lõʼõ saʼae ilaw̃a ia faʼamate. 
ROM.6_1.10	Faʼamatenia andrõ, ba ba horõ andrõ mate ia, samoeza; ba faʼaoerinia, ba chõ Lowalangi aoeri ia. 
ROM.6_1.11	Si manõ gõi ami, si no mate sa, ba horõ, ami, miw̃aʼõ tõdõmi, ba saoeri ba chõ Lowalangi, bõrõ Keriso Jesoe. 
ROM.6_1.12	II. 
ROM.6_1.13	Ba bõi ba horõ mitehe ndrotondrotomi, fangõna ba zi lõ atoelõ, miʼoroʼõ ami chõ Lowalangi, si mane si no aoeri, si otarai waʼamate, ba Lowalangi mitehe ndrotondrotomi, fangõna ba zatoelõ. 
ROM.6_1.14	Tebai sa ilaw̃a ami horõ; tenga sa barõ mbawa goroisa so ami, no barõ mbawa waʼahachõ dõdõ so ami. 
ROM.6_1.15	Ba he wisa? Hadia tafazõchi horõ, me tenga barõ mbawa goroisa, me no barõ mbawa waʼahachõ dõdõ so ita? Bõi si manõ. 
ROM.6_1.16	Hadia, lõ miʼila, ha chõ mitehe ami, sawoejoe, ba woloʼõ linia, chõnia ami, sawoejoe, ba woloʼõ linia, he ba horõ, ba waʼamate, ba he ba woloʼõ, ba wangaʼatoelõ. 
ROM.6_1.17	Ba nisoeno Lowalangi, me no aefa wa sawoejoe horõ ami, ba me no moroi ba dõdõmi miʼoʼõ wamaedo andrõ, famahaõ andrõ, ba niʼohe jaʼami. 
ROM.6_1.18	Ba me no moeʼefaʼõ ami ba horõ, ba no tobali enoni zatoelõ ami. 
ROM.6_1.19	Fehede niha wehedegoe, bõrõ wa no sambõ faʼabõlõ nõsimi. Si mane fanehemi sa fõna ndrotondrotomi sawoejoe zi raʼiõ ba sawoejoe wanawõ oroisa, ba wanawõnawõ oroisa, si manõ mitehe iadaʼe ndrotondrotomi enoni zatoelõ, ba wangohaoehaoe. 
ROM.6_1.20	Me sawoejoe horõ ami sa, ba no aefa ami ba waʼatoelõ dõdõ andrõ. 
ROM.6_1.21	Ba hadia haremi, me loeo daʼõ? saila ami iadaʼe; faʼamate sa wozoenia. 
ROM.6_1.22	Ba ijaʼe, me no aefa ami ba horõ, me no tobali enoni Lowalangi ami, ba no so haremi ba wangohaoehaoe, ba fozoenia, ba faʼaoeri si lõ aetoe. 
ROM.7_1.1	I. 
ROM.7_1.2	Ira alawe si no moehalõ, ba noa sa tefabõbõ ba ndra matoea, ba goroisa andrõ, gõtõ waʼanaoe noso ndra matoea; ba na mate ndra matoea, ba lõʼõ saʼae oroisa, famabõbõ jaʼia chõnia. 
ROM.7_1.3	Tobali labeʼe tõinia sohorõ, na oroedoe ia ba ndra matoea bõʼõ, fatoea aoeri ndra matoeania. Ba na mate ndra matoea, ba aefa ia ba goroisa, fa tenga saʼae sohorõ ia, na mõi ia donga ndra matoea bõʼõ. 
ROM.7_1.4	Andrõ jaʼami gõi, jaʼami ira talifoesõgoe, si no moeboenoe ami, ba goroisa, ba mboto Keriso andrõ, enaʼõ tánõ bõʼõ zochõ jaʼami, jaʼiá andrõ, si no moesoesoegi moroi ba ngai zi mate, enaʼõ so mboeaboeada chõ Lowalangi. 
ROM.7_1.5	Me no ba nõsi so ita, ba no abõlõ wangisõ horõ andrõ, nifasoegi goroisa andrõ, ba ndrotondrotoda, enaʼõ so mboeaboeania ba waʼamate. 
ROM.7_1.6	Ba ijaʼe, ba no aefa ita ba goroisa, me no mate ita ba zanaha jaʼita fõna, tobali enoni ita ba lala si bohooe andrõ, chõ Geheha, ba tenga ba lala fõna, si so ba zoera. 
ROM.7_1.7	II. 
ROM.7_1.8	Ba no iʼogoenaʼõ nifachoi andrõ horõ andrõ, ba no ifasoegi ba dõdõgoe fefoe ngawalõ wangisõ; na lõ oroisa sa, ba no si mate horõ, 
ROM.7_1.9	ba jaʼo, ba saoeri lõ oroisa, fõna. Ba me so nifachoi andrõ, ba aoeri horõ, ba jaʼo, ba mate, 
ROM.7_1.10	ba no tobali famoenoegoe goroisa andrõ, nibeʼe fangorifi. 
ROM.7_1.11	Noa sa iʼogoenaʼõ nifachoi andrõ horõ andrõ, no ibeʼe famaeloengoe jaʼo, ba famoenoe jaʼo. 
ROM.7_1.12	Tobali niʼamoniʼõ goroisa andrõ, ba nifachoi andrõ, ba niʼamoniʼõ ba satoelõ ba si sõchi. 
ROM.7_1.13	III. 
ROM.7_1.14	Taʼila sa, wa no moroi ba Geheha goroisa andrõ, ba õsi niha ndraʼodo, niʼamawa ba horõ andrõ. 
ROM.7_1.15	Hadia nilaoegoe sa, ba no si lõ aboto ba dõdõgoe. Tenga sa somasi ndraʼo nilaoegoe, si faʼoedoe ndraʼo, daʼõ oelaoe. 
ROM.7_1.16	Ba na oelaoe zi lõ omasido ba no oetehe goroisa andrõ, wa no si sõchi. 
ROM.7_1.17	Ba tenga saʼae jaʼo zolaoe jaʼia, horõ andrõ aʼine, si no so ba nõsigoe, zolaoe. 
ROM.7_1.18	Noa sa oeʼila, wa lõ si sõchi ba chõgoe, ba nõsigoe andrõ. So sa chõgoe waʼedõna, ba famaloea si sõchi andrõ, ba lõʼõ. 
ROM.7_1.19	Tenga si sõchi, somasi ndraʼo, oelaoe, si lõ sõchi, si lõ edõna ndraʼo, daʼõ nilaoegoe. 
ROM.7_1.20	Ba na oelaoe zi lõ omasido, ba tenga saʼae jaʼo zolaoe jaʼia, horõ andrõ aʼine, si so ba nõsigoe, zolaoe. 
ROM.7_1.21	Ba tobali oroma chõgoe, na toʼoea jaʼo, ba omasido oelaoe zi sõchi ba no ahatõ zi lõ sõchi. 
ROM.7_1.22	Omasido sa goroisa Lowalangi, na balazi dõdõgoe bacha, 
ROM.7_1.23	ba oeʼila goroisa bõʼõ ba ndrotondrotogoe, si fasõndra ba goroisa andrõ, si so ba dõdõgoe, ba samõbõ jaʼo, sawoejoe goroisa horõ andrõ, si so ba ndrotondrotogoe 
ROM.7_1.25	 Tobali soloʼõ oroisa Lowalangi ndraʼo tõdõgoe, ba soloʼõ oroisa horõ andrõ õsigoe. 
ROM.8_1.1	I. 
ROM.8_1.2	Noa sa iʼefaʼõ ndraʼoegõ ba goroisa horõ ba ba goroisa ba waʼamate andrõ oroisa Geheha sangorifi andrõ, ba chõ Keriso Jesoe. 
ROM.8_1.3	Si tebai goroisa andrõ sa, me no lõ abõlõ ia ibeʼe õsi niha andrõ, daʼõ nilaoe Lowalangi, wamatenge Ononia, famaedo nõsi niha andrõ, si no so barõ mbawa horõ, bõrõ horõ andrõ, ba no iʼetoeʼõ hoekoe horõ andrõ, ba nõsi niha, 
ROM.8_1.4	enaʼõ itõrõ niw̃aʼõ ba goroisa andrõ, ba chõda, si lõ manõrõ lala nõsi niha, sanõrõ lala Geheha. 
ROM.8_1.5	Si so ba lala nõsi niha sa, ba hadia ia ba nõsi niha lagohi tõdõra, ba si so ba lala Geheha, ba hadia ia ba Geheha lagohi. 
ROM.8_1.6	Eraʼera nõsi niha sa, ba no faʼamate, ba eraʼera Geheha, ba no faʼaoeri ba faʼohahaoe dõdõ. 
ROM.8_1.7	Me no faʼoedoesa chõ Lowalangi geraʼera nõsi niha; lõʼõ sa iʼoʼõ goroisa Lowalangi, me tebai gõi. 
ROM.8_1.8	Tebai omasi Lowalangi zi so ba lala nõsi niha. 
ROM.8_1.9	Ba jaʼami, ba tenga si so ba lala nõsi niha, si so ba lala Geheha ami, na so atṍ ba dõdõmi Geheha Lowalangi. Ba na so zi lõ Eheha Keriso, ba tenga chõ Keriso daʼõ. 
ROM.8_1.10	Ba na so Keriso ba dõdõmi, ba boto zi mate sa mboto, bõrõ horõ andrõ, ba tõdõ si bohooe andrõ, ba saoeri, bõrõ waʼatoelõ dõdõ andrõ. 
ROM.8_1.11	Ba na so ba dõdõmi Geheha zanoesoegi Jesoe moroi ba ngai zi mate, ba iʼorifi dania gõi mbotomi, si mate andrõ, Ehehania andrõ, si no so ba dõdõmi si no manoesoegi Keriso Jesoe moroi ba ngai zi mate. 
ROM.8_1.12	II. 
ROM.8_1.13	Na mitõrõ lala nõsi niha sa, ba si mate ami dania. Ba na miboenoe mboeaboea mboto andrõ Eheha, ba saoeri ami. 
ROM.8_1.15	Tenga sa Eheha zawoejoe nitemami, enaʼõ ataʼoe zoei ami; Eheha ndraono nitemami; moroi chõnia wa moeʼao ita: He Aba, Ama! 
ROM.8_1.16	Jaʼiá, Eheha andrõ gõi, zamadoehoeʼõ tõdõda, wa ono Lowalangi ita. 
ROM.8_1.17	Ba na ono ita, ba sanema ondrõita gõi, sanema ondrõita chõ Lowalangi, awõ Keriso, na nifakao gõi ita awõnia, enaʼõ tefolachõmi gõi ita awõnia. 
ROM.8_1.18	Tõdõgoe sa, ba lõ oroma wamakao ba gõtõ daʼe, ba ngai lachõmi andrõ, nifaʼeleʼõ dania ba chõda andre. 
ROM.8_1.19	III. 
ROM.8_1.20	Noa sa moebeʼe barõ mbawa zi lõ boto andrõ nifazõchi Lowalangi andrõ, lõ aoha gõlõ; no moroi ba zameʼe jaʼia, ba wanõtõna, 
ROM.8_1.21	me jaʼia gõi, nifazõchi Lowalangi andrõ, niʼefaʼõ ba wangosawoejoe waʼatekiko andrõ, ba wolohe jaʼia ba waʼaefa nono Lowalangi andrõ, si so lachõmi. 
ROM.8_1.22	Noa sa taʼila, mangarõngarõ fefoe nifazõchi Lowalangi, awõda, afõchõ chõnia, iroegi daʼe. 
ROM.8_1.23	Ba tenga ha daʼõ, jaʼita gõi, si no so famobõrõ Geheha andrõ, mangarõngarõ ita tõdõda, wanõtõna fa ono ita, fangefaʼõ botoda andrõ. 
ROM.8_1.24	Noa sa teʼorifi ita, ba wanõtõna daʼõ. Ba tõtõnafõ niʼila hõrõda, ba tenga tõtõnafõ; hana wa idõnadõna na sa niha zi no iʼila hõrõnia? 
ROM.8_1.25	Ba na tadõnadõna zi lõ iʼila hõrõda, ba tabalobaloi, tataha dõdõda. 
ROM.8_1.26	Ba si manõ gõi Geheha, itolo ita, me no ambõ waʼabõlõda. Hadia niʼandrõda enaʼõ, he wisa zi sõchi, ba lõʼõ sa taʼila; ba jaʼia, Eheha andrõ, iʼiagõ salahida, ba wangarõngarõ si lõ aloea baeha. 
ROM.8_1.27	Ba sanechegõ tõdõ andrõ, ba iʼila hadia niw̃aʼõ Geheha, me no iʼoʼõ zomasi Lowalangi weʼamõi salahi niha niʼamoniʼõ. 
ROM.8_1.29	Si no iʼila fõna sa, daʼõ gõi nihonogõinia, enaʼõ famaedo Nononia ira dania, enaʼõ si aʼa ia, ba no ato dalifoesõ. 
ROM.8_1.30	Ba ha niha zi no ihonogõi, daʼõ gõi nikaoninia, ba ha niha nikaoninia, daʼõ gõi zatoelõ, iw̃aʼõ, ba ha niha zatoelõ, iw̃aʼõ, daʼõ gõi nifolachõminia. 
ROM.8_1.31	Ba hadia niw̃aʼõda ba daʼõ? 
ROM.8_1.35	Ha niha zamabali jaʼita ba waʼomasi Keriso ita? Hadia, famakao! ba ma faʼafõchõ, ba ma folohi, ba ma faʼolofo, ba ma faʼoʼafoe, ba ma ametaʼoeõ, ba ma famoenoe? 
ROM.8_1.36	Si mane si so ba zoera: ”Bõrõ ndraʼoegõ, wa niboenoe ndraʼaga maʼõmaʼõchõ, hoelõ mbiribiri nitaba ndraʼaga, ba dõdõ niha bõʼõ.” 
ROM.8_1.37	Ba ba daʼõ fefoe, ba mõna sibai ita, ibeʼe si no mangomasiʼõ jaʼita. 
ROM.9_1.1	I. 
ROM.9_1.2	wa no aboe sibai dõdõgoe, awõ wa lõ mamalõmalõ wa afõchõ bacha dõdõgoe. 
ROM.9_1.3	Omasido sa, na si tetibo ndraʼo chõ Keriso, salahi dalifoesõgoe andrõ, si oi jaʼaga, si ha samboea toea. 
ROM.9_1.4	Iraono Gizeraëli andrõ, si so faʼaʼono, awõ lachõmi, awõ wawoeʼoesa li andrõ, awõ goroisa andrõ, nibeʼe chõra, awõ wamosoemange Lowalangi, awõ gamaboeʼoela li andrõ, 
ROM.9_1.5	awõ ndra toea andrõ, ba ba zi otarai Keriso, me tobali niha ia, si no Lowalangi, si so barõ mbawa fefoe hadia ia, nisoeno iroegi zi lõ aetoe! Jadoehoe. 
ROM.9_1.6	II. 
ROM.9_1.7	Ba no lõ dozi iraono Gaberahamo ira, me no madooenia, daʼõ niw̃aʼõ: ”Chõ Gizaʼaki andrõ dania so nifotõi maʼoewoemõ.” 
ROM.9_1.8	Daʼe geloeahania: Tenga ono Lowalangi ndraono si otarai mboto, iraono ba gamaboeʼoela li andrõ, daʼõ niw̃aʼõ: maʼoewoe. 
ROM.9_1.9	Taroma li amaboeʼoela li daroma li andrõ: ”Na mané foeri sodo, ba no so nono chõ Zara.” 
ROM.9_1.10	Ba tenga ha daʼõ, Rebeka gõi, me manabina ia chõ zi ha samõsa andrõ, chõ doeada Izaʼaki, 
ROM.9_1.11	me lõ si toemboe ira na i, me lõ nifazõchira, he si sõchi, ba he si lõ sõchi — enaʼõ lõ teboelõ, wa balazi Lowalangi wanoetoejoe, wa tenga balazi mboeaboea, wa moroi ba zogaoni — 
ROM.9_1.12	ba daʼõ tew̃aʼõ chõnia: ”Sawoejoe zi achi dania zi aʼa.” 
ROM.9_1.13	Si mane si so ba zoera: ”Jakobo andrõ, ba no oeʼomasiʼõ, ba chõ Gezaoe, ba no faʼoedoe ndraʼo.” 
ROM.9_1.14	III. 
ROM.9_1.15	Imane sa chõ Moze: 
ROM.9_1.17	Si mané sa niw̃aʼõ chõ Waraʼo, si so ba zoera: ”Daʼõ sibai mbõrõ, wa oeʼasogõ ndraʼoegõ, enaʼõ oefaʼeleʼõ waʼabõlõgoe, ba chõmõ andrõ, ba enaʼõ teʼombachaʼõ dõigoe ba goeli danõ maʼasagõrõ.” 
ROM.9_1.18	Tobali na so zedõna ia, ba ahachõ dõdõnia, ba na so zedõna ia zoei, ba iʼabeʼeʼõ dõdõ daʼõ. 
ROM.9_1.19	Ba õmane chõgoe: Ba hana wa ibeʼe horõda? Ha niha sa zangila molaw̃a zomasi ia? 
ROM.9_1.20	Bõi oea, jaʼoegõ niha, ha niha ndraʼoegõ, wa õtahigõ Lowalangi? Hadia, tola iw̃aʼõ ombõila chõ zombõi jaʼja: Hana wa õmanõ wamazõchi jaʼo? 
ROM.9_1.21	Ma tenga ba danga zamõsi bowoa so laʼoeri, fa tola ibaliʼõ nahia zi sõchi õsa ba nahia zi lõ sõchi õsa, zi ha samboea bõrõta? 
ROM.9_1.22	Ba he wisa, na no ibologõ sibai dõdõnia Lowalangi ba nahia andrõ, si gõna fõnoe dania, nihonogõi ba waʼatekiko, he no edõna ia iʼoromaʼõ wõnoenia ba ifaʼeleʼõ waʼabõlõnia, 
ROM.9_1.23	enaʼõ ifaʼeleʼõ waʼafahõna lachõminia andrõ, ba nahia andrõ, sahachõ dõdõnia, si no ihonogõi, enaʼõ lachamõ lachõmi? 
ROM.9_1.24	Ba nikaoninia gõi jaʼita andre, tenga ha moroi ba Niha Jehoeda, moroi ba niha baero gõi. 
ROM.9_1.25	Niw̃aʼõnia gõi nifaʼema Hosea: ”Oebeʼe dania tõi zi tenga banoeagoe mbanoeagoe ba tõi zi lõ omasi ndraʼo fõna zomasi ndraʼo, 
ROM.9_1.26	ba tobali ba niw̃aʼõ chõra fõna: Tenga banoeagoe ami, ba daʼõ tebeʼe tõira nono Lowalangi saoeri.” 
ROM.9_1.27	Ba si mané li Jesaja, ba chõ Ndraono Gizeraëli andrõ: ”He si mane faʼoja ngawoea nene ba mbewe nasi waʼato Ndraono Gizeraëli, ba si tosai, ba niʼorifi. 
ROM.9_1.28	Aloea sa niw̃aʼõnia, itõrõ manõ, lõ ara, ibeʼe Soʼaja, ba goeli danõ.” 
ROM.9_1.29	Si mane niw̃aʼõ Jesaja gõi fõna: ”Na lõ nisaigõ Zoʼaja ngahõnõ tanõmõ chõda menaʼõ, ba no tobali si mane Sodoma ita ba hoelõ si mane Gomora andrõ.” 
ROM.9_1.30	IV. 
ROM.9_1.31	Ba Iraono Gizeraëli andrõ, sangaloei lala waʼatoelõ dõdõ, ba lõ nisondrara lala. 
ROM.9_1.32	Hana wa si manõ? Me tenga moroi ba wamati, me no si mane na moroi ba mboeaboea. Noa sa manendre ira ba gowe nitendre andrõ, 
ROM.9_1.33	itõrõ zi so ba zoera: ”Hiza oetaroeʼõ ba Ziona gowe nitendre, gowe waʼateʼala; ba ha niha zi fadoehoe tõdõ chõnia, ba tenga saila dania.” 
ROM.10_1.2	Si ndroehoe sa, tebai oebiniʼõ, laforege sa ba chõ Lowalangi, ba no ambõ gereʼera. 
ROM.10_1.3	Me lõʼõ sa aboto ba dõdõra waʼatoelõ dõdõ andrõ chõ Lowalangi, ba me laʼaloei wamogoenaʼõ faʼatoelõ dõdõ chõra, ba lõ laʼoʼõ waʼatoelõ dõdõ andrõ chõ Lowalangi. 
ROM.10_1.5	Imane sa Moze ba waʼatoelõ dõdõ andrõ, soroi ba goroisa: ”Na so zamaloea jaʼia, ba tobali fangorifinia.” 
ROM.10_1.6	Ba imane faʼatoelõ dõdõ andrõ, soroi ba wamati: ”Bõi w̃aʼõ tõdõoe: Ha niha zi mõi jaw̃a ba zoroego?” ba wangai Keriso, ba wolohe mitooe; 
ROM.10_1.7	ba ma: ”Ha niha zi mõi mitooe, ba mbanoea tooe?” ba wangai Keriso, moroi ba ngai zi no mate. 
ROM.10_1.8	Hadia sa niw̃aʼõnia? ”No ahatõ chõoe daroma li andrõ, ba mbeweoe ba ba dõdõoe”, taroma li ba wamati andrõ, niʼombachaʼõma. 
ROM.10_1.9	Na itehe sa beweoe Soʼaja Jesoe ba na fadoehoe dõdõoe, no isoesoegi ia Lowalangi moroi ba ngai zi mate, ba niʼorifi ndraʼoegõ. 
ROM.10_1.11	Si mané sa ba zoera: ”Dozi samati chõnia ba tenga saila dania.” 
ROM.10_1.12	Lõʼõ sa faehoe ira niha Jehoeda Ndrawa Heleni. Ha sa samõsa Zoʼaja jaʼira, ba zi no fahõna fefoe hadia ia, ba ziangarõfi li jaʼia, fefoe. 
ROM.10_1.13	”Dozi sa, ha niha ziangarõfi li tõi Zoʼaja, ba niʼorifi.” 
ROM.10_1.14	Ba he lawisa waʼangarõfi li, ba zi lõ mamati ira? 
ROM.10_1.15	Ba he lawisa wangombacha, na lõ moefatenge ira? Si mane si so ba zoera: ”Waʼasõchi lahe zangombacha toeria somoeso dõdõ, si sõchi andrõ.” 
ROM.10_1.16	Ba lõ dozi laʼoʼõ toeria somoeso dõdõ andrõ. Imane sa Jesaja: ”He Soʼaja, ha niha zi fadoehoe tõdõ ba doeria andrõ chõma?” 
ROM.10_1.18	Ba daʼõ niw̃aʼõgoe: Hadia, lõ nirongora? Noa sa: ”No itõrõ danõ maʼafefoe lira, ba no iroegi wondrege goeli danõ niw̃aʼõra andrõ.” 
ROM.10_1.19	Ba daʼõ niw̃aʼõgoe: Hadia lõ saboto ba dõdõ Ndraono Gizeraëli? Moze zi ofõna mangoemaʼõ: ”Afõchõ dania dõdõmi, oebeʼe, ba mbanoea si tenga banoeagoe, ba mofõnoe ami ba mbanoea sambõ ereʼera, oebeʼe.” 
ROM.10_1.20	Ba lõ alaw̃õ Jesaja ba imane: ”No lasõndra ndraʼo si lõ mangaloei jaʼo, no toʼele ndraʼo ba zi lõ manofoe jaʼo.” 
ROM.10_1.21	Ba ba Ndraono Gizeraëli, ba imane: ”Maʼõmaʼõchõ manõ no oeʼoroʼõ dangagoe ba mbanoea si lõ mamondrongo li, si lõ edõna moloʼõ.” 
ROM.11_1.1	I. 
ROM.11_1.2	Lõ nitiboʼõ Lowalangi banoeania, si no iʼila fõna. Ma lõ nirongomi, hadia niw̃aʼõ ba zoera, ba chõ Gelija andrõ? Me hoemede ia chõ Lowalangi, ba chõ Ndraono Gizeraëli andrõ, me imane: 
ROM.11_1.3	”He Soʼaja, no laboenoe zamaʼeleʼõ andrõ chõoe, no ladoedoegõ naha wameʼe soemange chõoe, ba hatṍ jaʼo zi tosai, ba laʼaloei wamoenoe jaʼo.” 
ROM.11_1.4	Ba hadia niw̃aʼõ Lowalangi, wanema linia? Imane: ”No oesaigõ chõgoe, 7000 niha, si lõ irai manoehi tanõ fõna Mbaʼali andrõ.” 
ROM.11_1.5	Ba si manõ gõi ba gõtõ daʼe: so zi tosai, dali wanoetoejoe andrõ, ba waʼeboea dõdõ andrõ. 
ROM.11_1.6	Ba na moroi ba waʼeboea dõdõ, ba tenga saʼae moroi ba mboeaboea; na si manõ enaʼõ, ba tenga saʼae faʼeboea dõdõ waʼeboea dõdõ andrõ. 
ROM.11_1.7	Ba he wisa? niʼaloei Ndraono Gizeraëli andrõ, ba lõ nisõndrara; ba no lasõndra nitoetoejoe andrõ; ba si tosai, ba niʼabeʼeʼõ tõdõ. 
ROM.11_1.8	Si mane si so ba zoera: ”No ibeʼe chõra Lowalangi geheha wanoekõnoekõoe, no ibeʼe chõra hõrõ ba wa lõ mangila ba tõgi dalinga ba wa lõ mamondrongo, iroegi maʼõchṍ andre.” 
ROM.11_1.9	Ba imane Dawido: ”Jatobali tandraw̃a chõra naha wemanga andrõ chõra ba fondraʼoe ba faʼateʼala ba soelõ. 
ROM.11_1.10	Nifobaloenõ hõrõra, enaʼõ lõ laʼila; ba hoeloera, ba faõndrõ, bõi mamalõmalõ.” 
ROM.11_1.11	Ba daʼõ niw̃aʼõgoe: Hadia, andrõ manendre ira, enaʼõ alaoe? Tenga si manõ. Lalõra mbõrõ wõ sa, wa iroegi niha baero fangorifi andrõ, enaʼõ tefarooe dõdõra. 
ROM.11_1.12	Ba na mõi hare niha goeli danõ lalõra, ba na hare niha baero deʼalara, ba tenga mendrosa manõ na ahori moloʼõ ira? 
ROM.11_1.13	Ba daʼõ ligoe chõmi, jaʼami niha baero: Ndrohoendrohoe zi no sinenge ba niha baero ndraʼo, ba oesoeno halõw̃õ andrõ, niw̃aʼõ chõgoe, 
ROM.11_1.14	ma atṍ oeʼila oefarooe dõdõ dalifoesõgoe andrõ, ma atṍ oeʼila oeʼorifi õsa ira. 
ROM.11_1.15	Na tobali fangatoelõʼõ niha goeli danõ wanibo jaʼira andrõ, ba hadia wanema jaʼira, na tenga faʼaoeri moroi ba zi mate? 
ROM.11_1.16	Ba na niʼamoniʼõ wamobõrõ andrõ, ba niʼamoniʼõ gõi zoja, ba na niʼamoniʼõ w̃aʼa, ba niʼamoniʼõ gõi ndraha.
ROM.11_1.17	II. 
ROM.11_1.18	ba bõi soeno ndraʼoegõ, ba ndraha andrõ. 
ROM.11_1.19	Ba õmane: No moefafatõ ndraha andrõ, enaʼõ tefatõfa ndraʼodo. Doehoe! 
ROM.11_1.20	Me lõ mamati ira, andrõ tefafatõ ira, ba jaʼoegõ, ba moroi ba wamati, wa monaha ndraʼoegõ. Bõi fajaw̃a dõdõoe, sataʼoe ndraʼoegõ. 
ROM.11_1.21	Na noa sa itiboʼõ Lowalangi zi no toʼoea daha; ba itiboʼõ gõi ndraʼoegõ. 
ROM.11_1.22	Andrõ tõngõni waʼeboea dõdõ Lowalangi andrõ ba faʼabeʼenia gõi; ba zi no molalõ faigi waʼabeʼenia, ba faʼeboea dõdõ Lowalangi, ba ba chõmõ andrõ, na lõ teboelõ ndraʼoegõ ba waʼeboea dõdõ andrõ ba na tenga si manõ, ba niʼew̃a gõi ndraʼoegõ dania. 
ROM.11_1.23	Ba jaʼira gõi, na tenga si lõ mamalõmalõ chõra wa lõ mamati andrõ, ba nifatõfa ira dania; lõʼõ sa ambõ waʼabõlõ Lowalangi; iʼila ifoeli ifatõfa ira. 
ROM.11_1.24	Na niʼew̃a sa ndraʼoegõ ba zi toʼoea falo ndroeʼoe ba na nifatõfa ba falo si sõchi, si tenga lala menaʼõ, ba tenga mendroeʼa manõ ira, si no toʼoea jaʼia, nifatõfa ba falo chõra andrõ.
ROM.11_1.25	III. 
ROM.11_1.26	ba awena dania teʼorifi Ndraono Gizeraëli maʼafefoe, si mane si so ba zoera: ”Moroi ba Ziona iʼotarai dania sangorifi andrõ, iheta dania ba ndraono Jakobo wa lõ ba dõdõra Lowalangi; 
ROM.11_1.27	ba daʼõ wawoeʼoesa li andrõ chõgoe chõra, na oeheta horõra andrõ”. 
ROM.11_1.28	Tobali si faʼoedoe ira na dali lala doeria somoeso dõdõ andrõ, bõrõ ami; ba na dali wanoetoejoe jaʼira andrõ, ba niʼomasiʼõ ira, bõrõ ndra toea. 
ROM.11_1.29	Lõʼõ sa mangesa dõdõ Lowalangi ba gameʼelania ba ba wogaoninia andrõ 
ROM.11_1.30	Hoelõ si mane jaʼami sa, si lõ moloʼõ li Lowalangi fõna, ba si no faloecha waʼahachõ dõdõ iadaʼe, bõrõ wa lõ moloʼõ ira; 
ROM.11_1.31	si manõ gõi ira, lõ laʼoʼõ iadaʼe, enaʼõ faloecha ira gõi waʼahachõ dõdõ, moroi ba waʼahachõ dõdõ andrõ, si no faloecha ami. 
ROM.11_1.33	IV. 
ROM.12_1.1	I. 
ROM.12_1.2	Ba bõi mifaomagõ ami ba niha zi sagõtõ tanõ andre, mibaliʼõ ami, wamohooeni eraʼera dõdõmi, enaʼõ miʼila mitimba tõdõmi hadia nilaoe dõdõ Lowalangi, hadia zi sõchi, hadia waʼomasinia ba hadia zoʼahonoa. 
ROM.12_1.3	II. 
ROM.12_1.4	Hoelõ mbotoda sa, me no oja ndrotondroto chõda, ba me tenga ha sambalõ halõw̃õ ndrotondroto andrõ, 
ROM.12_1.5	si manõ ita ba chõ Keriso, jaʼita si no ato, ha samboea boto ita, ba no ndrotondroto ita, zamõsana ba chõ nawõnia; 
ROM.12_1.6	Ba no faehoe gameʼela andrõ chõda, balazi waʼeboea dõdõ andrõ, si no faloecha ita: Na famaʼeleʼõ, ba jafaoedoe ba wamati andrõ; 
ROM.12_1.7	ba na so zi so halõw̃õ, ba jamoehaogõ halõw̃õnia, ba na famahaõ, ba jamamahaõ; 
ROM.12_1.8	ba na famarooe tõdõ, ba jamoefarooe dõdõ niha; na so zameʼe ameʼela, ba jaʼadõlõ dõdõnia wameʼe; na samatõrõ, ba jamoeʼoigõ dõdõnia; ba na sahachõ tõdõ si noemana, ba ja moroi ba dõdõnia. 
ROM.12_1.9	Ba wangomasiʼõ awõ andrõ, ba bõi faroeka wamini tõdõ. Miʼogorofi zi lõ sõchi andrõ, miʼolembai zi sõchi. 
ROM.12_1.10	Fangomasiʼõ talifoesõ andrõ, ba ja moroi ba dõdõmi, faoma mihoelõ naw̃omi, wamosoemange jaʼia. 
ROM.12_1.11	Ba waʼowõlõʼõlõ andrõ, ba bõi atage ami; jaʼatarõ dõdõmi, ja enoni Zoʼaja ami. 
ROM.12_1.13	III. 
ROM.12_1.14	Mifahowoeʼõ zolohi jaʼami; mifahowoeʼõ ba bõi miʼangelifi. 
ROM.12_1.16	Ja ha sara dõdõmi chõ naw̃omi, bõi mifajaw̃a, tooe miʼiagõ, awõ zideʼide, bõi miw̃aʼõ tõdõmi satoeatoea ami. 
ROM.12_1.17	Bõi misoelõni zi lõ sõchi awõnia si lõ sõchi, ba niha; si sõchi mifatooetooe, ba niha fefoe. 
ROM.12_1.18	Na dali ami, ba jaʼatoelõ ami ba niha fefoe. 
ROM.12_1.19	Bõi milaoe mbalõmi, jaʼami niʼomasiʼõgoe! mifonaha wõnoe andrõ; noa sa so ba zoera: ”Chõgoe wolaoe balõ, jaʼo zanoelõni, iw̃aʼõ Soʼaja.” 
ROM.12_1.20	Ba na olofo zi faʼoedoe chõoe, ba beʼe gõnia, ba na owõchi dõdõnia, ba fabadoegõ chõnia nidanõ. Na õlaoe daʼõ sa, ba õʼowoeloi mbo galitõ ba hõgõnia. 
ROM.12_1.21	Bõi ilaw̃a ndraʼoegõ si lõ sõchi, beʼe folaw̃a zi lõ sõchi zi sõchi.
ROM.13_1.1	I. 
ROM.13_1.2	Tobali, ha niha zolaw̃a salaw̃a, ba ilaw̃a nihonogõi Lowalangi; ba solaw̃a andrõ, ba laʼaʼasogõ chõra hoekoe. 
ROM.13_1.3	Samatõrõ andrõ sa, ba tenga fametaʼoe ba mboeaboea si sõchi, no fametaʼoe ba mboeaboea si lõ sõchi. Ba na omasiʼõ lõ ataʼoeʼõ zalaw̃a, ba si sõchi laoe, ba isoeno ndraʼoegõ. 
ROM.13_1.4	Enoni Lowalangi sa ia, sogoena chõoe. Ba na õlaoe zi lõ sõchi, ba ataʼoefi ia; tenga sa maimai, wa so chõnia wõda; enoni Lowalangi sa ia, solaoe balõ, samatõrõ hoekoe ba zolaoe si lõ sõchi. 
ROM.13_1.5	Andrõ lõ tola lõ taʼoʼõ lira tenga ha ba wotoe andrõ, fa lõ itegoe ita tõdõda gõi. 
ROM.13_1.6	Andrõ mibeʼe mbeo gõi, sangai halõwõ Lowalangi sa ira, lõ tola lõ law̃aʼõw̃aʼõ. 
ROM.13_1.7	Midozigõ ira, wameʼe õmõmi, bõli dõla hõgõ ba zanema bõli dõla hõgõ, ba beo ba zanema beo, ba faʼataʼoe ba niʼataʼoefi, ba soemange ba nifosoemange. 
ROM.13_1.8	II. 
ROM.13_1.9	Oroisa andrõ sa: ”Bõi ohorõ!” ”bõi angeʼe!” ”bõi anagõ!” ”bõi angisõ!” ba hadia ia goroisa bõʼõ, ba no tefarahoegõ ba niw̃aʼõ andrõ: ”Omasiʼõ zahatõ chõoe, si mane faʼomasioe ndraʼoegõ”. 
ROM.13_1.10	Faʼomasi andrõ, ba lõ ilaoe zi lõ sõchi chõ nawõnia, 
ROM.13_1.11	III. 
ROM.13_1.12	No noemalõ zi bongi, moloeo saʼae. Ba databõhõi saʼae mboeaboea ba zogõmigõmi andrõ, ba taʼaroʼõ ita fangõna ba zi moloeo. 
ROM.13_1.13	Dataʼonangegõ wanõrõ lalada, si mane na moloeo, bõi femangamanga ba famadoemadoe toeo, bõi fohorõhorõ ba hocha, bõi fagoeagoeasa ba faʼafõchõ dõdõ; 
ROM.13_1.14	mihalõ baloebaloemi Zoʼaja jaʼita, Jesoe Keriso, ba fangehaomi õsimi andrõ, ba bõi ba woloʼõ fangisõnia. 
ROM.14_1.1	I. 
ROM.14_1.2	So zangoemaʼõ tola manõ iʼā fefoe, hadia ia, ba sambõ faʼabeʼe, ba iʼā goelegoele. 
ROM.14_1.3	Bõi jamoeʼambõsi zi lõ manga si manga, ba si lõ manga, ba bõi jamoehoekoe zi manga; noa sa itema ia Lowalangi. 
ROM.14_1.4	Jaʼoegõ andrõ, ha niha ndraʼoegõ, wa ohoekoe genoni mbõʼõ? Chõ zochõ jaʼia, na abeʼe ia, ba chõ zochõ jaʼia gõi, na alaoe. Ba sabeʼe saʼae ia; so sa waʼabõlõ Zoʼaja, ba wangabeʼe jaʼia. 
ROM.14_1.5	So sa zamaehoesi loeo, ba so zangoemaʼõ faoma manõ; bõi zi lõ fadoehoe dõdõ zamõsana. 
ROM.14_1.6	Ha niha zamaehoesi loeo, ba chõ Zoʼaja, wa ifaehoesi, ba ha niha zi manga, ba chõ Zoʼaja wemangania, iʼandrõ sa saoha gõlõ chõ Lowalangi; ba ha niha zi lõ manga, ba chõ Zoʼaja, wa lõ manga ia, ba iʼandrõ gõi saoha gõlõ chõ Lowalangi. 
ROM.14_1.10	Ba jaʼoegõ, hadia wa õhoekoe dalifoesõoe? Ma jaʼoegõ gõi, hadia wa õʼositengagõ dalifoesõoe? Dozi ita sa, ba fõna dadaoma wangoehoekoe andrõ chõ Lowalangi so ita dania. 
ROM.14_1.11	Noa sa so ba zoera: ”Faja wa no saoeri ndraʼo, iw̃aʼõ Soʼaja, na lõ dozi dania latoehi danõ fõnagoe, ba na lõ dõzi bewe dania zanoeno Lowalangi.” 
ROM.14_1.12	Tobali dozi ita tesechegõ dania chõ Lowalangi, iʼombachaʼõ hadia ia chõnia zamõsana. 
ROM.14_1.13	II. 
ROM.14_1.14	Oeʼila ba no fadoehoe dõdõgoe, ba chõ Zoʼaja, Jesoe, ba lõ hadia ia zi toʼoea alacha, ha ba zangoemaʼõ tõdõnia, no alacha, hadia ia, chõnia no alacha. 
ROM.14_1.15	Ba na bõrõ gõ, wa aboe dõdõ dalifoesõoe, ba tenga saʼae fangomasiʼõ awõ dali chõoe; bõi beʼe famakiko zi no mate Keriso salahi gõoe andrõ. 
ROM.14_1.16	Bõi tetandraw̃asi zi sõchi andrõ chõmi. 
ROM.14_1.17	Banoea Lowalangi andrõ sa, ba tenga femangamanga ba famadoemadoe hadia ia, ha faʼatoelõ dõdõ, ba faʼohahaoe dõdõ ba faʼomoeso dõdõ, ba chõ Geheha niʼamoniʼõ. 
ROM.14_1.18	Ha niha sa zi mõi enoni Keriso ba daʼõ, daʼõ zomasi Lowalangi, daʼõ zi fadoehoe dõdõ niha. 
ROM.14_1.19	Ba datagohi zogoena, enaʼõ atoelõ ita, ba enaʼõ tedooedooe ba zi sõchi nawõda, tabeʼe. 
ROM.14_1.20	Bõi beʼe bõrõ gõ, wamakiko halõw̃õ Lowalangi. Oi si sõchi sa, ba tobali si lõ sõchi, na iʼā niha ba na fatoewoe chõnia. 
ROM.14_1.21	Sõchi lõ taʼā ndriwo ba lõ tabadoe nagoe, ba ma hadia ia, na fatoewoe chõ dalifoesõda. 
ROM.14_1.22	Famati andrõ, si so chõoe, ba chõoe daʼõ, dali ndraʼoegõ, fõna Lowalangi. Jaʼahowoe zi lõ manoefa tõdõ, na si tola ba na si lõ tola, hadia ia. 
ROM.14_1.23	Ba sanoefa tõdõ, ba no moehoekoe, na iʼā, me no tenga moroi ba wamati. Ba fefoe hadia ia zi tenga moroi ba wamati, ba no olalõw̃a. 
ROM.15_1.1	I. 
ROM.15_1.2	Dozi ita, taʼoʼõ chõ nawõda, enaʼõ mogoena chõnia, enaʼõ tedooedooe ba zi sõchi nawõda. 
ROM.15_1.3	Si manõ sa gõi Keriso, lõ iʼomasiʼõ ia, itõrõ sa zi so ba zoera: ”No gõna ndraʼo tahi andrõ chõ zanahigõ jaʼoegõ.” 
ROM.15_1.4	Hadia ia sa nisoera fõna, ba ba wamahaõ jaʼita tesoera ia, enaʼõ so chõda wanõtõna andrõ, moroi ba waʼebolo dõdõ andrõ ba moroi ba wondrara dõdõ andrõ, nirongoda ba zoera. 
ROM.15_1.5	Ba Lowalangi waʼebolo dõdõ, Lowalangi wondrara dõdõ, ba jamoetolo ami, enaʼõ ha sara dõdõmi, ba chõ nawõmi, dali Keriso Jesoe; 
ROM.15_1.6	enaʼõ ha sara dõdõmi ba ha sara limi, wanoeno Lowalangi, Ama Zoʼaja jaʼita Jesoe Keriso. 
ROM.15_1.7	Andrõ faomo mifonaha naw̃omi, si mane famonaha Keriso jaʼami, ba wamolachõmi Lowalangi. 
ROM.15_1.8	Daʼõ sa niw̃aʼõgoe: no tobali enoni niboto Keriso, bõrõ waʼadoehoe Lowalangi, ba wangaʼaroʼõ amaboeʼoela li andrõ chõ ndra toea. 
ROM.15_1.9	Ba faʼahachõ dõdõ andrõ mbõrõ, wa lafolachõmi Lowalangi niha baero, si mane si so ba zoera: ”Andrõ oesoeno ndraʼoegõ ba niha baero, ba oebeʼe bõrõ wanoeno dõimõ.” 
ROM.15_1.10	Ba so zoei, ba imane: ”Miʼomoesoiʼõ dõdõmi, jaʼami, niha baero, awõ mbanoeania.” 
ROM.15_1.11	Ba so zoei: ”Misoeno Zoʼaja, dozi ami, motõi niha baero, ndramoesoeno ia fefoe soi.” 
ROM.15_1.12	Ba so zoei, ba imane Jesaja: So dania lewiõ ba mbõrõ Izaʼi andrõ, ba si maoso dania, ba wamatõrõ niha baero; chõnia manõtõna dania niha baero. 
ROM.15_1.13	Ba Lowalangi wanõtõna andrõ, ba jamoehõna chõmi fefoe waʼomoeso dõdõ ba faʼohahaoe dõdõ ba wamati andrõ, enaʼõ aʼoi so chõmi wanõtõna andrõ, soroi ba waʼabõlõ Geheha niʼamoniʼõ. 
ROM.15_1.14	II. 
ROM.15_1.15	Ba no lõ alaw̃õdo maʼifoe, wanoera chõmi, hoelõ ba wamasoegi ba dõdõmi, moroi ba waʼeboea dõdõ andrõ, si no faloecha ndraʼo chõ Lowalangi, 
ROM.15_1.16	enaʼõ enoni Jesoe Keriso ndraʼo, ba niha baero, ere, ba halõw̃õ niʼamoniʼõ andrõ, fangombacha toeria somoeso dõdõ andrõ, chõ Lowalangi, enaʼõ niʼomasiʼõ zoemange andrõ, niha baero, niʼomasiʼõ ba chõ Geheha niʼamoniʼõ. 
ROM.15_1.17	Ba so chõgoe wanoeno jaʼo, ba chõ Keriso Jesoe, ba halõwõgoe andrõ chõ Lowalangi. 
ROM.15_1.18	Lõʼõ sa zi lõ ataʼoeda oetoenõ, hadia ia, zi lõ itolodo Keriso, wolaoe jaʼia, ba wõndrõnisi niha baero ba woloʼõ, he taroma li, ba he nihalõ danga. 
ROM.15_1.19	Ba waʼabõlõ dandra ba ba waʼabõlõ gilaʼila, ba waʼabõlõ Geheha Lowalangi, tobali no oefaloea wangombacha toeria somoeso dõdõ andrõ chõ Keriso, iʼotarai Jeroezalema, noemalõ ba zi fasoei, iroegi Iliria, 
ROM.15_1.20	Ba oeʼaloei, enaʼõ lõ oetoeriagõ ba zi no moerongo dõi Keriso, fa bõi oehalõ halõw̃õgoe halõw̃õ niha bõʼõ, 
ROM.15_1.21	enaʼõ itõrõ zi so ba zoera: ”Ba zi lõ moeʼombachaʼõ na hadia ia, ba chõnia, daʼõ zangila dania, ba ba zi lõ moerongo na ia, daʼõ zaboto ba dõdõ dania.” 
ROM.15_1.22	III. 
ROM.15_1.23	Ba iadaʼe, me lõ nahagoe saʼae ba danõ daʼe misa, ba me no hoemoeloe dõdõgoe weʼamõi chõmi, ha me oega fache saʼae, 
ROM.15_1.24	ba mõido chõmi, na mõido ba Zifania; oedõnadõna sa, oeʼila ami, na oetõrõ, ba fao ami chõgoe ba daʼõ, na no oesõndra oea wangabeʼe maʼifoe, ba chõmi andrõ. 
ROM.15_1.25	Ba iadaʼe, ba oesaw̃a Jeroezalema, mõido enoni niʼamoniʼõ andrõ. 
ROM.15_1.26	Noa sa nilaoe dõdõ mbanoea Makedonia ba banoea Nachaja, wanolo si noemana ba niʼamoniʼõ andrõ ba Jeroezalema. 
ROM.15_1.27	Nilaoe dõdõra sa ba õmõra chõra gõi. Na no moʼoeracha saʼae niha baero ba mbalazo dõdõ chõra, ba õmõra gõi latolo ira ba mbalazo mboto. 
ROM.15_1.28	Ba na no awai chõgoe daʼõ, na no oebeʼe ba dangara mboeala andrõ, ba oetõrõ ami, weʼamõi ba Zifania. 
ROM.15_1.29	Ba no oeʼila, na mõido chõmi, ba aʼoi oeʼohe howoehowoe andrõ, chõ Keriso. 
ROM.15_1.30	IV. 
ROM.15_1.31	enaʼõ teʼefaʼõ ndraʼo ba danga zi lõ mamati andrõ, ba Joedaia, ba enaʼõ omasi niʼamoniʼõ wanologoe Jeroezalema andrõ, 
ROM.15_1.32	enaʼõ omoeso dõdõgoe weʼamõi chõmi, na omasi Lowalangi, ba enaʼõ faoma taʼokafoei dõdõ nawõda. 
ROM.15_1.33	Ba jamoetolo ami fefoe Lowalangi waʼohahaoe dõdõ andrõ! Jadoehoe. 
ROM.16_1.1	I. 
ROM.16_1.2	enaʼõ mitema ia, ba chõ Zoʼaja, si nangea ba niʼamoniʼõ, ba enaʼõ mitolo ia ba halõw̃õ fefoe, ba zogoena ami chõnia; jaʼia gõi, ba no ato nitolonia, ba jaʼodo gõi, ba no itolo. 
ROM.16_1.3	II. 
ROM.16_1.4	si no mamelegõ bagira ba nosogoe; tenga ha jaʼo zangandrõ saoha gõlõra, no dozi banoea niha Keriso ba niha baero gõi; 
ROM.16_1.5	ba miʼowai mbanoea niha Keriso andrõ jomo chõra. Miʼowai Gefaineto andrõ, somasi ndraʼo, bõrõta mbanoea Keriso ba Azia. 
ROM.16_1.6	Miʼowai Maria andrõ, si no erege tõdõ chõmi. 
ROM.16_1.7	Miʼowai Gandroniko andrõ ba Joenio andrõ, iwama, awõgoe nikoeroe, si no tetoeria, ba zinenge andrõ, ba noa gõi fõnagoe tobali niha Keriso ira. 
ROM.16_1.8	Miʼowai Gambeliato andrõ, somasi ndraʼo, ba chõ Zoʼaja. 
ROM.16_1.9	Miʼowai Goeribano andrõ, awõma ba halõw̃õ, ba chõ Keriso, ba Sitachi andrõ, somasi ndraʼo. 
ROM.16_1.10	Miʼowai Gafele andrõ, si no fadoehoe dõdõda, ba chõ Keriso. Miʼowai zi so jomo chõ Garisoboelo andrõ. 
ROM.16_1.11	Miʼowai Herodiano andrõ, iwama. Miʼowai niha Keriso andrõ, jomo chõ Narikiso andrõ. 
ROM.16_1.12	Miʼowai Derifena andrõ ba Terifosa, serege tõdõ ba chõ Zoʼaja. Miʼowai Weresi andrõ, niʼomasiʼõ andrõ, si no abõlõ halõw̃õ ba chõ Zoʼaja. 
ROM.16_1.13	Miʼowai Roefo andrõ, ba chõ Zoʼaja, ba inania, si no tobali inagoe gõi. 
ROM.16_1.14	Miʼowai Gasikerito andrõ ba Felego ba Hereme ba Fateroba ba Herema ba talifoesõ andrõ, awõra. 
ROM.16_1.15	Miʼowai Wilologo andrõ ba Joelia andrõ ba Nereo ba talifoesõnia alawe andrõ ba Olifa, awõ niʼamoniʼõ andrõ fefoe, awõra. 
ROM.16_1.16	Faoma miʼowai nawõmi faʼagosa bawa niʼamoniʼõ andrõ. Laʼowai ami banoea Keriso fefoe. 
ROM.16_1.17	III. 
ROM.16_1.18	Tenga sa enoni Zoʼaja jaʼita, Jesoe Keriso niha si manõ, enoni daloera ira. Ba me no si sõchi lira, ba me lahaogõhaogõ, ba lafaeloengoe dõdõ zadõlõ tõdõ. 
ROM.16_1.19	Noa sa terongo woloʼõmi ba niha fefoe, ba omoeso dõdõgoe chõmi andrõ, ba omasido na atoeatoea ami ba zi sõchi, ba na owõhõwõhõ ami ba zi lõ sõchi. 
ROM.16_1.20	Lõ ara tõ, ba imama barõ gahemi Zatana Lowalangi waʼohahaoe dõdõ andrõ. Jafaloecha ami waʼeboea dõdõ Zoʼaja jaʼita, Jesoe Keriso! 
ROM.16_1.21	VI. 
ROM.16_1.22	Oeʼowai ami, jaʼo Teresio, sanoera soera andre, ba chõ Zoʼaja. 
ROM.16_1.23	Iʼowai ami Gajo, si no mõi tome ndraʼo; ba hoelõ zi no mõi tome chõnia mbanoea maʼafefoe. Iʼowai ami Eraso andrõ, doeroetoeli mbanoea ba Koerato, talifoesõ andrõ. 
ROM.16_1.24	Jafaloecha ami fefoe waʼeboea dõdõ Zoʼaja jaʼita, Jesoe Keriso. 
ROM.16_1.25	V. 
ROM.16_1.26	nifaʼeleʼõ iadaʼe, nifarongogõ ba niha baero fefoe, moroi ba zoera wamaʼeleʼõ andrõ, me no iʼoroiʼõ Lowalangi si lõ aetoe, ba woloʼõ andrõ, ba wamati, 
ROM.16_1.27	chõ Lowalangi satoeatoea andrõ, ha jaʼia, moroi chõ Jesoe Keriso, ja chõnia zoemange, iroegi zi lõ aetoe! Jadoehoe. 
1CO.1_1.1	I. 
1CO.1_1.2	ba mbanoea Lowalangi andrõ ba Gorindro, nihaogõ ba chõ Keriso Jesoe, niʼamoniʼõ, nikaoni, fabaja fefoe zangarõfi li tõi Zoʼaja jaʼita, Jesoe Keriso, fefoe gofoe heza, he ba chõra, ba he ba chõma. 
1CO.1_1.3	Jafaloecha ami waʼeboea dõdõ ba faʼohahaoe dõdõ chõ Namada Lowalangi, ba chõ Zoʼaja, Jesoe Keriso. 
1CO.1_1.4	II. 
1CO.1_1.5	me no fahõna chõmi fefoe hadia ia, ba chõnia andrõ, he ba ngawalõ hoehoeo, ba he ba ngawalõ waʼaboto ba dõdõ fefoe. 
1CO.1_1.6	wa no moeʼaʼaroʼõ ba dõdõmi wamadoehoeʼõ Keriso andrõ. 
1CO.1_1.7	Tobali lõ ambõ ami boeala faʼeboea dõdõ andrõ fefoe, hadia ia, ba sombalombaloi faʼatoʼele Zoʼaja jaʼita, Jesoe Keriso, ami, 
1CO.1_1.8	sangabeʼeʼõ gõi jaʼami, iroegi gamozoea, fa lõ sinegoe, na baw̃a Zoʼaja jaʼita, Jesoe Keriso. 
1CO.1_1.9	Lõ farõi Lowalangi, si no mamakaoniʼõ jaʼami ba wefao chõ Nononia Jesoe Keriso, Soʼaja jaʼita, 
1CO.1_1.10	III. 
1CO.1_1.11	Noa sa moeʼombachaʼõ chõgoe, ba chõmi andrõ, jaʼami ira talifoesõgoe, si so jomo chõ Cheloë andrõ zangombacha, no so wagoeagoesa ba chõmi. 
1CO.1_1.12	Daʼõ niw̃aʼõgoe, me iw̃aʼõ si samõsa ba chõmi: Chõ Waoelo ndraʼo, ba si samõsa, ba: Chõ Afolo ndraʼo, ba si samõsa, ba: Chõ Gefa ndraʼo, ba si samõsa, ba: Chõ Keriso ndraʼo. 
1CO.1_1.13	Hadia, no fabali Keriso? Hadia, Faoelo niforõfa salahimi? ba ma ba dõi Waoelo tebajagõ idanõ ami mege? 
1CO.1_1.14	Oesoeno Lowalangi, me samõsa lõ nibajagõgoe idanõ ba chõmi, baero Gerifo ba Gajo andrõ, 
1CO.1_1.15	fa bõi law̃aʼõ, no ba dõigoe oebajagõ idanõ niha. 
1CO.1_1.16	Ba noa sa gõi oebajagõ idanõ zi samba omo ndra Sefana, baero õ, ba lõ oeʼila, na so niha bõʼõ nibajagõgoe idanõ. 
1CO.1_1.17	Tenga sa ba wamajagõ idanõ ifatenge ndraʼo Keriso, no ba wangombacha toeria somoeso dõdõ ifatenge ndraʼo, tenga faʼoneche ba hoehoeo, fa bõi tobali faja rõfa Keriso andrõ. 
1CO.1_1.19	Noa sa so ba zoera: ”Oefakiko dania waʼatoeatoea zatoeatoea andrõ ba faʼaboto ba dõdõ ba zaboto ba dõdõ andrõ, ba oetajaigõ.” 
1CO.1_1.20	Hezo zatoetoea? hezo zoneche ba wasosota andrõ, ba gõtõ danõ andre. Hadia, tenga no ibaliʼõ faja waʼatoeatoea ba goeli danõ andre Lowalangi? 
1CO.1_1.21	Me no lõʼõ sa aboto ba dõdõ niha goeli danõ Lowalangi, ba waʼatoeatoeania andrõ, ba waʼatoeatoeara, ba no omasi Lowalangi iʼorifi zamati andrõ, faja andrõ, fangombacha. 
1CO.1_1.22	Laʼandrõ sa dandra niha Jehoeda ba laʼaloei waʼatoeatoea Dawa Heleni, 
1CO.1_1.23	ba jaʼaga, ba matoeriagõ Keriso, niforõfa andrõ, si fatoewoe ba niha Jehoeda, ba si no faja ba dõdõ niha baero, 
1CO.1_1.24	ba ba nikaoni andrõ, he niha Jehoeda, ba he Dawa Heleni, ba no Keriso, faʼabõlõ Lowalangi ba faʼatoeatoea Lowalangi ia. 
1CO.1_1.25	Fajafaja andrõ sa, soroi Lowalangi, ba no atoeatoea moroi ba niha, ba si lõ abõlõ andrõ, soroi Lowalangi, ba no abõlõ moroi ba niha. 
1CO.1_1.26	Mifaigi saʼae wogaoni jaʼami andrõ, jaʼami ira talifoesõ, lõ ato zatoeatoea, na dali waʼatoeatoea niha, lõ ato zabõlõ, lõ ato zalaw̃a. 
1CO.1_1.27	Hadia ia zi no fajafaja, wamaigi niha goeli danõ, daʼõ nitoetoejoe Lowalangi, enaʼõ iʼailasi zatoeatoea andrõ, ba hadia zi lõ abõlõ, wamaigi niha goeli danõ, daʼõ nitoetoejoe Lowalangi, enaʼõ iʼailasi zabõlõ andrõ. 
1CO.1_1.28	Ba ha niha zi tenga salaw̃a, wamaigi niha goeli danõ, ba hadia niʼositengagõ, daʼõ nitoetoejoe Lowalangi, hadia zi lõʼõ andrõ, enaʼõ lõ mogoena zi so, ibeʼe, 
1CO.1_1.29	enaʼõ lõ isoeno ia niha, ha niha ia, fõna Lowalangi. 
1CO.1_1.30	Ba chõnia miʼoroi, jaʼami andrõ, ba chõ Keriso Jesoe, 
1CO.1_1.31	enaʼõ itõrõ zi so ba zoera: ”Na so zanoeno jaʼia, ba ba chõ Zoʼaja jamoesoeno ia”. 
1CO.2_1.2	Lõʼõ sa niw̃aʼõgoe tõdõgoe, so hadia ia niʼilagoe ba chõmi andrõ, baero Jesoe Keriso, noforõfa andrõ, 
1CO.2_1.3	Ba jaʼo, ba si lõ abõlõ ba sataʼoe ba salaw̃õlaw̃õ sibai, ba chõmi andrõ. 
1CO.2_1.4	Ba fehedegoe ba fangombachaʼõgoe, ba tenga hoehoeo zatoeatoea, si fadoehoe dõdõ niha, ha fangoromaʼõ Eheha ba faʼabõlõ, 
1CO.2_1.5	fa bõi faʼatoeatoea niha dandrõsa wamatimi, enaʼõ faʼabõlõ Lowalangi dandrõsania. 
1CO.2_1.6	Faʼatoeatoea sa wehedema ba zi no moʼahonoa, ba tenga faʼatoeatoea niha goeli danõ andre, tenga gõi faʼatoeatoea zalaw̃a ba goeli danõ andre, si tetibo dania. 
1CO.2_1.7	Faʼatoeatoea Lowalangi wehedema, si no tobini, si no tobaloe, nihonogõi Lowalangi, gõtõgõtõ waʼara saʼae, ba wamolachõmi jaʼita. 
1CO.2_1.8	Si lõ irai aboto ba dõdõ zalaw̃a ba goeli danõ andre, ha niha ia gõi: na no aboto ba dõdõra sa, ba lõ laforõfa menaʼõ zalaw̃a lachõmi andrõ; 
1CO.2_1.9	Si mane si so ba zoera sa: 
1CO.2_1.10	 fefoe hadia ia sa, ba iʼaloealoei Eheha, irege waʼabacha Lowalangi andrõ. 
1CO.2_1.11	Ha niha sa zangila hadia ba dõdõ niha, baero geheha niha andrõ, si so ba dõdõnia? Si manõ gõi wa lõ saboto ba dõdõ hadia zi so ba dõdõ Lowalangi, baero Geheha Lowalangi andrõ. 
1CO.2_1.12	Ba jaʼita, ba tenga eheha ba goeli danõ andre nitemada, no Eheha si otarai Lowalangi nitemada, enaʼõ taʼila, hadia nibeʼe Lowalangi boealania chõda. 
1CO.2_1.13	Ba daʼõ gõi wehedema, tenga taroma li nisõndra ba niha, faʼatoeatoea niha; no taroma li nisõndra chõ Geheha, soroi ba Geheha tefaedogõ ba zoroi ba Geheha. 
1CO.2_1.14	Na toʼoea tõdõ niha, ba lõ iʼoʼõ hadia zi otarai chõ Geheha Lowalangi, noa sa fajafaja chõnia, ba tebai aboto ba dõdõ, me moroi ba Geheha enaʼõ wangaloei eloeahania. 
1CO.2_1.15	Ba si so Eheha, ba isõndra geloeaha hadia ia fefoe, ba jaʼiá, ba si lõ aboto ba dõdõ niha bõʼõ. 
1CO.2_1.16	Ha niha sa, zi no aboto ba dõdõ eraʼera Zoʼaja, ha niha zamahaõ jaʼia? Ba jaʼita, ba no eraʼera Keriso geraʼerada. 
1CO.3_1.1	I. 
1CO.3_1.2	Soesoe nifabadoegõgoe chõmi, tenga õ sabeʼe; me tebai mitaha na, ba iadaʼe gõi, ba tebai zoei mitaha; 
1CO.3_1.3	soloʼõ õsi niha na sa ami. Na so na waʼafõchõ dõdõ ba fagoeagoeasa ba chõmi, ba tenga soloʼõ õsi niha ami, ba tenga hoekoe ba niha dali mboeaboeami? 
1CO.3_1.4	Na iw̃aʼõ si samõsa: Chõ Waoelo ndraʼodo, ba si samõsa, ba: Chõ Afolo ndraʼodo, ba tenga hoekoe ba niha miʼoʼõ? 
1CO.3_1.5	II. 
1CO.3_1.6	Jaʼo zananõ, Afolo zomboewoei, ba Lowalangi zamanõi. 
1CO.3_1.7	Tobali faja zananõ, ba faja zomboewoei, ha Lowalangi, samanõi, zi ndroehoe. 
1CO.3_1.8	Ba sananõ ba somboewoei, ba ha samboea, ba itema sa loeonia zamõsana, balazi halõw̃õnia. 
1CO.3_1.9	Sanolo sa ndraʼaga, ba halõw̃õ, chõ Lowalangi; nowi Lowalangi ami, tomosa chõ Lowalangi. 
1CO.3_1.10	No oefotojo, si mane sotomo, si no atoeatoea, dali waʼeboea dõdõ Lowalangi andrõ, si no faloecha ndraʼo; tánõ bõʼõ zamedadao. Ba jamoefaigi zamõsana, he wisa wotomonia. 
1CO.3_1.12	Ba na so zangotomosi ba dete dojo andrõ, ma balaki, ba ma firõ, ba ma manimani, ba ma eoe, ba ma doeʼoe sokõli, ba ma tõla wache, 
1CO.3_1.13	ba oroma dania halõw̃õ zamõsana, iʼoromaʼõ sa dania baw̃a andrõ, me ba galitõ tefaʼeleʼõ dania, ba he wisa halõw̃õ zamõsana, ba alitõ wanandraigõ. 
1CO.3_1.14	Na manaha nifazõchinia, niʼotomosinia, ba itema loeo. 
1CO.3_1.15	Ba na achozi nifazõchinia, ba teʼala ia, ba jaʼia, ba niʼorifi, ba hoelõ nifatõrõ ba galitõ. 
1CO.3_1.16	Hadia, lõ miʼila, wa no osali Lowalangi ami, awõ wa no nahia Geheha Lowalangi dõdõmi? 
1CO.3_1.17	Na so zamakiko osali Lowalangi andrõ, ba nifakiko Lowalangi dania daʼõ: niʼamoniʼõ sa gosali Lowalangi andrõ, ba jaʼami daʼõ.
1CO.3_1.18	III. 
1CO.3_1.19	Faʼatoeatoea niha goeli danõ andre sa, ba no faʼambõ eraʼera ba chõ Lowalangi. Si mané sa ba zoera: ”Sondraʼoe satoeatoea andrõ, ba waʼonechera.” 
1CO.3_1.20	Ba so zoei, ba : ”Iʼila Soʼaja geraʼera zatoeatoea andrõ, wa faja.” 
1CO.3_1.21	Andrõ bõi jamoesoeno ia niha, ha niha ia; aʼoi sa chõmi manõ, 
1CO.3_1.22	he Faoelo ba he Afolo ba he Kefa ba he oeli danõ ba he faʼaoeri ba he faʼamate ba he gõtõ daʼe ba he gõtõ dania, oi chõmi manõ, 
1CO.3_1.23	ba jaʼami, ba chõ Keriso, ba Keriso, ba chõ Lowalangi.
1CO.4_1.1	I. 
1CO.4_1.2	Ba ba zamatõrõ andrõ, ba daʼõ sa nifaigi ba chõra, enaʼõ lõ falimo zamõsana. 
1CO.4_1.3	Lõʼõ sa ba dõdõgoe, na tehoekoe ndraʼo chõmi, ba ma ba rafe niha bõʼõ, lõʼõ sa gõi oehoekoe ndraʼodo. 
1CO.4_1.4	Ba he sa lõ niʼilagoe hadia ia, ba tenga na sa bõrõ daʼõ, wa law̃aʼõ enaʼõ satoelõ ndraʼo. Ba Soʼaja zangoehoekoe jaʼo. 
1CO.4_1.5	Andrõ bõi miʼetoeʼõ hoekoe, hadia ia, na tenga inõtõ na, irege so Zoʼaja, sohagaini gõi si no tobini ba zogõmigõmi, samaʼeleʼõ sõndra dõdõ andrõ, ba awena dania tesoeno zamõsana chõ Lowalangi. 
1CO.4_1.6	Chõgoe ba chõ Afolo no oebõbõgõ daʼõ, jaʼami ira talifoesõ, bõrõ ami, enaʼõ mitõngõni chõma, fa bõi fajaw̃a ami, fa bõi italoeʼi zi so ba zoera, fa lõ ifahocha zamõsana, ba wangeboeaʼõ ba zi samõsa ba ba wangambõzi zi samõsa. 
1CO.4_1.7	Ha niha sa zamaehoesi jaʼoegõ? Hadia chõoe, si lõ moebeʼe chõoe? Ba na nibeʼe chõoe, ba hadia wa õsoeno ndraʼoegõ, hoelõ tenga nibeʼe chõoe? 
1CO.4_1.8	No aboeso ami, no fahõna chõmi, no samatõrõ ami, ba zi lõ jaʼaga! Enaʼõ na doehoe wa no samatõrõ ami, fa samatõrõ gõi ndraʼaga, awõmi! 
1CO.4_1.9	II. 
1CO.4_1.10	Sambõ tõdõ ndraʼaga, bõrõ Keriso, ba jaʼami, ba no satoeatoea, ba chõ Keriso; si lõ abõlõ ndraʼaga, ba jaʼami, ba sabõlõ; nifosoemange ami, ba niʼositengagõ ndraʼaga. 
1CO.4_1.11	Iroegi maʼõchṍ andre, ba solofo ndraʼaga ba sowõchi tõdõ, no sambõ noecha, ba no nibõzibõzi ndraʼaga, ba lõ nahama, sahono ndraʼaga, 
1CO.4_1.12	ba maʼeregeisi dõdõma, mohalõhalõw̃õ dangama; latandraw̃aisi ndraʼaga, ba mafahowoeʼõ ira, lagohi ndraʼaga, ba mataha dõdõma; 
1CO.4_1.13	labõbõgõ chõma zi lõ sõchi, ba mangandrõ ndraʼaga; no tobali hoelõ zasao ba goeli danõ ndraʼaga, hoelõ ndraʼi, ba niha fefoe, iroegi daʼe. 
1CO.4_1.14	III. 
1CO.4_1.15	He sa foeloe ngahõnõ chõmi mandroe, ba chõ Keriso, ba lõ ato nama chõmi. Ba chõ Keriso Jesoe sa no moʼonodo jaʼami, moroi ba doeria somoeso dõdõ andrõ. 
1CO.4_1.16	Andrõ oeʼandrõ chõmi, mihalõ famaedo chõmi ndraʼodo. 
1CO.4_1.17	Daʼõ mbõro, wa no oefatenge chõmi Dimoteo andrõ, onogoe andrõ, ba chõ Zoʼaja, somasi ndraʼo, si lõ farõi, daʼõ dania zamasoegi ba dõdõmi lala andrõ chõgoe, ba chõ Keriso Jesoe, si mane famahaõgoe fefoe gofoe heza, ba mbanoea fefoe. 
1CO.4_1.18	Ba no mohocha õsa, hoelõ na lõ mõido chõmi. 
1CO.4_1.19	Ba lõ ara tõ, ba mõido chõmi, na itolo Lowalangi, ba tenga li zohocha andrõ dania oesofoe, ha faʼabõlõra. 
1CO.4_1.21	Hadia zomasi ami, hadia, oee oeʼohe, na mõido chõmi, ba ma faʼomasi ba Eheha waʼebolo dõdõ andrõ? 
1CO.5_1.1	I. 
1CO.5_1.2	Ba sohocha ami, ba lõʼõ sa aboe dõdõmi, fa tetibo enaʼõ banoeami zolaoe daʼõ. 
1CO.5_1.3	Ba jaʼodo andre, ba si ndroehoe sa, lõ jaʼo, botogoe andre, ba sodo sa tõdõgoe, noa sa oehoekoe, hoelõ na no so ndraʼo, ba zamazõchi daʼõ, si manõ, 
1CO.5_1.4	na no faloecha ita ba dõi Zoʼaja jaʼita, Jesoe, jaʼami ba tõdõgoe andre, ba na fao waʼabõlõ Zoʼaja jaita, Jesoe; 
1CO.5_1.5	ba nibeʼe ba danga Zatana zi manõ, ba wamakiko õsinia, enaʼõ aoeri mbechoe, na baw̃a Zoʼaja jaʼita Jesoe. 
1CO.5_1.6	II. 
1CO.5_1.7	Mitiboʼõ danõmõ si no ara andrõ, enaʼõ si bohooe moefaroeka ami; noa sa si lõ moeʼaisõni ami, noa sa moetaba wasa chõda gõi, Keriso. 
1CO.5_1.8	Ba dataloe gowasa fasa, bõi fao danõmõ roti si no ara, ba bõi gõi fao danõmõ roti andrõ, falõsõchi ba faʼasilõjaw̃a, ha si lõ maoʼaisõni andrõ, faʼadõlõ dõdõ ba faʼadoehoe, nifao. 
1CO.5_1.9	No oesoera chõmi ba zoera no andrõ, bõi fabaja ami ba zohorõ. 
1CO.5_1.10	Tenga sohorõ manõ, ba niha goeli danõ, niw̃aʼõgoe, ba somasi anaʼa ba soraboe ba samosoemange adoe, na si manõ enaʼõ, ba lõ tola lõ miheta manõ saʼae ami ba goeli danõ andre enaʼõ. 
1CO.5_1.11	Ba no oesoera chõmi, bõi fabaja ami, na so zangoemaʼõ, talifoesõ ia, ba na sohorõ ia, ba ma somasi anaʼa, ba ma samosoemange adoe, ba ma sanandraw̃aisi awõnia, ba ma si maboemaboe, ba ma soraboe; na so zi manõ, ba bõi na i oroedoe manga ami chõnia. 
1CO.5_1.12	Hadia sa wa oehalõ chõgoe wangoehoekoe si so baero andrõ? Hadia, tenga jaʼami zangoehoekoe si teʼoeʼoe chõmi? 
1CO.5_1.13	Lowalangi dania zangoehoekoe si so baero andrõ. Mibeʼe baero zi lõ sõchi, miheta ba chõmi. 
1CO.6_1.1	I. 
1CO.6_1.2	Ma lõ miʼila, wa sangohoekoe niha goeli danõ dania niʼamoniʼõ andrõ? Ba na sangoehoekoe niha goeli danõ ami, ba hadia, lõ tolo mihoekoe ngawalõ hadia ia, zideʼide sibai? 
1CO.6_1.3	Hadia, lõ miʼila, wa sangoehoekoe malaʼika dania ita? ba tenga mendroea manõ tola ba mbalazo? 
1CO.6_1.4	Ba na so nifadõni balazo, ba hadia, mifataro sangoehoekoe niʼositengagõ mbanoea niha Keriso? 
1CO.6_1.5	Ba wangailasi jaʼami oew̃aʼõ daʼõ; Hadia: tobali samõsa lõ satoeatoea ba chõmi, sangila mangoehoekoe hadia ia ba zi fatalifoesõ? 
1CO.6_1.6	Hadia, iʼadoegõ dalifoesõnia sotalifoesõ, ba ba zi tenga samati na i? 
1CO.6_1.7	Noa saʼae sala sibai ami, me so wamadõnimi chõ nawõmi. Hana wa lõ mitaha manõ dõdõmi, na lafatõrõ chõmi zi lõ atoelõ? Hana wa lõ mitaha, na laʼalani ami? 
1CO.6_1.8	Ba jaʼami zamatõrõ si lõ atoelõ, ba miʼalani nawõmi, ba talifoesõ na i. 
1CO.6_1.9	Ma lõ miʼila, wa tebai tefaʼamõi ba mbanoea Lowalangi zi lõ atoelõ? Bõi eloengoe ami, he sohorõ, ba he samosoemange adoe, ba he sohorõni donga zodonga, ba he somboejoetõ, ba he sohorõni ira matoea, 
1CO.6_1.10	ba he sanagõ, ba he somasi anaʼa, ba he si maboemaboe, ba he sanandraw̃aisi awõnia, ba he soraboe, ba tebai tefaʼamõi ba mbanoea Lowalangi andrõ. 
1CO.6_1.11	Ba no si manõ õsa ami fõna. Ba no moesasai ami, no moeʼohaoehaoeʼõ, no atoelõ ami, iw̃aʼõ Lowalangi, moroi ba dõi Jesoe Keriso, Soʼaja, ba moroi ba Geheha Lowalangida andrõ. 
1CO.6_1.12	II. 
1CO.6_1.13	Õ andrõ, ba ba mbetoeʼa nahania, ba betoeʼa andrõ, ba no naha gõ. Ba faoma iheta dania Lowalangi. Ba boto, ba bõi ba wohorõ, no chõ Zoʼaja, ba Soʼaja, ba ba mboto. 
1CO.6_1.14	Ba no isoesoegi Zoʼaja Lowalangi, ba isoesoegi gõi ita dania faʼabõlõnia andrõ. 
1CO.6_1.15	Hadia, lõ miʼila, wa no ndrotondroto Keriso mbotomi andrõ? Ba hadia, oehalõ ndrotondroto Keriso, ba oebeʼe ndrotondroto zohorõ? Bõi si manõ. 
1CO.6_1.16	Ma lõ miʼila, wa ha samboea boto ira, na so zoroedoe ba zohorõ ira alawe? noa sa moew̃aʼõ, ”ha samboea õsi zi daroea andrõ.” 
1CO.6_1.17	Ba na so zi olembai Soʼaja, ba ha samboea Eheha ira. 
1CO.6_1.18	Miʼangelamaisi wohorõ andrõ. Fefoe ngawalõ horõ, nifazõchi niha, ba baero mboto, ba sohorõ, ba ba mbotonia ifazõchi horõ. 
1CO.6_1.19	Ma lõ miʼila, wa no osali Geheha niʼamoniʼõ andrõ, si so ba dõdõmi, nibeʼe Lowalangi chõmi, mbotomi andrõ, awõ wa tenga chõmi ami? 
1CO.7_1.1	I. 
1CO.7_1.2	Ba ba wohorõ andrõ, ba jamodonga zamõsana, ndra matoea, ba si manõ gõi ndra alawe. 
1CO.7_1.3	Jamoetõrõ gõmõnia ba ndra alawe ira matoea, ba ja si manõ gõi ndra alawe ba ndra matoea. 
1CO.7_1.4	Tenga samatõrõ botonia ndra alawe, ira matoea zamatõrõ, ba si manõ gõi ndra matoea, tenga jaʼia zamatõrõ botonia, ira alawe zamatõrõ. 
1CO.7_1.5	Bõi mifabali ami chõ nawõmi, atṍ na lõ ara, na ha sara limi, fa lõ mangoloi dõdõmi, ba wangandrõ, ba mifoeli zoei oroedoe, fa lõ itandraigõ ami Satana, na tebai mitaha dõdõmi. 
1CO.7_1.6	Fa oetehe chõmi, oew̃aʼõ daʼõ, tenga oroisa. 
1CO.7_1.7	Omasido sa enaʼõ, na si mane jaʼo fefoe niha; ba no faehoe nitema zamõsana, chõ Lowalangi, bõʼõ ba zi samõsa, ba bõʼõ ba zi samõsa. 
1CO.7_1.8	Ba daʼõ niw̃aʼõgoe ba zi lõ donga ba ba lacha mbanoea: sõchi chõra, na lõ teboelõ si mane jaʼo ira gõi. 
1CO.7_1.9	Ba na tebai lataha, ba ndramangowaloe ba ndramõi nihalõ; sõchi sa mangowaloe, moroi aoechoe ira. 
1CO.7_1.10	Ba daʼõ goroisagoe ba zi so donga; tenga na i jaʼo zangoroiʼõ, Soʼaja zangoroiʼõ: bõi fabali ndra alawe ba ndra matoea. 
1CO.7_1.11	Ba na so zi no fabali, ba bõi jamõi nihalõ saʼae, atṍ na ifoeli iʼatoelõʼõ ia ba ndra matoea; ba ira matoea gõi, ba bõi jamoetiboʼõ ndra alawe. 
1CO.7_1.12	Ba daʼõ niw̃aʼõgoe ba dánõ bõʼõ, tenga niw̃aʼõ Zoʼaja: Na so dalifoesõ, si so ira alawe si tenga samati, ba na edõna ndra alawe sosó chõnia, ba bõi jamoetiboʼõ. 
1CO.7_1.13	Ba na so ndra alawe, si so ira matoea si tenga samati, ba na edõna ndra matoea sosó chõnia, ba bõi jamoerõi. 
1CO.7_1.14	Noa sa moeʼamoniʼõ ndra matoea si tenga samati, ba ndra alawe andrõ, ba ira alawe si tenga samati, ba no moeʼamoniʼõ, ba ndra matoea andrõ. Na tenga si manõ menaʼõ, ba no si raʼiõ ndraonomi, ba ijaʼe, ba no niʼamoniʼõ. 
1CO.7_1.15	Ba na edõna fabali zi tenga samati, ba jawabali ia; lõ moebõbõ dangara ba zi manõ, he talifoesõ matoea, ba he talifoesõ alawe. Ba waʼatoelõ sa ikaoni ita Lowalangi. 
1CO.7_1.16	Hana wa õʼila jaʼõ, jaʼoegõ ira alawe, õʼorifi dania ndra matoea? ba ma jaʼoegõ, ira matoea, hana wa õʼila, õʼorifi dania ndra alawe? 
1CO.7_1.17	Awai nifaigi: He wisa nibeʼe Zoʼaja ba zamõsana, he wisa wogaoni Lowalangi zamõsana, daʼõ jamoetõrõ. Ba si manõ nihonogõigoe ba mbanoea misa fefoe. 
1CO.7_1.18	Na so nikaoni si no moeboto, ba bõi jamoebaloegõ. Ba na so nikaoni si lõ moeboto, ba bõi jamoefabotoʼõ ia. 
1CO.7_1.19	Faja wamoto, ba faja na lõ moeboto, ha foloʼõ oroisa Lowalangi zogoena. 
1CO.7_1.20	He wisa mege zamõsana, me tekaoni ia, ba bõi jamoeboelõʼõ. 
1CO.7_1.21	Na sawoejoe ndraʼoegõ, me tekaoni ndraʼoegõ, ba bõi aboesi tõdõ; ba he gõi õsõndra lala wangefaʼõ jaʼoegõ, ba iagõ manõ daʼõ. 
1CO.7_1.22	Na so nikaoni ba chõ Zoʼaja, sawoejoe, ba si no aefa sawoejoe ia, chõ Zoʼaja. Si manõ gõi na so nikaoni si tenga sawoejoe, ba no sawoejoe Keriso ia. 
1CO.7_1.23	No eboea mege hõlimi, bõi miʼae sawoejoe niha. 
1CO.7_1.24	He wisa zamõsana, me tekaoni ia, jaʼami ira talifoesõ, ba bõi jamoeboelõʼõ ia ba daʼõ, chõ Lowalangi.
1CO.7_1.25	II. 
1CO.7_1.26	Ba daʼõ dõdõgoe: daʼõ zi sõchi, me no ahatõ wamakao, sohahaoe dõdõ niha, na si manõ ia. 
1CO.7_1.27	Na no fabõbõ ndraʼoegõ ba ndra alawe, ba bõi aloei wangefaʼõ jaʼoegõ, ba na si lõ donga ndraʼoegõ, ba bõi aloei ndra alawe. 
1CO.7_1.28	Ba he mangowaloe ndraʼoegõ, ba tenga samazõchi horõ ndraʼoegõ. Ba na mõi nihalõ nono alawe, ba tenga samazõchi horõ ia; ba faloecha sa wamakao ba goeli danõ zi manõ. Ba jaʼo, ba omasido, na si lõ famakao ami. 
1CO.7_1.29	Ba daʼõ niw̃aʼõgoe, jaʼami ira talifoesõ, no fadege, ba iadaʼe saʼae, ba enaʼõ hoelõ zi lõ donga zi so donga; 
1CO.7_1.30	ba segeʼege andrõ, ba enaʼõ hoelõ zi lõ megeʼege; ba somoeso tõdõ andrõ, ba enaʼõ hoelõ zi lõ omoeso tõdõ; ba sowõli andrõ, ba enaʼõ hoelõ tenga chõra; 
1CO.7_1.31	ba sangogoenaʼõ gõtõ danõ andre, ba enaʼõ hoelõ zi lõ mangogoenaʼõ jaʼia; ibõrõtaigõ sa tobali danõʼa andre. 
1CO.7_1.32	Ba omasido, na lõ fangaboe dõdõ chõmi. Si lõ donga, ba iʼaboesi tõdõ hadia ia chõ Zoʼaja, enaʼõ iʼomasiʼõ ia Soʼaja. 
1CO.7_1.33	Ba sangowaloe, ba iʼaboesi tõdõ hadia ia ba goeli danõ, enaʼõ iʼomasiʼõ ia ira alawe. 
1CO.7_1.34	Noa gõi faehoe ira ndra alawe si no moehalõ nono alawe. Si lõ moehalõ, ba iʼaboesi tõdõ hadia ia chõ Zoʼaja, enaʼõ ohaoehaoe ia, he botonia, ba he tõdõnia. Ba si no moehalõ, ba iʼaboesi tõdõ hadia ia ba goeli danõ, enaʼõ iʼomasiʼõ ia ira matoea. 
1CO.7_1.35	Ba wamobawa lala chõmi, sohare ami, oew̃aʼõ daʼõ, tenga ba wamõbõ tangami, enaʼõ moadoe ba enaʼõ lõ teboelõ ami chõ Zoʼaja, enaʼõ lõ mangoloi dõdõ. 
1CO.7_1.36	Ba na so zangoemaʼõ tõdõnia, lõ moadoe chõ nononia alawe, na italoeʼi ginõtõ wameʼe jaʼia; no tobali lõ tola lõʼõ, ba jamoetõrõ zomasi ia, tenga samozõchi horõ ia; ndramõi nihalõ. 
1CO.7_1.37	Ba na so zabeʼe tõdõ, si tenga niloeloegõ, si tola molaoe somasi ia, ba na no ihoekoe tõdõnia, lõ ibeʼe nononia alawe, ba si sõchi nilaoe daʼõ. 
1CO.7_1.38	Ba tobali, si sõchi gõi nilaoe zameʼe nihalõ ononia alawe, ba mendroea manõ ilaoe zi sõchi si lõ mameʼe jaʼia.
1CO.7_1.39	III. Ira alawe, ba no moebõbõ danga, gõtõ waʼanaoe noso ndra matoea; ba na no mate ndra matoea, ba aefa ia, gofoe ha niha zangai jaʼia, ba tola mõi ia, ba ha ba chõ Zoʼaja. 
1CO.7_1.40	Ba abõlõ ohahaoe dõdõnia, niw̃aʼõgoe, na lõʼõ saʼae mõi ia nihalõ; ba ba dõdõgoe, so chõgoe gõi Geheha Lowalangi.
1CO.8_1.1	I. 
1CO.8_1.2	Na so zangoemaʼõ tõdõnia, so hadia ia zaboto ba dõdõnia, ba tenga si nangea faʼaboto ba dõdõ waʼaboto ba dõdõnia andrõ. 
1CO.8_1.3	Ba na so zangomasiʼõ Lowalangi, daʼõ zaboto ba dõdõ Lowalangi. 
1CO.8_1.4	Ba ba wemanga gõ nadoe andrõ, ba no taʼila, wa faja nadoe ba goeli danõ, awõ wa lõ Lowalangi, baero zi samboea andrõ. 
1CO.8_1.5	Ba he w̃aʼae so nifotõi Lowalangi, he ba zoroego, ba he ba goeli danõ — oja sa Lowalangi ba ato zoʼaja — 
1CO.8_1.7	Ba lõ dozi so waʼaboto ba dõdõ; so õsa, ba iroegi daʼe itegoe ira tõdõra ba nadoe andrõ, ba femanga gõ nadoe chõra, na laʼā, ba tõdõra andrõ, ba tetoetoe, me no sambõ faʼabeʼe. 
1CO.8_1.8	Tenga femangada mbalazi, ba chõ Lowalangi; lõ tedooe waʼasõchida, na manga ita, ba lõ iʼambõsi ita, na lõ manga ita. 
1CO.8_1.9	II. 
1CO.8_1.10	Na so zangila jaʼoegõ, na mangaʼõ ba nomo nadoe, jaʼoegõ andrõ, si no so faʼaboto ba dõdõ, ba hadia, ba lõ tefarooe dõdõnia, sambõ faʼabeʼe na ba wemange gõ nadoe andrõ? 
1CO.8_1.11	Ba tobali famakiko zambõ faʼabeʼe waʼaboto ba dõdõ andrõ chõoe, famakiko dalifoesõ andrõ, si no bõrõ waʼamate Keriso andrõ. 
1CO.8_1.12	Ba na mosala ami, si manõ, ba dalifoesõ, ba no tetoetoe dõdõra, sambõ faʼabeʼe mibeʼe, ba chõ Keriso mosala ami. 
1CO.8_1.13	Andrõ, na teʼala dalifoesõgoe, ba gõ andrõ, ba lõʼõ manõ oeʼā ndriwo, gõtõgõtõ waʼara, fa lõ oefobõrõ wangala ba dalifoesõgoe. 
1CO.9_1.1	I. 
1CO.9_1.2	Na tenga sinenge ndraʼo ba danõ bõʼõ, ba ba chõmi sa atṍ; famadoehoeʼõ halõw̃õgoe, halõw̃õ zinenge andrõ, ami, ba chõ Zoʼaja. 
1CO.9_1.3	Famoeʼagoe daʼõ, ba zangoehoekoe jaʼo andrõ. 
1CO.9_1.4	Hadia, lõ tola manga ndraʼaga, lõ tola mabadoe hadia ia? 
1CO.9_1.5	Hadia, lõ tola maʼoheʼohe awõma dalifoesõ alawe, foʼomoma, si mane sinenge bõʼõ andrõ gõi ba talifoesõ Zoʼaja ba Kefa? 
1CO.9_1.6	Ma ha daroeaga Baranaba zi lõ tola lõ mohalõw̃õ? 
1CO.9_1.7	Ha niha zi mõi sanoewõ, sanaha gõi balazonia? Ha niha zamazõchi kaboe nagoe, si lõ manga mboea? Ba ha niha zokoebaloi oerifõ, si lõ mamadoe soesoe goerifõ andrõ? 
1CO.9_1.8	Hadia, tõdõ niha dali wehedegoe andrõ? Ma tenga si manõ gõi niw̃aʼõ ba goroisa? 
1CO.9_1.9	Noa sa moesoera ba goroisa Moze: ”Bõi fosareʼa mbawa gõrõbao samõbõrõ fache”. Hadia, so ba dõdõ Lowalangi gõrõbao? 
1CO.9_1.10	Ma tenga jaʼita atṍ mbõrõ wangoemaʼõnia daʼõ? Jaʼita sa mbõrõ, wa tesoera daʼõ, wa lõ tola lõ idõnadõna loealoea samakoe tanõ; ba si manõ zamõbõrõ fache, idõnadõna wemanga. 
1CO.9_1.11	Na no mataroe chõmi zoroi ba Geheha, ba hadia, nikataʼõ sibai, na mabasi ba chõmi zogoena balazo mboto? 
1CO.9_1.12	Na so dánõ bõʼõ sangochõgõ gõi hadia ia chõmi, ba hadia, tenga mendroea manõ ndraʼaga? Ba lõ niʼogoenaʼõma, wa tola daʼõ menaʼõ mataha manõ saʼae fefoe hadia ia, fa lõ mafobõrõ dahataha ba doeria somoeso dõdõ andrõ, chõ Keriso. 
1CO.9_1.13	Hadia lõ miʼila, wa ba gosali lasõndra gõra si so halõw̃õ ba gosali? awõ wa ba naha wameʼe soemange moʼoeracha zi so halõw̃õ ba naha wameʼe soemange? 
1CO.9_1.14	Si manõ gõi, no iʼoroiʼõ Soʼaja ba zangombacha toeria somoeso dõdõ andrõ, ba doeria somoeso dõdõ andrõ lasõndra gõra. 
1CO.9_1.15	Ba jaʼo, ba lõ niʼogoenaʼõgoe daʼõ, maʼifoe lõʼõ. Ba tenga andrõ oesoera daʼõ, enaʼõ lafatõrõ chõgoe zi manõ; sõchi na i matedo, moroi faja chõgoe mbõrõ wanoeno jaʼo, ibeʼe niha, ha niha ia. 
1CO.9_1.16	Na oeʼombachaʼõ doeria somoeso dõdõ andrõ, ba tenga bõrõ wanoeno chõgoe; lõʼõ sa tola lõ oemanõ, alai sa ndraʼo, na lõ oeʼombachaʼõ doeria somoeso dõdõ andrõ! 
1CO.9_1.17	Na nilaoe dõdõgoe sa, ba so loeogoe; ba na saboea õlõ ndraʼo, ba no nibeʼe ba dangagoe halõw̃õ andrõ. 
1CO.9_1.18	Ba hadia loeogoe jaʼõ? Daʼõ loeogoe, oebeʼe boeala doeria somoeso dõdõ andrõ, na oeʼombachaʼõ, fa lõ oeʼogoenaʼõ zi tola enaʼõ, ba halõw̃õ andrõ, ba doeria somoeso dõdõ andrõ.
1CO.9_1.19	II. 
1CO.9_1.20	Ba niha Jehoeda, ba no tobali hoelõ niha Jehoeda ndraʼo, enaʼõ oedõnisi niha Jehoeda. Ba zi so barõ mbawa goroisa, ba hoelõ zi so barõ mbawa goroisa ndraʼo, — ba tenga sa si so barõ mbawa goroisa — enaʼõ oedõnisi zi so barõ mbawa goroisa. 
1CO.9_1.21	Ba zi lõ oroisa, ba hoelõ zi lõ oroisa ndraʼo, — ba tenga sa si lõ oroisa ba chõ Lowalangi, soloʼõ oroisa Keriso ndraʼodo — enaʼõ oedõnisi zi lõ oroisa. 
1CO.9_1.22	Ba zambõ faʼabeʼe, ba no tobali sambõ faʼabeʼe ndraʼo, enaʼõ oedõnisi zambõ faʼabeʼe; fefoe hadia ia, ba niha fefoe ba no oegoʼõgoʼõ, enaʼõ fefoe gofoe heza, ba fasamõsa na atṍ oeʼorifi. 
1CO.9_1.23	Ba bõrõ doeria somoeso dõdõ andrõ, wa oelaoe daʼõ fefoe, enaʼõ moʼoeracha gõi ndraʼo ba daʼõ.
1CO.9_1.24	III. 
1CO.9_1.25	Ba dozi si fatandra tõla andrõ, ba labõhõli fefoe hadia ia; ba jaʼira andrõ, enaʼõ latema dakoela si tekiko dania, ba jaʼita, enaʼõ tatema zi lõ teboelõ. 
1CO.9_1.26	Ba jaʼo, ba si fagohi, tenga si mane ba zi lõ taʼila; si fasõndra ndraʼo, ba tenga ba daloe mbanoea manõ. 
1CO.9_1.27	Oefakao mbotogoe andre, ba oeʼosawoejoe, fa bõi si lõ goena ndraʼo, he no sangombacha lala ba dánõ bõʼõ ndraʼodo. 
1CO.10_1.1	I. 
1CO.10_1.2	no ahori tebajagõ idanõ ira, ba chõ Moze, ba lawoeo andrõ ba ba nasi andrõ, 
1CO.10_1.3	ba no ha sambalõ gõ moroi jaw̃a laʼā. 
1CO.10_1.4	Ba no ha sambalõ moroi jaw̃a labadoe; moroi ba gara andrõ, moroi jaw̃a, si fao chõra, labadoebadoe, ba kara andrõ, ba jaʼia Keriso. 
1CO.10_1.5	Ba sato andrõ, ba lõ omasi Lowalangi, noa sa tefakiko ira ba danõ si mate. 
1CO.10_1.6	Ba doemadoema chõda daʼõ, wa si manõ, fa bõi taʼisõ zi lõ sõchi, si mane fangisõra andrõ. 
1CO.10_1.7	Ba bõi gõi miʼameʼe adoe, si mane jaʼira õsa, niw̃aʼõ ba zoera: ”Moedadao niha manga ba mamadoe hadia ia, ba maoso ira molaja.” 
1CO.10_1.8	Ba bõi gõi mohorõ ita, si mane jaʼira õsa, me mohorõ, ba mate zi doea woeloe a tõloe ngahõnõ niha, ha maʼõmaʼõchõ. 
1CO.10_1.9	Ba bõi gõi tatandraigõ Zoʼaja, si mane jaʼira õsa, me latandraigõ, ba iboenoe ira oelõ. 
1CO.10_1.10	Bõi gõi mikõkõkõkõ, si mane jaʼira õsa, me koemõkõkõkõ, ba iboenoe ira samakiko andrõ. 
1CO.10_1.11	Ba doemadoema daʼõ, wa gõna ira zi manõ, ba famangelama jaʼita, wa tebeʼe ia ba zoera, jaʼita si fachamõ amozoea gõtõ danõ andre. 
1CO.10_1.12	Andrõ, na so zangoemaʼõ tõdõnia sizizio ia, ba jamoefaigi, fa bõi alaoe ia. 
1CO.10_1.13	Lõʼõ na si gõna ami fanandraigõ, ha fanandraigõ ba niha; 
1CO.10_1.14	II. 
1CO.10_1.15	Fehede ba zatoeatoea wehedegoe; mitimba tõdõmi niw̃aʼõgoe. 
1CO.10_1.16	Mako famahowoeʼõ andrõ, nifahowoeʼõda, hadia, tenga famoʼoeracha ba ndro Keriso? Roti andrõ, nibobotoda, hadia, tenga famoʼoeracha ba mboto Keriso? 
1CO.10_1.17	Me ha samboea roti, ba ha samboea boto ita, jaʼita sato; aʼoi sa moʼoeracha ita ba roti andrõ, si ha samboea. 
1CO.10_1.18	Mifaigi Ndraono Gizeraëli andrõ, si ndroehoe madooe Jakobo. Hadia, tenga no fabõbõ ba naha wameʼe soemange zi manga zoemange andrõ? 
1CO.10_1.19	Ba hadia niw̃aʼõgoe? Hadia, soboto zoemange nadoe andrõ, ba ma adoe andrõ, hadia, soboto? 
1CO.10_1.20	Tenga si manõ. Hadia zoemange, nibeʼera, ba ba mbechoe labeʼe, tenga chõ Lowalangi. Ba lõ omasido, na ba mbechoe fabõbõ ami. 
1CO.10_1.21	Tebai faoma mibadoe, he õsi mako andrõ chõ Zoʼaja, ba he õsi mako mbechoe. Tebai faoma moʼoeracha ami, he ba wemanga andrõ chõ Zoʼaja, ba he ba wemanga ba mbechoe. 
1CO.10_1.22	Ma edõna ita taʼandrõ wõnoe Zoʼaja? Hadia, sabõlõ moroi chõnia ita? 
1CO.10_1.23	III. 
1CO.10_1.24	Bõi jamoeʼaloei zogoena chõnia zamõsana, sogoena chõ nawõnia jamoeʼaloei. 
1CO.10_1.25	Fefoe hadia ia niʼamawa ba onga, ba miʼā, bõi mizofoezofoe, ba dõdõmi andrõ. 
1CO.10_1.26	Chõ Zoʼaja sa danõ, awõ nõsi goeli danõ. 
1CO.10_1.27	Ba na so zogaoni jaʼami tome, si tenga samati, ba na edõna mõi ami, ba fefoe hadia ia nibeʼe õmi, ba miʼā, bõi mizofoezofoe, ba dõdõmi andrõ. 
1CO.10_1.28	Ba na so zangoemaʼõ chõmi; Soemange nadoe daʼe, ba bõi miʼā, bõrõ zangombacha andrõ ba tõdõ andrõ. 
1CO.10_1.29	Tenga tõdõ nifangelama andrõ niw̃aʼõgoe, tõdõ dánõ bõʼõ; hana sa wa ihoekoe zi tola chõgoe tõdõ dánõ bõʼõ? 
1CO.10_1.30	Na oeʼandrõ saoha gõlõ, na mangado, ba hana wa latandraw̃aisi ndraʼo ba niʼandrõgoe saoha gõlõ? 
1CO.10_1.32	Bõi mifobõrõ wangala, he ba niha Jehoeda, ba he ba Ndrawa Heleni, ba he ba mbanoea Lowalangi; 
1CO.10_1.33	hoelõ si mane jaʼo, me no oegõʼõgoʼõ chõra fefoe, ha niha ira, me lõ oeʼaloei zogoena chõgoe, me ha sogoena ba zato oeʼaloei, enaʼõ teʼorifi ira. 
1CO.11_1.1	I. 
1CO.11_1.2	Ba oesoeno ami, me itõrõtõrõ tõdõmi ndraʼo, gofoe hadia nilaoemi, ba me miʼoʼõ gamachoita andrõ, si mane nifaʼemagoe chõmi. 
1CO.11_1.3	Ba omasido na miʼila; hõgõ ndra matoea fefoe, ba jaʼia Keriso, ba hõgõ ndra alawe ndra matoea, ba hõgõ Keriso Lowalangi. 
1CO.11_1.4	Na so ndra matoea sangandrõ, ba ma samaʼeleʼõ, si so baloebaloe hõgõ, ba iʼoʼaja hõgõnia. 
1CO.11_1.5	Ba ira alawe, ba iʼoʼaja hõgõnia, na lõ baloebaloe hõgõ, na mangandrõ ia, ba ma na mamaʼeleʼõ ia, faoma sa ira zi no moetõwõ. 
1CO.11_1.6	Na lõʼõ sa ibaloegõ ia ira alawe, ba jamoefatõwõʼõ gõi ia. Ba na aila ndra alawe, ifagoetiʼõ mboenia, ba ma ifatõwõʼõ, ba jamoebaloegõ ia. 
1CO.11_1.7	Acha sa lõ ifobaloebaloe hõgõnia ira matoea, me no doemadoema Lowalangi ia ba me no lachõmi Lowalangi; ba ira alawe, ba no lachõmi ndra matoea. 
1CO.11_1.8	Tenga sa soroi ba ndra alawe ndra matoea, no moroi ba ndra matoea ndra alawe. 
1CO.11_1.9	Tenga sa gõi ira alawe mbõrõ, wa tefazõchi ndra matoea, no ira matoea mbõrõ, wa tefazõchi ndra alawe. 
1CO.11_1.10	Andrõ lõ tola lõ so ba hõgõ ndra alawe dandra, wa no barõ mbawa ia, bõrõ malaʼika andrõ. 
1CO.11_1.11	Ba tenga ha ira alawe, lõ ira matoea, ba tenga ha ira matoea, lõ ira alawe, ba chõ Zoʼaja. 
1CO.11_1.12	Hoelõ daʼõ sa, wa no moroi ba ndra matoea ndra alawe, si manõ gõi, wa no moroi ba ndra alawe ndra matoea, ba fefoe hadia ia, ba no moroi ba Lowalangi. 
1CO.11_1.13	Mitimba tõdõmi, ha jaʼami. Hadia, moadoe ba ndra alawe, na mangandrõ ia chõ Lowalangi, lõ baloebaloe hõgõ? 
1CO.11_1.14	Hadia, tenga no toʼoea manõ gõi oroma chõmi, wa lõ moadoe ba ndra matoea, na anaoe mboenia, 
1CO.11_1.15	awõ wa no lachõmi ndra alawe mboe sanaoe? me no salahi mbaloebaloe chõnia, wa no moebeʼe chõnia mboe andrõ. 
1CO.11_1.16	Ba na so zomasi fagoeagoea ba daʼõ, ba tenga hoekoe ba chõma zi manõ, ba tenga gõi hoekoe mbanoea Lowalangi misa. 
1CO.11_1.17	II. 
1CO.11_1.18	Si fõfõna oea, ba oerongo, lõ ha sara dõdõmi, na owoelo mbanoea, ba no fadoehoe dõdõgoe, si doehoe õsa. 
1CO.11_1.19	Lõʼõ sa tola lõ so zi faehoe eraʼera ba chõmi, enaʼõ oroma zi fadoehoe dõdõda, ba chõmi. 
1CO.11_1.20	Ba na owoelo ami, ba tobali tenga ba wolaoe femanga andrõ, chõ Zoʼaja. 
1CO.11_1.21	Ihõnagõ iʼā gõnia zamõsana, ba wemanga andrõ, ba no olofo zi samõsa, ba iboesi ia agoe si samõsa. 
1CO.11_1.22	Hadia, lõ chõmi omo, ba wemanga ba ba wamadoe hadia ia? Ma lõ ba dõdõmi mbanoea Lowalangi andrõ, ba miʼailasi zi lõ ba danga? Ha oew̃aʼõ chõmi? Hadia, oesoeno ami? Ba daʼõ lõ oesoeno ami. 
1CO.11_1.26	Ha me oega miʼā roti andrõ sa, ba ha me oega mibadoe nõsi mako andrõ, ba miʼombachaʼõ waʼamate Zoʼaja, iroegi so ia. 
1CO.11_1.27	Tobali, na so zi manga roti andrõ, ba ma samadoe õsi mako andrõ, chõ Zoʼaja, si tenga si nangea, ba mosala ia ba mboto Zoʼaja andrõ ba ba ndronia. 
1CO.11_1.28	Ba jamoesechegõ dõdõnia zamõsana, ba awena jamoeʼa wõfõ roti andrõ ba jamoebadoe wõfõ nõsi mako andrõ. 
1CO.11_1.29	Si manga sa ba samadoe, ba iʼā chõnia hoekoe ba ibadoe chõnia, na lõ ifaehoesi mboto andrõ. 
1CO.11_1.30	Andrõ ato ba chõmi zambõ faʼabõlõ ba sofõchõ, ba tenga si lõ ato zi no mate. 
1CO.11_1.31	Ba na jaʼita zangoehoekoe jaʼita, ba lõ tehoekoe ita enaʼõ. 
1CO.11_1.32	Ba na tehoekoe ita, ba niʼotoeʼõ ita, chõ Zoʼaja, enaʼõ lõ tetibo ita, awõ niha goeli danõ. 
1CO.11_1.33	Andrõ, jaʼami ira talifoesõgoe, na owoelo ami ba wemanga, ba jamoebaseʼõ nawõnia zamõsana. 
1CO.11_1.34	Na so zolofo, ba jomo jamanga, fa bõi mifobõrõ chõmi hoekoe, na owoelo ami. Ba hadia ia dánõ bõʼõ, ba oew̃aʼõ li, na sodo. 
1CO.12_1.1	I. 
1CO.12_1.2	Lõ solifoe ami: me loeo niha baero ami, ba ba nadoe si lõ hede andrõ misaw̃a, nidõni taʼio. 
1CO.12_1.3	Andrõ oeʼombachaʼõ chõmi: lo eʼilifi Jesoe sihede moroi ba Geheha Lowalangi, ba tebai fasoʼaja chõ Jesoe niha, na tenga moroi ba Geheha niʼamoniʼõ. 
1CO.12_1.7	Ba enaʼõ ba zato mogoena, andrõ tebeʼe wamaʼeleʼõ Geheha andrõ ba zamõsana. 
1CO.12_1.8	Ba zi samõsa, ba tebeʼe moroi ba Geheha daroma li faʼatoeatoea, ba ba zi samõsa, ba taroma li fangaboto ba dõdõ, moroi ba Geheha daʼõ gõi; 
1CO.12_1.9	ba ba zi samõsa, ba boeala ba wamadõhõ fõchõ, moroi ba Geheha si ha samboea andrõ; 
1CO.12_1.10	ba ba zi samõsa, ba famazõchi sahõlihõli dõdõ; ba ba zi samõsa, ba famaʼeleʼõ; ba ba zi samõsa, ba fangila amoeata Geheha; ba ba zi samõsa, ba oja ngawalõ li; ba ba zi samõsa, ba famotochi li andrõ. 
1CO.12_1.11	Ba fefoe hadia ia zi manõ, ba oi Eheha daʼõ, si ha samboea, zangaʼasogõ; ifosasi, ibeʼe ba zamõsana zomasi ia. 
1CO.12_1.12	II. 
1CO.12_1.13	Ha sa samboea Geheha, me tebajagõ idanõ ita fefoe, enaʼõ ha samboea boto ita, he niha Jehoeda, ba he Dawa Heleni, he sawoejoe, ba he si tenga sawoejoe; ba ha samboea Geheha nifabadoegõ chõda. 
1CO.12_1.14	Botoda andrõ sa gõi, ba tenga ha samboea ndrotondroto, no oja. 
1CO.12_1.15	Na iw̃aʼõ enaʼõ ahe: Me tenga tanga ndraʼodo, ba tenga si fabõbõ ba mboto ndraʼo, ba no tenga bõrõ daʼõ, wa tenga si fabõbõ ba mboto ia. 
1CO.12_1.16	Ba na iw̃aʼõ enaʼõ talinga: Me tenga hõrõ ndraʼodo, ba tenga si fabõbõ ba mboto ndraʼo, ba no tenga bõrõ daʼõ, wa tenga si fabõbõ ba mboto ia. 
1CO.12_1.17	Hadia na ha sambalõ hõrõ mboto, ba heza dõgi dalinga? Ba na ha sambalõ tõgi dalinga, ba hezo dõgi nichoe? 
1CO.12_1.18	Ba noa sa ifonaha ndrotondroto andrõ Lowalangi, no ifasamboea ba mboto, balazi zomasi ia. 
1CO.12_1.19	Ba na ha samboea ndotondroto enaʼõ, ba heza so mboto? 
1CO.12_1.20	Ba ijaʼe ba noa sa oja ndrotondroto, ba ha samboea boto. 
1CO.12_1.21	Ba tebai iw̃aʼõ hõrõ ba danga: Lõ goenaoe chõgoe. Ba tebai gõi iw̃aʼõ hõgõ ba gahe: Lõ goenami chõgoe. 
1CO.12_1.22	Tobali sa mogoena chõda ndrotondroto mboto andrõ, niw̃aʼõda sambõ faʼabõlõ. 
1CO.12_1.23	Ba niw̃aʼõda niʼositengagõ ba mboto andrõ, ba no abõlõ tafosoemange, ba si lõ moadoe chõda, ba abõlõ tafoadoe; 
1CO.12_1.24	ba zoadoe chõda, ba lõ mogoena. Noa sa ifaʼanõ mboto andrõ Lowalangi, no abõlõ ifoadoe zideʼidenia, 
1CO.12_1.25	enaʼõ lõ faʼafabali ba mboto andrõ, enaʼõ faoma larorogõ nawõra ndrotondroto andrõ. 
1CO.12_1.26	Ba na so zafõchõ ba zi samboea ndrotondroto, ba oi afõchõ ba ndrotondroto fefoe, ba na so nifosoemange, ndrotondroto, ba oi zara, omoeso dõdõ ndrotondroto bõʼõ andrõ gõi. 
1CO.12_1.27	Ba jaʼami, ba boto Keriso, ba no ndrotondroto zamõsana. 
1CO.12_1.28	Ba so nifataro Lowalangi, ba mbanoea: si fõfõna, ba sinenge, ba fanete, ba samaʼeleʼõ, ba fanete, ba samahaõ, awena zahõlihõli dõdõ andrõ, awena mboeala ba wamadõhõ fõchõ, ba fanolo ba famatõrõ, ba soja ngawalõ li. 
1CO.12_1.29	Hadia, aʼoi sinenge ira? Hadia, aʼoi samaʼeleʼõ? Hadia, aʼoi samahaõ? Hadia, oi dozi so chõra zahõlihõli dõdõ andrõ? 
1CO.12_1.30	Hadia, oi dozi so chõra mboeala andrõ, ba wamadõhõ fõchõ? oi dozi so ngawalõ li? oi dozi ira zamotochi? 
1CO.12_1.31	Miforege wangaloei boeala si sõchi andrõ. Ba oeʼoromaʼõ na chõmi lala si sõchi moroi ba daʼõ. 
1CO.13_1.1	I. 
1CO.13_1.2	Ba he no so chõgoe wamaʼeleʼõ, ba he no oeʼila fefoe zi no tobini andrõ, awõ waʼaboto ba dõdõ andrõ fefoe, ba he no aʼoi so chõgoe wamati andrõ, ba wamawoeʼa hili, ba na lõ chõgoe faʼomasi andrõ, ba faja ndraʼodo. 
1CO.13_1.3	Ba he ahori oebeʼe balazo zi noemana zi so chõgoe, ba he oeloeloe mbotogoe, enaʼõ latoenoe aoeri, ba na lõ chõgoe faʼomasi andrõ, ba lõ goenania. 
1CO.13_1.4	II. 
1CO.13_1.5	Lõ ilaoe zi lõ moadoe, lõ iʼaloei dána chõnia; lõ mofõnoe ia; lõ itanõ ba dõdõnia zi lõ sõchi; 
1CO.13_1.6	lõ omoeso dõdõnia ba zi lõ atoelõ, ba omoeso dõdõnia awõ zi doehoe. 
1CO.13_1.7	Fefoe hadia ia zi faloecha ia, ba itaha dõdõnia; fefoe hadia ia, ba fadoehoe dõdõnia; fefoe hadia ia, ba idõnadõna, fefoe hadia ia, ba itaõgõ. 
1CO.13_1.8	III. 
1CO.13_1.9	Sambõʼambõ sa waʼaboto ba dõdõda andrõ, ba sambõʼambõ wamaʼeleʼõda andrõ. 
1CO.13_1.10	Ba na so zoʼahonoa andrõ, ba tebato zambõʼambõ andrõ. 
1CO.13_1.11	Me iraono ndraʼodo, ba no fehede ndraono wehedegoe ba tõdõ ndraono dõdõgoe ba eraʼera ndraono geraʼeragoe, ba me no tobali ira matoea ndraʼodo, ba oebõhõli nifolaoe ndraono. 
1CO.13_1.12	Ha sa dahõdahõ niʼilada iadaʼe, ba zõrõmi, ba ba daʼõ dania, ba faʼila bawa. Iadaʼe ambõʼambõ waʼaboto ba dõdõgoe, ba ba daʼõ dania, ba oeʼila, si mane fangila jaʼodo andrõ. 
1CO.13_1.13	Ba me si manõ, ba si lõ teboelõ wamati ba fanõtõna ba faʼomasi, si tõloe andrõ, ba seboeara, ba faʼomasi andrõ. 
1CO.14_1.1	I. 
1CO.14_1.2	Solaoe ngawalõ li andrõ, ba tenga ba niha moehede, no chõ Lowalangi moehede ia, lõʼõ sa samondrongo, niha, ba moroi ba Geheha iw̃aʼõ zi no tobini. 
1CO.14_1.3	Ba samaʼeleʼõ, ba ba niha moehede, fangaʼazõchi ba famarooe dõdõ, ba fondrara dõdõ. 
1CO.14_1.4	Solaoe ngawalõ li andrõ, ba jaʼia niʼaʼasõchinia, ba samaʼeleʼõ, ba banoea iʼaʼasõchi. 
1CO.14_1.5	Ba omasido, na dozi ami milaoe ngawalõ li, ba mendroea manõ, na mamaʼeleʼõ ami. Ba eboea zamaʼeleʼõ, moroi ba zolaoe ngawalõ li andrõ, atṍ na ibotochi, enaʼõ mõi fangaʼazõchi mbanoea. 
1CO.14_1.6	Ba me no si manõ, jaʼami ira talifoesõ, ba na mõido chõmi enaʼõ, molaoe ngawalõ li, ba hadia goenagoe chõmi, na lõ moehededo chõmi, ma famokai hadia ia, ba ma famotochi, ba ma famaʼeleʼõ, ba ma famahaõ? 
1CO.14_1.7	Si manõ gõi ba maimai si lõ noso andrõ, soli, he sigoe, ba he biola, na lõ faehoe li, saloea, ba he lawisa wamondrongo hadia li zigoe ba hadia li mbiola? 
1CO.14_1.8	Ba torofe gõi, na li si lõ mila manõ linia, ba ha niha zamaʼanõ jaʼia ba wanoewõ? 
1CO.14_1.9	Si manõ gõi ami, na si lõ mila wehedemi, na milaoe ngawalõ li, ba he moroi aboto ba dõdõ niw̃aʼõ andrõ? ba daloe mbanoea saʼae moehede ami. 
1CO.14_1.10	Taʼila ha waʼoja ngawalõ li ba goeli danõ, ba lõ si lõ eloeaha. 
1CO.14_1.11	Ba na lõ oeʼila geloeaha li andrõ, ba niha bõʼõ ndraʼo, chõ zihede andrõ, ba sihede andrõ, ba niha bõʼõ ia chõgoe. 
1CO.14_1.12	Si manõ gõi ami, me no solohi Eheha ami, ba miʼaloei, enaʼõ fahõna chõmi, ba wangaʼazõchi banoea.
1CO.14_1.13	II. 
1CO.14_1.14	Na mangandrõ ndraʼo, wolaoe ngawalõ li, ba tõdõgoe zangandrõ, ba eraʼeragoe, ba si lõ goena. 
1CO.14_1.15	Ba he wisa? Daʼoeʼangandrõʼõ dõdõ ba oeʼangandrõʼõ gõi geraʼera; oeʼanoenõʼõ dõdõ ba oeʼanoenõʼõ gõi geraʼera. 
1CO.14_1.16	Na tenga si manõ, ba he iwisa si lõ toʼõlõ ba daʼõ, wamadoehoeʼõ fanoenõmõ, na õʼanoenõʼõ dõdõ, me lõ iʼila, hadia niw̃aʼõoe. 
1CO.14_1.17	Te sõchi sa wanoenõoe, ba lõ mõi fangaʼazõchi dánõ bõʼõ. 
1CO.14_1.18	Oesoeno Lowalangi, me asese oelaoe ngawalõ li andrõ, moroi chõmi fefoe. 
1CO.14_1.19	Ba na ba mbanoea, ba omasido, ha lima ngawoea li oew̃aʼõ, soroi ha geraʼeragoe, enaʼõ oefahaõ dánõ bõʼõ gõi, moroi foeloe ngahõnõ ngawoea li oew̃aʼõ, wolaoe ngawalõ li andrõ. 
1CO.14_1.20	He jaʼami ira talifoesõ! bõi mibaliʼõ iraono ami, ba geraʼera andrõ; ba zi lõ sõchi mibaliʼõ iraono ami, ba ba geraʼera andrõ, ba enaʼõ moʼahonoa ami. 
1CO.14_1.21	Noa sa so ba zoera goroisa: ”Li niha bõʼõ oelaoe dania ba niha andrõ, ba bewe niha bõʼõ oefake, wehede chõra, ba he si manõ, ba lõʼõ zoei lafondrondrongo ligoe, iw̃aʼõ Soʼaja.” 
1CO.14_1.22	Tobali tandra ngawalõ li andrõ, tenga ba zamati, no ba zi lõ mamati, ba famaʼeleʼõ andrõ, ba tenga ba zi lõ mamati, no ba zamati. 
1CO.14_1.23	Ba na owoelo enaʼõ mbanoea fefoe, ba na oi zara lalaoe ngawalõ li enaʼõ, ba na so zi mõi bacha si lõ toʼõlõ ba daʼõ, ba ma si tenga samati, hadia, lõ law̃aʼõ sowõhõ ami? 
1CO.14_1.24	Ba na aʼoi mamaʼeleʼõ, ba na so zi mõi bacha si tenga samati, ba ma si lõ toʼõlõ ba daʼõ, ba tefadoehoe dõdõnia chõra fefoe, ba tehoekoe ia chõra fefoe, 
1CO.14_1.25	ba oroma zi tobini andrõ ba dõdõnia, ba tobali ifalõgoe tooe ia, mangaloeloe ia chõ Lowalangi, ba iʼombachaʼõ, si ndroehoe so Lowalangi ba dõdõmi. 
1CO.14_1.26	Ba he wisa, jaʼami ira talifoesõ? Na owoelo ami, ba oi dozi so hadia ia, ma sinoenõ, ba ma famahaõ, ba ma famokai hadia ia, ba ma ngawalõ li, ba ma famotochi; ba fefoe hadia ia, ba ba wangaʼazõchi jamogoena. 
1CO.14_1.27	Ba na so zolaoe ngawalõ li, ba daroea, datõloe zato sibai, ba nizarazara, ba samõsa zamotochi. 
1CO.14_1.28	Ba na lõ samotochi, ba bõi jamoehede ba gowoeloa, ba chõnia jamoehede, ba chõ Lowalangi. 
1CO.14_1.29	Ba samaʼeleʼõ, ba daroea, ba ma datõloe ndramoehede, ba ndramoehoekoe tánõ bõʼõ. 
1CO.14_1.30	Ba na faloecha dánõ bõʼõ sidadao, wamaʼeleʼõ, ba jamoebato wehede si fõfõna andrõ. 
1CO.14_1.31	Tola sa mizarazara wamaʼeleʼõ, dozi ami, enaʼõ oi dozi tefahaõ ira, ba enaʼõ oi dozi tefarooe dõdõ. 
1CO.14_1.32	Ba eheha zamaʼeleʼõ andrõ, ba laʼoʼõ ba zamaʼeleʼõ. 
1CO.14_1.33	Tenga sa Lowalangi wamakoejoe Lowalangi, no Lowalangi waʼatoelõ ia. 
1CO.14_1.34	Ira alawe, ba bõi ndrahoemede ba gowoeloa, si mane ba gowoeloa niʼamoniʼõ fefoe; lõʼõ sa tola fahoehoeo ira, ha foloʼõ chõra, si mane niw̃aʼõ ba goroisa gõi. 
1CO.14_1.35	Ba na omasi ira, lasõndra hadia ia, ba jomo ndramoesofoe ba ndra matoeara; lõʼõ sa moadoe ba ndra alawe, na fahoehoeo ia ba gowoeloa. 
1CO.14_1.36	Ma ba chõmi iʼotarai taroma li Lowalangi andrõ? ba ma ha ba chõmi iroegi? 
1CO.14_1.37	Na so zangoemaʼõ tõdõnia, samaʼeleʼõ ia, ba ma si so Eheha ia, ba jaʼaboto ba dõdõnia nisoeragoe andre, wa moroi chõ Zoʼaja. 
1CO.14_1.38	Ba na so zi lõ mangila watahõgõ, ba jalõ iʼila watahõgõ. 
1CO.14_1.39	Andrõ, jaʼami ira talifoesõgoe, miʼaloei wamaʼeleʼõ, ba bõi mitenaw̃a wolaoe ngawalõ li andrõ; ba fefoe hadia ia, 
1CO.14_1.40	ba oi niʼangenanõi ba oi nifõfõgõ. 
1CO.15_1.1	I. 
1CO.15_1.2	ba nisõndrami fangorifi gõi, na miʼoʼõ zi mane niʼombachaʼõgoe chõmi, na lõ mibõhõli; atṍ na zajazaja gõlõmi, wa no mamati ami. 
1CO.15_1.3	Daʼõ sa zi aʼa nifaʼemagoe chõmi, nitemagoe gõi, wa no mate Keriso, bõrõ horõda andrõ; wa no itõrõ zi so ba zoera andrõ; 
1CO.15_1.4	awõ wa no moekoʼo ia, awõ wa no moesoesoegi ia, me no iroegi tõloe ngaloeo, wa no itõrõ zi so ba zoera; 
1CO.15_1.5	awõ wa no iʼoromaʼõ ia chõ Gefa andrõ, ba aefa daʼõ, ba ba zi felendroea. 
1CO.15_1.6	Aefa daʼõ, ba iʼoromaʼõ ia ba dalifoesõ andrõ, si tõra lima ngaotoe, iʼosamoezaigõ; so sa zi no mate õsa, daʼõ, ba ato zaoeri. 
1CO.15_1.7	Aefa daʼõ, ba iʼoromaʼõ ia chõ Jakobo andrõ, ba aefa daʼõ, ba ba zinenge andrõ fefoe. 
1CO.15_1.8	Ba ba gafoeriata sibai, ba no iʼoromaʼõ ia gõi chõgoe, si hoelõ zi lõ iroegi baw̃a ba waʼatoemboe. 
1CO.15_1.9	Fondrege zideʼide sa ndraʼodo, ba zinenge andrõ, tenga sa si nangea labeʼe tõigoe zinenge, me no oegohi mbanoea Lowalangi andrõ. 
1CO.15_1.10	Ba bõrõ waʼeboea dõdõ Lowalangi, wa si manõ ndraʼodo iadaʼe, ba tenga sa zajazaja gõlõ waʼeboea dõdõnia ba chõgoe andre, tobali sa eboea halõw̃õ nihalõgoe, moroi ba nihalõra fefoe, ba tenga sa jaʼodo, no faʼeboea dõdõ Lowalangi andrõ, fanolo jaʼodo. 
1CO.15_1.11	Ba he jaʼodo, ba he jaʼira andrõ, ba si manõ wangombachaʼõma, ba si manõ wamatimi. 
1CO.15_1.12	Ba na tetoeriagõ Keriso, wa no moesoesoegi ia moroi ba ngai zi mate, ba hana wa so õsa ba chõmi sangoemaʼõ, lõ femaoso zi mate? 
1CO.15_1.13	Na lõ femaoso zi mate sa, ba lõʼõ gõi moesoesoegi Keriso. 
1CO.15_1.15	Ba no tobali sasi sofaja ndraʼaga ba chõ Lowalangi, me no mabõbõgõ chõ Lowalangi, no isoesoegi Keriso si tenga nisoesoeginia; na doehoe, lõ tesoesoegi zi mate. 
1CO.15_1.16	Na lõʼõ sa tesoesoegi zi mate, ba lõ moesoesoegi Keriso. 
1CO.15_1.17	Ba na lõ moesoesoegi Keriso, ba si lõ boto wamatimi andrõ, ba lõ si teboelõ ami ba horomi; 
1CO.15_1.18	tobali si no tetiko gõi zi no mate andrõ, ba chõ Keriso. 
1CO.15_1.19	Na ha ba gõtõda andre manõtõna ita, chõ Keriso, ba no noemana ita, moroi ba niha bõʼõ fefoe. 
1CO.15_1.20	Ba iadaʼe, ba no moesoesoegi Keriso, moroi ba ngai zi mate, no si aʼa ia ba zi no mate andrõ. 
1CO.15_1.21	Me no moroi ba niha sa waʼamate andrõ, ba moroi ba niha gõi wemaoso zi mate andrõ. 
1CO.15_1.22	Hoelõ si mane ba chõ Gadamo sa, wa ahori mate ira ba daʼõ, si mano gõi ba chõ Keriso, ahori teʼorifi ira dania. 
1CO.15_1.23	Ba oi nifõfõʼõ: Si aʼa, ba Keriso, ba fanetenia, ba tána chõ Keriso andrõ, na so ia. 
1CO.15_1.24	Ba awena dania gamozoea andrõ, na ibeʼe ba danga Lowalangi Ama wamatõrõ andrõ, na no iheta wamatõrõ fefoe ba faʼasalaw̃a fefoe ba faʼabõlõ fefoe. 
1CO.15_1.25	Lõʼõ sa tola lõʼõ, salaw̃a ia, irege no ibeʼe barõ gahenia zi faʼoedoe, fefoe, 
1CO.15_1.26	Safoeria zi faʼoedoe, niheta, ba jaʼia waʼamate andrõ. 
1CO.15_1.27	”Fefoe hadia ia, ba no ibeʼe barõ gahenia.” Ba na law̃aʼõ, no moebeʼe barõ mbawa fefoe hadia ia, ba no taʼila, baero zameʼe barõ mbawania fefoe hadia ia. 
1CO.15_1.28	Ba na no moebeʼe barõ mbawania fefoe hadia ia, ba awena mõi gõi Nono barõ mbawa zi no mameʼe barõ mbawania fefoe hadia ia, enaʼõ ha sambalõ Lowalangi ba chõra fefoe. 
1CO.15_1.29	Na tenga si manõ, ba hadia nilaoe zamabajagõʼõ idanõ jaʼira salahi zi no mate? Na lõʼõ manõ tesoesoegi zi mate, ba hana wa lafabajagõʼõ ira idanõ, salahira? 
1CO.15_1.30	Ba jaʼaga gõi, ba hana wa lõ mamalõmalõ, wa lõ maʼila nosoma. 
1CO.15_1.31	Ero maʼṍchõ matedo; ja lõ oesoeno ndraʼo ba chõmi andrõ, jaʼami ira talifoesõ, ba chõ Keriso Jesoe, Soʼaja jaʼita, na fajagoe. 
1CO.15_1.32	Na dali niha, wa no fasõndra ndraʼo ba goetoe ndroeʼoe andrõ ba Nefeso, ba hadia goenania chõgoe? Na lõ tesoesoegi zi mate, ba ”datalaoe mangamanga ba datalaoe mamadoemadoe hadia ia, mahemoloe mate sa atṍ ita.” 
1CO.15_1.34	Mibõhõli sibai wemaboe andrõ ba bõi mifazõchi horõ; so sa õsa zi lõ aboto ba dõdõ Lowalangi; ba wangailasi jaʼami oew̃aʼõ daʼõ. 
1CO.15_1.35	II. 
1CO.15_1.36	He si lõ mangila watahõgõ! tanõmõ nitaroemõ andrõ, ba lõ aoeri, na lõ mate oea. 
1CO.15_1.37	Ba nitaroemõ andrõ, ba tenga boto andrõ si so dania õtaroe, he sambalõ oelitõ, taʼila na gandroe, ba ma hadia ia mbõʼõnia. 
1CO.15_1.38	Ba Lowalangi zameʼe chõnia boto, somasi ia; ba sambalõ danõmõ, ba sambalõ mboto dania. 
1CO.15_1.39	Lõʼõ sa oi fagõlõgõlõ nõsi hadia ia; samboea sa nõsi niha, ba samboea nõsi goerifõ niha, ba samboea nõsi wofo, ba samboea nõsi giʼa. 
1CO.15_1.40	Ba so mboto jaw̃a, ba so mboto ba goeli danõ, ba samboea lachõmi zi so jaw̃a, ba samboea lachõmi zi so ba goeli danõ. 
1CO.15_1.41	Samboea haga loeo, ba samboea haga mbaw̃a, ba samboea haga ndrõfi; aʼoi sa faehoe na i waʼabõlõ haga ndrõfi. 
1CO.15_1.42	Si manõ gõi wemaoso zi mate andrõ. 
1CO.15_1.44	Boto si so noso nitanõ, ba boto si so Eheha nisoesoegi. Na so mboto si so noso, ba so gõi mboto si so Eheha. 
1CO.15_1.45	Si manõ gõi ba zoera: ”No tobali sonoso niha si fõfõna andrõ, Adamo”, ba Adamo safoeria andrõ, ba no tobali Eheha sangorifi, 
1CO.15_1.46	Ba tenga si fõfõna zi so Eheha, si so noso zi fõfõna, awena zi so Eheha. 
1CO.15_1.47	Moroi ba goeli danõ niha si fõfõna andrõ, tanõ, ba moroi ba zoroego niha si samboea. 
1CO.15_1.48	Si mane si otarai ba danõ andrõ, si manõ fefoe zi otarai ba danõ, ba si mane si otarai zoroego andrõ, si manõ fefoe mbanoea zoroego; 
1CO.15_1.49	ba si mane foloheda famaedo zi otarai ba danõ andrõ, si manõ gõi dania woloheda famaedo zi otarai zoroego andrõ. 
1CO.15_1.50	Ba daʼõ niw̃aʼõgoe, jaʼami, ira talifoesõ, tebai isõndra mbanoea Lowalangi õsi niha andrõ, ba tebai isõndra wa lõ obooe sobooe andrõ. 
1CO.15_1.51	Hiza, si no tobini oeʼombachaʼõ chõmi: Lõ ahori mate ita, ba ahori tobali, 
1CO.15_1.52	iʼogomoezaõ, ha mamõʼi hõrõ waʼara, na telaoe dorofe safoeria andrõ; telaoe sa ia dania, ba maoso zi no mate andrõ, tebai saʼae obooe, ba jaʼita, ba si tobali. 
1CO.15_1.53	Lõʼõ sa tola lõ iʼonoecha wa tebai obooe sobooe andre, ba lõ tola lõ iʼonoecha wa tebai mate si mate andre. 
1CO.15_1.54	Ba na no iʼonoecha wa tebai obooe sobooe andre, ba na no iʼonoecha wa tebai mate si mate andre, ba awena itõrõ daroma li andrõ, si so ba zoera: 
1CO.15_1.58	Andrõ, jaʼami ira talifoesõgoe, somasi ndraʼo, jaʼabeʼe ami, si lõ hoemeoeheoe, jaʼaʼoi so chõmi wangai halõw̃õ Zoʼaja andrõ, bõi jamamalõmalõ, me no miʼila, tenga zajazaja gõlõ waʼerege dõdõmi andrõ, ba chõ Zoʼaja. 
1CO.16_1.1	I. 
1CO.16_1.2	Ero migoe mibeʼe jaw̃a maʼifoe ba daʼõ, dozi ami, balazi waʼeboea nisõndra zamõsana; fa bõi awena laʼozaragõ, na so ndraʼo. 
1CO.16_1.3	Ba na sodo, ba oefatenge zi tola niw̃aʼõmi, oefaʼoheʼõ zoera, ba wolohe tolotolomi andrõ ba Jeroezalema. 
1CO.16_1.4	Ba na si nangea mõi ndraʼodo gõi, ba ndramõi awõgoe. 
1CO.16_1.5	Ba awena mõido chõmi, na no oetõrõ Makedonia. Oetõrõ sa Makedonia; 
1CO.16_1.6	ba ba chõmi, ba taʼila na arado, ma oebaseʼõ gõi waʼaefa mbaw̃a deoe, enaʼõ fao ami chõgoe, heza mõido. 
1CO.16_1.7	Lõʼõ sa edõnado iadaʼe ha ba wanõrõ oeʼila ami, oedõnadõna sa, arado maʼifoe ba chõmi, na itehe Soʼaja. 
1CO.16_1.8	Ba ba Nefeso sodo iroegi loeo wendrakose. 
1CO.16_1.9	Noa sa eboea mbawandroehõ si teboka chõgoe ba halõw̃õ, ba no ato zi faʼoedoe. 
1CO.16_1.10	II. Ba na so Dimoteo, ba mifaigi, enaʼõ lõ adaʼoedaʼoe ia ba chõmi; halõw̃õ Lowalangi sa ihalõ, si mane jaʼo gõi. 
1CO.16_1.11	Andrõ, bõi jamoeʼositengagõ ia niha, ha niha ia; ba mifasao ia, bõi miboesi dõdõnia, enaʼõ mõi ia chõgoe; oedõnadõna sa ia, awõ dalifoesõ andrõ. 
1CO.16_1.12	Ba ba chõ Afolo andrõ, talifoesõ andrõ, ba no oeforege wangandrõ chõnia, enaʼõ mõi ia chõmi, awõ dalifoesõ andrõ; ba lõʼõ manõ edõna ia mõi iadaʼe, ba mõi sa dania, na isõndra lala. 
1CO.16_1.13	III. 
1CO.16_1.14	Fefoe hadia ia chõmi, ba moroi ba waʼomasi milaoe. 
1CO.16_1.15	Ba oe andrõ chõmi, jaʼami ira talifoesõ: no miʼila ndra Sefana andrõ, samba omo ira, wa no bõrõta ira ba Nachaja, awõ wa no mõi ira enoni niʼamoniʼõ andrõ; — 
1CO.16_1.16	enaʼõ mifondrondrongo li zi manõ, awõ li zi no manolo ba halõw̃õ, fefoe, si no erege tõdõ gõi. 
1CO.16_1.17	Ba omoeso dõdõgoe, me no so Zefana ba Fotoenato ba Achaʼiko, me no salahi ira ba zi lõ jaʼami. 
1CO.16_1.18	Noa sa laʼokafoei dõdõgoe ba tõdõmi. Andrõ, bõi zi lõ aboto ba dõdõmi zi manõ. 
1CO.16_1.19	Laʼowai ami banoea andrõ ba Azia misa. Iʼowai sibai ami Akila ba Ferikila, ba chõ Zoʼaja, awõ zowoelo andrõ jomo chõra. 
1CO.16_1.20	Laʼowai ami tahfoesõ andrõ fefoe. Faoma miʼowai nawõmi faʼagosa bawa andrõ niʼamoniʼõ. 
1CO.16_1.21	Fangowaigoe daʼe, tangagoe zanoera, tanga Waoelo andre. 
1CO.16_1.22	Na so zi lõ mangomasiʼõ Soʼaja andrõ, ba ja anatema (niʼelifi); maranata (so dania Zoʼaja). 
1CO.16_1.23	Jafaloecha ami waʼeboea dõdõ Zoʼaja jaʼita, Jesoe! 
1CO.16_1.24	No faloecha ami fefoe waʼomasigoe, ba chõ Keriso Jesoe.
2CO.1_1.1	I. 
2CO.1_1.2	Jafaloecha ami waʼeboea dõdõ ba faʼohahaoe dõdõ, chõ Namada, Lowalangi ba chõ Zoʼaja jaʼita, Jesoe Keriso! 
2CO.1_1.3	II. 
2CO.1_1.4	sondrara tõdõma, ba waʼafõchõ andrõ fefoe, chõma, enaʼõ maʼila marara dõdõ zi gõna faʼafõchõ hadia ia ngawalõ, moroi ba wondrara dõdõ andrõ, si faloecha ndraʼaga chõ Lowalangi. 
2CO.1_1.5	Hoelõ si mane famakao andrõ chõ Keriso, si no fahõna chõma, si manõ gõi wondrara dõdõ andrõ, fahõna zi faloecha ndraʼaga chõ Keriso. 
2CO.1_1.6	Ba he si gõna faʼafõchõ ndraʼaga, ba ba wondrara tõdõmi ba ba wangorifi jaʼami, ba he nirara tõdõ ndraʼaga, ba ba wondrara tõdõmi, si mõi fangabõlõ ba wanaha tõdõ, na gõna ami famakao andrõ, si gõna ndraʼaga gõi. Ba no abeʼe dõdõma, wanõtõna, ba chõmi andrõ, 
2CO.1_1.7	me no maʼila, faoma moʼoeracha ami, hoelõ si mane ba wamakao andrõ, si manõ gõi ba wondrara dõdõ andrõ. 
2CO.1_1.8	Ba lõ edõna mabiniʼõ chõmi, jaʼami ira talifoesõ, ba waʼafõchõ andrõ chõma, si no gõna ndraʼaga ba Azia, irege no abõlõbõlõ sibai, irege tebai mataha saʼae, tobali lõʼõ saʼae madõnadõna aoeriga. 
2CO.1_1.9	Na ba dõdõma sa, ba no maw̃aʼõ si mate ndraʼaga, enaʼõ lõ madõnadõna ba chõma, enaʼõ ha ba Lowalangi andrõ, sanoesoegi si mate, madõnadõna. 
2CO.1_1.10	No iʼefaʼõ ndraʼaga ba waʼamate si manõ, ba iʼefaʼõ na dania; ba chõnia madõnadõna, wa itohoegõ na wangefaʼõ jaʼaga. 
2CO.1_1.11	Me no sanolo jaʼaga gõi ami, fangandrõ, enaʼõ ato gõi zangandrõ saoha gõlõ ba waʼeboea dõdõ andrõ, niʼandrõ zato chõma, bõrõ ndraʼaga. 
2CO.1_1.12	Daʼõ sa chõma, na masoeno ndraʼaga, wa ifadoehoeʼõ chõma tõdõma, no ohaoehaoe ndraʼaga, wanõrõ lalama ba goeli danõ andre, ba mendroea manõ ba chõmi andrõ, lõ si fabaja hadia ia, ibeʼe Lowalangi, tenga dali waʼatoeatoea nõsi niha, dali waʼeboea dõdõ Lowalangi. 
2CO.1_1.13	Lõʼõ sa masoera chõmi mbõʼõnia, ha nibasomi andrõ ba si no aboto ba dõdõmi; ba oedõnadõna aboto ba dõdõmi iroegi gamozoea; 
2CO.1_1.14	si mane faʼaboto ba dõdõmi õsa ndraʼaga, wa no bõrõ wanoenomi jaʼami ndraʼaga, si mane jaʼami chõma, na baw̃a Zoʼaja jaʼita, Jesoe. 
2CO.1_1.15	III. 
2CO.1_1.16	Ba oetõrõ enaʼõ ami, weʼamõi ba Makedonia, ba na oeʼotarai Makedonia, ba mõido zoei chõmi, ba enaʼõ mifasao ndraʼodo ba Joedaia. 
2CO.1_1.17	Ba hadia, me edõnado daʼõ hadia, no nifolaoe zambõ eraʼera nilaoegoe? Ma na oehonogõi hadia ia, hadia tõdõ niha dali wangohonogõigoe jaʼia, enaʼõ itaria ”jaʼia” ba itaria ”tenga”, ba chõgoe. 
2CO.1_1.18	Ba lõ farõi Lowalangi, fa bõi faoma lima chõmi, he si no ”jaʼia” ba he si ”tenga”. 
2CO.1_1.19	Ono Lowalangi andrõ sa, Jesoe Keriso, niʼombachaʼõma ba chõmi, jaʼodo ba Siliwano ba Timoteo, ba no tenga faoma, he si no ”jaʼia” ba he si ”tenga”, no ba chõnia so wa ”jaʼia”. 
2CO.1_1.21	Ba sangabeʼe jaʼaga ba jaʼami, ba chõ Keriso, ba jaʼia Lowalangi, si no mamajoini jaʼita gõi; 
2CO.1_1.22	si no mangaʼaroʼõ gõi jaʼita, si no mameʼe weʼeweʼe dõdõ andrõ, Eheha andrõ, ba dõdõda. 
2CO.1_1.23	Ba oeʼangarõfi Lowalangi, ba nosogoe andre, wa no bõrõ wa alimagõ ami chõgoe, wa lõ si mõido saʼae chõmi ba Gorindro. 
2CO.1_1.24	Tenga sa law̃aʼõ amatõrõw̃ama wamatimi andrõ, ba no sanolo ndraʼaga enaʼõ faloecha ami waʼomoeso dõdõ; noa sa abeʼe ami wamati. 
2CO.2_1.1	I. 
2CO.2_1.2	Na oeboesi dõdõmi, ba ha niha zangomosoiʼõ tõdõgoe, na tenga niboesigoe tõdõ andrõ? 
2CO.2_1.3	Ba no oesoera daʼõ chõmi, fa lõ aboe dõdõgoe, na mõido, labeʼe somoeso dõdõgoe enaʼõ; me no oedõnadõna ba chõmi fefoe, wa faʼomoeso dõdõmi fefoe waʼomoeso dõdõgoe andrõ. 
2CO.2_1.4	Noa sa aʼoi so waʼafõchõ chõgoe, awõ waʼatosasa dõdõgoe, me oefaʼoheʼõ zoera andrõ chõmi, tenga ha maʼifoe mowõi dawa hõrõgoe; tenga sa enaʼõ aboe dõdõmi, enaʼõ aboto ba dõdõmi waʼomasi andrõ, si so chõgoe; wa no abõlõ omasido ami, moroi ba niha bõʼõ. 
2CO.2_1.5	Ba na so zi no mamoesi tõdõ naw̃onia, ba tenga jaʼõ niboesinia tõdõ, jaʼami fefoe — fa bõi abõlõbõlõ wangoemaʼõgoe — ba jaʼami õsa. 
2CO.2_1.6	Ba no abõnõ ba zi manõ wotoe andrõ, me no ato zangotoeʼõ jaʼia. 
2CO.2_1.7	Tola mibaliaʼõ saʼae, mibeʼe aefa chõnia ba mirara dõdõnia, fa bõi tehawoe zi manõ faʼaboe dõdõ, na no abõlõbõlõ sibai. 
2CO.2_1.8	Andrõ oeʼandrõ chõmi, mifatõrõ chõnia waʼomasi. 
2CO.2_1.9	Andrõ sa gõi oefaʼoheʼõ zoera chõmi, enaʼõ oeʼila, na tola ami, na miʼoʼõ fefoe hadia ia. 
2CO.2_1.10	Ba na so niha niʼefaʼõmi hadia ia, ba jaʼodo gõi, oeʼefaʼõ gõi. Jaʼo sa gõi, hadia niʼefaʼõgoe, na so niʼefaʼõgoe, ba bõrõ ami, ba zanehe Keriso, 
2CO.2_1.11	enaʼõ lõ iʼalani ita Satana; tenga sa fa lõ aboto ba dõdõda geraʼerania.
2CO.2_1.12	II. 
2CO.2_1.13	ba lõʼõ sa ahono bacha dõdõgoe, me lõ oesõndra Dito andrõ, talifoesõgoe; ba oeʼangonasi ira ba oesaw̃a Makedonia. 
2CO.2_1.14	Ba oeʼandrõ saoha gõlõ chõ Lowalangi, sameʼe mõna jaʼaga, si lõ mamalõmalõ, ba chõ Keriso, samaʼoromaʼõgõ hoea waʼaboto ba dõdõ ia andrõ, chõma, fefoe gofoe heza. 
2CO.2_1.15	Faʼamohoea chõ Keriso sa ndraʼaga, chõ Lowalangi, ba niʼorifi andrõ ba ba zi tetibo andrõ. 
2CO.2_1.16	Ba nitiboʼõ andrõ, ba hoea soroi ba waʼaoeri si saw̃a faʼamate, ba ba niʼorifi andrõ, ba hoea soroi ba waʼaoeri si saw̃a faʼaoeri. Ba ha niha zogamõ daʼõ? 
2CO.2_1.17	Tenga sa si mane sato andrõ, samaliʼõ faniaga taroma li Lowalangi andrõ, ndraʼaga; fehedema, ba moroi ba zi lõ fabaja hadia ia, moroi ba Lowalangi, fõna Lowalangi, ba chõ Keriso. 
2CO.3_1.1	I. 
2CO.3_1.2	Soerama ami, nisoera ba dõdõma bacha, si no aboto ba dõdõ niha fefoe, nibasobasora. 
2CO.3_1.3	No oroma, wa soera Keriso ami, nisoerama, halõw̃õma; tenga taw̃a wanoera jaʼia, Eheha Lowalangi saoeri andrõ wanoera jaʼia, tenga ba gara wanoera andrõ, no ba kara nagole, ba dõdõ. 
2CO.3_1.4	Ba no so chõma wanõtõna si manõ, moroi chõ Keriso, ba chõ Lowalangi; 
2CO.3_1.5	tenga sa taw̃aʼõ tola manõ ndraʼaga, na moroi chõma, ba wamabõbõ tõdõma hadia ia, hoelõ na tõdõma manõ; hadia zi tola ndraʼaga, ba no moroi ba Lowalangi, 
2CO.3_1.6	si no manolo gõi jaʼaga, enaʼõ tola enoni ndraʼaga ba gamaboeʼoela li si bohooe andrõ, tenga ba dandra zoera andrõ, no ba chõ Geheha; famoenoe sa dandra zoera andrõ, ba Eheha andrõ, ba sangorifi. 
2CO.3_1.7	II. 
2CO.3_1.8	ba tenga mendroea manõ molachõmi halõw̃õ ba chõ Geheha andrõ? 
2CO.3_1.9	Na molachõmi saʼae halõw̃õ ba wanibo andrõ, ba mendroea manõ, wa no aʼoi so lachõmi halõw̃õ ba wangatoelõ andrõ? 
2CO.3_1.10	Tobali si lõ moefolachõmi sa ”nifolachõmi” andrõ, ba daʼõ, bõrõ lachõmi andrõ, si no aʼoi so. 
2CO.3_1.11	Na molachõmi saʼae zi taja andrõ, ba mendroea manõ molachõmi zi lõ teboelõ andrõ. 
2CO.3_1.12	Ba me no so chõma wanõtõna si manõ, ba no aʼoi so wa lõ aiwõ ndraʼaga. 
2CO.3_1.13	Ba tenga si mane Moze, sombaloegõ bawania, fa bõi lafaigi Iraono Gizeraëli andrõ gamozoea zi taja andrõ. 
2CO.3_1.14	Ba no moeʼabeʼeʼõ dõdõra; iroegi maʼõchṍ andre, ba lõ saheta mbaloebaloe andrõ, ba wombaso soera gamaboeʼoela li si fõfõna andrõ, lõ moeheta, me ba chõ Keriso aheta ia. 
2CO.3_1.15	Ba irege maʼõchṍ andre, na labaso zoera Moze andrõ, ba no so mbaloebaloe ba dõdõra. 
2CO.3_1.16	Ba na lafoeli ira chõ Zoʼaja, ba aheta mbaloebaloe andrõ. 
2CO.3_1.17	Ba Soʼaja Geheha andrõ; ba ba zi so Eheha Zoʼaja andrõ, ba daʼõ so wangefa. 
2CO.3_1.18	Ba jaʼita fefoe, ba taʼilaʼila lachõmi Zoʼaja andrõ, lõ baloebaloe mbawada; hoelõ na ba zõrõmi, ba tobali ita, iʼohiaʼõ wamaedo daʼõ, tedooe lachõmi safoeria moroi ba lachõmi si fõfõna, moroi chõ Geheha Zoʼaja andrõ. 
2CO.4_1.1	I. 
2CO.4_1.2	noa sa matimba wamini andrõ, ba waʼaila andrõ, me lõ matõrõ walimosa, ba me lõ mafoejoeʼõ daroma li Lowalangi; mafadoehoeʼõ ndraʼaga ba dõdõ niha fefoe, fõna Lowalangi, wamaʼeleʼõ si doehoe andrõ. 
2CO.4_1.3	Ba na no tobaloe gõi doeria somoeso dõdõ andrõ, chõma ba ba zi tetibo andrõ tobaloe ia, 
2CO.4_1.4	ba nimbaw̃aino Lowalangi zi sagõtõ tanõ andre eraʼera, eraʼera zi lõ mamati, fa lõ ihagaini ira haga doeria somoeso dõdõ andrõ, toeria lachõmi Keriso andrõ, si no famaedo Lowalangi. 
2CO.4_1.5	Tenga sa jaʼaga niʼombachaʼõma, no Keriso Jesoe, Soʼaja, maʼombachaʼõ, ba jaʼaga, ba enonimi, maw̃aʼõ, bõrõ Jesoe. 
2CO.4_1.6	Lowalangi andrõ sa, sangoemaʼõ; jatoemboe haga andrõ ba zogõmigõmi, daʼõ zamatoemboeʼõ ba dõdõma haga andrõ, enaʼõ hoemaga waʼaboto ba dõdõ lachõmi Lowalangi andrõ, ba mbawa Keriso. 
2CO.4_1.7	II. 
2CO.4_1.8	Fefoe gofoe heza, ba no moefalangõgõ ndraʼaga, ba tenga sa nimama; niboesi tõdõ ndraʼaga, ba so zoei lala dõdõ; 
2CO.4_1.9	nigohi, ba tenga nirõi; nitiboʼõ tooe, ba tenga nifakiko; 
2CO.4_1.10	lõ aefa ba mbotoma wamoenoe Jesoe andrõ, maʼoheʼohe, enaʼõ teʼoromaʼõ gõi waʼaoeri Jesoe andrõ, ba mbotoma andre. 
2CO.4_1.11	Lõ aetoe sa tefatõrõ ndraʼaga ba wamoenoe, jaʼaga saoeri andre, bõrõ Jesoe, enaʼõ tefaʼeleʼõ gõi waʼaoeri Jesoe andrõ, ba nõsima andre, si mate. 
2CO.4_1.12	III. 
2CO.4_1.13	Ba me no so chõma Geheha wamati andrõ, si mane si so ba zoera: 
2CO.4_1.14	Me no maʼila, si no manoesoegi Jesoe, Soʼaja jaʼita, ba isoesoegi gõi ndraʼaga dania, awõ Jesoe, ba ifaʼaso ndraʼaga, awõmi. 
2CO.4_1.15	Bõrõ sa ami, ba daʼõ fefoe, enaʼõ amaedola zi tedooedooe na waʼeboea dõdõ (Lowalangi) andrõ, ba enaʼõ fahõna; wangandrõ saoha gõlõ, enaʼõ ato zangandrõ, ba wamolachõmi Lowalangi. 
2CO.4_1.16	Andrõ lõ maʼila waʼataʼoe, he w̃aʼae tekiko mbotoma andre, ba tebohooeni niha bacha, ero maʼõchõ. 
2CO.5_1.1	I. 
2CO.5_1.2	Ba daʼõ sa gõi mangarõngarõga, hoemoeloe dõdõma, enaʼõ tefonoecha ndraʼaga nahama andrõ, soroi ba zoroego; 
2CO.5_1.3	me tenga sa si lõ noecha ndraʼaga, wamaigi jaʼaga, na no maʼonoecha ia. 
2CO.5_1.4	Andrõ mangarõngarõga, jaʼaga si so ba nose andrõ, sonoro ndraʼaga, me lõ omasiga, na aheta noechama, me omasiga na tefalaete, enaʼõ iʼā faʼaoeri andrõ zi mate andrõ. 
2CO.5_1.5	Ba sangehao jaʼaga ba daʼõ, ba jaʼia Lowalangi, si no mameʼe chõma weʼeweʼe dõdõ andrõ, Eheha andrõ. 
2CO.5_1.6	Andrõ wa lõ mamalõmalõ waʼarara dõdõma, ba no miʼila, na ba mboto soga, ba no arõoe ndraʼaga chõ Zoʼaja, no sikoli ndraʼaga. 
2CO.5_1.8	Ba no arara dõdõma, ba abõlõ omasiga awoeʼa ndraʼaga, marõi mboto, ba ahono ndraʼaga chõ Zoʼaja. 
2CO.5_1.9	Andrõ gõi maforege, he sahono ndraʼaga jomo, ba he sikoli, enaʼõ omasi ia ndraʼaga. 
2CO.5_1.11	II. 
2CO.5_1.12	Lõʼõ sa mafoeli mafadoehoeʼõ ndraʼaga chõmi, ba mafobõrõ chõmi wanoeno jaʼami ba chõma andre, enaʼõ so chõmi wanoeno, ba zanoeno jaʼira ba zoroma ba niha, ba tenga ba zi so ba dõdõ. 
2CO.5_1.13	Na sowõhõ ndraʼaga, ba no chõ Lowalangi owõhõga, ba na si so eraʼera ndraʼaga, ba ba chõmi. 
2CO.5_1.14	Faʼomasi Keriso andrõ sa zangoʼooe jaʼaga. 
2CO.5_1.15	Daʼõ niw̃aʼõma: Na no mate zamõsa, salahi zato fefoe, ba no ahori mate ira fefoe. Ba no mate ia salahi zato fefoe, enaʼõ tenga saʼae chõra aoeri zaoeri, enaʼõ chõ zi mate salahira, chõ nisoesoegi andrõ, salahira, aoeri ira. 
2CO.5_1.16	Tobali, iʼotarai daʼe, ba lõʼõ saʼae maʼila niha, na dali mboto. Ba he no maʼila Keriso, dali mboto, ba lõʼõ saʼae maʼila ia iadaʼe. 
2CO.5_1.18	III. 
2CO.5_1.19	Lowalangi sa zi no mangatoelõʼõ chõnia õsi goeli danõ, ba chõ Keriso, lõ ibeʼe õmõra lalõra andrõ, ba no ibeʼe ba dõdõma daroma li andrõ, ba wangatoelõ andrõ. 
2CO.5_1.20	Ba no sinenge ndraʼaga, salahi Keriso, hoelõ na Lowalangi zamarooe tõdõ niha, ba lima andrõ, mangandrõ ndraʼaga, salahi Keriso, mamane: Mifaʼatoelõʼõgõ ami chõ Lowalangi! 
2CO.6_1.1	I. 
2CO.6_1.2	Noa sa imane: ”No oefondrondrongo chõoe, me baw̃a si sõchi, ba no oetoloʼõ, me loeo wangorifi. ” Hiza, ijaʼe mbaw̃a si sõchi, hiza, ijaʼe loeo wangorifi andrõ. — 
2CO.6_1.3	Lõʼõ sa mafobõrõ wangala hadia ia, gofoe ha õchõ, fa bõi teʼoʼaja halõw̃õ andrõ. 
2CO.6_1.4	Fefoe hadia ia nilaoema sa, ba no amoeata genoni Lowalangi gamoeatama, ba wanaha tõdõ, si no aʼoi so, ba ba waʼafõchõ, ba ba waʼatosasa, ba ba waʼataʼoe dõdõ, 
2CO.6_1.5	ba na labõzi ndraʼaga, ba na lakoeroega, ba na molaw̃a niha, ba ba waʼerege dõdõ, ba ba wa lõ mõrõ, ba ba wa lõ si manga, 
2CO.6_1.6	ba ba waʼohaoehaoe, ba ba waʼaboto ba dõdõ, ba ba waʼebolo dõdõ, ba waʼasõchi dõdõ, ba ba chõ Geheha niʼamoniʼõ, ba ba waʼomasi andrõ, si lõ famini tõdõ, 
2CO.6_1.7	ba daroma li faʼadoehoe andrõ, ba ba waʼabõlõ Lowalangi andrõ, moroi ba wangõna faʼatoelõ dõdõ andrõ, he ba gambõlõ, ba he ba gabera; 
2CO.6_1.8	He faloecha zoemange, ba he fangoʼaja, he labõbõgõ zi lõ sõchi, ba he lasoeno ndraʼaga; hoelõ zamaeloengoe, ba no si doehoe; 
2CO.6_1.11	II. 
2CO.6_1.12	Lõ ambõ nahami ba dõdõma ba no ideʼide dõdõmi. 
2CO.6_1.13	Ba misoelõni — hoelõ wehede ba ndraono wehedegoe chõmi — miʼeboloʼõ dõdõmi goi. 
2CO.6_1.14	Bõi mitolo ba nilaoe zi lõ mamati andrõ. Hadia, fabõbõ ira waʼatoelõ wa lõ atoelõ? Ba hadia, awõ haga zogõmigõmi? 
2CO.6_1.15	Hadia, no faoedoe ira Keriso Mbeliali? Ba hezo zi faoma moʼoeracha ira, zamati zi lõ mamati? 
2CO.6_1.16	Hadia fabõbõ ira gosali Lowalangi nadoe? Osali Lowalangi saoeri sa ami, si mane niw̃aʼõ Lowalangi: ”Ba chõra oebeʼe nahagoe, ba oedõrõdõrõi ira, ba Lowalangira ndraʼo, ba banoeagoe ira. 
2CO.6_1.17	Andrõ miheta ami chõra, mifabali ami, iw̃aʼõ Soʼaja, ba bõi mibabaja zi raʼiraʼiõ; ba oetema ami, 
2CO.6_1.18	ba amami ndraʼo, ba onogoe matoea ami ba onogoe alawe, iw̃aʼõ Soʼaja andrõ, si lõ ambõ faʼabõlõ.” 
2CO.7_1.1	I. 
2CO.7_1.2	II. 
2CO.7_1.3	Tenga fangetoeʼõ hoekoe, wa oew̃aʼõ daʼõ. Noa sa oew̃aʼõ mege, ba dõdõma so ami, he ba waʼamate, ba he ba waʼaoeri, awõma. 
2CO.7_1.4	No abeʼe sibai dõdõgoe ami, oi so wanoenogoe jaʼo, ba chõmi andrõ; no fahõna wondrara dõdõ chõgoe, oi so waʼomoeso dõdõgoe, ba waʼafõchõ andrõ fefoe chõma. 
2CO.7_1.5	Me no maroegi Makedonia sa, ba maʼifoe lõ folombase mbotoma, no fahõna manõ zafõchõ, fasosota baero, ba bacha ba dõdõ, ba faʼataʼoe. 
2CO.7_1.6	Ba sondrara tõdõ zi noemana, Lowalangi, daʼõ zondrara tõdõma, ba waʼaso Dito andrõ. 
2CO.7_1.7	Ba tenga ha ba waʼasonia, ba wondrara tõdõ andrõ goi, si no faloecha ia chõmi, me iʼombachaʼõ chõma wehoeloe dõdõmi andrõ ba fangarõngarõmi ba faʼowõlõʼõlõmi, ba chõgoe andre; tobali no tedooe na waʼomoeso dõdõgoe. 
2CO.7_1.8	III. 
2CO.7_1.9	ba iadaʼe, ba no omoeso dõdõgoe, tenga sa me no aboe dõdõmi, me no aboe dõdõmi ba wamalalini eraʼera aʼine, dali sa Lowalangi, wa aboe dõdõmi, enaʼõ lõ hadia ia zi teʼala ami chõma. 
2CO.7_1.11	Hiza sa daʼõ, wa no aboe dõdõmi, dali Lowalangi, he wisa wamarooenia tõdõmi, ba wamoeʼa saʼae, ba ba wofõnoe, ba ba waʼataʼoe, ba ba wehoeloe dõdõ, ba ba wamorege, ba ba wangotoeʼõ! Gofoe hadia ia, niw̃aʼõda, ba no miʼoromaʼõ, wa lõ esoeanõ chõmi ba daʼõ. 
2CO.7_1.12	Ba he no oefaʼoheʼõ zoera chõmi, ba no tenga bõrõ zi so sala andrõ, ba tenga bõrõ ba zosala ia, daʼõ mbõrõ, enaʼõ oroma ba chõmi, fõna Lowalangi, wa no sosó dõdõmi ndraʼaga. 
2CO.7_1.13	Andrõ no faloecha ndraʼaga wondrara dõdõ. Ba noa na mõi fonõnõ wondrara dõdõma waʼomoeso dõdõma andrõ, si no fahõna, moroi ba waʼomoeso dõdõ Dito andrõ, me no faloecha ia wangokafoe dõdõ, ba chõmi fefoe. 
2CO.7_1.14	Ba na no oesoeno ndraʼo maʼifoe chõnia, ba chõmi andrõ, ba lõ saila ndraʼo, si mane niw̃aʼõma chõmi fefoe, me no si doehoe, si manõ gõi wanoenoma jaʼaga chõ Dito, no si doehoe. 
2CO.7_1.15	Ba noa na tedooe waʼomasima ami, me itõrõ tõdõnia woloʼõmi andrõ, dozi ami, me mitema ia, me ataʼoe ami, ba me manizinizi ami. 
2CO.7_1.16	Omoeso sa dõdõgoe, me no abeʼe dõdõgoe ami, fefoe gofoe hadia ia.
2CO.8_1.1	I. 
2CO.8_1.2	No oja wanandraigõ, faʼafõchõ, ba no fahõna gõi waʼomoeso dõdõ, no noemana sibai ira, ba no abõlõ waʼahachõ dõdõra, loealoea. 
2CO.8_1.3	Ndrege zi tola ira, lõ oebiniʼõ, italoeʼi na i zi tola, faʼaoha gõlõra. 
2CO.8_1.4	No laforege wangandrõ chõma, enaʼõ matehe chõra, awõ gõi ira ba wanolo niʼamoniʼõ andrõ. 
2CO.8_1.5	Ba tenga ha nidõnadõnama andrõ, botora laloeloe, chõ Zoʼaja oea, ba chõma dania, me no omasi Lowalangi. 
2CO.8_1.6	Tobali mafarooe dõdõ Dito andrõ, enaʼõ ifaloea gõi nifobõrõnia, ba dolotolo andrõ, ba chõmi gõi. 
2CO.8_1.7	Ba me no fahõna chõmi fefoe hadia ia, he famati, ba he famahaõ andrõ, ba he faʼaboto ba dõdõ, ba he ngawalõ waʼowõlõʼõlõ fefoe, ba he faʼomasimi ndraʼaga, ba enaʼõ aʼoi gõi so chõmi dolotolo andrõ. 
2CO.8_1.8	Tenga oroisa, na oew̃aʼõ chõmi, ba enaʼõ oetandraigõ, na si ndroehoe waʼomasimi andrõ, enaʼõ oebeʼe fanandraigõ waʼowõlõʼõlõ dánõ bõʼõ. 
2CO.8_1.10	Ba daʼõ dõdõgoe ba daʼõ — daʼõ sa zõgoena chõmi, me no mifobõrõ me ndrõfia, tenga ha famaloea, no faʼedõna gõi, — 
2CO.8_1.11	ba miʼasiwai gõi wolaoe iadaʼe, enaʼõ hoelõ si mane faʼaoha gõlõ andrõ ba waʼedõna, si manõ gõi wamaloea andrõ, dali zi so chõmi. 
2CO.8_1.12	Na so waʼaoha gõlõ sa, ba no niʼomasiʼõ; dali zi so chõnia, tenga dali zi lõʼõ. 
2CO.8_1.13	Tenga sa enaʼõ ohahaoe dõdõ dánõ bõʼõ, ba enaʼõ afõchõ chõmi; enaʼõ fagõlõgõlõ aʼine: hadia zi tõra chõmi, gõtõ iadaʼe, ba jamõi fonõnõ ba zambõ chõra, 
2CO.8_1.14	enaʼõ gõi mõi fonõnõ ba zambõ chõmi zi tõra chõra, enaʼõ fagõlõgõlõ. 
2CO.8_1.15	Si mane si so ba zoera: ”Ba zi no oja, ba lõ si tõra, ba ba zi lõ ojaʼoja, ba lõ sambõ.” 
2CO.8_1.16	Ba nisoeno Lowalangi, si no mameʼe ba dõdõ Dito faʼowõlõʼolõ andrõ, ba chõmi andrõ. 
2CO.8_1.17	Lõʼõ sa aboea chõnia me lafarooe ia, ba noa sa fahõna chõnia waʼaterooe dõdõ, ba mõi manõ ia chõmi, no aoha gõlõnia.
2CO.8_1.18	II. 
2CO.8_1.19	Ba tenga ha daʼõ, noa gõi nitoejoe mbanoea andrõ ia, awõma, ba dolotolo andrõ, si so ba dangama, ba wamosoemange Soʼaja, ba ba wamarooe tõdõma. 
2CO.8_1.20	Andrõ malaoe daʼõ, fa lõ labõbõgõ chõma zi lõ sõchi, ba dolotolo seboea andrõ, nifaʼemama. 
2CO.8_1.21	Si sõchi sa niʼaloeima, tenga ha ba zanehe Zoʼaja, ba zanehe niha gõi. 
2CO.8_1.22	Ba no mafatenge awõra dalifoesõda andrõ, si no fadoehoe dõdõma, wa sowõlõõlõ ia; no asese maʼila, no oja ngawalõ; ba mendroea manõ owõlõõlõ ia iadaʼe, me no fadoehoe sibai dõdõnia chõmi. 
2CO.8_1.23	Ba he ba chõ Dito andrõ, ba awõgoe ia, ba chõmi andrõ, ba sanolo jaʼo ba halõw̃õ andrõ, ba he talifoesõda andrõ, ba no sinenge mbanoea andrõ ira, lachõmi Keriso. 
2CO.8_1.24	Ba na miʼoromaʼõ chõra waʼomasimi, awõ mbõrõ wanoenoma jaʼami, ba no amaedola zi no so mbanoea fefoe. 
2CO.9_1.1	I. 
2CO.9_1.2	Noa sa oeʼila waʼaoha gõlõmi, ba nisoenogoe jaʼami, ba mbanoea Makedonia, wa no aoha gõlõ mbanoea Nachaja, me ndrõfia saʼae; ba no mõi famarooe dõdõ zato waʼowõlõʼõlõmi. 
2CO.9_1.3	Ba no oefatenge dalifoesõ andrõ, fa bõi tobali faja wanoenoma jaʼami, ba daʼõ; enaʼõ itõrõ niw̃aʼõgoe, enaʼõ aoha gõlõmi. 
2CO.9_1.4	Enaʼõ lõ aila ndraʼaga — me no madõnadõna daʼõ, na mõi awõgoe mbanoea Makedonia, ba na lõ aoha gõlõmi laʼila. 
2CO.9_1.5	Andrõ wa no oew̃aʼõ tõdõgoe, mogoena oeʼandrõ ba dalifoesõ andrõ, enaʼõ mowaõwaõ ira ba chõmi, ba wangasiwai howoehowoe andrõ chõmi, si no awai tefaboeʼoe, enaʼõ awai, ba enaʼõ howoehowoe, ba bõi si hoelõ waʼatali. 
2CO.9_1.6	Ba daʼõ niw̃aʼõgoe: 
2CO.9_1.7	Ba balazi dõdõ zamõsana; bõi aboe dõdõ, ba tenga niforege; 
2CO.9_1.8	Ba no abõlõ Lowalangi, ba wangõhona chõmi fefoe ngawalõ waʼeboea dõdõ, enaʼõ lõ mamalõmalõ wa aʼoi so chõmi fefoe hadia ia, ba enaʼõ so zi tõra, ba wolaoe si sõchi, hadia ia fefoe. 
2CO.9_1.9	Si mane si so ba zoera: ”No ifazaewe, no ibeʼe ba zi noemana, lõ mamalõmalõ waʼatoelõ dõdõ andrõ, chõnia, iroegi zi lõ aetoe.” 
2CO.9_1.10	II. 
2CO.9_1.11	Enaʼõ fahõna chõmi fefoe, hadia ia, ba wanolo andrõ fefoe, famasoegi wangandrõ saoha gõlõ chõ Lowalangi; samaʼema ndraʼaga. 
2CO.9_1.12	Tolotolo andrõ, ameʼela andrõ, ba tenga ha famõnõchi sambõ ba niʼamoniʼõ andrõ, mohare sibai gõi, me ifasoegi wangandrõ saoha gõlõ chõ Lowalangi, ba zato andrõ, 
2CO.9_1.13	na lasoeno Lowalangi, me no si ndroehoe wanolo andrõ, ba woloʼõmi andrõ, wa lõ miʼosilõʼõgõ doeria somoeso dõdõ andrõ chõ Keriso, ba ba waʼeboea dõdõ andrõ, me no mihalõ noro dõdõmi gõi zaboe dõdõra ba saboe dõdõ zato fefoe. 
2CO.9_1.14	Ba ba wangandrõra, salahimi, me no hoemoeloe dõdõra chõmi, bõrõ waʼeboea dõdõ Lowalangi andrõ chõmi, si no fahõna. 
2CO.9_1.15	Ba nisoeno Lowalangi, ba mboealania andrõ, si tebai taw̃aʼõ faʼeboea. 
2CO.10_1.2	Ba oeʼandrõ chõmi: enaʼõ alacha lõ abeʼe ndraʼo na sodo, enaʼõ alacha lõ oefake wa lõ aiwõ andrõ, si tola oefake niw̃aʼõgoe, ba niha õsa, sangoemaʼõ tõdõra, dali chõma nõsi niha ba lalama. 
2CO.10_1.3	Õsi niha sa chõma ba lalama, ba ba wasõndrata andrõ, ba tenga dali nõsi niha chõma. 
2CO.10_1.4	Ba wangõnama andrõ, ba wasõndrata andrõ, ba tenga dali nõsi niha, noa sa abeʼe, ba chõ Lowalangi, ba wanoedoegõ hati. 
2CO.10_1.5	Madoedoegõ nifachai dõdõ, awõ ngawalõ wajaw̃asa fefoe, solaw̃o enaʼõ faʼaboto ba dõdõ niha Lowalangi, ba mabõbõ fefoe ngawalõ geraʼera, ba woloʼõ chõ Keriso. 
2CO.10_1.6	Ba matarogõ, ba wangotoeʼõ fefoe ngawalõ wa lõ moloʼõ, na no aʼoi so woloʼõmi. 
2CO.10_1.7	Mitõngõni doedoema hõrõ andrõ. Na so zabeʼe tõdõ ba chõnia, wa no chõ Keriso ia, ba jamoeʼofanõi tõdõnia, wa si mane jaʼia gõi ndraʼaga, chõ Keriso. 
2CO.10_1.8	Ba he na oedooeʼõ na maʼifoe tõ wanoeno jaʼo, me no itehe chõma Soʼaja, wangaʼazõchi jaʼami, ba tenga famakiko, ba lõʼõ sa atṍ faloecha aila ndraʼodo, 
2CO.10_1.9	fa bõi hoelõ na oefetaʼoe ami ba zoera andrõ. 
2CO.10_1.10	Me law̃aʼõ: soera andrõ, ba no abeʼe, no abõlõ, ba na so ia, ba no ambõ faʼabeʼe, ba hoehoeo andrõ, ba lõ gõna ba dõdõ. 
2CO.10_1.11	Ba jamoebeʼe ba dõdõnia sangoemaʼõ daʼõ: si mane fehedema ba zoera, na lõ jaʼaga, si manõ gõi wolaoema, na soga. 
2CO.10_1.12	Ataʼoe sa ndraʼaga mafaomagõ ndraʼaga ba mafachilichili ndraʼaga ba niha andrõ, samadoehoeʼõ jaʼira; ba jaʼira, ba no sambõ eraʼera, na labeʼe dali ira ba wamaigi soeara ba he wisa ira. 
2CO.10_1.13	Ba jaʼaga, ba lõ mafalawoe wanoeno jaʼaga, mabeʼe dali nifachoi andrõ, nifachoi Lowalangi chõma, fondrege wa no maroegi gõi ami. 
2CO.10_1.14	Lõ taw̃aʼõ, lõ niroegima jaʼami, ba mafaigi saʼae zi tõra faʼarõoe; noa sa maroegi ami gõi, wangombacha toeria somoeso dõdõ andrõ chõ Keriso. 
2CO.10_1.15	Lõ mafalawoe wanoeno jaʼaga, ba halõw̃õ niha bõʼõ; ba madõnadõna, na tedooe wamatimi andrõ, ba eboea ndraʼaga, ba chõmi andrõ, dali nifachoi andrõ chõma, irege aʼoi machamõ, 
2CO.10_1.16	ba wangombacha toeria somoeso dõdõ andrõ, ba zi tambaimi, ba bõi ba nifachoi ba dánõ bõʼõ, ba zi no awai halõw̃õ, ba wanoeno jaʼaga ba daʼõ. 
2CO.10_1.17	Na so zanoeno jaʼia, ba ba chõ Zoʼaja jamoesoeno ia. 
2CO.10_1.18	Tenga sa ba zamadoehoeʼõ jaʼia fadoehoe dõdõda, ba nifadoehoeʼõ Zoʼaja fadoehoe dõdõda. 
2CO.11_1.2	Solohoe sa ndraʼo, ba chõmi andrõ, faʼolohoe Lowalangi. No oefohoe ami ba niha, si ha samõsa, enaʼõ oeʼohe ami chõ Keriso, ono alawe si sõchi. 
2CO.11_1.3	Ba ataʼoe ndraʼo, tefakiko geraʼerami, aheta ba zadõlõ andrõ, ba chõ Keriso, hoelõ si mane famaeloengoe goelõ andrõ Chawa, ba waʼonechenia. 
2CO.11_1.4	Na so sa zi mõi chõmi, mangombacha Jesoe tánõ bõʼõ, si tenga niʼombachaʼõma, ba ma na mitema Geheha tánõ bõʼõ, si tenga nitemami, ba ma toeria somoeso dõdõ tánõ bõʼõ, si tenga nihalõmi chõmi, ba fadoehoe dõdõda, na lõ mitimba. 
2CO.11_1.5	Ba dõdõgoe sa, ba maʼifoe lõ ideʼide ndraʼo, moroi ba zinenge saloea jaw̃a andrõ. 
2CO.11_1.6	Ba he no sambõ tõdõ ndraʼodo ba hoehoeo, ba tenga sa ba waʼaboto ba dõdõ; gofoe hadia ia, ba no oeʼoromaʼõ manṍ ia, ba chõmi andrõ. 
2CO.11_1.7	Ma horõgoe, me no oeʼideʼideʼõ ndraʼo, enaʼõ mõi jaw̃a ami, oebeʼe, me no saoha gõlõgoe wangombacha chõmi toeria somoeso dõdõ andrõ chõ Lowalangi? 
2CO.11_1.8	Banoea bõʼõ, ba no oefoʼõmõ, me no oehalõ mbõli gõlõgoe, ba weʼamõi enonimi; ba me sodo chõmi, me ambõ chõgoe, ba lõ niboesigoe tõdõ niha, ha niha ia. 
2CO.11_1.9	Sambõ chõgoe andrõ, ba noa sa labõnõchi talifoesõ andrõ, si otarai Makedonia; ba fefoe hadia ia, ba lõ niboesigoe tõdõmi, ba lõʼõ gõi oeboesi dõdõmi dania. 
2CO.11_1.10	Faja zi doehoe andrõ chõ Keriso ba dõdõgoe, na oebeʼe tobaʼa chõgoe wanoeno jaʼo andrõ, ba mbanoea Nachaja misa. 
2CO.11_1.11	Hana wa si manõ? Hadia me lõ omasido ami? Iʼila Lowalangi. 
2CO.11_1.12	Ba nilaoegoe iadaʼe, ba oetohoegõ, enaʼõ oetimba mbõrõ andrõ, ba zangaloei bõrõ, ba wangai toelada chõra jaʼaga, ba nisoenora jaʼira. 
2CO.11_1.13	Sinenge faja sa niha si manõ, sohalõw̃õ si falimo, sanagõ amoeata zinenge Keriso. 
2CO.11_1.14	Ba lõʼõ sa ahõlihõli dõdõda; Satana sa gõi, itagõ gamoeata malaʼika haga. 
2CO.11_1.15	Ba hana wa takataʼõ sibai, na latagõ enoninia gõi gamoeata genoni ba zatoelõ? Ba iʼohiaʼõ mboeaboeara amozoeara dania. 
2CO.11_1.16	Samoeza tõ oew̃aʼõ: Bõi jamoew̃aʼõ tõdõnia niha, sambõ tõdõ ndraʼodo; ba na so zoei, ba laoe, ba jasambõ tõdõ ndraʼo chõmi, enaʼõ tõla oesoeno gõi ndraʼo maʼifoe. 
2CO.11_1.17	Hadia niw̃aʼõgoe iadaʼe, ba tenga dali Zoʼaja, wa oew̃aʼõ ia; hoelõ ba waʼambõ tõdõ sa, me no abeʼe dõdõgoe wanoeno jaʼo. 
2CO.11_1.18	Me ato zanoeno jaʼira, dali nõsi niha, ba oesoenodo gõi. 
2CO.11_1.19	No edõna ami, mibologõ dõdõmi ba zambõ tõdõ, me no satoeatoea ami. 
2CO.11_1.20	Mitaha sa, na so zangosawoejoe jaʼami, na so zi manga jaʼami, na so zondraʼoe jaʼami, na so zi fajaw̃a, na so zamalisi baw̃ami. 
2CO.11_1.21	Fangaila, wa oew̃aʼõ: noa sa ambõ waʼabeʼema. Ba na so zabeʼe dõdõ niha bõʼõ (fehede zambõ tõdõ wehedegoe) ba abeʼe gõi dõdõgoe. 
2CO.11_1.22	Niha Heberaio ira? jaʼodo gõi. Iraono Gizeraëli ira? jaʼodo gõi. Maʼoewoe Gaberahamo ira? jaʼodo gõi. 
2CO.11_1.23	Enoni Keriso ira? (fehede zambõ tõdõ wehedegoe) no tõra ndraʼo; no abõlõ waʼerege dõdõgoe, no asese labõbõzi ndraʼo, no asese lakoeroedo, no asese ahatõ waʼamate. 
2CO.11_1.24	No melima lahareʼõ chõgoe niha Jehoeda zi sara ambõ õfa woeloe. 
2CO.11_1.25	No medõloe tebõzi oee ndraʼo, samoeza no lateboedo kara; no medõloe faloechado waʼaboto nowo; sara loeo sara mbongi si no alõmõ ba nasi ndraʼodo. 
2CO.11_1.26	No asese moekoli ndraʼo, faloecha ndraʼo gametaʼoeõ ba nidanõ ba ametaʼoeõ sangeʼe, ba ametaʼoeõ ba niwama, ba ametaʼoeõ ba niha baero, ba ametaʼoeõ ba mbanoea misa, ba ametaʼoeõ ba danõ si mate, ba ametaʼoeõ ba nasi, ba ametaʼoeõ ba dalifoesõ sofaja; 
2CO.11_1.27	ba halõw̃õ ba ba waʼerege dõdõ; ba waʼasese lõ mõrõ ba zi bongi; ba waʼolofo ba ba waʼowõchi dõdõ, ba waʼasese lõ manga, ba waʼoʼafoe ba ba wa lõ noecha; 
2CO.11_1.28	lõ lai baero õ, wa ero maʼõchõ lahoeroefai ndraʼo, wa oeʼaboesi tõdõ mbanoea misa, fefoe. 
2CO.11_1.29	Ha niha zamomó, zi lõ amomó ndraʼo gõi? Ha niha zi faloecha fangala, si lõ afõchõ bacha dõdõgoe? 
2CO.11_1.30	Na lõ tola lõ oesoeno ndraʼo, ba ba waʼambõ waʼabõlõgoe oesoenodo. 
2CO.11_1.31	Lowalangi Zoʼaja jaʼita Jesoe, Amania, nisoenosoeno iroegi zi lõ aetoe, daʼõ zangila, wa tenga faja niw̃aʼõgoe. 
2CO.11_1.32	Ba Ndramaseko ifatarogõʼõ mbanoea Ndramaseko koemandroe razo Areta andrõ, ba wondraʼoe jaʼo; 
2CO.11_1.33	ba ba zandrela lafatõrõ ndraʼo, wanada jaʼo, ba gero gõli kara, ba ragaraga, ba aefa ndraʼo ba dangania.
2CO.12_1.1	I. 
2CO.12_1.2	So niʼilagoe niha, ba chõ Keriso, si no moeʼohe jaw̃a, iroegi tõloe ngaʼõtõ zoroego, me meweleõfa fache (na ba mboto so ia, ba lõ oeʼila, ba na baero mboto, ba lõʼõ zoei oeʼila; Lowalangi zangila). 
2CO.12_1.3	Ba no oeʼila niha andrõ (na ba mboto, ba na baero mboto, ba lõ oeʼila; Lowalangi zangila) 
2CO.12_1.4	wa no moeʼohe ia ba waradaiso, awõ wa no irongo daroma li si tebai law̃aʼõ niha, si lõ tola iw̃aʼõ niha, ha niha ia gõi. 
2CO.12_1.5	Daʼõ mbõrõ wa oesoeno ndraʼo, ba na ba chõgoe, ba lõ edõnado oesoenodo, ha ba waʼambõ waʼabõlõgoe andrõ. 
2CO.12_1.6	Na edõnado sa oesoeno ndraʼo, ba tenga nifolaoe zambõ tõdõ wolaoegoe, me si doehoe niw̃aʼõgoe; ba oetaha dõdõgoe, fa lõ iwai niha, ha niha ia, eboea ndraʼo, moroi ba niʼilania chõgoe, ba moroi ba nirongonia. 
2CO.12_1.7	Ba enaʼõ bõi fajaw̃a ndraʼo, ba nifaʼeleʼõ andrõ chõgoe, me no eboea, ba no moetaroeʼõ chõgoe zoezoemõ ba nõsi, malaʼika Zatana, enaʼõ igoechoegoechoei ndraʼo, fa bõi fajaw̃a ndraʼodo. 
2CO.12_1.8	Ba no medõloe mangandrõdo chõ Zoʼaja, enaʼõ aheta ia chõgoe. 
2CO.12_1.9	Ba no iw̃aʼõ chõgoe: 
2CO.12_1.10	Andrõ omasi ndraʼo wa lõ abõlõ ba famakao ba faʼafõchõ ba folohi ba faʼatosasa, na bõrõ Keriso. Na sambõ faʼabõlõ ndraʼo, awena abõlõdo. 
2CO.12_1.11	II. 
2CO.12_1.12	Tandra, si nangea tandra chõ zinenge, ba no moefaloea ba chõmi, no aʼoi so waʼanaoe gõlõ ba dandra ba ba gilaʼila ba ba waʼabõlõ. 
2CO.12_1.13	Hadia sa niʼambõsi ami, moroi ha mbanoea bõʼõ andrõ, baero wa lõ nifonorogoe tõdõmi? Mibologõ dõdõmi chõgoe, ba zalagoe andrõ. 
2CO.12_1.14	Hiza, no oefoeli oefaʼanõdo, ba weʼamõi chõmi, no medõloe, mõi daʼe, ba lõ dania oefonoro dõdõmi. Tenga sa nibajabajami niʼaloeigoe, ha jaʼami oeʼaloei. Tenga sa iraono zangaloei anaʼa chõ ndra amara, ama zangaloei anaʼa ba ndraono. 
2CO.12_1.15	Ba omasido mangahachõ, ba he jaʼodo na i nibeʼe salahi nosomi; na no fahõna waʼomasigoe ami, ba hadia, ba laʼambõsi wangomasiʼõ jaʼo? 
2CO.12_1.16	Ba jaʼia jaʼõ; lõ nifonorogoe tõdõmi, ba me no oneche ndraʼo, ba no oefaʼoeʼoe ami faʼoneche andrõ. 
2CO.12_1.17	Hadia, no oeʼalani ami, ba nifatengegoe chõmi andrõ, ha niha ia? 
2CO.12_1.18	No oeʼandrõ chõ Dito andrõ, ba no oefatenge awõnia dalifoesõ andrõ; hadia, no iʼalani ami Tito andrõ? Hadia, lõ ha sara dõdõma, wanõrõ lala chõma? Hadia, lõ faoma matara lahe nawõma? 
2CO.12_1.19	Iʼotarai fõna saʼae, miw̃aʼõ tõdõmi, maboeʼa ba hoeloema, ba chõmi andrõ; fõna Lowalangi moehede ndraʼaga, ba chõ Keriso. Ba fefoe hadia ia daʼõ, jaʼami niʼomasiʼõ, ba ba wangaʼazõchi jaʼami. 
2CO.12_1.20	Ataʼoedo sa, na sodo, ba ma tenga somasi ndraʼo oeʼila ba chõmi, ba jaʼami gõi, ba ma tenga somasi ami, miʼila chõgoe; ma so wagoeagoeasa, ba ma faʼafõchõ dõdõ, ba ma fõnoe, ba ma fasosota, ba ma famõbõgõ si lõ doehoe, ba ma fangõngõngõngõsa, ba ma fajaw̃asa, ba ma famakoejoe; 
2CO.12_1.21	ba ma ihõndrõgõ ndraʼo Lowalangigoe, ba chõmi andrõ, na oefoeli mõi chõmi, ba aboe dõdõgoe ba zato andrõ, si no mamazõchi horõ, fõna, ba si lõ aboe tõdõ ba zi lõ sõchi andrõ ba ba wohorõ ba ba hocha andrõ, nitõrõra. 
2CO.13_1.1	I. 
2CO.13_1.2	No oehõnagõ oew̃aʼõ ba oefoeli oehõnagõ oew̃aʼõ, hoelõ no so ndraʼo, zamoeza tõ, he w̃aʼae lõ jaʼo iadaʼe, ba zi no mamazõchi horõ, fõna, ba ba dánõ bõʼõ fefoe, wa lõ oeʼila waʼahachõ dõdõ, na mõido zamoesa tõ. 
2CO.13_1.3	Me miʼaloealoei dandra, wa Keriso zihede ba wehedegoe andrõ; Keriso si lõ ambõ faʼabõlõ, ba chõmi andrõ, si no abõlõ ba chõmi. 
2CO.13_1.4	Noa sa moeforõfa ia, ba wa lõ abõlõ, ba no aoeri ia, ba waʼabõlõ Lowalangi. Jaʼaga sa gõi, ba no sambõ faʼabõlõ, ba chõnia andrõ, ba aoeri ndraʼaga dania, awõnia, ba waʼabõlõ Lowalangi, ba chõmi andrõ. 
2CO.13_1.5	II. 
2CO.13_1.6	Ba oedõnadõna, aboto ba dõdõmi dania, wa tenga si lõ fadoehoe dõdõda ndraʼaga. 
2CO.13_1.7	Ba mangandrõ ndraʼaga ba Lowalangi, enaʼõ lõ milaoe hadia ia zi lõ atoelõ; tenga sa enaʼõ law̃aʼõ, niha si fadoehoe dõdõ niha bõʼõ ndraʼaga, enaʼõ si sõchi milaoe, ba enaʼõ hoelõ zi lõ fadoehoe dõdõ niha ndraʼaga. 
2CO.13_1.8	Tebai sa masawõ zi doehoe, ha ba zi doehoe maʼila matolo. 
2CO.13_1.9	Eboea sa dõdõma, na sambõ faʼabõlõ ndraʼaga, ba na sabõlõ ami; ba daʼõ niʼandrõma, enaʼõ moʼahonoa ami. 
2CO.13_1.10	Andrõ oesoera chõmi daʼõ, me lõ jaʼo, enaʼõ alacha lõ oeʼabeʼeʼõ, na sodo, enaʼõ alacha lõ oebeʼe dali waʼabeʼe andrõ, nitehe Zoʼaja chõgoe, ba wangaʼazõchi, ba tenga ba wanoedoegõ. 
2CO.13_1.11	III. 
2CO.13_1.12	Faoma miʼowai nawõmi faʼagosa bawa niʼamoniʼõ andrõ. Laʼowai ami niʼamoniʼõ andrõ fefoe. 
GAL.1_1.1	I. 
GAL.1_1.2	ba talifoesõ andrõ awõgoe, fefoe: ba mbanoea andrõ misa, ba Galatia mafaʼoheʼõ. 
GAL.1_1.3	Jafaloecha ami waʼeboea dõdõ ba faʼohahaoe dõdõ, chõ Lowalangi Ama, ba chõ Zoʼaja jaʼita, Jesoe Keriso, 
GAL.1_1.4	si no mameʼe jaʼia, ba horõda andrõ, enaʼõ iʼefaʼõ ita ba nõsi goeli danõ andre, si lõ sõchi, dali zõmasi Lowalangi, Amada, 
GAL.1_1.5	nifosoemange iroegi zi lõ aetoe. Jadoehoe. 
GAL.1_1.6	II. 
GAL.1_1.7	Ba lõʼõ sa tánõ bõʼõ, ha ba niha andrõ õsa, samakoejoe jaʼami, sedõna mamaliaʼõ toeria somoeso dõdõ andrõ chõ keriso. 
GAL.1_1.8	Ba he na jaʼaga, ba ma malaʼika moroi ba zoroego, zangombacha chõmi toeria soemoeso dõdõ bõʼõ si tenga niʼombachaʼõma chõmi, ba jagõna ia fangelifi! 
GAL.1_1.9	Si mane fangoemaʼõma fõna, si manõ gõi oefoeli oew̃aʼõ iadaʼe: na so zangombacha chõmi toeria somoeso dõdõ, si lõ faoedoe ba nitemami andrõ, ba jagõna ia fangelifi! 
GAL.1_1.10	Hadia sa iadaʼe, hadia, enaʼõ fadoehoe dõdõ niha chõgoe oeʼaloei, ba ma enaʼõ fadoehoe dõdõ Lowalangi chõgoe? Hadia, enaʼõ laʼomasiʼõ ndraʼo niha oeʼaloei? 
GAL.1_1.11	III. 
GAL.1_1.12	Ba tenga sa gõi nitemagoe ba niha, ba tenga nifahaõ ndraʼodo, no moroi ba wamaʼeleʼõ Jesoe Keriso ia. 
GAL.1_1.13	Noa sa mirongo gamoeatagoe fõna, ba hoekoe ba niha Jehoeda, wa no oeforege wolohi banoea Lowalangi, wa no oefakiko, 
GAL.1_1.14	ba no ato oetaloeʼi si faziaziaʼa chõgoe, iwama, ba hoekoe ba niha Jehoeda andrõ, ba no oeforege, ba woloʼõ nifaʼema ndra toeama. 
GAL.1_1.15	Ba me no omasi zi no mangoniagõ jaʼo, moroi ba daloe ninagoe, si no mogaoni jaʼo, ba waʼeboea dõdõnia, 
GAL.1_1.16	ifaʼeleʼõ Nononia andrõ ba dõdõgoe, enaʼõ oetoeriagõ ia ba niha baero, ba iʼanemaʼõ lõ oebeʼe dali niha, 
GAL.1_1.17	lõʼõ gõi si mõido misi jaw̃a ba Jeroezalema, ba chõra si no sinenge fõnagoe; mõido ba danõ Ndrawa Ara, ba oefoelido zoei ba Ndramaseko. 
GAL.1_1.18	Awena dania, medõloe fache foeri õ, ba mõido misi jaw̃a ba Jeroezalema, enaʼõ faloechado chõ Gefa, ba felelima wongigoe chõnia; 
GAL.1_1.19	ba sinenge bõʼõ, ba lõ niʼilagoe, ha Jakobo, talifoesõ Zoʼaja andrõ. 
GAL.1_1.20	Ba hadia nisoeragoe, ba hiza, anehe Lowalangi, wa tenga sofaja ndraʼodo. 
GAL.1_1.21	Ba awena mõido ba mbanoea Ziria misa ba ba mbanoea Gilikia andrõ. 
GAL.1_1.22	Ba lõʼõ sa marai faʼila bawa mbanoea Keriso ba Joedaia. 
GAL.1_1.23	Ha daʼõ nirongora: Solohi jaʼita fõna, ba itoeriagõ iadaʼe wamati andrõ, nifakikonia fõna, 
GAL.1_1.24	ba lasoeno Lowalangi ba chõgoe andre.
GAL.2_1.1	I. 
GAL.2_1.2	Ba famaʼeleʼõ mbõrõ, wa mõido misi jaw̃a, ba oeʼombachaʼõ chõra doeria somoeso dõdõ andrõ, nitoeriagõgoe ba niha baero, ofõna ba zi no motõi andrõ, ba wamaigi na zajazaja gõlõgoe halõw̃õgoe, ba ma halõw̃õgoe fõna. 
GAL.2_1.3	Ba he Tito andrõ, awõgoe, Dawa Heleni, ba lõ moeʼoʼooe, enaʼõ ifabotoʼõ ia. 
GAL.2_1.4	Ba ba dalifoesõ faja andrõ, si no tetewoe, si no manõndragõ jaʼira bacha, ba wamaigi hadia zi tola chõma, ba chõ Keriso Jesoe, enaʼõ labaliʼõ sawoejoe ndraʼaga. 
GAL.2_1.5	Ba saza lõ aloeloe dõdõma, ba woloʼõ chõra menaʼõ, enaʼõ lõ teboelõ chõmi waʼadoehoe doeria somoeso dõdõ andrõ.
GAL.2_1.6	II. 
GAL.2_1.7	Ba tenga ha daʼõ; me larongo, wa no moebeʼe ba dangagoe doeria somoeso dõdõ andrõ, ba niha si lõ moeboto, si mane chõ Wetero ba niboto — 
GAL.2_1.8	ba halõw̃õ zinenge andrõ, ba niboto, daʼõ gõi zanolo jaʼo, ba niha baero, — 
GAL.2_1.9	ba me no aboto ba dõdõra waʼeboea dõdõ andrõ, si no faloecha ndraʼo, Jakobo andrõ ba Kefa ba Johane, si no amaedola gehomo, law̃aʼõ niha sato, ba faraʼoe tanga ira chõgoe ba chõ Mbaranaba, tandra wa faʼawõ, enaʼõ ba niha baero mangombacha ndraʼaga, ba jaʼira, ba ba niboto; 
GAL.2_1.10	ha fa bõi olifoe ndraʼaga zi noemana, ba noa gõi oeforege woloʼõ daʼõ. 
GAL.2_1.11	III. 
GAL.2_1.12	Me lõ si so niha andrõ sa, si otarai chõ Jakobo, ba oroedoe manga ia ba zi no niha baero fõna, ba me no so ira, ba iheta ia, ba iʼoniagõ ia, faʼataʼoenia niboto. 
GAL.2_1.13	Ba mamini tõdõ gõi, awõnia, niha Jehoeda bõʼõ andrõ, ba tobali adõni gõi Mbaranaba, ba wamini tõdõ andrõ chõra. 
GAL.2_1.14	Ba me oeʼila, lõ sõchi nilaoera, lõ latõrõ zi doehoe andrõ, toeria somoeso dõdõ, ba moehededo chõ Gefa, ba zi so ira fefoe, oemane: Na õʼoʼõ hoekoe ba niha baero, jaʼoegõ niha Jehoeda, ba na tenga hoekoe ba niha Jehoeda õʼoʼõ, ba hadia wa õʼoʼooe niha baero, ba woloʼõ hoekoe ba niha Jehoeda? 
GAL.2_1.15	Jaʼita, ba no toʼoea niha Jehoeda, ba tenga si so horõ, ngaʼõtõ niha baero. 
GAL.2_1.16	Ba me no taʼila, wa tenga moroi ba woloʼõ oroisa atoelõ niha, iw̃aʼõ Lowalangi, ha moroi ba wamati andrõ, chõ Keriso Jesoe; ba no mamati ita, chõ Keriso Jesoe, enaʼõ atoelõ ita, iw̃aʼõ Lowalangi, moroi ba wamati andrõ, chõ Keriso, ba tenga moroi ba woloʼõ oroisa, me samõsa lõʼõ, satoelõ, iw̃aʼõ Lowalangi, moroi ba woloʼõ oroisa. 
GAL.2_1.17	Ba na no oroma, wa no niha si so horõ gõi ita, jaʼita sangaloei enaʼõ atoelõ ita, iw̃aʼõ Lowalangi, ba chõ Keriso, ba ma no sanolo ba horõ Keriso? Bõi si manõ! 
GAL.2_1.18	Na oefoeli sa oefazõchi zi no oedoedoegõ, ba tobali solalõ ndraʼo oebeʼe. 
GAL.2_1.19	Jaʼo sa, ba si no mate ba goroisa andrõ, moroi ba goroisa, enaʼõ chõ Lowalangi aoeri ndraʼo. 
GAL.2_1.21	Lõ oeʼositengagõ waʼeboea dõdõ Lowalangi andrõ; na moroi ba goroisa waʼatoelõ dõdõ andrõ menaʼõ, ba no zajazaja gõlõ, wa no mate Keriso. 
GAL.3_1.1	I. 
GAL.3_1.2	Ha daʼõ nisofoegoe chõmi: Hadia, moroi ba woloʼõ oroisa, wa no mitema mege Geheha, ba ma moroi ba doeria wamati andrõ? 
GAL.3_1.3	Hadia, si manõ waʼambõ tõ lõ andrõ chõmi? Ba Geheha mibõrõtaigõ no, ba hadia, ba nõsi niha wozoe chõmi dania? 
GAL.3_1.4	Hadia, ha waʼojaʼoja zi no itõrõ ami, hadia, zajazaja gõlõ? Si ndroehoe zajazaja gõlõ taw̃aʼõ? 
GAL.3_1.5	Ba samaʼema chõmi Eheha andrõ, sangaʼasogõ chõmi faʼabõlõ, hadia, moroi ba woloʼõ oroisa, wa ilaoe daʼõ, ba ma moroi ba doeria wamati andrõ? 
GAL.3_1.6	Si mane Aberahamo, ”mamati ia chõ Lowalangi, ba tebeʼe faʼatoelõ dõdõnia”. 
GAL.3_1.7	Ba aboto saʼae ba dõdõmi: ha niha zi otarai wamati, daʼõ maʼoewoe Gaberahamo. 
GAL.3_1.8	Ba me no tohõna oroma ba zoera, wa moroi ba wamati andrõ atoelõ niha baero, iw̃aʼõ Lowalangi, andrõ tehõnagõ teʼombachaʼõ chõ Gaberahamo doeria somoeso dõdõ, imane Lowalangi: ”Moroi ba chõoe tefahowoeʼõ dania fefoe soi ba goeli danõ” 
GAL.3_1.9	Tobali awõ Gaberahamo, samati andrõ, tefahowoeʼõ zi otarai wamati andrõ. 
GAL.3_1.10	Ha waʼato sa zi otarai woloʼõ oroisa, ba no tohare chõra wangelifi. Noa sa so ba zoera: Niʼelifi dozi si lõ manõrõ fefoe, hadia ia, zi so ba zoera goroisa andrõ, ba woloʼõ jaʼia. 
GAL.3_1.11	Ba no oroma, wa samõsa lõ satoelõ iw̃aʼõ Lowalangi, ba goroisa andrõ, imane: ”Moroi ba wamati aoeri dania zatoelõ andrõ.” 
GAL.3_1.12	Ba tenga moroi ba wamati goroisa andrõ, imane: ”Ha niha zi no moloʼõ, daʼõ zaoeri ba daʼõ.” 
GAL.3_1.14	enaʼõ faloecha niha baero howoehowoe andrõ chõ Gaberahamo, ba chõ Keriso Jesoe, enaʼõ tatema gamaboeʼoela li andrõ, Eheha andrõ, moroi ba wamati. 
GAL.3_1.15	II. 
GAL.3_1.16	Ba no moew̃aʼõ gamaboeʼoela li andrõ chõ Gaberahamo ba chõ maʼoewoenia; lõ iw̃aʼõ: ”ba chõ maʼoewoe sato”; ha samo a, no imane: ”ba chõ maʼoewoemõ”, jaʼia Keriso. 
GAL.3_1.17	Ba daʼõ niw̃aʼõgoe: Oroisa andrõ, niʼaʼaroʼõ Lowalangi fõna, ba tebai tewoeʼai ba goroisa amachoita andrõ, si no õfa ngaotoe a tõloe ngafoeloe fache siʼachi moroi chõnia, fa lõʼõ saʼae mogoena gamaboeʼoela li andrõ menaʼõ. 
GAL.3_1.18	Na moroi ba goroisa sa wanema ondrõita andrõ enaʼõ, ba tenga saʼae moroi ba gamaboeʼoela li; ba chõ Gaberahamo, ba no moroi ba gamaboeʼoela li, wa iʼamoealagõ Lowalangi. 
GAL.3_1.19	Ba he wisa goroisa andrõ? Bõrõ gola õw̃a andrõ, wa tefatewoe ia, irege so maʼoewoe andrõ, ba nitandrõsaigõ amaboeʼoela li andrõ: niʼoroiʼõ ba malaʼika goroisa andrõ, nifaʼema zamaʼema andrõ. 
GAL.3_1.20	Ba samaʼema, ba tenga ba zi ha samõsa, ba Lowalangi, ba no ha samõsa. 
GAL.3_1.21	Ba hadia, faʼoedoe goroisa ba gamaboeʼoela li Lowalangi andrõ? Tenga si manõ. Na no moebeʼe menaʼõ goroisa, sangila mangorifi niha, ba si ndroehoe moroi ba goroisa iʼotarai faʼatoelõ andrõ. 
GAL.3_1.22	Ba ba zoera, ba no tefaʼoeʼoe manõ fefoe hadia ia, barõ mbawa horõ, enaʼõ moroi ba wamati chõ Jesoe Keriso tebeʼe gamaboeʼoela li andrõ, ba zamati andrõ. 
GAL.3_1.23	III. 
GAL.3_1.25	Ba me no so wamati andrõ, ba tenga saʼae barõ mbawa zamamaha so ita. 
GAL.3_1.27	Ha waʼato ami sa, si no moebajagõ idanõ, ba chõ Keriso, ba no miʼonoecha Keriso. 
GAL.3_1.28	Ba daʼõ lõ niha Jehoeda, ba lõ Dawa Heleni, lõ sawoejoe ba lõ si tenga sawoejoe, lõ ira matoea, ba lõ ira alawe; dozi ami sa, ba ha samõsa, ba chõ Keriso Jesoe. 
GAL.3_1.29	Ba na chõ Keriso ami, ba no maʼoewoe Gaberahamo ami, sanema ondrõita, dali gamaboeʼoela li andrõ. 
GAL.4_1.1	I. 
GAL.4_1.2	hadia ia, barõ mbawa zondrorogõ so ia ba barõ mbawa zamaigimaigi jomo, gasagasa wa iroegi baw̃a nihoekoe namania. 
GAL.4_1.3	Si manõ gõi ita; gõtõ wa iraono ita, ba no iʼosawoejoe ita famobõrõ andrõ, ba goeli danõ. 
GAL.4_1.6	Ba me no ono ami, ba no ifatenge Lowalangi Geheha Nononia andrõ, ba dõdõda, siʼao andrõ: He Aba, Ama! 
GAL.4_1.7	Tobali tenga saʼae sawoejoe ndraʼoegõ, ono ndraʼoegõ; ba na ono, ba no sanema ondrõita gõi, ibeʼe Lowalangi. 
GAL.4_1.8	II. 
GAL.4_1.9	Ba iadaʼe, me no aboto ba dõdõmi Lowalangi, me noa saʼae aboto ba dõdõ Lowalangi gõi ami, ba hana wa mifoeli ami ba wamobõtõ andrõ, sambõ faʼabõlõ, ba si noemana, si mõi enoni zoei ami enaʼõ, samoeza tõ? 
GAL.4_1.10	Hadia mifaigi ngaloeo, ba baw̃a, ba inõ õ, ba dõfi? 
GAL.4_1.11	Ataʼoe ndraʼo ba chõmi, ma dania zajazaja gõʼõgoe wohalõw̃õgoe ba chõmi andrõ. 
GAL.4_1.12	Mibeʼe toeladami ndraʼodo, me no si mane jaʼami ndraʼodo gõi; he jaʼami ira talifoesõ, mangandrõ ndraʼo chõmi. Lõ hadia ia horõmi chõgoe. 
GAL.4_1.13	Ba no miʼila, wa no ambõ waʼabeʼe nõsigoe, me oeʼombachaʼõ chõmi doeria somoeso dõdõ andrõ, si fõfõna andrõ. 
GAL.4_1.14	Ba lõ niʼositengagõmi tanandraigõ jaʼami andrõ, ba nõsigoe, ba lõ sanoezoe dõdõmi; hoelõ na malaʼika Lowalangi ndraʼo wanemami jaʼo no, hoelõ na Keriso Jesoe ndraʼodo. 
GAL.4_1.15	Ba heza so iadaʼe waʼodõw̃adõw̃a dõdõmi no, niw̃aʼõmi? Oefadoehoeʼõ sa chõmi, na tola menaʼõ, ba no mikoë hõrõmi, ba no mibeʼe chõgoe. 
GAL.4_1.16	Hadia, no tobali si faʼoedoe chõmi ndraʼodo, me no oew̃aʼõ chõmi zi doehoe? 
GAL.4_1.17	Tenga sa si sõchi wangaloeira tõdõmi, edõna lafabali ami chõgoe, enaʼõ miʼaloei ira. 
GAL.4_1.18	Ba si sõchi sa, na teʼaloei zi zõchi, si lõ mamalõmalõ; ba tenga ha na sodo chõmi. 
GAL.4_1.19	He jaʼami, ira onogoe, niʼadonogõgoe zamoeza tõ, safõchõ chõgoe, irege tobali famaedo Keriso ami. 
GAL.4_1.20	Enaʼõ na sodo chõmi iadaʼe, ba enaʼõ na oeʼila oefalalini ligoe; no aboe dõdõgoe ami.
GAL.4_1.21	III. 
GAL.4_1.22	Noa sa so ba zoera: domboea nono Gaberahamo, samboea ba zawoejoe andrõ, ba samboea ba zi tenga sawoejoe. 
GAL.4_1.23	Ba ba lala woʼono ba niha tesõndra zi samboea, ba zawoejoe andrõ, ba si samboea, ba zi tenga sawoejoe, ba moroi ba gamaboeʼoela li. 
GAL.4_1.24	Amaedola daʼõ: jaʼia sa zi doea balõ wawoeʼoesa li andrõ, si samboea, ba moroi ba hili Zinaʼi, soʼono ba waʼasawoejoe, jaʼia Hagara andrõ, 
GAL.4_1.25	Hagara sa hili Zinaʼi andrõ ba li Ndrawa Ara, ba no falaw̃a ia ba Jeroezalema maʼõchṍ; noa sa sawoejoe daʼõ, awõ ndraononia. 
GAL.4_1.26	Ba Jeroezalema jaw̃a andrõ, ba tenga sawoejoe, jaʼia ninada, jaʼita fefoe. 
GAL.4_1.27	Noa sa so ba zoera: ”Omoesoiʼõ dõdõoe, jaʼoegõ, si lõ ono, si lõ irai madono; karakaraini waʼiki ba owoeawoeaʼõ dõdõoe, jaʼoegõ, si lõ faʼafõchõ hoeloe, noa sa oja ndraono ba zi ha samõsa andrõ, no tohoede ia, moroi ba zi so ira matoea”. 
GAL.4_1.28	Ba jaʼami ira talifoesõ, ba no ono gamaboeʼoela li ami, dali Gizaʼaki. 
GAL.4_1.29	Ba hoelõ si mane ba daʼõ, me igohi nisõndra ba lala Geheha nisõndra ba lala woʼono ba niha, si manõ gõi iadaʼe. 
GAL.4_1.30	Ba hadia niw̃aʼõ ba zoera? Imane: ”Tiboʼõ zawoejoe andrõ, awõ nononia, lõʼõ sa tola manema ondrõita nono zawoejoe andrõ, awõ nono zi tenga sawoejoe.” 
GAL.4_1.31	Andrõ, jaʼami ira talifoesõ, tenga ono zawoejoe ita, no ono zi tenga sawoejoe.
GAL.5_1.1	I. 
GAL.5_1.2	Hiza, jaʼo, Faoelo, oew̃aʼõ chõmi, na mifabotoʼõ ami, ba lõ goena Keriso chõmi. 
GAL.5_1.3	Ba oefadoehoeʼõ zoei ba niha fefoe, ha niha zamabotoʼõ jaʼia, wa moʼõmõ ia foloʼõ oroisa maʼafefoe. 
GAL.5_1.4	No mifabali ami chõ Keriso, na ba goroisa miʼaloei wangatoelõmi, no aefa ami ba waʼahachõ dõ lõ andrõ. 
GAL.5_1.5	Jaʼita sa, ba ba Geheha, moroi ba wamati andrõ, tadõnadõna dõ õnafõ andrõ, fangatoelõ. 
GAL.5_1.6	Ba chõ Keriso Jesoe sa, ba tebai wamoto, ba tebai wa lõ moeboto, ha famati andrõ, si no abõlõ, ba waʼomasi andrõ. 
GAL.5_1.7	No sõchi woloʼõmi fõna; ha niha zanenaw̃a jaʼami, fa lõ mifondrondrongo zi doehoe? 
GAL.5_1.8	Fondrõnisi andrõ, ba tenga moroi ba zogaoni jaʼami. 
GAL.5_1.9	Ha maʼifoe danõmõ roti, ba ahori iʼaisõni gombõila roti fefoe. 
GAL.5_1.10	No fadoehoe dõdõgoe chõmi, ba chõ Zoʼaja, wa ha daʼõ dõdõmi, ba samakoejoe jaʼami andrõ, ba iloeʼi dania hoekoenia, gofoe ha niha ia. 
GAL.5_1.11	Ba jaʼodo andre, jaʼami ira talifoesõ, na oeʼombachaʼõ na enaʼõ wamoto andrõ, ba hana wa lagohi na ndraʼodo? Noa sa dõhõ menaʼõ, wa fatoewoe rõfa andrõ. 
GAL.5_1.12	Enaʼõ na lafachaiʼõ ira, samawoekaisi tõdõmi andrõ! 
GAL.5_1.13	II. 
GAL.5_1.14	Oroisa andrõ sa maʼafefoe, ba ba zi ha samboea li andrõ tetõrõ ia fefoe, na imane: ”Omasioʼõ zahatõ chõoe, si mane faʼomasioe ndraʼoegõ”. 
GAL.5_1.15	Ba na faraʼoeraʼoe ami, na faoma miʼā nawõmi, ba mifaigi, fa bõi faoma mibeʼe ahori nawõmi. 
GAL.5_1.16	Ba daʼõ niw̃aʼõgoe: mitõrõ lala Geheha, ba lõ mifaloea wangisõ nõsi andrõ. 
GAL.5_1.17	Mangisõ sa nõsi si no faʼoedoe ba Geheha, ba omasi Geheha zi faʼoedoe ba nõsi; faoma sa faʼoedoe ira chõ nawõra, enaʼõ lõ milaoe zomasi ami enaʼõ. 
GAL.5_1.18	Ba na nifarooe Geheha ami, ba tenga, barõ mbawa goroisa so ami. 
GAL.5_1.23	ba fa lõ mofõnoe, ba famoni; na so zi manõ, ba lõ ihoekoe oroisa. 
GAL.5_1.24	Ba tána chõ Keriso Jesoe andrõ, ba no laforõfa nõsira, awõ wangisõ andrõ, ba awõ waʼomasi si lõ sõchi. 
GAL.5_1.25	Na ba Geheha aoeri ita, ba datatõrõ gõi lala Geheha. 
GAL.5_1.26	Bõi fajaw̃a ita ba waja, bõi taʼarõʼarõ nawõda, bõi afõchõ dõdõda chõ nawõda. 
GAL.6_1.1	I. 
GAL.6_1.2	Faoma miʼonoro noro dõdõ nawõmi, ba no miʼoʼõ goroisa Keriso andrõ. 
GAL.6_1.3	Na so zangoemaʼõ tõdõnia, seboea ia, he w̃aʼae si lõ boto sa atṍ, ba no ilimo ia. 
GAL.6_1.4	Jamoefaigi wolaoenia zamõsana, ba ha chõnia wanoenonia jaʼia, ba lõ ifarongogõ ba niha bõʼõ. 
GAL.6_1.5	Iloeʼiloeʼi sa noronia zamõsana. 
GAL.6_1.6	II. 
GAL.6_1.9	Ba bõi atage ita, wolaoe si sõchi andrõ; na inõtõnia dania, ba mamasi ita, na lõ atage ita. 
GAL.6_1.11	III. 
GAL.6_1.12	Ha niha ira, sangaloei, enaʼõ laʼomasiʼõ ira, dali nõsi niha, daʼõ zangoʼooe jaʼami, enaʼõ mifabotoʼõ ami, ha fa bõi tefakao ira, moroi ba rõfa Keriso andrõ. 
GAL.6_1.13	Jaʼira sa gõi, samabotoʼõ jaʼira andrõ, ba lõ laʼoʼõ goroisa, ba omasi ira, na mifabotoʼõ ami, enaʼõ lasoeno ira, ba nõsimi andrõ. 
GAL.6_1.14	Ba jaʼo, ba lõ oefaʼamõi ba dõdõgoe wanoeno jaʼo, na tenga ba rõfa Zoʼaja jaʼita andrõ, Jesoe Keriso, ba niforõfa õsi goeli danõ chõgoe, ba ba niforõfa jaʼo, ba nõsi goeli danõ. 
GAL.6_1.15	Lõ goena wamoto, ba lõ goena wa lõ moeboto, ha niha si bohooe zogoena. 
GAL.6_1.16	Ba ha waʼato zanõrõ lala daʼõ, ba ndrafaloecha waʼohahaoe dõdõ, ba faʼahachõ dõdõ, ba jasi manõ gõi Ndraono Gizeraëli andrõ, chõ Lowalangi. 
GAL.6_1.17	Bõi jamoeboesi saʼae dõdõgoe niha, ha niha ia. Oegohegohe ba nõsigoe andre lade andrõ, chõ Jesoe. 
GAL.6_1.18	Jafaloecha dõdõmi waʼeboea dõdõ Zoʼaja jaʼita, Jesoe Keriso, jaʼami ira talifoesõ! Jadoehoe, 
EPH.1_1.1	I. 
EPH.1_1.2	Jafaloecha ami waʼeboea dõdõ, ba faʼohahaoe dõdõ, chõ Namada Lowalangi ba chõ Zoʼaja jaʼita, Jesoe Keriso. 
EPH.1_1.3	II. 
EPH.1_1.4	Itõrõ wanoetoejoenia jaʼita, ba chõnia andrõ, fõna wolata tanõ, enaʼõ sohaoehaoe ita, si lõ sinegoe, fõnania. 
EPH.1_1.5	Moroi ba waʼomasinia ita, wa no ihõnagõ ihonogõi, enaʼõ ono ita chõnia, moroi chõ Jesoe Keriso, dali zomasi ia, nilaoe dõdõnia; 
EPH.1_1.6	ba wanoeno lachõmi waʼeboea dõdõnia, niʼamoealagõnia chõda, ba zomasi ia andrõ. 
EPH.1_1.7	Ba daʼõ so chõda wangõhõli andrõ, ba ndronia, fangefa lalõ andrõ, dali wa no aʼoi so waʼaboea dõdõnia, 
EPH.1_1.8	nihõnania fangoromaʼõ chõda, ba ngawalõ waʼatoeatoea fefoe, ba ba ngawalõ waʼaboto ba dõdõ, 
EPH.1_1.9	noa sa ibokai chõda zi no tobini andrõ, nilaoe dõdõnia, dali zomasi ia, nihonogõinia tõdõnia, 
EPH.1_1.10	nifatõrõnia ba ginõtõ ndrõfi andrõ, ba wamarahoegõ fefoe, hadia ia, ba chõ Keriso, he si so ba zoroego, ba he si so ba goeli danõ, ba chõnia. 
EPH.1_1.11	Ba daʼõ tasõndra gõi dana chõda andrõ, jaʼita nihonogõi fõna saʼae, dali nihoekoe zamaloea fefoe, hadia ia, ba geraʼera nilaoe dõdõnia andrõ, 
EPH.1_1.12	enaʼõ fanoeno lachõminia ita, jaʼita, si no tohõna manõtõna chõ Keriso. 
EPH.1_1.13	Ba daʼõ gõi so ami, me no mirongo daroma li si doehoe andrõ, toeria somoeso dõdõ andrõ, fangorifimi, ba ba daʼõ teʼaʼaroʼõ gõi ami, Eheha ba gamaboeʼoela li andrõ, niʼamoniʼõ, me no mamati ami. 
EPH.1_1.14	Eheha andrõ weʼeweʼe dõdõ, ba gondrõita andrõ chõda, ba wangorifi tána chõnia andrõ, ba wanoeno lachõminia andrõ. 
EPH.1_1.15	III. 
EPH.1_1.16	ba lõ oebato wangandrõ saoha gõlõ, ba chõmi andrõ, itõrõ ligoe, ba wangandrõgoe, 
EPH.1_1.17	enaʼõ ibeʼe chõmi Geheha ba waʼatoeatoea andrõ Lowalangi Zoʼaja jaʼita andrõ, Jesoe Keriso, Ama lachõmi andrõ, Eheha ba wamaʼeleʼõ, ba waʼaboto ba dõdõmi ia. 
EPH.1_1.18	Enaʼõ tefehaga hõrõ dõdõmi, fa miʼila hadia dõtõnafõ, ba wogaoninia andrõ, ba he wisa, wa no aʼoi so lachõmi gondrõitania andrõ, ba niʼamoniʼõ andrõ, 
EPH.1_1.19	ba he wisa ginõtõ waʼabõlõnia andrõ, si no fahõna, ba chõda, samati, dali wolaoenia ba waʼabeʼe waʼabõlõnia andrõ. 
EPH.1_1.20	Daʼõ zi no iʼoromaʼõ ba chõ Keriso, me isoesoegi moroi ba ngai zi mate, ba me ifedadao ba gambõlõnia, ba zoroego, 
EPH.1_1.21	alaw̃a jaw̃a zamatõrõ andrõ fefoe, ba jaw̃a zalaw̃a andrõ, ba jaw̃a zabõlõ, ba jaw̃a zoʼaja andrõ, ba jaw̃a zi so tõi fefoe, nitõtõi, tenga ha ba gõtõ danõ daʼe, ba gõtõ dania gõi. 
EPH.1_1.22	Ba no ibeʼe barõ gahenia fefoe hadia ia, ba no ibeʼe hõgõ hadia ia fefoe ia, ba mbanoea andrõ. 
EPH.1_1.23	si no tobali botonia, ahonoa zamoʼahonoa fefoe hadia ia, ba chõra fefoe. 
EPH.2_1.1	I. 
EPH.2_1.2	nitõrõmi fõna, dali hoekoe ba goeli danõ andre, dali zalaw̃a andrõ, sochõ faʼabõlõ andrõ, ba daloe mbanoea, bechoe andrõ, sabõlõ iadaʼe na, ba ndraono wa lõ moloʼõ andrõ, 
EPH.2_1.3	nitõrõda gõi fõna, dozi ita, ba wangisõ nõsida andrõ, me talaoe zomasi nõsi, awõ gasoʼala dõdõda andrõ, ba me toʼoea iraono si gõna fõnoe ita, si mane tánõ bõʼõ gõi. 
EPH.2_1.4	Ba Lowalangi andrõ, si no aʼoi so faʼahachõ dõdõ, ba waʼomasinia andrõ, si no fahõna, faʼomasinia ita, 
EPH.2_1.5	he me no si mate ita, ba golalõw̃a andrõ, ba no iʼorifi ita, awõ Keriso — faʼahachõ dõdõ, wa no aoeri ami — 
EPH.2_1.6	ba no ifao wanoesoegi jaʼita ba famawoeʼa jaʼita, famaʼaso jaʼita ba mbanoea zoroego, ba chõ Keriso Jesoe. 
EPH.2_1.7	enaʼõ iʼoromaʼõ ba gõtõ dania waʼahachõ dõdõnia andrõ, si no aʼoi so, si no fahõna, ba waʼeboea dõdõnia chõda, ba chõ Keriso Jesoe. 
EPH.2_1.10	Nifazõchinia sa ita, nifazõchi ba chõ Keriso Jesoe, ba mboeaboea si sõchi, ba nihonogõi Lowalangi jaʼita, fõna saʼae, enaʼõ tatõrõ. 
EPH.2_1.11	II. 
EPH.2_1.12	wa no lõ Keriso chõmi, me loeo daʼõ, wa no tenga soʼoeracha ami ba mbanoea Ndraono Gizeraëli, wa no niha bõʼõ ami, ba wawoeʼoesa li andrõ, ba gamaboeʼoela li andrõ, wa no si lõ Lowalangi, ba goeli danõ andre. 
EPH.2_1.13	Ba iadaʼe, ba chõ Keriso Jesoe, ba no tobali ahatõ ami, jaʼami, si no arõoe fõna, bõrõ ndro Keriso andrõ. 
EPH.2_1.14	Fangatoelõda sa ia, jaʼia, si no mangoroedoegõ si doea ngasi andrõ, si no manoedoegõ otoʼoto, õli andrõ, 
EPH.2_1.15	faʼoedoesa andrõ, me no iheta goroisa amachoita, nifachoi andrõ, ba nõsinia, enaʼõ ibaliʼõ niha si bohooe, si ha samõsa, zi daroea andrõ, ba chõnia, wangatoelõʼõ jaʼira, 
EPH.2_1.16	ba enaʼõ iʼatoelõʼõ chõ Lowalangi zi doea ngasi andrõ, ba mboto andrõ, si ha samboea, moroi ba rõfa andrõ, na no iboenoe waʼoedoesa andrõ, ba daʼõ jaw̃a. 
EPH.2_1.17	Ba me so ia, ba itoeriagõ wangatoelõ, toeria somoeso dõdõ, chõmi, sarõoe, ba fangatoelõ gõi ba zahatõ. 
EPH.2_1.18	Me moroi chõnia, wa no faoma so chõda lala chõ Nama, ha samboea Geheha. 
EPH.2_1.21	ba zanõi tomosa andrõ, maʼasamboea, nifaʼanõ, tobali osali niʼamoniʼõ, ba chõ Zoʼaja, 
EPH.2_1.22	ba nifaʼanõ gõi jaʼami, awõ, omo Lowalangi, ba Geheha. 
EPH.3_1.1	I. 
EPH.3_1.2	na no mirongo nihonogõi Lowalangi, ba waʼeboea dõdõnia andrõ, nibeʼe ba dangagoe, ba chõmi andrõ, 
EPH.3_1.3	wa no moeʼoromaʼõ chõgoe zi no tobini andrõ, ba wamaʼeleʼõ, nitõrõ ligoe mege maʼifoe. 
EPH.3_1.4	Ba daʼõ tola miʼila waʼaboto ba dõdõgoe zi no tobini andrõ, chõ Keriso, na mibaso, 
EPH.3_1.5	si lõ moeʼoromaʼõ ba nono niha, ba gõtõ fõna, si mane fangoromaʼõ jaʼia iadaʼe, ba zinengenia ba ba zamaʼeleʼõ andrõ chõnia, niʼamoniʼõ, ba Geheha, 
EPH.3_1.6	wa nifanema gõi niha baero, ba gondrõita andrõ, wa no ndrotondroto gõi ira ba sanema, ba gamaboeʼoela li andrõ, ba chõ Keriso Jesoe, moroi ba doeria somoeso dõdõ andrõ. 
EPH.3_1.7	Ba daʼõ no tobali enoni ndraʼo, dali mboeala andrõ faʼeboea dõdõ Lowalangi, nibeʼe chõgoe, balazi wolaoenia, ba waʼabõlõnia, 
EPH.3_1.8	jaʼo, fondrege zideʼide niʼamoniʼõ, si no faloecha faʼeboea dõdõ andrõ, ba wangombacha ba niha baero, wa no aʼoi so chõ Keriso, wa no lõ famaedo, 
EPH.3_1.9	ba ba wamotochi ba dõdõra, he wisa nihonogõi, ba zi no tobini andrõ, si no moebiniʼõ, gõtõgõtõ waʼara, ba dõdõ Lowalangi, sombõi fefoe hadia ia. 
EPH.3_1.10	Enaʼõ teʼoromaʼõ iadaʼe ba zamatõrõ andrõ ba ba zalaw̃a andrõ, ba zoroego, ba mbanoea Keriso andrõ, zi siw̃a mbalõ waʼatoeatoea Lowalangi andrõ, 
EPH.3_1.11	dali geraʼera andrõ, si no gõtõgõtõ waʼara, nifaloeania ba chõ Keriso Jesoe, Soʼaja jaʼita, 
EPH.3_1.12	ba zi so chõda wa lõ aiwõ, awõ lala, ba wanõtõna, moroi ba wamati andrõ chõnia. 
EPH.3_1.13	Andrõ oeʼandrõ, enaʼõ lõ atage ndraʼo, ba wamakao andrõ chõgoe, salahimi; si tobali lachõmimi. 
EPH.3_1.14	II. 
EPH.3_1.18	enaʼõ sow̃aʼa ami, ba waʼomasi, ba nifodanedane, enaʼõ tola aboto ba dõdõmi, awõ niʼamoniʼõ andrõ fefoe, he wisa waʼebolo, ba he wisa waʼanaoe, ba he wisa waʼabacha, ba he wisa waʼalaw̃a, 
EPH.3_1.19	ba enaʼõ aboto ba dõdõmi waʼomasi Keriso andrõ ita, si tebai aboto ba dõdõ niha menaʼõ, enaʼõ tehõna chõmi zi no fahõna andrõ chõ Lowalangi, fefoe. 
EPH.3_1.20	Ba jaʼia, sangila manaloeʼi na fefoe hadia ia, wolaoe, fa arõoe italoeʼi niʼandrõda, awõ zi fabõbõ ba geraʼerada, dali waʼabõlõ andrõ, si no abõlõ ba dõdõda, 
EPH.3_1.21	jaʼia nifosoemange ba mbanoea andrõ, ba ba chõ Keriso Jesoe, gõtõgõtõ waʼara, iroegi zi lõ aetoe! Jadoehoe. 
EPH.4_1.1	I. 
EPH.4_1.2	Ja aʼoi so wa lõ fajaw̃a ami, awõ waʼasõchi dõdõ, awõ waʼebolo dõdõ, mibologõ dõdõmi chõ nawõmi, miʼomasiʼõ ia; 
EPH.4_1.3	miʼoigõ dõdõmi, enaʼõ lõ teboelõ wa ha sara dõdõ, enaʼõ fabõbõ ami, famabõbõ faʼatoelõ andrõ: 
EPH.4_1.7	Ba dozi ita, ba no moebeʼe waʼeboea dõdõ andrõ, dali ndrohoendrohoe mboeala Keriso andrõ; 
EPH.4_1.8	andrõ imane samaʼeleʼõ: ”No noemalõ ia mijaw̃a, ba no iʼohe nikoeroe, ba no mamoeala ia ba niha.” 
EPH.4_1.9	Ba hadia geloeaha, wa ”no noemalõ ia mijaw̃a”, na tenga wa no noemalõ ia mitooe gõi oea, ba mbanoea tooe? 
EPH.4_1.10	Si no noemalõ mitooe andrõ, daʼõ gõi zi no noemalõ mijaw̃a, jaw̃a zoroego fefoe, enaʼõ ifoʼahonoa fefoe hadia ia. 
EPH.4_1.11	Ba jaʼia gõi zangohonogõi: sinenge õsa, ba samaʼeleʼõ õsa, ba sangombacha toeria somoeso dõdõ õsa, ba koebalo õsa, ba samahaõ, 
EPH.4_1.12	ba wangehao niʼamoniʼõ andrõ, ba halõw̃õ andrõ, nihalõ, ba wamaʼanõ boto Keriso andrõ, 
EPH.4_1.13	enaʼõ oi tachamõ, fa ha sara dõdõ wamati, ba fa aboto ba dõdõda Nono Lowalangi, fa ira matoea, si no moʼahonoa, ita, dali ndrohoendrohoe waʼeboea Keriso andrõ, si no moʼahonoa. 
EPH.4_1.14	Bõi saʼae iraono ita, nifaheoeheoe ba nifangõ õngõrõ ba nangi wamahaõ andrõ, fefoe, hadia ia ngawalõ, moroi ba walimosa niha, moroi ba waʼoneche, ba wolohe ba gowõhõna; 
EPH.4_1.15	enaʼõ na atoelõ ita, ba waʼomasi andrõ, ba enaʼõ na manõi fefoe hadia ia, ba chõnia, si no tobali hõgõ, Keriso. 
EPH.4_1.16	Ba chõnia mobõrõ, wa tefaʼanõ mboto andrõ, maʼasamboea, awõ wa tefabõbõ, ba wamachai andrõ fefoe, ba dolotolo andrõ, dali waʼabõlõ andrõ, ba zi no motána zamboeana, enaʼõ tobali boto, ba waʼatedooenia, ba waʼomasi. 
EPH.4_1.17	II. 
EPH.4_1.18	si no moeʼogõmigõmisi tõdõ, si no olifoe waʼaoeri andrõ, chõ Lowalangi, ba wa lõ aboto ba dõdõra, ba waʼabeʼe dõdõra andrõ, sanõrõ lala hocha, 
EPH.4_1.19	me no mate bacha dõdõra, ba wamaloea si lõ sõchi andrõ, fefoe, ba wa tebai aboeso. 
EPH.4_1.20	Ba jaʼami, ba tenga si manõ wanõngõnimi Keriso, 
EPH.4_1.21	na no mirongo atṍ ia, ba na no moefahaõ ami, ba chõnia, wa chõ Jesoe so zi doehoe, 
EPH.4_1.22	wa niheta niha si tohõna andrõ chõmi, ba lala fõna andrõ, samakiko jaʼia, ba wangisõ andrõ, ba waʼeloengoe. 
EPH.4_1.23	Ba nibohooeni ami, ba geraʼera dõdõmi andrõ. 
EPH.4_1.25	Andrõ mibõhõli waja, faoma si doehoe milaoe chõ nawõmi, me no faoma ndrotondroto ita. 
EPH.4_1.26	Na mofõnoe, ba bõi mifazõchi horõ; bõi miʼechoegõ loeo ba wõnoemi. 
EPH.4_1.27	Ba bõi mifonaha Gafõcha. 
EPH.4_1.28	si no managõnagõ, ba bõi jamanagõnagõ saʼae, ba jamohalõw̃õ, jamoefazõchi zi sõchi, tangania, enaʼõ so chõnia, ba wameʼe ba zi noemana. 
EPH.4_1.29	Bõi aloea ba mbewemi wehede si lõ sõchi, he ha samboea li; hadia zonahia, ba wangaʼazõchi, na mogoena, enaʼõ omasi zamondrongo. 
EPH.4_1.30	Ba bõi miboesi dõdõ Geheha niʼamoniʼõ andrõ, fangaromi, ba loeo wangorifi andrõ. 
EPH.4_1.31	Fefoe ngawalõ wotõtõisa, ba faʼabao dõdõ, ba fõnoe ba fagoeagoeasa, ba fanandraw̃a, ba jatebato chõmi, awõ fefoe, hadia ia zi lõ sõchi. 
EPH.4_1.32	Ba faoma mihaogohaogõ chõ nawõmi, faoma mihachõsi tõdõ, faoma mibeʼe aefa zala nawõmi, si mane fangefaʼõ Lowalangi chõmi gõi, ba chõ Keriso. 
EPH.5_1.1	I. 
EPH.5_1.2	Ba mitõrõ lala waʼomasi andrõ, si mane fangomasiʼõ Keriso jaʼita, awõ wa no ibeʼe ia salahida, ameʼela ba soemange, samohoea chõ Lowalangi. 
EPH.5_1.3	Ba fohorõ, ba hadia ia ngawalõ waʼaraʼiraʼiõ fefoe, ba faʼomasi ganaʼa, ba bõi na i terongo ba chõmi, si manõ zoadoe ba niʼamoniʼõ. 
EPH.5_1.4	Ba fehede si lõ sõchi, ba fajafaja, ba fawoedesa si lõ boto, si lõ moadoe; si sõchinia, na fangandrõ saoha gõlõ. 
EPH.5_1.5	Daʼõ sa jaʼaboto ba dõdõmi: lõ moʼoeracha ba mbanoea Keriso, ba mbanoea Lowalangi andrõ, zohorõ, ba si raʼiraʼiõ, ba somasi anaʼa, ha niha ia, si no sameʼe adoe. 
EPH.5_1.6	Bõi jamoefaeloengoe ami niha, fehede si lo boto; daʼõ sa mbõrõ wa mofõnoe Lowalangi ba ndraono si lõ mamondrongo li. 
EPH.5_1.7	Andrõ bõi awõra ami. 
EPH.5_1.8	Noa sa sogõmigõmi ami fõna, ba iadaʼe, ba no haga ami ba chõ Zoʼaja; lala ndraono haga mitõrõ, 
EPH.5_1.9	Boeaboea haga sa, ba jaʼia ngawalõ waʼasõchi dõdõda, chõ nawõda, awõ waʼatoelõ dõdõ, awõ waʼadoehoe. 
EPH.5_1.10	Ba mitimba tõdõmi, hadia zomasi Zoʼaja, 
EPH.5_1.11	ba bõi fao ami ba wamaʼoea boeaboea waʼogõmigõmi andrõ, si lõ boto, miʼotoeʼõ na i gõi. 
EPH.5_1.12	Hadia nilaoera sa, ba zi tobini, ba aila ita na i tatõtõi. 
EPH.5_1.13	Ba fefoe daʼõ, hadia ia, ba niʼotoeʼõ ba haga, ba niʼoromaʼõ; fefoe, hadia ia sa, zoroma, ba haga daʼõ. 
EPH.5_1.14	Andrõ so ba zoera: ”Faoso, jaʼoegõ, si no mõrõ, fazaw̃aʼõ moroi ba ngai zi mate, ba ihagaini ndraʼoegõ Keriso” 
EPH.5_1.15	Ba mifaigi sibai, he wisa wanõrõmi lalami; bõi si mane sambõ eraʼera, si mane satoeatoea aʼine. 
EPH.5_1.16	Miʼogoenaʼõ ginõtõ andrõ, me no si lõ sõchisõchi mbaw̃a daʼe. 
EPH.5_1.17	Andrõ bõi sambõ eraʼera ami, jaʼaboto ba dõdõmi hadia zomasi Zoʼaja. 
EPH.5_1.18	Ba bõi miboesi ami agoe, tobali famakoejoe daʼõ; jafahõna chõmi Geheha; 
EPH.5_1.19	milaoelaoe chõ nawõmi zinoenõ, ba lailõ, ba manõmanõ nibeʼe Geheha, mifalailõ tõdõmi, ba miʼanoenõ, chõ Zoʼaja. 
EPH.5_1.20	Bõi mifamalõmalõ wangandrõ saoha gõlõ, chõ Lowalangi Ama, nitemada chõnia fefoe, ba dõi Zoʼaja jaʼita, Jesoe Keriso. 
EPH.5_1.21	Faoma miʼoʼõ li nawõmi, ba waʼataʼoeda Keriso. 
EPH.5_1.22	II. 
EPH.5_1.23	me no hõgõ ndra alawe ndra matoea, si mane Keriso gõi, me no hõgõ mbanoea ia, ba sangorifi boto ia. 
EPH.5_1.24	Ba si mane banoea, me no laʼoʼõ li Keriso, ja si manõ ndra alawe, ba ndra matoea, ba ngawalõ hadia ia, fefoe. 
EPH.5_1.25	Jaʼami, ira matoea, miʼomasiʼõ ndra alawemi, si mane Keriso, me no iʼomasiʼõ mbanoea, ba me no ibeʼe salahira ia. 
EPH.5_1.26	enaʼõ iʼamoniʼõ ira, me no ihaogõ ira, femondri andrõ, ba daroma li, 
EPH.5_1.27	enaʼõ molachõmi mbanoea andrõ chõnia, ibeʼe, si lõ hadia ia daʼi, ba ma si tekoeroe, ba ma hadia ia, enaʼõ ohaoehaoe, si lõ sinegoe. 
EPH.5_1.28	Ja si manõ waʼomasi ndra matoea ndra alawe chõra, si mane faʼomasira mbotora. Somasi ngambatõnia, ba iʼomasiʼõ mbotonia. 
EPH.5_1.29	Lõ irai faʼoedoe niha ba nõsinia, irorogõ, ba ihaogõhaogõ, si mane Keriso gõi ba mbanoea, 
EPH.5_1.30	me no ndrotondroto mbotonia ita. 
EPH.5_1.31	”Andrõ irõi namania, awõ ninania niha, ba molemba ia ba ngambatõnia, ba tobali ha samboea õsi zi daroea andrõ.” 
EPH.5_1.32	No eboea zi no tobini andrõ; ba fehedegoe, ba ba chõ Keriso ba ba mbanoeania faechoe. 
EPH.5_1.33	Ba ba chõmi, ba jamoeʼomasiʼõ ngambatõnia zamõsana, si mane faʼomasinia ia; ba ira alawe, ba enaʼõ na iʼataʼoefi ndra matoea.
EPH.6_1.1	I. 
EPH.6_1.2	”Fosoemange namaoe, awõ ninaoe,” daʼõ mbõrõta goroisa si so amaboeʼoela li: 
EPH.6_1.3	”enaʼõ ohahaoe dõdõoe, ba enaʼõ anaoe nosooe, ba goeli danõ.” 
EPH.6_1.4	Ba jaʼami, ira ama, bõi miʼandrõ wõnoe ndraonomi, mifamahamaha ira, mibeʼe wotoe, ba mifarooe dõdõra, chõ Zoʼaja. 
EPH.6_1.5	II. 
EPH.6_1.6	Bõi ha na anehe ira, si mane sangaloei faʼomasi niha ira; enaʼõ na si mane enoni Keriso, soloʼõ somasi Lowalangi, 
EPH.6_1.7	soroi ba dõdõ, si no aoha gõlõ, weʼamõi enoni, hoelõ na chõ Zoʼaja, ba na tenga ba niha; 
EPH.6_1.8	si no mangila: hadia zi sõchi, nilaoe zamõsana ba tesoelõni chõnia, chõ Zoʼaja, he sawoejoe ia, ba he si tenga sawoejoe. 
EPH.6_1.9	Ba jaʼami, sochõ niha bõʼõ, ba mimanõ gõi chõra, ba mibato wametaʼoe jaʼira, me no mirongo, so ba zoroego Zoʼaja jaʼami, Soʼaja jaʼira gõi, ba lõ ba chõnia famaigi bawa niha. 
EPH.6_1.10	III. 
EPH.6_1.11	Miʼaʼaroʼõ ami, fangaro andrõ, chõ Lowalangi, enaʼõ abeʼe ami, ba waʼoneche Gafõcha andrõ. 
EPH.6_1.12	Tenga sa fasõndrata ba niha wasõndratada, no fasõndrata ba zamatõrõ andrõ, ba zalaw̃a andrõ, ba zochõ oeli danõ andre, ba zogõmigõmi andre, fasõndrata ba mbechoe si lõ sõchi andrõ, ba mbanoea si jaw̃a. 
EPH.6_1.13	Andrõ mihalõ wangaró andrõ chõ Lowalangi, enaʼõ tola milaw̃a, na baw̃a si lõ sõchi, ba enaʼõ tola miʼasiwai fefoe hadia ia, ba enaʼõ mõna ami. 
EPH.6_1.14	Ba miʼabeʼeʼõ ami, bõbõ lõwilõwimi zi doehoe, ba õrõbami waʼatoelõ dõdõ, 
EPH.6_1.15	badagahe ba gahemi wa no mifaʼanõ ami, ba wangombacha toeria somoeso dõdõ andrõ, ba waʼatoelõ. 
EPH.6_1.18	Fefoe hadia ia ngawalõ wangandrõ, awõ ngawalõ wakaosa, milaoe, bõi mifamalõmalõ, soroi ba Geheha ba bõi mifõrõfõrõ ba daʼõ, jaʼaʼoi so waʼanaoe gõlõ, awõ wangandrõ, salahi niʼamoniʼõ andrõ fefoe, 
EPH.6_1.19	ba salahigoe, enaʼõ tebeʼe chõgoe hadia niw̃aʼõ, na fahoehoeo ndraʼodo, enaʼõ lõ aiwõ ndraʼo, wangombacha si no tobini andrõ, toeria somoeso dõdõ andrõ, 
EPH.6_1.20	ba nibeʼe sinenge jaʼodo, ba rate andre, enaʼõ lõ alaw̃õlaw̃õdo ba daʼõ, enaʼõ si nangea hoehoeo hoehoeogoe andrõ. 
EPH.6_1.21	IV. 
EPH.6_1.22	nifatengegoe chõmi, ba daʼõ, enaʼõ mirongo, he wisa chõma, ba enaʼõ irara dõdõmi. 
EPH.6_1.23	Ndrafaloecha dalifoesõ waʼohahaoe dõdõ ba faʼomasi ba famati, chõ Lowalangi Ama, ba chõ Zoʼaja jaʼita, Jesoe Keriso, 
EPH.6_1.24	Ndrafaloecha waʼeboea dõdõ dozi sangomasiʼõ Soʼaja jaʼita, Jesoe Keriso, si lõ teboelõ. 
PHP.1_1.1	I. 
PHP.1_1.2	Jafaloecha ami waʼeboea dõdõ ba faʼohahaoe dõdõ, chõ Na mada Lowalangi, ba chõ Zoʼaja jaʼita, Jesoe Keriso. 
PHP.1_1.3	II. 
PHP.1_1.4	lõ mamalõmalõ, ero mangandrõ ndraʼo; omoeso dõdõgoe, ba wangandrõ andrõ, salahimi fefoe; 
PHP.1_1.5	bõrõ me no mitolo ba wangombacha toeria somoeso dõdõ andrõ, iʼotarai mbõrõta, iroegi daʼe. 
PHP.1_1.7	Si manõ zi nangea dõdõgoe chõmi, me no so ami ba dõdõgoe; ba faoma, he ba rategoe andre, ba he ba wamadoehoeʼõ toeria somoeso dõdõ, ba ba wangaʼaroʼõ jaʼia, ba moʼoeracha ami fefoe, ba waʼeboea dõdõ andrõ chõgoe. 
PHP.1_1.8	Lowalangi sa zamadoehoeʼõ chõgoe, ha waʼabõlõ omasido faloecha chõmi fefoe, moroi ba dõdõ Keriso Jesoe. 
PHP.1_1.9	Ba daʼõ niʼandrõgoe, enaʼõ itoegoe tedooe na ba waʼomasimi andrõ waʼaboto ba dõdõ, awõ ngawalõ wangila fefoe; 
PHP.1_1.10	enaʼõ miʼila mitimba tõdõmi, hadia zi sõchi, enaʼõ ohaoehaoe ami, ba enaʼõ lõ manendre ami, iroegi loeo Keriso andrõ, 
PHP.1_1.11	ba enaʼõ fahõna chõmi mboeaboea waʼatoelõ dõdõ, si oroi Jesoe Keriso, ba wamolachõmi Lowalangi, ba ba wanoeno jaʼia. 
PHP.1_1.12	III. 
PHP.1_1.13	ba zi gõna ndraʼo andrõ, irege oroma rategoe andre, chõ Keriso, ba zaradadoe andrõ, maʼafefoe, ba ba dánõ bõʼõ fefoe. 
PHP.1_1.14	Ba no ato dalifoesõ, si fadoehoe tõdõ, ba rategoe andre, bõrõ Zoʼaja, ba no tedooe wa lõ aiwõ ira, wangombacha taroma li Lowalangi, lõ ataʼoe ira. 
PHP.1_1.15	So sa gõi õsa, zangombacha Keriso, soroi ba waʼafõchõ dõdõ, ba me no omasi ira wasosota, ba so õsa, ba moroi ba waʼasõchi dõdõ. 
PHP.1_1.16	Soroi ba waʼomasi, ba me no laʼila, famadoehoeʼõ toeria somoeso dõdõ halõw̃õgoe andrõ. 
PHP.1_1.17	Ba soroi ba wasosota, ba lõ sõchi wangombachaʼõra Keriso, me lawai lanõnõ rategoe andre faʼafõchõ. 
PHP.1_1.18	Ba hadia sa? Teʼombachaʼõ sa atṍ Keriso, gofoe he wisa, he ba wajafaja, ba he ba zi doehoe; ba daʼõ omoeso dõdõgoe, ba lõ zi lõ omoeso dõdõgoe na dania. 
PHP.1_1.19	Oeʼila sa, tobali fangorifigoe daʼõ dania, bõrõ wangandrõmi, ba fanolo Geheha Jesoe Keriso andrõ. 
PHP.1_1.20	Itõrõ wehoeloe dõ lõgoe andrõ ba fonõtõnagoe, wa sambalõ lõʼõ, saila ndraʼo, wa lõʼõ manõ faʼaiwõ: si mane fõna fefoe, si manõ gõi iadaʼe, teʼeboeaʼõ dõi Keriso, ba mbotogoe andre, he ba waʼaoeri, ba he ba waʼamate. 
PHP.1_1.22	Ba na so nisõndragoe, ba waʼaoeri ba mboto andre, ba lõ oeʼila, hezo nihalõgoe. 
PHP.1_1.23	Ba no manoefa manõ dõdõgoe, ba zi doea balo andrõ: 
PHP.1_1.24	ba abõlõ mogoena, lõ ahetado, ba mboto andre, bõrõ ami. 
PHP.1_1.25	Ba me fadoehoe dõdõgoe ba daʼõ, ba oeʼila, lõ ahetado, ba lõ aefado chõmi fefoe, ba wamanõi jaʼami ba ba wangomoesoiʼõ tõdõmi, ba wamati. 
PHP.1_1.26	Enaʼõ fahõna chõmi mbõrõ wanoeno jaʼami, ba chõ Keriso, bõrõ ndraʼo, fangawoeligoe, na mangawoelido zoei chõmi. 
PHP.1_1.27	IV. 
PHP.1_1.28	Ba enaʼõ lõʼõ manõ lakeani ami samadaõ andrõ; tandra waʼatekiko daʼõ chõra, ba tandra wangorifi sa chõmi, ba moroi ba Lowalangi daʼõ. 
PHP.1_1.29	Noa sa tetehe chõmi — faʼeboea dõdõ — mitaha wamakao bõrõ Keriso, tenga ha famati chõnia, 
PHP.1_1.30	ba faoma wasõndratada, si no miʼila chõgoe, ba nirongomi chõgoe iadaʼe. 
PHP.2_1.1	I. 
PHP.2_1.2	ba mifoʼahonoa waʼomoeso dõdõgoe andrõ, enaʼõ ha sara dõdõmi, enaʼõ faoma waʼomasimi nawõmi, enaʼõ ha samboea dõdõ ba ha samboea geraʼera. 
PHP.2_1.3	Bõi mifonaha wasosota, ba he fajaw̃asa; miʼideʼideʼõ ami, ba jaʼeboea ba dõdõ zamõsana nawõnia, moroi chõnia. 
PHP.2_1.4	Bõi ha sogoena chõnia ibeʼe ba dõdõnia zamõsana, sogoena chõ nawõnia gõi jamoebeʼe ba dõdõnia. 
PHP.2_1.5	II. 
PHP.2_1.12	III. 
PHP.2_1.14	Fefoe, hadia ia, nilaoemi, ba bõi mikõkõkõkõ, ba bõi manoefa dõdõmi, 
PHP.2_1.15	enaʼõ tobali si lõ sinegoe ami, ba sohaoehaoe, ono Lowalangi, si lõ si sala, bacha ba hoenõ niha andre, sabila tõdõ, si no tefoejoe; oroma ami, ba gotaloeara, sohagaini oeli danõ. 
PHP.2_1.16	Enaʼõ bõi mibõhõli daroma li fangorifi andrõ, ba wanoenogoe jaʼo, na loeo Keriso, wa no tenga faja nitõrõgoe, awõ wa no tenga zajazaja gõlõ waʼerege dõdõgoe andrõ. 
PHP.2_1.17	Ba he tebeʼe soemange ndraʼo, ba wameʼe soemange famatimi andrõ, ba woʼere ba daʼõ, ba omoeso dõdõgoe, owoeawoea dõdõgoe, awõmi fefoe. 
PHP.2_1.18	Ba miʼomoesoiʼõ dõdõmi ba daʼõ, miʼowoeawoeaʼõ dõdõmi, aw̃õgoe. 
PHP.2_1.19	IV. 
PHP.2_1.20	Samõsa lõ chõgoe, si fagõlõgõlõ tõdõ chõgoe, si manõ, si onorogõi tõdõ jaʼami, si ndroehoendroehoe. 
PHP.2_1.21	Aʼoi sai laʼaloei dána chõra, ba lõ laʼaloei hadia ia chõ Keriso Jesoe. 
PHP.2_1.22	Ba fa lõ farõi ia, si no moetandra, ba no miʼila, wa awõgoe ia, hoelõ nono, awõ namania, ba halõw̃õ ba doeria somoeso dõdõ andrõ. 
PHP.2_1.23	Daʼõ sa nidõnadõnagoe, nifatenge; oeʼanemaʼõ, na no oeʼila, he wisa chõgoe. 
PHP.2_1.24	Fadoehoe sa dõdõgoe chõ Zoʼaja, alio so ndraʼodo gõi. 
PHP.2_1.25	Ba no oew̃aʼõ tõdõgoe, lõ tola lõ oefatenge chõmi Gefaforito, talifoesõ andrõ, awõgoe ba halõw̃õ ba awõgoe ba wasõndrata, sinengemi andrõ, enonimi ba zogoena chõgoe, 
PHP.2_1.26	me no hoemoeloe dõdõnia chõmi fefoe, ba me no aboe dõdõnia, me no mirongo, wa no mofõchõ ia. 
PHP.2_1.27	Ba doehoe sa, no mofõchõ ia, ahatõ waʼamate, ba no ihachõsi tõdo ia Lowalangi, ba tenga ha jaʼia, jaʼodo sa gõi, fa bõi fatete chõgoe waʼaboe dõdõ. 
PHP.2_1.28	Andrõ aõsõ sibai dõdõgoe, wamatenge jaʼia, enaʼõ ifoeli omoeso dõdõmi, na miʼila ia, ba enaʼõ anono gõi waʼaboe dõdõgoe. 
PHP.2_1.29	Andrõ mifonaha ia chõmi, chõ Zoʼaja, jaʼomoeso manõ dõdõmi, ba mifosoemange zi manõ. 
PHP.2_1.30	Halõw̃õ Keriso sa mbõrõ, wa no iroegi zahatõ ba waʼamate, no iʼositengagõ nosonia, ba weʼamõi salahimi, enonigoe, me lõ jaʼami.
PHP.3_1.1	I. 
PHP.3_1.2	Mifaigi nasoe andrõ, mifaigi zohalõw̃õ andrõ, si lõ sõchi, mifaigi wanataba andrõ. 
PHP.3_1.3	Jaʼita sa niboto andrõ, samosoemange Lowalangi, moroi ba Geheha Lowalangi andrõ, ba ba chõ Keriso Jesoe tasoeno ita, ba lõ fadoehoe dõdõda ba nõsi niha. 
PHP.3_1.4	He w̃aʼae no so chõgoe, wa tola fadoehoe dõdõgoe gõi ba nõsi niha enaʼõ. Na so dánõ bõʼõ, sangoemaʼõ tõdõnia, fadoehoe dõdõnia ba nõsi niha, ba mendroea manõ ndraʼodo. 
PHP.3_1.5	No laboto ndraʼo, me no w̃aloe bongi ndraʼodo, Iraono Gizeraëli ndraʼodo, mado Mbenijami, niha Heberaio ndraʼodo, ba niha Heberaio ndra amagoe, farizaio ndraʼo, woloʼõ oroisa, 
PHP.3_1.6	samorege folohi banoea Jesoe andrõ, ba ba waʼatoelõ dõdõ andrõ, soroi ba goroisa, ba lõ sinegoe chõgoe. 
PHP.3_1.7	II. 
PHP.3_1.8	Ba fefoe, hadia ia manõ saʼae, ba teʼala manõ, oew̃aʼõ tõdõgoe, bõrõ waʼaboto ba dõdõgoe Keriso Jesoe, Soʼaja jaʼo, seboea moroi ba dánõ bõʼõ fefoe; daʼõ mbõrõ, wa no oetajaigõ fefoe hadia ia, ba sasao ia, oew̃aʼõ tõdõgoe, enaʼõ oesõndra haregoe Keriso, 
PHP.3_1.9	ba enaʼõ oroma, ba chõnia sodo, ba lõ chõgoe faʼatoelõ dõdõ, chõgoe, si otarai goroisa; ha faʼatoelõ dõdõ andrõ, soroi ba wamati chõ Keriso, faʼatoelõ dõdõ soroi ba Lowalangi, ba wamati andrõ; 
PHP.3_1.10	fa aboto ba dõdõgoe ia, awõ waʼabõlõ wemaosonia andrõ, awõ wefao ba wamakao andrõ, chõnia, na fagõlõgõlõ ndraʼo ba waʼamatenia; 
PHP.3_1.11	ma atṍ oechamõ wemaoso zi mate andrõ. 
PHP.3_1.12	Tenga fa no aro ia chõgoe, ba ma fa no moʼahonoa ndraʼodo, ba oegohi, ma oeʼila oeraʼoe, bõrõ wa no iraʼoedo gõi Keriso Jesoe. 
PHP.3_1.13	He jaʼami ira talifoesõ! lõʼõ na oew̃aʼõ tõdõgoe, jaʼodo andre, no oeraʼoe ia. 
PHP.3_1.15	III. 
PHP.3_1.16	Ba heza zi no taroegi, ba bõi taboelõʼõ ita ba daʼõ, wanõrõ. 
PHP.3_1.17	Mibeʼe dalimi ndraʼodo, woloʼõ, jaʼami ira talifoesõ! Mitõngõni zi no si manõ wanõrõ lalara, me no famaedo ndraʼaga chõmi. 
PHP.3_1.18	Ato sa zanõrõ lalara, si no asese oeʼombachaʼõ chõmi, ba mowõi gõi daw̃a hõrõgoe iadaʼe, ba wangombacha jaʼira, wa no fatioe ira ba rõfa Keriso andrõ. 
PHP.3_1.19	Amozoeara waʼatekiko, Lowalangira daloera, ba ba zaila ita eboea doeriara, ba ngawalõ hadia ia, ba goeli danõ, so dõdõra. 
PHP.4_1.1	I. 
PHP.4_1.2	Oeʼandrõ chõ Gewodia, ba oeʼandrõ chõ Zitiche, enaʼõ ha samboea dõdõ, ba chõ Zoʼaja. 
PHP.4_1.3	Oeʼandrõ sa gõi chõoe, jaʼoegõ awõgoe si lõ farõi andrõ, toto ira, si no faʼawõ chõgoe, ba wangombacha toeria somoeso dõdõ, awõ Gelemeno ba awõgoe tánõ bõʼõ ba halõw̃õ, nitanõ tõi ba zoera waʼaoeri andrõ. 
PHP.4_1.8	Ba hadia baero õ, jaʼami ira talifoesõ, hadia zi doehoe, hadia zi so tõi, hadia zatoelõ, hadia zohaoehaoe, hadia zomasi ita, hadia zatoelõ dõdõda famondrongo, na so hadia ia mboeaboea si sõchi, na so hadia ia nisoeno, daʼõ mifatooetooe tõdõmi. 
PHP.4_1.9	Nitõngõnimi gõi, nitemami andrõ, nirongomi, niʼilami chõgoe, daʼõ milaoe, ba itolo ami Lowalangi waʼohahaoe dõdõ andrõ. 
PHP.4_1.10	II. 
PHP.4_1.11	Tenga andrõ oew̃aʼõ daʼõ, me ambõ chõgoe; noa sa toʼõʼõ ndraʼo, ahono dõdõgoe, gefoe he wisa chõgoe. 
PHP.4_1.12	Tola noemana ndraʼodo, ba tola fahõna chõgoe, no tefamaha ndraʼo, gofoe he wisa, ba gofoe hadia ia, he saboeso ndraʼodo, ba he solofo, he fahõna chõgoe; ba he ambõ. 
PHP.4_1.13	Oelaw̃a manõ fefoe, bõtõ zangaʼabõlõ jaʼo andrõ. 
PHP.4_1.14	Ba sõchi zoei nilaoemi, me no mitolo ndraʼodo, ba wamakao andrõ chõgoe. 
PHP.4_1.15	Ba miʼila sa gõi, jaʼami banoea Wilifi, wa ba mbõrõta wangombacha toeria somoeso dõdõ andrõ, me oerõi Makedonia, ba samboea lõ banoea, si lõ aefaʼaefa chõgoe, ba wanolo, baero ami, ba jaʼami. 
PHP.4_1.16	Me sodo ba Desalonika gõi, ba no mifaʼoheʼõ chõgoe zogoena chõgoe, mato mendroea. 
PHP.4_1.17	Tenga sangaloei boeala andrõ ndraʼodo, ha loealoeania andrõ oeʼaloei, si fahõna, ba wangofaja chõmi. 
PHP.4_1.18	Ba noa sa ahori oetema, ba tõra na i chõgoe; no fahõna chõgoe, me no oetema chõ Gefaforito nifaʼoheʼõmi andrõ, si sõchi sibai hoea, soemange omasiõ, somasi Lowalangi. 
PHP.4_1.19	Ba aʼoi ibeʼe chõmi dania Lowalangigoe fefoe zogoena chõmi, ba lachõmi, ba chõ Keriso Jesoe, me no fahõna chõnia. 
PHP.4_1.20	Ba nifosoemange Lowalangi, Amada, gõtõgõtõ waʼara! Jadoehoe. 
PHP.4_1.21	III. 
PHP.4_1.22	Laʼawai ami fefoe niʼamoniʼõ, ba ofõna sa zi so jomo chõ kaizaro andrõ. 
PHP.4_1.23	Jaʼeboea dõdõ Zoʼaja jaʼita, Jesoe Keriso, ba dõdõmi andrõ! 
COL.1_1.1	I. 
COL.1_1.2	ba niʼamoniʼõ andrõ, ba Golose, talifoesõ samati andrõ, ba chõ Keriso Jesoe. Jafaloecha ami waʼeboea dõdõ ba faʼohahaoe dõdõ, chõ Namada Lowalangi. 
COL.1_1.3	II. 
COL.1_1.4	me no marongo wamatimi andrõ chõ Keriso Jesoe, ba faʼomasi andrõ, si so chõmi, faʼomasimi niʼamoniʼõ fefoe. 
COL.1_1.5	Bõrõ dõtõnafõ andrõ, niʼirõʼõ chõmi, ba zoroego, si no mirongo saʼae, ba daroma li si doehoe andrõ, ba doeria somoeso dõdõ, 
COL.1_1.6	si no mõi chõmi, si mane ba goeli danõ maʼasagõrõ gõi, ba mowoea ba manõi, si mane ba chõmi gõi, iʼotarai loeo andrõ, me mirongo ia, ba me aboto ba dõdõmi waʼeboea dõdõ Lowalangi andrõ, ba zi doehoe. 
COL.1_1.7	Si mane nirongomi chõ Gefafera, awõma ba halõw̃õ, niʼomasiʼõ andrõ, enoni Keriso, si lõ farõi, ba chõmi. 
COL.1_1.8	Jaʼia gõi zangombacha chõmi waʼomasimi andrõ, soroi ba Geheha. 
COL.1_1.9	Ba andrõ jaʼaga gõi, lõ mabato, iʼotarai loeo andrõ, me marongo, mangandrõga salahimi, maandrõ, enaʼõ tehõna chõmi waʼaboto ba dõdõmi zomasi ia, na tebeʼe chõmi ngawalõ waʼatoeatoea fefoe, awõ ngawalõ wangila fefoe, soroi ba Geheha; 
COL.1_1.10	enaʼõ amoeata dána chõ Zoʼaja gamoeatami, fa bõi si lõ omasi ia chõmi, enaʼõ mowoea ami, fefoe ngawalõ mboeaboea si sõchi, ba enaʼõ tedooe waʼaboto ba dõdõmi Lowalangi; 
COL.1_1.11	enaʼõ abõlõ ami, enaʼõ tedooe chõmi fefoe ngawalõ waʼabõlõ, dali waʼabõlõ lachõminia andrõ, enaʼõ aʼoi so chõmi wanaha tõdõ, awõ waʼebolo dõdõ, ba enaʼõ omoeso dõdõmi, 
COL.1_1.12	wangandrõ saoha gõlõ chõ Nama, si no mangehao jaʼita, ba wanema tána ba niha niʼamoniʼõ andrõ, ba haga andrõ; 
COL.1_1.13	si no mangefaʼõ jaʼita ba waʼabõlõ zogõmigõmi andrõ, si no mamawoeʼa jaʼita, si no molohe jaʼita ba mbanoea Nono waʼomasinia andrõ. 
COL.1_1.14	Ba zi so chõda fangõhõli, fangefaʼõ horõ andrõ. 
COL.1_1.15	III. 
COL.1_1.17	ba jaʼia, ba no fõna dánõ bõʼõ fefoe, ba ba chõnia aro fefoe, hadia ia. 
COL.1_1.18	Ba jaʼia hõgõ mboto andrõ, hõgõ mbanoea, jaʼia mbõrõta, si aʼa zi otarai zi mate andrõ, enaʼõ fõna ia, fefoe gofoe heza. 
COL.1_1.19	Me no si manõ waʼomasi Lowalangi, wa ba chõnia monahia zi fahõna andrõ, fefoe, 
COL.1_1.20	awõ wa jaʼia zangatoelõ fefoe hadia ia, chõnia, na iʼatoelõʼõ donia andrõ, ba rõfania, jaʼia mbõrõ, he ba zi so ba goeli danõ, ba he ba zi so ba zoroego. 
COL.1_1.21	Jaʼami gõi, me no fabali ami fõna, me no faʼoedoe ami, ba geraʼerami, ba mboeaboeami andrõ, si lõ sõchi, ba no iʼatoelõʼõ ami iadaʼe, 
COL.1_1.22	faʼamate andrõ, ba mboto nõsinia andrõ, ba wamaliʼõ niʼamoniʼõ jaʼami, si dõ sala, si lõ sinegoe, fõnania; 
COL.1_1.23	na lõʼõ sa atṍ mamalõmalõ wamatimi, na no modanedane ami, na aro, na lõ teboelõ ami ba wanõtõna andrõ, niw̃aʼõ ba doeria somoeso dõdõ andrõ, nirongomi, niʼombachaʼõ ba nifazõchi Lowalangi andrõ, si so ba goeli danõ, fefoe, si no tobali enoni ndraʼo, jaʼodo, Faoelo andre. 
COL.1_1.24	IV. 
COL.1_1.25	ba zi no tobali enoni ndraʼodo, dali nihonogõi Lowalangi andrõ, nibeʼe ba dangagoe, ba chõmi andrõ, ba wamoʼahonoa fangombacha taroma li Lowalangi andrõ, 
COL.1_1.26	si no tobini andrõ, si lõ oroma, gõtõgõtõ waʼara, ba ba ngaʼõtõ ndra toea andrõ, ba iadaʼe, ba no tefaʼeleʼõ ia, ba niʼamoniʼõ andrõ chõnia. 
COL.1_1.27	Chõra edõna Lowalangi iʼoromaʼõ, he wisa waʼeboea lachõmi zi no tobini andrõ, ba niha baero, jaʼia Keriso ba chõmi, tõtõnafõ lachõmi andrõ. 
COL.1_1.28	Jaʼia niʼombachaʼõma ba madozigõ niha, wamarooe tõdõra, madozigõ niha, wamahaõ jaʼira ba ngawalõ waʼatoeatoea, fefoe, enaʼõ dozi niha moʼahonoa faʼatoelõ, ba chõ Keriso, mabeʼe. 
COL.1_1.29	Ba chõ daʼõ sa gõi mohalõw̃õdo, fasõndrado, balazi waʼabõlõnia, sangabõlõʼõ sibai jaʼodo. 
COL.2_1.1	I. 
COL.2_1.2	enaʼõ terara dõdõra, na no fabõbõ ira, ba waʼomasi andrõ, ba enaʼõ lachamõ aʼoi so wangila andrõ, lõ manoefa dõdõ, enaʼõ aboto ba dõdõ zi no tobini andrõ, chõ Lowalangi, Keriso andrõ, 
COL.2_1.4	Andrõ oew̃aʼõ daʼõ, fa bõi ilimo ami niha, ha niha ia, ba hoehoeo famowõhõ. 
COL.2_1.5	He sa lõ botogoe andre, ba sodo sa ba chõmi tõdõgoe; omoeso dõdõgoe, wangila faʼehao andrõ chõmi, awõ waʼaró dõdõmi, wamati chõ Keriso. 
COL.2_1.6	Ba si mane fanemami Jesoe Keriso, Soʼaja, 
COL.2_1.7	si manõ gõi mitõrõ lalania, ba chõnia jamow̃aʼa ami, si tedooedooe, niʼabeʼeʼõ, ba wamati andrõ, dali wamahaõ jaʼami andrõ; jafahõna chõmi wangandrõ saoha gõlõ, 
COL.2_1.8	II. 
COL.2_1.9	Ba chõnia sa monahia gahonoa waʼalowalangi andrõ, maʼafefoe, moboto. 
COL.2_1.10	Ba chõnia, wa no fahõna chõmi; ba ba zamatõrõ andrõ, fefoe, ba ba zalaw̃a andrõ, fefoe, ba no jaʼia hõgõ. 
COL.2_1.11	Ba chõnia gõi no moeboto ami, tenga niʼamotoʼõ tanga, famoto fangeheta boto nõsi andrõ, famoto chõ Keriso andrõ, 
COL.2_1.12	me no tekoʼo ami, awõnia, ba wamajagõ idanõ andrõ; ba chõnia gõi no moesoesoegi ami, awõnia, bõrõ wamati ba waʼabõlõ Lowalangi andrõ, si no manoesoegi jaʼia moroi ba ngai zi mate. 
COL.2_1.13	Jaʼami gõi, si no mate fõna, ba wanawõnawõ oroisa andrõ, ba ba nõsimi andrõ, si lõ moeboto, ba no iʼorifi, awõnia, me no ibeʼe boealania chõda lalõ andrõ fefoe, 
COL.2_1.14	me no iboenoe zoera gõmõda andrõ, fangadoegõ jaʼita andrõ, amachoita andrõ, oedoeda; no iheta, me no iʼosõ ba rõfa; 
COL.2_1.15	me iheta wangõna zamatõrõ andrõ, ba fangõna zalaw̃a andrõ, me ibaliʼõ aja ira ba zanehe zato, me iʼoromaʼõ, wa no abõlõ ia moroi chõra, ba rõfa andrõ. 
COL.2_1.16	Ba bõi saʼae jamoehoekoe ami niha ba niʼā, ba ma ba nibadoe, ba ma ba loeo niʼamoniʼõ, ba ma ba wasoelõna, ba ma ba zabato. 
COL.2_1.17	Loemõ zi so dania daʼõ, ba chõ Keriso mboto. 
COL.2_1.18	Bõi ilimo ami niha, ha niha ia, ba loeo zabõlõ andrõ, niha somasi faʼadoegoedoegoe, ba famosoemange malaʼika, niha soloʼõ angilatania, si so hocha si lõ bõrõ, ba geraʼera dõdõ nõsinia, 
COL.2_1.19	ba si lõ molemba ba hõgõ andrõ; ba moroi ba daʼõ sa tetolo mboto maʼafefoe, ba wamabõbõ andrõ, ba ba noeo, moroi ba daʼõ tefabõbõ ia, ba manõi, ba waʼeboea andrõ nibeʼe Lowalangi. 
COL.2_1.20	Ba na no mate ami, awõ Keriso, ba hoekoe niha goeli danõ andrõ, ba hana wa labeʼe goroisa chõmi, hoelõ ba zi lõ mate na, ba niha goeli danõ, wangoemaʼõ: 
COL.2_1.21	Bõi halõ! bõi ā! bõi babaja! 
COL.2_1.22	ba oi sa atṍ ba waʼatekiko tebeʼe ia, ba wangogoenaʼõ jaʼia — woloʼõ amachoita ba famahaõ ba niha: 
COL.2_1.23	faʼatoeatoea sa law̃aʼõ, ba wameʼe soemange si lõ moeʼoroiʼõ, ba ba waʼadoegoedoegoe, ba ba wamakao boto, be tenga ba wangõhõndrõgõ faʼabõlõ nõsi andrõ. 
COL.3_1.1	I. 
COL.3_1.5	II. 
COL.3_1.6	daʼõ fefoe mbõrõ, wa tesao wõnoe Lowalangi. 
COL.3_1.7	Jaʼami gõi, ba no mitõrõ daʼõ fõna, me ba daʼõ nahami. 
COL.3_1.8	Ba iadaʼe, ba mibõhõli gõi daʼõ fefoe: Fõnoe, ba faʼabao dõdõ, ba faʼafaito, ba fanandraw̃a, ba fehede si lõ sõchi, si oroi mbewemi. 
COL.3_1.9	Bõi milimo nawõmi, me no miheta niha si tohõna andrõ, fabaja nilaoelaoenia andrõ, 
COL.3_1.10	ba me no miʼonoecha zi bohooe andrõ, nibohooeni, ba waʼaboto ba dõdõ andrõ, dali wamaedo zamazõchi jaʼia andrõ, 
COL.3_1.11	ba zi lõ Dawa Heleni ba lõ niha Jehoeda, ba lõ niboto ba lõ si lõ moeboto, lõ niha bõʼõ, ba lõ Sikito, lõ sawoejoe, ba lõ si tenga sawoejoe, ha sambalõ Keriso manõ, ba dõdõra fefoe. 
COL.3_1.12	III. 
COL.3_1.13	Faoma mibologõ dõdõmi chõ nawõmi, ba faoma miʼefaʼõ zala nawõmi chõmi, na so zinegoe zamõsana chõ nawõnia; si mane fangefaʼõ Keriso chõmi, si manõ gõi ami. 
COL.3_1.14	Ba baero daʼõ fefoe, ba faʼomasi; daʼõ wamabõbõ faʼamoʼahonoa. 
COL.3_1.15	Ba jamoefatõrõ dõdõmi faʼohahaoe dõdṍ andrõ, chõ Keriso, ba nikaoni jaʼami; ha samboea boto; ba miʼandrõ saoha gõlõ. 
COL.3_1.17	Ba fefoe hadia ia nilaoemi, he taroma li, ba he halõw̃õ, ba ba dõi Jesoe, Soʼaja, milaoe ia, fefoe, wangandrõ saoha gõlõ chõ Lowalangi Ama; Jesoe zamaʼema. 
COL.3_1.18	IV. 
COL.3_1.19	Jaʼami ira matoea, miʼomasiʼõ ndra alawe, ba bõi abao dõdõmi chõra. 
COL.3_1.20	Jaʼami iraono, mifondrondrongo li ndra amami gofoe hadia ia niw̃aʼõ chõmi, daʼõ sa niʼomasiʼo, ba chõ Zoʼaja. 
COL.3_1.21	Jaʼami ira ama, bõi miʼandrõ wõnoe ndraonomi, fa bõi adaʼoedaʼoe ira. 
COL.3_1.22	Jaʼami sawoejoe, mifondrondrongo li zochõ botomi, gofoe hadia ia niw̃aʼõ chõmi, bõi ha ba zanehe ira, si mane niha sangaloei faʼomasi niha ira; moroi siʼaikõ ba dõdõmi, me no sangataʼoefi Soʼaja ami. 
COL.3_1.23	Hadia ia nifazõchimi, ba moroi ba dõdõ milaoe ia, hoelõ na chõ Zoʼaja, 
COL.3_1.24	ba na tenga ba niha, me no miʼila, wa chõ Zoʼaja mitema dania loeo, ondrõita andrõ; enoni Zoʼaja, Keriso, ami. 
COL.3_1.25	Itema sa zoelõ zi lõ atoelõ andrõ, nilaoenia, solaoe si lõ atoelõ, ba lõ eboea dõdõ zamboeana. 
COL.4_1.1	I. 
COL.4_1.2	Bõi mibõhõli wangandrõ; bõi mõrõ ami ba daʼõ, jafao wangandrõ saoha gõlõ. 
COL.4_1.3	Ba jaʼitõrõ gõi limi ndraʼaga, ba daʼõ, enaʼõ ifolala chõma Lowalangi daroma li andrõ, ba wangombacha si no tobini andrõ, chõ Keriso, daʼõ gõi mbõrõ, wa no moerate ndraʼo. 
COL.4_1.4	Enaʼõ oeʼila oebokai ia, ba enaʼõ oeʼila oeʼoʼõ niw̃aʼõ chõgoe, wangombacha. 
COL.4_1.5	Bõi zi lõ atoeatoea ami, ba wolaoe nilaoemi, ba zi so baero andrõ, ba mifaigi ginõtõ, si gõna. 
COL.4_1.6	Bõi teboelõ chõmi wangehao fehedemi, nilaoe asio, fa miʼila, he miwisa wanema li zamõsana. 
COL.4_1.7	II. 
COL.4_1.8	Daʼõ mbõrõ, wa oefatenge ia chõmi, enaʼõ mirongo he wisa ba chõma andre, ba enaʼõ irara dõdõmi. 
COL.4_1.9	Awõnia Gonesimo, talifoesõ andrõ, si lõ farõi, niʼomasiʼõ, banoeami. Laʼombachaʼõ dania chõmi fefoe, he wisa ba daʼe. 
COL.4_1.10	Iʼowai ami Arisaro, awõgoe nikoeroe andrõ, ba Mareko, talifoesõ Mbaranaba andrõ, ba nitemami oroisa — na iroegi ami, ba mifaʼamõi ia chõmi — 
COL.4_1.11	ba Jesoe andrõ, sotoi Joeso. Ha daʼõ nawõgoe niha niboto, sohalõw̃õ ba mbanoea Lowalangi; no tobali fondrara dõdõgoe ira. 
COL.4_1.12	Iʼowai ami Efafera, banoeami andrõ, enoni Keriso Jesoe; lõ teboelõ wa iforege wangandrõ, salahimi, enaʼõ abeʼe ami, enaʼõ moʼahonoa, ba enaʼõ fadoehoe sibai dõdõmi, ba zomasi Lowalangi andrõ, fefoe. 
COL.4_1.13	Oefadoehoeʼõ chõmi, ba chõnia andrõ, wa no erege dõdõnia, bõrõ ami ba banoea Laʼodikia andrõ ba banoea Hierafoli. 
COL.4_1.14	Iʼowai ami Loeka, doto andrõ, niʼomasiʼõ, ba Dema. 
COL.4_1.15	Miʼowai dalifoesõ andrõ, ba Laʼodikia, ba Nimefa, ba banoea andrõ, baomo chõnia. 
COL.4_1.16	Ba na no moebaso zoera andre, ba chõmi, ba mibeʼe nibaso ba mbanoea ba Laʼodikia gõi, ba enaʼõ tebaso gõi ba chõmi zoera ba mbanoea Laʼodikia andrõ. 
COL.4_1.17	Ba mimane chõ Arichifo andrõ: ”Faigi halõw̃õ andrõ nitemaoe ba chõ Zoʼaja, fa õʼasiwai.” 
COL.4_1.18	Fangowaigoe daʼe, tangagoe zanoera, tanga Waoelo andre. Mitõrõtõrõ tõdõmi rategoe andre. Jafaloecha ami waʼeboea dõdõ. 
1TH.1_1.1	I. 
1TH.1_1.2	II. 
1TH.1_1.3	ba chõmi andrõ fefoe, itõrõ lima ami, na mangandrõga; lõ aetoe wa itõrõ tõdõma mboeaboea wamatimi andrõ, ba faʼowõlõʼõlõ waʼomasimi, ba faʼanaoe gõlõ wanõtõnami andrõ, chõ Zoʼaja jaʼita, Jesoe Keriso, fõna Namada Lowalangi, 
1TH.1_1.4	me no aboto ba dõdõma, wa no nitoetoejoe ami, jaʼami ira talifoesõ, niʼomasiʼõ Lowalangi, 
1TH.1_1.5	me no iroegi ami toeria somoeso dõdõ andrõ, chõma, tenga ha ba li, no fao gõi waʼabõlõ ba Eheha niʼamoniʼõ, ba no abõlõ wa lõ aiwõ; miʼila sa he wisa ndraʼaga, ba chõmi andrõ, bõrõ ami. 
1TH.1_1.6	Ba no tobali soloʼõ chõma ami ba soloʼõ chõ Zoʼaja, me no mifonaha daroma li andrõ; no oja zi fao famakao, ba no omoeso dõdõmi, moroi chõ Geheha niʼamoniʼõ; 
1TH.1_1.7	ba no tobali famaedo ami ba zamati fefoe, ba Makedonia ba ba Nachaja. 
1TH.1_1.8	Moroi ba chõmi sa terongo daroma li Zoʼaja andrõ, tenga ha ba Makedonia ba ba Nachaja, no ba mbanoea bõʼõ fefoe tetoeria wamatimi ba Lowalangi, tobali alacha lõʼõ saʼae itõrõ lima. 
1TH.1_1.9	Jaʼira sa zanoetoenõ, he wisa weʼamõima ba chõmi, ba he wisa wamoelimi jaʼami ba Lowalangi, wondrõi adoe andrõ, ba woloʼõ chõ Lowalangi saoeri andrõ, si ndroehoe, 
1TH.1_1.10	ba ba wombalombaloi Ononia andrõ, moroi ba zoroego, nisoesoeginia moroi ba ngai zi mate, Jesoe, sangefaʼõ jaʼita ba wõnoe dania andrõ. 
1TH.2_1.1	I. 
1TH.2_1.2	Noa sa maʼabeʼeʼõ ndraʼaga, ba chõ Lowalangida, me no mataõgõ oea wamakao ba me no laʼosiwawõi ndraʼaga, ba Wilifi, nirongomi, ba wangombacha chõmi toeria somoeso dõdõ andrõ chõ Lowalangi; no oja zi fao famakao. 
1TH.2_1.3	Tenga sa moroi ba waʼeloengoe wangombachaʼõma, ba tenga moroi ba walõsõchi, ba tenga ba waʼoneche; 
1TH.2_1.4	me no iw̃aʼõ Lowalangi tola ndraʼaga, tola ibeʼe ba dangama doeria somoeso dõdõ andrõ, ba moehede ndraʼaga, tenga afoema laʼomasiʼõ ndraʼaga niha, afoema iʼomasiʼõga Lowalangi andrõ, sanandraigõ tõdõma. 
1TH.2_1.5	Lõʼõ sa marai masoeno niha, wondrõnisi jaʼira, miʼila, ba lõ nibiniʼõma tõdõma, wangaloei harema; Lowalangi zangila. 
1TH.2_1.6	Lõʼõ gõi niʼaloeima soemange ba niha, he ba chõmi, ba he ba niha bõʼõ; tola sa maʼeboeaʼõ ndraʼaga menaʼõ, me no sinenge Keriso ndraʼaga; 
1TH.2_1.7	ba no mahaogõhaogõ, ba chõmi, hoelõ zamaenoe ono, ba wondrorogõ ononia. 
1TH.2_1.8	Si manõ wehoeloe dõdõma chõmi, ba no aoha gõlõma, tenga ha toeria somoeso dõdõ andrõ chõ Lowalangi mafaʼema chõmi, nosoma gõi, ba no chõmi, me no omasiga ami. 
1TH.2_1.9	Dõrṍ itõrõ tõdõmi, jaʼami, ira talifoesõ, waʼerege dõdõma ba famakaoma andrõ; bongi maʼṍchõ mohalõhalõw̃õ ndraʼaga, enaʼõ samõsa lõʼõ, ba chõmi, saboe tõdõ ba chõma andre, me matoeriagõ chõmi doeria somoeso dõdõ andrõ, chõ Lowalangi. 
1TH.2_1.10	No anehe ami ba no anehe Lowalangi waʼohaoehaoema ba faʼatoelõ dõdõma andrõ, awõ wa no lõ sinegoe chõma, ba chõmi samati andrõ. 
1TH.2_1.11	Miʼila he wisa wangoʼooema jaʼami, dozi ami, ba he wisa wamarooema tõdõmi, hoelõ nama chõ nononia, 
1TH.2_1.12	ba he wisa wamadoehoeʼõma chõmi, enaʼõ mihaogõ mboeaboeami, enaʼõ si nangea chõ Lowalangi andrõ, sogaoni jaʼami banoeania, ba ba lachõmi andrõ chõnia. 
1TH.2_1.13	II. 
1TH.2_1.14	Noa sa soloʼõ ami, jaʼami ira talifoesõ, no miʼoʼõ ba mbanoea Lowalangi andrõ, si so ba Joedaia, ba chõ Keriso Jesoe, me no mitaõgõ gõi wamakao si manõ, ba dalifoesõmi, si mane jaʼira ba niha Jehoeda, 
1TH.2_1.15	si no mamoenoe gõi Soʼaja, Jesoe, awõ zamaʼeleʼõ andrõ, si no molohi jaʼaga gõi; lõ omasi Lowalangi ira, ba no faʼoedoe ira ba niha fefoe; 
1TH.2_1.16	sanenaw̃a jaʼaga ba wangombacha ba niha baero, enaʼõ teʼorifi ira, ba wamõnõchi horõra; lõ mamalõmalõ. Ba no gõna ira fõnoe Lowalangi, fondrege. 
1TH.2_1.17	III. 
1TH.2_1.18	Andrõ mõiga chõmi menaʼõ, jaʼodo andre, Faoelo, samoeza ba samoeza tõ zoei, ba no itimbaga Satana. 
1TH.2_1.19	Ha niha sa dõtõnafõma ba faʼomoeso dõdõma ba takoelama, fanoeno jaʼaga? Tenga jaʼami gõi, fõna Zoʼaja jaʼita andrõ, Jesoe, ba waʼasonia andrõ dania? 
1TH.2_1.20	Jaʼami sa lachõmima ba faʼomoeso dõdõma. 
1TH.3_1.1	I. 
1TH.3_1.2	ba no mafatenge Dimoteo andrõ, talifoesõma, enoni Lowalangi andrõ, ba doeria somoeso dõdõ andrõ chõ Keriso, ba wangabeʼeʼõ jaʼami, ba ba wamarooe tõdõmi, ba wamatimi andrõ, 
1TH.3_1.3	enaʼõ lõ sangiwa tõdõ, ba wamakao andrõ, noa sa miʼila wa no nihonogõi chõda daʼõ. 
1TH.3_1.4	Me soga chõmi gõi saʼae, ba no mahõnagõ maw̃aʼõ chõmi, gõna dania ita famakao, ba no itõrõ ba no miʼila. 
1TH.3_1.5	Andrõ gõi wa no oefatenge, me tebai oetaha saʼae, ba wamaigi famatimi andrõ, ma no itandraigõ ami sanandraigõ andrõ, ba ma no tobali zajazaja gõlõ halõw̃õma andrõ. 
1TH.3_1.6	II. 
1TH.3_1.7	ba wangila jaʼami; andrõ wa no terara dõdõma, ba chõmi andrõ, jaʼami ira talifoesõ, ba waʼafõchõ andrõ fefoe, ba ba wamakao andrõ chõma, 
1TH.3_1.8	bõrõ wamatimi andrõ; noa sa aoeri ndraʼaga iadaʼe, na abeʼe ami ba chõ Zoʼaja.
1TH.3_1.9	III. 
1TH.3_1.10	Bongi maʼõchõ maʼabõlõgõ sibai wangandrõ, enaʼõ faʼila bawa ita, ba enaʼõ maʼasiwai hadia ia zambõ na, ba wamatimi andrõ. 
1TH.3_1.11	Ba jaʼia, Lowalangi, Amada, ba jamoefolala ndraʼaga chõmi ba Soʼaja jaʼita andrõ, Jesoe. 
1TH.3_1.12	Ba chõmi, ba jamoedooeʼõ Soʼaja waʼomasimi nawõmi ba faʼomasimi niha fefoe, si mane faʼomasima ami gõi, enaʼõ fahõna, 
1TH.3_1.13	ba wangaʼaroʼõ tõdõmi, enaʼõ lõ sinegoe, ba waʼohaoehaoe, fõna Namada Lowalangi, ba waʼaso Zoʼaja jaʼita, Jesoe, na fao niʼamoniʼõ andrõ chõnia, fefoe. Jadoehoe. 
1TH.4_1.1	I. 
1TH.4_1.2	Noa sa miʼila hadia goroisa, nibeʼema chõmi, moroi chõ Zoʼaja jaʼita andrõ, Jesoe. 
1TH.4_1.3	Daʼõ sa waʼomasi Lowalangi fangohaoehaoeʼõ jaʼami, enaʼõ lõ mibabaja wohorõ, 
1TH.4_1.4	enaʼõ iʼila iʼaloei ndrongania zamõsana, enaʼõ ohaoehaoe, ba enaʼõ lõ hadia ia zaila ita. 
1TH.4_1.5	Bõi omasi ami mohorõhorõ, si mane niha baero andrõ, si lõ mangila Lowalangi. 
1TH.4_1.6	Ba fa bõi ilimo dalifoesõnia zamõsana, ba waniaga, ba bõi iʼalani; oi sa nihoekoe Zoʼaja dania daʼõ, si mane niʼombachaʼõma chõmi saʼae gõi, si mane nifadoehoeʼõma chõmi. 
1TH.4_1.7	Tenga sa ba walõsõchi, me ikaoni ita Lowalangi, ba wangohaoehaoeʼõ jaʼita ikaoni ita. 
1TH.4_1.8	Andrõ sa, na so zangositengagõ daʼõ, ba tenga niha iʼositengagõ, Lowalangi iʼositengagõ, sameʼe gõi Eheha niʼamoniʼõ andrõ chõmi. 
1TH.4_1.9	II. 
1TH.4_1.10	Ba milaoe saʼae daʼõ, ba dalifoesõ andrõ, fefoe, ba danõ Makedonia maʼasagõrõ. Ba mafarooe dõdõmi, jaʼami ira talifoesõ, enaʼõ todooedooe manõ na chõmi, 
1TH.4_1.11	ba enaʼõ miʼaloei, fa ahono ami, fa ifaigi zamõsana hadia ia chõnia, ba ihalõ halõw̃õnia, si mane niw̃aʼõma chõmi; 
1TH.4_1.12	enaʼõ lõ sinegoe zi so baero andrõ, chõmi, ba enaʼõ lõ mogoena chõmi niha bõʼõ. 
1TH.4_1.13	III. 
1TH.4_1.14	Na mamati ita sa, no mate Jesoe ba no ifoeli aoeri, ba ba zi manõ gõi ifafatõrõʼõ chõ Jesoe Lowalangi zi no mate andrõ, awõnia. 
1TH.4_1.15	Taroma li Lowalangi sa niw̃aʼõma andre chõmi: jaʼita andre, saoeri, si tosai, iroegi waʼaso Zoʼaja andrõ, ba tenga fõna zi no mate ita dania. 
1TH.4_1.16	Jaʼia dania, Soʼaja, zi mõi mitooe, moroi ba zoroego, na so weʼao andrõ, na moeʼao zatoea malaʼika andrõ, na tefolī dorofe Lowalangi andrõ, ba ofõna maoso zi no mate andrõ, ba chõ Keriso. 
1TH.4_1.17	Awena dania tefazaw̃a ita, jaʼita saoeri, si tosai, ba lawoeo, fao ita chõra, ba wamaondragõ Soʼaja, ba daloe mbanoea; ba tobali awõ Zoʼaja ita, si lõ mamalõmalõ. 
1TH.4_1.18	Andrõ faoma mibeʼe fondrara dõdõ nawõmi daroma li andre.
1TH.5_1.1	I. 
1TH.5_1.2	Jaʼami saʼae zangila sibai hoelõ waʼaso zanagõ, ba zi bongi, si manõ waʼaso mbaw̃a Zoʼaja andrõ dania. 
1TH.5_1.3	Na law̃aʼõ saʼae dania: No atoelõ, no ahono; awena dania iʼozoemagõ ichamõ ira faʼatekiko, hoelõ si mane faʼafõchõ hoeloe ba zanabina, ba tebai moloi ira. 
1TH.5_1.4	II. 
1TH.5_1.5	Ono haga sa ami fefoe, ono zi maʼõchõ; tenga ba zi bongi so ita, ba tenga ba zogõmigõmi. 
1TH.5_1.6	Ba bõi mõrõmõrõ ita, si mane tánõ bõʼõ andrõ, enaʼõ si no maoso ita, si lõ maboemaboe. 
1TH.5_1.7	Si mõrõ sa, ba ba zi bongi mõrõ, ba si maboe andrõ, ba ba zi bongi maboe. 
1TH.5_1.8	Ba jaʼita, me no ba zi maʼṍchõ ita, ba bõi maboemaboe ita, taʼobaroe gõrõba famati andrõ, ba õrõba faʼomasi, ba taʼotakoela dakoela andrõ, fanõtõna fangorifi. 
1TH.5_1.9	Tenga sa ba wamatõrõ fõnoe chõda ihonogõi ita Lowalangi, ha ba wanõndra fangorifi, ba chõ Zoʼaja jaʼita, Jesoe Keriso, 
1TH.5_1.10	si no mate salahida, enaʼõ aoeri ita, fao chõnia, awõnia, he si no maoso, ba he si mõrõ ita. 
1TH.5_1.11	Andrõ faoma mifaraooe dõdõ nawõmi, ba faoma mitolo nawõmi, si mane folaoemi saʼae gõi. 
1TH.5_1.12	III. 
1TH.5_1.13	ba bõi zi lõ mifosoemange ira, ba miʼomasiʼõ sibai ira, bõrõ halõw̃õra andrõ. Bõi mifagoeagoea chõ nawõmi! 
1TH.5_1.14	Ba mafarooe dõdõmi, jaʼami ira talifoesõ, mitegoe zi lõ atoelõ foloʼõ hoekoe, mirara dõdõ zaboe tõdõ; mitolo zambõ faʼabõlõ, mibologõ dõdõmi chõra fefoe. 
1TH.5_1.15	Mifaigi, fa bõi faloecha zanoelõni si lõ sõchi awõnia si lõ sõchi; ba bõi mifamalõmalõ wangaloei folaoe si sõchi, he chõ nawõmi, ba he ba niha bõʼõ fefoe. 
1TH.5_1.16	Bõi mamalõmalõ waʼomoeso dõdõmi. 
1TH.5_1.17	Bõi aetoeʼaetoe wangandrõmi. 
1TH.5_1.18	Fefoe hadia ia, ba miʼandrõ saoha gõlõ; daʼõ sa zomasi Lowalangi, ba chõ Keriso Jesoe, ba chõmi. 
1TH.5_1.19	Bõi miboenoe Geheha andrõ. 
1TH.5_1.20	Bõi miʼositengagõ wamaʼeleʼõ andrõ. 
1TH.5_1.21	Mitandra fefoe, hadia ia, ba si sõchi, ba mihalõ chõmi. 
1TH.5_1.22	Si lõ lõchi, fefoe, hadia ia ngawalõ, ba bõi mibabaja. 
1TH.5_1.23	IV. 
1TH.5_1.25	MIʼangandrõ, salahima, jaʼami ira talifoesõ. 
1TH.5_1.26	Miʼowai dalifoesõ fefoe faʼagosa bawa niʼamoniʼõ andrõ. 
1TH.5_1.27	Oebeʼe ba hõloe ami, chõ Zoʼaja, fa mifabasoʼõ zoera andre, ba dalifoesõ fefoe. 
1TH.5_1.28	Jafaloecha ami waʼeboea dõdõ Zoʼaja jaʼita, Jesoe Keriso. 
2TH.1_1.1	I. 
2TH.1_1.2	Jafaloecha ami waʼeboea dõdõ, chõ Namada Lowalangi ba chõ Zoʼaja, Jesoe Keriso. 
2TH.1_1.3	II. 
2TH.1_1.4	Tobali masoeno ndraʼaga, ba mbanoea Lowalangi misa, ba chõmi andrõ, bõrõ waʼanaoe gõlõmi ba famatimi andrõ, ba wolohi andrõ fefoe, chõmi, ba ba wamakao andrõ, nitahami. 
2TH.1_1.5	Tandra wangoehoekoe Lowalangi andrõ daʼõ, fangoehoekoe si no atoelõ, wa tola chõmi dania mbanoea Lowalangi andrõ, daʼõ sa gõi mbõrõ, wa mitaha wamakao. 
2TH.1_1.6	Me atoelõ sa atṍ ba Lowalangi, tesoelõni wamakao ba zamakao jaʼami; 
2TH.1_1.7	ba chõmi, nifakao andrõ, ba fangokafoe dõdõ, awõma, na toʼele dania Zoʼaja, Jesoe, moroi ba zoroego, awõ malaʼika waʼabõlõnia andrõ, 
2TH.1_1.8	ba holahola galitõ, na ilaoe mbalõ ba zi lõ aboto ba dõdõ Lowalangi, ba ba zi lõ moloʼõ toeria somoeso dõdõ andrõ, chõ Zoʼaja jaʼita, Jesoe. 
2TH.1_1.9	Gõna fotoe dania ira, faʼatekiko si lõ aetoe, moroi ba mbawa Zoʼaja, ba moroi ba lachõmi waʼabõlõnia andrõ, 
2TH.1_1.10	na so ia, ba wamolachõmi jaʼia, ba niha niʼamoniʼõ andrõ chõnia, ba ba wameʼe sahõlihõli dõdõ jaʼia, ba zamati andrõ, fefoe — me no fadoehoe dõdõmi, ba wamadoehoeʼõma andrõ — na loeo daʼõ. 
2TH.1_1.11	III. 
2TH.1_1.12	enaʼõ tefolachõmi dõi Zoʼaja jaʼita andrõ, Jesoe, ba chõmi, ba enaʼõ tefolachõmi ami, ba chõnia, dali waʼeboea dõdõ Lowalangida andrõ ba faʼeboea dõdõ Zoʼaja, Jesoe Keriso.
2TH.2_1.1	I. 
2TH.2_1.2	fa bõi alio mangiwa dõdõmi, ba bõi alio tokea, he ba geheha, ba he ba daroma li, ba he ba zoera, hoelõ na jaʼaga zamaʼoheʼõ, hoelõ na no iroegi loeo Zoʼaja andrõ. 
2TH.2_1.3	Bõi ifaeloengoe ami niha, gofoe he wisa; lõʼõ sa tola lõ itõrõ oea faʼaheta andrõ, ba lõ tola lõ oroma oea niha golalõw̃a andrõ, ono waʼatekiko andrõ, 
2TH.2_1.4	si faʼoedoe andrõ, sangeboeaʼõ jaʼia, moroi ba zotõi Lowalangi ba moroi ba zotõi niʼamoniʼõ fefoe, tobali doemadao ia ba gosali Lowalangi andrõ, ba ibaliʼõ Lowalangi ia. 
2TH.2_1.5	Hadia, lõ itõrõ tõdõmi, wa no oew̃aʼõ chõmi daʼõ, me sodo chõmi na? 
2TH.2_1.6	Ba iadaʼe, ba no miʼila hadia zanaha na inõtõ waʼoromania andrõ. 
2TH.2_1.7	Noa sa abõlõ zi tobini andrõ, olalõw̃a andrõ, hatṍ sanaha andrõ, irege daʼe, niheta. 
2TH.2_1.8	Ba awena dania oroma zoʼolalõw̃a andrõ, nifakiko Zoʼaja, Jesoe, dania, Eheha mbawania andrõ, nifoefoenia dania lachõmi waʼasonia andrõ. 
2TH.2_1.9	Faʼabõlõ Zatana wamaʼaso jaʼia, oi so waʼabõlõ ba tandra ba ilaʼila faja, 
2TH.2_1.10	ba oi so wamaeloengoe horõ andrõ, ba zi tetibo andrõ, soelõ wa lõ nifonahara faʼomasi zi doehoe andrõ, fangorifira menaʼõ. 
2TH.2_1.11	Ba andrõ ifaʼoheʼõ chõra Lowalangi zabõlõ wamaeloengoe, enaʼõ fadoehoe dõdõra ba waja andrõ. 
2TH.2_1.12	enaʼõ tehoekoe fefoe zi lõ fadoehoe tõdõ ba zi doehoe andrõ, si no omasi si lõ atoelõ. 
2TH.2_1.13	II. 
2TH.2_1.14	ba nikaoninia jaʼami, toeria somoeso dõdõ andrõ chõma ba wangaloei lachõmi andrõ, chõ Zoʼaja jaʼita, Jesoe Keriso. 
2TH.2_1.15	Ba miʼabeʼeʼõ ami, jaʼami ira talifoesõ, ba bõi mibõhõli gamachoita andrõ, niʼombachaʼõ chõmi, he ba daroma li, ba he ba zoera andrõ chõma. 
2TH.2_1.16	Ba jaʼia, Soʼaja jaʼita, Jesoe Keriso ba Lowalangi, Amada, si no mangomasiʼõ jaʼita, ba si no mameʼe fondrara dõdõ chõda, si lõ aetoe, awõ wanõtõna, si sõchi, ba waʼeboea dõdõ, 
2TH.2_1.17	ba jamoerara dõdõmi ba jamoeʼaʼaroʼõ ba ngawalõ mboeaboea fefoe, ba ba ngawalõ daroma li, si sõchi. 
2TH.3_1.1	I. 
2TH.3_1.2	ba enaʼõ teʼefaʼõ ndraʼaga ba niha andrõ, si lõ tõdõ, ba si lõ sõchi; lõʼõ sa dozi mamati. 
2TH.3_1.3	Ba lõʼõ sa farõi Zoʼaja, ba jaʼia zangabeʼe jaʼami, ba irorogõ ami, itimba chõmi zi lõ sõchi andrõ. 
2TH.3_1.4	Ba madõnadõna chõmi, ba chõ Zoʼaja, miʼoʼõ niw̃aʼõma chõmi, he iadaʼe, ba he dania. 
2TH.3_1.5	Ba ja Soʼaja zamatõrõ tõdõmi ba waʼomasi Lowalangi andrõ, ba ba wanaha tõdõ andrõ, chõ Keriso.
2TH.3_1.6	II. 
2TH.3_1.7	Noa sa miʼila he wisa woloʼõ chõma; lõʼõ sa nitõrõma si lõ gõna, ba chõmi andrõ; 
2TH.3_1.8	ba lõʼõ gõi nihalõma balazo, si lõ nibeʼema bõli, noa sa erege dõdõma, ba no akao ndraʼaga, wohalõw̃õ, bongi maʼõchõ, fa bõi aboe dõdõmi chõma, ha niha ami. 
2TH.3_1.9	Tenga fa lõ tola menaʼõ, ba enaʼõ mabeʼe famaedo ndraʼaga chõmi, enaʼõ miʼoʼõ chõma. 
2TH.3_1.10	Daʼõ sa gõi niw̃aʼõma chõmi, me soga chõmi; si lõ edõna mohalõw̃õ, ba bõi jamanga gõi. 
2TH.3_1.11	Noa sa marongo, so õsa ba chõmi zi lõ sõchi boeaboea, maʼifoe lõ mohalõw̃õ, molaoe fajafaja. 
2TH.3_1.12	Ba daʼõ niw̃aʼõma ba zi manõ, ba mafarooe dõdõra, ba chõ Zoʼaja, Jesoe Keriso: enaʼõ lahonogõ ira ba halõw̃õra, ba enaʼõ laʼā gõlõra, balazora. 
2TH.3_1.13	Ba jaʼami ira talifoesõ, ba bõi atage ami wolaoe si sõchi. 
2TH.3_1.14	Ba na so zi lõ moloʼõ niw̃aʼõma andrõ, ba zoera, ba bõi olifoe ami, bõi fahoewoe ami chõnia, enaʼõ aila ia. 
2TH.3_1.15	Ba bõi hoelõ zi faʼoedoe ami chõnia, ba mitegoe ia, si mane si fatalifoesõ. 
2TH.3_1.16	III. 
2TH.3_1.17	Fangowaigoe daʼe, tangagoe zanoera, tanga Waoelo andre; daʼõ dandra ba zoeragoe fefoe, si manõ wanoeragoe. 
1TI.1_1.1	I. 
1TI.1_1.2	chõ Dimoteo andrõ, si ndroehoe nononia andrõ, ba wamati. Jafaloechaʼõ waʼeboea dõdõ ba faʼahachõ dõdõ ba faʼohahaoe dõdõ, chõ Namada Lowalangi, ba chõ Keriso Jesoe, Soʼaja jaʼita. 
1TI.1_1.3	II. 
1TI.1_1.4	ba bõi laʼoʼõ gamaedola andrõ, ba fanoetoenõ ngaʼõtõ andrõ, si lõ aetoe, famobõrõ wagoeagoeasa, moroi ba wogoenania ba wamatõrõ Lowalangi banoeania andrõ, ba wamati. 
1TI.1_1.5	Ba ba daʼõ mogoena goroisa, ba wangaʼasogõ faʼomasi, soroi ba dõdõ si no ohaoehaoe, ba ba dõdõ si lõ fategoe, ba ba wamati si lõ famini; 
1TI.1_1.6	noa sa so õsa zi no mondrõi daʼõ, solaoe hoehoeo si lõ boto. 
1TI.1_1.7	No labaliʼõ samahaõ ba goroisa ira, ba lõ saboto ba dõdõra, he niw̃aʼõra, ba he nifadoehoeʼõra. 
1TI.1_1.8	Ba no taʼila, si sõchi goroisa andrõ, na atoelõ wamogoenaʼõ niha jaʼia, 
1TI.1_1.9	na no iʼila, tenga ba zatoelõ goroisa andrõ, ha ba zolalõ, ba ba zi lõ mamondrongo li, ba ba zi no mangerogõ Lowalangi, ba ba zamazõchi horõ, ba ba zi lõ ohaoehaoe, ba ba zi lõ sõchi, ba zamoenoe ama, ba ba zamoenoe ina, ba ba zangeʼe, 
1TI.1_1.10	ba ba zohorõ, ba ba zohorõni ono matoea, ba zanagõ niha, ba ba zofajafaja, ba ba zi mõi ba hõloe ba zi lõ doehoe, ba ma hadia ia mbõʼõnia, si lõ faoedoe ba wamahaõ si ndroehoe andrõ, 
1TI.1_1.11	dali doeria somoeso dõdõ andrõ, toeria lachõmi Lowalangi sohahaoe tõdõ andrõ nibeʼe ba dangagoe. 
1TI.1_1.12	III. 
1TI.1_1.13	jaʼodo andre, sanandraw̃a fõna ba solohi ba sangosiwawõi; ba no faloechado waʼahachõ dõdõ, me lõʼõ na oeʼila watahõgõ, me oelaoe daʼõ, me lõ fadoehoe dõdõgoe na. 
1TI.1_1.14	Bo no fahõna waʼeboea dõdõ Zoʼaja jaʼita andrõ, awõ wamati ba awõ waʼomasi andrõ, ba chõ Keriso Jesoe. 
1TI.1_1.17	Ba razo zi lõ aetoe andrõ, si lõ teboelõ, si lõ oroma, Lowalangi si ha samõsa andrõ, ba nifosoemange ba nisoeno, iroegi zi lõ aetoe. Jadoehoe. 
1TI.1_1.18	IV. 
1TI.1_1.19	ba enaʼõ lõ õbõhõli wamati, ba enaʼõ lõ teboelõ wa lõ sinegoe dõdõoe chõoe; noa sa so õsa zi no manibo daʼõ, ba no taja wamatira, hoelõ zaboto awo. 
1TI.1_1.20	Jaʼia chõ ndra Himenaio Alesandro, nitooeʼõgoe ba danga Zatana, enaʼõ teʼotoeʼõ ira, fa bõi saʼae manandraw̃a. 
1TI.2_1.1	I. 
1TI.2_1.2	Mifarahoegõ razo ba salaw̃a, fefoe, enaʼõ ahono ita, ba enaʼõ lõ hadia ia, enaʼõ aʼoi so woloʼõ chõ Lowalangi, awõ waʼamoadoe. 
1TI.2_1.3	Daʼõ zi sõchi, daʼõ zomasi Lowalangi, sangorifi jaʼita, 
1TI.2_1.4	somasi na ahori teʼorifi niha, na dozi lasõndra waʼaboto ba dõdõra zi doehoe. 
1TI.2_1.7	Ba nifataro jaʼo sangombacha ba sinenge — si doehoe niw̃aʼõgoe, tenga faja — samahaõ niha baero, ba wamati ba ba zi doehoe. 
1TI.2_1.8	II. 
1TI.2_1.9	Si manõ gõi ndra alawe, ndramangehao baroe soadoe, ba jafao waʼaila ba faʼamoadoe; bõi fondrandra boe ba manimani ba noecha seboea bõli, 
1TI.2_1.10	hadia zi nangea ba ndra alawe sangoemaʼõ sangataʼoefi Lowalangi ira; boeaboea si sõchi wangehaora. 
1TI.2_1.11	Jaʼahonohono ndra alawe, wamahaõ jaʼia, jaʼaʼoi so woloʼõnia li. 
1TI.2_1.12	Lõ oetehe ba ndra alawe wamahaõ niha bõʼõ, ba he famatõrõ ira matoea, jamoehonogõ ia, 
1TI.2_1.13	Ofõna sa tefazõchi Gadamo, awena Chawa. 
1TI.2_1.14	Ba tenga Adamo nifaeloengoe, ba ira alawe nifaeloengoe, isawõ goroisa. 
1TI.2_1.15	Ba niʼorifi sa ia, ba wadono, na lõ aefa chõra wamati ba faʼomasi ba fangohaoehaoe, awõ waʼamoadoe. 
1TI.3_1.1	I. 
1TI.3_1.2	Ba satoea andrõ, ba bõi mosinegoe, bõi samodomboea donga, bõi sambõ eraʼera, ha satoeatoea, si sõchi bõwõ, sameʼemeʼe gõ dome, sangila mamahaõ. 
1TI.3_1.3	Bõi samadoemadoe toeo, ba bõi si fabagobago, ha sebolo tõdõ, si lõ fagoeagoea, si lõ omasi anaʼa; 
1TI.3_1.4	sangila mangehao, wamatõrõ soroijomonia, si so ono soloʼõ linia, si no aʼoi so faʼamoadoe. — 
1TI.3_1.5	Na so zi lõ mangila mamatõrõ soroijomonia, ba he iwisa wondrorogõ banoea Lowalangi andrõ? — 
1TI.3_1.6	Bõi si bohooe moebajagõ idanõ, fa bõi fajaw̃a ia, ba fa lõ gõna ia hoekoe andrõ, chõ Gafõcha. 
1TI.3_1.7	Ba lõ tola gõi lõ sõchi doeriania ba zi so baero andrõ, fa bõi tetandraw̃aisi ia, ba fa bõi alaoe ia ba dandraw̃a Gafõcha. 
1TI.3_1.8	II. 
1TI.3_1.9	si lõ mamõhõi si no tobini andrõ, famati andrõ, ba dõdõ si lõ sinegoe. 
1TI.3_1.10	Ba nitandraigõ gõi ira oea, ba awena tola mõi ira enoni, na lõ sinegoe. 
1TI.3_1.11	Ja si manõ gõi ndra alawe: si sõchi amoeata, bõi samõbõgõ si lõ doehoe, bõi sambõ eraʼera; si lõ farõi, gofoe hadia ia. 
1TI.3_1.12	Ba enoni andrõ, ba si ha samboea donga, sangehaogõ famatõrõ onora ba soroijomora, fefoe. 
1TI.3_1.13	Lasõndra sa chõra naha si sõchi sangehaogõ fangai halõw̃õra andrõ, ba fahõna dania chõra wa lõ aiwõ, ba wamati andrõ, ba chõ Keriso Jesoe, labeʼe. 
1TI.3_1.14	III. 
1TI.3_1.15	ba enaʼõ na õʼila, he lawisa ba nomo Lowalangi andrõ, jaʼia mbanoea Lowalangi saoeri andrõ, ehomo zi doehoe andrõ ba danedanenia. 
1TI.4_1.1	I. 
1TI.4_1.2	bõrõ wamini tõdõ zolaoe faja andrõ, si no falemba tandra ba dõdõra, 
1TI.4_1.3	sanenaw̃a fangowaloe ba femanga gõ, nifazõchi Lowalangi, ba wemanga jaʼia, na fao wangandrõ saoha gõlõ, ba zamati andrõ, si no aboto ba dõdõ si doehoe. 
1TI.4_1.4	Si sõchi sa fefoe nifazõchi Lowalangi, ba lõ hadia ia nitimba, na fao wangandrõ saoha gõlõ, ba wangogoenaʼõ jaʼia; 
1TI.4_1.5	ba daroma li Lowalangi ba ba wangandrõ teʼamoniʼõ saʼae ia.
1TI.4_1.6	II. 
1TI.4_1.7	Ba bõi tehe gamaedola si lõ boto andrõ, fajafaja andrõ; 
1TI.4_1.9	Si ndroehoe daroma li andrõ, ba no si nangea tafonaha manõ. 
1TI.4_1.10	Ba daʼõ sa maʼeregeisi dõdõma, ba fasõndraga, me no madõnadõna chõ Lowalangi saoeri andrõ, sangorifi niha fefoe, ba ofõna zamati andrõ. 
1TI.4_1.11	Daʼõ w̃aʼõ chõra, ba ba daʼõ fahaõ ira.
1TI.4_1.12	III. 
1TI.4_1.13	Irege so ndraʼo, ba bõi bato wombaso soera, ba bõi bato wamarooe tõdõ ba famahaõ. 
1TI.4_1.14	Bõi ositengagõ gameʼela andrõ, si so ba dõdõoe, nibeʼe chõoe, ba wamaʼeleʼõ andrõ, me latoefa hõgõoe tanga satoea andrõ. 
1TI.4_1.15	Daʼõ tõrõtõrõ tõdõoe, daʼõ fatooetooe, enaʼõ oroma waʼatedooemõ, ba chõra fefoe. 
1TI.4_1.16	Faigifaigi he wisa ndraʼoegõ, ba he õwisa wamahaõ andrõ; bõi bõhõli daʼõ. Na õʼoʼõ daʼõ, ba õʼorifi ndraʼoegõ, awõ zamondrongo andrõ chõoe. 
1TI.5_1.1	I. 
1TI.5_1.2	ira alawe satoea, ba hoelõ na inaoe, ba ono alawe, ba hoelõ na talifoesõoe alawe, niʼonangegõ sibai. 
1TI.5_1.3	Lacha mbanoea andrõ, ba fosoemange, na si ndroehoe lacha mbanoea. 
1TI.5_1.4	Ba na so lacha mbanoea si so ono, ba ma maʼoewoe, ba ndramoefamaha ira oea, woloʼõ hoekoe Lowalangi, ba wondrorogõ soroijomora, ba ba wamasoelõni chõ ndra inara nitemara; daʼõ sa zomasi Lowalangi. 
1TI.5_1.5	Ba si ndroehoe lacha, si lõ olembata, ba no manõtõna chõ Lowalangi, ba lõ ibõhõi wangandrõ ba fangaloeloe bongi maʼṍchõ. 
1TI.5_1.6	Ba samorege femangamanga, ba ma hadia ia, ba no mate aoeri. 
1TI.5_1.7	Ba daʼõ goroisa, niʼombachaʼõoe, enaʼõ lõ sinegoe chõra. 
1TI.5_1.8	Ba na so zangositengagõ sahatõ chõnia, ba mendroea manõ na soroijomonia, ba no iʼosilõʼõgõ wamati, ba abõlõ walõsõchinia, moroi ba walõsõchi zi lõ mamati. 
1TI.5_1.9	Na latanõ ba zoera dõi lacha mbanoea, ba bõi ambõ õnõ ngafoeloe fache waʼatoea, si ha samboea donga fõna, ba si sõchi toeria, ba mboeaboea, 
1TI.5_1.10	na no iʼeʼeboea ndraono, na no ibeʼebeʼe gõ dome, na no isasai gahe niʼamoniʼõ andrõ, na no itolotolo zi tosasa, na no iʼaloei mboeaboea si sõchi, fefoe, hadia ia ngawalõ. 
1TI.5_1.11	Na lacha mbanoea sambõ faʼatoea, ba bõi tehe; na no mohocha ira sa, si faʼoedoe chõ Keriso, ba edõna ira mõi nihalõ, 
1TI.5_1.12	ba laloeʼi dahi andrõ, wa no farõi ira, ba nifaboeʼoe andrõ, si fõfõna. 
1TI.5_1.13	Ba fabõbõ ba daʼõ, wa lafamaha ira wangerongero lõ mohalõw̃õ, ba tenga ha fa lõ mohalõw̃õ, waʼoja gõi mbewe, lahalõ chõra zi tenga chõra, lalaoe hoeohoeo si lõ gõna. 
1TI.5_1.14	Andrõ omasido, na mõi nihalõ lacha mbanoea sambõ faʼatoea, na moʼono, na tobali samatõrõ soroijomora ira, ba na lõ lafobõrõ wanandraw̃aisi ba zi faʼoedoe andrõ; 
1TI.5_1.15	noa sa aheta õsa, laʼoʼõ Zatana. 
1TI.5_1.16	Na so zamati, ira alawe, si so lacha mbanoea, ba jamoerorogõ, ba bõi mõi noro dõdõ mbanoea, fa laʼila latolo zi ndroehoe lacha mbanoea.
1TI.5_1.17	II. 
1TI.5_1.18	Noa sa so ba zoera: ”Bõi fosareʼa mbawa gõrõbao samõbõrõ fache,” ba: ”No sinangea labeʼe loeo ba zohalõw̃õ.” 
1TI.5_1.19	Bõi tema na laʼadoegõ zatoea, na tenga daroea, ba ma datõloe zi so ba mbõrõ. 
1TI.5_1.20	Si so lalõ otoeʼõ, ba zi so sato fefoe, enaʼõ ataʼoe gõi dánõ bõʼõ. 
1TI.5_1.21	Oew̃aʼõ sibai chõoe, fõna Lowalangi, ba fõna Keriso Jesoe, ba fõna malaʼika nitoetoejoe andrõ, enaʼõ lõ olifoeʼõ daʼõ, enaʼõ lõ aõsõ õʼetoeʼõ hoekoe, ba enaʼõ lõ eboea dõdõoe zamboeana, wolaoe hadia ia, fefoe. 
1TI.5_1.22	III. 
1TI.5_1.23	Bõi saʼae ha sambalõ idanõ õbadoe, õfake sa nagoe maʼifoe, ba daloemõ andrõ, ba me asese mofõchõʼõ. 
1TI.5_1.24	So õsa niha soroma horõ, ihoelõ hoekoe, ba so gõi, ba moroi foeri. 
1TI.5_1.25	Si manõ gõi mboeaboea si sõchi andrõ, oroma, ba ba zi tenga si manõ, ba tebai sa atṍ tobini dania. 
1TI.6_1.1	I. 
1TI.6_1.2	Ba si so sochõ samati, ba bõi ndramoeʼositengagõ, me no talifoesõ; mendroea manõ sa lahaogõ wangai halõw̃õra, me no samati ba niʼomasiʼõ zogoena halõw̃õ si sõchi andrõ. Ba daʼõ fahaõ ira, ba daʼõ farooe dõdõra. 
1TI.6_1.3	II. 
1TI.6_1.4	ba si fajaw̃a daʼõ, lõ saboto ba dõdõnia hadia ia, no mofõchõ ia, niʼaloealoei dõdõ andrõ ba fagoeagoeasa wõchõnia, ba ba daʼõ toemboe dania waʼafõchõ dõdõ, ba fasosota, ba famaoedoe dõdõ, si lõ sõchi, 
1TI.6_1.5	ba fagoeagoeasa, si lõ aetoe, ba niha si no tekiko eraʼera, si no taja si doehoe, sangoemaʼõ tõdora fangaloei anaʼa woloʼõ andrõ, chõ Lowalangi. 
1TI.6_1.9	Ba sedõna mangeboea anaʼa, ba gõna fanandraigõ, ba tandraw̃a, ba oja wangisõ fajafaja ba fangisõ famaʼala, sangahanigõ niha ba waʼatekiko, ba ba waʼamate. 
1TI.6_1.10	Noa sa baja ngawalõ hadia ia zi lõ sõchi fefoe waʼomasi ganaʼa andrõ, ba no eloengoe õsa, no larõi wamati, wangaloei daʼõ, ba no oja nifobõrõra chõra faʼafõchõ. 
1TI.6_1.11	III. 
1TI.6_1.12	Laoe fasõndra, fasõndrata si sõchi andrõ, fasõndrata wamati; raʼoe waʼaoeri si lõ aetoe andrõ, ba nikaoni jaʼoegõ, ba ba nilaoemõ famadoehoeʼõ si sõchi andrõ, ba zi no ato ba mbõrõ. 
1TI.6_1.13	Oew̃aʼõ chõoe fõna Lowalangi, sangorifi fefoe hadia ia, ba fõna Keriso Jesoe, si no molaoe famadoehoeʼõ si sõchi andrõ, fõna Wondrio Filato andrõ: 
1TI.6_1.14	Oʼõ goroisa andrõ, bõi gõna hadia ia, bõi faloecha zinegoe, iroegi waʼatoʼele Zoʼaja jaʼita andrõ, Jesoe Keriso, 
1TI.6_1.15	niʼoromaʼõ Zamatõrõ andrõ dania, na inõtõnia, Samatõrõ andrõ, sohahaoe tõdõ, si ha samõsa, razo razo andrõ, ba Soʼaja sochõ, 
1TI.6_1.16	si so fa lõ mate, si ha chõnia, si so ba haga andrõ, ba zi tebai mõi niha, si lõ irai iʼila niha, ba si tebai gõi iʼila. Ja chõnia zoemange ba faʼabõlõ si lõ aetoe. Jadoehoe. 
1TI.6_1.17	Ba zi so anaʼa, ba goeli danõ andre, w̃aʼõ, bõi fajaw̃a ira, bõi ndramoedõnadõna ba ganaʼa, si lõ aro andrõ, chõ Lowalangi ndramoedõnadõna, si lõ mangambõsi chõda, wameʼe hadia ia, ba wangogoenaʼõ jaʼia; 
1TI.6_1.18	ndramoetolo nawõra, jafahõna chõra mboeaboea si sõchi, bõi atali ira, jaʼahachõ dõdõra nawõra; 
1TI.6_1.19	ba wangõhõna chõra girõgirõ danedane si sõchi, ba gõtõ dania, enaʼõ lachamõ zi ndroehoe faʼaoeri andrõ. 
1TI.6_1.20	He Timoteo! irõʼirõʼõ nibeʼe chõoe andrõ, bõi babaja hoeohoeo andrõ si lõ boto, si lõ goena andrõ, ba amadõniw̃a waʼatoeatoea faja andrõ; 
1TI.6_1.21	so õsa zi no moloʼõ daʼõ, ba no eloengoe, no larõi wamati. — Jafaloechaʼõ waʼeboea dõdõ! 
2TI.1_1.1	I. 
2TI.1_1.2	chõ Dimoteo andrõ, ono omasiõ chõnia. Jafaloechaʼõ waʼeboea dõdõ, ba faʼahachõ dõdõ, ba faʼohahaoe dõdõ, chõ Lowalangi Ama, ba chõ Keriso Jesoe, Soʼaja jaʼita! 
2TI.1_1.3	II. 
2TI.1_1.4	oi so wehoeloe dõdõgoe, enaʼõ faloechado chõoe, itõrõ tõdõgoe daw̃a hõrõoe andrõ, enaʼõ fahõna chõgoe waʼomoeso dõdõ. 
2TI.1_1.5	Me no tefasoegi ba dõdõgoe wamatimõ andrõ, si lõ famini tõdõ, si no ofõna monahia ba dõdõ gaweoe Loise ba ba dõdõ ninaoe. Oinike, ba oedõnadõna, ba dõdõoe gõi. 
2TI.1_1.6	Daʼõ mbõrõ, wa oefasoegi ba dõdõoe, enaʼõ õfadoʼõ gameʼela Lowalangi andrõ, si so ba dõdõoe, moroi ba wanoefa hõgõoe tangagoe. 
2TI.1_1.7	Tenga sa Eheha sadaʼoedaʼoe nibeʼe Lowalangi chõda, no Eheha sabõlõ, Eheha ba waʼomasi, Eheha ba wangonangegõ nibeʼenia chõda. 
2TI.1_1.8	Ba bõi aila ndraʼoegõ, wamadoehoeʼõ toeria Zoʼaja jaʼita, ba bõi ailaʼõ ba chõgoe andre, nitaha andrõ chõnia, jafao ndraʼoegõ wanaha famakao andrõ, ba doeria somoeso dõdõ andrõ, dali waʼabõlõ Lowalangi andrõ, 
2TI.1_1.9	si no mangorifi jaʼita, si no mogaoni jaʼita, fogaoni niʼamoniʼõ; tenga dali mboeaboeada, dali nihonogõl dõdõnia, ba faʼeboea dõdõ andrõ, si no faloecha ita, ba chõ Keriso Jesoe, fõna ngaʼõtõ danõ andrõ, 
2TI.1_1.10	nifaʼeleʼõ iadaʼe, ba waʼatoʼele zangorifi jaʼita andrõ, Keriso Jesoe, si no mamakiko faʼamate andrõ, ba si no mangasogõ faʼaoeri ba fa lõ tekiko, moroi ba doeria somoeso dõdõ andrõ, 
2TI.1_1.11	ba nifataro jaʼo sangombacha ba sinenge ba samahaõ. 
2TI.1_1.12	Daʼõ gõi mbõrõ, wa oetaõgõ zi mane daʼõ, ba lõʼõ sa aila ndraʼo ba chõnia; noa sa oeʼila ha chõ mamati ndraʼo, ba no fadoehoe dõdõgoe, abõlõ ia, tola iʼirõʼõ chõgoe nibeʼe ba dangagoe andrõ, iroegi loeo safoeria andrõ dania. 
2TI.1_1.13	Oʼõ doelada wamahaõ si ndroehoe andrõ, nirongooe chõgoe, ba wamati, ba ba waʼomasi ba chõ Keriso Jesoe. 
2TI.1_1.14	Irõʼirõʼõ nibeʼe chõoe andrõ, si sõchi andrõ, jamoetoloʼõ Eheha niʼamoniʼõ andrõ, sonahia ba dõdõda. 
2TI.1_1.15	III. 
2TI.1_1.16	Jamoehachõsi tõdõ Soʼaja zoroijomo Gonesiforo andrõ, fefoe, me no asese iʼokafoei dõdõgoe, ba lõ saila ia ba rategoe andre. 
2TI.1_1.17	Me mõi ia ba Roma, ba no iforege wangaloei jaʼo, ba no isõndra ndraʼo. 
2TI.1_1.18	Jamoetolo ia Soʼaja, enaʼõ faloecha ia waʼahachõ dõdõ chõ Zoʼaja, na loeo safoeria andrõ dania; ba ha waʼeboea wanolonia ba Nefeso, ba no jaʼoegõ zabõlõ mangila. 
2TI.2_1.1	I. 
2TI.2_1.2	Ba hadia nirongooe chõgoe, ba zi no ato ba mbõrõ, daʼõ faʼema ba niha si lõ farõi, si tola mamahaõ dania niha bõʼõ gõi. 
2TI.2_1.3	Jafao ndraʼoegõ wanaha famakao, amaedola zi mõi manoewõ, awõ Keriso Jesoe, si sõchi. 
2TI.2_1.4	Fefoe, ha niha zi mõi manoewõ, ba lõ ihalõ rõrõnia wangaloei balazo, afoenia iʼomasiʼõ ia solohe jaʼia andrõ. 
2TI.2_1.6	Daʼõ zi fõfõna mangogoenaʼõ boea nowi, sonowi andrõ, sohalõw̃õ. 
2TI.2_1.7	Tanõ ba dõdõoe hadia niw̃aʼõgoe; ibotochi sa dania ba dõdõoe Soʼaja, fefoe hadia ia. 
2TI.2_1.8	Tõrõtõrõ tõdõoe Jesoe Keriso, nisoesoegi moroi ba ngai zi mate, maʼoewoe Dawido andrõ, dali doeria somoeso dõdõ andrõ chõgoe; 
2TI.2_1.9	daʼõ mbõrõ, wa oetaha wamakao, irege rate andrõ, hoelõ zamaroechoe; ba lõʼõ sa moefesoe daroma li Lowalangi andrõ. 
2TI.2_1.10	Andrõ oetaha fefoe, hadia ia, bõrõ nitoetoejoe andrõ, enaʼõ lachamõ gõi wangorifi andrõ, ba chõ Keriso Jesoe, awõ lachõmi andrõ, si lõ aetoe. 
2TI.2_1.11	Si ndroehoe daroma li andrõ: na no fao ita ba waʼamate, ba fao gõi ita ba waʼaoeri; 
2TI.2_1.12	na tataha wamakao, ba awõ gõi ita dania, ba waʼasalaw̃a; na jaʼita mangosilõʼõgõ, ba jaʼia gõi mangosilõʼõgõ jaʼita dania; 
2TI.2_1.13	na farõi ita, ba lõʼõ sa farõi ia; tebai sa iʼosilõʼõgõ ia. 
2TI.2_1.14	II. 
2TI.2_1.15	Forege wangaloei, enaʼõ si nangea chõ Lowalangi ndraʼoegõ, sohalõw̃õ si lõ aiwõ, sangehaogõ fangogoenaʼõ taroma li si doehoe andrõ. 
2TI.2_1.16	Timba wamachai mbewe andrõ, si lõ boto; tedooedooe manõ sa chõra, wa lõ laʼoʼõ chõ Lowalangi. 
2TI.2_1.17	ba manananana dania lira andrõ, hoelõ mbooe aoeri. Jaʼia ndra Himenaio Fileto, 
2TI.2_1.18	si no eloengoe, si no mondrõi si doehoe, wangoemaʼõ no aefa wemaoso zi mate andrõ, ba so õsa nifawoekara famati. 
2TI.2_1.20	Ba ba nomo seboea ba tenga ha gamagama balaki ba gamagama firõ, so sa gõi gamagama eoe ba gamagama tanõ, ba nifake ba zoadoe õsa, ba ba zi lõ moadoe õsa. 
2TI.2_1.21	Ba na so zi no mangeheta jaʼia ba zi manõ, ba fakake ba zoadoe ia dania, niʼamoniʼõ, ba sogoena ba zochõ omo, nihaogõ, ba ngawalõ mboeaboea si sõchi, fefoe. 
2TI.2_1.22	III. 
2TI.2_1.23	IV. 
2TI.2_1.24	Ba enoni Zoʼaja, ba bõi jafasoso, jamoehaogõ linia, ba niha fefoe, jaʼenahõi wamahaõnia, jaʼebolo dõdõnia ba niha si lõ sõchi, 
2TI.2_1.25	jamoehaogõhaogõ wanegoe samadaõ andrõ, ma atõ ibeʼe chõra Lowalangi wamalalini eraʼera, fa aboto ba dõdõra zi doehoe. 
2TI.2_1.26	fa tokea ira, ba wangefaʼõ jaʼira ba dandraw̃a Gafõcha andrõ, si no mamaʼala jaʼira, ba woloʼõ nilaoe dõdõnia andrõ. 
2TI.3_1.1	I. 
2TI.3_1.2	Amoeata niha ba daʼõ, ba ha tána chõra laʼaloei, somasi anaʼa ira, ba sanoeno jaʼira, ba si fajaw̃a, ba sanandraw̃a, ba si lõ mamondrongo li ndra amara, ba si tebai mangandrõ saoha gõlõ, ba sangoʼaja Lowalangi, 
2TI.3_1.3	ba si lõ mangomasiʼõ awõra, ba si farõi, ba samõbõgõ si lõ doehoe, ba solaoelaoe manõ hadia ia, ba si tebai ahono, ba si lõ omasi si sõchi, 
2TI.3_1.4	ba si manga mbõli, ba si lõ tõdõ, ba seboea hocha, ba somasi isõʼisõ dõdõra, moroi ba waʼomasira Lowalangi; 
2TI.3_1.5	hoelõ soloʼõ chõ Lowalangi ira, wamaigida, ba no sangosilõʼõgõ faʼabõlõ woloʼõ andrõ. Ba jaʼoegõ erogõ niha si manõ. 
2TI.3_1.6	Oi jaʼira sa zanõrõi omo, ba wondrõnisi ira alawe, si no fahõna horõ, soloʼõ manõ fangisõ dõdõra, ha waʼoja ngawalõ, 
2TI.3_1.7	si lõ mamalõmalõ wamahaõ jaʼira, ba si tebai mogamõ faʼaboto ba dõdõra zi doehoe. 
2TI.3_1.8	Ba hoelõ si mane famadaõ ndra Jane Jambere andrõ chõ Moze, si manõ gõi wamadaõ daʼõ no mege si doehoe. Niha si no fakoejoe tõdõ, si lõ aro famati andrõ. 
2TI.3_1.9	Ba lõʼõ sa atõ ara wolaoera andrõ, oroma sa dania ba niha fefoe, wa si lõ tõdõ ira, si mane ba chõra andrõ fõna gõi. 
2TI.3_1.10	Ba jaʼoegõ, ba no õʼoʼõ chõgoe, ba wamahaõ andrõ, ba ba gamoeata, ba ba nilaoe dõdõ, ba ba wamati, ba ba waʼebolo dõdõ andrõ, ba ba waʼomasi, ba ba wanaha tõdõ, 
2TI.3_1.11	ba wolohi andrõ, ba ba wamakao andrõ, si no gõna ndraʼo, ba Gandriochia ba ba Nikonia ba ba Lisitera; no oetaõgõ wolohi si manõ, ba no iʼefaʼõ ndraʼo Soʼaja, ba daʼõ fefoe. 
2TI.3_1.13	Ba ba niha si lõ sõchi, samowõhõ niha bõʼõ, ba tedooedooe manõ walõsõchi, lafaeloengoe niha bõʼõ, ba nifaeloengoe gõi ira.
2TI.3_1.14	II. 
2TI.3_1.15	awõ wa no õʼila zoera niʼamoniʼõ andrõ, iʼotarai iraono ndraʼoegõ, sangila mangatoeatoeaʼõ jaʼoegõ, ba wangaloei fangorifi ba mbanoea foeri andrõ, soroi ba wamati andrõ, chõ Keriso Jesoe. 
2TI.4_1.1	I. 
2TI.4_1.2	Ombachaʼõ daroma li, bõi boelõʼõgõ, he baw̃a, ba he tenga baw̃a, otoeʼõ ira, farooe dõdõra, ba fetaʼoe ira, ba jaʼaʼoi so waʼebolo dõdõoe, awõ wamahaõ, 
2TI.4_1.3	Iroegi sa dania baw̃a, si tebai lataha wamahaõ si ndroehoe andrõ, ba lahõna dania chõra zamahaõ somasi ira, si maoso mbõrõ dalingara, 
2TI.4_1.4	ba laʼerogõ zi doehoe, lõ lafondrondrongo, ba laʼotahõgõ wajafaja andrõ. 
2TI.4_1.5	Ba jaʼoegõ andrõ, ba bõi fawoeka dõdõoe, gofoe hadia ia ngawalõ, taha wamakao, halõ halõw̃õoe, halõw̃õ zangombacha toeria somoeso dõdõ andrõ; foʼahonoa nibajabajaoe andrõ, 
2TI.4_1.6	II. 
2TI.4_1.9	III. 
2TI.4_1.10	Noa sa irõido Dema andrõ, me no omasi ia gõtõ daʼe, ba no mõi ia ba Desalonika; Kereke andrõ, ba no mõi ba Galatia, ba Tito, ba no isaw̃a Dalamatia; 
2TI.4_1.11	ha Loeka nawõgoe; ohe awõoe Mareko andrõ, mogoena sa ia chõgoe, ngoningonigoe. 
2TI.4_1.12	Tichiko andrõ, ba no oefatenge ba Nefeso. 
2TI.4_1.13	Baroe seboea andrõ, nirõigoe ba Deroa, chõ Garafo, ohe, na mõiʼõ ba daʼe, ba soera andrõ, ofõna goeli geoe andrõ. 
2TI.4_1.14	No oja ilaoe chõgoe zi lõ sõchi Alesandro, siamboe andrõ; isoelõni dania chõnia Soʼaja mboeaboeania andrõ; 
2TI.4_1.15	ba jaʼoegõ gõi , angelama chõnia; noa sa iforege wamadaõ niw̃aʼõma andrõ. 
2TI.4_1.16	Me tesechegõ ndraʼo, si fõfõna andrõ, ba samõsa lõ sangoʼawõgõ jaʼo, noa sa ahori larõi ndraʼo; bõi jatebeʼe õmõra! 
2TI.4_1.17	Ba no faʼawõ chõgoe Zoʼaja, ba no iʼabõlõʼõ ndraʼodo, enaʼõ oeʼasiwai wangombacha andrõ, ba enaʼõ larongo fefoe soi; ba no teʼefaʼõ ndraʼo ba mbawa zingo. 
2TI.4_1.18	Ba iʼefaʼõ dania ndraʼo Soʼaja, ba nifachai dõdõ andrõ, si lõ sõchi, fefoe, ba iʼorifi ndraʼo, iʼohedo ba mbanoeania andrõ, ba zoroego. Ja chõnia lachõmi, gõtõgõtõ waʼara! Jadoehoe. 
2TI.4_1.19	IV. 
2TI.4_1.20	No torõi ba Gorindro Geraso; Terofimo andrõ, ba no oerõi ba Mileti, mofõchõ. 
2TI.4_1.21	Taʼitaʼi weʼamõi, fatoea lõ baw̃a deoe. Laʼowai ndraʼoegõ ira Oiboelo Foedeo ba Lino ba Kalaoedia ba talifoesõ andrõ, fefoe. 
2TI.4_1.22	Ja awõ dõdõoe Zoʼaja! Jafaloecha ami waʼeboea dõdõ! 
TIT.1_1.1	I. 
TIT.1_1.2	bõrõ wanõtõna andrõ, fanõtõna faʼaoeri si lõ aetoe andrõ, nifaboeʼoe Lowalangi, si lõ mofaja, fõna gõtõ danõ andre. 
TIT.1_1.3	Ba noa sa ifaʼeleʼõ daroma linia, me inõtõnia, ba wangombacha andrõ, nibeʼe ba dangagoe, dali goroisa Lowalangi andrõ, sangorifi jaʼita. 
TIT.1_1.4	Chõ Dito andrõ, si ndroehoe nonogoe, dali wa no faoma wamati. Jafaloechaʼõ waʼeboea dõdõ ba faʼohahaoe dõdõ, chõ Lowalangi Ama, ba chõ Keriso Jesoe, sangorifi jaʼita andrõ. 
TIT.1_1.5	II. 
TIT.1_1.6	na so zi lõ sinegoe, si ha samboea donga, si so ono samati, si lõ toeria waʼasilõjaw̃a, ba he toeria wa lõ moloʼõ li. 
TIT.1_1.7	Sanaro andrõ sa, ba lõ tola mosinegoe, ja si mane satoea zangai halõw̃õ, chõ Lowalangi, bõi sameʼe manõ ba nichoi dõdõnia hadia ia, ba bõi si ono wõnoetõ, ba bõi samadoemadoe toeo, ba bõi si fabagobago, ba bõi sangaloei anaʼa si lõ atoelõ; 
TIT.1_1.8	ha sameʼemeʼe gõ dome, somasi si sõchi, satoeatoea, satoelõ tõdõ, sohaoehaoe, si hõndrõgõ si lõ sõchi; 
TIT.1_1.9	si lõ mamõhõi taroma li si ndroehoe andrõ, si faoedoe ba wamahaõ andrõ, enaʼõ faoma iʼila, he famarooe tõdõ, ba wamahaõ si ndroehoe andrõ, ba he famadoehoeʼõ tõdõ zamadaõ andrõ. 
TIT.1_1.10	III. 
TIT.1_1.11	Nifaʼafoe bawa daʼõ; jaʼira zamakoejoe niha, so, ba samba omo manõ, ba wamahaõ si lõ tola andrõ, chõra, wangaloei anaʼa si lõ sõchi. 
TIT.1_1.12	No iw̃aʼõ samaʼeleʼõ chõra, oi jaʼira, imane: ”Sofaja manõ Ndrawa Gereta andrõ, oetoe ndroeʼoe safaito, sedõna manõ mangamanga lõ halõw̃õ.” 
TIT.1_1.13	Ba si ndroehoe niw̃aʼõnia andrõ, ba andrõ abeʼeʼõ wangotoeʼõ jaʼira, enaʼõ atoelõ wamatira; 
TIT.1_1.14	ba bõi ndramoeʼoʼõ wajafaja niha Jehoeda andrõ, ba amachoita niha sangerogõ si doehoe. 
TIT.1_1.15	Ba zohaoehaoe tõdõ, ba lõ hadia ia zalacha, ba ba zi raʼiraʼiõ, ba ba zi lõ mamati, ba oi salacha manõ, fefoe, hadia ia; noa sa modaʼi geraʼerara, ba he tõdõra. 
TIT.1_1.16	Law̃aʼõ sa, no aboto ba dõdõra Lowalangi, ba ba mboeaboeara, ba laʼosilõʼõgõ ia; niʼogorofi ira, si lõ mamondrongo li, ba si tebai ba mboeaboea si sõchi andrõ fefoe. 
TIT.2_1.1	I. 
TIT.2_1.2	enaʼõ, bõi sambõ eraʼera ndra matoea satoea andrõ, enaʼõ si sõchi amoeata ira, satoeatoea, enaʼõ atoelõ wamati, awõ waʼomasi, awõ wanaha tõdõ andrõ. 
TIT.2_1.3	Ba si manõ ndra alawe satoea, ba gamoeatara, enaʼõ soadoe ba niʼamoniʼõ andrõ, bõi samõbõgõ si lõ doehoe, bõi samorege famadoe toeo, enaʼõ samahaõ ba zi sõchi, 
TIT.2_1.4	enaʼõ lafamaha zawena moehalõ, ba wangomasiʼõ ira matoeara ba onora; 
TIT.2_1.5	lafamaha, enaʼõ atoeatoea ba ohaoehaoe, enaʼõ lahaogõ halõw̃õra baomora, ba enaʼõ laʼoʼõ li ndra matoeara, fa bõi tetandraw̃aisi daroma li Lowalangi andrõ. 
TIT.2_1.6	Si manõ gõi ba nono matoea: õfarooe dõdõra, enaʼõ atoeatoea. 
TIT.2_1.7	Fefoe hadia ia, ba beʼe doemadoema ndraʼoegõ, ba mboeaboea si sõchi, ba ba wamahaõ, ba bõi fabaja zi lõ gõna, jamoadoe, 
TIT.2_1.8	fehede satoelõ wehedeoe, si lõ sinegoe, enaʼõ aila zi faʼoedoe andrõ, na tebai ibõbõgõ chõda zi lõ sõchi. 
TIT.2_1.9	Sawoejoe andrõ, ba farooe dõdõ, enaʼõ laʼoʼõ li zochõ jaʼira: enaʼõ lafaigi zomasi zochõ, fefoe, hadia ia, bõi ndramamadaõ, 
TIT.2_1.10	bõi managõ, enaʼõ aʼoi so wa lõ farõi ira, si sõchi, enaʼõ motoeria lala Lowalangi, sangorifi jaʼita ba chõra andrõ, fefoe, labeʼe.
TIT.2_1.11	II. 
TIT.2_1.15	Daʼõ ombachaʼõ, ba farooe dõdõra, ba oigõ dõdõoe wangotoeʼõ. Bõi jamoeʼositengagõ ndraʼoegõ niha, ha niha ia. 
TIT.3_1.1	I. 
TIT.3_1.2	Bõi latandraw̃aisi niha, ha niha ia, bõi fasosososo, enaʼõ lahaogõhaogõ, enaʼõ oroma, wa no aʼoi so waʼebolo dõdõra, ba niha fefoe. 
TIT.3_1.3	Jaʼita gõi fõna, ba noa sa si lõ tõdõ, ba si lõ moloʼõ li, ba si no eloengoe, ba sawoejoe wangisõ andrõ, ba sawoejoe zomasi dõdõ andrõ, si no oja ngawalõ; no tatõrõ lala si lõ sõchi, awõ lala waʼafõchõ dõdõ; no niʼogorofi ita, ba no faoma fatioe dõdõda chõ nawõda. 
TIT.3_1.4	Ba me no toʼele waʼasõchi dõdõ Lowalangi, sangorifi jaʼita, awõ waʼomasinia niha, 
TIT.3_1.7	enaʼõ satoelõ ita, iw̃aʼõ Lowalangi, moroi ba waʼeboea dõdõnia, ba tõtõnafõda gondrõita andrõ, faʼaoeri si lõ aetoe. 
TIT.3_1.8	Si ndroehoe daroma li andrõ, ba omasi ndraʼo, na õfadoehoeʼõ sibai daʼõ, enaʼõ owõlõʼõlõ zi no mamati ba Lowalangi, wamaloea boeaboea si sõchi. Daʼõ zi sõchi, ba daʼõ zogoena ba niha. 
TIT.3_1.9	II. 
TIT.3_1.10	Na so zi fasamboea famahaõ, ba bõhõli, na no õtenaw̃a ia, irege mendroea, 
TIT.3_1.11	jaʼaboto ba dõdõoe, wa no tefoejoe dõdõ zi manõ, awõ wa samazõchi horõ ia, awõ wa jaʼia zangoehoekoe jaʼia. 
TIT.3_1.12	III. 
TIT.3_1.13	Tolo Zena andrõ, sangila amachoita, ba Afolo andrõ, wamaʼanõ jaʼira, ba wofanõ, haogõ, fa bõi ambõ chõra hadia ia. 
TIT.3_1.14	Ba ndramoefamaha gõi ira banoeada, wanolo niha bõʼõ ba zogoena, ndramoehaogõ, fa bõi si lõ boeaboea si sõchi ira. — 
TIT.3_1.15	Laʼowai ndraʼoegõ awõgoe andre fefoe. Owai fefoe zomasi jaʼita, ba wamati. Jafaloecha ami fefoe waʼeboea dõdõ! 
PHM.1_1.1	I. 
PHM.1_1.2	ba chõ Gafia, talifoesõ alawe andrõ, ba chõ Garichifo, awõma andrõ, ba wasõndrata, ba ba mbanoea andrõ, jomo chõoe. 
PHM.1_1.3	Jafaloecha ami waʼeboea dõdõ ba faʼohahaoe dõdõ, chõ Namada Lowalangi, ba chõ Jesoe Keriso, Soʼaja jaʼita! 
PHM.1_1.4	II. 
PHM.1_1.5	bõrõ me oerongo waʼomasioe andrõ, ba famati andrõ chõoe, chõ Zoʼaja, Jesoe, ba ba niʼamoniʼõ andrõ, fefoe; 
PHM.1_1.6	enaʼõ abõlõ waʼawõsa andrõ ba wamatimõ, ba wamotochi ba dõdõoe fefoe hadia ia zi sõchi, ba chõda, chõ Keriso. 
PHM.1_1.7	Noa sa abõlõ waʼomoeso dõdõgoe, ba fondrara dõdõgoe, ba waʼomasioe andrõ, me no teʼokafoei dõdõ niʼamoniʼõ andrõ, ba chõmõ, jaʼoegõ talifoesõ.
PHM.1_1.8	III. 
PHM.1_1.9	Faoelo satoea andre, ba nikoeroe gõi iadaʼe, chõ Keriso Jesoe, 
PHM.1_1.10	oeʼandrõ chõoe, ba chõ nonogoe andrõ, nisõndragoe onogoe, ba goeroenga andre, Onesimo (”sogoena”) andrõ, 
PHM.1_1.11	si no si lõ goena chõoe fõna, ba sogoena iadaʼe, he chõoe, ba he chõgoe. 
PHM.1_1.12	Oefatenge ia mangawoeli; tõdõgoe nifatengegoe. 
PHM.1_1.13	Oetaha ia menaʼõ chõgoe, enaʼõ ngoningonigoe ia, salahioe, ba goeroenga andre, ba doeria somoeso dõdõ andrõ. 
PHM.1_1.14	Ba lõʼõ sa edõnado oelaoe hadia ia, na lõ niteheoe, fa bõi hoelõ zaboea õlõ ndraʼoegõ, ba dolotolomõ andrõ, enaʼõ saoha gõlõ. 
PHM.1_1.15	Ma andrõ aefa ia chõoe maʼifoe, enaʼõ lõʼõ saʼae teboelõ ia chõoe, 
PHM.1_1.16	tenga saʼae sawoejoe, si tõra moroi ba zawoejoe, no talifoesõ niʼomasiʼõ, ofõna chõgoe, ba mendroea manõ na i chõoe, he botonia, ba he ba chõ Zoʼaja. 
PHM.1_1.17	Ba na belaoe ndraʼodo, õw̃aʼõ, ba tema ia, hoelõ na jaʼo menaʼõ. 
PHM.1_1.18	Ba na no teʼala ndraʼoegõ, ibeʼe mege, ba ma na so gõmõnia chõoe, ba beʼe õmõgoe. 
PHM.1_1.19	Jaʼo, Faoelo, zanoera daʼe, tangagoe: Jaʼo zamoeʼa; fa lõ oew̃aʼõ chõoe, õmõoe chõgoe ndraʼoegõ andrõ gõi. 
PHM.1_1.20	Si ndroehoe, jaʼoegõ gaʼa, enaʼõ mohare ndraʼo chõoe, ba chõ Zoʼaja! Okafoei dõdõgoe andre, ba chõ Keriso! 
PHM.1_1.21	IV. 
PHM.1_1.22	Ba endrongagõ gõi wamaigi naha chõgoe; oedõnadõna sa, tebeʼe boeala ndraʼo chõmi, bõrõ wangandrõmi andrõ. 
PHM.1_1.23	Iʼowai ndraʼoegõ Efafera, awõgoe nikoeroe andrõ, ba chõ Keriso Jesoe, 
PHM.1_1.24	ba Mareko ba Arisaro ba Dema ba Loeka, awõgoe ba halõw̃õ andrõ. 
PHM.1_1.25	Jafaloecha dõdõmi waʼeboea dõdõ Zoʼaja, Jesoe Keriso. 
HEB.1_1.1	I. 
HEB.1_1.2	II. 
HEB.1_1.3	si no haga lachõminia andrõ ba doemadoema mbotonia, sanaja fefoe hadia ia, taroma li faʼabõlõnia andrõ, ba no isõndra wangehao andrõ, fameta horõ, ba no moedadao ia ba gambõlõ waʼasalaw̃a andrõ, ba zalaw̃a jaw̃a; 
HEB.1_1.4	ba no tohoede ia moroi ba malaʼika, ndrohoendrohoe waʼatohoede dõi andrõ, nitemania, moroi ba dõira. 
HEB.1_1.5	Ha niha sa malaʼika, ba zi no irai iw̃aõ: ”Onogoe ndraʼoegõ, maʼõchṍ andre no moʼono ndraʼo jaʼoegõ?” Ba imane zoei: ”Amania ndraʼodo ba Onogoe ia.” 
HEB.1_1.6	Ba so zoei, me ifataro ba goeli danõ zi aʼa ba waʼatoemboe andrõ, ba imane: ”Ba jamangaloeloe chõnia malaʼika Lowalangi, fefoe.” 
HEB.1_1.7	Ba imane sa ba malaʼika andrõ: ”Samaliʼõ angi malaʼikania, ba samaliʼõ holahola galitõ enoninia”. 
HEB.1_1.8	Ba ba Nono andrõ, ba imane: ”Dadaomamõ, jaʼoegõ Lowalangi, ba no si lõ teboelõ, gõtõgõtõ waʼara, ba siʼo ba waʼatoelõ ziʼo zalaw̃a andrõ chõoe. 
HEB.1_1.9	No omasi ndraʼoegõ waʼatoelõ, ba no faʼoedoe ndraʼoegõ ba zi lõ atoelõ; andrõ no ibajoini ndraʼoegõ Lowalangioe, jaʼoegõ Lowalangi, fanicha faʼowoeawoea dõdõ, no ihoedeʼõ ndraʼoegõ, moroi ba nawõoe.” 
HEB.1_1.10	Ba: ”Jaʼoegõ Soʼaja zolata tanõ, ba mbõrõta, ba nifazõchi dangaoe mbanoea si jaw̃a; 
HEB.1_1.11	jaʼia, ba sadoedoe dania, ba jaʼoegõ, ba si lõ teboelõ; ba atoea dania daʼõ fefoe, timba mbaroe, 
HEB.1_1.12	ba õgõloegõ dania, hoelõ lembe, ba tobali dania, ba jaʼoegõ, ba jaʼoejaʼoegõ manõ, ba si lõ aetoe ndrõfioe.” 
HEB.1_1.13	Ba ha niha ba malaʼika, ba zi no irai iw̃aʼõ: ”Dadao ba gambõlõgoe, irege no oebeʼe danedane gaheoe zi fatioe tõdõ chõoe?” 
HEB.1_1.14	Tenga no aʼoi bechoe enoni ira, nifatenge sanolo ba zanema fangorifi andrõ dania? 
HEB.2_1.1	I. 
HEB.2_1.2	Na no aro saʼae daroma li andrõ, niʼombachaʼõ malaʼika, ba na no tesoelõni si nangea chõnia fefoe ngawalõ wanawõ, awõ ngawalõ wa lõ moloʼõ fefoe, 
HEB.2_1.3	ba he tawisa wangefaʼõ jaʼita, na taʼositengagõ wangorifi si manõ faʼeboea? nifobõrõ ba wangombacha Zoʼaja andrõ, nifadoehoeʼõ zamondrongo chõnia andrõ, chõda, 
HEB.2_1.4	nifoʼawõ famadoehoeʼõ andrõ chõ Lowalangi, ba dandra andrõ, ba ba gilaʼila, ba ba ngawalõ hadia ia waʼabõlõ, ba ba wameʼemeʼe Eheha niʼamoniʼõ andrõ, dali zomasi ia. 
HEB.2_1.5	II. 
HEB.2_1.6	Ba noa sa so zamadoehoeʼõ, samoeza, no imane: ”Hadia niha, wa itõrõ tõdõoe? ba ono niha, wa õfaigi ia? 
HEB.2_1.7	No õʼideʼideʼõ ia, si lõ ararā, tooe malaʼika; no õfotakoela ia, lachõmi ba soemange, 
HEB.2_1.8	no õbeʼe barõ gahenia fefoe, hadia ia.” Ba wameʼe barõ mbawa andrõ sa fefoe, hadia ia, ba lõ nisaigõnia, si lõ moebeʼe barõ mbawania. Ba iadaʼe, ba lõʼõ na taʼila, no moebeʼe barõ mbawania fefoe, hadia ia. 
HEB.2_1.9	Ba niʼideʼideʼõ andrõ, tooe malaʼika, si lõ ararā, Jesoe, ba taʼila, nifoʼaja lachõmi ba soemange, bõrõ wamakao andrõ, nitahania, faʼamate andrõ, enaʼõ itandra waʼamate, salahi niha fefoe, balazi waʼeboea dõdõ Lowalangi. 
HEB.2_1.10	Daʼõ sa zi nangea chõnia, si no bõrõ hadia ia, fefoe, ba zoroi fefoe, hadia ia, me ato ndraono iʼohe ba lachõmi: ba wamakao ifoʼahonoa solohe jaʼira ba wangorifi andrõ. 
HEB.2_1.11	III. 
HEB.2_1.12	imane: ”Oeʼombachaʼõ dõimõ ba dalifoesõgoe andrõ, ba zowoelo banoea oesoeno ndraʼoegõ.” 
HEB.2_1.13	Ba imane zoei: ”Sanõtõna chõnia dania ndraʼodo.” Ba so zoei, ba imane: ”Hiza, jaʼo ba iraono andrõ, nibeʼe Lowalangi chõgoe.” 
HEB.2_1.14	Ba me no õsi niha gõi nõsi ndraono, ba no itema gõi dána chõnia daʼõ, no fachilichili, enaʼõ ifakiko ba waʼamate andrõ zi so faʼabõlõ waʼamate. Afõcha andrõ; 
HEB.2_1.15	ba enaʼõ iʼefaʼõ zi no sawoejoe, sagõtõ jaʼira, ba waʼataʼoera waʼamate andrõ. 
HEB.2_1.16	Tenga sa atṍ malaʼika nitolonia, no maʼoewoe Gaberahamo andrõ itolo. 
HEB.2_1.18	Ndrohoendrohoe zi no itaha famakao sa, si no tetandraigõ ia, ba iʼila itolo nitandraigõ andrõ. 
HEB.3_1.1	I. 
HEB.3_1.2	si lõ farõi andrõ, chõ zamataro jaʼia, si mane Moze gõi, jomo chõnia fefoe. 
HEB.3_1.3	Eboea sa dána chõnia lachõmi, moroi chõ Moze, ndrohoendrohoe waʼatohoede waʼeboea zotomo, moroi ba waʼeboea nomo. 
HEB.3_1.4	Fefoe nomo sa, ba so zotomo, ba samazõchi fefoe, hadia ia, ba jaʼia Lowalangi. 
HEB.3_1.5	Ba Moze, ba si lõ farõi sa, jomo chõnia fefoe, enoni ia, ba wamadoehoeʼõ niʼombachaʼõ dania. 
HEB.3_1.6	Ba Keriso, ba no Ono, ba nomonia; ba omonia ita, na lõ tabõhõli wa lõ mangiwa, awõ doeriada andrõ, ba wanõtõna iroegi gamozoea; na taʼaroʼõ chõda. 
HEB.3_1.7	II. 
HEB.3_1.8	ba bõi miʼabeʼeʼõ dõdõmi, si mane ba waʼabao dõdõ andrõ, me loeo wanandraigõ andrõ, ba danõ si mate, 
HEB.3_1.9	me latandraigõ ndraʼo ira toeami, wombaja jaʼo, banoa saʼae laʼila nilaoegoe, õfa woeloe fache waʼara; 
HEB.3_1.10	andrõ mofõnoe ndraʼo, ba niha andrõ, ba oemane: Lõ mamalõmalõ waʼeloengoe dõdõra; ba lõ aboto ba dõdõra lalagoe andrõ, 
HEB.3_1.11	tobali fahõloe ndraʼo, ba wõnoegoe andrõ, oemane: Bõi jalachamõ wolombase andrõ, chõgoe.” 
HEB.3_1.12	Mifaigi, jaʼami ira talifoesõ, bõi jatesõndra ba chõmi, ha niha ia, si so tõdõ si lõ sõchi, tõdõ ba wa lõ mamati, ba wangerogõ Lowalangi saoeri; 
HEB.3_1.13	faoma mifarooe dõdõ nawõmi, ero maʼṍchõ, gõtõ wa law̃aʼõ ”maʼõchṍ andre,” fa bõi tesõndra ba chõmi, ha niha ia, niʼabeʼeʼõ tõdõ, ba walimosa horõ andrõ. 
HEB.3_1.14	Noa sa tobali awõ Keriso ita, na lõʼõ sa atṍ tabõhõli mbõrõta wa fadoehoe dõdõ andrõ, iroegi gamozoea, na taʼaroʼõ chõda. 
HEB.3_1.15	Na no moew̃aʼõ: ”Maʼõchṍ andre, na mirongo linia, ba bõi miʼabeʼeʼõ dõdõmi, si mane ba waʼabao dõdõ andrõ,” — 
HEB.3_1.16	ba ha niha ira, samondrongo, sabao tõdõ andrõ? Tenga dozi ira, si otarai danõ Miseraji, niʼoloiʼõ Moze? 
HEB.3_1.17	Ba ha chõ mofõnoe ia, si õfa woeloe fache andrõ? Hadia, tenga ba zanao horõ andrõ? botora, ba no adoedoe ba danõ si mate. 
HEB.3_1.18	Ba ha chõ tetandrõsaigõ, me fahõloe ia, bõi jalachamõ wolombase andrõ chõnia, na tenga ba zi lõ moloʼõ andrõ? 
HEB.3_1.19	Ba no taʼila, wa tebai lachamõ, bõrõ wa lõ mamati. 
HEB.4_1.1	I. 
HEB.4_1.2	Noa sa moeʼombachaʼõ chõda gõi, si mane chõra, ba ba chõra, ba lõ sonahia daroma li wangombacha andrõ, me lõ si tefabõbõ ba zamondrongo andrõ, ba wamati. 
HEB.4_1.3	Sogamõ folombase andrõ sa ita, jaʼita samati, si mane niw̃aʼõnia: ”Tobali fahõloe ndraʼo, ba wõnoegoe andrõ, oemane: Bõi jalachamõ wolombase andrõ chõgoe,” he w̃aʼae no awai nilaoe andrõ, iʼotarai wamazõchi danõʼa andrõ. 
HEB.4_1.4	Noa sa itõrõ linia, samoeza, loeo si fitoe andrõ, no imane: ”Ba molombase Lowalangi, ba loeo si fitoe andrõ, me no awai nilaoenia fefoe.” 
HEB.4_1.5	Ba imane zoei ba daʼe: ”Bõi jalachamõ wolombase andrõ chõgoe!” 
HEB.4_1.6	Ba me so sa na dania, lachamõ ia õsa, ba me lõ nichamõ nitoeriagõ jaia, si fõfõna, ba wa lõ moloʼõ, 
HEB.4_1.7	ba ifoeli iʼõtõ mbongi: ”maʼõchṍ,” Dawido zamaʼema linia, me no si manõ waʼara gotaloea, si mane niw̃aʼõ mege: ”Maʼõchṍ andre, na mirongo linia, ba bõi miʼabeʼeʼõ dõdõmi.” 
HEB.4_1.8	Na Josoea sa menaʼõ zolohe jaʼira ba wolombase, ba lõ itõrõ enaʼõ linia loeo bõʼõ, foeri daʼõ no mege. 
HEB.4_1.9	Tobali so na sa dania wolombase mbanoea Lowalangi andrõ, folombase ba loeo sabato. 
HEB.4_1.10	Si no mogamõ folombase chõnia sa, ba molombase gõi, na awai halõw̃õnia, si mane Lowalangi, me no awai halõw̃õnia. 
HEB.4_1.11	Ba dataforege, ba wogamõ folombase andrõ, enaʼõ lõ faloecha so zalaoe, ha niha ia, woloʼõ famaedo andrõ, ba wa lõ moloʼõ. 
HEB.4_1.12	II. 
HEB.4_1.13	ba lõ hadia ia, nifazõchi Lowalangi, si tobini fõnania, fefoe, hadia ia, ba lõ baloebaloe, no moebokai, ba wamaigi zanofoenofoe chõda andrõ. 
HEB.4_1.14	III. 
HEB.5_1.1	I. 
HEB.5_1.2	si no mangila ndrohoendrohoe wamologõ tõdõnia, ba zi lõ mangila watahõgõ, ba ba zeloengoe, me jaʼia gõi zi no faloechaloecha faʼambõ faʼabõlõ. 
HEB.5_1.3	Ba me bõrõ daʼõ, wa lõ tola lõ ibeʼe zoemange, ba chõnia gõi, si mane ba zato, fameta horõ. 
HEB.5_1.4	Ba lõ iraʼoe chõnia waʼeboea andrõ niha, ha nikaoni Lowalangi, si mane Aʼaroni andrõ gõi 
HEB.5_1.5	Si manõ gõi Keriso, lõ niʼeboeaʼõnia jaʼia, ba weʼamõi ere seboea, ha sangoemaʼõ chõnia: ”Onogoe ndraʼoegõ, maʼõchṍ andre no moʼono ndraʼo jaʼoegõ.” 
HEB.5_1.6	Si mane niw̃aʼõnia, si samoeza gõi: ”Ere ndraʼoegõ, iroegi zi lõ aetoe, dali gamoeata Melechisede andrõ.” 
HEB.5_1.7	Me loeo niha ia, ba no iʼohe wangandrõ, awõ wakaosa, chõ zangila mangefaʼõ jaʼia ba waʼamate, no fao weʼaoʼao sabõlõbõlõ, ba taw̃a hõrõ, ba no moefondrondrongo linia, ba no moeʼefaʼõ ia ba waʼataʼoe andrõ. 
HEB.5_1.8	Ba he w̃aʼae Ono ia, ba no itamaha ia ba woloʼõ, ba wamakao andrõ, nitaõgõnia; 
HEB.5_1.9	no moefoʼahonoa ia, ba no tobali bõrõ wangorifi ba mbanoea foeri ia, ba zamondrongo linia, fefoe, 
HEB.5_1.10	nifotõi Lowalangi ere seboea, dali gamoeata Melechisede andrõ. 
HEB.5_1.11	II. 
HEB.5_1.12	Samahaõ saʼae ami enaʼõ, me no ara, ba tobali mogoena chõmi lafahaõ zoei ami, ba wamobõrõ daroma li Lowalangi andrõ, ba tobali mogoena chõmi zoesoe, ba tenga õ sabeʼe; 
HEB.5_1.13	ba ha niha zamadoe soesoe, ba lõ iʼila watahõgõ hoehoeo satoelõ andrõ, me no iraono ia. 
HEB.5_1.14	Ba ba zi no moʼahonoa, ba õ sabeʼe nibeʼe, ba zi no mamamaha jaʼira, si no toʼõlõ tõdõ, ba wamaehoesi hadia zatoelõ, hadia zi lõ atoelõ. 
HEB.6_1.1	I. 
HEB.6_1.2	ba famahaõ ba wamajagõ idanõ andrõ, ba ba wanoefa tanga, ba ba wemaoso zi mate, ba ba wangoehoekoe si lõ teboelõ andrõ. 
HEB.6_1.3	Ba daʼõ nilaoeda, na itehe Lowalangi. 
HEB.6_1.4	Tebai sa, na so zi no moehagaini tõdõ zamoeza, si no manandra ameʼela andrõ moroi ba zoroego, ba si no moʼoeracha Eheha niʼamoniʼõ andrõ, 
HEB.6_1.5	ba si no manandra taroma li Lowalangi andrõ, si sõchi, awõ waʼabõlõ andrõ, 
HEB.6_1.6	ba gõtõ dania, ba na lafoeli foeri, ba tebai teʼaʼazõchi zoei ira, ba wamalalini eraʼera, jaʼira, si no mamorõfa chõra zamoeza tõ Ono Lowalangi, si no mameʼe niʼoʼaja jaʼia. 
HEB.6_1.7	Tanõ andrõ sa, samadoe teoe andrõ, sasese aechoe ba chõnia, si so sinanõ, sogoena ba zamahaogõʼõ jaʼia, ba no itema dána chõnia howoehowoe chõ Lowalangi. 
HEB.6_1.8	Ba na saʼasaʼa mao ba lato zi toemboe chõnia, ba lõ fadoehoe dõdõda chõnia, ba no ahatõ chõnia wangelifi; ba fozoenia, ba fanoenoe jaʼia. 
HEB.6_1.9	Ba ba chõmi, jaʼami niʼomasiʼõ, ba no fadoehoe dõdõma, ba zi sõchi, ba zogoena ba wangorifi andrõ, he w̃aʼae no si manõ lima. 
HEB.6_1.10	Tenga sa si lõ atoelõ Lowalangi, fa olifoe ia enaʼõ mboeaboeami, awõ waʼomasi andrõ, nifaʼeleʼõmi, faʼõmasimi dõinia, me mõi ami enoni niʼamoniʼõ andrõ, awõ wa enonira na ami iadaʼe. 
HEB.6_1.11	II. 
HEB.6_1.12	enaʼõ bõi abeʼe dõdõmi, enaʼõ mibeʼe famaedo chõmi zanema amaboeʼoela li andrõ, ba wamati, ba ba waʼebolo dõdõ. 
HEB.6_1.13	Me ibeʼe gamaboeʼoela li chõ Gaberahamo Lowalangi, ba fahõloe ia, ba chõnia, me lõ chõnia seboea, nibeʼe hõloe enaʼõ, 
HEB.6_1.14	imane: ”Si ndroehoendroehoe, oefahowoeʼõ sibai ndraʼoegõ, ba aʼoi so dania wangojaʼõgoe jaʼoegõ.” 
HEB.6_1.15	Ba me no imanõ wamologõ tõdõnia, wombaloi, ba no itema gamaboeʼoela li andrõ. 
HEB.6_1.16	Na niha sa, ba labeʼe hõloe zeboea, ba tebato wamadaõ fefoe, ba wahõloesa andrõ, ba wangaroʼõ niw̃aʼõ. 
HEB.6_1.17	Andrõ ifake wahõloesa Lowalangi, me iʼoromaʼõ sibai na menaʼõ, ba zanema amaboeʼoela li andrõ, wa tebai awoeʼa geraʼerania, 
HEB.6_1.18	enaʼõ tobali domboea balõ zi lõ awoeʼa, ba zi tebai mofaja Lowalangi, nibeʼe famarooe dõdõda, sabõlõbõlõ, jaʼita, si no manaw̃a daʼõ, wa lõ tabõhõli dõtõnafõ andrõ, si so fõnada, 
HEB.6_1.19	si no mõi sao nosoda, si no aro, si no abeʼe, si roegi gõi bacha barõ mbaʼabaʼa andrõ, 
HEB.6_1.20	ba zi no mõi bacha sowaõwaõ salahida, Jesoe andrõ, me tobali ere seboea ia, dali gamoeata Melechisede andrõ, iroegi zi lõ aetoe. 
HEB.7_1.1	I. 
HEB.7_1.2	nibeʼe Gaberahamo gõi samboea niʼofoeloe, fefoe, hadia ia, ba no razo ba waʼatoelõ oea, geloeaha dõinia, ba aefa daʼõ, ba razo Zalema gõi, razo waʼohahaoe dõdõ geloeaha daʼõ, 
HEB.7_1.3	lõ ama, lõ ina, ba lõ toea moroi jaw̃a, lõ bõrõta mbaw̃ania, ba lõ faʼaetoe nosonia, ba si no moefachilichili chõ Nono Lowalangi, ba lõ teboelõ ere ia, lõ mamalõmalõ. 
HEB.7_1.4	Ba mifaigi, ha waʼeboea daʼõ, nibeʼe Gaberahamo gõi samboea niʼofoeloe gahoeloeania nitoetoejoe andrõ, Aberahamo, foeroegõ andrõ. 
HEB.7_1.5	Ba nono Lewi andrõ sa, si tobali ere, ba no moeʼoroiʼõ, latema zamboea niʼofoeloe, ba niha sato, ba dalifoesõra, dali goroisa andrõ, he w̃aʼae ba lõwilõwi Gaberahamo mbõrõtara. 
HEB.7_1.6	Ba si tenga jaʼira andrõ, ba no ihalõ zamboea niʼofoeloe, chõ Gaberahamo, ba no ifahowoeʼõ zi so amaboeʼoela li andrõ. 
HEB.7_1.7	Ba lõ foelitõ, sideʼide zi tefahowoeʼõ chõ zeboea. 
HEB.7_1.8	Ba ba daʼe, ba niha si mate dania zanema si samboea niʼofoeloe, ba ba daʼõ, ba no nifadoehoeʼõ, wa saoeri ia. 
HEB.7_1.9	Ba no hoelõ ba chõ Gaberahamo tefoʼõmõ gõi Lewi, si samboea niʼofoeloe, Lewi andrõ, sanema si samboea niʼofoeloe dania. 
HEB.7_1.10	No ba lõwilõwi doeania so ia na, me ifaondragõ ia Melechisede andrõ.
HEB.7_1.11	II. 
HEB.7_1.12	Na tobali waʼaʼere sa, ba lõ foelitõ tobali gõi goroisa. 
HEB.7_1.13	Ba nitandrõsaigõ daʼõ sa, ba no soi bõʼõ, si lõ irai mõi ere nihá, ha niha ia. 
HEB.7_1.14	Noa sa moerongo, wa no mado Joeda Zoʼaja jaʼita, mado ba zi lõ niw̃aʼõ Moze, ba gere andrõ. 
HEB.7_1.15	Ba no mendroea manõ na oroma, na tefataro gere bõʼõ, dali wa fachilichili ia chõ Melechisede andrõ, 
HEB.7_1.16	si tenga balazi oroisa, amachoita dali nõsi niha, si no balazi waʼabõlõ waʼaoeri andrõ, si lõ teboelõ. 
HEB.7_1.17	Noa sa tefadoehoeʼõ ia: ”Ere ndraʼoegõ, iroegi zi lõ aetoe, dali gamoeata Melechisede andrõ.” 
HEB.7_1.18	Tewoeʼai sa goroisa fõna andrõ, bõrõ wa no sambõ faʼabõlõ, awõ wa lõ goenania saʼae, 
HEB.7_1.19	(Lõʼõ sa hadia ia nifoʼahonoa goroisa); ba tefatewoe wanõtõna si sõchi moroi andrõ, ba nihatõʼõda jaʼita, chõ Lowalangi. 
HEB.7_1.20	Ba ndrohoendrohoe zi so fahõloesa — ba chõra sa, ba lõ fahõloesa, na tobali ere ira, 
HEB.7_1.21	ba ba chõnia, ba so wahõloesa, fahõloesa zangoemaʼõ chõnia: ”No fahõloe Zoʼaja, ba lõ ifoeli mangesa dõdõnia: ere ndraʼoegõ, iroegi zi lõ aetoe” — 
HEB.7_1.22	ndrohoendrohoe daʼõ gõi no tobali weʼeweʼe dõdõ, ba wawoeʼoesa li si sõchi moroi andrõ, Jesoe, 
HEB.7_1.23	Ba ba chõra, ba ato zi mõi ere, bõrõ wa tebai si lõ teboelõ ira, me matemate. 
HEB.7_1.24	Ba chõnia, me si lõ teboelõ, ireogi zi lõ aetoe, ba so waʼaʼere si lõ mamalõmalõ. 
HEB.7_1.25	Andrõ gõi iʼila ifoʼahonoa wangorifi sangondrasi Lowalangi, nifaʼemania, me no si lõ mamalõmalõ faʼaoeri, ba woloeloei chõra fangoemaʼõ. 
HEB.7_1.27	salacha lõ ero maʼṍchõ mameʼe soemange ba horõnia oea, ba aefa õ, ba ba horõ zato, si mane ere seboea andrõ fõna; noa sa iʼosamoezaigõ wolaoe daʼõ, me ibeʼe soemange ia. 
HEB.7_1.28	Oroisa sa, ba ifataro ere seboea niha, sambõ faʼabõlõ, ba taroma li wahõloesa andrõ, me no aefa goroisa, ba ifataro Nono andrõ, si no moʼahonoa, iroegi zi lõ aetoe. 
HEB.8_1.2	barõ mbawania niʼamoniʼõ andrõ, awõ nose si ndroehoe andrõ, nifazõchi Zoʼaja, tenga niha. 
HEB.8_1.3	Dozi ere seboea sa, ba ba wameʼe ameʼela ba soemange tefataro ira; andrõ lõ tola lõ so chõnia gõi nibeʼe. 
HEB.8_1.4	Ba na ba goeli danõ so ia enaʼõ, ba tenga na i ere ia, me no so zameʼe ameʼela andrõ, dali goroisa, nibeʼe enoni, 
HEB.8_1.5	ba wamaedo zi so ba zoroego andrõ, ba loemõloemõnia, si mane niw̃aʼõ chõ Moze, me ifobõrõ wamazõchi ose andrõ, imane: ”Faigi, õʼohiaʼõ waʼmaedo andrõ, niʼoromaʼõ chõoe ba hili, wamazõchi fefoe, hadia ia.” 
HEB.8_1.6	Ba iadaʼe, ba no si sõchi wamatõrõ nibeʼe ba dangania, ndrohoendrohoe zi tedooe waʼasõchi wawoeʼoesa li andrõ, ba zi no samaʼema ia, nitandrõsaigõ ba gamaboeʼoela li si sõchi moroi ba zi fõfõna andrõ, wangohonogõi jaʼia. 
HEB.8_1.7	Na lõ sinegoe sa menaʼõ, ba zi fõfõna andrõ, ba lõ menaʼõ teʼaloei naha zi samboea. 
HEB.8_1.8	Ba itegoe, imane chõra: ”Hiza, iroegi baw̃a dania, iw̃aʼõ Soʼaja, ba oelaoe fawoeʼoe li ba maʼoewoe Gizeraëli ba ba maʼoewoe Joeda, fawoeʼoesa li si bohooe; 
HEB.8_1.9	tenga dali wawoeʼoesa li andrõ, me fawoeʼoe li ndraʼo, chõ ndra toeara, me loeo oeʼohe dangara, ba wangeheta jaʼira ba danõ Miseraji; noa sa labõhõli wawoeʼoesa li andrõ chõgoe, ba no oeʼositengagõ gõi ira, iw̃aʼõ Soʼaja. 
HEB.8_1.11	Ba lõʼõ manõ saʼae ifahaõ nawõnia banoea zamõsana, ba lõʼõ saʼae ifahaõ dalifoesõnia, wangoemaʼõ: Jaʼaboto ba dõdõoe Zoʼaja, me no aʼoi laʼila ndraʼo, he iraono, ba he satoea. 
HEB.8_1.12	Ebolo sa dania dõdõgoe, ba zi lõ atoelõ andrõ, chõra, ba lõʼõ manõ saʼae itõrõ tõdõgoe horõra andrõ.” 
HEB.8_1.13	Ba wangoemaʼõ, ”si bohooe”, ba no atoea zi fõfõna, ibeʼe; ba hadia zatoea, ba hadia zi no noemalõ dõfi, ba no ahatõ waʼataja.
HEB.9_1.1	I. 
HEB.9_1.2	Tefazõchi sa nose tánõ fõna andrõ, ba daʼõ so naha wandroe andrõ, awõ meza andrõ, awõ roti nifaigifaigi andrõ, ba tõinia, ba niʼamoniʼõ; 
HEB.9_1.3	ba ba gero mbaʼabaʼa si sagõrõ andrõ, ba ose andrõ, nifõtõi fondrege niʼamoniʼõ. 
HEB.9_1.4	Ba daʼõ so naha wanoenoe koemõjõ andrõ, balaki, ba tawõla gamaboeʼoela li, nifoʼoeli balaki, maʼafefoe, ba bacha ba daʼõ, ba migõ balaki, nifoʼõsi ”mana” andrõ, ba siʼo Gaʼaroni andrõ, solewiõ, ba kara wanoera andrõ, soera wawoeʼoesa li. 
HEB.9_1.5	Ba jaw̃a daʼõ, ba keroebi lachõmi, si loemõʼõ lagõlagõ andrõ, fameta horõ andrõ, ba tenga nizarazara iadaʼe, wamatoenõ daʼõ. 
HEB.9_1.6	Daʼõ wakakenia; ba ba nose tánõ fõna andrõ, ba mõimõi gere, si lõ mamalõmalõ, na lahalõhalõ halõw̃õra, 
HEB.9_1.7	ba ba zi samboea, ba ha samoeza zi dõfi mõi gere seboea, ha jaʼia, ba lõʼõ sa, na lõ do, niʼohenia, ba chõnia, ba ba lalõ zato andrõ, ba wa lõ mangila watahõgõ. 
HEB.9_1.8	Daʼõ nifaʼeleʼõ Geheha niʼamoniʼõ ba daʼõ: lõʼõ na moeʼoromaʼõ lala ba niʼamoniʼõ andrõ, fatoea lõ teboelõ nose tánõ fõna andrõ, 
HEB.9_1.9	si no moebeʼe amaedola ba gõtõ daʼe, dali wameʼe ameʼela ba soemange, si tebai mamoʼahonoa sangai halõw̃õ andrõ, ba dõdõ andrõ; 
HEB.9_1.10	ha ba gõ, ba ba nibadoe, ba ba ngawalõ wanasa aechoe, amachoita ba nõsi niha, nifachoi, iroegi ginõtõ wangatoelõ andrõ. 
HEB.9_1.11	II. 
HEB.9_1.12	ba tenga gõi balazi ndro mbiribiri si matoea, ba tenga balazi ndro nono zaw̃i, no balazi ndronia, me mõi ia ba niʼamoniʼõ andrõ, no iʼosamoezaigõ, ba no isõndra wangõhõli si lõ aetoe. 
HEB.9_1.13	No ihaogõ saʼae nõsi do mbiribiri si matoea andrõ, ba do zaw̃i si matoea, ba awoe zigelo zaw̃i andrõ, fanefe zi raʼiraʼiõ andrõ, 
HEB.9_1.15	Ba andrõ samaʼema ba wawoeʼoesa li si bohooe ia, enaʼõ latema nikaoni andrõ gamaboeʼoela li andrõ, ondrõita si lõ aetoe, na no moetõrõ waʼamate, ba wangõhõli ba lalõ andrõ, ba wawoeʼoesa li si fõfõna. 
HEB.9_1.16	Ba zi so oroisa zi mate sa, ba lõ tola lõ aloea oea waʼamate zangoroiʼõ andrõ. 
HEB.9_1.17	Oroisa si manõ sa, ba ba waʼamate aro, me no lõ goenania fatoea aoeri zangoroiʼõ. 
HEB.9_1.18	Andrõ tenga gõi si lõ do fõna, me teʼamoniʼõ zi fõfõna andrõ. 
HEB.9_1.19	Me no iʼombachaʼõ Moze fefoe ngawalõ gamachoita, ba niha sato, fefoe, dali goroisa, ba ihalõ ndro nono zaw̃i andrõ, awõ ndro mbiribiri si matoea, awõ nidanõ, ba boe mbiribiri sojo, ba soefo, ba itefe zoera andrõ, awõ niha sato fefoe, 
HEB.9_1.20	ba imane: ”Do andre, ba no do ba wawoeʼoesa li andrõ, niʼoroiʼõ Lowalangi chõmi”. 
HEB.9_1.21	Ba ose gõi, ba fakake ba halõw̃õ, fefoe, ba itefe gõi do andrõ, si manõ gõi. 
HEB.9_1.22	Ba aracha fefoe, hadia ia, ba do wangehao jaʼia, dali goroisa, ba lõ fangefa, na lõ adoewa ndro. 
HEB.9_1.23	Ba tobali lõ tola na tenga daʼõ wangehao wamaedo zi so ba zoroego andrõ, ba ba chõnia, si so ba zoroego, ba lõ tola lõ faloecha zoemange si sõchi moroi andrõ, wangehao jaʼia. 
HEB.9_1.24	Tenga sa ba niʼamoniʼõ nifazõchi tanga mõi Keriso, tenga ba wamaedo zi doehoe, no ba zoroego mõr ia, ba wamaʼeleʼõ jaʼia iadaʼe chõ Lowalangi, salahida. 
HEB.9_1.25	Ba tenga sa gõi enaʼõ iʼaseseʼõ wameʼe soemange jaʼia, si mane ere seboea andrõ, si no ero rõfi mõi ba niʼamoniʼõ andrõ molohe do tánõ bõʼõ. 
HEB.9_1.26	Na si manõ enaʼõ, ba lõ tola lõ asese itaõgõ wamakao andrõ, iʼotarai mbõrõta danõ andre; ba iadaʼe, ba no ha samoeza toʼele ia, ba gamozoea gõtõ danõ andre, ba wameta horõ, wameʼe soemange jaʼia. 
HEB.9_1.27	Ba si mane ba niha, me no moehonogõi chõnia, wa samoeza mate ia, ba aefa daʼõ, ba fangoehoekoe, 
HEB.9_1.28	si manõ gõi Keriso, me no samoeza tebeʼe soemange ia, ba wameta horõ zato, ba ba zi samoeza dania, ba lõ horõ, na toʼele ia, ba zombalombaloi jaʼia, ba wangorifi. 
HEB.10_1.1	I. 
HEB.10_1.2	Tenga labato enaʼõ, wameʼe soemange, me lõ itõrõ enaʼõ tõdõ zameʼe soemange andrõ horõ, na no moehaogõ zamoeza? 
HEB.10_1.3	Ba no ero rõfi tefasoegi ba dõdõra horõ, ba daʼõ. 
HEB.10_1.4	Tebai sa iheta horõ do zaw̃i si matoea, ba do mbiribiri si matoea. 
HEB.10_1.5	Andrõ imane, me mõi ia ba goeli danõ: ”Soemange ba ameʼela, ba no lõ somasiʼõ, ba no õfazõchi chõgoe mboto; 
HEB.10_1.6	soemange nitoenoe ba soemange fameta horõ, ba lõ somasiʼõ; 
HEB.10_1.7	ba oemane: ”Hiza, sodo dania, ba ngaõloe zoera no moesoera hadia ia, ba chõgoe: ba woloʼõ somasiʼõ, jaʼoegõ, Lowalangi.” 
HEB.10_1.8	Me no iw̃aʼõ mege: ”Soemange ba ameʼela, ba soemange nitoenoe, ba soemange fameta horõ, ba lõ ba dõdõoe, lõ somasiʼõ”, 
HEB.10_1.9	nibeʼe, dali goroisa, ba awena imane: ”Hiza, sodo dania, ba woloʼõ somasiʼõ.” Si sambalõ iwoeʼai, enaʼõ ifataro zi sambalõ. 
HEB.10_1.10	Ba zomasi ia andrõ, ba daʼõ teʼamoniʼõ ita, ba wameʼe soemange boto Jesoe Keriso andrõ, niʼosamoezaigõ. 
HEB.10_1.11	Ere andrõ sa fefoe, ba ero maʼṍchõ so ira, ba wangaingai halõw̃õra, ba ba wangaseseʼõ fameʼe soemange andrõ, ha daʼõdaʼõ, si tebai manõ mameta horõ 
HEB.10_1.12	Ba jaʼia, ba ha sambalõ nibeʼenia soemange, ba horõ andrõ, ba no moedadao ia ba gambõlõ Lowalangi, si lõ mamalõmalõ, 
HEB.10_1.13	ba wombalombaloi saʼae, ”irege tebeʼe tooe barõ gahenia zi faʼoedoe chõnia”. 
HEB.10_1.14	Ba wameʼe soemange si samoeza andrõ sa, ba no ifoʼahonoa niʼamoniʼõ andrõ, iroegi zi lõ aetoe. 
HEB.10_1.15	Ba ifadoehoeʼõ gõi chõda Eheha niʼamoniʼõ. 
HEB.10_1.16	Me no aefa iw̃aʼõ: ”Daʼõ wawoeʼoesa li andrõ, na oelaoe fawoeʼoe li chõra, na no aefa gõtõ daʼe!” iw̃aʼõ Soʼaja: ”Oroisagoe oebeʼe ba dõdõra, ba ba geraʼerara oesoera ia, 
HEB.10_1.17	ba lõʼõ saʼae dania itõrõ tõdõgoe horõra ba olalõw̃ara andrõ.” 
HEB.10_1.18	Ba ba zi so fangefa daʼõ, ba lõʼõ saʼae gõi ameʼela, ba horõ andrõ.
HEB.10_1.19	II. 
HEB.10_1.20	niʼamoniʼõnia chõda, lala si bohooe, lala ba waʼaoeri, sanõrõ baʼabaʼa andrõ, jaʼia nõsinia andrõ, 
HEB.10_1.21	ba me no so chõda gere seboea, ba nomo Lowalangi andrõ, 
HEB.10_1.24	Ba datafaoma tafaigi nawõda, ba wamarooe tõdõ ba waʼomasi andrõ, ba ba mboeaboea si sõchi. 
HEB.10_1.25	Ba bõi tabõhõli weʼamõi ba migoe chõda, si mane nifolaoelaoe dánõ bõʼõ õsa, tafarooe dõdõ nawõda, ba mendroea manõ, me itoegoe miʼila, ahatõ mbaw̃a andrõ. 
HEB.10_1.26	Na taʼodõdõgõ wamazõchi horõ sa, na no tasõndra waʼaboto ba dõdõ zi doehoe andrõ, ba lõʼõ saʼae si tosai soemange, fameta horõ, 
HEB.10_1.27	ha fombalombaloi hoekoe, sataʼoe ita, awõ holahola galitõ andrõ, si manga dania zi faʼoedoe andrõ. 
HEB.10_1.28	Na so zangositengagõ oroisa andrõ chõ Moze, ba lõ faʼahachõ dõdõ, mate ia, ba zi daroea, ba ma si datõloe, si so ba mbõrõ; 
HEB.10_1.29	ba he wisa ba dõdõmi, tenga mendroea manõ wotoe, si gõna zi hoendragõ Ono Lowalangi andrõ, ba na ba dõdõnia si lõ goena ndro andrõ, ba wawoeʼoesa li andrõ, ba niʼamoniʼõ jaʼami, ba na no iʼosiwawõi Geheha faʼeboea dõdõ andrõ? 
HEB.10_1.30	Noa sa taʼila zi no mangoemaʼõ: Chõgoe wolaoe balõ, jaʼo zanoelõni”, ba so zoei, ba: ”Ihoekoe dania mbanoeania Soʼaja.” 
HEB.10_1.31	Sataʼoe ita na ba danga Lowalangi saoeri aechoe ita. 
HEB.10_1.32	III. 
HEB.10_1.33	so, ba tebeʼe maimai mifaigi ami, wangoʼaja jaʼami, ba famakao jaʼami, ba so, ba tobali awõ zi gõna si manõ ami, 
HEB.10_1.34	Noa sa gõi mihachõsi tõdõ nikoeroe, ba no mitaha, na teraboe zi so chõmi, lõ saboe dõdõmi, me no aboto ba dõdõmi, so chõmi zi sõchi moroi andrõ, si lõ teboelõ. 
HEB.10_1.35	Ba bõi mibõhõli waʼabeʼe dõdõ andrõ chõmi, nifoloeo seboea dania. 
HEB.10_1.36	Faʼebolo dõdõ sa zogoena chõmi, enaʼõ miʼoʼõ zomasi Lowalangi, ba enaʼõ misõndra gamaboeʼoela li andrõ. 
HEB.10_1.37	”Hatṍ sa maʼifoe sibai tõ, ba so zi mõi andrõ, lõ iʼaragõ ia. 
HEB.10_1.38	Ba satoelõ tõdõ andrõ chõgoe, ba moroi ba wamati aoeri ia dania, ba na awoewoe ia, ba lõ omasi dõdõgoe ia.” 
HEB.10_1.39	Ba jaʼita, ba tenga sawoewoe, ba waʼatekiko, no samati ita, ba wangorifi noso. 
HEB.11_1.1	I. 
HEB.11_1.2	Ba chõnia sa lasõndra satoea fõna, wa tefadoehoeʼõ ira. 
HEB.11_1.3	Moroi ba wamati aboto ba dõdõda, wa no taroma li Lowalangi wamazõchi danõʼa, wa no tobali tenga moroi ba zoroma toemboe zoroma andrõ, 
HEB.11_1.4	II. 
HEB.11_1.5	Moroi ba wamati, wa teheta Chenoki, fa lõ iʼila waʼamate, ba lõ lasõndra ia, me no iheta ia Lowalangi; fõna wangeheta jaʼia saʼae tefadoehoeʼõ ia, wa no somasi Lowalangi ia. 
HEB.11_1.7	Moroi ba wamati, wa ilaoe nowo andrõ Noachi, ba wangorifi si samba omo jaʼira, me no ibokai chõnia Lowalangi zi lõ oroma na; iʼataʼoefi; ba daʼõ iʼetoeʼõ hoekoe niha goeli danõ, ba tobali sanema faʼatoelõ dõdõ ba wamati ia. 
HEB.11_1.8	Moroi ba wamati, wa moloʼõ Gaberahamo, me tekaoni ia, wa awoeʼa ia, wa isaw̃a danõ, nibeʼe ondrõita mitooe dania chõnia, ba mofanõ ia, he lõʼõ na iʼila, heza isaw̃a. 
HEB.11_1.9	Moroi ba wamati, wa si fatewoe ia, ba danõ amaboeʼoela li andrõ, ba danõ niha bõʼõ oea, ose nahiania, ba si manõ gõi chõ Gizaʼaki ba chõ Jakobo, awõnia sanema amaboeʼoela li andrõ gõi. 
HEB.11_1.10	Ibazebazeʼõ sa mbanoea andrõ, saro danedane, ba zi no mõi toeka ba sotomo Lowalangi. 
HEB.11_1.11	Moroi ba wamati gõi, wa isõndra waʼabõlõ Sara andrõ, ba wamobõrõ ngaʼõtõ, ba lõ lai wa no noemalõ ndrõfinia, me no fadoehoe dõdõnia, ba zamaboeʼoe andrõ. 
HEB.11_1.12	Andrõ gõi momaʼoewoe zi ha samõsa andrõ, ba si no mate, taw̃aʼõ, timba ndrõfi ba mbanoea jaw̃a waʼato, ba timba nene ba mbewe nasi andrõ, si tebai laʼerai ngawoea. 
HEB.11_1.13	Ba ba waʼamate daʼõ fefoe, ba dali wamati, lõ si faloecha ira amaboeʼoela li andrõ, ha moroi ba zarõoe laʼila, ba laʼowai, ba laʼombachaʼõ, tome ira ba si fatewoe, ba goeli danõ andre. 
HEB.11_1.14	Sangoemaʼõ daʼõ sa, ba laʼombachaʼõ, wa laʼaloei zi ndroehoe mbanoeara. 
HEB.11_1.15	Ba na daʼõ niw̃aʼõra, ba zi otarai ira, ba fachamõ menaʼõ, mangawoeli ira. 
HEB.11_1.16	Ba me tenga daʼõ, ba si sõchi niʼaloeira, jaʼia zi so ba zoroego. Andrõ wa lõ aila chõra Lowalangi, na labeʼe tõinia Lowalangira; noa sa itaroeʼõ chõra mbanoea. 
HEB.11_1.17	Moroi ba wamati, wa ibeʼe soemange Gizaʼaki andrõ Aberahamo, me tetandraigõ ia, ononia si ha samboea andrõ ibeʼe soemange, jaʼiá si no manema amaboeʼoela li andrõ. 
HEB.11_1.18	ba zi no moew̃aʼõ: ”Ba chõ Gizaʼaki tefotõi chõoe ngaʼõtõ.” 
HEB.11_1.19	Daʼõ dõdõnia, he moroi ba ngai zi mate, ba iʼila isoesoegi Lowalangi, moroi ba daʼõ gõi itema mangawoeli ia, me iloeloe. 
HEB.11_1.20	Moroi ba wamati, wa ifahowoeʼõ ndra Jakobo Ezaoe Izaʼaki, ba zi faloecha ira dania. 
HEB.11_1.21	Moroi ba wamati, wa faoma ifahowoeʼõ nono Josefo andrõ Jakobo, me aracha mate ia, ba mangaloeloe ia faoedoe hõgõ ziʼonia. 
HEB.11_1.22	Moroi ba wamati, wa itõrõ li Josefo waʼawoeʼa Ndraono Gizeraëli andrõ, me mate ia, ba ibeʼe goroisa, ba wolohe botonia. 
HEB.11_1.23	Moroi ba wamati, wa labiniʼõ Moze ira inania, me sawena toemboe, tõloe waw̃a waʼara, me laʼila, si sõchi nono andrõ, ba lõ laʼataʼoefi goroisa razo andrõ, 
HEB.11_1.24	Moroi ba wamati, wa lõ ba dõdõ Moze, na law̃aʼõ ono nono Waraʼo alawe ia, me no eboea ia, 
HEB.11_1.25	awõ wa abõlõ omasi ia, itaõgõ wamakao, awõ mbanoea Lowalangi, moroi isõndra waʼomoeso dõdõ ba horõ, si lõ ararā; 
HEB.11_1.26	ba dõdõnia, eboea hare ba wangoʼaja andrõ, chõ Keriso, moroi ba ganaʼa Miseraji andrõ; famoloeo dania sa ifaigi. 
HEB.11_1.27	Moroi ba wamati, wa irõi danõ Miseraji, wa lõ iʼataʼoefi wõnoe razo andrõ; iʼolembai saʼae zi lõ oroma andrõ, hoelõ na no iʼila. 
HEB.11_1.28	Moroi ba wamati, wa ilaoe wasa andrõ, awõ wamadoewa do andrõ, fa bõi ibabaja ira samoenoe ono si aʼa andrõ. 
HEB.11_1.29	Moroi ba wamati, wa latõrõ nasi sojo andrõ, hoelõ na tanõ sabeʼe, ba zalõmõ Ndrawa Miseraji, me latandraigõ gõi. 
HEB.11_1.30	Moroi ba wamati, wa adoedoe gõli kara andrõ, ba Jericho, me no fitoe bongi lafasoei. 
HEB.11_1.31	Moroi ba wamati, wa lõ tekiko Rachaba andrõ, sohorõ andrõ, awõ zi lõ moloʼõ, me no ifaʼamõi jomo chõnia zamaoeze andrõ, me no ihaogõ chõra. 
HEB.11_1.32	Ba hadia niw̃aʼõgoe na enaʼõ? Lõʼõ sa fachamõ, na oedoenõdoenõ enaʼõ, hadia ia ba chõ Gideono andrõ, ba ba chõ Mbaraki, ba ba chõ Zimesono, ba ba chõ Jefita ba ba chõ Dawido ba ba chõ Zamoeeli andrõ, ba ba zamaʼeleʼõ andrõ. 
HEB.11_1.33	Si no molaw̃a banoea bõʼõ, ba wamati, si no mamaloea satoelõ, si no manema amaboeʼoela li, si no mondroehõ bawa zingo, 
HEB.11_1.34	si no mamoenoe faʼabõlõ galitõ, si no aefa ba mbawa ziʼõli, si no mogamõ faʼabõlõ, he si lõ abõlõ, mbõrõta, si no abõlõ ba wanoewõ, si no manimba sabõlõ niha bõʼõ. 
HEB.11_1.35	No ba wemaoso, moroi ba ngai zi mate, latema mangawoeli zi mate chõra ira alawe; ba so niforõfa, sanimba fangefa, enaʼõ lachamõ wemaoso si sõchi, 
HEB.11_1.36	ba so zi no faloecha fangoʼaja ba famõzimõzi, awõ mbõbõ, ba awõ goeroenga; 
HEB.11_1.37	no lateboe kara ira, no lafakao, no lasila, mate ira niboenoe siʼõli, mowaõwaõ ira, oeli mbiribiri noechara, ba ma oeli nambi, no faloecha ira waʼambõ, ba faʼafõchõ, ba famakao. 
HEB.11_1.38	Jaʼira andrõ, si tenga si nangea awõ niha goeli danõ menaʼõ; ba danõ si mate misa eloengoeloengoe ira, ba ba hili misa, ba ba dõgi narõ gara, ba ba zoʼarõ hili. 
HEB.11_1.39	Ba daʼõ fefoe, ba lõ nichamõra amaboeʼoela li andrõ, he w̃aʼae no nifadoehoeʼõ ira, moroi ba wamati andrõ; 
HEB.11_1.40	me no ihõnagõ ifaigi choda zi sõchi Lowalangi, enaʼõ bõi moʼahonoa ira lõ jaʼita. 
HEB.12_1.1	I. 
HEB.12_1.2	Ba tafaigi zolohe andrõ, ba samoʼahonoa famati, Jesoe, si no manaha rõfa andrõ, salahi waʼomoeso dõdõ andrõ, si no so fõnania, si no mangositengagõ faʼaila, ba si no moedadao ba gambõlõ dadaoma Lowalangi andrõ. 
HEB.12_1.3	Mitõrõtõrõ saʼae tõdõmi zi no manaha tõdõnia, na lamanõ wamadaõ chõnia niha si so horõ, fa bõi atage ami, ba fa bõi aloeloe dõdõmi. 
HEB.12_1.4	II. 
HEB.12_1.5	ba no olifoe ami wondrara dõdõ andrõ, sihede chõmi, amaedola wehede ba ndraono, imane: ”He onogoe! bõi zi lõ ba dõdõoe wotoe andrõ, chõ Zoʼaja, ba bõi aboe dõdõoe, na iʼotoeʼõ ndraʼoegõ; 
HEB.12_1.7	Mitaha wotoe; tõdõ Lowalangi chõmi, ba no hoelõ ba ndraono; heza sa so ndraono, si lõ iʼotoeʼõ ama? 
HEB.12_1.8	Ba na lõ teʼotoeʼõ ami, si no faloecha ira fefoe, ba no ono horõ ami, ba tenga si ndroehoe nono. 
HEB.12_1.9	Ba no ae sangotoeʼõ jaʼita ndra amada, niha, ba no taʼataʼoefi ira, ba tenga mendroea manõ mõi ita barõ mbawa Nama noso andrõ, enaʼõ aoeri ita? 
HEB.12_1.10	Ba jaʼira sa, ba si lõ ararā, ha oega bongi, laʼotoeʼõ ita, dali dõdõra, ba jaʼia, ba enaʼõ mogoena, enaʼõ mõi chõda gõi waʼohaoehaoenia andrõ. 
HEB.12_1.12	III. 
HEB.12_1.13	ba mifaigi zadõlõ lala gahemi, fa lõ ahole zi no omboejoemboejoe, enaʼõ abeʼe atṍ. 
HEB.12_1.15	Ba mifaigi, fa bõi faloecha zi torõi foeri, ba waʼeboea dõdõ andrõ, fa bõi molewiõ w̃aʼa safeto, ba wamoborõ famakoejoe, fa bõi ato zi gõna si raʼiraʼiõ. 
HEB.12_1.16	Bõi taʼiʼa zohorõ, ba ma si lõ ngaroro, si mane Ezaoe andrõ, samawa faʼasiaʼania, ha samoeza femanga mbõli; 
HEB.12_1.17	noa sa mirongo: dania gõi, me edõna itema howoehowoe andrõ, ba tetibo ia; lõʼõ sa isõndra lala wamalalini eraʼera, he w̃aʼae no mowõi daw̃a hõrõnia, wangaloei jaʼia. 
HEB.12_1.18	Lõʼõ sa niroegimi hili nibabaja andrõ, siholahola andrõ, ba lõ niroegimi saʼōē, ba sogõmigõmi, ba feʼoegoeʼoegoe mbanoea, si fao angi, 
HEB.12_1.19	ba li dorofe, ba li zihede andrõ, me mangandrõ zamondrongo andrõ, bõi saʼae jamoehede chõra; 
HEB.12_1.20	me tebai lataha niʼoroiʼõ andrõ: ”Ba he ahe zaliw̃aliw̃a ba danõ zangoehoendragõ hili, ba niboenoe, niteboe kara;” 
HEB.12_1.21	waʼataʼoera zoroma andrõ, tobali imane Moze: ”Oi so waʼataʼoegoe, manizinizi ndraʼo!” 
HEB.12_1.22	Ba no miroegi hili Ziona andrõ, ba banoea Lowalangi saoeri andrõ, Jeroezalema andrõ, si jaw̃a, ba zoroego, awõ ngahõnõ malaʼika, 
HEB.12_1.23	ba owoeloa andrõ, banoea zi aʼa, nisoera tõi ba zoroego, ba Lowalangi, sangoehoekoe fefoe, ba niha ira, ba bechoe zatoelõ andrõ si no moʼahonoa, 
HEB.12_1.24	ba samaʼema andrõ, ba wawoeʼoesa li si bohooe, Jesoe, ba do fanefe andrõ, si sõchi fehede, moroi ba ndro Habeli. 
HEB.12_1.25	Mifaigi, fa bõi mitimba zihede andrõ. Na tebai sa aefa daʼõ, sanimba sangoemaʼõ li ba goeli danõ andre, ba tenga mendroea manõ ita, na taʼerogõ zihede moroi ba zoroego andrõ? 
HEB.12_1.26	Me loeo daʼõ ifaheoe danõ linia, ba iadaʼe, ba no ifaboeʼoe linia, imane: ”Samoeza tõ dania oefaheoe, tenga ha tanõ, banoea si jaw̃a gõi”. 
HEB.12_1.27	Ba si ”samoeza tõ” andrõ, ba ba wamalalini nifaheoe andrõ, nifazõchi andrõ, faechoe, enaʼõ si lõ teboelõ zi tebai hoemede. 
HEB.12_1.28	Andrõ, me no mõi chõda mbanoea si tebai hoemeoeheoe, ba dataʼandrõ saoha gõlõ; daʼõ zomasi Lowalangi, feʼamõida enoninia, jafao wangerangera ba faʼataʼoe; 
HEB.12_1.29	alitõ si mangamanga hadia ia sa Lowalangida andrõ. 
HEB.13_1.1	I. 
HEB.13_1.2	Bõi miʼolifoegõ ami, fa bõi aboea gõlõmi ba dome; so sa õsa zi no mameʼe gõ malaʼika, si lõ laʼila, ba zi manõ. 
HEB.13_1.3	Mitõrõtõrõ tõdõmi nikoeroe andrõ, me no awõra nikoeroe ami, awõ nifakao andrõ, me si so ba mboto gõi ami. 
HEB.13_1.4	Dozi sa, ba ndramoeʼonangegõ warongasa, ba ba waʼoroedoe andrõ, ba bõi jafabaja hadia ia; ihoekoe sa Lowalangi zohorõ andrõ, awõ zohorõni donga zodonga. 
HEB.13_1.5	Bõi fatewoe ba geraʼerami waʼomasi ganaʼa, jaʼabõnõ chõmi zi ho so. Noa sa jaʼia zangoemaʼõ: ”Lõʼõ manõ farõido chõoe, balõʼõ manõ oeʼositengagõ ndraʼoegõ.” 
HEB.13_1.6	Tobali tola abeʼe dõdõda, wangoemaʼõ: ”Soʼaja zanolo jaʼo, lõ ataʼoe ndraʼo. Hadia nilaoe niha chõgoe?” 
HEB.13_1.7	II. 
HEB.13_1.9	Bõi mibeʼe nidõnisi ami, ba wamahaõ si no oja ngawalõ, si no fabõʼõ; 
HEB.13_1.10	No so chõda naha wameʼe soemange, ba zi lõ tola manga zangai halõw̃õ andrõ, ba nose andrõ. 
HEB.13_1.11	Baero golombasew̃a sa tetoenoe nõsi zaliw̃aliw̃a ba danõ andrõ, niʼohe gere seboea do ba niʼamoniʼõ andrõ fameta horõ. 
HEB.13_1.12	Andrõ gõi baero mbawa gõli itaha wamakao Jesoe, enaʼõ iʼamoniʼõ mbanoea, donia andrõ. 
HEB.13_1.13	Ba me si manõ, ba damõi ita chõnia, baero golombasew̃a, ba dataloeʼi wangoʼaja jaʼia andrõ. 
HEB.13_1.15	Ba datafafaʼemaʼõ chõnia zoemange fanoeno, chõ Lowalangi, bõi mamalõmalõ; jaʼia mboeaboea mbewe, sangombacha tõinia. 
HEB.13_1.16	Bõi miʼolifoegõ ami, ba wanolo si noemana, ba ba dolotolo andrõ; somasi Lowalangi sa zoemange si manõ. 
HEB.13_1.17	Mifondrondrongo li zolohe jaʼami andrõ, ba miʼoʼõ, jaʼira sa zanaro tõdõmi andrõ, chõra tezofoezofoe li dania, enaʼõ omoeso dõdõra wangombacha, ba enaʼõ bõi mangarõngarõ ira; tenga sa sohare ami daʼõ. 
HEB.13_1.18	Miʼangandrõ salahima, noa sa fadoehoe dõdõma, wa lõ itegoega tõdõma, me si sõchi manõ zedõna matõrõ, fefoe, hadia ia. 
HEB.13_1.19	Andrõ mendroea manõ oefarooe dõdõmi, ba wolaoe daʼõ, enaʼõ alio tefoeli ndraʼo chõmi.
HEB.13_1.20	III. 
HEB.13_1.21	jaʼia jamoehaogõ ami, ba zi sõchi andrõ fefoe, ba woloʼõ somasi ia, jamoeʼaʼasogõ ba dõdõda zomasi ia famaigi, moroi chõ Jesoe Keriso, ja chõnia zoemange, iroegi zi lõ aetoe. Jadoehoe. 
HEB.13_1.22	Ba oeʼandrõ chõmi, jaʼami ira talifoesõ, bõi mitimba daroma li wamarooe tõdõ andrõ, lõʼõ sa ojaʼoja nisoeragoe chõmi. 
HEB.13_1.23	Bõi zi lõ mirongo, wa no aefa dalifoesõda Timoteo andrõ, awõnia dania ndraʼo, wamaigi jaʼami, na alio mõi ia. 
HEB.13_1.24	Miʼowai zolohe jaʼami andrõ, fefoe, awõ niʼamoniʼõ, fefoe. Laʼowai ami si so ba Gitalia. 
HEB.13_1.25	Jafaloecha ami fefoe waʼeboea dõdõ. 
JAS.1_1.1	I. 
JAS.1_1.2	II. 
JAS.1_1.3	me no aboto ba dõdõmi, na no moetandraigõ wamatimi, ba fanaha tõdõ loealoea. 
JAS.1_1.4	Ba famoʼahonoa dania wanaha tõdõ andrõ, enaʼõ moʼahonoa ami, si lõ sala, ba bõi ambõ hadia ia. 
JAS.1_1.5	Ba na so ba chõmi zambõ faʼatoeatoea, ba jamoeʼandrõ chõ Lowalangi, sameʼe manõ, fefoe gofoe ha niha zangandrõ, lõ ihedehedeʼõ; ba tebeʼe chõnia. 
JAS.1_1.6	Ba jafadoehoe dõdõnia, ba wangandrõ, bõi mangiwa; sangiwa tõdõ sa, ba no hoelõ ndroeloe nasi, nifadaoeloedaoeloe nangi, nifangõrõngõrõ misa. 
JAS.1_1.7	Bõi sa jamoew̃aʼõ tõdõnia niha si manõ, so dania hadia ia zinemania chõ Zoʼaja; niha si doea tõdõ, 
JAS.1_1.8	samangõrõngõrõ manõ nilaoenia, fefoe. 
JAS.1_1.9	Ba talifoesõ, sideʼide, ba jamoesoeno ia, ba waʼasalaw̃ania; 
JAS.1_1.10	ba soʼanaʼa, ba jamoesoeno ia ba waʼideʼidenia, me no lala mbowo ndroeʼoe dania lalania. 
JAS.1_1.11	Toemboe loeo, so waʼaoechoe zino, ba aleoe ndroeʼoe andrõ, ba bowonia, ba atoroe, ba taja waʼasõchinia; si manõ gõi dania waʼaleoe zoʼanaʼa, ba lalania andrõ. 
JAS.1_1.13	III. 
JAS.1_1.14	Ba dozi nitandraigõ, ba ba wangisõ dõdõra tezõbizõbi ira ba tedõnisi. 
JAS.1_1.15	Awena dania, na no abeto wangisõ andrõ, ba iʼadonogõ horõ, ba horõ andrõ, na no moefaloea, ba iʼadonogõ waʼamate. 
JAS.1_1.16	Bõi eloengoe ami, jaʼami ira talifoesõgoe, somasi ndraʼo. 
JAS.1_1.18	Nilaoe dõdõnia, wa no iʼadonogõ ita, moroi ba daroma li si doehoe andrõ, enaʼõ bõrõta nifazõchinia ita. 
JAS.1_1.19	Jaʼaboto ba dõdõmi, jaʼami ira talifoesõgoe, somasi ndraʼo: dozi niha, ba ndramoeʼalioʼõ wamondrongo, bõi ndramoefahoelõ wehede, ba bõi alio wofõnoe. 
JAS.1_1.20	Fõnoe niha andrõ sa, ba lõ ilaoe zatoelõ, wamaigi Lowalangi. 
JAS.1_1.21	Andrõ mibõhõli fefoe, hadia ia, zi raʼiraʼiõ andrõ, awõ fefoe walõsõchi andrõ, si no fahõna, ba mibologõ dõdõmi wamonaha taroma li andrõ, nitanõ ba dõdõmi fangorifi nosomi. 
JAS.1_1.22	IV. 
JAS.1_1.23	Na so zamondrongo taroma li andrõ, ba na lõ iʼoʼõ, ba no hoelõ niha samaigi bawania ba zõrõmi; 
JAS.1_1.24	na no ifaigi ia, ba mofanõ saʼae ia, ba iʼanemaʼõ olifoe, he wisa chalachalania. 
JAS.1_1.25	Ba si no monehegõ oroisa fangefa andrõ, si no moʼahonoa, ba si lõ teboelõ ba daʼõ, si tenga ha samondrongo, solifoe; na soloʼõ gõi ia: daʼõ zodõw̃adõw̃a tõdõ dania, ba wolaoenia andrõ. 
JAS.1_1.26	Na so zangoemaʼõ tõdõnia, samosoemange Lowalangi ia, ba na lõ itaha lelania, na ilimo dõdõnia, ba no faja wamosoemangenia Lowalangi. 
JAS.2_1.1	I. 
JAS.2_1.2	Na so enaʼõ zi mõi ba gowoeloami niha solaedoeroe balaki, sobaroe baroe loeo, ba na so gõi zi mõi, si noemana, sobaroe si lõ sõchisõchi; 
JAS.2_1.3	ba mifaigi enaʼõ zobaroe baroe loeo andrõ, ba mimane enaʼõ: Dadao ba daʼe, jaʼoegõ faigi zi sõchi nahaoe; ba na mimane ba zi noemana andrõ: Jaʼoegõ, ba ba daʼõ iagõ, zizio, ba ma tooe dadao, tooe mbakoebakoe gahegoe andre! 
JAS.2_1.4	ba tenga no mifonaha wanoefa dõdõmi, ba tenga no sangoehoekoe, si so eraʼera si lõ sõchi, ami? 
JAS.2_1.5	Mifondrondrongo, jaʼami ira talifoesõgoe, somasi ndraʼo! Tenga no itoetoejoe Lowalangi zi noemana ba goeli danõ andre, enaʼõ fahõna chõra wamati andrõ, ba enaʼõ sanema ondrõita ira, banoea andrõ, nifaboeʼoenia ba zangomasiʼõ jaʼia andrõ? Ba jaʼami, ba no miʼositengagõ zi noemana andrõ 
JAS.2_1.6	Hadia, tenga soʼanaʼa andrõ zamalangõgõ jaʼami, ba tenga jaʼira zanõbi jaʼami ba rafe? 
JAS.2_1.7	Tenga jaʼira zangoʼaja tõi si sõchi andrõ, si no moebeʼe bõrõ dõimi andrõ? 
JAS.2_1.8	Ba na miʼoʼõ goroisa razo andrõ, si so ba zoera: ”Omasiʼõ zahatõ chõoe, si mane faʼomasioe ndraʼoegõ,” ba no si sõchi milaoe. 
JAS.2_1.9	Ba na miʼeboeaʼõ dõdõmi zamboeana, ba mamazõchi horõ ami, ba ifadoehoeʼõ chõmi oroisa, wa no sanawõ ami. 
JAS.2_1.10	Na so sa enaʼõ zoloʼõ oroisa, maʼafefoe, ba na isawõ zambalõ, ba no moʼõmõ ia ba goroisa maʼafefoe. 
JAS.2_1.11	Sangoemaʼõ: ”Bõi ohorõ!” daʼõ gõi zangoemaʼõ: ”Bõi angeʼe.” Ba he lõ mohorõʼõ, ba na mangeʼeʼõ, ba no tobali sanawõ oroisa ndraʼoegõ. 
JAS.2_1.12	Mimanõ wehede, ba mimanõ wolaoe, si mane niha nihoekoe ba goroisa fangefa andrõ dania. 
JAS.2_1.13	Lõʼõ sa faʼahachõ dõdõ ba wangoehoekoe si lõ mangahachõsi tõdõnia; ba iʼositengagõ wangoehoekoe faʼahachõ dõdõ andrõ. 
JAS.2_1.14	II. 
JAS.2_1.15	Ba na so dalifoesõ matoea, ba ma talifoesõ alawe, si lõ noecha ba sambõ balazo, ndrege zi maʼṍchõ; 
JAS.2_1.16	ba na so ba chõmi zangoemaʼõ chõra: Miʼaeʼe, jaʼohahaoe dõdõmi, miʼoleoe, ba miʼaboesoiʼõ ami! ba na lõ mibeʼe zogoena fangehao mbotora, ba hadia goena? 
JAS.2_1.18	Ba ma so zangoemaʼõ: Chõoe wamati, ba chõgoe mboeaboea. Oromaʼõ chõgoe wamatimõ andrõ, si lõ boeaboea, ba ba mboeaboeagoe oeʼoromaʼõ chõoe wamati andrõ. 
JAS.2_1.19	Hadia, no fadoehoe dõdõoe, wa ha samboea Lowalangi? Si sõchi daʼõ: fadoehoe gõi dõdõ mbechoe ba daʼõ, ba hoemocha mboera. 
JAS.2_1.20	Ba hadia, omasiʼõ õʼila, jaʼoegõ niha si lõ tõdõ, wa lõ goena wamati si lõ boeaboea? 
JAS.2_1.21	Toeada Aberahamo andrõ, hadia, tenga moroi ba mboeaboea isõndra wangatoelõ, me ibeʼe soemange nononia Izaʼaki andrõ? 
JAS.2_1.22	Õʼila ba daʼõ, itolo ba mboeaboea andrõ famati, ba moroi ba mboeaboea andrõ tefoʼahonoa wamati, 
JAS.2_1.23	ba itõrõ zi so ba zoera andrõ, imane: ”Ba mamati Gaberahamo chõ Lowalangi, ba tebeʼe faʼatoelõ dõdõnia daʼõ, ba si fahoewoe chõ Lowalangi dõinia”. 
JAS.2_1.24	Miʼila ba daʼõ, ba mboeaboea isõndra wangatoelõ niha, ba tenga ha ba wamati. 
JAS.2_1.25	Si manõ gõi Rachaba andrõ, sohorõ andrõ, hadia, tenga ba mboeaboea isõndra wangatoelõ, me ifaʼamõi jomo chõnia zinenge andrõ, ba me ifatõrõ ba lala bõʼõ, wamofanõ? 
JAS.2_1.26	Hoelõ si mane boto sa, si lõ faʼaoeri, na lõ noso, si manõ gõi wamati andrõ, lõ faʼaoeri, na lõ boeaboea.
JAS.3_1.1	I. 
JAS.3_1.2	Asese sa sala ita, dozi ita. Na so zi lõ sala ba li, ba no niha si no moʼahonoa ia, sangila mamatõro botonia maʼasamboea. 
JAS.3_1.3	Na tabeʼe ba mbawa koedo ziʼõli andrõ, fa laʼoʼõ chõda, ba tafatõrõ mbotora, maʼasamboea. 
JAS.3_1.4	Hiza gõi, nowo andrõ, ha waʼeboea ia, ba he w̃aʼae angi sabeʼe wamofanõ, ba tebaliʼõ zoei amoeri sideʼide sibai andrõ, heza nilaoe dõdõ zamatõrõ jaʼia. 
JAS.3_1.5	Si manõ gõi lela andrõ, ndrotondroto sideʼide ia, ba no eboea hocha. Hiza waʼideʼide galitõ, ba ha waʼeboea gatoea itoenoe. 
JAS.3_1.6	Alitõ lela andrõ, faʼeboea nõsi goeli danõ maʼafefoe waʼeboea zi lõ atoelõ andrõ, chõnia, no fõna ndrotondroto bõʼõ lela andrõ, lõ sõchi mbotoda maʼasamboea ibeʼe, ifohola roda waʼaoeri andrõ, ba nifohola narako ia. 
JAS.3_1.7	Telaw̃a sa fefoe ngawalõ goetoe ndroeʼoe, ba fofo, ba oelõ, ba saliw̃aliw̃a ba nasi andrõ; noa sa ilaw̃a niha, 
JAS.3_1.8	ba lela andrõ; noa sa ilaw̃a niha, ba lela andrõ, ba lõ sangila molaw̃a jaʼia niha; si lõ sõchi andrõ, si lõ ahonohono, si no fahõna langoe famoenoe. 
JAS.3_1.9	Fanoeno Zoʼaja, Ama, ia chõda, ba fangelifi niha, nibeʼe famaedo Lowalangi. 
JAS.3_1.10	Ha samboea mbawa, ba faoma iʼotarai ia, he fanoeno, ba he fangilifi. Bõi si manõ, jaʼami ira talifoesõgoe! 
JAS.3_1.11	Hadia, ha samboea goemboe, ba faoma aloea chõnia, he sami, ba he ladoe? 
JAS.3_1.12	He wisa, jaʼami ira talifoesõgoe, iʼowoea mboea falo tõla marafala, ba iʼowoea marafala tõla nagoe? Ba tebai aloea nidanõ sami ba ladoe. 
JAS.3_1.13	II. 
JAS.3_1.14	Ba na so ba dõdõmi waʼafõchõ ba fasosota, ba bõi misoeno ami, ba bõi milaoe waja, waminiʼõ si doehoe. 
JAS.3_1.15	Tenga faʼatoeatoea si otorai moroi si jaw̃a daʼõ, moroi ba goeli danõ daʼõ moroi ba dõdõ manõ, moroi ba mbechoe. 
JAS.3_1.16	Ba zi so faʼafõchõ dõdõ sa, ba fasosota, ba daʼõ so gõi wamakoejoe, awõ ngawalõ wolaoe si lõ sõchi, fefoe. 
JAS.3_1.17	Ba faʼatoeatoea andrõ, si otarai moroi si jaw̃a, ba si ofõna chõnia, ba no ohaoehaoe, ba fanete daʼõ, ba lõ fasosota, ebolo dõdõ, iʼoʼõ li, no fahõna chõnia waʼahachõ dõdõ ba boeaboea i sõchi, lõ iʼeboeaʼõ dõdõ zamboeana, lõ mamini tõdõ. 
JAS.3_1.18	Ba si lõ fasosota zamazaewe boea waʼatoelõ dõdõ andrõ, ba waʼatoelõ. 
JAS.4_1.1	I. 
JAS.4_1.2	Mangisõ ami, ba lõ manema ami; mangeʼe ami ba afõcho dõdõmi, ba tebai michamõ; fasõndra ami ba manoewõ ba lõ chomi, me lõ mangandrõ ami. 
JAS.4_1.3	Mangandrõ ami, ba lõ mitema, me si lõ sõchi wangandrõmi andrõ; enaʼõ mʼa ia, ba wangisõmi andrõ. 
JAS.4_1.4	Jaʼami sohorõ, ira matoea ba ira alawe, hadia lõ miʼila wa no si faʼoedoe ba Lowalangi wahoewoesa ba niha goeli danõ? Tobali na so zomasi fahoewõe ba niha goeli danõ, ba ibaliʼõ si faʼoedoe chõ Lowalangi ia. 
JAS.4_1.5	Ma miwai fajafaja niw̃aʼõ ba zoera andrõ? Solohoe Geheha andrõ, nifonahania ba dõdõda; 
JAS.4_1.6	ba eboea sa atṍ na waʼeboea dõdõ andrõ, niʼaʼasogõnia; andrõ imane: ”Itimba Lowalangi zi fajaw̃a andrõ, ba iʼeboeaʼõ dõdõnia ba zangideʼideʼõ jaʼira”. 
JAS.4_1.7	Ba miʼae barõ mbawa Lowalangi. 
JAS.4_1.8	 Mihaogõ danga, jaʼami si so horõ! ba miʼohaoehaoeʼõ dõdõ jaʼami si doea tõdõ! 
JAS.4_1.9	Jaʼafõchõ chõmi wamakaomi, ba miʼaboesi tõdõ ba miʼegeʼege! Jatobali faʼaboe dõdõ waʼikimi andrõ, ba jatobali faʼaila waʼomoeso dõdõmi andrõ! 
JAS.4_1.10	Miʼideʼideʼõ ami fõna Zoʼaja, ba ibaliʼõ salaw̃a ami. 
JAS.4_1.11	II. 
JAS.4_1.12	Ha samõsa zameʼe oroisa, ba sangoehoekoe, sangila mangorifi ba sangila mamakiko. Ba jaʼoegõ, ha niha ndraʼoegõ, sangoehoekoe awõnia? 
JAS.4_1.13	III. 
JAS.4_1.14	si lo mangila he wisa mahemoloe. Hadia sa nosomi andrõ? Zaoezaoe ami, si lõ ararā oroma, ba taja saʼae. 
JAS.4_1.15	Ba mimane enaʼõ: Na omasi Lowalangi ba na so noso, ba malaoe daʼõ, ba ma daʼõ. 
JAS.4_1.16	Ba ijaʼe, ba misoeno ami, ba wajaw̃asami andrõ. Fefoe wajaw̃asa si manõ, ba no si lõ sõchi. 
JAS.5_1.1	I. 
JAS.5_1.2	No obooe nibajabajami, ba no iʼā hama noechami andrõ. 
JAS.5_1.3	Anaʼami andrõ ba firõmi, ba no iʼā howoe, ba tobali famadoehoeʼõ dõdõmi howoenia andrõ, ba iʼā nõsimi, hoelõ galitõ. No mihõna girõgirõ ba loeo safoeria andre. 
JAS.5_1.4	Hiza, moeʼao sibai loeo zohalõw̃õ andrõ, nitahami andrõ, loeo zohalõw̃õ si no mõi mamasi nowimi, ba no iroegi dõgi dalinga Zoʼaja ngahõnõ feʼao zamasi andrõ. 
JAS.5_1.5	No miforege wemanga, ba no miʼaboesoiʼõ ami, ba goeli danõ andre no miboela dõdõmi, ba loeo wamahõ. 
JAS.5_1.6	No miʼetoeʼõ hoekoe zatoelõ andrõ, ba no miboenoe; lõ ilaw̃a ami.
JAS.5_1.7	II. 
JAS.5_1.8	Ba jaʼami gõi, ba mibologõ dõdõmi, mibalobaloi, miʼaʼaroʼõ dõdõ, noa sa ahatõ waʼaso Zoʼaja andrõ. 
JAS.5_1.9	Bõi miʼangarõngarõ ba chõ nawõmi, jaʼami ira talifoesõ, fa bõi tehoekoe ami; hiza, so moroi sa zangoehoekoe andrõ. 
JAS.5_1.10	Mihalõ famaedo ba wanaha famakao ba ba wamologõ tõdõ andrõ zamaʼeleʼõ andrõ, si no fahoehoeo ba dõi Zoʼaja, jaʼami ira talifoesõ. 
JAS.5_1.11	Hiza, tafahowoehowoeʼõ zi no manaha tõdõra. No mirongo wanaha Jobi andrõ tõdõnia, ba loealoea Zoʼaja, ba no mirongo; me no sahachõ sibai tõdõ Zoʼaja ba sogolõ tõdõ. 
JAS.5_1.12	III. 
JAS.5_1.13	IV. 
JAS.5_1.14	Na so zofõchõ ba chõmi, ba jamoefahedeʼõ ba zatoea mbanoea, ba ndramangandrõ ba chõnia, ba ndramoebajoini ia fanicha, ba dõi Zoʼaja; 
JAS.5_1.15	ba iʼorifi dania zofõchõ andrõ fangandrõ andrõ, soroi ba wamati, ba iʼabeʼeʼõ Soʼaja, ba na so horõ, nifazõchinia, ba teʼefaʼõ chõnia. 
JAS.5_1.16	Ba faoma miʼombachaʼõ chõ nawõmi horõmi, ba faoma miʼangandrõ, salahi nawõmi, enaʼõ tefadõhõ wõchõmi; 
JAS.5_1.17	Elija andrõ, ba no niha, si mane amoeatada gamoeatania, ba mangandrõ ia, moroi siʼaikõ ba dõdõ, fa bõi moteoe, ba lõ teoe ba danõ, medõloe fache a matonga. 
JAS.5_1.18	Ba ifoeli mangandrõ, ba so deoe, moroi jaw̃a ba mbanoea, ba mowoea danõ. 
JAS.5_1.19	He jaʼami ira talifoesõgoe! Na so ba chõmi zi no eloengoe, si no mondrõi si doehoe, ba na so zolohe jaʼia mangawoeli, 
JAS.5_1.20	ba bõi zi lõ aboto ba dõdõ daʼõ: Solohe mangawoeli samazõchi horõ, moroi ba lala eloengoea andrõ, ba iʼefaʼõ nosonia ba waʼamate ba oja ibaloegõ horõ. 
1PE.1_1.1	I. 
1PE.1_1.2	dali wangohonogõi Lowalangi Ama, fõna, ba wangehao Geheha andrõ, ba woloʼõ, ba ba wanefe jaʼami do Jesoe Keriso andrõ. Jafahõna chõmi waʼeboea dõdõ ba faʼohahaoe dõdõ. 
1PE.1_1.3	II. 
1PE.1_1.4	ba wanema ondrõita andrõ si lõ taja, si lõ si lõ gõna, si lõ ariri, niʼiroʼõ chõmi ba zoroego; 
1PE.1_1.5	chõmi nirorogõ faʼabõlõ Lowalangi andrõ, balazi wamati, ba wanema faʼaoeri si lõ aetoe andrõ, si no awai, ba wangoromaʼõ jaʼia, na loeo safoeria andrõ. 
1PE.1_1.6	Ba daʼo owoeawoea dõdõmi, jaʼami, saboe tõdõ iadaʼe maʼifoe, na mogoena, ba waʼoja ngawalõ wanandraigõ andrõ. 
1PE.1_1.7	Enaʼõ tetandraigõ wamatimi, ba enaʼõ tesõndra, eboea mbõlinia, moroi ba mbalaki, si tekiko sa atṍ, nitandraigõ ba galitõ, enaʼõ faloecha ami tesoeno ami, ba mo achõmi ami, ba tefosoemange ami, ba waʼatoʼele Jesoe Keriso andrõ, 
1PE.1_1.8	somasi ami, he w̃aʼae lõ mirai faloecha, si fadoehoe dõdõmi iadaʼe, he w̃aʼae lõ miʼila ia, ba no owoeawoea dõdõmi ba daʼõ; tebai law̃aʼõ ha waʼabõlõbõlõ waʼomoeso dõdõ andrõ, si no si ndroehoe, 
1PE.1_1.9	me misõndra wozoe wamatimi andrõ, fangorifi noso andrõ. 
1PE.1_1.10	Fangorifi andrõ nifatooetooe zamaʼeleʼõ andrõ, daʼõ niʼaloealoeira tõdõra, samaʼeleʼõ faʼeboea dõdõ andrõ, si faloecha ami. 
1PE.1_1.11	No laʼaloealoei ha waʼara ba he wisa niʼõtõ Geheha Keriso andrõ, sangõhõnagõ famadoehoeʼõ ba dõdõra, wamaʼeleʼõ famakao andrõ, nitaha Keriso, awõ lachõmi andrõ, na no aefa wamakao. 
1PE.1_1.12	Ba teʼoromaʼõ chõra, wa tenga chõra, wa chõmi halõw̃õra ba ngawalõ hadia ia andrõ, si no moefaʼombachaʼõgõ chõmi iadaʼe, ba zangombacha toeria somoeso dõdõ andrõ, ba chõmi, balazi Geheha niʼamoniʼõ andrõ, nifatenge moroi ba zoroego; malaʼika gõi zomasi mamaigi daʼõ. 
1PE.1_1.13	III. 
1PE.1_1.14	Si mane ono soloʼõloʼõ li, bõi si mane amoeata fõna, ba gisõʼisõmi andrõ fõna, me lõ miʼila watahõgõ. 
1PE.1_1.15	Toeladami niʼamoniʼõ andiõ, si no mogaoni jaʼami, si manõ gõi miʼamoniʼõ ami, ba mboeaboeami andrõ, fefoe, 
1PE.1_1.16	me no so ba zoera: ”Miʼamoniʼõ ami, me no niʼamoniʼõ ndraʼodo.” 
1PE.1_1.17	Ba na faʼama ami chõ zi lõ mamaigi bawa niha, wangoehoekoe, sameʼe balazi boeaboea zamõsana, ba miʼata oefi zi lõ gõna boeaboeami, gõtõ wekolimi andrõ; 
1PE.1_1.20	nihonogõi sa fõna, me lõ moefobõrõ danõ na, ba nifaʼeleʼõ ba gõtõ safoeria andre, bõrõ ami, 
1PE.1_1.21	samati ba Lowalangi, moroi chõnia, ba Lowalangi si no manoesoegi jaʼia moroi ba ngai zi mate, si no mameʼe lachõmi chõnia; tobali fanõtõna ba Lowalangi gõi wamatimi andrõ. 
1PE.1_1.22	Me no mihaogõ dõdõmi, ba woloʼõ si doehoe, ba wangomasiʼõ talifoesõ, faʼomasi, si lõ famini tõdõ, ba faoma moroi siʼaikõ ba dõdõmi miʼomasiʼõ nawõmi. 
1PE.1_1.23	Si no mendroea toemboe ami, tenga moroi ba danõmõ sobooe dania, no moroi ba zi lõ obooe, no moroi ba daroma li Lowalangi andrõ, saoeri, ba si lõ teboelõ. 
1PE.1_1.24	Me no ”hoelõ ndroeʼoe nõsi goeli danõ, maʼafefõe, ba fefoe lachõminia andrõ, ba hoelõ mbowo ndroeʼoe; aleoe ndroeʼoe andrõ, ba atoroe mbowo, 
1PE.1_1.25	ba iroegi zi lõ aetoe, ba lõ teboelõ daroma li Zoʼaja andrõ.” Ba daʼõ daroma li andrõ, niʼombachaʼõ ba chõmi, toeria somoeso dõdõ andrõ. 
1PE.2_1.1	I. 
1PE.2_1.2	Hoelõ ndraono sawena toemboe, omasi ami zoesoe andrõ, si oroi daroma li andrõ, si lõ si faroeka, enaʼõ tedooe ami, ba chõnia andrõ, fangorifi, 
1PE.2_1.3	na no mitandra waʼasõchi dõdõ Zoʼaja. 
1PE.2_1.4	Na miʼondrasi ia, gowe saoeri andrõ, nitiboʼõ niha sa, ba nitoejoe Lowalangi, seboea bõli chõnia; 
1PE.2_1.5	ba mibeʼe nifaʼanõ gõi ami, gowe saoeri, omo Geheha, ba woʼere niʼamoniʼõ ba wameʼe soemange niʼaʼasogõ Geheha, somasi Lowalangi, balazi Jesoe Keriso. 
1PE.2_1.6	Me no si mané ba zoera: ”Hiza, oebeʼe ba Ziona gowe, tojo ba watalinga, nitoejoe, seboea bõli, ba samati chõnia ba tebai aila.” 
1PE.2_1.7	Ba faʼeboea dõi chõmi, jaʼami samati; ba ba zi lõ mamati, ba no tobali tojo ba watalinga gowe andrõ, nitiboʼõ zotomo andrõ, no tobali gowe nitendre, ba kara bõrõ waʼateʼala, 
1PE.2_1.8	manendre ira, me lõ laʼoʼõ daroma li andrõ; ba daʼõ gõi nihonogõi chõra. 
1PE.2_1.10	Jaʼami si tenga banoea fõna, ba si no banoea Lowalangi iadaʼe, si lõ moehachõsi tõdõ fõna, ba si no moehachõsi tõdõ iadaʼe. 
1PE.2_1.11	He jaʼami niʼomasiʼõ! oefarooe dõdõmi, me no si fatewoe ami, me no sikoli: bõi mifaʼamõi ba dõdõmi wangisõ nõsi niha andrõ, si faʼemali ba dõdõ. 
1PE.2_1.12	Ba mihaogõ mboeaboeami, ba gotaloea niha baero andrõ, enaʼõ lasoeno Lowalangi, na baw̃a weʼamõinia, bõrõ mboeaboeami andrõ si sõchi, na latõngõni daʼõ, na no labõbõgõ chõmi zi lõ sõchi. 
1PE.2_1.13	II. 
1PE.2_1.14	ba he koemandroe andrõ, nifatengenia, ba wangotoeʼõ sanao horõ andrõ, ba ba wanoeno solaoe si sõchi. 
1PE.2_1.15	Si manõ sa zomasi Lowalangi, folaoe si sõchi labeʼe famaʼafoe mbawa ba wa lõ mangila andrõ, ba niha sambõ eraʼera. 
1PE.2_1.16	Si mane si tenga sawoejoe, ba bõi si mane sameʼe baloebaloe walõsõchi wa no tenga sawoejoe ira; si mane enoni Lowalangi. 
1PE.2_1.17	Dozi niha mifosoemange, miʼomasiʼõ watalifoesõta, miʼataʼoefi Lowalangi, mifosoemange razo. 
1PE.2_1.18	Jaʼami, sangai halõw̃õ, miʼoʼõ li zochõ jaʼami, miʼataʼoefi sibai ira, bõi ha ba zi sõchi, sebolo tõdõ, ba zafaito gõi. 
1PE.2_1.19	III. 
1PE.2_1.20	Hadia sa doeria daʼõ, na mitaha, na laʼotoeʼõ ami, me no so zalami? Ba na mitaha na lafakao ami, me no milaoe zi sõchi, daʼõ zomasi Lowalangi. 
1PE.2_1.21	Ba daʼõ sa tekaoni ami, me no itaõgõ gõi wamakao Keriso, salahimi, ba me no irõi wamaedo chõmi, enaʼõ mitara lahenia. 
1PE.2_1.22	Jaʼiá, lõ nifazõchinia horõ, ba lõ moerongo walimosa ba mbewenia. 
1PE.2_1.23	Me lahedehedeʼõ ia, ba lõ ifoeli ihedehedeʼõ; me lafakao ia, ba lõ ifangaha wolaoe balõ, ibeʼe ba danga zangatoelõʼõ fangoehoekoe andrõ. 
1PE.3_1.1	I. 
1PE.3_1.2	na lanehegõ mboeaboeami, wa miʼataʼoefi zi lõ sõchi, awõ wa no ohaoehaoe ami. 
1PE.3_1.3	Bõi fangehao baero wangehao zi manõ, bõi fondrandra boe ba foʼaja anaʼa ba fonoecha; 
1PE.3_1.4	fangehaora niha bacha andrõ, si no tobini, tõdõ andrõ, ba zi lõ teboelõ waʼebolo dõdõ ba faʼahonohono, si no omasiõ Lowalangi. 
1PE.3_1.5	Si manõ sa gõi wangehao ndra alawe niʼamoniʼõ andrõ, fõna, sanõtõna chõ Lowalangi, ba laʼoʼõ li ndra matoeara; 
1PE.3_1.6	si mane foloʼõ Zara andrõ li Gaberahamo, fatoeha ia chõnia; maʼoewoenia ami, na mihaogõ mboeaboeami, ba na lõ miʼataʼoefi wamakao, hadia ia. 
1PE.3_1.7	Si manõ gõi ndra matoea; mihaogõ waʼoroedoe ba ndra alawe, bõi sambõ eraʼera, me no õnaʼõna waʼabõtõra, mifosoemange ira, me no awõmi sanema ondrõita andrõ, faʼeboea dõdõ andrõ, faʼaoeri, fa bõi tetabi wangandrõmi. 
1PE.3_1.8	II. 
1PE.3_1.10	”Ha niha sa zomasi fangorifi, somasi iʼila mbaw̃a si sõchi, ba jamoetaha lelania, ba zi lõ sõchi, ba bewenia, fa bõi ilaoe waja. 
1PE.3_1.11	Jamoeʼerogõ zi lõ sõchi, ba jamoelaoe zi sõchi, jamoeʼaloei waʼatoelõ, jamoegohi. 
1PE.3_1.12	Ihõrõhõrõgõ sa zatoelõ Soʼaja, ba ibeʼe mbõrõ dalingania ba wangadrõra; ba itõngõ Soʼaja zamazõchi si lõ sõchi.” 
1PE.3_1.13	Ba ha niha zamakao jaʼami, na miforege woloʼõ si sõchi? 
1PE.3_1.14	Ba he mitaha wamakao, na bõrõ waʼatoelõ, ba jaʼahowoe ami. Ba bõi miʼataʼoefi wametaʼoera, ba bõi tokea ami, 
1PE.3_1.15	ba miʼamoniʼõ Keriso, Soʼaja, ba dõdõmi; bõi mamalõmalõ wa iʼanemaʼõ miʼila miboeʼa, na so zanofoe li chõmi, ba wanõtõna andrõ, si so ba dõdõmi, gofoe ha niha ia; ba bõi aefa waʼebolo dõdõ ba faʼataʼoe; bõi itegoe ami tõdõmi, 
1PE.3_1.16	enaʼõ aila zanandraw̃aisi jaʼami ba gamoeatami si sõchi andrõ, ba chõ Keriso, na labõbõgõ chõmi zi lõ sõchi. 
1PE.3_1.17	Sõchi sa, na tefakao ita ba wolaoe si sõchi, na nilaoe dõdõ Lowalangi enaʼõ, moroi na tefakao ita ba wolaoe si lõ sõchi. 
1PE.3_1.18	Noa sa gõi mate Keriso, zamoeza, ba horõ andrõ, satoelõ andrõ, salahi zi lõ atoelõ, enaʼõ iʼohe ita ba Lowalangi; niboenoe sa na dali mboto, ba niʼorifi dali Geheha, 
1PE.3_1.19	ba daʼõ dali, ba weʼamõinia ba wangombacha ba mbechoe ba goeroenga, 
1PE.3_1.20	si lõ moloʼõ fõna, me ibologõ dõdõnia Lowalangi wombalombaloi, me loeo Noʼachi, me tefazõchi nowo andrõ, ba niʼorifi si lõ atotó andrõ, ha daw̃aloe, ba nidanõ. 
1PE.3_1.21	Famaedo daʼõ, famajagõ idanõ andrõ, zangorifi jaʼami gõi iadaʼe, tenga fameta daʼi nõsi, no fanofoe tõdõ si lõ sinegoe, chõ Lowalangi, bõrõ wemaoso Jesoe Keriso andrõ, 
1PE.3_1.22	si so ba gambõlõ Lowalangi, me no mõi ia ba zoroego, me no moebeʼe barõ mbawania malaʼika, awõ zalaw̃a andrõ, awõ zabõlõ andrõ. 
1PE.4_1.1	I. 
1PE.4_1.2	enaʼõ bõi saʼae miʼoʼõ wangisõ niha andrõ, ba zi tosai nosomi ba goeli danõ, enaʼõ somasi Lowalangi miʼoʼõ. 
1PE.4_1.3	Noa sa abõnõ, me no milaoe zomasi niha baero, ba gõtõ si no noemalõ, me mitõrõ hocha, ba fangisõ si lõ sõchi, ba femaboemaboe, ba femangamanga, ba famadoemadoe toeo, ba fameʼemeʼe adoe andrõ, si lõ tola. 
1PE.4_1.4	Andrõ faʼero ira, me lõ fao ami, wanõrõ etoena waʼasilõjaw̃a si manõ, ba manandraw̃a ira. 
1PE.4_1.5	Ba tesechegõ dania ira chõ zi no mamaʼanõ jaʼia andrõ, ba wangoehoekoe niha saoeri, awõ zi no mate. 
1PE.4_1.6	ndrõ sa teʼombachaʼõ gõi ba zi no mate doeria somoeso dõdõ andrõ, enaʼõ aoeri mbechoera, ba chõ Lowalangi, he no tehoekoe ira, dali niha, ba mbotora. 
1PE.4_1.7	Ba noa sa ahatõ gamozoea hadia ia, fefoe. Ba miʼangenanõi, ba bõi mifõrõ, ba wangandrõ andrõ. 
1PE.4_1.8	Ba si fõfõna, ba faoma moroi siʼaikõ ba dõdõmi miʼomasiʼõ nawõmi, me oja ibaloegõ horõ faʼomasi andrõ. 
1PE.4_1.9	Faoma mibeʼe gõ chõ nawõmi na mõi tomemi, bõi mikõkõkõkõ. 
1PE.4_1.10	Faoma mitolo nawõmi, balazi hadia nitema zamõsana, boeala andrõ, si mane niha si sõchi, nibeʼe faʼeboea dõdõ Lowalangi andrõ ba danga, fa eboea dõdõ si no oja ngawalõ andrõ. 
1PE.4_1.11	Na so zi fahoehoeo, ba ja si mane niw̃aʼõ Lowalangi; ba na enoni, ba ja si mane na moroi ba waʼabõlõ andrõ, nibeʼe Lowalangi, enaʼõ tefosoemange Lowalangi, fefoe hadia ia nilaoe, bõrõ Jesoe Keriso; ja chõnia zoemange ba faʼabõlõ, iroegi zi lõ aetoe! Jadoehoe. 
1PE.4_1.12	II. 
1PE.4_1.13	Ndrohoendrohoe zi no moʼoeracha ami ba wamakao andrõ chõ Keriso, ba miʼomoesoiʼõ dõdõmi, enaʼõ omoeso gõi dõdõmi, ba enaʼõ owoeawoea dõdõmi, na tefaʼeleʼõ dania lachõminia andrõ. 
1PE.4_1.14	Na latandraw̃aisi ami, ba dõi Keriso, ba jaʼahowoe ami! me no ahono ba chõmi Geheha lachõmi andrõ, Eheha Lowalangi. 
1PE.4_1.15	Bõi sa faloecha ba chõmi zanaha famakao me no sangeʼe ia, ba ma me no sanagõ, ba ma me no sanao horõ, ba ma me ihalõ chõnia zi tenga chõnia. 
1PE.4_1.16	Ba na so zanaha famakao, me no niha Keriso ia, ba bõi aila ia, ba jamoesoeno Lowalangi, ba dõi andrõ. 
1PE.4_1.17	Noa sa iroegi baw̃a, fa ibõrõtaigõ fangoehoekoe, ba mbanoea Lowalangi andrõ. Ba na ofõna ba chõda, ba hadia wozoe zi lõ moloʼõ, toeria somoeso dõdõ andrõ, chõ Lowalangi? 
1PE.4_1.18	Ba na si lõ locha lõ aoeri zatoelõ, ba heza iʼiagõ si lõ moloʼõ ba si so horõ? 
1PE.4_1.19	Andrõ, sanaha famakao, si faoedoe ba zomasi Lowalangi gõi, ba ndramoetooeʼõ nosora ba danga zombõi jaʼira andrõ, si lõ farõi, ndramoetooeʼõ ba dangania, wolaoe si sõchi. 
1PE.5_1.1	I. 
1PE.5_1.2	Mikoebaloi rorogõfõ Lowalangi andrõ, ba chõmi, bõi mibeʼe niʼoʼooe ami; enaʼõ na saoha gõlõ, dali Lowalangi, bõi ba wangaloei loeo saila ita, enaʼõ na moroi ba waʼomasi; 
1PE.5_1.3	bõi si mane salaw̃a, ba dána chõra; enaʼõ na tobali doemadoema ami, ba nikoebaloi andrõ. 
1PE.5_1.4	Ba mitema dania dakoela andrõ, si tebai aleoe, lachõmi andrõ, na toʼele dania zatoea goebalo. 
1PE.5_1.5	II. 
1PE.5_1.6	Ba miʼideʼideʼõ ami, mibeʼe ami ba danga Lowalangi andrõ, sabõlõ, enaʼõ ibeʼe salaw̃a ami, na no iroegi baw̃a. 
1PE.5_1.8	Bõi maboemaboe ami, ba bõi mõrõmõrõ, itõrõ sa danõ si faʼoedoe chõmi andrõ, Afõcha andrõ, hoelõ zingo sindrõndrõndrõndrõ, iʼaloealoei, ha niha niʼania. 
1PE.5_1.9	Daʼõ mitimba, miʼabeʼeʼõ ami, ba wamati, me no miʼila, si manõ gõi wamakao, sanõrõ talifoesõmi andrõ, ba niha ba goeli danõ. 
1PE.5_1.10	Ba ifaloea dania wamoʼahonoa jaʼami Lowalangi waʼeboea dõdõ andrõ fefoe, sogaoni jaʼami, ba lachõmi andrõ chõnia, si lõ aetoe, ba chõ Keriso Jesoe, iʼabõlõʼõ ami, iʼabeʼeʼõ ami, ba ifodanedane ami, na no aefa mitaha wamakao maʼifoe! 
1PE.5_1.11	Ja chõnia waʼabõlõ, iroegi zi lõ aetoe! Jadoehoe. 
1PE.5_1.12	III. 
1PE.5_1.13	Iʼowai ami awõda nitoejoe andrõ, ba Mbabilona, ba onogoe Mareko andrõ. 
1PE.5_1.14	Faoma miʼowai naw̃omi faʼagosa bawa ba waʼomasi andrõ! Jaʼohahaoe dõdõmi, dozi ami, si so ba chõ Keriso Jesoe. 
2PE.1_1.1	I. 
2PE.1_1.2	Jafaloecha ami waʼeboea dõdõ ba faʼohahaoe dõdõ, jafahõna, ba waʼaboto ba dõdõmi Lowalangi, awõ Jesoe, Soʼaja jaʼita! 
2PE.1_1.3	II. 
2PE.1_1.4	ba niʼamoealagõ chõda fondrege zeboea gamaboeʼoela li andrõ, seboea bõli, enaʼõ mõi chõmi gõi gamoeata Lowalangi andrõ, ba daʼõ, na no miʼefaʼõ ami ba waʼatekiko andrõ, ba wangisõ andrõ, ba goeli danõ. 
2PE.1_1.5	Ba andrõ jaʼaʼoi so waʼowõlõʼõlõmi, ba wangoromaʼõ boeaboea si sõchi, ba wamatimi andrõ, ba ba mboeaboea si sõchi, ba faʼaboto ba dõdõ, 
2PE.1_1.6	ba ba waʼaboto ba dõdõ, ba fanaha tõdõ, ba ba wanaha tõdõ, ba faʼanaoe gõlõ, ba ba waʼanaoe gõlõ, ba fangataʼoefi Lowalangi, 
2PE.1_1.7	ba ba wangataʼoefi Lowalangi, ba fangomasiʼõ talifoesõ, ba ba wangomasiʼõ talifoesõ, ba fangomasiʼõ niha fefoe. 
2PE.1_1.8	Na so chõmi daʼõ sa, ba na tedooedooe, ba lõ areoe ami, ba tenga si lõ boea ibeʼe, ba waʼaboto ba dõdõmi Zoʼaja jaʼita, Jesoe Keriso; 
2PE.1_1.9	si lõ daʼõ sa, ba saoeʼa daʼõ, no abõsi, ba no olifoe ia wangehao andrõ, fameta horõnia fõna andrõ. 
2PE.1_1.10	Andrõ mendroea manõ miʼowõlõʼõlõgõ, jaʼami ira talifoesõ, wangaʼaroʼõ fogaoni jaʼami andrõ, awõ wanoetoejoe jaʼami andrõ; na milaoe daʼõ sa, ba lõʼõ manõ teʼala ami. 
2PE.1_1.11	Na si manõ sa, ba lõ teʼambõsi chõmi dania lala ba mbanoea si lõ teboelõ andrõ, chõ Zoʼaja jaʼita andrõ, sangorifi jaʼita, Jesoe Keriso. 
2PE.1_1.12	Andrõ wa lõ oefamalõmalõ wamasoegi ba dõdõmi daʼõ, he w̃aʼae no miʼila, ba he w̃aʼae no aro dõdõmi ba zi doehoe andrõ, si so chõmi. 
2PE.1_1.13	Ba no amaedola gõmõgoe daʼõ, oew̃aʼõ tõdõgoe, fatoea sodo ba nose andre, fa bõi mõrõ ami oebeʼe, na oefasoegi ba dõdõmi, 
2PE.1_1.14	me no oeʼila, lõ ara tõ, ba oerõi nosegoe andre, me no ibokai gõi chõgoe daʼõ Soʼaja jaʼita, Jesoe Keriso. 
2PE.1_1.15	Ba oeforege gõi, enaʼõ lõ mamalõmalõ so chõmi, na no mofanõdo, fa miʼila mifasoegi ba dõdõmi daʼõ.
2PE.1_1.16	III. 
2PE.1_1.17	noa sa itema chõ Lowalangi Ama zoemange ba lachõmi, me tetandrõsaigõ chõnia li andrõ, moroi ba lachõmi andrõ, si no eboea sibai, me imane: ”Onogoe omasiõ daʼõ, waʼomasigoe ia.” 
2PE.1_1.18	Ba li andrõ, ba no marongo, moroi ba mbanoea si jaw̃a, me soga chõnia, ba hili niʼamoniʼõ andrõ, 
2PE.1_1.20	Na si aʼa zaboto ba dõdõmi, wa tenga loealoea geraʼera niha fefoe, hadia ia, wamaʼeleʼõ andrõ, ba zoera. 
2PE.1_1.21	Lõʼõ sa irai toemboe hadia ia wamaʼeleʼõ ba waʼedõna niha, nifatõrõ Geheha niʼamoniʼõ niha, na hoemede ira; ba Lowalangi moroi. 
2PE.2_1.1	I. 
2PE.2_1.2	Ba ato dania zoloʼõ chõra, ba waʼasilõjaw̃ara andrõ, ba bõrõ ira, wa tetandraw̃aisi dania lala si doehoe andrõ. 
2PE.2_1.3	Ba ba waʼomasira ganaʼa, ba lafachai waja, ba lalimo ami, ba iʼotarai fõna saʼae, ba lõ ahooe hoekoe si gõna ira, ba faʼatekikora, ba tenga si mõrõ. 
2PE.2_1.4	Lõʼõ sa salimagõ chõ Lowalangi malaʼika andrõ, si no mamazõchi horõ, noa sa itiboʼõ ba narako, nirate ba zogõmigõmi, no ibeʼe nitaha, ba wangoehoekoe dania, 
2PE.2_1.5	ba lõ salimagõ chõnia õsi goeli danõ fõna, ha ira Noʼachi andrõ, sanoeriagõ faʼatoelõ dõdõ andrõ, niʼorifinia, ba daw̃aloe, me ifatõrõ goloro ba niha si lõ sõchi andrõ. 
2PE.2_1.6	Ba no itoenoe mbanoea Zodoma andrõ ba banoea Gomora, iʼetoeʼõ hoekoe ba wanoedoegõ, no ibeʼe famaedo, ba niha si lõ sõchi dania; 
2PE.2_1.7	ba no iʼorifi Loti andrõ, satoelõ tõdõ, nifakaokao andrõ, ba nilaoe zi si lõ jaw̃a andrõ, ba waʼasilõjaw̃ara; 
2PE.2_1.8	afõchõ sa ba zatoelõ andrõ wamaigi, me no si fatewoe ia chõra, ba afõchõ wamondrongo; ero maʼṍchõ faloecha afõchõ bacha dõdõnia, si no atoelõ andrõ, ba mboeaboea si lõ sõchi andrõ. 
2PE.2_1.9	Iʼila Soʼaja iʼefaʼõ zangataʼoefi Lowalangi, ba wanandraigõ, ba iʼila itaha zi lõ atoelõ andrõ, irege loeo wangoehoekoe ba wangotoeʼõ jaʼira; 
2PE.2_1.10	ba ofõna zanõrõ lala nõsi niha andrõ, wangisõ si raʼiraʼiõ andrõ, ba sangositengagõ salaw̃a; safaito andrõ, si fajaw̃a, — lõ afaʼoe ira latandraw̃aisi zolachõmi. 
2PE.2_1.11	Ba malaʼika andrõ, sabeʼe ba sabõlõ moroi chõra, ba lõ latandraw̃aisi ira chõ Zoʼaja. 
2PE.2_1.12	II. 
2PE.2_1.13	faloecha ira loeo wa lõ atoelõ andrõ, me no faʼomasira law̃aʼõ tõdõra wemangamanga andrõ, ba zi maʼṍchõ, si raʼiraʼiõ ira ba saila ita, mangamanga ira, ba walimosara andrõ, ba lahaogõhaogõ gõra, awõmi. 
2PE.2_1.14	Ba hõrõra, ba no ha sambalõ ira alawe sohorõ, ba lõ labatobato wanao horõ, ladõnisi dõdõ si lõ aro na; tõdõra, ba no moefamaha ba waʼomasi ganaʼa, ono niʼelifi ira. 
2PE.2_1.15	No larõi lala satoelõ, ba no eloengoe ira, no latõrõ lala Mbileamo, ono Mbozoro andrõ, si no omasi loeo wa lõ atoelõ andrõ, 
2PE.2_1.16	ba si faloecha gõi fotoe golalõw̃ania andrõ: kalide andrõ, nifonoro, si lõ li, ba ilaoe li niha, itenaw̃a wa lõ tõdõ zamaʼeleʼõ andrõ. 
2PE.2_1.17	Jaʼira andrõ, ba oemboe si lõ idanõ ira, lawoeo niʼoloiʼõ nangi sabõlõ, ba niʼiroʼõ si bongi andrõ sogõmigõmi andrõ. 
2PE.2_1.18	Lalaoe waja, hocha, ba ladõnisi niha, ba waʼasilõjaw̃a, isõʼisõ nõsi niha andrõ, niha si no aefa maʼifoe ba zanõrõ lala eloengoea andrõ. 
2PE.2_1.19	Lafaboeʼoe chõra waʼaefa, ba jaʼira, ba no sawoejoe waʼatekiko; ba zabõlõ moroi chõnia sa mõi sawoejoe niha. 
2PE.2_1.20	Na si no aefa ira sa ba waʼaraʼiraʼiõ andrõ, ba niha goeli danõ, ba waʼaboto ba dõdõra Zoʼaja jaʼita, sangorifi jaʼita, Jesoe Keriso, ba na ifoeli zoei teʼoeʼoe ira daʼõ, na ifoeli teʼala ira, ba no tobali abõlõbõlõ zafoeria andrõ chõra, moroi ba zi fõfõna. 
2PE.2_1.21	Sõchi sa enaʼõ chõra, na lõ irai aboto ba dõdõra lala satoelõ andrõ, moroi na no aboto ba dõdõra, ba lafoeli foeri, ba laʼerogõ zoei goroisa andrõ, niʼamoniʼõ, nifaʼema chõra. 
2PE.2_1.22	No itõrõ ba chõra niw̃aʼõ ba gamaedola andrõ, si doehoe: ”Asoe samoeli jaʼia ba goetania, ba bawi nifemondri sangawoeli ba getoena.” 
2PE.3_1.1	I. 
2PE.3_1.2	enaʼõ itõrõ tõdõmi daroma li andrõ, nihõnagõ zamaʼeleʼõ niʼamoniʼõ andrõ fangoemaʼõ, ba oroisa zinenge andrõ chõmi, ba chõ Zoʼaja jaʼita, sangorifi jaʼita. 
2PE.3_1.3	Daʼõ zi aʼa zaboto ba dõdõmi enaʼõ wa so dania zangoʼaja, na loeo safoeria andrõ, sanõrõ lala wangisõ andrõ chõra. 
2PE.3_1.4	ba sangoemaʼõ: Hezo gamaboeʼoela linia andrõ, ba waʼasonia? Me no aefa mate ndra toea sa, ba lõ teboelõ fefoe, hadia ia, si mane jaʼia iʼotarai ba mbõrõta nifazõchi Lowalangi. 
2PE.3_1.5	Noa sa niʼodõdõgõ wa tobini chõra, wa no iʼotarai fõna saʼae so mbanoea si jaw̃a ba tanõ tooe, moroi ba nidanõ, moroi ba daroma li Lowalangi, 
2PE.3_1.6	si moi gõi famakiko danõʼa daʼõ; inõnõi idanõ. 
2PE.3_1.7	Ba banoea si jaw̃a iadaʼe ba tanõ iadaʼe, ba no moetenagõ, ba daroma li daʼõ gõi, no moetaha, ba wamatõrõ ba galitõ, na loeo wangoehoekoe andrõ, no loeo waʼatekiko niha si lõ mangataʼoefi Lowalangi. 
2PE.3_1.8	Ba bõi jatobini chõmi zi sambalõ andrõ, jaʼami niʼomasiʼõ; chõ Zoʼaja, ba no timba zi hõnõ fache zi maʼõmaʼõchõ, ba timba zi ha maʼõmaʼõchõ zi hõnõ fache. 
2PE.3_1.9	Nõ iʼaragõ gamaboeʼoela li andrõ Soʼaja, si mane niw̃aʼõ niha õsa, wa fangaragõ, ha faʼebolo dõdõnia, bõrõ ita, ba lõ omasi ia tekiko õsa, enaʼõ ahori faloecha ira wamalalini eraʼera. 
2PE.3_1.10	Ba hoelõ waʼaso zanagõ, na iroegi dania loeo Zoʼaja andrõ, ba zofetoe dania banoea si jaw̃a, waʼataja, ba ba zadoedoe bõrõtania, ba waʼachõzi, ba zachozi tanõ, awõ nifazõchi, ba goeli danõ andrõ. 
2PE.3_1.11	II. 
2PE.3_1.12	ba wanõtõna, enaʼõ iroegi loeo Lowalangi andrõ, ba wehoeloe dõdõ ba daʼõ jaʼia mbõrõ wa adoedoe mbanoea si jaw̃a, ba galitõ, ba bõrõ waʼalaoe mbõrõtania andrõ, ba waʼachozi. 
2PE.3_1.14	Andrõ, jaʼami niʼomasiʼõ, me midõnadõna zi manõ, ba miʼowõlõʼõlõgõ, enaʼõ lõ hadia ia zi tokana ba sinegoe chõmi, fõnania, na ifaigi, ba waʼatoelõ. 
2PE.3_1.15	Ba fangorifi, miw̃aʼõ tõdõmi, waʼebolo dõdõ Zoʼaja jaʼita andrõ, si mane nisoera Waoelo gõi chõmi, talifoesõda niʼomasiʼõ andrõ, ba waʼatoeatoea andrõ, nibeʼe chõnia, 
2PE.3_1.16	si mane fehedenia gõi, na itõrõ linia daʼõ, ba zoera andrõ, fefoe, ba zi so õsa zafõchõ famotochi, nifoejoeʼõ zi lõ moefahaõ andrõ ba si lõ aro tõdõ, si mane soera bõʼõ andrõ gõi, ba wamakiko jaʼira. 
2PE.3_1.17	Ba jaʼami niʼomasiʼõ, me no tohõna miʼila, ba miʼangelama, fa lõ adõni ami gõi ba waʼeloengoe zi lõ moloʼõ andrõ, ba fa lõ teboelõ ami ba waʼaromi andrõ. 
2PE.3_1.18	Ba jatedooe chõmi waʼeboea dõdõ andrõ, ba faʼaboto ba dõdõmi Zoʼaja jaʼita, Jesoe Keriso, sangorifi jaʼita. Ja chõnia zoemange, he iadaʼe, ba he na loeo si lõ aetoe andrõ. 
1JN.1_1.1	I. 
1JN.1_1.2	Ba no tefaʼeleʼõ waʼaoeri andrõ, ba no maʼila, ba mafadoehoeʼõ, ba maʼombachaʼõ chõmi waʼaoeri andrõ, si lõ aetoe, si no so chõ Nama, ba si no moefaʼeleʼõ chõda. 
1JN.1_1.3	Niʼilama andrõ, nirongoma, maʼombachaʼõ chõmi gõi, enaʼõ awõma ami gõi, ba awõ Nama sa ita, ba awõ Nononia, Jesoe Keriso. 
1JN.1_1.4	Ba daʼõ nisoerama chõmi, enaʼõ aʼoi soi waʼomoeso dõdõmi. 
1JN.1_1.5	II. 
1JN.1_1.6	Na taw̃aʼõ, awõnia ita, ba na tatõrõ zogõmigõmi, ba no mofaja ita, ba tenga si doehoe nilaoeda. 
1JN.1_1.8	Na taw̃aʼõ lõ horõda, ba tafowõhõ ita, ba si doehoe lõʼõ ba dõdõda. 
1JN.1_1.9	Na taʼombachaʼõ horõda, ba lõ farõi ia, ba no satoelõ ia, fa iʼefaʼõ chõda horõ andrõ, ba fa ihaogõ ita, fa iheta fefoe zi lõ atoelõ. 
1JN.1_1.10	Na taw̃aʼõ, lõ nifazõchida horõ, ba tabaliʼõ sofaja ia, ba taroma linia andrõ lõʼõ, ba dõdõda. 
1JN.2_1.1	I. 
1JN.2_1.3	II. 
1JN.2_1.4	Na so zangoemaʼõ: No aboto ba dõdõgoe ia, ba na lõ iʼoʼõ goroisania, ba sofaja daʼõ, ba si doehoe lõʼõ ba dõdõ daʼõ. 
1JN.2_1.5	Ba na so zoloʼõ linia, ba chõnia moʼahonoa waʼomasi Lowalangi andrõ, si ndroehoendroehoe. Ba daʼõ aboto ba dõdõda, wa ba chõnia so ita. 
1JN.2_1.6	Na so zangoemaʼõ, ba chõnia ahono ia, ba moʼõmõ ia, fa si mane amoeata daʼõ gõi gamoeatania. 
1JN.2_1.7	He jaʼami noʼomasiʼõ, tenga oroisa si bohooe oesoera chõmi, oroisa si no ara, si no so chõmi, iʼotarai mbõrõta; taroma li andrõ, nirongomi, iʼotarai mbõrõta, goroisa si no ara andrõ. 
1JN.2_1.8	Oroisa si bohooe zoei oesoera chõmi, si no doehoe ba chõnia ba ba chõmi, me si taja zogõmigõmi andrõ, ba me hoemaga saʼae haga andrõ, si ndroehoe. 
1JN.2_1.9	Na so zangoemaʼõ, ba haga so ia, ba na fatioe dõdõnia ba dalifoesõnia, ba ba zogõmigõmi so ia, iroegi daʼe. 
1JN.2_1.10	Sangomasiʼõ talifoesõnia, ba no ahono ba haga, ba lõ ba chõnia fangala. 
1JN.2_1.11	Si fatioe tõdõ chõ dalifoesõnia, ba ba zogõmigõmi so ia, sogõmigõmi itõrõ, ba lõ iʼila, heza isaw̃a, me no ifobaloenõ hõrõnia sogõmigõmi andrõ. 
1JN.2_1.12	III. 
1JN.2_1.13	Oefaʼoheʼõ zoera chõmi, jaʼami ira ama, me no aboto ba dõdõmi zi otarai mbõrõta andrõ. Oefaʼoheʼõ zoera chõmi, jaʼami ono matoea, me no milaw̃a Gafõcha. No oefaʼoheʼõ zoera chõmi, jaʼami iraono, me no aboto ba dõdõmi Nama. 
1JN.2_1.14	No oefaʼoheʼõ zoera chõmi, jaʼami ira ama, me no aboto ba dõdõmi zi otarai mbõrõta andrõ. No oefaʼoheʼõ zoera chõmi, jaʼami ono matoea, me no sabõlõ ami, ba me ahono ba dõdõmi daroma li Lowalangi, ba me no milaw̃a Gafõcha. 
1JN.2_1.18	IV. 
1JN.2_1.19	Ba chõda laʼotarai, ba tenga awõda ira; na awõda sa ira menaʼõ, ba lõ laheta ira chõda menaʼõ, ba enaʼõ oroma, wa lõ dozi awõda ira. 
1JN.2_1.20	Ba no so chõmi wamajoini andrõ, chõ niʼamoniʼõ andrõ, ba miʼila fefoe, hadia ia. 
1JN.2_1.21	Tenga andrõ oefaʼoheʼõ zoera chõmi, me lõ miʼila zi doehoe, andrõ oefaʼoheʼõ chõmi, me no miʼila, ba me tenga moroi ba zi doehoe fefoe, hadia ia, waja. 
1JN.2_1.22	Ha niha zofaja, baero zangosilõʼõgõ, wa Keriso andrõ Jesoe? Daʼõ zi faʼoedoe chõ Keriso, sangosilõʼõgõ Ama, awõ Nono. 
1JN.2_1.23	Dozi sangosilõʼõgõ Ono, ba lõʼõ gõi chõra Ama; sanehe Ono, ba chõnia so gõi Nama. 
1JN.2_1.24	Nirongomi, iʼotarai mbõrõta, ba jaʼahono ba dõdõmi. Na ahono ba dõdõmi nirongomi, iʼotarai mbõrõta, ba ahono gõi ami ba chõ Nono ba ba chõ Nama. 
1JN.2_1.25	Ba daʼõ gamaboeʼoela li andrõ, nifaboeʼoenia chõda: faʼaoeri si lõ aetoe andrõ. 
1JN.2_1.26	Daʼõ nisoeragoe chõmi, ba zamaeloengoe jaʼami andrõ, 
1JN.2_1.27	ba jaʼami — ba no ahono ba dõdõmi wamajoini andrõ, nitemami chõnia, ba lõ mogoena chõmi, ifahaõ ami niha, miʼiagõ saʼae ba chõnia, dali wamahaõ wamajoininia jaʼami andrõ, ba ngawalõ hadia ia, fefoe, ba no si doehoe, ba tenga faja; miʼoʼõ wamahaõnia jaʼami andrõ. 
1JN.2_1.28	Ba daʼõ, jaʼami iraono, miʼiagõ ba chõnia, enaʼõ lõ aiwõ ita, na iʼoromaʼõ ia dania, ba enaʼõ lõ teʼailasi ita chõnia, ba waʼasonia. 
1JN.2_1.29	Na miʼila, satoelõ ia, ba jaʼaboto ba dõdõmi, wa chõnia toemboe gõi dozi solaoe satoelõ andrõ. 
1JN.3_1.1	I. 
1JN.3_1.3	Ba dozi sanõtõna daʼõ chõnia, ba lahaogõ ira, si mane jaʼia, si lõ si raʼiraʼiõ. 
1JN.3_1.4	II. 
1JN.3_1.5	Ba no mirongo, wa andrõ tefaʼeleʼõ ia, enaʼõ iheta horõ andrõ, ba lõ horõ ba dõdõnia. 
1JN.3_1.6	Dozi sahono chõnia, ba lõ mamazõchi horõ. Dozi samazõchi horõ, ba lõ larai laʼila ia, ba lõ saboto ba dõdõra ia. 
1JN.3_1.7	He jaʼami iraono! bõi jamoefaeloengoe ami niha. Solaoe satoelõ, daʼõ zatoelõ, si mane jaʼia andrõ, si no atoelõ. 
1JN.3_1.8	Moroi ba Gafõcha zamazõchi horõ; moroi ba mbõrõta sa ifazõchi horõ Afõcha. Ba daʼõ tefaʼeleʼõ Nono Lowalangi, enaʼõ ifakiko halõw̃õ Gafõcha. 
1JN.3_1.9	Dozi si toemboe ba Lowalangi, ba lõ mamazõchi horõ, me lõ teboelõ danõmõnia ba dõdõra, ba tebai mamazõchi horõ ira, me no moroi ba Lowalangi ira. 
1JN.3_1.10	Ba daʼõ oroma, ha niha nono Lowalangi, ba ha niha nono Gafõcha. Dozi si lõ molaoe satoelõ, ba tenga moroi ba Lowalangi ira, awõ zi lõ mangomasiʼõ talifoesõnia. 
1JN.3_1.11	Daʼõ sa doeria, nirongomi, iʼotarai mbõrõta, fa faoma taʼomasiʼõ nawõda. 
1JN.3_1.12	Bõi si mane Kaʼino andrõ, soroi ba Gafõcha samoenoe achinia; ba hana wa iboenoe? Me no si lõ sõchi mboeaboeania, ba me satoelõ sa mboeaboea nachinia. 
1JN.3_1.13	Ba bõi ahõlihõli dõdõmi, jaʼami ira talifoesõ, na fatioe dõdõ niha goeli danõ chõmi. 
1JN.3_1.14	No taʼila, no awoeʼa ita ba waʼamafe, no tasaw̃a waʼaoeri, me taʼomasiʼõ dalifoesõ; si lõ mangomasiʼõ, ba lõ teboelõ ba waʼamate. 
1JN.3_1.15	Samoenoe niha dozi si fatioe tõdõ ba dalifoesõra; ba miʼila, lõ samoenoe niha, si so faʼaoeri si lõ aetoe, si lõ teboelõ ba dõdõnia. 
1JN.3_1.16	Ba daʼõ no aboto ba dõdõda waʼomasi andrõ, me no ibelegõ nosonia fõnada, ba moʼõmõ gõi ita, tabelegõ nosoda fõna dalifoesõda. 
1JN.3_1.17	Ba na so zi so anaʼa goeli danõ, ba na iʼila, ambõ chõ dalifoesõnia, ba na idoehõ dõdõnia chõnia, ba hezo waʼomasinia Lowalangi andrõ, ba dõdõnia? 
1JN.3_1.18	He jaʼami iraono! bõi ba li taʼomasiʼõ nawõda, ba bõi ba lela, ba nilaoeda chõnia taʼomasiʼõ ia, ba si ndroehoendroehoe. 
1JN.3_1.19	III. 
1JN.3_1.20	wa no eboea Lowalangi, moroi ba dõdõda, awõ wa no aboto ba dõdõnia fefoe, hadia ia; na iʼadoegõ ita tõdõda. 
1JN.3_1.21	He jaʼami niʼomasiʼõ! na lõ iʼadoegõ ita tõdõda, ba so chõda wa lõ aiwõ, chõ Lowalangi. 
1JN.3_1.22	ba hadia ia niʼandrõda ba tatema chõnia, me taʼoʼõ goroisania, ba me talaoe zomasi ia. 
1JN.3_1.23	Ba daʼõ goroisania, enaʼõ mamati ita ba dõi Nononia, Jesoe Keriso, ba enaʼõ faoma taʼomasiʼõ nawõda, si mane niʼoroiʼõnia chõda. 
1JN.3_1.24	Ba na so zoloʼõ oroisania, ba ba chõnia ahono daʼõ, ba jaʼia gõi, ba lõ teboelõ ba zi manõ. Ba ba daʼõ aboto ba dõdõda, wa lõ teboelõ ia ba chõda, ba Geheha andrõ, nibeʼenia chõda. 
1JN.4_1.1	I. 
1JN.4_1.2	Ba daʼõ aboto ba dõdõmi Geheha Lowalangi: Dozi eheha, sanehe Jesoe Keriso, si no tobali õsi niha, ba moroi ba Lowalangi daʼõ; 
1JN.4_1.3	ba dozi eheha, si lõ manehe Jesoe, ba tenga moroi ba Lowalangi, ba daʼõ gamoeata zi faʼoedoe chõ Keriso andrõ, nirongomi, so ia, ba no so ia saʼae ba goeli danõ. 
1JN.4_1.4	Moroi ba Lowalangi ami, jaʼami iraono, ba no milaw̃a daʼõ, me no eboea zi so ba dõdõmi, moroi ba zi so ba niha ba goeli danõ andrõ. 
1JN.4_1.5	Moroi ba goeli danõ ira, andrõ moroi ba goeli danõ hoehoeora, ba niha goeli danõ zamondrongo chõra. 
1JN.4_1.6	Moroi ba Lowalangi ita. Si no aboto Lowalangi ba dõdõ, daʼõ zamondrongo chõda; lõ ifondrondrongo chõda si tenga moroi ba Lowalangi. Moroi ba daʼõ aboto ba dõdõda Geheha si doehoe ba eheha samaeloengoe. 
1JN.4_1.7	II. 
1JN.4_1.8	Si lõ mangomasiʼõ awõnia, ba lõ saboto ba dõdõnia Lowalangi, me no faʼomasi Lowalangi. 
1JN.4_1.10	Ba daʼõ so waʼomasi andrõ, tenga wa no taʼomasiʼõ Lowalangi, no wa no iʼomasiʼõ ita, awõ wa no ifatenge Nononia, hõli, ba horõda. 
1JN.4_1.11	He jaʼami niʼomasiʼõ! na no imanõ wangomasiʼõ jaʼita Lowalangi, ba moʼõmõ gõi ita fangomasiʼõ awõda. 
1JN.4_1.12	Samõsa lõ niha si no irai mangila Lowalangi; na taʼomasiʼõ nawõda, ba lõ teboelõ ia ba dõdõda, ba moʼahonoa ba dõdõda wangomasiʼõda jaʼia. 
1JN.4_1.13	Ba daʼõ aboto ba dõdõda, wa lõ teboelõ ita ba chõnia, awõ wa lõ teboelõ ia ba dõdõda, me no ibeʼe chõda Gehehania andrõ, õsa. 
1JN.4_1.14	Ba no anehe ndraʼaga ba mafadoehoeʼõ, wa no ifatenge Ama Nononia, sangorifi õsi goeli danõ. 
1JN.4_1.15	Na so zanehe, Ono Lowalangi Jesoe, ba ba dõdõnia lõ teboelõ Lowalangi, ba jaʼia, ba lõ teboelõ ba chõ Lowalangi. 
1JN.4_1.16	Ba no aboto ba dõdõda waʼomasi Lowalangi ita, ba no fadoehoe dõdõda ba daʼõ. 
1JN.4_1.17	Ba daʼõ moʼahonoa waʼomasi andrõ chõda, fa lõ ataʼoe ita, na loeo wangoehoekoe andrõ, me no si mane jaʼia gõi ita, ba goeli danõ andre. 
1JN.4_1.18	Lõ faʼataʼoe ba waʼomasi andrõ, ifofanõ sa waʼataʼoe faʼomasi si no moʼahonoa, me no faʼafõchõ waʼataʼoe; ba sataʼoe ba lõ moʼahonoa na ba waʼomasi. 
1JN.4_1.20	Na so zangoemaʼõ: Omasido Lowalangi, ba na fatioe dõdõnia ba dalifoesõnia, ba sofaja ia; Si lõ mangomasiʼõ talifoesõnia sa, niʼila hõrõnia, ba tebai omasi ia Lowalangi, si lõ iʼila hõrõnia. 
1JN.4_1.21	Ba daʼõ goroisa, nibeʼenia chõda, enaʼõ iʼomasiʼõ gõi dalifoesõnia sangomasiʼõ Lowalangi. 
1JN.5_1.2	Ba daʼõ aboto ba dõdõda, wa taʼomasiʼõ nono Lowalangi, na omasi ita Lowalangi, ba na taʼoʼõ goroisania. 
1JN.5_1.3	Daʼõ sa waʼomasida Lowalangi, enaʼõ taʼoʼõ goroisania, ba tenga safõchõ woloʼõ oroisania. 
1JN.5_1.4	Fefoe sa, zi toemboe ba Lowalangi, ba abõlõ moroi ba zoroi oeli danõ, 
1JN.5_1.5	Ha niha zabõlõ moroi ba zoroi oeli danõ, baero zamati, wa Ono Lowalangi Jesoe? 
1JN.5_1.6	Daʼõ ia, zi no mõi, balazi nidanõ, ba balazi ndro, Jesoe Keriso; tenga ha idanõ chõnia, no idanõ awõ ndro; ba Eheha andrõ zamadoehoeʼõ; me no si doehoe Geheha andrõ. 
1JN.5_1.7	Tõloe sa zamadoehoeʼõ, 
1JN.5_1.8	Eheha andrõ, ba idanõ andrõ, ba do andrõ, ba ha sara zi tõloe andrõ. 
1JN.5_1.9	Na fadoehoe dõdõda ba wamadoehoeʼõ niha, ba no eboea na wamadoehoeʼõ Lowalangi; daʼõ sa wamadoehoeʼõ Lowalangi andrõ, famadoehoeʼõnia Ononia. 
1JN.5_1.10	Chõ zamati chõ Nono Lowalangi so wamadoehoeʼõ andrõ, ba dõdõnia. Si lõ mamati li Lowalangi, ba no ibaliʼõ sofaja Lowalangi, me lõ nifatinia famadoehoeʼõ andrõ, famadoehoeʼõ Lowalangi Ononia. 
1JN.5_1.11	Ba daʼõ wamadoehoeʼõ andrõ: wa no ibeʼe chõda Lowalangi waʼaoeri si lõ aetoe, awõ wa ba chõ Nononia so waʼaoeri andrõ. 
1JN.5_1.12	Chõ zi so Ono andrõ, chõnia so waʼaoeri andrõ; ba zi lõ Ono Lowalangi andrõ, ba chõnia lõ faʼaoeri andrõ. 
1JN.5_1.13	Daʼõ nisoeragoe chõmi, enaʼõ aboto ba dõdõmi, so chõmi waʼaoeri si lõ aetoe, chõmi samati ba dõi Nono Lowalangi andrõ. 
1JN.5_1.14	Ba daʼõ wa lõ aiwõ, si so chõda ba chõnia: na so niʼandrõda, hadia ia, si faoedoe ba zomasi ia, ba ifondrondrongo chõda. 
1JN.5_1.15	Ba na no aboto ba dõdõda ifondrondrongo chõda, na so niʼandrõda, ba aboto gõi ba dõdõda, wa tatema niʼandrõda chõnia. 
1JN.5_1.16	Na so zangila, mamazõchi horõ dalifoesõnia, horõ si tenga bõrõ waʼamate, ba jamangandrõ, ba ifaʼaso chõnia waʼaoeri, chõ zamazõchi horõ si tenga bõrõ waʼamate. So horõ bõrõ waʼamate, ba tenga daʼõ niw̃aʼõgoe jamangandrõ. 
1JN.5_1.17	Horõ fefoe, hadia ia, zi lõ atoelõ, ba so horõ si tenga bõrõ waʼamate. 
1JN.5_1.18	No taʼila, dozi si toemboe ba Lowalangi, ba lõ lafazõchi horõ; dozi sa, si toemboe ba Lowalangi, ba lõ aefa chõnia, ba lõ ibabaja Afõcha. 
1JN.5_1.19	No aboto ba dõdõda, wa moroi ba Lowalangi ita, ba ba danga Gafõcha so nõsi goeli danõ, maʼafefoe. 
1JN.5_1.20	Ba no tarongo, wa no mõi Nono Lowalangi, si no mameʼe chõda tõdõ, enaʼõ aboto ba dõdõda zi ndroehoe andrõ; ba ba chõ zi ndroehoe andrõ so ita, ba chõ Nononia Jesoe Keriso. 
1JN.5_1.21	He jaʼami iraono! Miʼangelama ba nadoe andrõ. 
2JN.1_1.1	I. 
2JN.1_1.2	Bõrõ zi doehoe andrõ, si lõ teboelõ ba dõdõda, si lõ aefa chõda, iroegi zi lõ aetoe. 
2JN.1_1.3	Jafaloecha ami waʼeboea dõdõ, awõ waʼahachõ dõdõ, awõ waʼohahaoe dõdõ, chõ Lowalangi Ama, ba chõ Jesoe Keriso, Ono Nama andrõ, ba waʼadoehoe ba ba waʼomasi. 
2JN.1_1.4	II. 
2JN.1_1.5	Ba iadaʼe, ba oeʼandrõ chõoe, jaʼoegõ Kiria, tenga hoelõ na oroisa si bohooe oesoera chõoe, no oroisa si no so chõda, iʼotarai mbõrõta, enaʼõ faoma taʼomasiʼõ nawõda. 
2JN.1_1.6	Ba daʼõ waʼomasi andrõ, enaʼõ tatõrõ lala goroisania. Daʼõ goroisa, enaʼõ mitõrõ, si mane nirongomi, iʼotarai mbõrõta. 
2JN.1_1.7	III. 
2JN.1_1.8	Miʼangelama, fa bõi aechoe gõlõmi, ba halõw̃õmi andrõ, enaʼõ ahori mitema loeo. 
2JN.1_1.9	Dozi sanaloeʼi, si lõ ahono ba wamahaõ Keriso andrõ, ba lõ Lowalangi chõra; ba zi lõ teboelõ ba wamahaõ andrõ, ba daʼõ so Nama, fabaja Ono. 
2JN.1_1.10	Na so zi mõi chõmi, si lõ molohe famahaõ daʼõ, ba bõi mifaʼamõi ia jomo, ba bõi miʼowai ia. 
2JN.1_1.11	Awõnia ba mboeaboeania si lõ sõchi andrõ na so zangowai jaʼia.
2JN.1_1.12	IV. 
2JN.1_1.13	Laʼowai ndraʼoegõ ono nachioe ira alawe nitoejoe andrõ.
3JN.1_1.1	I. 
3JN.1_1.2	He jaʼoegõ niʼomasiʼõ! Fefoe hadia ia chõoe, ba omasido, na ohahaoe dõdõoe, ba na lõ fõchõoe, si mane faʼohahaoe dõdõoe ba nosooe.
3JN.1_1.3	II. 
3JN.1_1.4	Fondrege waʼomoeso dõdõgoe daʼõ, na oerongo, latõrõ lala zi doehoe iraono chõgoe. 
3JN.1_1.5	He jaʼoegõ niʼomasiʼõ! Satoelõ nilaoemõ ba dalifoesõ andrõ, mendroea manõ, me no niha bõʼõ ira, 
3JN.1_1.6	samadoehoeʼõ faʼomasioe, ba zi so banoea, ba sõchi, na õtolo ira, ba wofanõ, si nangea ba chõ Lowalangi. 
3JN.1_1.7	Bõrõ sa dõi andrõ, wa mofanõ ira, ba lõ lahalõ hadia ia ba niha baero. 
3JN.1_1.8	Andrõ moʼõmõ ita, tatolo zi mane jaʼira andrõ, enaʼõ sanolo ba halõw̃õ ita, ba zi doehoe andrõ. 
3JN.1_1.9	III. 
3JN.1_1.10	Andrõ oefasoegi ba dõdõnia mboeaboeania, na sodo, nilaoenia, wamatooe jaʼaga, fehede si lõ sõchi; ba ambõ na daʼõ, lõʼõ gõi ifaʼamõi chõra dalifoesõ andrõ, ba itenaw̃a zedõna mamaʼamõi jaʼira menaʼõ, iʼefaʼõ ira banoea. 
3JN.1_1.11	He jaʼoegõ niʼomasiʼõ! Bõi oʼõ zi lõ sõchi, si sõchi oʼõ. Moroi ba Lowalangi zolaoe si sõchi; solaoe si lõ sõchi, ba lõ irai iʼila Lowalangi. 
3JN.1_1.12	Dozi lafadoehoeʼõ Demeterio andrõ, ba ifadoehoeʼõ gõi ia si doehoe; ba jaʼaga gõi, ba mafadoehoeʼõ ia, ba no õʼila, wa no si doehoe wamadoehoeʼõma. 
3JN.1_1.13	IV. 
3JN.1_1.14	oedõnadõna, alio faloecha ita, ba fahoehoeo ita dania. 
3JN.1_1.15	Jaʼohahaoe dõdõoe! Laʼowai ndraʼoegõ si fahoewoe andrõ. Owai zi fahoewoe, õtõtõi dõira. 
JUD.1_1.1	I. 
JUD.1_1.2	Jafaloecha ami waʼahachõ dõdõ ba faʼohahaoe dõdõ ba faʼomasi, jatedooe chõmi. 
JUD.1_1.3	II. 
JUD.1_1.4	Noa sa fatewoe õsa niha, ba nitandrõsaigõ hoekoe andrõ, ba zoera, fõna saʼae; si no mangerogõ Lowalangi; labaliaʼõ, ba waʼasilõjaw̃a laʼogoenaʼõ waʼeboea dõdõ Lowalangida andrõ, ba samatõrõ jaʼita andrõ, si ha samõsa, Soʼaja jaʼita, Jesoe Keriso, ba laʼosilõʼõgõ. 
JUD.1_1.5	Ba oefasoegi ba dõdõmi, me no miʼila zamoeza fefoe, hadia ia, wa no ifakiko zi lõ mamati Soʼaja, ba zi samoeza andrõ, me no aefa iʼefaʼõ ira ba danõ Miseraji. 
JUD.1_1.6	Ba he malaʼika andrõ, si lõ mangaroʼõ chõra faʼasalaw̃ara, sondrõi nahiara andrõ, ba no itaha ba rate si lõ mamalõmalõ, bacha ba zogõmigõmi, ba wangoehoekoe jaʼira, na baw̃a seboea andrõ dania. 
JUD.1_1.7	Si mane Sodoma ba Gomora ba banoea ba ngaira andrõ, si no mohorõ gõi, hoelõ si mane jaʼira, si no molohi õsi niha bõʼõ, me no moebeʼe famaedo ira, me lataha wotoe andrõ, ba galitõ si lõ matemate. 
JUD.1_1.8	Ba si manõ sa gõi daʼõ, sangifingifi andrõ, lataʼoenõi nõsira, lõ ba dodõra zalaw̃a, latandraw̃aisi zolachõmi. 
JUD.1_1.9	Ba satoea malaʼika andrõ, Michaëli, me fasoso ira Gafõcha, me fahoehoeo ira, ba mboto Moze andrõ, ba ataʼoe ia iʼetoeʼõ hoekoenia, fanandraw̃aisi, imane: Jamoeʼotoeʼõ ndraʼoegõ Soʼaja! 
JUD.1_1.10	Ba jaʼira andrõ, ba latandraw̃aisi zi lõ laʼila na i, ba hadia zi no toʼoea laʼila, si mane saliw̃aliw̃a ba danõ, si lõ tõdõ, ba lahalõ famakikora. 
JUD.1_1.11	Alai ira, me no latõrõ lala Gaʼino andrõ, ba me no adõni dõdõra ba wamaeloengoe loeo Mbileʼamo andrõ, ba me no tekiko ira, ba wolaw̃a Gora andrõ. 
JUD.1_1.12	Daʼõ zolaoe si lõ sõchi, ba gowoeloa faʼomasi andrõ chõmi, si lõ adaʼoedaʼoe oroedoe ba wemangamanga; jaʼira zokoebaloi jaʼira; no lawoeo si lõ teoe ira, niʼoloiʼõ nangi, eoe sangaroewoe na baw̃a deoe, si lõ boea, si no mendroea mate, si no aboʼa baja, 
JUD.1_1.13	doeloe nasi sabõlõ, saila ita chõra gotoeʼotoe, dõfi seloengoeloengoe, ba niʼirõʼõ si bongi andrõ, sogõmigõmi andrõ, si lõ aetoe. 
JUD.1_1.14	Ba noa sa gõi ifaʼeleʼõ he wisa ira Chenoki andrõ, fitoe ngaʼõtõ iʼotarai doeada Adamo, no imane: ”Hiza, mõi Zoʼaja, awõ ngafoeloe ngahõnõ niʼamoniʼõ andrõ chõnia, 
JUD.1_1.15	ba wangoehoekoe fefoe, ha niha ira, ba ba wangotoeʼõ fefoe zi no mangerogõ Lowalangi, ba chõra andrõ, ba mboeaboeara andrõ fefoe, falõsõchi andrõ, nifaʼoeara, ba ba wehede safaito, fefoe, nilaoe zanao horõ andrõ, si no mangerogõ Lowalangi, chõnia.” 
JUD.1_1.16	Sikõkõkõkõ andrõ, sanahigõ Lowalangi, ba nifatõrõnia chõra, sanõrõ lala wangisõra, ba fajaw̃asa loealoea mbewera, lasoeno niha ba zi so ira, na so harera ba daʼõ. 
JUD.1_1.17	Ba jaʼami niʼomasiʼõ, ba mitõrõtõrõ tõdõmi daroma li andrõ, si no lahõnagõ fangoemaʼõ sinenge Zoʼaja jaʼita, Jesoe Keriso, 
JUD.1_1.18	me lamane chõmi: ”Ba gõtõ safoeria dania, ba so zangoʼaja, sanõrõ lala wangisõra andrõ, ba waʼeloengoera.” 
JUD.1_1.19	Si oniagõ jaʼira andrõ, sanõrõ lala niha; si lõ eheha. 
JUD.1_1.20	III. 
JUD.1_1.21	Miʼaroʼõ ami, ba waʼomasi Lowalangi ita, midõnadõna waʼahachõ dõdõ Zoʼaja jaʼita, Jesoe Keriso, ba waʼaoeri si lõ aetoe. 
JUD.1_1.22	Ba mihachõsi tõdõ õsa, sangiwa tõdõ; 
JUD.1_1.23	miʼorifi, misõbi ba galitõ; ba tánõ bõʼõ, ba mihachõsi tõdõ, ba miʼataʼoefi, ba miʼogorofi gõi mbaroe andrõ, si no raʼiraʼiõ ba nõsi niha andrõ. 
JUD.1_1.24	IV. 
JUD.1_1.25	chõ Lowalangi si ha samboea andrõ, sangorifi jaʼita, balazi Jesoe Keriso, Soʼaja jaʼita, ja chõnia lachõmi ba faʼasalaw̃a ba faʼabeʼe ba faʼabõlõ, iʼotarai fõna ngaʼõtõ danõ, ba iadaʼe, ba gõtõgõtõ waʼara dania! Jadoehoe. 
REV.1_1.1	I. 
REV.1_1.2	Si no mamadoehoeʼõ taroma li Lowalangi, awõ wamadoehoeʼõ Jesoe Keriso andrõ, ha waʼoja niʼilania. 
REV.1_1.3	Jaʼahowoe zombaso taroma li famaʼeleʼõ andrõ, ba samondrongo jaʼia, ba soloʼõ nisoera andrõ ba daʼõ; noa sa ahatõ ginõtõnia andrõ. 
REV.1_1.4	II. 
REV.1_1.5	ba chõ Jesoe Keriso, samadoehoeʼõ andrõ, si lõ farõi, si aʼa zi oroi ba ngai zi mate, ba samatõrõ razo andrõ, ba goeli danõ, chõ zangomasiʼõ jaʼita andrõ, si no mangefaʼõ jaʼita ba horõda andrõ, donia, 
REV.1_1.6	ba si no mameʼe banoea jaʼita ba ere Namania Lowalangi, ja chõnia lachõmi ba faʼabõlõ, iroegi zi lõ aetoe! Jadoehoe. 
REV.1_1.9	III. 
REV.1_1.10	Ba aheta nosogoe, me loeo Zoʼaja, ba oerongo foerigoe li seboea, hoelõ li dorofe, 
REV.1_1.11	imane: Hadia niʼilaoe, ba tanõ ba zoera, ba faʼoheʼõ ba mbanoea niha Keriso, si fitoe andrõ, ba Nefeso, ba ba Zimina, ba ba Weregamo, ba ba Diatira, ba ba Zade, ba ba Wiladefia, ba ba Laʼodikia. 
REV.1_1.12	Ba oebaliʼõ ndraʼodo, ba wamaigi li andrõ, sihede chõgoe; ba me oebaliʼõ ndraʼo, ba oeʼila naha wandroe anaʼa, fitoe, 
REV.1_1.13	ba ba gotaloea naha wandroe andrõ, ba si hoelõ Nono Niha, no mobaroe sanaoe, ba no mamõbõ taloe anaʼa, ba dõlõʼania. 
REV.1_1.14	Ba hõgonia ba boenia, ba no afoesi, hoelõ mboe mbiribiri safoesi, hoelõ mbetoea, ba hõrõnia, ba no hoelõ holahola galitõ, 
REV.1_1.15	ba ahenia, ba hoelõ garamba nifahele, ba galitõ, ba linia, ba no hoelõ wegosogoso nidanõ seboea. 
REV.1_1.16	Ba so ba dangania kambõlõ ndrõfi, fitoe, ba iʼotarai mbawania gari satarõ, si faoma bawa, ba bawania, ba no hoelõ wehaga loeo, ni fondrege waʼabõlõnia. 
REV.1_1.17	Ba me oeʼila ia, ba alaoedo tooe, fõnania, hoelõ zi mate. Ba itoefa ndraʼo tangania kambõlõ, imane: ”Bõi ataʼoefi, si fõfõna ndraʼo, ba safoeria, 
REV.1_1.18	ba saoeri andrõ; ba no mate ndraʼo, ba hiza, no aoeri ndraʼo, iroegi zi lõ aetoe ba so chõgoe wogoë ba waʼamate ba ba mbanoea tooe. 
REV.1_1.19	Ba tanõ ba zoera hadia niʼilaoe, ba hadia iadaʼe, ba hadia dania, na aefa daʼe. 
REV.1_1.20	Si no tobini chõoe andrõ, dõfi andrõ, si fitoe, niʼilaoe ba dangagoe kambõlõ, awõ naha wandroe anaʼa, andrõ, si fitoe: Dõfi andrõ, si fitoe, ba no malaʼika mbanoea si fitoe andrõ, ba naha wandroe andrõ, si fitoe, ba no fitoe banoea.” 
REV.2_1.1	I. 
REV.2_1.2	No oeʼila mboeaboeaoe andrõ, ba faʼerege dõdõoe, ba faʼanaoe gõlõoe, awõ wa tebai õtaha zi lõ sõchi; ba no õtandraigõ zangoemaʼõ sinenge ira, ba tenga sa jaʼia, ba no õsõndra, wa sofaja ira; 
REV.2_1.3	ba no õtaha dõdõoe ba no õtaõgõ wamakao, bõrõ dõigoe andrõ, ba lõ satage ndraʼoegõ. 
REV.2_1.4	Ba daʼõ zi fatoewoe chõgoe, ba chõmõ andrõ, wa no õbõhõli waʼomasioe ba mbõrõta andrõ. 
REV.2_1.5	Andrõ tõrõtõrõ tõdõoe hadia zi fahole chõoe, ba falalini geraʼeraoe, ba aloei mboeaboea ba mbõrõta andrõ; ba na lõ õʼoʼõ daʼõ, ba mõido chõoe, ba oetoeliʼõ naha wandroe andrõ chõoe, ba nahania, na lõ õfalalini geraʼeraoe. 
REV.2_1.6	Ba daʼõ zi so chõoe; õʼogorofi wolaoe nikolaʼiti andrõ, niʼogorofigoe gõi. 
REV.2_1.7	Si so tõgi dalinga, ba jamoefondrondrongo hadia niw̃aʼõ Geheha ba mbanoea andrõ: Ha niha zi mõna, ba oebeʼe õnia mboea geoe fangorifi andrõ, si so ba waradaiso andrõ, chõ Lowalangi! 
REV.2_1.8	II. 
REV.2_1.9	No oeʼila wamakaomõ andrõ, ba faʼanoemanamõ — ba no soʼanaʼa ndraʼoegõ — ba fanandraw̃aisi jaʼoegõ andrõ, ba zangoemaʼõ niha Jehoeda ira, ba tenga sa jaʼia, ha sekola Zatana ira. 
REV.2_1.10	Bõi ataʼoefi hadia ia, nitaõgõoe dania. Hiza, ibeʼe ba goeroenga õsa ami Afõcha, enaʼõ tetandraigõ ami, ba nifakao ami, foeloe bongi. 
REV.2_1.11	Si so tõgi dalinga, ba jamoefondrondrongo hadia niw̃aʼõ Geheha ba mbanoea andrõ: Ha niha zi mõna, ba tebai iʼalani faʼamate si samoeza andrõ. 
REV.2_1.12	III. 
REV.2_1.13	Oeʼila heza so nahaoe, ba zi so dadaoma Zatana andrõ. Ba lõ nibõhõlioe tõigoe andrõ, ba lõ niʼosilõʼõgõoe famati andrõ chõgoe, me loeo Gandrifa andrõ, samadoehoeʼõ jaʼo, si lõ farõi andrõ, niboenoe ba chõmi, ba zi so naha Zatana. 
REV.2_1.14	Ba so maʼifoe zi fatoewoe chõgoe, ba chõmõ andrõ, me no so chõoe ba daʼõ zoloʼõ famahaõ Mbileʼamo andrõ. Samahaõ Balaki andrõ, ba wamobõrõ fangala fõna Ndraono Gizeraëli, ba wemanga gõ nadoe ba ba wohorõ. 
REV.2_1.15	Ba so chõoe gõi zoloʼõ famahaõ nikolaʼiti andrõ, si manõ gõi. 
REV.2_1.16	Falalini geraʼeraoe. Ba na lõ daʼõ, ba alio mõido chõoe, ba oesoewõ ira gari mbawagoe andrõ. 
REV.2_1.17	Si so tõgi dalinga, ba jamoefondrondrongo hadia niw̃aʼõ Geheha, ba mbanoea andrõ: Ha niha zi mõna, ba oebeʼe chõnia ”mana” si tobini andrõ, ba oebeʼe chõnia gara safoesi, ba tõi si bohooe nisoera ba dete gara andrõ, si lõ iʼila niha, baero zanema jaʼia andrõ. 
REV.2_1.18	IV. 
REV.2_1.19	No oeʼila mboeaboeaoe andrõ, ba faʼomasi andrõ, ba famati andrõ, ba fanolooe andrõ, ba fanaha tõdõ andrõ, awõ wa tedooe mboeaboeaoe safoeria andrõ, moroi ba zi fõfõna. 
REV.2_1.20	Ba daʼõ zi fatoewoe chõgoe, ba chõmõ andrõ, wa õtehe galawe andrõ, Izebela, sangoemaʼõ samaʼeleʼõ ia, ba no samahaõ enonigoe andrõ ba samaeloengoe jaʼira, ba wohorõ, ba ba wemanga gõ nadoe. 
REV.2_1.21	Ba no oefonoso ia, enaʼõ ifalini geraʼerania, ba lõ edõna ia ifalalini, ba wamõhõi fohorõnia andrõ enaʼõ. 
REV.2_1.22	Hiza, oetoeliʼõ tooe ia ba zalo; ba awõnia sohorõni jaʼia, ba oebeʼe ba wamakao sabõlõbõlõ, na lõ lafalalini geraʼerara, ba wamõhõi boeaboeania andrõ. 
REV.2_1.23	Ba ononia, ba oeboeboenoe ba jaʼaboto ba dõdõ mbanoea niha Keriso fefoe misa, jaʼo zanechegõ boea, aw̃o dõdõ, ba oedozigõ ami wanoelõni boeaboea zamõsana. 
REV.2_1.24	Ba oew̃aʼõ chõmi, jaʼami zi tosai ba Diatira, ha waʼato zi lõ famahaõ andrõ, si lõ aboto ba dõdõ faʼabacha dõdõ Zatana andrõ, niw̃aʼõra: Lõʼõ saʼae oefonoro ami noro bõʼõ. 
REV.2_1.25	Ba hadia zi so chõmi, ba bõi mibõhõli, irege sodo. 
REV.2_1.26	Ba ha niha zi mõna, ba si lõ mamõhõi halõw̃õ chõgoe, iroegi gamozoea, ba oebeʼe barõ mbawania niha baero, 
REV.2_1.27	ba ikoebaloi ira siʼo siʼōli, si mane na larasa mbowoa tanõ, si mane fanemagoe gõi mege chõ Namagoe; 
REV.2_1.28	Ba oebeʼe chõnia madala andrõ. 
REV.2_1.29	Si so tõgi dalinga, ba jamoefondrondrongo hadia niw̃aʼõ Geheha ba mbanoea andrõ! 
REV.3_1.1	I. 
REV.3_1.2	Faoso, ba abeʼeʼõ zi tosai andrõ, si lõ ara tõ mate; tenga sa soʼahonoa mboeaboeaoe andrõ, fõna Lowalangigoe, wamaigigoe. 
REV.3_1.3	Andrõ tõrõtõrõ tõdõoe he wisa wanemaoe mege, ba he wisa wamondrongooe, ba bõi bõhõli, ba falalini geraʼeraoe. Ba na si mõrõ ndraʼoegõ, ba sodo dania, hoelõ zanagõ, ba lõʼõ manõ õʼila ha waʼalaw̃a loeo oeroegi ndraʼoegõ. 
REV.3_1.4	Ba so õsa chõoe dõi ba Zade, si lõ mamodaʼi noechara, lõ larai, ba awõgoe dania ira, noecha safoesi noechara, me no si nangea ira. 
REV.3_1.5	Si manõ zi mõna andrõ, nifonoecha noecha safoesi, ba lõʼõ manõ saʼae oeboenoe dõinia ba zoera waʼaoeri andrõ, ba oeʼombachaʼõ dõinia, ba zi so Amagoe, ba ba zi so malaʼika andrõ chõnia. 
REV.3_1.6	Si so tõgi dalinga, ba jamoefondrondrongo hadia niw̃aʼõ Geheha ba mbanoea andrõ!
REV.3_1.7	II. 
REV.3_1.8	No oeʼila mboeaboeaoe andrõ; hiza, no oebeʼe fõnaoe mbawandroehõ si no teboka, si lõ iʼila ikoesi niha, ha niha ia; si lõ arõoerõoe sa waʼabõlõoe, ba lõʼõ sa nibõhõlioe taroma ligoe andrõ, ba lõ niʼosilõʼõgõoe tõigoe. 
REV.3_1.9	Hiza, oehalõ niha ba zekola Zatana andrõ, sangoemaʼõ niha Jehoeda ira, ba tenga sa jaʼia; sofaja ira. Hiza, mõi ira oebeʼe, ba mangaloeloe ira, latoehi danõ fõnaoe. Ba aboto ba dõdõra, wa no oeʼomasiʼõ ndraʼoegõ. 
REV.3_1.10	Me no lõ nibõhõlioe taroma li ba waʼanaoe gõlõ andrõ, chõgoe, ba lõʼõ gõi oebõhõli ndraʼoegõ, na baw̃a wanandraigõ andrõ, sondroegi dania oeli danõ maʼafefoe, ba wanandraigõ niha sowanoea ba goeli danõ. 
REV.3_1.11	Alio sodo; bõi bõhõi zi ho so chõoe, fa bõi lahalõ dakoelamõ andrõ. 
REV.3_1.12	Ha niha zi mõna, ba oebeʼe ehomo ba gosali Lowalangigoe, ba lõʼõ manõ saʼae aheta ia, ba oesoera ba detenia dõi Lowalangigoe andrõ, ba tõi mbanoea Lowalangigoe andrõ, tõi Jeroezalema si bohooe, si mõi mitooe, moroi ba zoroego, moroi ba Lowalangigoe, ba tõigoe, si bohooe andrõ. 
REV.3_1.13	Si so tõgi dalinga, ba jaʼmoefondrondrongo hadia niw̃aʼõ Geheha ba mbanoea andrõ!
REV.3_1.14	III. 
REV.3_1.15	No oeʼila mboeaboea andrõ, wa tenga sokafoe ndraʼoegõ, ba tenga gõi saoechoe. Enaʼõ na fasambalõ ndraʼoegõ, ma sokafoe, ba ma saoechoe. 
REV.3_1.16	Ba me no si manõ, me no sanachõnachõ ndraʼoegõ, tenga saoechoe ba tenga sokafoe, ba oetoeraʼõ ndraʼoegõ ba mbawagoe. 
REV.3_1.17	Õw̃aʼõw̃aʼõ sa: ”Niha si so ndraʼo, no oesõndra, lõ hadia ia zambõ chõgoe,” ba lõʼõ sa õʼila, wa no seboea akaola ndraʼoegõ, ba sahachõ dõdõda, ba si noemana, ba saoeʼa, ba si lõ noecha. 
REV.3_1.18	Oew̃aʼõ sa chõoe, õtoeka ganaʼa chõgoe, si no moechozi ba galitõ, enaʼõ moʼanaʼa ndraʼoegõ, ba noecha safoesi, enaʼõ monoechaʼõ, fa lõ oroma zailaʼõ, me no lõ noechaoe, ba daloedaloe hõrõ, ba wogoeleʼõ ba hõrõoe, enaʼõ õʼila niha. 
REV.3_1.19	Ha niha sa zomasi ndraʼo, ba oetegoe, ba oeʼotoeʼõ; 
REV.3_1.21	Ha niha zi mõna, ba oetehe chõnia, moedadao ia awõgoe, ba dadaomagoe andrõ, si mane jaʼo, me no mõnado, ba me no doemadaodo, awõ Namagoe, ba dadaomania. 
REV.3_1.22	Si so tõgi dalinga, ba jamoefondrondrongo hadia niw̃aʼõ Geheha ba mbanoea andrõ!
REV.4_1.1	I. 
REV.4_1.2	Ba iʼanemaʼõ aheta nosogoe, ba hiza dadaoma nifedadao ba zoroego, ba ba dadaoma andrõ, ba so zidadao, 
REV.4_1.3	ba sidadao andrõ, ba no hoelõ weremata jasibi ba hoelõ weremata aki andrõ, wamaigigoe, ba no tefasoei doemi dadaoma andrõ, hoelõ zoemoeroedi, wamaigigoe. 
REV.4_1.4	II. 
REV.4_1.5	Ba si otorai dadaoma no mege, ba gari mbanoea, ba li niha, ba feʼoegoeʼoegoe mbanoea, ba fitoe zoeloe alitõ siholahola, fõna dadaoma andrõ, jaʼia Geheha Lowalangi andrõ si fitoe. 
REV.4_1.6	Ba fõna dadaoma andrõ, ba hoelõ mbaw̃a nidanõ sõrõmi, faoma ira mbaloeri; ba ba daloe dadaoma, ba ba zi fasoei dadaoma, ba õfa ngaʼeoe zaliw̃aliw̃a ba danõ, no falawoe hõrõ, he moroi fõna, ba he moroi foeri. 
REV.4_1.7	Si sageoe, ba hoelõ zingo, ba si sageoe, ba hoelõ nono zaw̃i, ba bawa zi sageoe, ba hoelõ mbawa niha, ba si samboea, ba hoelõ mojo sihombo. 
REV.4_1.8	III. 
REV.4_1.9	Ba ero na labeʼe saliw̃aliw̃a ba danõ lachõmi ba soemange ba fangandrõ saoha gõlõ, ba zidadao andrõ, ba dadaoma, saoeri, iroegi zi lõ aetoe, 
REV.4_1.10	ba latoehi danõ satoea andrõ, si doea woeloe a õfa, fõna zidadao andrõ, ba dadaoma andrõ, mangaloeloe ira, chõ zaoeri andrõ, iroegi zi lõ aetoe, ba latooeʼõ tooe dakoelara no mege, fõna dadaoma, ba lamane: 
REV.4_1.11	No si nangea manema ndraʼoegõ lachõmi ba soemange ba faʼabõlõ, jaʼoegõ Soʼaja jaʼaga, Lowalangima, me no jaʼoegõ zamazõchi fefoe hadia ia, ba bõrõ nilaoe dõdõoe, wa so ia, awõ wa tefazõchi ia. 
REV.5_1.1	I. 
REV.5_1.2	Ba oeʼila malaʼika sabõlõ, siʼao, eboea linia, imane: Ha niha zi nangea mamokai soera andrõ, ba si nangea mamoʼa tandronia andrõ? 
REV.5_1.3	Ba lõ sangila, he ba zoroego, ba he ba goeli danõ, ba he barõ danõ, lõ sangila mamokai soera andrõ, ba famaigi jaʼia. 
REV.5_1.4	Ba megeʼege sibai ndraʼodo, me lõ faloecha zi nangea mamokai soera andrõ, ba famaigi jaʼia. 
REV.5_1.5	Ba imane chõgoe satoea andrõ, si samõsa: Bõi eʼe; hiza, no mõna zingo andrõ, mado Joeda, lewiõ ba w̃aʼa Dawido andrõ, ba wamokai soera andrõ, ba tandro andrõ, si fitoe. 
REV.5_1.6	II. 
REV.5_1.7	a so ia, ba ihalõ zoera andrõ, ba danga zidadao ba dadaoma andrõ, ba dangania kambõlõ. 
REV.5_1.8	Ba me ihalõ zoera andrõ, ba latoehi danõ saliw̃aliw̃a ba danõ andrõ, si õfa ngaʼeoe, ba satoea andrõ, si doea woeloe a õfa, fõna Nono mbiribiri andrõ, no dozi ira biola ba figa anaʼa, si no afõnoe koemõjõ, jaʼia wangandrõ niha niʼamoniʼõ andrõ. 
REV.5_1.9	Ba manoenõ ira, sinoenõ si bohooe, lamane: No si nangea ndraʼoegõ, ba wangai soera andrõ, ba ba wamokai tandronia; me no moetaba ndraʼoegõ, ba me no õhõli niha domõ, chõ Lowalangi, moroi ba ngawalõ niwa fefoe, ba moroi ba ngawalõ li, ba moroi ba ngawalõ mado, ba moroi ba ngawalõ soi fefoe, 
REV.5_1.10	ba no õbaliʼõ banoea Lowalangida ba ere ira, ba salaw̃a ira dania, ba goeli danõ. 
REV.5_1.11	Ba oeʼila ba oerongo zi hoelõ li malaʼika si no ato, si fasoei dadaoma andrõ, ba saliw̃aliw̃a ba danõ andrõ, ba satoea andrõ, ba faʼatora, ba no mewoeloe ngahõnõ wa foeloe ngahõnõ ba mehõnõ wa hõnõ; 
REV.5_1.12	eboea lira, lamane; 
REV.5_1.13	Ba fefoe, hadia ia, nifazõchi Lowalangi, si so ba zoroego ba ba goeli danõ ba barõ danõ ba ba nasi, ba õsinia fefoe, ba lamane oerongo: Chõ zidadao andrõ, ba dadaoma andrõ, ba chõ Nono mbiribiri andrõ, ba howoehowoe ba soemange ba lachõmi ba faʼabõlõ, iroegi zi lõ aetoe! 
REV.5_1.14	Ba lamane saliw̃aliw̃a ba danõ andrõ si õfa ngaʼeoe; Jadoehoe! Ba latoehi danõ satoea andrõ, mangaloeloe ira. 
REV.6_1.2	Ba oeʼila, ba hiza koedo safoesi, ba chõ zi fakoedo jaw̃a, ba so wana sinali, ba tebeʼe chõnia dakoela, ba mofanõ ia, si mane si mõna, ba enaʼõ mõna ia. 
REV.6_1.3	Ba me ibokai dandro fanete zi fõfõna, ba oerongo me iw̃aʼõ saliw̃aliw̃a ba danõ andrõ, si sageoe: Aine! 
REV.6_1.4	Ba so zi mõi baero koedo bõʼõ, sojo, ba chõ zi fakoedo jaw̃a, ba tetehe wangeheta faʼatoelõ ba goeli danõ, ba enaʼõ faoma laboeboenoe nawõra, ba tebeʼe chõnia wõda seboea. 
REV.6_1.5	Ba me ibokai dandro fanete zi domboea, ba oerongo, me iw̃aʼõ saliw̃aliw̃a ba danõ andrõ, fanete zi doea geoe: Aine! Ba oeʼila, ba hiza koedo saitõ, ba chõ zi fakoedo jaw̃a, ba so waliëra, ba danga. 
REV.6_1.6	Ba oerongo zi hoelõ li niha moroi ba gotaloea zaliw̃aliw̃a ba danõ andrõ si õfa ngaʼeoe, imane: Sasoekoe zi samba hinaoja bõra, ba sasoekoe gõi zi tõloe hinaoja rigi, ba fanicha andrõ ba agoe, ba bõi fakiko. 
REV.6_1.7	Ba me ibokai dandro fanete zi tõloe, ba oerongo li zaliw̃aliw̃a ba danõ andrõ, fanete zi tõloe ngaʼeoe, imane: Aine! 
REV.6_1.8	Ba oeʼila, ba hiza koedo saʼoezõʼoezõ, ba tõi zi fakoedo jaw̃a, ba faʼamate, ba iʼoʼõ ia banoea tooe, ba tetehe chõra zi samboea niʼoʼõfa tanõ, ba wamoenoe jaʼira fõda ba lofo ba fõchõ ba ba goetoe ndroeʼoe andrõ, ba goeli danõ. 
REV.6_1.9	Ba me ibokai dandrõ fanete zi õfa, ba oeʼila barõ naha wameʼe soemange andrõ mbechoe niboeboenoe ba daroma li Lowalangi andrõ ba ba wamadoehoeʼõ andrõ, si so chõra. 
REV.6_1.10	Ba moeʼao ira, eboea lira, lamane: He Soʼaja, niʼamoniʼõ, si ndroehoe! ha waʼara tõ na lõ mangoehoekoe ndraʼoegõ, ba lõ õlaoe mbalõ ndroma andrõ, ba zowanoea ba goeli danõ andrõ? 
REV.6_1.11	Ba tedozigõ ira baroe safoesi, ba law̃aʼõ chõra, enaʼõ lataha na dõdõra, maʼifoe tõ, irege moʼahonoa, ha waʼato nawõra enoni gõi ba talifoesõra, niboeboenoe na dania gõi, si mane jaʼira gõi. 
REV.6_1.12	Ba oeʼila, me ibokai dandro fanete zi lima, ba so ziheoe sabõlõbõlõ, ba tobali aitõ loeo, hoelõ gonigoni boe, ba tobali hoelõ ndro mbaw̃a, maʼasamboea. 
REV.6_1.13	Ba atoroe ba danõ ndrõfi, moroi ba mbanoea si jaw̃a, hoelõ na atoroe mboea marafala, na ifadõgõ angi sabõlõbõlõ. 
REV.6_1.14	Ba aheta mbanoea si jaw̃a, hoelõ na lagõloegõ zoera, ba hili misa fefoe, ba hoelo fefoe, ba awoeʼa ba nahara. 
REV.6_1.15	Ba razo ba goeli danõ, ba seboea, ba koemandra andrõ, ba soʼanaʼa, ba sabõlõ, ba sawoejoe fefoe, ba si tenga sawoejoe fefoe, ba labiniʼõ ira, ba dõgi hili misa, ba barõ gara, ba hili. 
REV.6_1.16	Ba lamane ba hili ba ba gara andrõ: Milangõgõ ndraʼaga, mibaloegõ ndraʼaga, fa bõi iʼilaga sidadao ba dadaoma andrõ, ba fa lõ gõnaga fõnoe Nono mbiribiri andrõ. 
REV.6_1.17	Noa sa iroegi baw̃a seboea andrõ, baw̃a wõnoera, ba ha niha zanaha? 
REV.7_1.1	I. 
REV.7_1.2	Ba oeʼila malaʼika bõʼõ, si mõi mijaw̃a, moroi ba gatoemboecha loeo, si so tandro chõ Lowalangi saoeri, ba moeʼao ia, eboea linia, ba malaʼika andrõ, si õfa, ba nitehe famakiko oeli danõ ba asi, 
REV.7_1.3	imane: Bõi mifakiko goeli danõ, ba he asi, ba he eoe andrõ, irege no mafotandro genoni Lowalangida andrõ, ba gangangora! 
REV.7_1.4	Ba oerongo waʼato nifotandro andrõ, otoe a õfa woeloe a õfa ngahõnõ nifotandro, tedozigõ mado Ndraono Gizeraëli andrõ: 
REV.7_1.5	Mado Joeda, ba felendroea ngahõnõ nifotandro, ba mado Roebeno, ba felendroea ngahõnõ, ba mado Gado, ba felendroea ngahõnõ, 
REV.7_1.6	ba mado Gaseri, ba felendroea ngahõnõ, ba mado Nafetali, ba felendroea ngahõnõ ba mado Manase, ba felendroea ngahõnõ, 
REV.7_1.7	ba mado Zimeoni, ba felendroea ngahõnõ, ba mado Lewi, ba felendroea ngahõnõ, ba mado Isasari, 
REV.7_1.8	ba felendroea ngahõnõ, ba mado Zeboeloni, ba felendroea ngahõnõ, ba mado Josefo, ba felendroea ngahõnõ, ba mado Mbenijami, ba felendroea ngahõnõ nifotandro. 
REV.7_1.9	II. 
REV.7_1.10	Ba moeʼao ira, eboea lira, lamane: Fangorifi chõ Lowalangida, sidadao ba dadaoma andrõ, ba chõ Nono mbiribiri andrõ! 
REV.7_1.11	Ba no lafasoei dadaoma andrõ malaʼika andrõ fefoe, ba satoea andrõ, ba saliw̃aliw̃a ba danõ andrõ, si õfa ngaʼeoe, ba latoehi danõ fõna dadaoma andrõ, lafalõgoe tooe ira, mangaloeloe ira chõ Lowalangi, 
REV.7_1.12	lamane: Jadoehoe, howoehowoe, ba lachõmi, ba faʼatoeatoea, ba fangandrõ saoha gõlõ, ba soemange, ba faʼabõlõ, ba faʼabeʼe, chõ Lowalangida, iroegi zi lõ aetoe! Jadoehoe. 
REV.7_1.13	III. 
REV.7_1.14	Ba oemane chõnia: Jaʼoegõ zangila, Toeha. Ba imane chõgoe: 
REV.8_1.1	I. 
REV.8_1.2	Ba oeʼila malaʼika andrõ, si dafitoe, si so fõna Lowalangi, ba tebeʼe chõra dorofe, fitoe. 
REV.8_1.3	Ba sa moroi sa malaʼika bõʼõ, ba iʼagõ zinga naha wameʼe soemange, ba so chõnia, mako, ba wanoenoe koemõjõ, anaʼa, ba labeʼe chõnia goemõjõ, laʼojaʼõ, enaʼõ ibeʼe fonõnõ wangandrõ niha niʼamoniʼõ andrõ, enaʼõ idozigõ, ba naha wameʼe soemange, anaʼa andrõ, fõna dadaoma andrõ. 
REV.8_1.4	Ba mõi mijaw̃a zimbo goemõjõ andrõ, fonõnõ wangandrõ niha niʼamoniʼõ, moroi ba danga malaʼika andrõ, fõna Lowalangi. 
REV.8_1.5	Ba ihalõ mako andrõ, ba wanoenoe koemõjõ, malaʼika andrõ, ifoʼõsi alitõ, moroi ba naha wameʼe soemange no mege, ba itiboʼõ tooe ba danõ, ba so weʼoegoeʼoegoe mbanoea, ba li niha, ba gari mbanoea, ba doeroe danõ. 
REV.8_1.6	Ba lafaʼanõ ira, ba wolaoe torofe, malaʼika andrõ, si dafitoe, si so torofe andrõ, si fitoe.
REV.8_1.7	II. 
REV.8_1.8	Ba ilaoe dorofe malaʼika si samõsa, fanete zi fõfõna, ba tetiboʼõ ba nasi zi hoelõ hili seboea, si holahola, ba tobali do zi saraõ nasi, 
REV.8_1.9	ba saliw̃aliw̃a ba nasi andrõ, si so noso, ba saraõ zi mate, ba owo andrõ, ba saraõ zaboto. 
REV.8_1.10	Ba ilaoe dorofe malaʼika fanete zi daroea andrõ, ba so zatoroe moroi ba mbanoea si jaw̃a dõfi seboea, siholahola, hoelõ zoeloe, ba gõna ba zi saraõ noengo nidanõ, ba ba noeloe nidanõ andrõ, 
REV.8_1.11	Ba tõi ndrõfi andrõ, ba Abesindro, ba tobali Abesindro zi saraõ nidanõ andrõ, ba ato zi mate niha, ba nidanõ andrõ, me no afeto. 
REV.8_1.12	Ba ilaoe dorofe malaʼika fanete zi datõloe andrõ, ba tebõzi zi saraõ loeo, ba si saraõ mbaw̃a, ba si saraõ ndrõfi, enaʼõ aitõ zi saraõ ba enaʼõ lõ moloeo zi saraõ zi maʼṍchõ, ba si manõ gõi ba zi bongi. 
REV.8_1.13	Ba oeʼila, ba oerongo mojo samboea, sihombo ba daloe mbanoea, moeʼao ia, eboea linia, imane: 
REV.9_1.1	I. 
REV.9_1.2	Ba ikoë mbawa gawoewoecha andrõ, ba moi mijaw̃a zimbo, moroi ba mbawania, hoelõ zimbo zino waʼoe seboea; ba tobali aitõ loeo, ba taloe mbanoea, ba zimbo mbawania andrõ. 
REV.9_1.3	Ba so zi otarai zimbo andrõ tamo, si mõi ba danõ, ba tebeʼe chõra waʼabõlõ, si mane faʼabõlõ dongo ba danõ, 
REV.9_1.4	ba tew̃aʼõ chõra, enaʼõ bõi lafakiko ndroeʼoe ba danõ, ba he soboeloe, fefoe, ba he eoe, fefoe; ha niha andrõ nifakiko, si lõ tandro Lowalangi andrõ, ba gangango. 
REV.9_1.5	Ba tetehe chõra, enaʼõ bõi laboenoe, ha lafakao, lima waw̃a waʼara. Ba faʼafõchõ andrõ ba chõra, ba no timba waʼafõchõ ba dongo, na itoeo niha. 
REV.9_1.6	Ba na loeo daʼõ, ba laʼaloei waʼamate niha, ba lõ lasõndra, omasi ira mate, ba iʼarõoeʼõ ia chõra faʼamate. 
REV.9_1.7	Ba ngaʼeoe damo andrõ, ba hoelõ koedo, niʼaroʼõ ba wanoewõ, ba ba hõgõra, ba takoela, hoelõ ganaʼa, ba bawara, ba hoelõ mbawa niha. 
REV.9_1.8	Ba boera, ba hoelõ mboe ndra alawe, ba ifõra, ba hoelõ nifõ zingo. 
REV.9_1.9	Ba moʼõrõba ira, hoelõ gõrõba siʼõli, ba roeroe gafira andrõ, ba hoelõ roeroe goereta, soja koedo, si mandroeo, ba wanoewõ. 
REV.9_1.10	Ba iʼora, ba hoelõ giʼo dongo, ba motoeo, ba ba giʼora so waʼabõlõra, ba wamakiko niha, lima waw̃a waʼara. 
REV.9_1.11	So zolohe jaʼira, razo, malaʼika gawoewoecha, si so tõi Abado, ba li Heberaio, ba ba li Ndrawa Heleni, ba Afolio dõinia andrõ. 
REV.9_1.12	No noemalõ waʼafõchõ si fõfõna andrõ, hiza doea balõ tõ waʼafõchõ foeri daʼõ. 
REV.9_1.13	II. 
REV.9_1.14	imane ba malaʼika fanete zi dalima andrõ, si so torofe andrõ: Efaʼõ malaʼika andrõ, si daõfa, nibõbõ ba zinga noengo nidanõ seboea andrõ, Oifarati. 
REV.9_1.15	Ba teʼefaʼõ malaʼika andrõ, si daõfa, si no mamaʼanõ, hadia waʼalaw̃a loeo, ba hadia loeo, ba hadia mbaw̃a, ba hadia ndrõfi, ba wamoenoe si saraõ niha. 
REV.9_1.16	Ba faʼato zanoewõ andro, si fakoedo andrõ, ba medoea woeloe ngahõnõ wa foeloe ngahõnõ, oerongo waʼatora andrõ. 
REV.9_1.17	Ba si mané wangilagoe koedo andrõ, ba gangilata andrõ, awõ zi fakoedo jaw̃a: no moʼõrõba alitõ ba sohandroe ba saʼoesõ, si mane talõ balera; ba hõgõ koedo, ba no hoelõ hõgõ zingo, ba iʼotarai mbawara alitõ ba simbo ba talõ balera. 
REV.9_1.18	Ba wamakao si tõloe balõ andrõ teboenoe zi saraõ niha, ba galitõ andrõ, ba ba zimbo andrõ, ba ba dalõ balera andrõ, si otarai mbawara. 
REV.9_1.19	Faʼabõlõ koedo andrõ sa, ba ba mbawara so, ba ba giʼora; iʼora sa, ba no hoelõ goelõ, mohõgõ; ba daʼõ wamakiko. 
REV.9_1.20	Ba si tosai niha, si lõ moeboenoe, ba wamakao andrõ, ba lõ lafalalini geraʼerara, ba wamõhõi menaʼõ nifazõchi dangara andrõ, enaʼo lõʼõ saʼae mangaloeloe ira ba mbechoe, ba ba nadoe andrõ ba nadoe balaki, ba ba nadoe firõ, ba ba nadoe aramba, ba na nadoe kara, ba ba nadoe eoe andrõ, si lõ mangila niha, ba si lõ mamondrongo li niha, ba si tebai mowaõwaõ. 
REV.9_1.21	Ba lõ lafalalini geraʼerara, ba wamõhõi menaʼõ fangeʼera andrõ, awõ wakelemoesa andro chõra, awõ wohorõhorõ andrõ, awõ wanagõnagõ andrõ chõra.
REV.10_1.1	I. 
REV.10_1.2	Ba so ba dangania zoera sideʼide, si no teboka, ba ihoendragõ nasi ahenia kambõlõ, ba ba danõ so gahenia kabera. 
REV.10_1.3	Ba moeʼao ia, eboea linia, hoelõ na moendrõndrõndrõndrõ zingo; ba me no moeʼao ia, ba hoemede weʼoegoeʼoegoe mbanoea andrõ, si fitoe, aloea lira. 
REV.10_1.4	Ba me no hoemede weʼoegoeʼoegoe mbanoea andrõ, si fitoe, ba manoerado menaʼõ, ba oerongo li, moroi ba mbanoea si jaw̃a, imane: Fotandro niw̃aʼõ weʼoegoeʼoegoe mbanoea andrõ, si fitoe, ba bõi soera ia. 
REV.10_1.5	Ba ifazaw̃a dangania kambõlõ malaʼika andrõ, niʼilagoe, si hoendragõ asi ba tanõ, itoetoeroe mbanoea, si jaw̃a, 
REV.10_1.6	ba fahõloe ba zaoeri andrõ, iroegi zi lõ aetoe, samazõchi banoea si jaw̃a ba õsinia ba tanõ ba õsi goeli danõ ba asi ba õsinia: wa lõ ngaʼõtõ danõ saʼae; 
REV.10_1.7	na loeo li malaʼika fanete zi daõnõ sa, na ilaoe dorofe dania, ba no aloea gõi zi no tobini andrõ, chõ Lowalangi, itõrõ niʼombachaʼõnia, toeria somoeso dõdõ, ba genoninia andrõ, samaʼeleʼõ. 
REV.10_1.8	II. 
REV.10_1.9	Ba mõido chõ malaʼika andrõ, oew̃aʼõ chõnia, enaʼõ ibeʼe chõgoe zoera sideʼide andrõ. Ba imane chõgoe: Halõ ia ba tõlõ, afeto sa mbetoeʼaoe ibeʼe, ba ami ba mbawaoe, hoelõ w̃e w̃ani. 
REV.10_1.10	Ba oehalõ zoera sideʼide andrõ, ba danga malaʼika andrõ, ba oetõlõ, ba ba mbawagoe, ba ami, hoelõ w̃e w̃ani, ba me no oetõlõ, ba afeto mbetoeʼagoe. 
REV.10_1.11	Ba lamane chõgoe: Lõ tola lõ õfoeli mamaʼeleʼõ, ba ngawalõ mado, ba ba ngawalõ soi, ba ba ngawalõ li, ba ba razo soja.
REV.11_1.1	I. 
REV.11_1.2	ba olajama gosali tánõ baero, ba beʼe baero, ba bõi soeʼa ia, me nibeʼe ba danga niha baero, ba lahoendragõ dania mbanoea niʼamoniʼõ andrõ, õfa woeloe a roea waw̃a waʼara. 
REV.11_1.3	II. 
REV.11_1.4	Daʼõ zi doea geoe tõla falo andrõ, ba si domboea naha wandroe andrõ, si so fõna Zoʼaja tanõ. 
REV.11_1.5	Ba na so zamakiko jaʼira enaʼõ, ba iʼotarai mbawara alitõ, ba iʼā zi faʼoedoe chõra; na so zamakiko jaʼira enaʼõ, ba si manõ wamoenoenia. 
REV.11_1.6	No moetehe chõra andrõ wokoesi banoea si jaw̃a, fa lõ aechoe ba danõ deoe, gõtõ mbaw̃a wamaʼeleʼõra andrõ; ba no moetehe chõra nidanõ andrõ, ba wamaliʼõ do jaʼia, ba famatõrõ ba danõ famakao, fefoe, hadia ia, ha waʼasese zomasi ira. 
REV.11_1.7	Ba na no laʼoʼozoei wamadoehoeʼõra andrõ, ba isoewõ ira saliw̃aliw̃a ba danõ andrõ, si otarai moroi si tooe gawoewoecha, ba jaʼia zi mõna, iboenoe ira. 
REV.11_1.8	Ba botora, ba tooe ba newali so, ba mbanoea seboea andrõ, nifotõi Sodoma ba tanõ Miseraji, amaedola, ba niforõfa gõi Soʼaja jaʼira. 
REV.11_1.9	Ba laʼila mbotora andrõ niha, ha mado ira, ba ha iwa, ba hadia lira, ba ha soi, tõloe ngaloeo a matonga waʼara, ba lõ labeʼe nikoʼo mbotora andrõ. 
REV.11_1.10	Ba omoeso dõdõ niha, sowanoea ba goeli danõ, ba chõra andrõ, owoeawoea dõdõra, ba faoma mamaʼoheʼõ boeala ira chõ nawõra, me no lafakao zowanoea ba goeli danõ samaʼeleʼõ andrõ, si daroea. 
REV.11_1.11	Ba me no aefa zi doea ngaloeo a matonga, ba isaw̃a ira noso fangorifi, moroi ba Lowalangi, ba moezizio ira, ba ihawoei faʼataʼoe sabõlõbõlõ zamaigi jaʼira. 
REV.11_1.12	Ba larongo li seboea, moroi ba mbanoea si jaw̃a, imane chõra: Miʼae mijaw̃a ba daʼe! Ba mõi ira jaw̃a ba zoroego, ba lawoeo; ba lafaigi ira si faʼoedoe chõra andrõ. 
REV.11_1.13	Ba faoedoe daʼõ, ba so ziheoe sabõlõbõlõ, ba samboea niʼofoeloe mbanoea adoedoe, ba fitoe ngahõnõ zi mate niha, ba ziheoe andrõ, ba si tokea zi tosai, ba lafosoemange Lowalangi zoroego andrõ. 
REV.11_1.14	No noemalõ waʼafõchõ fanete zi fõfõna andrõ, hiza, alio itõrõ faʼafõchõ fanete zi doea balõ andrõ. 
REV.11_1.15	III. 
REV.11_1.16	Ba latoehi danõ, lafalõgoe tooe ira satoea andrõ, si doea woeloe a õfa, sidadao fõna Lowalangi, ba dadaomara andrõ, mangaloeloe ira chõ Lowalangi, 
REV.11_1.17	lamane: Maʼandrõ saoha gõlõ chõoe, jaʼoegõ Soʼaja, Lowalangi, samatõrõ fefoe, hadia ia, si so, ba si no so fõna, me no õhalõ chõoe waʼabõlõ andrõ chõoe, si no eboea, ba me no razo ndraʼoegõ. 
REV.11_1.18	Ba no mofõnoe soi niha baero; ba no tesao wõnoemõ, ba no iroegi inõto, ba zi mate andrõ, enaʼõ tehoekoe ira, ba enaʼõ õbeʼe loeo andrõ, ba genonioe andrõ, samaʼeleʼõ, awõ niʼamoniʼõ, awõ zangataʼoefi tõimõ andrõ, he sideʼide, ba he seboea, ba enaʼõ õfakiko zamakiko oeli danõ andrõ. 
REV.11_1.19	Ba tebokai gosali Lowalangi andrõ, ba zoroego, ba oroma dawõla gamaboeʼoela li andrõ chõnia, ba gosalinia andrõ; ba so gari mbanoea, ba li niha, ba feʼoegoeʼoegoe mbanoea, ba siheoe, ba teoe kara sabõlõbõlõ. 
REV.12_1.1	I. 
REV.12_1.2	Ba no manabina, ba mangarõngarõ ia, ba waʼafõchõ hoeloe ba ba waʼafõchõ wadono. 
REV.12_1.3	Ba oroma dandra bõʼõ, ba zoroego, hiza naga seboea, soʼalitõ, fitoe hõgõ ba foeloe rozi dandroe, ba ba hõgõnia, ba fitoe naja. 
REV.12_1.4	Ba iʼonia, ba ibõzini zi saraõ ndrõfi, ba mbanoea si jaw̃a, itiboʼõ tooe ba danõ. Ba iʼagõ fõna ndra alawe no mege, sadono, naga andrõ, ba wemanga ono andrõ, na toemboe. 
REV.12_1.5	Ba madono ia, ono matoea, sokoebaloi dania fefoe soi siʼo siʼõli. Ba teʼohe chõ Lowalangi nononia andrõ, fõna dadaomania. 
REV.12_1.6	Ba moloi ndra alawe andrõ, isawa danõ si mate, ba zi so naha chõnia, niʼasiwai Lowalangi, enaʼõ labeʼe gõnia ba daʼõ hõnõ a doea ngaotoe a õnõ ngafoeloe wongi. 
REV.12_1.7	II. 
REV.12_1.8	Ba tebai ira, ba lõ nahara saʼae ba mbanoea si jaw̃a. 
REV.12_1.9	Ba tetiboʼõ naga seboea andrõ, oelõ satoea andrõ, sotõi Afõcha ba Satana, samaeloengoe niha ba goeli danõ, fefoe; tetiboʼõ si tooe ia ba danõ ba tetiboʼõ gõi malaʼikania andrõ, awõnia. 
REV.12_1.10	Ba oerongo li seboea, ba zoroego, imane: 
REV.12_1.12	Andrõ miʼomoesoiʼõ dõdõmi, jaʼami banoea si jaw̃a, awõ zi so nahia ba daʼõ. Ba alai goeli danõ, awõ nasi, me no mõi mitooe Gafõcha andrõ chõmi, ba me no eboea wõnoenia, ba me no iʼila, lõ ara nitehe chõnia”. 
REV.12_1.13	III. 
REV.12_1.14	Ba tebeʼe ba ndra alawe andrõ gafi, domboea, afi mojo seboea, enaʼõ moehombo ia, enaʼõ isaw̃a danõ si mate, nahania andrõ ba nibeʼe gõnia, sagõtõ, ba doea gõtõ, ba matonga ngaʼõtõ waʼara, nibiniʼõ ba goelõ andrõ. 
REV.12_1.15	Ba iʼoetaʼõ oelõ andrõ nidanõ, foeri ndra alawe andrõ, hoelõ nidanõ ba noengo nidanõ waʼabõlõbõlõ, ba wangahanigõ jaia. 
REV.12_1.16	Ba itolo ndra alawe tanõ, ibokai mbawania tanõ, ibadoe nidanõ andrõ, niʼoetaʼõ naga. 
REV.12_1.17	Ba mofõnoe naga ba ndra alawe, ba mofanõ ia manoewõ si tosai maʼoewoenia soloʼõ oroisa Lowalangi andrõ, ba si so famadoehoeʼõ andrõ chõ Jesoe Keriso. 
REV.12_1.18	Ba mõi baene ndraʼo ba mbewe nasi.
REV.13_1.1	I. 
REV.13_1.2	Ba saliw̃aliw̃a ba danõ andrõ, niʼilagoe, ba no hoelõ harimo, ba ahenia, ba hoelõ gahe mberoea, ba bawania, ba hoelõ mbawa zingo: ba ibeʼe chõnia waʼabeʼenia naga andrõ, awõ dadaomania, awõ waʼabõlõnia, si no eboea. 
REV.13_1.3	Ba si samboea hõgõnia, ba hoelõ nifesocho ba wamoenoe; ba tobali dõhõ zochonia ba wamoenoe andrõ. Ba ahõlihõli dõdõ niha ba goeli danõ fefoe, moroi foeri zaliw̃aliw̃a ba danõ andrõ. 
REV.13_1.4	Ba mangaloeloe ira ba naga andrõ, me no ibeʼe ba zaliw̃aliw̃a ba danõ andrõ waʼabõlõ, ba mangaloeloe ira ba zaliw̃aliw̃a ba danõ andrõ, lamane: Ha niha zi mane saliw̃aliw̃a ba danõ andrõ ba ha niha zangila fasoewõ chõnia? 
REV.13_1.5	Ba tebeʼe chõnia mbawa, ba wangoemaʼõ fajaw̃asa ba ba wanandraw̃aisi, ba tetehe chõnia wolaoe daʼõ, õfa woeloe a roea waw̃a waʼara. 
REV.13_1.6	Ba hoemede ia, ba wanandraw̃aisi Lowalangi, ba wanandraw̃aisi tõinia, awõ nahania, awõ zowanoea ba mbanoea si jaw̃a. 
REV.13_1.7	Ba tetehe chõnia wanoewõ niʼamoniʼõ andrõ, ba folaw̃a jaʼira, ba tebeʼe ba dangania fefoe hadia ngawalõ niwa, ba hadia ngawalõ mado, ba hadia ngawalõ li, hadia ngawalõ soi. 
REV.13_1.8	Ba mangaloeloe dania chõnia fefoe zowanoea ba goeli danõ, si lõ moesoera tõi ba zoera waʼaoeri andrõ chõ Nono mbiribiri andrõ, nitaba, iʼotarai wamobõrõ danõʼa. 
REV.13_1.9	Si so tõgi dalinga, ba jamoefondrondrongo! 
REV.13_1.10	Sokoeroe niha, ba niʼohe ba goeroengoe dania; samoenoe niha siʼõli ba niboenoe siʼõli dania. 
REV.13_1.11	II. 
REV.13_1.12	Ba ifaloea fefoe goroisa zaliw̃aliw̃a ba danõ andrõ, si fõfõna, fõnania, ba mangaloeloe ba zaliw̃aliw̃a ba danõ si fõfõna andrõ, si no dõhõ socho ba wamoenoe andrõ, goeli danõ, awõ zowanoea ba goeli danõ, ibeʼe. 
REV.13_1.13	Ba ifazõchi dandra seboea, enaʼõ gõi ibeʼe aechoe tooe galitõ ba danõ, moroi ba mbanoea si jaw̃a, ba zanehe niha. 
REV.13_1.14	Ba ifaeloengoe zowanoea ba goeli danõ, ba dandra andrõ, nitehe chõnia famazõchi, fõna zaliw̃aliw̃a ba danõ andrõ, wangoemaʼõ ba niha sowanoea ba goeli danõ, enaʼõ lafazõchi wamaedo zaliw̃aliw̃a ba danõ andrõ, si so socho andrõ, ba wõda, ba saoeri. 
REV.13_1.15	Ba tetehe chõnia wamonoso famaedo zaliw̃aliw̃a ba danõ andrõ, enaʼõ moehede gõi wamaedo zaliw̃aliw̃a ba danõ andrõ, ba enaʼõ ibeʼe niboenoe fefoe ha waʼato zi lõ mangaloeloe ba wamaedo zaliw̃aliw̃a ba danõ andrõ. 
REV.13_1.16	Ba ibeʼe lafazõchi chõra dandra ba dangara kambõlõ ba ma ba gangangora, dozi, he iraono, ba he satoea, he soʼanaʼa, ba he si noemana, he si tenga sawoejoe, ba he sawoejoe, 
REV.13_1.17	enaʼõ lõ tola mowõli niha, ha niha ia, ba lõ tola mamawa hadia ia, ha si so tandra andrõ, tõi zaliw̃aliw̃a ba danõ andrõ, ba ma noemero tõinia andrõ. 
REV.13_1.18	Ba daʼe so waʼatoeatoea! Ha niha zi si so faʼaboto ba dõdõ, ba jamoeʼerai wangerai saliw̃aliw̃a ba danõ andrõ. Fangerai niha sa wangerai jaʼia. Ba noemeronia andrõ, ba 666. 
REV.14_1.1	I. 
REV.14_1.2	Ba oerongo li moroi ba mbanoea si jaw̃a, hoelõ wegosogoso nidanõ seboea, ba hoelõ weʼoegoeʼoegoe mbanoea sabõlõbõlõ; ba hoelõ li mbiola, na lalaoe, li andrõ nirongogoe. 
REV.14_1.3	Ba manoenõ ira, sinoenõ si bohooe, fõna dadaoma andrõ, ba fõna zaliw̃aliw̃a ba danõ andrõ si õfa ngaʼeoe, ba fõna zatoea andrõ. Ba lõ sangila mamodomaesi sinoenõ andrõ, ha si otoe a õfa woeloe a õfa ngahõnõ andrõ, nihõli moroi ba goeli danõ. 
REV.14_1.4	Jaʼira daʼõ zi lõ si fabaja hadia ia, ba ndra alawe; amaedola nono alawe sa ira. Jaʼira zoloʼõ Ono mbiribiri andrõ, heza mõi. Jaʼira nihõli ba niha, nibeʼe si aʼa chõ Lowalangi, ba chõ Nono mbiribiri andrõ, 
REV.14_1.5	ba lõ moeʼila ba mbewera waja. Si lõ sinegoe sa ira. 
REV.14_1.6	II. 
REV.14_1.7	no eboea linia, imane: Miʼataʼoefi Lowalangi, ba mibeʼe chõnia zoemange, me no iroegi inõtõ wangoehoekoe andrõ chõnia, ba miʼangaloeloe chõ zamazõchi banoea si jaw̃a, ba tanõ, ba asi, ba oemboe nidanõ andrõ. 
REV.14_1.8	Ba iʼoʼõ malaʼika bõʼõ, samõsa tõ, imane: No adoedoe, no adoedoe Mbabilona seboea andrõ, si no mamabadoegõ ba ngawalõ soi niha fefoe agoe wõnoe andrõ, ba wohorõnia. 
REV.14_1.9	Ba iʼoʼõ ira malaʼika bõʼõ, datõloe mõi daʼõ, moeʼao ia, eboea linia, imane: Na so zangaloeloe ba zaliw̃aliw̃a ba danõ andrõ, ba ba wamaedonia, nifatõfa tandra andrõ ba gangangonia, 
REV.14_1.10	ba ma ba dete dangania, ba ibadoe gõi wõfõ nagoe wõnoe andrõ, chõ Lowalangi, si no moefazõchi, lõ moefaroeka, ba mako wõnoenia andrõ, ba nifakao alitõ ba talõ balera ia, fõna malaʼika niʼamoniʼõ ba fõna Nono mbiribiri andrõ. 
REV.14_1.11	Ba noemalõ dania mijaw̃a zimbo ba wamakao jaʼira andrõ, iroegi zi lõ aetoe. Ba lõ folombase chõra, bongi maʼõchõ, chõra si no mangaloeloe ba zaliw̃aliw̃a ba danõ andrõ ba ba wamaedonia, awõ zi no moefatõfa tandra dõinia andrõ. 
REV.14_1.12	Ba daʼe so waʼanaoe gõlõ niʼamoniʼõ andrõ, soloʼõ oroisa Lowalangi andrõ, ba si lõ mamoelõʼõ famati andrõ chõ Jesoe. 
REV.14_1.13	III. 
REV.14_1.14	IV. 
REV.14_1.15	Ba so malaʼika bõʼõ, si otarai gosali andrõ, moeʼao ia, eboea linia, ba zidadao ba lawoeo andrõ, imane: Fatõrõ zabimõ andrõ ba amasi, noa sa iroegi inõtõ wamasi, me no okõlikõli mbasitõ andrõ ba danõ! 
REV.14_1.16	Ba ifatõrõ ba danõ zabinia sidadao ba lawoeo andrõ, ba tebasi danõ. 
REV.14_1.17	V. 
REV.14_1.18	ba so malaʼika bõʼõ, si otarai naha wameʼe soemange andrõ, ba no moebeʼe ba dangania galitõ andrõ, ba moeʼao ia, eboea linia, ba zi so sabi satarõ andrõ, imane: Fatõrõ zabimõ satarõ andrõ, ba taba mboea nagoe ba dõla, ba goeli danõ, me no asoso mboeania andrõ! 
REV.14_1.19	Ba ifatõrõ ba danõ zabinia malaʼika andrõ, itaba mboea nagoe andrõ, ba goeli danõ, ba itiboʼõ ba wolazi seboea andrõ, fõnoe Lowalangi. 
REV.14_1.20	Ba baero mbanoea tehoendragõ wolazi andrõ, ba mangele ndro, moroi ba wolazi andrõ, iroegi kaka mbawa koedo, felendroea ngaloeo fofanõ waʼarõoe. 
REV.15_1.1	I. 
REV.15_1.2	II. 
REV.15_1.3	Ba manoenõ ira, sinoenõ genoni Lowalangi andrõ, Moze, ba sinoenõ Nono mbiribiri andrõ, lamane: ”No eboea wolaoemõ andrõ ba sahõlihõli dõdõ, jaʼoegõ Soʼaja, Lowalangi, samatõrõ fefoe, hadia ia; satoelõ ba si ndroehoe lalamõ andrõ, jaʼoegõ, razo soi niha andrõ. 
REV.15_1.4	Ha niha zi lõ ataʼoe, jaʼoegõ Soʼaja, ba ha niha zi lõ manoeno tõimõ andrõ? Me ha jaʼoegõ niʼamoniʼõ, me mõi dania soi niha fefoe, ba wangaloeloe chõoe, me no moefaʼeleʼõ hoekoe andrõ chõoe.” 
REV.15_1.5	III. 
REV.15_1.6	ba mõi baero malaʼika andrõ si dafitoe, si so famakao andrõ, si fitoe balõ, laʼotarai gosali andrõ, moeko si sõchi, si takile, mbaroera, ba balaki mbõbõ dõtõʼara. 
REV.15_1.7	Ba si sageoe saliw̃aliw̃a ba danõ andrõ, ba zi õfa ngaʼeoe, ba ibeʼe ba malaʼika andrõ, si dafitoe, mako balaki, fitoe, nifõnoei fõnoe Lowalangi andrõ, saoeri iroegi zi lõ aetoe. 
REV.15_1.8	Ba tobali afõnoe simbo gosali andrõ, ibeʼe lachõmi Lowalangi andrõ, ba faʼabõlõnia, ba lõ sangila mõi ba gosali bacha, irege no moefaloea wamakao andrõ, si fitoe balõ, ba malaʼika andrõ, si dafitoe. 
REV.16_1.2	Ba mõi zi fõfõna andrõ, ifadoewa ba danõ nõsi mako andrõ chõnia; ba toemboe waosa si lõ sõchi ba sangobooe ba niha andrõ, si no moefatõfa tandra zaliw̃aliw̃a ba danõ andrõ, ba si no mangaloeloe ba wamaedonia. 
REV.16_1.3	Ba ifadoewa ba nasi nõsi mako chõnia malaʼika fanete zi fõfõna andrõ, ba tobali do, hoelõ ndro zi mate, ba mate zi so noso fefoe, si so ba nasi. 
REV.16_1.4	Ba ifadoewa ba noengo nidanõ ba ba goemboe nidanõ nõsi mako chõnia malaʼika fanete zi daroea andrõ, ba tobali do. 
REV.16_1.5	Ba oerongo, me iw̃aʼõ malaʼika nidanõ andrõ: Satoelõ ndraʼoegõ, jaʼoegõ si so, ba si no so fõna, niʼamoniʼõ, me no õmanõ wangoehoekoe; 
REV.16_1.6	me no adoewa ndro niʼomoniʼõ, labeʼe, awõ ndro zamaʼeleʼõ, ba no õfabadoegõ chõra ndro, no si nangea loeora daʼõ. 
REV.16_1.7	Ba oerongo, me imane naha wameʼe soemange andrõ: 
REV.16_1.8	Ba ifadoewa ba loeo nõsi mako chõnia malaʼika fanete zi datõloe andrõ. 
REV.16_1.9	Ba tetehe chõnia wogozi niha ba galitõ; ba achozi niha ba waʼaoechoe sabõlõbõlõ, ba latandraw̃aisi dõi Lowalangi, samatõrõ famakao andrõ, ba lõ lafalalini geraʼerara, ba wamosoemange jaʼia enaʼõ, 
REV.16_1.10	Ba ifadoewa ba dadaoma zaliw̃aliw̃a ba danõ andrõ nõsi mako chõnia malaʼika fanete zi daõfa andrõ, ba tobali ogõmigõmi mbanoeania andrõ; ba langanga lelara, ba waʼafõchõ; 
REV.16_1.11	ba latandraw̃aisi Lowalangi zoroego andrõ, ba waʼafõchõ andrõ chõra, ba ba waosara andrõ, ba lõ lafalalini geraʼerara, ba wamõhõi boeaboeara andrõ enaʼõ. 
REV.16_1.12	Ba ifadoewa ba nidanõ seboea andrõ, Oifarati, nõsi mako chõnia malaʼika fanete zi dalima andrõ, ba ogoʼõ nidanõnia, enaʼõ molala ndra razo andrõ, moroi ba gatoemboecha loeo. 
REV.16_1.13	Ba oeʼila mbechoe si raʼiraʼiõ, tõloe, si otarai mbawa naga andrõ, ba bawa zaliw̃aliw̃a ba danõ andrõ, ba bawa zameʼeleʼõ andrõ, sofaja, hoelõ dalaho. 
REV.16_1.14	Bechoe zi mate sa ira, samazõchi tandra, si mõi ba razo andrõ, ba goeli danõ, maʼasagõrõ, ba wangowoeloi jaʼira, ba wanoewõ andrõ, na baw̃a seboea chõ Lowalangi, samatõrõ fefoe hadia ia. 
REV.16_1.15	Hiza, hoelõ weʼamõi zanagõ na sodo! Jaʼahowoe zi lõ mõrõ, si no mamaʼanõ noechania, fa bõi si lõ noecha ia, ba wowaõwaõ, fa bõi oroma zaila ia. 
REV.16_1.16	Ba iʼowoeloi ira ba mbanoea andrõ, sotõi Hamagedo, ba li Heberaio. 
REV.16_1.17	Ba ifadoewa ba daloe mbanoea nõsi mako chõnia malaʼika fanete zi daõnõ, ba so li seboea, si otarai gosali andrõ, moroi ba dadaoma andrõ, imane: No awai! 
REV.16_1.18	Ba so gari mbanoea ba li niha ba feʼoegoeʼoegoe mbanoea; ba so ziheoe sabõlõbõlõ, si lõ larai mila, gõtõ weʼaso niha ba goeli danõ; lõ irai si manõ waʼabõlõbõlõ ziheoe. 
REV.16_1.19	Ba tobali niʼotõloe mbanoea seboea andrõ, ba adoedoe mbanoea soi niha andrõ. Ba itõrõ tõdõ Lowalangi Mbabilona seboea andrõ, ba wameʼe chõnia õsi mako nagoe andrõ, fõnoenia andrõ, saoechoe. 
REV.16_1.20	Ba moloi hoelo fefoe, ba lõ moeʼila hili saʼae. 
REV.16_1.21	Ba aechoe ba danõ deoe kara, so safikoe zamboea ngawoea, gõna ba niha, ba latandraw̃aisi Lowalangi niha, ba wamakao andrõ, teoe kara, me no abõlõbõlõ sibai wamakao andrõ, chõnia. 
REV.17_1.1	I. 
REV.17_1.2	Nihorõni razo andrõ, ba goeli danõ; ba no maboe zowanoea ba goeli danõ agoe wohorõnia andrõ. 
REV.17_1.3	Ba iʼohe ndraʼo ba danõ si mate; no aheta nosogoe. Ba oeʼila ndra alawe sidadao ba hoeloe zaliw̃aliw̃a ba danõ, sojo kirimisi, safõnoe tõi wanandraw̃aisi, fitoe hõgõ ba foeloe rozi dandroe. 
REV.17_1.4	Ba noecha ndra alawe andrõ, ba no baroe loeo oengoe ba baroe loeo kirimisi, ba no moefoʼaja anaʼa ba indraʼindra ba manimani, ba so ba dangania mako anaʼa, safõnoe horõ, awõ zi taʼoenõ, ba wohorõnia andrõ. 
REV.17_1.5	Ba ba gangangonia, ba no moesoera dõi, si lõ aboto ba dõdõ niha: Babilona seboea andrõ, ina zohorõ ba ina hocha andrõ, ba goeli danõ. 
REV.17_1.6	Ba oeʼila, maboe ndra alawe andrõ, do niʼamoniʼõ andrõ, ba do zamadoehoeʼõ Jesoe. Ba ahõlihõli sibai dõdõgoe, me oeʼila ia. 
REV.17_1.7	II. 
REV.17_1.8	Saliw̃aliw̃a ba danõ andrõ, niʼilaoe, ba no so fõna, ba lõ jaʼia iadaʼe, ba mõi ia mijaw̃a dania, iʼoroi gawoewoecha, ba isaw̃a waʼatekiko; ba ahõlihõli dania dõdõ zowanoea ba goeli danõ andrõ, si lõ moesoera tõi ba zoera waʼaoeri andrõ, iʼotarai wamobõrõ danõʼa, na laʼila zaliw̃aliw̃a ba danõ andrõ, me no so ia fõna, ba me lõ jaʼia iadaʼe, ba me so dania. 
REV.17_1.9	Ba daʼe mogoena dõdõ, si so faʼatoeatoea! Hõgõ andrõ, si fitoe, ba fitoe hili, dadaoma ndra alawe andrõ; 
REV.17_1.10	ba razo, dafitoe. Si dalima, ba no tekiko, si samõsa, ba so iadaʼe, ba si samõsa zoei, ba lõ si so na, ba na so ia, ba lõ tola ara ia. 
REV.17_1.11	Ba saliw̃aliw̃a ba danõ andrõ, si no so fõna, ba si lõʼõ iadaʼe, ba jaʼia wanete zi dafitoe andrõ, ba samõsa ia ba zi dafitoe andrõ, ba isaw̃a waʼatekiko. 
REV.17_1.12	Ba tandroe andrõ, si foeloe rozi, niʼilaoe, ba no razo, dafoeloe, si lõ sanema na amatõrõw̃a, ba lasõndra waʼabõlõ razo, saza waʼara, awõ zaliw̃aliw̃a ba danõ andrõ. 
REV.17_1.13	Ha sara dõdõ daʼõ, ba labeʼe ba zaliw̃aliw̃a ba danõ andrõ waʼabeʼera ba faʼabõlõra. 
REV.17_1.14	Jaʼira zi fasoewõ dania ba Nono mbiribiri andrõ, ba abõlõ Nono mbiribiri moroi chõra, me no Soʼaja sochõ ia, ba me razo razo, ba awõnia andrõ, ba no nikaoni ba nitoetoejoe ba si lõ farõi. 
REV.17_1.15	Ba imane chõgoe: Idanõ andrõ, niʼilaoe, ba zidadao zohorõ andrõ, ba no ngawalõ mado daʼõ, ba niha sato, ba ngawalõ soi, ba ngawalõ li. 
REV.17_1.16	Ba tandroe andrõ, si foeloe rozi, ba saliw̃aliw̃a ba danõ andrõ, ba jaʼira zi fatioe tõdõ ba zohorõ andrõ, ba ha jaʼijaʼia labeʼe, ba si lõ noecha, ba laʼā nõsinia ba latoenoe ia, ba galitõ. 
REV.17_1.17	Noa sa ibeʼe ba dõdõra Lowalangi wamaloea geraʼerania, ba folaoe si ha sara dõdõ, ba fameʼe amatõrõw̃ara ba zaliw̃aliw̃a ba danõ andrõ, irege teʼoʼozoei niw̃aʼõ Lowalangi andrõ. 
REV.17_1.18	Ba ira alawe andrõ, niʼilaoe, ba jaʼia mbanoea seboea andrõ, samatõrõ razo, ba goeli danõ. 
REV.18_1.1	I. 
REV.18_1.2	Ba moeʼao ia, eboea linia, imane: No adoedoe, no adoedoe Mbabilona seboea andrõ, ba no tobali naha mbechoe ba koeroenga mbechoe si raʼiraʼiõ, fefoe, ba koeroenga wofo si raʼiraʼiõ, fefoe, sogoro ita, 
REV.18_1.3	me no labadoe wõfõ nagoe wõnoe andrõ, ba wohorõ andrõ chõnia, fefoe soi, ba no mohorõ chõnia razo andrõ, ba goeli danõ ba saniaga andrõ, ba goeli danõ, ba ba waʼabõlõ hochania lasõndra woʼanaʼa. 
REV.18_1.4	Ba oerongo li bõʼõ, moroi ba mbanoea si jaw̃a, imane: Miheta ami chõnia, jaʼami banoeagoe, fa bõi fao ami ba horõnia andrõ, ba fa lõ gõna ami õsa, famakao jaʼia, andrõ. 
REV.18_1.5	Noa sa iroegi mbanoea si jaw̃a horõra andrõ, ba noa sa itõrõ tõdõ Lowalangi golalõw̃ara andrõ. 
REV.18_1.6	Misoelõni chõnia nilaoenia, ba mifodoea winaeta chõnia, dali wolaoenia andrõ; mako andrõ, nifoʼõsinia, ba mifoʼõsi chõnia, mifomendroea. 
REV.18_1.7	Ndrohoendrohoe nifolachõminia jaʼia, ba ndrohoendrohoe niʼeboeaʼõnia hochania, ba mibeʼe chõnia waʼafõchõ ba faʼaboe dõdõ. Me iw̃aʼõ tõdõnia: Moedadao ndraʼo, razo ira alawe, ba tenga si mate donga ndraʼo, ba lõʼõ manõ oeʼila waʼaboe dõdõ. 
REV.18_1.8	Andrõ dania so wamakaonia, ha maʼṍchõ: Faʼamate, ba faʼaboe dõdõ, ba lofo, ba tetoenoe dania ia, ba galitõ, me no sabõlõ Zoʼaja, Lowalangi, sangoehoekoe jaʼia andrõ. 
REV.18_1.9	II. 
REV.18_1.10	Ba zarõoe so ira, ba waʼataʼoera wamakao jaʼia andrõ, lamane: Alai ndraʼoegõ, alai ndraʼoegõ, banoea seboea andrõ, Babilona, banoea sabõlõ andrõ, me ha saza waʼaso wangoehoekoe jaʼoegõ! 
REV.18_1.11	Ba megeʼege zaniaga andrõ ba goeli danõ, ba aboe dõdõ, ba chõnia andrõ, me lõʼõ saʼae sowõli faniagara andrõ, 
REV.18_1.12	faniaga anaʼa, ba firõ, ba indraʼindra, ba manimani, ba moeko si sõchi, ba baroe loeo oengoe, ba soeto, ba baroe loeo kirimisi, ba eoe samohoea, fefoe, ba gamagama ifõ goeaza, ba gamagama eoe seboea bõli, fefoe; ba aramba, 
REV.18_1.13	ba siʼõli, ba kara foeala, awõ goeli geoe sami, ba daloedaloe amoma, ba hadia ia nitoenoe, samohoea, ba daloedaloe nigoeleʼõ, ba koemõjõ, ba agoe, ba fanicha, ba hamo si sõchi, ba gandroe, ba saw̃i, ba biribiri, ba koedo, ba koereta, ba boto niha, awõ noso niha. 
REV.18_1.14	Ba boea geoe andrõ, somasi dõdõoe, ba no aheta chõoe, ba hadia ia lachõmi fefoe, ba hadia ia zoadoe ba sohaga, ba no taja chõoe, ba lõʼõ manõ saʼae oroma ia. 
REV.18_1.15	Saniaga daʼõ, si no moʼanaʼa ba chõnia, ba ba zarõoe so, ba waʼataʼoera wamakao jaʼia andrõ, megeʼege ira, ba aboe dõdõra, ba lamane: 
REV.18_1.16	Alai ndraʼoegõ! alai ndraʼoegõ! banoea seboea andrõ, si so noecha moeko si sõchi, ba baroe loeo oengoe, ba baroe loeo kirimisi, fõna, ba nibeʼe anaʼa, ba nifoʼindraʼindra, ba nifomanimani, me ha saza waʼadoedoe ganaʼa si manõ. 
REV.18_1.17	Ba dozi doeroemoedi, ba dozi solojo misa, ba ono nowo, ba ha waʼato zohalõw̃õ ba nasi, ba ba zarõoe so, 
REV.18_1.18	ba moeʼao, me laʼila zimbo andrõ, ba wanoenoe jaʼia, lamane: Hezo zi fagõlõgõlõ ba mbanoea seboea andrõ? 
REV.18_1.19	Ba lalaoe gawoegawoe ba hõgõra, ba moeʼao ira, megeʼege ba aboe dõdõ, lamane: Alai ndraʼoego! alai ndraʼoegõ! banoea seboea, ba zoʼanaʼa fefoe zi so owo ba nasi balazi ganaʼania andrõ; me ha saza waʼadoedoe. 
REV.18_1.20	Omoesoiʼõ dõdõoe, ba chõnia, jaʼoegõ soroego, ba jaʼami niʼamoniʼõ, ba jaʼami sinenge, ba jaʼami samaʼeleʼõ, me no ilaoe mbalõmi chõnia Lowalangi. 
REV.18_1.21	III. 
REV.18_1.22	Ba lõʼõ saʼae terongo ba chõmõ wolaoe biola, ba folaoe hadia ia maimai, ba folaoe sigoe, ba falaoe torofe, ba lõʼõ saʼae tesõndra ba chõmõ doeka hadia ia fefoe, ba lõʼõ saʼae terongo ba chõmõ goko haloe ba wanoetoe fache. 
REV.18_1.23	Ba lõʼõ saʼae hoemaga ba chõmõ haga wandroe, ba li zangowaloe ba li nono nihalõ, ba lõʼõ saʼae terongo ba chõmõ, me no salaw̃a ba goeli danõ zaniaga andrõ chõoe, me no tefaeloengoe fefoe soi, ba wakelemoesa andrõ chõmõ! 
REV.18_1.24	Ba tesõndra ba chõnia ndro zamaʼeleʼõ, awõ ndro niʼamoniʼõ andrõ ba do niboenoe andrõ fefoe, ba goeli danõ. 
REV.19_1.1	I. 
REV.19_1.2	me no si ndroehoe ba me no satoelõ wangoehoekoenia andrõ: noa sa ihoekoe zohorõ andrõ, seboea, si no mamakiko oeli danõ, ba wohorõhorõnia andrõ, ba no ilaoe mbalõ ndro genoninia andrõ, ba dangania.” 
REV.19_1.3	Ba lamane zoei: ”Haleloeja, noemalõ mijaw̃a zimbonia andrõ, iroegi zi lõ aetoe.” 
REV.19_1.4	Ba latoehi danõ satoea andrõ si doea woeloe a õfa, awõ zaliw̃aliw̃a ba danõ andrõ si õfa ngaʼeoe, mangaloeloe ira chõ Lowalangi, sidadao ba dadaoma andrõ, lamane: Jadoehoe, Haleloeja! 
REV.19_1.5	Ba so li, si otarai dadaoma andrõ, imane: Misoeno Lowalangida, dozi ami motõi enoninia, sangataʼoefi jaʼia, he iraono, ba he satoea. 
REV.19_1.6	Ba oerongo, ba hoelõ li zato, ba hoelõ wegosogoso nidanõ seboea, ba hoelõ weʼoegoeʼoegoe mbanoea, sabõlõbõlõ, lamane: 
REV.19_1.8	ba no tetehe chõnia, enaʼõ iʼonoecha zi ndroehoe moeko si sõchi, sihaga; moeko si sõchi andrõ sa, ba jaʼia waʼatoelõ niha niʼamoniʼõ andrõ.” 
REV.19_1.9	Ba imane chõgoe: Soera: 
REV.19_1.10	II. 
REV.19_1.11	III. 
REV.19_1.12	Ba no holahola galitõ hõrõnia, ba ba hõgõnia, ba no oja dakoela, so dõinia nisoera, si lõ iʼila niha, ha jaʼia zangila; 
REV.19_1.13	ba baroenia, ba no moeʼoengoegõ ba ndro, ba tõinia, ba ”Taroma li Lowalangi”. 
REV.19_1.14	Ba laʼoʼõ ia sanoewõ andrõ, ba zoroego, ba hoeloe koedo safoesi, si ndroehoe moeko safoesi mbaroera. 
REV.19_1.15	Ba iʼotarai mbawania gari satarõ, enaʼõ ibeʼe famoenoe soi andrõ. Ba ikoebaloi dania ira, siʼo siʼõli, ba ihoendragõ wolazi nagoe fõnoe saoechoe andrõ, chõ Lowalangi, samatõrõ fefoe, hadia ia. 
REV.19_1.16	Ba so dõinia, nisoera ba dete mbaroenia ba ba zolania: ”Razo razo ba Soʼaja sochõ.” 
REV.19_1.17	Ba oeʼila malaʼika, samõsa, si so ba loeo, ba moeʼao ia, eboea li, imane ba wofo fefoe, sihombo ba daloe mbanoea: Miʼaine, miʼowoeloi ami, ba gowoeloa seboea andrõ, chõ Lowalangi, 
REV.19_1.18	ba wemanga nõsi razo, awõ nõsi goemandra, awõ nõsi zabõlõ andrõ, awõ nõsi koedo, fabaja si fakoedo jaw̃a, awõ nõsi zi tenga sawoejoe, fefoe, fabaja sawoejoe, ba õsi ndraono, awõ nõsi zatoea. 
REV.19_1.19	Ba oeʼila me owoelo ira zaliw̃aliw̃a ba danõ andrõ razo ba goeli danõ, awõ zabõlõ andrõ chõra, ba wasoewõta ba zidadao ba koedo andrõ ba ba zabõlõ andrõ chõnia. 
REV.19_1.20	Ba teʼala zaliw̃aliw̃a ba danõ andrõ labeʼe, fabaja samaʼeleʼõ sofaja andrõ, samazõchi tandra andrõ, mege, fõnania, famaeloengoe zi no manema tandra zaliw̃aliw̃a ba danõ andrõ, si no mangaloeloe ba wamaedonia andrõ; tetiboʼõ aoeri zi daroea andrõ ba mbaw̃a alitõ andrõ, siholahola talõ balera. 
REV.19_1.21	Ba tánõ bõʼõ andrõ, ba niboenoe gari zidadao ba koedo andrõ, gari si otarai mbawania, ba aboeso wofo fefoe õsira andrõ.
REV.20_1.1	I. 
REV.20_1.2	Ba iraʼoe naga andrõ, oelõ satoea andrõ, jaʼia Gafõcha, Satana andrõ, ba irate, hõnõ fache waʼara, 
REV.20_1.3	ba itiboʼõ ba gawoewoecha andrõ, ba ikoesi ba ifotandro ba dete jaw̃a, fa bõi saʼae ifaeloengoe soi niha andrõ, irege aloea zi hõnõ fache. Ba aefa daʼõ, ba niʼefaʼõ ia, ba lõ ararā.
REV.20_1.4	II. 
REV.20_1.5	Ba tánõ bõʼõ, si mate, ba lõ aoeri na, irege no aloea zi hõnõ fache andrõ. Daʼõ wemaoso si fõfõna andrõ. 
REV.20_1.6	Jaʼahowoe ba no niʼamoniʼõ zogamõ femaoso si fõfõna andrõ. Tebai ilaw̃a daʼõ faʼamate si samoeza andrõ; ere ira chõ Lowalangi, ba chõ Keriso, ba salaw̃a ira awõnia, zi hõnõ fache andrõ. 
REV.20_1.7	III. 
REV.20_1.8	Ba mõi ia baero, ba wamaeloengoe soi andrõ, ba watalinga danõ, si õfa, Gogi andrõ ba Magogi, ba wangowoeloi jaʼira ba wanoewõ, ba faʼatora, ba no timba ngawoea nene ba mbewe nasi. 
REV.20_1.9	Ba mõi ira mijaw̃a, ba daloe danõ, ba lafasoei golombasew̃a niha niʼamoniʼõ andrõ, ba banoea omasiõ andrõ. Ba aechoe galitõ, moroi ba mbanoea si jaw̃a, ba iʼā ira. 
REV.20_1.10	Ba Afõcha andrõ, samaeloengoe jaʼira, ba tetiboʼõ ba mbaw̃a alitõ ba balera andrõ, ba zi so gõi zaliw̃aliw̃a ba danõ andrõ ba samaʼeleʼõ sofaja andrõ; ba tefakao ira bongi maʼõchõ, iroegi zi lõ aetoe. 
REV.20_1.11	IV. 
REV.20_1.12	Ba oeʼila zi no mate fefoe, he satoea, ba he iraono, fõna dadaoma andrõ so ira, ba tebokai zoera; ba tebokai zoera bõʼõ, jaʼia zoera waʼaoeri andrõ. Ba tehoekoe zi mate andrõ, balazi nisoera ba zoera andrõ, dali mboeaboeara. 
REV.20_1.13	Ba ibeʼe baero asi zi mate andrõ chõnia, ba faʼamate andrõ, ba banoea tooe, ba labeʼe baero zi mate andrõ, chõra, ba tehoekoe, dali mboeaboea zamõsana. 
REV.20_1.14	Ba faʼamate andrõ, ba banoea tooe, ba tetiboʼõ ba mbaw̃a alitõ andrõ, jaʼia waʼamate si samoeza andrõ, baw̃a alitõ. 
REV.20_1.15	Ba na so zi lõ moesõndra tõi, na lõ moetanõ ba zoera waʼaoeri, ba tetiboʼõ ba mbaw̃a alitõ andrõ. 
REV.21_1.1	I. 
REV.21_1.2	Ba oeʼila mbanoea niʼamoniʼõ andrõ, Jeroezalema si bohooe, silalõ mitooe moroi ba mbanoea si jaw̃a, moroi ba Lowalangi, nihaogõ, hoelõ nono nihalõ, si no mangehao chõ zangai jaʼia. 
REV.21_1.3	Ba oerongo li seboea, moroi ba dadaoma andrõ, imane: 
REV.21_1.5	Ba imane sidadao ba dadaoma andrõ: Hiza, oebohooeni fefoe hadia ia! Ba imane: Tanõ ba zoera, me si lõ teboelõ ba me no si ndroehoe daroma li andre. 
REV.21_1.6	Ba imane chõgoe: No awai. Alafa ndraʼo ba omega, bõrõta ndraʼo ba amozoea. Ba zowõchi tõdõ oebeʼe nidanõ goemboe, idanõ fangorifi andrõ, saoha gõlõ. 
REV.21_1.8	Ba sadaʼoedaʼoe andrõ, ba si lõ mamati, ba si raʼiraʼiõ, ba sangeʼe ba sohorõ, ba si fakelemoe, ba sameʼemeʼe adoe, ba dozi sofaja, ba ba mbaw̃a andrõ, siholahola alitõ ba talõ balera, moʼoeracha ira, jaʼia waʼamate si samoeza andrõ. 
REV.21_1.9	II. 
REV.21_1.10	Ba iʼohe ndraʼo ba hili seboea, salaw̃a, aheta nosogoe, ba ioromaʼõ chõgoe mbanoea niʼamoniʼõ andrõ, Jeroezalema, silalõ mitooe, moroi ba mbanoea si jaw̃a, moroi ba Lowalangi, 
REV.21_1.11	no so chõnia lachõmi Lowalangi. Ba hagania, ba hoelõ manimani fondrege zeboea bõli, hoelõ jasibi sobaloeri. 
REV.21_1.12	So gõli kara, eboea ba alaw̃a, ba felendroea mbawa gõli, ba ba dete mbawa gõli, ba felendroea malaʼika, ba tõi, nisoera ba dete, tõi mado Ndraono Gizeraëli andrõ, si felendroea. 
REV.21_1.13	Moroi ba gatoemboecha, ba tõloe mbawa gõli, ba moroi jõoe, ba tõloe mbawa gõli, ba moroi raja, ba tõloe mbawa gõli, ba moroi ba gaechoela, ba tõloe mbawa gõli. 
REV.21_1.14	Ba tojo gõli kara, õli mbanoea andrõ, ba no felendroea, ba ba detenia, ba felendroea dõi, tõi zinenge Nono mbiribiri andrõ, si felendroea. 
REV.21_1.15	Ba chõ zihede chõgoe andrõ, ba so helo anaʼa, ba wanoeʼa banoea andrõ, fabaja bawa gõlinia ba õlinia kara andrõ. 
REV.21_1.16	Ba õfa sagi naha mbanoea andrõ, ba faoma ira waʼanaoenia waʼebolonia. Ba isoeʼa mbanoea helo no mege, ba otoe ngaloeo fofanõ. Faoma ira waʼanaoenia waʼebolonia ba faʼalaw̃ania. 
REV.21_1.17	Ba isoeʼa gõlinia kara no mege, ba otoe a õfa woeloe a õfa hela, fanoeʼa ba niha, jaʼia wanoeʼa malaʼika. 
REV.21_1.18	Ba õlinia kara andrõ, ba jasibi, ba banoea, ba si ndroehoe mbalaki, hoelõ zõrõmi sohahaoe. 
REV.21_1.19	Ba tojo gõli mbanoea andrõ, kara, ba nifomanimani, hadia ia ngawalõ, fangehaonia. Tojo si fõfõna andrõ ba jasibi, ba fanetenia, ba nila, ba fanete daʼõ, ba kalisedo, ba fanete daʼõ, ba soemoeroedi, 
REV.21_1.20	ba fanete daʼõ, ba oena, ba fanete daʼõ, ba jakoedi sojo, ba fanete daʼõ, ba firoesi, ba fanete daʼõ, ba asaki, ba fanete daʼõ, ba jakoedi saʼoesõ, ba fanete daʼõ, ba sasabadioe, ba fanete daʼõ, ba foesifaraga, ba fanete daʼõ ba maritaisi. 
REV.21_1.21	Ba bawa gõli andrõ, si felendroea, ba no felendroea manimani, samboesamboea bawa gõli, ba ha samboesamboea manimani. Ba ewali ba mbanoea ba si ndroehoe mbalaki, hoelõ zõrõmi sohahaoe. 
REV.21_1.22	Ba osali, ba lõ oeʼila ba mbanoea; osalira saʼae Zoʼaja, Lowalangi, samatõrõ fefoe, hadia ia, ba Ono mbiribiri andrõ. 
REV.21_1.23	Ba ba mbanoea andrõ, ba lõ mogoena loeo ba baw̃a, enaʼõ hoemaga chõnia; ihagaini saʼae ia lachõmi Lowalangi andrõ, ba soeloenia Nono mbiribiri andrõ. 
REV.21_1.24	Ba mowaõwaõ ba hagania soi niha, ba razo andrõ, ba goeli danõ, ba laʼohe mijomo chõnia lachõmira. 
REV.21_1.25	Ba lõ lakoesi mbawa gõlinia, na maʼõchõ, ba si bongi, ba lõʼõ sa ba daʼõ. 
REV.21_1.26	Ba laʼohe mijomo chõnia lachõmi soi niha, fabaja girõgirõra. 
REV.21_1.27	Ba lõʼõ manõ mõi bacha chõnia zi raʼiraʼiõ ba solaoe sogoro ita, awõ waja, ha si no moetanõ ba zoera tõi, ba zoera waʼaoeri andrõ, chõ Nono mbiribiri andrõ. 
REV.22_1.1	I. 
REV.22_1.2	ba daloe golajamania; ba faoma fatambai nidanõ andrõ, ba eoe fangorifi andrõ, mewelendroea mowoea, sarasara waw̃a, ba so mboeania. Ba boeloe geoe andrõ, ba famadõhõ wõchõ soi niha baero andrõ. 
REV.22_1.3	Ba lõʼõ saʼae fangelifi, hadia ia. Ba so chõnia dadaoma Lowalangi, ba dadaoma Nono Mbiribiri andrõ. Ba lafosoemange ia enoninia andrõ. 
REV.22_1.4	Ba laʼila mbawania, ba so ba gangangora dõinia. 
REV.22_1.5	Ba lõ si bongi saʼae. Ba lõ mogoena chõra haga wandroe, ba he haga loeo, me ihagaini ira Soʼaja, Lowalangi, ba salaw̃a ira, iroegi zi lõ aetoe. 
REV.22_1.6	II. 
REV.22_1.7	Ba hiza, alio so ndraʼo. Jaʼahowoe zoloʼõ taroma li famaʼeleʼõ andrõ, ba zoera andre. 
REV.22_1.8	Ba jaʼo, Johane, zangila daʼõ ba samondrongo. Ba me aefa oerongo, ba me aefa oeʼila, ba oelaoegõ tooe ndraʼo, ba wangaloeloe ba malaʼika andrõ, sangoromaʼõ chõgoe daʼõ. 
REV.22_1.9	Ba imane chõgoe: Bõi! Awõoe enoni ndraʼo, ba awõ dalifoesõoe samaʼeleʼõ andrõ, ba awõ zoloʼõ taroma li andrõ ba zoera andre; chõ Lowalangi angaloeloe. 
REV.22_1.10	Ba imane chõgoe: Bõi fotandro daroma li famaʼeleʼõ andrõ, ba zoera andre; noa saʼae ahatõ ginõtõ andrõ. 
REV.22_1.11	Solaoe si lõ atoelõ, ba jamoetohoegõ wolaoe, ba si raʼiraʼiõ, ba jamoetohoegõ waʼaraʼiraʼiõ; ba satoelõ, ba jamoetohoegõ wolaoe satoelõ, ba niʼamoniʼõ, ba jamoetohoegõ weʼamoniʼõ jaʼia. 
REV.22_1.12	Hiza, alio so ndraʼo, ba fao chõgoe loeo andrõ chõgoe, ba wanoelõni ba zamõsana, dali mboeaboeania. 
REV.22_1.13	Alafa ndraʼo ba omega, si fõfõna ndraʼo ba safoeria, bõrõta ndraʼo ba amozoea. 
REV.22_1.14	Jaʼahowoe zamabago noechara, enaʼõ tetehe chõra geoe fangorifi andrõ, ba enaʼõ tefaʼtõrõ ira ba mbawa gõli andrõ, mijomo ba mbanoea. 
REV.22_1.15	Baero so nasoe andrõ, awõ zi fakelemoe, awõ zohorõ, awõ zangeʼe, awõ zameʼemeʼe adoe, awõ dozi solaoe faja, ba somasi jaʼia. 
REV.22_1.16	Jaʼo, Jesoe andrõ, no oefatenge malaʼika andrõ chõgoe, ba wamadoehoeʼõ chõmi daʼõ, ba mbanoea niha Keriso andrõ. Lewiõ Dawido ndraʼodo, lewiõ ba mbõrõ, ba maʼoewoenia, madala andrõ, sihaga. 
REV.22_1.17	III. 
REV.22_1.18	Oefadoehoeʼõ ba niha fefoe, samondrongo taroma li famaʼeleʼõ andrõ ba zoera andre: Na so zondrooeʼõ jaʼia, ba ifatõrõ chõnia Lowalangi wamakao andrõ, nisoera ba zoera andre. 
REV.22_1.19	Ba na so zomboewoe taroma li ba zoera wamaʼeleʼõ andre, ba iheta Lowalangi goerachania ba geoe fangorifi andrõ ba ba mbanoea niʼamoniʼõ andrõ, nisoera ba zoera andre. 
REV.22_1.21	Jafaloecha ami fefoe waʼeboea dõdõ Zoʼaja jaʼita, Jesoe. 
