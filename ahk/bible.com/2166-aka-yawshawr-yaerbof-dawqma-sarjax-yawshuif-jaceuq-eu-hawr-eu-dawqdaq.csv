MAT.1.1	Sanqbof heu-aq, 
MAT.1.2	Aqbyaqhaq-euq zaqyo-aq, Irtsav mae. Irtsav-euq zaqyo-aq, Yaqkov mae. Yaqkov-euq zaqyo-aq, Yurdav hawr-eu aqyawf-euq maernmr deuq mae. 
MAT.1.3	Yurdav-euq zaqyo-aq, Taqmaq ovnae daefle-euq Peqlev hawr-eu Zeqlar mae. Peqlev-euq zaqyo-aq, Heqzaqloq mae. Heqzaqloq-euq zaqyo-aq, Lamq mae. 
MAT.1.4	Lamq-euq zaqyo-aq, Aqmiqnaqdar mae. Aqmiqnaqdar-euq zaqyo-aq, Naqshoq mae. Naqshoq-euq zaqyo-aq, Saqlaqmor mae. 
MAT.1.5	Saqlaqmor-euq zaqyo-aq, Laqhar ovnae daefle-euq Borzav mae. Borzav-euq zaqyo-aq, Lurta ovnae daefle-euq Orbaev mae. Orbaev-euq zaqyo-aq, Yeqshaer mae. 
MAT.1.6	Yeqshaer-euq zaqyo-aq, sanqpaq Daqbir mae.
MAT.1.6	Sanqpaq Daqbir-euq zaqyo-aq, 
MAT.1.7	Sorlaqmoq-euq zaqyo-aq, Leqhorbamq mae. Leqhorbamq-euq zaqyo-aq, Aqbiryav mae. Aqbiryav-euq zaqyo-aq, Aqsar mae. 
MAT.1.8	Aqsar-euq zaqyo-aq, Yeqhorshaqpar mae. Yeqhorshaqpar-euq zaqyo-aq, Yorlamq mae. Yorlamq-euq zaqyo-aq, Urzir mae. 
MAT.1.9	Urzir-euq zaqyo-aq, Yordamq mae. Yordamq-euq zaqyo-aq, Aqgav mae. Aqgav-euq zaqyo-aq, Heqzeqgir mae. 
MAT.1.10	Heqzeqgir-euq zaqyo-aq, Maqnaqseq mae. Maqnaqseq-euq zaqyo-aq, Aqmoq mae. Aqmoq-euq zaqyo-aq, Yorsiv mae. 
MAT.1.11	Baqburloq mirkhanq-anr bi nyaefghae ngae, Yorsiv-euq zaqyo-aq, Yeqkornir hawr-eu aqyawf-euq maernmr deuq daefle-euq mae.
MAT.1.12	Baqburloq mirkhanq-anr bi nyaefghae ghaq-awr nae, Yeqkornir-euq zaqyo-aq, Shaqtirlav mae. Shaqtirlav-euq zaqyo-aq, Zeqlurbaqbeqlar mae. 
MAT.1.13	Zeqlurbaqbeqlar-euq zaqyo-aq, Aqbiruv mae. Aqbiruv-euq zaqyo-aq, Erlirkmq mae. Erlirkmq-euq zaqyo-aq, Aqzor mae. 
MAT.1.14	Aqzor-euq zaqyo-aq, Zaqdov mae. Zaqdov-euq zaqyo-aq, Aqcmq mae. Aqcmq-euq zaqyo-aq, Erliruv mae. 
MAT.1.15	Erliruv-euq zaqyo-aq, Erlaqzaq mae. Erlaqzaq-euq zaqyo-aq, Maqtaq mae. Maqtaq-euq zaqyo-aq, Yaqkov mae. 
MAT.1.16	Yaqkov-euq zaqyo-aq, Maqliv-euq khaqdzerzaq Yorsaev mae. Kali laer kur-eu Yeqsur-aq, Maqliv-anr nae daefle-euq mae.
MAT.1.17	Khoermirnae, Aqbyaqhaq-anr nae Daqbir-anr keuvni 14 tsuif byan-eu mae. Daqbir-anr nae Baqburloq mirkhanq-anr bi nyaefghae ngae keuvni 14 tsuif, Baqburloq mirkhanq-anr bi nyaefghae-euq ngae-anr nae Kali-anr keuvni khawf 14 tsuif-eu byan mae.
MAT.1.18	Yeqsur Kali daefle-euq garkawv-aq heulof-aer mae. Aqyawf-euq aqma Maqliv-aq, Yorsaev-anr danqdzaq-ir ma laer aertsaev taq-euq mae. Aqyawfnyaf maq sheuqdanq dzaq-euq minav-aer, Maqliv, Yawshawr Saflar-euq baqda’nae zaq tsaevler-euq mae. 
MAT.1.19	Aqyawf-euq yoshuif Yorsaev-aq, tsaq-awr dawr-eu tsawrhaq mae. Aqyawf, Maqliv-anr aqcawq-euq maeqshi myavpyawq narmaer maqbi cawv-ir mawf-eu mirnae, aqcawq-anr maqbi siqni ghawq ma laer noeqtaq-euq mae. 
MAT.1.20	Yorsaev khoerlof-aer sharnoeqluf ngae, aqyawf yufmav mav-eu lafkhoer, 
MAT.1.21	Aqyawf, zaqyo tiq ghaq ciq taef-a. Nawr, aqyawf-anr Yeqsur laer ya myanrnaeq-eu mae. Aqjeq mirnae aernar-aq, aqyawf, aqyawf-euq tsawrjeuq tsawrca-anr iqbax-euq lafkhoer nae kakhofdov naeq taef-a.”
MAT.1.22	Heudeuq dawqtawvluf pyeuflar-euq-aq, Sanqpaq Miqyaer, aqyawf-euq gharduq ngaeqdan-eu tsawrhaq-anr ghoe-awr aertaq-euq dawq heudawq byanlar-euq mae:
MAT.1.23	“Ermaqnoeqlar” laer aer-eu-aq, “Miqyaer, aqdui naeq-aer jawr mae” laer aermawf-eu mae.
MAT.1.24	Yorsaev noeqlar-awr tur-euq nar-aq, Sanqpaq Miqyaer-euq mqtav ghaqkhaer nae aqyawf-anr aernaeq-euq lof-aer Maqliv-anr sheuqdav-euq mae. 
MAT.1.25	Aerkhawf, zaq khoerghaq maqciq-euq khoerkeuvni, Maqliv naeq-aer maq yuftaf-aq. Huqbaw zaqyo khoerghaq daefle-awr, aqyawf-anr Yeqsur laer myanrnaeq-euq mae.
MAT.2.1	Sanqpaq Heqlor uvlanrluf ngae, Yeqsur, Yurdav mirkhanq Baeqlaeqhaeq-anr daefle-euq mae. Khoerngae, siqzaq ganryo heumyav ghaq nanrma dovkhaeq paw nae Yeqlursaqlaeq-anr larkeuv-awr narhaq-eu, 
MAT.2.2	“Yurdav tsawrhaq-euq Sanqpaq geuf-eu laer daefle-euq ghaq aqgar jawr-eu la? Nga’maf, nanrma dovkhaeq paw aqyawf-euq aqguir-anr ya’mawr-awr, aqyawf-anr uqduq tanq-eu gharduq lar-euq ma.”
MAT.2.3	Sanqpaq Heqlor yagaq ngae, nuima tiqpawf-iq maqsar-a. Yeqlursaqlaeq-anr jawr-eu tsawrhaq dawqtawvluf khawf nuima maqsar-a. 
MAT.2.4	Khoerngae, aqyawf, pirma aqyuif deuq hawr-eu zanr maeq-eu tsawrhaq dawqtawv luf-anr kuruiq-awr, Kali aqgeugar daefle-eu la laer narhaq-euq mae.
MAT.2.5	Aqyawfmaf heulof-aer aerkhof naeq-euq mae, “Yurdav mirkhanq, Baeqlaeqhaeq-anr daefle taef-a. Aqjeq mirnae aernar-aq, Miqyaer gharduq ngaeqdan-eu tsawrhaq heulof-aer boftaq-euq mae:
MAT.2.7	Khoerngae, Heqlor, aqcawq-anr maqbi siqni siqzaq ganryo khoerdeuq-anr kur-awr, aqguir khoersiq dovlar-euq aryamq narhaq duq-euq mae. 
MAT.2.8	Khoernar-aq, aqyawf, aqyawf maf-anr Baeqlaeqhaeq-anr khaerghae-eu naeq-aer aernaeq-eu, “Nawmaf, zaq heughaq-anr yawmuiq-aer povmawr duq-ir-awq. Povmawr-euq nar-aq, ngar khawf aqyawf-anr uqduq yatanqni, ngaq-anr tsafgaqlar de-eq.”
MAT.2.9	Aqyawfmaf, sanqpaq-euq dawq yagaq-awr dov-ir-euq mae. Nanrma dovkhaeq paw ya’mawr-euq aqguir khoersiq par dovle-awr, aqyawf maf-euq maeqhuq maeqhuq-aer irghae-awr, zaq khoerghaq jawr-eu gar irkeuv ngae, khoertav naqler taq-euq mae. 
MAT.2.10	Aqyawfmaf, aqguir khoersiq-anr ya’mawr ngae, laqkhaqcaer duidui-eu mae. 
MAT.2.11	Irkanr urler ngae, aqlizaq hawr-eu aqyawf-euq aqma Maqliv-anr ya’mawr-awr, pawqtsuif pawqdmq dmq-awr, aqlizaq-anr uqduq tanq-euq mae. Khoernar-aq, aqyawfmaf nae yurlaf-euq arpoeq zawr khav-eu lafsawq deuq beuqdov-awr, aqyawf-anr damqnaeq-euq mae. Lafsawq khoerdeuq-aq, shuir, 
MAT.2.12	Yufmav mav-eu lafkhoer, Sanqpaq Miqyaer, aqyawf maf-anr Heqlor jawr-eu gar taq ghofmawrler laer maeqnaeq-euq mirnae, aqyawfmaf yawqpawyawq nae aqyawf maf-euq mirkhanq-anr ghof-ir-euq mae.
MAT.2.13	Aqyawfmaf ghof-ir dzeur-euq nar-aq, Sanqpaq Miqyaer-euq mqtav ghaqkhaer tiq ghaq, Yorsaev yufmav mav-eu lafkhoer dovle-awr aer-eu, “Tur-awr, aqlizaq hawr-eu aqyawf-euq aqma sheuq-awr Irjirtuv-anr caevjawr-ir-awq. Ngar, nawq-anr aernaeqlaf ngae keuvni khoergar jawr-awq. Aqjeq mirnae aernar-aq, Heqlor, aqlizaq-anr saef-eu laer pov taef-a.”
MAT.2.14	Khoerngae, Yorsaev tur-awr, uqcif saerghanr ma-aer aqlizaq hawr-eu aqyawf-euq aqma sheuq-awr, Irjirtuv-anr caevjawr-ir-euq mae. 
MAT.2.15	Heqlor shir ngae keuvni, khoergar jawr-euq mae. Garkawv heu-aq, Sanqpaq Miqyaer nae aqyawf-euq gharduq ngaeqdan-eu tsawrhaq-anr ghoe-awr aertaq-euq dawq heudawq byanlarni pyeuflar-euq mae,
MAT.2.16	Khoernar-aq, aqyawf-aq, siqzaq ganryo deuq nae jaqmyawf bimyawf-euq nga laer Heqlor yasiq ngae, nuima paer duidui-eu mae. Aqyawf nae siqzaq ganryo deuq-anr narhaqduq taq-euq aryamq-anr sharsawx-awr, Baeqlaeqhaeq hawr-eu tanqghof tanqjawr-anr kharjawr-eu nyiq khof-euq lafov paw-euq aqli deuq-anr, tsawrhaq khaerghae-awr bi saefjir-euq mae. 
MAT.2.17	Heu-aq, Miqyaer gharduq ngaeqdan-eu Yeqlaqmir nae aertaq-euq dawq heudawq byanlar-euq mae:
MAT.2.19	Heqlor shirdzeur-awr, Yorsaev, Irjirtuv-anr jawrluf ngae, Sanqpaq Miqyaer-euq mqtav ghaqkhaer tiq ghaq, Yorsaev yufmav mav-eu lafkhoer dovle-awr heulof-aer aernaeq-euq mae, 
MAT.2.20	“Tur-awr, aqlizaq hawr-eu aqyawf-euq aqma sheuq-awr, Irsaqleqlav mirkhanq-anr ghofler-awq. Aqjeq mirnae aernar-aq, aqlizaq-anr saef-eu laer pov-eu ghaq shir-euq mae.”
MAT.2.21	Khoerngae, Yorsaev tur-awr, aqlizaq hawr-eu aqyawf-euq aqma sheuq-awr, Irsaqleqlav mirkhanq-anr ghofler-euq mae. 
MAT.2.22	Aerkhawf, Aqgeqlar, aqyawf-euq aqda Heqlor-euq dzoeqdzaq za-awr, Yurdav mirkhanq-anr uvlanr luf-eu garkawv Yorsaev yagaq-euq mirnae, khoergar maq ghofler peuq-a. Yufmav mav-eu lafkhoer, Miqyaer, aqyawf-anr par maeqnaeq-awr, Gaqliqlaer mirkhanq-anr jawrler-euq mae. 
MAT.2.23	Naqzaqlaer laer kur-eu meuq tiq meuq-anr lekeuv-awr, khoergar jawr-euq mae. Khoer-aq, Miqyaer gharduq ngaeqdan-eu tsawrhaq nae aertaq-euq dawq heudawq byanlar-euq mae, “Aqyawf-anr Naqzaqlaer tsawrhaq laer kur taef-a.”
MAT.3.1	Khoerngae yamq-anr, Bartirsaq mrnaeq-eu
MAT.3.2	“Noeqpov noeqpar-awq. Aqjeq mirnae aernar-aq, mqtav mirkhanq keuvle shaw-iq mae.” 
MAT.3.3	Miqyaer gharduq ngaeqdan-eu Irsaqyar nae aertaq-euq dawq heudawq-aq, Yorhaq-anr aerkeuv mawf-eu mae,
MAT.3.4	Yorhaq-aq, lawtaw cafhm-euq maeqtsoeq dm-awr, jof-anr shaqkhov jofpaf paftaq-awr nae, nyaevbanr hawr-eu bawrtsanq byaquir dzaq-eu mae.
MAT.3.5	Khoerngae, Yeqlursaqlaeq-anr jawr-eu tsawrhaq, Yurdav mirkhanq doeni jawr-eu tsawrhaq hawr-eu, Yawrdaq lawrbaq gawvtaw jawr-eu tsawrhaq dawqtawvluf Yorhaq jawr-eu gar ir-awr, 
MAT.3.6	aqyawfmaf, yawqha-euq iqbax jadov jadov-aer, Yawrdaq lawrbaq-euq lafkhoer Yorhaq nae bartirsaq bi mrnaeq-euq mae.
MAT.3.8	Nawmaf noeqpov noeqpar-euq gar geux-eu arsiq bi siqle-awq. 
MAT.3.9	‘Aqbyaqhaq-aq, nga’maf-euq aqda yawdzanr ma’ laer nawmaf-euq nuima-euq lafkhoer taqnoeq. Ngar, nawmaf-anr aernaeq nyar, Miqyaer-aq, khaqlo heudeuq-anr Aqbyaqhaq-euq zaq bi pyeuflar nya-eu mae. 
MAT.3.10	Nymq-mr deuvhaq, arbawr-euq dawqpaeq-anr bafmawq taq-euq mae. Arsiq yawmuiq maq siqle-eu arbawr yawqbawr navluf turdzae-awr, miqdzaq-anr bafpuiv taef-a.
MAT.3.11	Nawmaf noeqpov noeqparni, ngar-aq, aqdir nawmaf-anr ircuf nae bartirsaq mrnaeq luf-eu ma. Aerkhawf, ngaq-euq maeqnan oeluf-eu ghaq-aq, ngaq-euq navmaqtser baoq huiq-eu mae. Ngar-aq, aqyawf-euq saeqnawv yurnaeq-eu taef khawf maqgeux-a. Aqyawf-aq, Yawshawr Saflar hawr-eu miqdzaq nae nawmaf-anr bartirsaq mrnaeq taef-a. 
MAT.3.12	Aqyawf-euq aqlaf-euq lafkhoer caer bawseu nyaeftaeq taq-euq mae. Aqyawf-euq caerbymr saqkhawf lavluiv-awr, caermar deuq caerjir-anr pi’anr taef-a. Caerkhawf deuq-anr-aq, maqmiv-ir-eu miqdzaq nae keuqdzae taef-a.”
MAT.3.13	Khoerngae, Yeqsur, Yorhaq-euq bartirsaq hageuf-eu laer Gaqliqlaer mirkhanq-anr nae Yawrdaq lawrbaq-anr Yorhaq jawr-eu gar oe-euq mae. 
MAT.3.14	Yorhaq, Yeqsur-anr lavnaq-awr aer-eu, “Ngar, nawq nae bartirsaq bi mrnaeq-eu tsaq mae. Nawr ghaq, ngar jawr-eu gar paroe-euq le lor?”
MAT.3.15	Khoerngae, Yeqsur, aqyawf-anr aerkhof naeq-eu, “Nymq-mr pov-aq, mrnaeq laf-awq. Aqjeq mirnae aernar-aq, aqdui-euq gharduq tsaq-awr dawr-eu jeq dawqtawvluf byanlarni mr-eu tsaq taef-a.” Khoernar-aq, Yorhaq, aqyawf-anr bartirsaq mrnaeq-euq mae.
MAT.3.16	Yeqsur bartirsaq hageuf ghaq-euq naeq-aer, ircuf-anr nae dovlar-euq mae. Khoerngae, aqyawf-euq gharduq mq panlar-awr, Yawshawr Saflar, khaqkhoeq lof-aer zafka le-awr nae, aqyawf-euq khoertav zawdawf le-euq gar aqyawf ya’mawr-euq mae. 
MAT.3.17	Khoerngae, mq-anr nae tersar ngaeqdov lef-eu, “Heughaq-aq, ngar zawr gaq-eu ngaq-euq Zaqyo ma. Ngar, aqyawf-anr nuikhanrshir duidui ma.”
MAT.4.1	Khoerngae, Yeqsur, 
MAT.4.2	Aqyawf 40 nan 40 mir byanni dzardzaq sheuq-euq nar-aq, hawq maeflar-euq mae. 
MAT.4.3	Khoerngae, murjur jur-eu ghaq oe-awr aqyawf-anr aernaeq-eu, “Nawr, Miqyaer-euq Zaqyo ngeur nar-aq, khaqlo heudeuq-anr kaqmur pyeuflar-awq laer dawq bif-awq lawr.”
MAT.4.4	Aerkhawf, Yeqsur aerkhof naeq-eu,
MAT.4.4	laer 
MAT.4.5	Khoerngae, naef sanqpaq, Yeqsur-anr shawr-eu meuq-anr jav-eu 
MAT.4.6	aqyawf-anr aernaeq-eu, “Nawr, Miqyaer-euq Zaqyo ngeur nar-aq, tsawqka ghae-awq. Aqjeq mirnae aernar-aq, Yaerbof-euq lafkhoer boftaq-euq,
MAT.4.7	Yeqsur, aqyawf-anr aernaeq-eu,
MAT.4.7	laer Yaerbof-euq lafkhoer boftaq-euq mae.” 
MAT.4.8	Khoernar-aq, naef sanqpaq, aqyawf-anr gor duidui-eu gawqjawq-anr sheuqdav lef-awr, aqyawf-anr mirtsaq-euq khoertav kharjav-eu mirkhanq dawqtawvluf hawr-eu, mirkhanq khoerdeuq-euq yawshaef khanqsaer dawqtawv luf-anr bimawr-awr, 
MAT.4.9	aqyawf, Yeqsur-anr aernaeq-eu, “Nawr pawqtsuif pawqdmq dmq-awr ngaq-anr uqduqtanq nar-aq, heudeuq dawqtawvluf ngar, nawq-anr bifnaeq ma.”
MAT.4.10	Khoerngae, Yeqsur, aqyawf-anr aernaeq-eu, “Naef Saqdaq-or! Dov-ir-awq. Aqjeq mirnae aernar-aq, Yaerbof-euq lafkhoer boftaq-euq,
MAT.4.11	Khoerngae, naef sanqpaq, Yeqsur jawr-eu gar nae dov-ir-euq mae. Khoernar-aq, mqtav ghaqkhaer deuq oe-awr, aqyawf-anr ngaeqghae le-euq mae.
MAT.4.12	Yorhaq, kuv-anr bi nyaefur-euq garkawv Yeqsur yagaq ngae, Gaqliqlaer mirkhanq-anr le-euq mae. 
MAT.4.13	Khoernar-aq, Naqzaqlaer-anr nae dov-ir-awr, Zaqburloq hawr-eu Naqtaqlir mirkaq-anr lan landzer jav-eu Gaqbeqneqoq meuq-anr jawr-ir-euq mae. 
MAT.4.14	Garkawv khoer-aq, Miqyaer gharduq ngaeqdan-eu Irsaqyar nae aertaq-euq dawq heudawq byanlar-euq mae:
MAT.4.17	Khoerngae nae nar-aq, Yeqsur dawqmaeq maeqdanq bae-eu lafkhoer aer-eu, “Noeqpov noeqpar-awq. Aqjeq mirnae aernar-aq, mqtav mirkhanq keuvle taq-euq mae.”
MAT.4.18	Yeqsur, Gaqliqlaer lan landzer canluf ngae, Beqtuvluv laer kur-eu Sirmoq hawr-eu aqyawf-euq aqnyir Aqdaeqlaeq, aqnyafnmr, lan-euq lafkhoer za dzaeluf-eu gar ya’mawr-euq mae. Aqnyaf nmr-aq, ngaqshaq nyaef-eu tsawrhaq mae. 
MAT.4.19	Yeqsur, aqnyaf nmr-anr aernaeq-eu, “Ngaq-euq maeqnan cantae lar-awq. Ngar, nawnyaf-anr, ngaqshaq pov-eu lof-aer, tsawrhaq-anr pov-eu tsawrhaq bipyeuf ma.” 
MAT.4.20	Aqnyafnmr tiqpov taef-aer za byaerdzae yaf-awr, aqyawf-euq maeqnan cantae ghae-euq mae.
MAT.4.21	Khoergar nae maeqhu paw par irghae ngae, Zeqbeqdaer-euq zaqyo Yaqkov hawr-eu aqyawf-euq aqnyir Yorhaq-anr ya’mawr-euq mae. Aqnyaf nmr-aq, aqyawfnyaf nmr-euq aqda Zeqbeqdaer naeq-aer lawq-euq lafkhoer-euq za dofluf-eu mae. Khoerngae, Yeqsur, aqnyaf nmr-anr kur-euq mae. 
MAT.4.22	Aqyawf nyafnmr tiqpov taef-aer lawq-anr byaer-awr, aqda-anr ghawq-awr nae, Yeqsur-euq maeqnan cantae ghae-euq mae.
MAT.4.23	Yeqsur, Gaqliqlaer mirkhanq doeni cancan-aer, 
MAT.4.24	Aqyawf-euq garkawv Surliv mirkhanq-anr keuvni gaqdoe-ir-euq mae. Khoerngae, nargawr ghawqmya jeq nar-eu tsawrhaq, nargawr yawkhav-aer ya daqluf-eu tsawrhaq, naef ur-eu tsawrhaq, mawrbawq seu-eu tsawrhaq hawr-eu kuirshir lafshir shir-eu tsawrhaq dawqtawv luf-anr, aqcawq, Yeqsur jawr-eu gar sheuqlaf-awr, Yeqsur, aqyawf maf-anr lavtaq naeq-euq mae. 
MAT.4.25	Khoerngae, Gaqliqlaer mirkhanq, Deqgaqborlir mirkhanq, Yeqlursaqlaeq, Yurdav mirkhanq, Yawrdaq lawrbaq-euq nanrma dovkhaeq paw nae tsawrhaq armaf mafma tiq maf lar-awr, aqyawf-euq maeqnan cantae luf-eu mae.
MAT.5.1	Yeqsur, tsawrhaq armaf mafma-anr ya’mawr ngae, gawqjawq-anr davler-awr nuir-euq mae. Khoerngae, zaqlanr deuq, aqyawf jawr-eu gar lar-euq mae. 
MAT.5.2	Khoerngae, aqyawf, khaqmae mrnga-awr aqyawf maf-anr heulof-aer maeqnaeq tsovnaeq-euq mae:
MAT.5.3	“Saflar-euq lafkhoer irshaq shaq-eu tsawrhaq deuq-aq, guiqlanq huiq-eu mae. Aqjeq mirnae aernar-aq, mqtav mirkhanq-aq, aqyawf maf-euq mae.
MAT.5.4	“Ghawqshaq-aer ghae-eu tsawrhaq deuq-aq, guiqlanq huiq-eu mae. Aqjeq mirnae aernar-aq, aqyawf maf-anr bi noeqsarlar taef-a.
MAT.5.5	“Nuima nanqyuni ghae-eu tsawrhaq deuq-aq, guiqlanq huiq-eu mae. Aqjeq mirnae aernar-aq, mirtsaq-aq, aqyawf maf-anr of-eu jeqbir mae.
MAT.5.6	“Tsaq-awr dawr-eu jeq-anr maef-awr shuf-eu tsawrhaq deuq-aq, guiqlanq huiq-eu mae. Aqjeq mirnae aernar-aq, aqyawfmaf ya dzaqdaev ya dawrdaev taef-a.
MAT.5.7	“Aqcawq-anr ghawqshaq gaqnya-eu tsawrhaq deuq-aq, guiqlanq huiq-eu mae. Aqjeq mirnae aernar-aq, aqcawq, aqyawf maf-anr ghawqshaq gaqnaeq taef-a.
MAT.5.8	“Nuima shawrjaevni ghae-eu tsawrhaq deuq-aq, guiqlanq huiq-eu mae. Aqjeq mirnae aernar-aq, aqyawfmaf, Miqyaer-anr ya’mawr taef-a.
MAT.5.9	“Tsaqler dzoerlerni mr-eu tsawrhaq deuq-aq, guiqlanq huiq-eu mae. Aqjeq mirnae aernar-aq, aqyawf maf-anr Miqyaer-euq zaq laer kur taef-a.
MAT.5.10	“Tsaq-awr dawr-eu jeq-euq baqda’nae khaeq-awr khav-eu gar yadaq-eu tsawrhaq deuq-aq, guiqlanq huiq-eu mae. Aqjeq mirnae aernar-aq, mqtav mirkhanq-aq, aqyawf maf-euq mae.
MAT.5.11	“Ngar baqda’nae aqcawq, nawmaf-anr yaeqbawq-aer aerlar, nawmaf-anr khaeqlar khavlar, maqngeur-eu gar jaqmyawf myawf-eu lafkhoer nawmaf-anr ghawqmya jeq aerdoerlar ngae, nawmaf guiqlanq huiq-eu mae. 
MAT.5.12	Laqkhaq caer-awr lurgha caergha-awq. Aqjeq mirnae aernar-aq, mq-euq khoertav nawmaf-euq mrpoeq lafsawq ghawqmya’ni jav-eu mae. Nawmaf-euq maeqhu daefyaf-euq Miqyaer gharduq ngaeqdan-eu tsawrhaq deuq-anr khawf, aqcawq, aqyawf maf-anr khoerlof-aer khaeqnaeq khavnaeq-euq mae.
MAT.5.13	“Nawmaf-aq, mirtsaq-euq saqdeuf mae. Saqdeuf-aq, saqca tav-eu byov-ir nar-aq, aqjox-aer parbi tavlarnya nmr-mq? Saqdeuf khoer nuijeq-euq gharduq gardanr maqtsoeqni pyeuf-ir-euq mirnae, lafnyir shaevdzae-awr aqcawq nawqnawq-aer bican-eu gharduq taef-aer gardanr tsoeq-eu mae.
MAT.5.14	“Nawmaf-aq, mirtsaq-euq yawshaef mae. Gawqjawq-euq uqdu jav-eu meuq-anr maq daeqkaqzaf nya-a. 
MAT.5.15	Tsirkhmq dof-awr, khavpuq nae moftsanq-eu zanr maqjav-a. Paeqzaq mazaq mawrnya’ni tsirkhmq ciqtaq duq-anr ciqdav taq-eu mae. 
MAT.5.16	Khoerlof-aer durni, nawmaf-euq yawshaef khawf aqcawq-euq maeqshi bibya-awq. Khoerlof-aer mr nar-aq, aqcawq, nawmaf mr-eu yawmuiq jeq-anr ya’mawr ngae, mq-euq khoertav jawr-eu nawmaf-euq Aqda-anr jaceuq taef-a.
MAT.5.17	“Ngar, zanrdawq hawr-eu Miqyaer gharduq ngaeqdan-eu deuq-euq dawq-anr lavcawv le-euq nga laer taqnoeq. Ngar lavcawv le-euq maqngeur, mrbyan le-euq ma.
MAT.5.18	Ngar, nawmaf-anr aqdirma-aer aernaeq nyar, mq hawr-eu mir byov-ir jir khawf, zanrdawq-euq lafkhoer-euq sanqbof tiq bof, tiq toeq taef-aer khawf maqbyov-ir-ar, dawqtawvluf ya byanlar taef-a. 
MAT.5.19	Khoermirnae, aqsur ghaq maqkaq, zanrdawq khofdawq-euq lafkhoer nae nyirdzaeq dzaeq-eu tiq dawq-anr maq mrcaw-aer, aqcawq-anr khawf khoerlof-aer maeqnaeq tsovnaeq nar-aq, aqyawf-aq, mqtav mirkhanq-euq lafkhoer nyirdzaeq dzaeq-eu ghaq laer yabi kur taef-a. Aerkhawf, aqsur ghaq maqkaq, aqyawf mrcaw-eu uqtaf, aqcawq khawf khoerlof-aer mrcawni maeqnaeq tsovnaeq nar-aq, aqyawf-aq, mqtav mirkhanq-euq lafkhoer yawhuiq ghaq laer yabi kur taef-a. 
MAT.5.20	Ngar, nawmaf-anr aernaeq nyar, nawmaf-euq tsaq-awr dawr-eu jeq, zanr maeq-eu deuq hawr-eu Paqliqsaer deuq navmaqtser maq myaqdzaeq nar-aq, mqtav mirkhanq-euq lafkhoer tiqjeq ghaenae-iq maqya urler-ar.
MAT.5.21	“
MAT.5.21	laer arhuba-euq tsawrhaq deuq-anr aernaeq taq-euq dawq, nawmaf yagaq-euq mae. 
MAT.5.22	Aerkhawf, ngar, nawmaf-anr aernaeq nyar, tiqjeq-iq garkawv maqjav-eu gar nae nuima kharpaer-eu tsawrhaq-aq, yarkhaq dar-eu gar yadaq taef-a. Aqyuif aqnyir-anr ‘Dawrga’ laer khardaeq-eu tsawrhaq-aq, khavma armur-euq
MAT.5.23	Khoermirnae, nawr lawr-eu jeq, lawrduq-anr yurkeuv laf-awr lawr-eu laer ghae ngae, nawq-euq aqyuif aqnyir, nawq-anr nuima maqsar-eu tiqjeqnav jav-eu gar noeqdovlar nar-aq, 
MAT.5.24	lawr-eu laer ghae-eu jeq, lawrduq-euq maeqshi yurtaq yaf-awr, nawq-euq aqyuif aqnyir naeq-aer tsaqler dzoerlerni jeqhu janr-ir-awq. Khoersanr mirtsa ghoflar-awr lawrnaeq-eu jeq khoer lawrnaeq-awq.
MAT.5.25	“Nawq-anr yarkhaq jaluf-eu ghaq naeq-aer yarkhaq dar-eu nymr-anr leluf ngae, nawnyaf-euq yawkaq yawkawr-aer lavtsaq-awq. Maq lavtsaq nar-aq, aqyawf, nawq-anr yarkhaq dar-eu ghaq-anr a’naeq taef-a. Yarkhaq dar-eu ghaq khawf nawq-anr lofpir-eu kuirlaf-anr a’naeq-awr, nawq-anr kuv-anr dawv taef-a. 
MAT.5.26	Ngar, nawq-anr aqdirma-aer aernaeq nyar, maq tsoeqtsaev-euq pyur tiq paev khardzer-eu khoer-aq, nawr, kuv-anr nae tiqjeq ghaenae-iq maqya dovle-ar.
MAT.5.27	“
MAT.5.27	laer arhuba-euq tsawrhaq-anr aernaeq taq-euq dawq, nawmaf yagaq-euq mae. 
MAT.5.28	Aerkhawf, ngar, nawmaf-anr aernaeq nyar, zaqmiq aqbur-anr haw-awr, banqmawf joemawf-eu nuima anr-eu aqsur ghaq maqkaq, yawqha-euq nuima-euq lafkhoer zaqmiq aqbur khoerghaq naeq-aer banq-awr joeghaq-euq mae.
MAT.5.29	Nawq-euq myavnuiv armar nuiv, nawq-anr iqbax bi mrlaf-euq ngeur nar-aq, myavnuiv khoernuiv-anr kheufdov-awr biqdzae-awq. Mawrdo dolan-aer shiqbuir lanma-anr bi bafanr ghae-eu navmaqtser, arsaer tiq saer biteq-ir-eu-aq, muiqdzaeq taef-a. 
MAT.5.30	Nawq-euq aqlaf armar laf, nawq-anr iqbax bi mrlaf-euq ngeur nar-aq, khoerlaf tovtsaev-awr biqdzae-awq. Mawrdo dolan-aer shiqbuir lanma-anr ya’ur-ir-eu navmaqtser, arsaer tiq saer bidanq-ir-eu-aq, muiqdzaeq taef-a.
MAT.5.31	laer khawf aertaq-euq mae.
MAT.5.32	Aerkhawf, aqsur ghaq maqkaq, yawqha-euq miqzaq banq-awr khaqmiq sheu-eu maqngeur-eu gar nae khofnaeq nar-aq, yawqha-euq miqzaq-anr banq-awr joe-eu tsawrhaq bipyeuf-ir ni janr-eu mae. Miqkhof khoerghaq-anr kharsheuq-eu ghaq khawf, banq-awr joe-eu mae.
MAT.5.33	laer arhuba-euq tsawrhaq-anr aernaeq taq-euq dawq, nawmaf yagaq-euq mae. 
MAT.5.34	Aerkhawf, ngar, nawmaf-anr aernaeq nyar, tiqpawf-iq taqkamq, mq-anr ghoe-awr taqkamq. Aqjeq mirnae aernar-aq, mq-aq, Miqyaer-euq nuirmanq mae. 
MAT.5.35	Mirtsaq-anr ghoe-awr taqkamq. Aqjeq mirnae aernar-aq, mirtsaq-aq, Miqyaer-euq aqkuir cawqtaqduq mae. Yeqlursaqlaeq-anr ghoe-awr nae khawf taqkamq. Aqjeq mirnae aernar-aq, Yeqlursaqlaeq-aq, huiq-eu Sanqpaq uqdzan ghaq-euq meuq mae. 
MAT.5.36	Nawq-euq uqduq-anr ghoe-awr nae khawf taqkamq. Aqjeq mirnae aernar-aq, tsaerkanr tiq kanr pyurlar, navlarni nawr maq janrnya-a. 
MAT.5.37	Nawq-euq dawq-aq, ngeur nar-aq, ‘Ngeur ma,’ maqngeur nar-aq, ‘Maqngeur’ laer taef-aer aer-awq. Khoertaf-aer dzaeq-ir-euq nar-aq, yawdoer ghaq-anr nae oe-euq mae.
MAT.5.38	laer aertaq-euq dawq, nawmaf yagaq-euq mae. 
MAT.5.39	Aerkhawf, ngar, nawmaf-anr aernaeq nyar, tsawrdoer-anr taq caekhof. Aqcawq, nawq-euq baqba armar paw taevlar nar-aq, yawqpyawqyawq ciqdaq naeq-awr bitaev-awq. 
MAT.5.40	Aqcawq, nawq-anr yarkhaq ja-awr paerkhanq lafkhoer kanr yurmawf nar-aq, lafnyir kanr khawf biyur-awq. 
MAT.5.41	Aqsur ghaq maqkaq, nawq-anr katir-awr garma tiq lotsov bi’ir naeqlaf nar-aq, nawr, aqyawf naeq-aer nyiq lotsov keuvni ir-awq. 
MAT.5.42	Nawq-anr shar-eu tsawrhaq-anr bif-awr, nawq-anr ngaqmawf parmawf-eu tsawrhaq-anr garjaw taq jawnaeq.
MAT.5.43	laer aertaq-euq dawq, nawmaf yagaq-euq mae. 
MAT.5.44	Aerkhawf, ngar, nawmaf-anr aernaeq nyar, nawmaf-anr muir-eu tsawrhaq-anr gaq-awr, nawmaf-anr yaqkhaer yaq-eu tsawrhaq-anr dawq ngaeqghae naeq-awq. Nawmaf-anr byae-eu tsawrhaq-anr yawmuiq jeq janrnaeq-awr, nawmaf-anr khaeqlar khavlar-awr, yaeqbawq-aer zmqlar-eu tsawrhaq-euq gharduq guiqlanq shar-awq. 
MAT.5.45	Khoerlof-aer mr nar-aq, nawmaf-aq, mq-euq khoertav jawr-eu Aqda-euq zaqdeuq pyeuf-eu mae. Aqjeq mirnae aernar-aq, aqyawf-aq, tsawrmuiq-euq gharduq khawf tsawrdoer-euq gharduq khawf nanrma bi dovlar-awr, tsaq-awr dawr-eu tsawrhaq-euq khoertav khawf, maqtsaq maqdawr-eu tsawrhaq-euq khoertav khawf uqyaer bi yaerle-eu mae. 
MAT.5.46	Nawmaf, nawmaf-anr gaq-eu tsawrhaq-anr taef-aer gaq nar-aq, aqjeq-euq mrpoeq lafsawq za-eu? Jeq taf-eu
MAT.5.47	Nawmaf, nawq-euq aqyuif aqnyir-anr taef-aer dawqcawqpuq nar-aq, aqcawq taf-aer aqjeq dzaeq-eu le? Jeq taf-eu tsawrhaq khawf khoerlof-aer mrluf-eu maqngeur-a laq? 
MAT.5.48	Khoermirnae, mq-euq khoertav jawr-eu nawmaf-euq Aqda byan-eu lof-aer nawmaf khawf byanlar-awq.
MAT.6.1	“Nawmaf bifnaeq gamfnaeq ngae, tsawrhaq bimawr-eu laer dirdaq-aer aqcawq-euq maeqshi mr-eu jeq maqbi pyeufni yanr-awq. Khoerlof-aer mr nar-aq, mq-euq khoertav jawr-eu nawmaf-euq Aqda-euq mrpoeq lafsawq maqza-a. 
MAT.6.2	“Khoermirnae, nawr bifnaeq gamfnaeq ngae, yawmuiq janrgeuf-eu tsawrhaq lof-aer taqmr. Aqyawf maf-aq, aqcawq bi jaceuq-eu laer zanrdawq khawqnymr-anr hawr-eu, garma doeni maeqhu paw darhae bibaw-awr bifnaeq gamfnaeq-eu mae. Ngar, nawmaf-anr aqdirma-aer aernaeq nyar, aqyawf maf-aq, yawqha-euq mrpoeq lafsawq yawqha zadzeur-euq mae. 
MAT.6.3	Nawr bifnaeq gamfnaeq ngae, armar laf mrluf-eu jeq, arcar laf-anr taqbi siq. 
MAT.6.4	Nawr bifnaeq gamfnaeq ngae, aqcawq maqmawr-eu gar mr-awq. Tsawrhaqzaq maq mawrnya-eu gar hawmawr nya-eu nawq-euq Aqda, nawq-anr aqcawq-euq maeqshi mrpoeq lafsawq bifnaeqlaf taef-a.
MAT.6.5	“Nawmaf guiqlanqshar ngae, yawmuiq janrgeuf-eu tsawrhaq lof-aer taqghae. Aqyawf maf-aq, aqcawq bimawr-eu laer dirdaq-aer zanrdawq khawqnymr-euq lafkhoer hawr-eu garma gartsmr-anr yawf-awr guiqlanq sharmawf-eu mae. Ngar, nawmaf-anr aqdirma-aer aernaeq nyar, aqyawf maf-aq, yawqha-euq guiqlanq yawqha zadzeur-euq mae. 
MAT.6.6	Nawr guiqlanqshar ngae, nawq-euq kuvlawv-euq lafkhoer urler-awr, larghov piqtaeq-awr nae, maq mawrlar-eu gar jawr-eu nawq-euq Aqda-anr shar-awq. Tsawrhaqzaq maq mawrnya-eu gar hawmawr nya-eu nawq-euq Aqda, nawq-anr aqcawq-euq maeqshi guiqlanq bifnaeqlaf taef-a.
MAT.6.7	Nawmaf guiqlanqshar ngae, lawrcifzaq lof-aer gadanr maqtsoeq-eu dawq ngaeqpov ngaeqlav taqlav. Aqyawf maf-aq, ghawqmya’ni tor-eu baqda’nae Miqyaer-anr gaqler taef-a laer noeq-eu mae. 
MAT.6.8	“Nawmaf, aqyawfmaf lof-aer taqjanr. Aqjeq mirnae aernar-aq, nawqmaf-euq Aqda, nawmaf mawf-eu jeq, nawmaf maqshar-euq minav-aer siqnya luf-eu mae.
MAT.6.9	Khoermirnae, nawmaf guiqlanqshar ngae heulof-aer shar-awq:
MAT.6.9	Mq-euq khoertav jawr-eu nga’maf-euq Aqda-or!
MAT.6.9	Nawq-euq tsawrmyanr-anr yawzeu bibaw law.
MAT.6.10	Nawr uvlanr-eu jeq bi keuvle law.
MAT.6.10	Mq-euq khoertav nawq-euq nuikhanr shir-eu jeq byan-eu lof-aer, mirtsaq-euq khoertav khawf bi byanle law.
MAT.6.11	Iqnan mawf-eu dzaq-awr dawr-eu jeq, iqnan nga’maf-anr bifnaeqlaf.
MAT.6.12	Aqcawq, nga’maf-anr mrbanq lavbanq laf-euq iqbax-anr nga’maf pyaeqnaeq-euq lof-aer,
MAT.6.12	Nga’maf-euq iqbax-anr khawf, nawr pyaeqnaeq laf-awq.
MAT.6.13	Iqbax murjur jur-eu maeqnan nga’maf-anr taqbi ir laf.
MAT.6.13	Yawdoer jeq-anr nae nga’maf-anr bidzeur-ir laf.
MAT.6.13	Uvlanr-eu jeq, baoq hawr-eu yawshaef khanqsaer dawqtawvluf, mqmaq maqbyav yarzir nawq-euq mae. 
MAT.6.14	“Aqcawq nae nawmaf-anr mrbanq lavbanq laf-euq deuq-anr nawmaf pyaeqnaeq nar-aq, mq-euq khoertav jawr-eu nawmaf-euq Aqda khawf, nawmaf nae mrbanq lavbanq-euq deuq-anr pyaeqnaeqlaf taef-a. 
MAT.6.15	Aerkhawf, nawmaf, aqcawq nae mrbanq lavbanq laf-euq deuq-anr maq pyaeqnaeq nar-aq, mq-euq khoertav jawr-eu nawmaf-euq Aqda khawf, nawmaf nae mrbanq lavbanq-euq deuq-anr maq pyaeqnaeq-ar.
MAT.6.16	“Nawmaf dzardzaq sheuq-awr guiqlanqshar ngae, yawmuiq janrgeuf-eu tsawrhaq lof-aer myavpyawq nyoeqkheurni taqjawr. Aqjeq mirnae aernar-aq, aqyawf maf-aq, dzardzaq sheuq-awr guiqlanq sharluf nga laer, aqcawq bisiq bimawr-eu laer, myavpyawq nyoeqkheurni jawr-eu mae. Ngar, nawmaf-anr aqdirma-aer aernaeq nyar, aqyawf maf-aq, yawqha-euq guiqlanq yawqha zadzeur-euq mae. 
MAT.6.17	Nawr dzardzaq sheuq-awr guiqlanqshar ngae, myavduf puf-awr, uqduq tsaerkanr-anr tsir laef-awq. 
MAT.6.18	Nawr dzardzaq sheuqluf nga laer aqcawq nae taqbi hawdov. Maq mawrlar-eu gar jawr-eu nawq-euq Aqda-anr bimawr nar-aq ghaq-ar. Tsawrhaqzaq maq mawrnya-eu gar hawmawr nya-eu nawq-euq Aqda, nawq-anr aqcawq-euq maeqshi guiqlanq bifnaeqlaf taef-a.
MAT.6.19	“Mirtsaq-euq khoertav yawqha-euq gharduq pyurshuir myawqganq taq povuiqtaq. Mirtsaq-euq khoertav povuiqtaq nar-aq, shmrkaw kawler nya-awr, boeq dzaqnya-eu uqtaf, smrkhoeq khawf daepavanr laf-awr khoeqlar nya-eu mae. 
MAT.6.20	Aerkhawf, mq-euq khoertav pyurshuir myawqganq povuiq taq-awq. Mq-euq khoertav-aq, shmrkaw maq kawler nya-aer, boeq maq dzaqler nya-eu uqtaf, smrkhoeq khawf daepavanr lef-awr maq khoeqler nya-a. 
MAT.6.21	Aqjeq mirnae aernar-aq, nawq-euq pyurshuir myawqganq aqgeugar jav nar-aq, nawq-euq nuima khawf khoergar jav-eu mae.
MAT.6.22	“Myavnuiv-aq, mawrdo-euq tsirkhmq mae. Khoermirnae, nawq-euq myavnuiv yawmuiq nar-aq, mawrdo dolan-aer yawshaef bya taef-a. 
MAT.6.23	Nawq-euq myavnuiv maqmuiq nar-aq, nawq-euq mawrdo dolan-aer zanrtsuini pyeuf-ir taef-a. Aerkhawf, nawq-euq lafkhoer anr-eu yawshaef zanrtsuini pyeuf-ir nar-aq, yawzanr khoer arnavni zanr nmr-mq!
MAT.6.24	“Tsawrhaq tiqghaq-iq yawsanr nyiq ghaq-euq zaqkhav maqgeuf nya-ar. Tiq ghaq-anr byae nar-aq, tiq ghaq-anr gaq-eu mae. Maqngeur nar-aq, tiq ghaq-anr yawzeu baw-awr, tiq ghaq-anr yaeqbawq-aer ghae-eu mae. Nawmaf, tiqyamq-euq lafkhoer, Miqyaer-euq hawr-eu pyurshuir myawqganq-euq kuirlaf zaqkhav maq geufnya-a.
MAT.6.25	“Khoermirnae, ngar, nawmaf-anr aernaeq nyar, yawdaef daef-eu gharduq, aqjeq dzaq-awr aqjeq dawr-eu laer khanq taqlanr. Mawrdo-euq gharduq aqjeq dm-awr ghaq-eu laer khawf khanq taqlanr. Daefzir-aq, dzaqdzaq dawrdawr navmaqtser poeqdzaeq-eu maqngeur-a lor? Mawrdo khawf, maeqtsoeq navmaqtser poeqdzaeq-eu maqngeur-a laq? 
MAT.6.26	Nawmaf, khoertav paw zawluf-eu arjir-anr hawsher-eq. Arjir-aq, caer maqka, caer maqyaeq, caerjir-anr caer maq pi’anr taq-a. Aerkhawf, mq-euq khoertav jawr-eu nawmaf-euq Aqda, arjir khoerdeuq-anr bidzaq bi dawrluf-eu mae. Nawmaf, arjir khoerdeuq navmaqtser poeqdzaeq-eu maqngeur lor? 
MAT.6.27	Nawmaf-euq lafkhoer aqgeu ghaq maqkaq, khanqlanr-eu baqda’nae yawqha-euq zir tiq cav manrlarni aqsur ghaq janrnya-eu le?
MAT.6.28	“Maeqtsoeq-euq garkawv aqjeq mirnae khanqlanr-eu le? Bawrtsanq-anr daef-eu kapaf aryaev aqjox-aer huiqlar-euq nga laer sharnoeqhaw sher-eq. Kapaf arbawq-aq, myawq maqmr, saqlaq khawf maqghawr-a. 
MAT.6.29	Aerkhawf, ngar, nawmaf-anr aernaeq nyar, Sorlaqmoq nae yadm yaghaq-euq yawshaef khanqsaer huiq-eu maeqtsoeq-aq, aryaev khoer tiq yaev navni khawf maqtawq-a. 
MAT.6.30	Jan-eu ghaq baq-eu tsawrhaq deuq-or! Iqnan daefluf-eu khawf, nishawq nan miqdzaq-anr bi jaevpuiv-eu yarmof-anr Miqyaer teunavni bidm bighaq-eu ngeur nar-aq, nawmaf-anr khoernav maqtser maqbi dm maqbi ghaq naeqlaf-ar lor?
MAT.6.31	“Khoermirnae, khanq taqlanr, heulof-aer taqngaeq, ‘Aqjeq yur-awr nae dzaq-eu? Aqjeq yur-awr nae dawr-eu? Aqjeq yur-awr nae dm-awr ghaq-eu paq nga?’ 
MAT.6.32	Aqcawq tsawrjeuq tsawrca-aq, khoerdeuq dawqtawv luf-anr povluf-eu mae. Nawmaf, heudeuq dawqtawv luf-anr mawf-eu mae laer mq-euq khoertav jawr-eu nawmaf-euq Aqda siqnya luf-eu mae. 
MAT.6.33	Nawmaf, Miqyaer uvlanr-eu jeq hawr-eu aqyawf-euq tsaq-awr dawr-eu jeq-anr jeqhu pov-awq. Khoerdeuq dawqtawvluf, aqyawf, nawmaf-anr biflanq naeqlaf taef-a. 
MAT.6.34	Khoermirnae, nishawq-euq gharduq khanq taqlanr. Aqjeq mirnae aernar-aq, nishawq-euq gharduq nishawq khanq lanrkhar za-awr, Aqyawf nan-euq gharduq aqyawf nan shaqzanq javlof-eu mae.
MAT.7.1	“Aqcawq, nawmaf-anr yarkhaq maqya darni, nawmaf khawf aqcawq-anr yarkhaq taqdar. 
MAT.7.2	Aqjeq mirnae aernar-aq, nawmaf, aqcawq-anr yarkhaq dar-eu lof-aer, aqcawq khawf, nawmaf-anr darlar taef-a. Nawmaf, aqcawq-anr paeqnaeq savnaeq-euq lof-aer, aqcawq khawf, nawmaf-anr paeqkhof savkhof naeqlaf taef-a. 
MAT.7.3	Aqjeq mirnae, nawq-euq myavnuiv-euq lafkhoer, pyaqdmq anr-eu gar maq sharsawx-aer, nawq-euq aqyuif aqnyir-euq myavnuiv-euq lafkhoer anr-eu myavpawf-anr hawluf-eu le? 
MAT.7.4	Nawr, yawqha-euq myavnuiv-euq lafkhoer pyaqdmq anrluf-eu khawf, nawq-euq aqyuif aqnyir-anr, ‘Ngar, nawq-euq myavnuiv-euq lafkhoer anr-eu myavpawf paevdovnaeq nyar’ laer, aqjox-aer aernaeq nya-eu le? 
MAT.7.5	Yawmuiq janrgeuf-eu tsawrhaq-or! Nawq-euq myavnuiv-anr anr-eu pyaqdmq jeqhu ngawqdzae-awq. Khoernar-aq, nawq-euq aqyuif aqnyir-euq myavnuiv-euq lafkhoer anr-eu myavpawf aqjox-aer paevdov-eu paq nga laer, nawq-anr mawrduqlar taef-a.
MAT.7.6	“Yawshawr jeq aqkuiq-anr taq bifnaeq. Arcar carkhawf-euq saer khawf, aqzaf-euq maeqshi taq dzaenaeq. Maqngeur nar-aq, aqyawfmaf, aqkuir nae nawqpanq-awr, ghofdmr dzaelar-awr nawmaf-anr kawfpav kawfshav lar-eu baw-mr.
MAT.7.7	“Shar-awq, shar nar-aq za taef-a. Pov-awq, pov nar-aq mawrle taef-a. Khov-awq, khov nar-aq nawmaf-anr pannaeqlaf taef-a. 
MAT.7.8	Aqjeq mirnae aernar-aq, kharshar-eu tsawrhaq-aq za-awr, pov-eu tsawrhaq ya’mawr-eu uqtaf, larghov-anr khov-eu tsawrhaq-anr khawf pannaeq taef-a.
MAT.7.9	Nawmaf-euq lafkhoer, yawqha-euq zaq kaqmur shar-eu gar, aqyawf-anr khaqlo bifnaeq-eu aqsur ghaq jawr-eu le? 
MAT.7.10	Maqngeur nar-aq, ngaqshaq shar-eu gar aqyawf-anr arlawr nyaef naeq-eu tiqghaqnav jawr ma laq? 
MAT.7.11	Nawmaf, tsawrdoer pyeuf-eu khawf, yawqha-euq zaq-anr yawmuiq jeq bif-eu siqnya-eu mae. Khoernav maqtser, mq-euq khoertav jawr-eu nawmaf-euq Aqda-aq, aqyawf-anr kharshar-eu tsawrhaq-anr yawmuiq jeq arnavni par bifnaeq nmr-mq? 
MAT.7.12	Khoermirnae, aqcawq nae nawmaf-anr kharbi janrnaeq mawf-eu lof-aer, nawmaf, aqcawq-anr khoerlof-aer janrnaeq-awq. Aqjeq mirnae aernar-aq, heu-aq, zanrdawq hawr-eu Miqyaer gharduq ngaeqdan-eu deuq-euq dawq-anr tsaq-eu mae.
MAT.7.13	“Nawmaf, ghovkhaeq yawsuf-anr urler-awq. Aqjeq mirnae aernar-aq, cawv-ir-eu paw ir-eu garma-aq, jerloni ghae-awr, ghovkhaeq ghawqloeni danr-eu mirnae, urler-eu tsawrhaq ghawqmya’ni jawr-eu mae. 
MAT.7.14	Aerkhawf, daef-eu jeq jav-eu gar le-eu garma-aq, shaq-awr, ghovkhaeq khawf yawsuf mirnae, povmawr-awr urler-eu tsawrhaq yawcuiv mae.
MAT.7.15	“Nawmaf, Miqyaer gharduq ngaeqdan-eu jaqmyawf deuq-anr yanr-awq. Aqyawfmaf, lafnyir paw yawrzaq-euq bawkhov tsanrkaq taq-awr, lafkhoer paw-aq, zawr zir-eu khaqyaer pyeuf-awr nawmaf jawr-eu gar lar-eu mae. 
MAT.7.16	Aqyawf maf-euq arsiq-anr haw nar-aq, aqyawf maf-anr siqnya taef-a. Aqgan bawduv-anr nae aqgaf arsiq yapyav mae lor? Aqgan arbawq-anr siqguq arsiq yapyav mae laq? 
MAT.7.17	Khoerlof-aer durni, arbawr yawmuiq dawqtawvluf arsiq yawmuiq siqle-awr, maqmuiq-eu arbawr-aq, maqmuiq-eu arsiq siqle-eu mae. 
MAT.7.18	Arbawr yawmuiq-anr nae maqmuiq-eu arsiq maq siqle nya-aer, maqmuiq-eu arbawr-anr nae arsiq yawmuiq maq siqle nya-a. 
MAT.7.19	Arsiq yawmuiq maq siqle-eu arbawr yawqbawr navluf-anr turdzae-awr, miqdzaq-anr bafpuiv taef-a. 
MAT.7.20	Khoermirnae, tsawrhaq khoerdeuq-euq arsiq-anr haw nar-aq, aqyawf maf-anr siqnya taef-a.
MAT.7.21	“Ngaq-anr, ‘Sanqpaq-or! Sanqpaq-or’ laer kharkur-eu tsawrhaq yawqghaq navluf-aer, mqtav mirkhanq-anr ya urler-eu maqngeur-a. Mq-euq khoertav jawr-eu ngaqDa nuima tsaqni mr-eu tsawrhaq deuq taef-aer ya urler-eu mae. 
MAT.7.22	Khoerngae nan, tsawrhaq ghawqmya’ni, ngaq-anr heulof-aer aerlar taef-a, ‘Sanqpaq-or! Sanqpaq-or! Nga’maf, nawq-euq tsawrmyanr-anr ghoe-awr Miqyaer gharduq ngaeqdan-awr, nawq-euq tsawrmyanr-anr ghoe-awr naef-anr taedov-euq uqtaf, nawq-euq tsawrmyanr-anr ghoe-awr zanqler paq-aer ghae-eu ghawqmya jeq mr-euq maqngeur-a lor?’ 
MAT.7.23	Khoerngae, ngar, aqyawf maf-anr heulof-aer aernaeq ma, ‘Zanrdawq-anr leur-eu jeq mr-eu tsawrhaq-or! Ngar, nawmaf-anr maq siqnya nya. Ngar jawr-eu gar nae dov-ir-awq.’
MAT.7.24	“Khoermirnae, ngar maeq-eu dawq heudeuq gaq-awr mrcaw-eu aqsur ghaq maqkaq, khaqlo-euq khoertav zeurdanr danr-awr nymr tsov-euq zaqsiq tsawrganr anr-eu tiq ghaq-anr dur-eu mae. 
MAT.7.25	Uqyaer yaerle-awr, irjeuq jeuqle-eu uqtaf, jaqlaer bawlar-awr ciqtanq ciqtuv lar-eu khawf, nymr khoernymr, khaqlo-euq khoertav tsovtaq-euq mirnae maqcoq-ir-aq.
MAT.7.26	“Ngar maeq-eu dawq heudeuq gaq-euq khawf maq mrcaw-eu aqsur ghaq maqkaq, kharshuif-euq khoertav nymr tsov-euq aqdzawq argan tiq ghaq-anr dur-eu mae. 
MAT.7.27	Uqyaer yaerle-awr, irjeuq jeuqle-eu uqtaf, jaqlaer bawlar-awr ciqtanq ciqtuvlar ngae, nymr khoernymr coq-ir-awr, coqpyav coqshav jir-euq mae.”
MAT.7.28	Yeqsur khoerlof-aer maeqnaeq tsovnaeqghaq ngae, aqyawf nae maeq-awr tsov-euq gar yagaq-euq tsawrhaq dawqtawvluf zanq duidui ler-euq mae. 
MAT.7.29	Aqjeq mirnae aernar-aq, Yeqsur-aq, zanr maeq-eu deuq lof-aer maqngeurni, aryaq jav-eu tiq ghaq lof-aer maeqnaeq tsovnaeq-eu mae.
MAT.8.1	Yeqsur, gawqjawq-anr nae zafkale ngae, tsawrhaq armaf mafma, aqyawf-euq maeqnan cantae luf-eu mae. 
MAT.8.2	Khoerngae, coiqdoi nar-eu tiq ghaq, aqyawf jawr-eu gar lar-awr, aqyawf-anr uqduq tanqtanq-aer aer-eu, “Sanqpaq-or! Nawr janrmawf nar-aq, ngar shawrlarni nawr janrnya mae.” 
MAT.8.3	Yeqsur, aqlaf cawqja-awr, khoerghaq-anr toeqciv-awr aer-eu, “Ngar janrmawf mir-a. Nawr shawrlar-awq.” Khoerngae, tiqpov taef-aer khoerghaq-euq coiqdoi nargawr shawrlar-euq mae. 
MAT.8.4	Yeqsur, aqyawf-anr aernaeq-eu, “Nawr, tiqghaq-anr-iq taq ja’naeq de-eq. Pirma jawr-eu gar le-awr, nawq-euq mawrdo-anr bi tsermr hawler-awq. Khoeruqtaf, nawr taqler-euq gar aqcawq yasiqni, 
MAT.8.5	Yeqsur, Gaqbeqneqoq-anr urler ngae, 
MAT.8.6	aer-eu, “Sanqpaq-or! Ngaq-euq kuirlaf zaqkhav tiq ghaq kuirshir lafshir shir-awr, nar duidui-eu lafkhoer irkanr galuf-eu mae.” 
MAT.8.7	Khoerngae, Yeqsur, aqyawf-anr aernaeq-eu, “Ngar, aqyawf-anr lavtaq naeqle ma.” 
MAT.8.8	Khoer-anr, yardzoeq guirhuq khoerghaq heulof-aer aerkhof naeq-euq mae: “Sanqpaq-or! Nawr, ngaq-euq irkanr urle-eu gar, ngar maqgeux nya. Nawr dawq tiq dawq taef-aer ngaeq-eu khawf, ngaq-euq kuirlaf zaqkhav taqler taef-a. 
MAT.8.9	Aqjeq mirnae aernar-aq, ngar, aqcawq-euq aryaq-euq lafov jawr-awr, ngaq-euq lafov khawf guirzaq deuq jawr-eu ma. Heughaq-anr ‘Ir-awq’ laer aer ngae, aqyawf ir-awr, khoerghaq-anr ‘Lar-awq’ laer kur nar-aq, aqyawf lar-eu mae. ‘Nawr heujeq mr-awq’ laer ngaq-euq kuirlaf zaqkhav-anr aernaeq ngae, aqyawf mr-eu mae.”
MAT.8.10	Yeqsur khoerlof-aer aer-eu gar yagaq ngae, zanq duidui ler-awr aqyawf-euq maeqnan cantae luf-eu deuq-anr heulof-aer aernaeq-euq mae: “Ngar, nawmaf-anr aqdirma-aer aernaeq nyar, Irsaqleqlav tsawrhaq-euq lafkhoer, ngar heunav nav-aer jan-eu tsawrhaq maq mawrhaw-aq. 
MAT.8.11	Ngar, nawmaf-anr par aernaeq nyar. Nanrma dovkhaeq, gakhaeq paw jawr-eu tsawrhaq ghawqmya’ni lar-awr, mqtav mirkhanq-euq lafkhoer, Aqbyaqhaq, Irtsav hawr-eu Yaqkov naeq-aer hawqjawq ya jawqtaf taef-a. 
MAT.8.12	Aerkhawf, Irsaqleqlav mirkhanq-euq zaqdeuq-aq, lafnyir paw zanrtsuini ghae-eu gar bi taedzae taq-awr, khoergar jawr-awr noeqshaq duidui-eu lafkhoer ngoerngoer-aer seuq yateuf taef-a.”
MAT.8.13	Khoernar-aq, Yeqsur, yardzoeq guirhuq khoerghaq-anr aernaeq-eu, “Nawr ghof-ir-awq, nawr jan-eu lof-aer nawq-euq gharduq pyeuflar-euq mae.” Khoerngae, kuirlaf zaqkhav khoerghaq taqler-euq mae.
MAT.8.14	Yeqsur, Beqtuvluv-euq irkanr ur-ir ngae, Beqtuvluv-euq tsawrmawq aqbur ghaq pyaqpyaq-aer galuf-eu gar ya’mawr-euq mae. 
MAT.8.15	Yeqsur, aqyawf-euq aqlaf-anr toeqciv ngae, pyaq-eu khoer lawq-ir-euq mae. Khoernar-aq, aqyawf tsawqtur-awr, Yeqsur-anr hawqbyawr lavdawv naeq-euq mae.
MAT.8.16	Mq cifle ngae, aqcawq, Yeqsur jawr-eu gar naef ur-eu tsawrhaq ghawqmya ni-anr sheuqlaf-euq mae. Aqyawf dawq tiq dawq nae taef-aer, naef khoerdeuq-anr taedov jir-euq mae. Khoeruqtaf, nar-eu tsawrhaq dawqtawv luf-anr khawf bi taqler-euq mae. 
MAT.8.17	Aqyawf khoerlof-aer janr-eu-aq, Miqyaer gharduq ngaeqdan-eu Irsaqyar nae aertaq-euq dawq heudawq byanlar-euq mae,
MAT.8.18	Tsawrhaq armaf mafma, aqyawf-euq tiqjawq jawrluf-eu gar Yeqsur ya’mawr ngae, lan-euq khoerpaw baq-anr tsaev-ir-awq laer khaer-euq mae. 
MAT.8.19	Khoerngae, zanr maeq-eu tiq ghaq lar-awr aer-eu, “Saqlaq-or! Nawr aqgeugar ir-eu maqkaq, ngar, nawq-euq maeqnan cantaele ma.” 
MAT.8.20	Khoer-anr Yeqsur aernaeq-eu, “Byaqhir-aq, khaeqbanq baw-awr, mqtav zaw-eu arjir khawf banq jav-eu mae. Aerkhawf, 
MAT.8.21	Khoerngae, zaqlanr yawqghaqyawq, Yeqsur-anr aernaeq-eu, “Sanqpaq-or! Ngar ghof-ir-awr ngaqda-anr jeqhu bi bafpanq-ir laf.” 
MAT.8.22	Khoerngae, Yeqsur, aqyawf-anr aernaeq-eu, “Shir-euq tsawrhaq-anr-aq, shir-euq tsawrhaq nae bi bafpanq-awq. Nawr-aq, ngaq-euq maeqnan cantae lar-awq.”
MAT.8.23	Yeqsur, lawq-anr urler-awr irluf ngae, aqyawf-euq zaqlanr deuq khawf, aqyawf naeq-aer irluf-eu mae. 
MAT.8.24	Khoerngae, tiqpov taef-aer iqmalavshav-euq khoertav jaqlaer laerma bawlar-awr, irluv dzae duidui lar-awr, lawq-anr ircuf dzaepymqlar luf-eu mae. Aerkhawf, Yeqsur-aq, yufkhav taq-euq mae. 
MAT.8.25	Khoerngae, zaqlanr deuq, aqyawf-anr lavnoeq-ir-awr aer-eu, “Sanqpaq-or! Nga’maf shirjir shaw-iq mir-a. Nga’maf-anr bibuq-ir naeqlaf-awq.”
MAT.8.26	Khoerngae, Yeqsur, aqyawf maf-anr aernaeq-eu, “Jan-eu ghaq baq-eu tsawrhaq-or! Nawmaf aqjeq mirnae guv-eu le?” Khoernar-aq, aqyawf tur-awr, jaqlaer hawr-eu iqmalavshav-anr daeq ngae, jaqlaer hawr-eu iqmalavshav ciqcur savni pyeuf-ir-euq mae. 
MAT.8.27	Khoermirnae, tsawrhaq khoerdeuq zanq duidui ler-awr aer-eu, “Tsawrhaq heughaq aqsur ghaq nga? Jaqlaer hawr-eu lan khawf aqyawf-euq dawq narhaq-eu nga.”
MAT.8.28	Yeqsur, lan-euq nuibaq-anr jav-eu Gaqdaqlar mirkhanq-anr irkeuv ngae, naef ur-eu tsawrhaq nyiq ghaq lmqbymr-anr nae dovle-awr, Yeqsur jawr-eu gar oe-euq mae. Aqyawfnyaf ardzaeq-aer ghae-eu mirnae, garma khoerkanr-anr tiqghaq-iq maq cantsaev peuq-a. 
MAT.8.29	Khoerngae, tiqpov taef-aer aqyawfnyaf gurgur-aer aer-eu, “Miqyaer-euq Zaqyo Yeqsur-or! Nawr, nga’nyaf-anr aqjeq mirnae lavtsoeq le-euq le? Aryamq maq keuvlar-euq minav-aer, nawr heugar oe-awr nga’nyaf-anr khaeqnaeq le-euq le lor?”
MAT.8.30	Aqyawfmaf jawr-eu gar nae ardzaeq-aer maqkaq-eu gar aqzaf ghawqmya’ni gavdzaq luf-eu mae. 
MAT.8.31	Naef khoerdeuq, Yeqsur-anr sharshar-aer aer-eu, “Nga’maf-anr taedov ma laer ngeur nar-aq, nga’maf-anr bidov-ir-awr, aqzaf teumaf-euq lafkhoer biur-ir naeqlaf-awq.”
MAT.8.32	Yeqsur, naef khoerdeuq-anr, “Ir-awq” laer aernaeq ngae, naef khoerdeuq dov-ir-awr, aqzaf khoermaf-euq lafkhoer ur-ir-euq mae. Khoerngae, tiqpov taef-aer aqzaf khoermaf maflanni, baqghashaq-anr nae lan-anr saerka ghae-awr, ircuf-euq lafkhoer gapufsaef jir-euq mae. 
MAT.8.33	Aqzaf bo-eu deuq, meuq-euq lafkhoer caevghof ghae-awr, khar pyeuflar-euq yawqjeq navluf hawr-eu naef ur-eu khoer nyiq ghaq-euq garkawv dzawr-ir-euq mae.
MAT.8.34	Khoerngae, meuq-euq lafkhoer jawr-eu tsawrhaq dawqtawvluf dovle-awr, Yeqsur-anr hawle-euq mae. Aqyawfmaf, aqyawf-anr ya’mawr ngae, aqyawf maf-euq mirkhanq-anr nae dov-ir naeqlaf laer shar-euq mae.
MAT.9.1	Yeqsur, lawq-anr urler-awr lan-anr tsaev-awr nae, aqyawf-euq meuq-anr ghofkeuv lar-euq mae. 
MAT.9.2	Khoerngae, aqcawq, yufzar-anr galuf-eu kuirshir lafshir shir-eu tiq ghaq-anr, Yeqsur jawr-eu gar baflaf-euq mae. Yeqsur, aqyawfmaf jan-eu gar ya’mawr ngae, kuirshir lafshir shir-eu khoerghaq-anr aernaeq-eu, “Aqli-or! Laqkhaq caer-awq, nawq-euq iqbax pyaeqnaeq ghaq-euq ma.”
MAT.9.3	Khoerngae, zanr maeq-eu tsawrhaq tiqpavnav deuq, aqyawf maf-euq yawkaq aer-eu, “Tsawrhaq heughaq-aq, Miqyaer-anr yaeqbawq saerlu-aer aer-eu nga!” 
MAT.9.4	Yeqsur, aqyawf maf-euq nuima-euq lafkhoer noeqluf-eu jeq-anr siqnya-awr aer-eu, “Aqjeq mirnae nawmaf-euq nuima-euq lafkhoer yawdoer jeq sharnoeq luf-eu le? 
MAT.9.5	‘Nawq-euq iqbax pyaeq-euq ma’ laer aer-eu hawr-eu, ‘Tur-awr can-awq’ laer aer-eu dawq heu nyiq dawq, aqgeu dawq awqdzaeq-eu la? 
MAT.9.6	Tsawrhaq-euq Zaqyo-aq, mirtsaq-euq khoertav iqbax pyaeqnya-eu aryaq jav-eu ngar-a laer nawmaf-anr bisiq-eu ma.” Khoernar-aq, Yeqsur, kuirshir lafshir shir-eu khoerghaq-anr aernaeq-eu, “Tur-awr, nawq-euq yufzar baf-awr irkanr ghof-ir-awq.” 
MAT.9.7	Khoerngae, tsawrhaq khoerghaq tsawqtur-awr irkanr ghof-ir-euq mae. 
MAT.9.8	Tsawrhaq baqmaf deuq khoer-anr ya’mawr ngae, aqyawfmaf zanqler-awr, tsawrhaqzaq-anr khoerlof-aer ghae-eu aryaq bif-euq Miqyaer-anr ciqhuiq ciqmanr-eu mae.
MAT.9.9	Yeqsur khoergar nae maeqhu paw irluf ngae, Maqtaeq laer kur-eu tiq ghaq, jeq taf-eu nymr-anr nuirluf-eu gar ya’mawr-euq mae. Yeqsur, aqyawf-anr aernaeq-eu, “Ngaq-euq maeqnan cantae lar-awq.” Khoerngae, Maqtaeq tsawqtur-awr, Yeqsur-euq maeqnan cantae ghae-euq mae.
MAT.9.10	Yeqsur, irkanr-euq lafkhoer hawqjawq jawqluf ngae, jeq taf-eu tsawrhaq hawr-eu iqbaxzaq ghawqmya’ni lar-awr, Yeqsur hawr-eu aqyawf-euq zaqlanr deuq naeq-aer dzaqtaf luf-eu mae. 
MAT.9.11	Paqliqsaer deuq khoer-anr ya’mawr ngae, Yeqsur-euq zaqlanr-anr aernaeq-eu, “Aqjeq mirnae nawmaf-euq saqlaq, jeq taf-eu tsawrhaq hawr-eu iqbaxzaq naeq-aer hawqjawq jawqtaf luf-eu la?”
MAT.9.12	Yeqsur khoer-anr yagaq-awr heulof-aer aernaeq-euq mae: “Jawrsar dov-eu tsawrhaq-aq, nargawr lavsav-eu tsawrhaq-anr maqmawf-ar, nar-eu tsawrhaq deuq taef-aer mawf-eu mae. 
MAT.9.13	Nawmaf heudawq-euq dawqtsuif dzaw-ir-awq,
MAT.9.13	Ngar, tsaq-awr dawr-eu tsawrhaq-anr kur-eu laer oe-euq maqngeur, iqbaxzaq noeqpov noeqpar larni oe-euq ma.”
MAT.9.14	Khoerngae, Yorhaq-euq zaqlanr deuq, Yeqsur jawr-eu gar lar-awr aer-eu, “Nga’maf hawr-eu Paqliqsaer deuq-aq, tiqkhaeq maqtaqni dzardzaq sheuq-eu ma. Aerkhawf, nawq-euq zaqlanr deuq aqjeq mirnae dzardzaq maqsheuq-eu la?” 
MAT.9.15	Yeqsur, aqyawf maf-anr heulof-aer aernaeq-euq mae: “Yoshuif ghaq, cawqdeuq naeq-aer jawr ngae, cawqdeuq ghawqshaq-aer ghae taef-a lor? Aerkhawf, yoshuif ghaq-anr lavghawq-eu arnan keuvle taef-a. Khoerngae, aqyawfmaf dzardzaq yasheuq taef-a.
MAT.9.16	“Tsawrhaq tiqghaq-iq maeqtsoeq yawcaer-anr saqpar yawshuif nae paertsanr maqdof-ar. Dof nar-aq, doftaq-euq paertsanr khoertsanr, maeqtsoeq yawcaer-anr bipyaq-ir-eu uqtaf, yawbae navmaqtser pyaqdzaeq-ir taef-a. 
MAT.9.17	Khoerlof-aer durni, tsawrhaq tiqghaq-iq shaqkhov irpuq yawoer-anr aqgaf dzaruir yawshuif maq shaevanr-ar. Shaevanr nar-aq, shaqkhov irpuq-anr dzaqpaef-awr, aqgaf dzaruir yoerdov-awr, shaqkhov irpuq khawf cawv-ir taef-a. Aerkhawf, aqgaf dzaruir yawshuif-aq, shaqkhov irpuq yawshuif-anr shaevanr taef-a. Khoerlof-aer janr nar-aq, nyiq jeqluf jeqhmq nya-eu mae.”
MAT.9.18	Yeqsur garkawv khoerdeuq aernaeqluf ngae, zanrdawq khawqnymr-euq aqyuif tiq ghaq lar-awr, aqyawf-anr uqduq tanqtanq-aer aer-eu, “Ngaqbur nymq-mr hawrnae shir-aq siq, nawr, aqyawf-anr aqlaf bafdav naeqle sher-eq. Aqyawf daeflar taef-a.” 
MAT.9.19	Yeqsur tur-awr, khoerghaq-euq maeqnan cantae ghae-euq mae. Aqyawf-euq zaqlanr deuq khawf, cantae ghae-euq mae.
MAT.9.20	Khoerngae, 12 khof byanni shiq dovdov-aer narluf-eu zaqmiq aqbur tiq ghaq, Yeqsur-euq narkhan paw lar-awr, Yeqsur-euq paerkhanq paerdanq-anr toeqciv-euq mae. 
MAT.9.21	Aqjeq mirnae aernar-aq, aqyawf, aqyawf-euq nuima-euq lafkhoer noeq-eu, “Ngar, aqyawf-euq paerkhanq-anr ya toeqciv-euq taef khawf taqler taef-a.”
MAT.9.22	Khoerngae, Yeqsur nanrghof ghofhaw-awr, zaqmiq aqbur khoerghaq-anr hawmawr-awr aernaeq-eu, “Zaqmiq-or! Laqkhaq caer-awq. Nawq-euq jan-eu jeq nae, nawq-anr bi taqler-euq mae.” Khoerngae yamq-anr nae, zaqmiq aqbur khoerghaq taqler-euq mae.
MAT.9.23	Yeqsur, zanrdawq khawqnymr-euq aqyuif-euq nymr-anr le’ur ngae, bawqlaw baw-eu tsawrhaq hawr-eu tsawrhaq ghawqmya’ni tsawrngoer ngoerluf-eu gar ya’mawr-euq mae. 
MAT.9.24	Yeqsur, aqyawf maf-anr aernaeq-eu, “Dov-ir-awq, aqbur heughaq shir-euq maqngeur-a. Yufkhav luf-eu taef mae.” Khoerngae, aqyawfmaf, Yeqsur-anr uir-eu mae. 
MAT.9.25	Khoerngae, tsawrhaq armaf-anr bidov-ir-awr, Yeqsur urler-euq mae. Aqbur khoerghaq-euq aqlaf-anr nyaeftaeq ngae, aqbur khoerghaq turlar-euq mae. 
MAT.9.26	Garkawv khoer mirkhanq khoerkhanq khanqlanni gaqdoe-ir-euq mae.
MAT.9.27	Yeqsur khoergar nae dov-ir ngae, myavbaef nyiq ghaq, aqyawf-euq maeqnan gurgur-aer cantae-eu lafkhoer aer-eu, “Daqbir-euq Zaqyo-or! Nga’nyaf-anr ghawqshaq gaqnaeq laf-awq.” 
MAT.9.28	Yeqsur, nymr-euq lafkhoer urler ngae, myavbaef khoer nyiq ghaq, aqyawf jawr-eu gar lar-euq mae. Yeqsur, aqyawf nyaf-anr narhaq-eu, “Ngar janrnya taef-a laer nawnyaf jan ma lor?” Khoerngae, aqyawfnyaf aer-eu, “Sanqpaq-or! Nga’nyaf jan ma.”
MAT.9.29	Khoerngae, Yeqsur, aqyawf nyaf-euq myavnuiv-anr toeqciv-awr aer-eu, “Nawnyaf jan-eu lof-aer pyeuflar luf-ur.” 
MAT.9.30	Khoerngae, aqyawf nyaf-euq myavnuiv mawrnya lar-euq mae. Yeqsur, aqyawf nyaf-anr dawq yawkhav-aer bif-eu, “Nawnyaf yanr-awr, garkawv heu tiqghaq-anr-iq taqbi siqnya de-eq.” 
MAT.9.31	Aerkhawf, aqyawfnyaf dov-ir-awr, Yeqsur-euq garkawv mirkhanq khoerkhanq doeni bi gaqdoe jir-euq mae.
MAT.9.32	Aqyawfmaf dov-ir luf ngae, aqcawq, Yeqsur jawr-eu gar, naef ur-eu aqdzawq tiq ghaq-anr sheuqlaf-euq mae. 
MAT.9.33	Naef-anr taedov ghaq ngae, aqdzawq khoerghaq dawq ngaeqnya lar-euq mae. Khoerngae, tsawrhaq armaf mafma deuq zanqler-awr aer-eu, “Irsaqleqlav-euq lafkhoer, heulof-aer ghae-eu jeq tiqjawr-iq maq mawrhaw-aq.” 
MAT.9.34	Aerkhawf, Paqliqsaer deuq aer-eu, “Aqyawf-aq, naef sanqpaq-anr ghoeghoe-aer naef-anr taedov-eu nga.”
MAT.9.35	Khoerngae, Yeqsur, meuqdeuq pudeuq doeni ir-awr, aqyawf maf-euq zanrdawq khawqnymr-euq lafkhoer maeqnaeq tsovnaeq-awr, mqtav mirkhanq-euq garkawv guiqlanqdawq maeqnaeq-euq mae. Khoeruqtaf, kharnar khargawr-eu jeq hawr-eu nargawr yawqjeq navluf-anr lavtaq naeq-euq mae. 
MAT.9.36	Yeqsur, tsawrhaq armaf mafma deuq-anr ya’mawr ngae, aqyawf maf-anr ghawqshaq gaq-eu mae. Aqjeq mirnae aernar-aq, aqyawf maf-aq, bo-eu ghaq maqjawr-aer caevbyav taq-euq yawr lof-aer dur-awr ghaq baqluf-eu mae. 
MAT.9.37	Khoerngae, Yeqsur, aqyawf-euq zaqlanr deuq-anr heulof-aer aernaeq-euq mae, “Caer myanlar taq-euq ghawqmya’ni jav-eu khawf, yaeq-eu tsawrhaq uicuiv taef mae. 
MAT.9.38	Khoermirnae, Aqyawf-euq caeryar-anr caer yaeq-eu tsawrhaq bi’oe-awq laer caer lavluiv-eu Sanqpaq Miqyaer-anr shar-awq.”
MAT.10.1	Khoernar-aq, Yeqsur, aqyawf-euq zaqlanr 12 ghaq-anr kurlaf-awr, naef yawjawf deuq-anr taedov nya’ni, nar-awr gawr-eu kharngeur-eu jeq hawr-eu nargawr yawqjeq navluf lavtaq nya’ni, aqyawf maf-anr aryaq bif-euq mae. 
MAT.10.2	Ghaqkhaer khoer 12 ghaq-euq tsawrmyanr-aq heulof-aer mae: yawbae ghaq-aq, Sirmoq (Beqtuvluv laer khawf kur-eu mae) hawr-eu aqyawf-euq aqnyir Aqdaeqlaeq, Zeqbeqdaer-euq zaqyo Yaqkov hawr-eu Yaqkov-euq maernmr Yorhaq, 
MAT.10.3	Pirlirpuv hawr-eu Baqtawrlaqmaer, Tormav hawr-eu jeq taf-eu Maqtaeq, Aqlaqpaer-euq zaqyo Yaqkov hawr-eu Taqdaer (Tsawrmyanr myanrmar-aq, Leqbaer laer mae), 
MAT.10.4	Kaqnaqnir-euq armur-anr taf-eu Sirmoq hawr-eu Yeqsur-anr anqdzaq-euq Yurdav Irsaqgaqliqoq.
MAT.10.5	Yeqsur, ghaqkhaer 12 ghaq-anr dawq heulof-aer bif-awr khaerghae-euq mae: “Nawmaf, aqcawq tsawrjeuq tsawrca-euq garma-anr taqcan-ir. Nawmaf, 
MAT.10.6	Byov-ir-euq Irsaqleqlav-euq nymrkhanq-euq yawrdeuq jawr-eu gar taef-aer ir-awq. 
MAT.10.7	Nawmaf irluf ngae, ‘Mqtav mirkhanq keuvle shaw-iq mae’ laer dawqmaeq maeqmaeq-aer can-ir-awq. 
MAT.10.8	Nar-awr gawr-eu tsawrhaq-anr lavtaq naeq-awr, shir-euq tsawrhaq-anr bi ghofdaef lar-awq. Coiqdoi nar-eu tsawrhaq-anr bi shawrlar-awr, naef-anr taedov-awq. Nawmaf yawqngaef-aer za-euq lof-aer, aqcawq-anr yawqngaef-aer bifnaeq-awq. 
MAT.10.9	Jofpaf-anr pyur marbyav, shuir marbyav, guiqshuir marbyav taq dawvanrghae. 
MAT.10.10	Garpaer-euq gharduq paertanr taqshaf ghae, paerkhanq nyiq kanr taq yurghae, saeqnawv hawr-eu gawqyoeq khawf taq yurghae. Aqjeq mirnae aernar-aq, gar mr-eu tsawrhaq-aq, dzaqdzaq dawrdawr za-eu geux-eu mae.
MAT.10.11	“Nawmaf aqgeu meuq, aqgeu pu-anr ur-ir-eu maqkaq, khoergar jawr-eu tsawrhaq aqsur ghaq geux-eu la laer narhaq-awr, khoergar nae dov-ir ngae keuvni, nymr khoernymr-anr taef-aer jawr-awq. 
MAT.10.12	Aqyawf-euq nymr-anr urler ngae, aqyawf-anr dawq ngaeqghae naeq-awq. 
MAT.10.13	Nymrkhanq khoerkhanq, nawmaf-euq nuisar of-eu jeq za-eu geux nar-aq, nuisar of-eu jeq nymr khoernymr-anr bi keuvle-awq. Aerkhawf, za-eu maqgeux nar-aq, nawmaf-euq nuisar of-eu jeq nawmaf-anr bi ghofkhof lar-awq. 
MAT.10.14	Tsawrhaq tiq ghaq, nawmaf-anr maqha-aer nawmaf-euq dawq-anr maq narhaq nar-aq, nawmaf, nymr khoernymr-anr nae maqngeur nar-aq, meuq khoermeuq-anr nae dov-ir ngae, nawq-euq aqkuir-anr laeflar-euq khaqlaer baevkhar yaf-awq. 
MAT.10.15	Ngar, nawmaf-anr aqdirma-aer aernaeq nyar, yarkhaqdar ngae nan, meuq khoermeuq-aq, Sordoq hawr-eu Gormorlav mirtsaq navmaqtser yadaq taef-a.
MAT.10.16	“Hawsher-eq, ngar, nawmaf-anr khaqyaer baqmaf-euq tsanq-anr, yawr pyaequr ghae-eu lof-aer khaerghae-eu ma. Khoermirnae, nawmaf, arlawr lof-aer zaqsiq tsawrganr anr-awr, khaqkhoeq lof-aer aqcawq-anr maqcoeq maqcivni jawr-awq. 
MAT.10.17	Nawmaf, tsawrhaq khoerdeuq-anr yanr-awq. Aqjeq mirnae aernar-aq, aqyawfmaf, nawmaf-anr khavma armur-anr a’naeq taef-a. Zanrdawq khawqnymr-euq lafkhoer nawmaf-anr juiflar taef-a. 
MAT.10.18	Khoeruqtaf, ngaq-euq baqda’nae aqcawq, nawmaf-anr meuqsanr deuq hawr-eu sanqpaq deuq-euq maeqshi sheuqghae taef-a. Nawmaf, ngaq-euq gharduq aqyawf maf-euq maeqshi hawr-eu aqcawq tsawrjeuq tsawrca-euq maeqshi sarkir yakamq taef-a. 
MAT.10.19	Aqcawq, nawmaf-anr yarkhaq bidar-eu laer a’naeq ngae, aqjeq aqjox-aer ya’ngaeq yatmr-eu la laer khanq taqlanr. Khoerngae yamq-anr, nawmaf ya’ngaeq-eu dawqdeuq, nawmaf-anr bifnaeqlaf taef-a. 
MAT.10.20	Aqjeq mirnae aernar-aq, dawq ngaeq-eu ghaq-aq, nawmaf maqngeur-a. Nawmaf-euq Aqda-euq Saflar, nawmaf-euq lafkhoer jawr-awr ngaeq-eu mae.
MAT.10.21	“Khoerngae, yawqha-euq maernmr yawkaq shir-eu gar keuvni anqdzaq-awr, aqda khawf yawqha-euq zaq-anr khoerlof-aer janr taef-a. Zaqdeuq khawf aqma aqda-anr muir-awr bishirni tov taef-a. 
MAT.10.22	Khoeruqtaf, ngaq-euq tsawrmyanr baqda’nae tsawrhaq dawqtawvluf, nawmaf-anr byae taef-a. Aerkhawf, arsaqsaq ngae keuvni zif-eu tsawrhaq-aq, yabuq-ir taef-a. 
MAT.10.23	Nawmaf tiq meuq-anr jawr ngae, aqcawq khaeqlar nar-aq, yawqmeuq yawq-anr caevjawr-ir-awq. Ngar, nawmaf-anr aqdirma-aer aernaeq nyar, nawmaf, Irsaqleqlav-euq meuqdeuq-anr maq candoe-euq minav-aer, Tsawrhaq-euq Zaqyo oekeuv taef-a.
MAT.10.24	“Zaqlanr-aq, saqlaq taf-aer maq huiqdzaeq-aer, kuirlaf zaqkhav khawf, yawsanr ghaq taf-aer maq huiqdzaeq-ar. 
MAT.10.25	Zaqlanr tiq ghaq, saqlaq lof-aer durlar-awr, kuirlaf zaqkhav tiq ghaq, yawsanr ghaq lof-aer durlar nar-aq, nuikhanr shir-awq. Aqcawq, nymrsanr ghaq-anr 
MAT.10.26	“Khoermirnae, aqyawf maf-anr taqguv. Aqjeq mirnae aernar-aq, daeqkaq taq-euq yawqjeq navluf panmaeq naeqlaf taef-a. Zaftaq-euq yawqjeq navluf khawf, aqcawq-anr maq siqler-aer maqjav nya-ar. 
MAT.10.27	Ngar, nawmaf-anr yawzanr-euq lafkhoer aernaeq-euq deuq, yawshaef bya-eu gar nawmaf aernaeq-awq. Nawmaf-anr khoeqsav naeq-euq deuq, nymrmq-anr davler-awr gurgaq-awq. 
MAT.10.28	Mawrdo-anr saefnya-eu khawf, saflar-anr maq saefnya-eu deuq-anr taqguv. Aerkhawf, mawrdo hawr-eu saflar-anr shiqbuir lanma-euq lafkhoer lavcawv nya-eu ghaq-anr guv-awq. 
MAT.10.29	Jartseuv nyiq mawr, guiqshuir paevsaq tiq paev nae anq-eu maqngeur-a lor? Nawmaf-euq Aqda Miqyaer nuima maqtsaq nar-aq, jartseuv tiqmawr-iq mirtsa maq gaka le-ar. 
MAT.10.30	Aqyawf, nawmaf-euq uqduq tsaerkanr yawqkanr navluf-anr khawf guijir taq-euq mae. 
MAT.10.31	Khoermirnae, taqguv, nawmaf-aq, jartseuv ghawqmya mawr navmaqtser poeq-eu mae.
MAT.10.32	“Khoermirnae, tsawrhaq-euq maeqshi ‘Ngar-aq, Yeqsur-euq zaqlanr ma’ laer aerdov-eu aqgeu ghaq maqkaq; ngar, mq-euq khoertav jawr-eu ngaqDa-euq maeqshi ‘Teughaq-aq, ngaq-euq zaqlanr ma’ laer, aerdov ma. 
MAT.10.33	Tsawrhaq-euq maeqshi, ‘Ngar-aq, Yeqsur-euq zaqlanr maqngeur’ laer aerdov-eu aqgeu ghaq maqkaq; ngar khawf, mq-euq khoertav jawr-eu ngaqDa-euq maeqshi, ‘Teughaq-aq, ngaq-euq zaqlanr maqngeur’ laer aerdov ma.
MAT.10.34	“Nawmaf, ngar-aq, mirtsaq-euq khoertav bitsaq bi dzoerler-eu laer oe-euq nga laer taqnoeq. Ngar, bitsaq bi dzoerler-eu laer oe-euq maqngeur. Aerkhawf, micaer baf-awr oe-euq ma. 
MAT.10.35	Aqjeq mirnae aernar-aq, ngar-aq, heu-euq gharduq oe-euq ma:
MAT.10.37	“Ngaq-anr gaq-eu navmaqtser, aqma aqda-anr gaq-eu tsawrhaq-aq, ngaq-anr maqgeux-a. Ngaq-anr gaq-eu navmaqtser, zaq-anr gaq-eu tsawrhaq-aq, ngaq-anr maqgeux-a. 
MAT.10.38	Yawqha-euq lafyaq baf-awr, ngaq-euq maeqnan maq cantae lar-eu tsawrhaq khawf ngaq-anr maqgeux-a. 
MAT.10.39	Yawqha-euq daefzir za’ni pov-eu tsawrhaq-aq, daefzir yasmq taef-a. Aerkhawf, ngaq-euq gharduq daefzir smq-euq tsawrhaq-aq, daefzir ya povmawr taef-a.
MAT.10.40	“Nawmaf-anr hageuf-eu tsawrhaq-aq, ngaq-anr hageuf-eu mae. Ngaq-anr hageuf-eu tsawrhaq-aq, ngaq-anr bi’oe-euq ghaq-anr hageuf-eu mae. 
MAT.10.41	Miqyaer gharduq ngaeqdan-eu tsawrhaq-anr Miqyaer gharduq ngaeqdan-eu tsawrhaq lof-aer sawx-awr hageuf nar-aq, hageuf-eu ghaq khawf, Miqyaer gharduq ngaeqdan-eu ghaq lof-aer guiqlanq za taef-a. Tsaq-awr dawr-eu tsawrhaq-anr tsaq-awr dawr-eu tsawrhaq lof-aer sawx-awr hageuf nar-aq, hageuf-eu ghaq khawf, tsaq-awr dawr-eu khoerghaq lof-aer guiqlanq za taef-a. 
MAT.10.42	Ngar, nawmaf-anr aqdirma-aer aernaeq nyar, aqsur ghaq maqkaq, aqcawq taf-aer nyirdzaeq-eu ngaq-euq zaqlanr tiq ghaq-anr ircuf yawtsaef tiq khmq bidawr-euq taef khawf, khoerghaq-aq, guiqlanq maqza-aer maqghae-ar.”
MAT.11.1	Khoerngae, heulof-aer pyeuflar-euq mae. Yeqsur, zaqlanr 12 ghaq-anr khoerlof-aer dawq bifghaq-euq nar-aq, meuqdeuq-anr dawqmaeq maeq-awr, maeqnaeq tsovnaeq-eu laer khoergar nae dov-ir-euq mae.
MAT.11.2	Yorhaq, kuv-anr urluf ngae, Kali gar mrluf-eu garkawv yagaq-euq mae. Khoermirnae, aqyawf-euq zaqlanr nyiq ghaq-anr khaerghae-awr, 
MAT.11.3	Yeqsur-anr heulof-aer bi narhaq ler-euq mae, “Oe taef-a laer aer-eu khoerghaq, nawr ma lor? Maqngeur nar-aq, nga’maf yawqghaq yawq-anr parya dawq-a siq laq?”
MAT.11.4	Yeqsur, aqyawf nyaf-anr heulof-aer aerkhof naeq-euq mae: “Nawnyaf ghof-ir-awr, yagaq-awr ya’mawr-euq deuq, Yorhaq-anr dzawrnaeq-ir-awq. 
MAT.11.5	Myavbaef mawrnyalar, kuircawv cannyalar, coiqdoi nar-eu tsawrhaq shawrlar, naqbawq deuq gaqnyalar, shir-euq tsawrhaq ghofdaef lar-awr, irshaqzaq deuq guiqlanqdawq yagaq-euq mae. 
MAT.11.6	Ngaq-euq baqda’nae sanqtif maqtif-eu tsawrhaq-aq, guiqlanqhuiq taef-a.”
MAT.11.7	Yorhaq-euq zaqlanr deuq ghofdov-ir luf ngae, Yeqsur danqbae-awr, Yorhaq-euq garkawv tsawrhaq armaf mafma deuq-anr heulof-aer aernaeq-euq mae: “Nawmaf bawrtsanq bawrdanr-anr ir-awr aqjeq-anr haw-eu laer ir-euq le? Jaqlaer baw-eu mirnae nyaeluf-eu artof-euq arkanq-anr laq? 
MAT.11.8	Aqdir aernar-aq, nawmaf aqjeq-anr haw-ir-eu laer dov-ir-euq le? Jurgafni ghae-eu maeqtsoeq dmluf-eu tsawrhaq-anr haw-ir-euq le lor? Jurgafni ghae-eu maeqtsoeq dmluf-eu tsawrhaq-aq, sanqpaq-euq nymr-euq lafkhoer jawr-eu mae. 
MAT.11.9	Maqngeur nar-aq, nawmaf dov-ir-awr aqjeq-anr haw-ir-euq le? Miqyaer gharduq ngaeqdan-eu tsawrhaq-anr laq? Ngeur mae. Ngar, nawmaf-anr aernaeq nyar, aqyawf-aq, Miqyaer gharduq ngaeqdan-eu tsawrhaq nuideuq navmaqtser huiqdzaeq-eu mae. 
MAT.11.10	Yaerbof-euq lafkhoer boftaq-euq heudawq-aq, Yorhaq-anr aermawf-eu mae.
MAT.11.11	“Ngar, nawmaf-anr aqdirma-aer aernaeq nyar, zaqmiq aqbur-anr nae khar daefle-euq tsawrhaq-anr nae, bartirsaq mrnaeq-eu Yorhaq navmaqtser huiqdzaeq-eu tiqghaq-iq maq dovlar haw-aq. Aerkhawf, mqtav mirkhanq-euq lafkhoer nyirdzaeq-eu ghaq khawf, Yorhaq navmaqtser huiqdzaeq-eu mae. 
MAT.11.12	Bartirsaq mrnaeq-eu Yorhaq dovle-euq yamq-anr nae iqnan keuvni, mqtav mirkhanq za’ni deuvcae caeluf-eu mae. Nuima keuv-awr deuvcae cae-eu tsawrhaq deuq-aq, deuvza luf-eu mae. 
MAT.11.13	Miqyaer gharduq ngaeqdan-eu tsawrhaq dawqtawvluf hawr-eu zanrdawq-aq, Yorhaq-euq zir-anr keuvni panmaeq taq-euq mae. 
MAT.11.14	Nawmaf hageuf ma laer nar-aq, Erlirya oe taef-a laer aertaq-euq khoer-aq, Yorhaq-anr aer-eu mae. 
MAT.11.15	Naqbawr tsof-awr khar gaqnya-eu tsawrhaq narhaq-awq!
MAT.11.16	“Heuzir-euq tsawrhaq-anr ngar aqgeu jeq nae sheucaev haw-eu paq nga? Aqyawf maf-aq, laevkawv-anr nuir-awr aqyawf maf-euq cawqdeuq-anr gurcawq luf-eu zaqdeuq-anr dur-eu mae:
MAT.11.17	‘Nga’maf, nawmaf-euq gharduq lafjeq baw-eu khawf, nawmaf lafjeq maqtsawq-a. Nga’maf, nawmaf-euq gharduq tsawrngoer ngoer-eu khawf, nawmaf maqngoer-a.’ 
MAT.11.18	Yorhaq oe ngae, maqdzaq maqdawr-eu mirnae, aqcawq, ‘Aqyawf-aq, naef ur-eu tsawrhaq nga’ laer aer-eu mae. 
MAT.11.19	Tsawrhaq-euq Zaqyo oe ngae, dzaq khawf dzaq, dawr khawf dawr-eu mirnae, aqcawq, ‘Tsawrhaq heughaq-aq, jiryaef maqbeur-eu dzaqma dawrma pyeuf-eu uqtaf, jeq taf-eu tsawrhaq hawr-eu iqbaxzaq-euq cawq nga’ laer aer-eu mae. Aerkhawf, zaqsiq tsawrganr-aq, tsaq-awr dawr-eu nga laer aqyawf-euq zaqdeuq mrdov shardov laf-eu gar nae siqlar-eu mae.”
MAT.11.20	Dzeurlaf ngae, Yeqsur nae baoq huiq-eu gardeuq ghawqmya’ni mr-euq meuqdeuq-anr jawr-eu tsawrhaq deuq, maq noeqpov maq noeqpar-eu mirnae, Yeqsur, aqyawf maf-anr heulof-aer daeq-euq mae: 
MAT.11.21	“Kawrlaqseq-or! Nawr ghawqshar shaq-aer ya ghaesaef taef-a. Baeqdzerdaq-or! Nawr ghawqshar shaq-aer ya ghaesaef taef-a. Aqjeq mirnae aernar-aq, nawmaf-euq lafkhoer mr-euq baoq huiq-eu gardeuq, Durlu meuq hawr-eu Sirdoq meuq-euq lafkhoer mr-euq lawnmr-aq, aqyawfmaf arhu nae guqdar paerzeur dm-awr, khaqlaer tawvdav tawvdav-aer noeqpov noeqpar taef-a. 
MAT.11.22	Aerkhawf, ngar, nawmaf-anr aernaeq nyar, yarkhaqdar ngae nan, Durlu meuq hawr-eu Sirdoq meuq-aq, nawmaf nav-aer maqya daq-ar. 
MAT.11.23	Gaqbeqneqoq-or! Nawr-aq, mq-anr tuvni bi ciqgor taq-euq khawf, 
MAT.11.24	Aerkhawf, ngar, nawmaf-anr aernaeq nyar, yarkhaqdar ngae nan, Sordoq meuq-aq, nawmaf nav-aer maqya daq-ar.”
MAT.11.25	Khoerngae, Yeqsur heulof-aer aer-eu mae: “Mq hawr-eu mir-euq Yawsanr pyeuf-eu Aqda-or! Ngar, nawq-anr jaceuq ma. Aqjeq mirnae aernar-aq, nawr, zaqsiq tsawrganr anr-eu tsawrhaq hawr-eu noeqdanr doe-eu tsawrhaq-anr nae garkawv heudeuq zaftaq-awr, zaqnanq deuq-anr panmaeq naeq-eu mae. 
MAT.11.26	Aqda-or! Heu-aq, nawr nuima tsaq-eu jeq pyeuf-eu mae.
MAT.11.27	Yawqjeq navluf ngaqDa nae ngaq-anr a’naeq laf-euq mae. Aqda Miqyaer maqngeur nar-aq, Zaqyo-anr tiqghaq-iq maq siqnya-a. Zaqyo hawr-eu Zaqyo panmaeqnaeq mawf-eu tsawrhaq maqngeur nar-aq, Aqda Miqyaer-anr tiqghaq-iq maq siqnya-a.
MAT.11.28	Khavbaev yawkan pi-awr ghaqdoer doer-eu tsawrhaq yawqghaq navluf, ngar jawr-eu gar lar-awq. Ngar, nawmaf-anr ghaqnaq bi’naq ma. 
MAT.11.29	Ngar-aq, nuima nanqyuni ghae-awr nuinanq nuiyu anr-eu ma. Nawmaf, ngaq-euq khavbaf baf-awr, ngaq-anr dzawgeuf-awq. Khoerlof-aer dzawgeuf nar-aq, nawmaf-euq nuima saflar ghaqnaq za taef-a. 
MAT.11.30	Aqjeq mirnae aernar-aq, ngaq-euq khavbaf-aq bafmuiq-awr, ngaq-euq khavbaev-aq yawpyar ma.”
MAT.12.1	Landaw jawrnan
MAT.12.2	Paqliqsaer deuq khoer-anr mawr-awr Yeqsur-anr aernaeq-eu, “Hawsher-eq. Nawq-euq zaqlanr deuq landaw jawrnan-anr maq janrkhmq-eu jeq janrluf-eu nga.”
MAT.12.3	Khoerngae, Yeqsur, aqyawf maf-anr heulof-aer aernaeq-euq mae: “Daqbir hawr-eu aqyawf naeq-aer jawr-eu deuq, hawq maeflar ngae aqjox-aer janr-euq gar nawmaf maq guihaw-aq lor? 
MAT.12.4	Aqyawf, Miqyaer-euq nymr-euq lafkhoer urler-awr, aqyawf hawr-eu aqyawf naeq-aer jawr-eu deuq khawf maq dzaqkhmq-eu 
MAT.12.5	Khoeruqtaf, pirma deuq landaw jawrnan ngae nan uqduq tanqnymr nymrma-euq lafkhoer, landaw jawrnan-anr maq mrkhmq-eu jeq mr-euq khawf, aqyawf maf-euq khoertav iqbax taqkhar maqza-ar laer aertaq-euq zanrdawq-anr nawmaf maq guihaw-aq lor? 
MAT.12.6	Aerkhawf, ngar, nawmaf-anr aernaeq nyar, uqduq tanqnymr nymrma navmaqtser huiq-eu ghaq heugar jawr-eu ma.
MAT.12.7	laer aertaq-euq dawq khoerdawq-anr nawmaf siqnya-euq lawnmr-aq, iqbax maqanr-eu tsawrhaq-anr iqbax maqtaq-ar. 
MAT.12.8	Aqjeq mirnae aernar-aq, Tsawrhaq-euq Zaqyo-aq, landaw jawrnan-euq Yawsanr ma.”
MAT.12.9	Yeqsur khoergar nae dov-ir-awr, aqyawf maf-euq zanrdawq khawqnymr-anr urler-euq mae. 
MAT.12.10	Khoergar, aqlaf tiq pyawq shir-euq zaqyo aqli tiq ghaq jawr-eu mae. Tsawrhaq tiqpavnav deuq, Yeqsur-euq yawlaeq pov-awr daqler nya’ni aqyawf-anr narhaq-eu, “Landaw jawrnan ngae nan, nargawr lavsavkhmq mae laq?”
MAT.12.11	Yeqsur, aqyawf maf-anr aernaeq-eu, “Nawmaf-euq lafkhoer aqsur ghaq maqkaq, yawr tiq mawr jawr-awr, landaw jawrnan ngae nan duqkhanq-anr ga’anr ghae-euq nar-aq, yawr khoermawr-anr nyaeftaeq-awr maq gheudov naeq-ar lor? 
MAT.12.12	Tsawrhaqzaq-aq, yawr navmaqtser arnavni poeqdzaeq-eu nga? Khoermirnae, landaw jawrnan ngae nan yawmuiq jeq mr-eu-aq, tsaq taef-a.”
MAT.12.13	Khoernar-aq, Yeqsur lafshir khoerghaq-anr aernaeq-eu, “Nawq-euq aqlaf cawqja-awq.” Aqyawf, aqlaf cawqja ngae, muiqkhof lar-awr, yawqlafyawq lof-aer muiqlar-euq mae. 
MAT.12.14	Khoernar-aq, Paqliqsaer deuq dov-ir-awr, aqjox-aer ghae-awr nae Yeqsur-anr lavsaef-eu paq nga laer bawqdzaq-ir-euq mae.
MAT.12.15	Yeqsur garkawv khoer-anr yasiq ngae, khoergar nae dov-ir-euq mae. Tsawrhaq ghawqmya’ni, aqyawf-euq maeqnan cantae luf-eu mae. Aqyawf, tsawrhaq dawqtawv luf-anr lavtaq naeq-euq mae. 
MAT.12.16	Aerkhawf, aqyawf, aqsur ghaq pyeuf-eu la laer taqbi siq de-eq laer Yeqsur, aqyawf maf-anr dawq bif-euq mae. 
MAT.12.17	Khoer-aq, Miqyaer gharduq ngaeqdan-eu Irsaqyar nae aertaq-euq dawq heudawq byanlar-euq mae:
MAT.12.22	Khoerngae, naef ur-awr dawq maq ngaeqnya-aer, myavbaef khawf baef-eu tiq ghaq-anr, aqcawq, Yeqsur jawr-eu gar sheuqlaf-euq mae. Yeqsur, khoerghaq-anr lavtaqnaeq ngae, dawq ngaeqnya lar-awr, myavnuiv khawf mawrnya lar-euq mae. 
MAT.12.23	Tsawrhaq armaf mafma dawqtawvluf zanq duidui ler-awr aer-eu, “Tsawrhaq teughaq, Daqbir-euq Zaqyo maqngeur nga laq?”
MAT.12.24	Aerkhawf, Paqliqsaer deuq yagaq ngae aer-eu, “Tsawrhaq teughaq naef-anr taedov-eu-aq, naef-euq sanqpaq Beqsaqburlar-anr ghoeghoe-aer taedov-eu nga.”
MAT.12.25	Yeqsur, aqyawf maf-euq nuinoeq-anr siqnya-eu mirnae heulof-aer aernaeq-euq mae: “Armur birpav-awr muir-eu mirkhanq yawqkhanq navluf, mirkhanq khanqtsoeq tsoeq-ir taef-a. Armur birpav-awr muir-eu meuq yawqmeuq navluf hawr-eu nymrkhanq yawqkhanq navluf khawf maqzif-ar. 
MAT.12.26	Naef Saqdaq-aq, naef Saqdaq-anr taedov nar-aq, yawqhar yawqha birpav-awr muir-eu mae. Khoerlof-aer janr nar-aq, aqyawf uvlanr-eu jeq aqjox-aer zifnya nmr-mq? 
MAT.12.27	Ngar, Beqsaqburlar-anr ghoeghoe-aer naef-anr taedov-eu ngeur nar-aq, nawmaf-euq zaqdeuq lawr nae, aqsur ghaq-anr ghoeghoe-aer naef-anr taedov-eu la? Khoermirnae, aqyawfmaf, nawmaf-anr yarkhaq dar-eu deuq pyeuf taef-a. 
MAT.12.28	Ngar, Miqyaer-euq Saflar-anr ghoeghoe-aer naef-anr taedov-eu ngeur nar-aq, Miqyaer uvlanr-eu jeq nawmaf jawr-eu gar keuvle-euq mae.
MAT.12.29	“Ghaqkhav aqda tiq ghaq-euq nymr-anr urler-awr, aqyawf-euq myawqganq aqjox-aer daegeuf nya-eu la? Ghaqkhav aqda khoerghaq-anr jeqhu pafcuf ghaq-awr nae taef-aer, aqyawf-euq nymr-euq lafkhoer jav-eu myawqganq yurgeuf nya-eu mae. 
MAT.12.30	Ngar jawr-eu paw maqjawr-eu tsawrhaq-aq, ngaq-anr muir-eu paw jawrluf-eu mae. Ngaq naeq-aer maq bymrlar-eu tsawrhaq-aq, byavdzae-eu tsawrhaq mae.
MAT.12.31	“Khoermirnae, ngar, nawmaf-anr aernaeq nyar, tsawrhaq nae mrbanq-euq iqbax yawqjeq navluf hawr-eu, Miqyaer-anr yaeqbawq saerlu-aer aer-euq yawqjeq navluf-anr pyaeqnaeq taef-a. Aerkhawf, muiq-eu Saflar-anr yaeqbawq saerlu-aer aer-eu iqbax-anr maq pyaeqnaeq nya-a. 
MAT.12.32	Tsawrhaq-euq Zaqyo-anr ngaeqbanq-euq aqgeu ghaq-euq iqbax-anr maqkaq, iqbax pyaeqnaeq nya-a siq. Aerkhawf, Yawshawr Saflar-anr ngaeqbanq-euq aqgeu ghaq-euq iqbax-anr maqkaq, heuzir-anr khawf, aqkar karzir-anr khawf, iqbax maq pyaeqnaeq-ar.
MAT.12.33	“Arbawr yawmuiq nar-aq, arsiq khawf yawmuiq mae laer nawmaf siqnya-awr, arbawr maqmuiq nar-aq, arsiq khawf maqmuiq-a laer siqnya-eu mae. Arsiq-anr haw nar-aq, arbawr-anr siqlar taef-a. 
MAT.12.34	Dof khav-eu arlawr-euq zaqdeuq-or! Nawmaf-aq, tsawrdoer mirnae, dawqmuiq aqjox-aer ngaeqnya-eu lawr? Aqjeq mirnae aernar-aq, nuima-euq lafkhoer khar dawvbyan taq-euq jeq khaqmae-anr ngaeqdov laf-eu mae. 
MAT.12.35	Tsawrhaq yawmuiq deuq-aq, aqyawf-euq lafkhoer myawqganq yawmuiq shardawv taq-euq gar nae, yawmuiq jeq yurdov laf-awr, tsawrhaq yawdoer deuq-aq, aqyawf-euq lafkhoer myawqganq yawdoer shardawv taq-euq gar nae, yawdoer jeq yurdov laf-eu mae. 
MAT.12.36	Ngar, nawmaf-anr aernaeq nyar, tsawrhaq yawqghaq navluf yawqha nae gardanr maqtsoeq-eu dawq khar ngaeqtaq-euq lof-aer, yarkhaqdar ngae nan, yawqdawq navluf ya dzawrpov taef-a. 
MAT.12.37	Aqjeq mirnae aernar-aq, nawq-euq dawq-anr ghoe-awr nae, nawr-aq, tsaq-awr dawr-eu nga’ laer darnaeq-awr, nawq-euq dawq-anr ghoe-awr nae, yawlaeq nga laer yabi dar taef-a.”
MAT.12.38	Khoerngae, zanr maeq-eu deuq hawr-eu Paqliqsaer tiqpavnav deuq, Yeqsur-anr aernaeq-eu, “Saqlaq-or! Nawr, bisiq bimawr-eu jeq janr-eu gar, nga’maf mawrmawf mir-a.” 
MAT.12.39	Khoerngae, Yeqsur, aqyawf maf-anr heulof-aer aerkhof naeq-euq mae: “Zawr doer-awr jawflafni banq-awr joe-eu heuzir-aq, bisiq bimawr-eu jeq sharpov-eu mae. Miqyaer gharduq ngaeqdan-eu Yornav-euq bisiq bimawr-eu jeq maqngeur nar-aq, aqyawf maf-anr bisiq bimawr-eu yawqjeqyawq maq mrhawnaeq.
MAT.12.40	Tsawrhaq-euq Zaqyo khawf, mirtsaq-euq dawqdan smq nan smq mir yajawr taef-a. 
MAT.12.41	Yarkhaqdar ngae nan, Nirnaqbeq meuq-anr jawr-eu tsawrhaq deuq turlar-awr, heuzir-anr yarkhaqdar taef-a. Aqjeq mirnae aernar-aq, Nirnaqbeq meuq-anr jawr-eu tsawrhaq deuq, Yornav dawqmaeq maeq-eu gar yagaq ngae, noeqpov noeqpar-euq mae. Hawsher-eq, heugar Yornav navmaqtser huiq-eu ghaq jawrluf ma. 
MAT.12.42	Yarkhaqdar ngae nan, lafov paw-euq sanqpaqma turlar-awr, heuzir-anr yarkhaqdar taef-a. Aqjeq mirnae aernar-aq, zaqsiq tsawrganr zawr byan-eu Sorlaqmoq-euq dawq narhaq-eu laer, mqdzer mirdzer-anr nae aqyawf lar-euq mae. Hawsher-eq, Sorlaqmoq navmaqtser huiqdzaeq-eu ghaq heugar jawrluf ma.
MAT.12.43	“Naef yawjawf tiq mawr, tsawrhaq tiq ghaq-euq lafkhoer nae dov-ir-awr, guicorni ghae-eu gar irir larlar-aer, ghaqnaq naqduq pov-ir-euq khawf maq povmawr nya-aq. 
MAT.12.44	Khoermirnae, aqyawf aer-eu, ‘Ngar, ngaq nae dovle-euq ngaq-euq nymr-anr ghofler ma.’ Khoernar-aq, aqyawf ghofkeuvler ngae, nymr khoernymr yavjur taq-awr juirkheuni lavsav taq-euq uqtaf, yawqngaef-aer jav-eu gar ya’mawr-euq mae. 
MAT.12.45	Khoerngae, aqyawf, aqyawf naeq-aer bijawr-eu laer, aqyawf navmaqtser cawvdzaeq-eu naef shif mawr sheuqlaq-ir-awr jawrler-euq mae. Arsaq saqlar ngae-aq, tsawrhaq khoerghaq-euq ardeuv artiv, yawbae navmaqtser doerdzaeq-ir-euq mae. Zawr cawv-eu heuzir khawf khoerlof-aer pyeuflar taef-a.”
MAT.12.46	Yeqsur, tsawrhaq armaf mafma-anr maeqnaeqluf ngae, aqyawf-euq aqma hawr-eu aqyawf-euq maernmr deuq, Yeqsur-anr dawq ngaeqcawqmawf nya laer lafnyir paw yawfluf-eu mae. 
MAT.12.47	Khoerngae, tsawrhaq tiq ghaq, aqyawf-anr aernaeq-eu, “Nawqma hawr-eu nawq-euq maernmr deuq, nawq-anr dawq ngaeqcawq mawf-eu mirnae lafnyir paw yawfluf-eu mae.”
MAT.12.48	Khoerngae, Yeqsur, khoerghaq-anr aerkhof naeq-eu, “Ngaqma aqsur ghaq-a? Ngaq-euq maernmr deuq aqsur ghaq la?”
MAT.12.49	Khoernar-aq, Yeqsur, aqyawf-euq zaqlanr deuq-anr toeq-awr heulof-aer aer-eu mae, “Ngaq-euq aqma hawr-eu ngaq-euq maernmr deuq-anr hawsher-eq. 
MAT.12.50	Mq-euq khoertav jawr-eu ngaqDa nuima tsaqni kharmr-eu tsawrhaq-aq, ngaq-euq maernmr, ngaq-euq dmrma hawr-eu ngaq-euq aqma mae.”
MAT.13.1	Khoer aqyawf ngae nan, Yeqsur, nymr-anr nae dov-ir-awr, lan landzer nuirluf-eu mae. 
MAT.13.2	Khoerngae, tsawrhaq armaf mafma, aqyawf jawr-eu gar uiqle-euq mirnae, aqyawf, lawq-euq lafkhoer ur-ir-awr nuir ngae, tsawrhaq armaf mafma dawqtawvluf lan landzer yawfluf-eu mae. 
MAT.13.3	Aqyawf yawjeq majeq dawq zmq-awr nae aqyawf maf-anr ghawqmya jeq maeqnaeq-eu lafkhoer heulof-aer aer-eu mae:
MAT.13.3	“Siqyoeq saeq-eu tiq ghaq siqyoeq saeq-ir-euq mae. 
MAT.13.4	Aqyawf saeq ngae, siqyoeq tiqpavnav deuq-aq, garma-euq khoertav ga-ir-awr, arjir oe-awr siqyoeq khoer-anr tovdzaq jir-euq mae. 
MAT.13.5	Tiqpavnav deuq-aq, khaqlo myaq-eu tsanr-anr ga-ir-awr, mirtsaq maqtur-eu mirnae, arji yawkawr-aer jilar-euq mae. 
MAT.13.6	Aerkhawf, nanrma dovlar-awr, arji khoerdeuq-anr uqtsar lawfzaw ngae, duqcir maq ka’naf nya-eu mirnae, nyoeq-ir kov-ir-euq mae. 
MAT.13.7	Tiqpavnav deuq-aq, aqgan daefmyaq-eu tsanr-anr ga-ir-euq mae. Aqgan bawduv maerlar-awr, arji khoerdeuq-anr uvtaeq taq-euq mae. 
MAT.13.8	Aerkhawf, tiqpavnav deuq-aq, mirtsaq mirmuiq-anr ga-ir-awr arsiq siqle-euq mae. Tiqpavnav deuq-aq 100 bymr, tiqpavnav deuq-aq 60 bymr, tiqpavnav deuq-aq 30 bymr laer siqle-euq mae. 
MAT.13.9	Naqbawr tsof-awr khar gaqnya-eu tsawrhaq narhaq-awq.”
MAT.13.10	Khoerngae, zaqlanr deuq lar-awr Yeqsur-anr narhaq-eu, “Nawr aqjeq mirnae tsawrhaq armaf mafma-anr yawjeq majeq dawq zmqzmq-aer maeq-eu le?”
MAT.13.11	Yeqsur heulof-aer aerkhof naeq-euq mae, “Aqjeq mirnae aernar-aq, mqtav mirkhanq-euq garkawv zaftaq-euq deuq nawmaf-anr taef-aer bi siqnya-awr, aqyawf maf-anr maqbi siqnya-aq. 
MAT.13.12	Aqsur ghaq maqkaq, jav-eu tsawrhaq-anr par biflanq naeq-awr, aqyawf par javkuf dzaeqlar taef-a. Maqjav-eu tsawrhaq-anr-aq, aqyawf kharjav-eu jeq khawf yurdovjir naeq taef-a. 
MAT.13.13	Aqyawfmaf haw khawf maq hawmawr nya-aer, narhaq khawf maq gaqnya-eu uqtaf, aqyawfmaf maq ghovshaw nya-eu mirnae, ngar, aqyawf maf-anr yawjeq majeq dawq-anr nae maeqnaeq-eu ma. 
MAT.13.14	Miqyaer gharduq ngaeqdan-eu Irsaqyar nae aertaq-euq dawq heudawq aqyawf maf-euq lafkhoer byanlar-euq mae:
MAT.13.16	Aerkhawf, nawmaf-euq myavnuiv ya’mawr-awr, nawmaf-euq naqbawr khawf yagaq-euq mirnae guiqlanq huiq-eu mae. 
MAT.13.17	Ngar, nawmaf-anr aqdirma-aer aernaeq nyar, arhu-euq Miqyaer gharduq ngaeqdan-eu tsawrhaq ghawqmya ghaq hawr-eu tsaq-awr dawr-eu tsawrhaq ghawqmya ghaq, nawmaf nae ya’mawr-euq deuq-anr mawrmawf khawf maqya mawr-aer, nawmaf nae yagaq-euq deuq-anr gaqmawf khawf maqya gaq-aq.
MAT.13.18	“Khoermirnae, siqyoeq saeq-eu garkawv yawjeq majeq dawq khoer-euq dawqtsuif nawmaf narhaq sher-eq. 
MAT.13.19	Tsawrhaq tiq ghaq mqtav mirkhanq-euq garkawv yagaq-awr, maq ghovshawnya nar-aq, yawcawv ghaq lar-awr, aqyawf-euq nuima-euq lafkhoer saeqtaq-euq siqyoeq-anr yurdzae-eu mae. Khoer-aq, garma-euq khoertav ga-ir-euq deuq-anr aer-eu mae. 
MAT.13.20	Khaqlo myaq-eu tsanr-anr ga-ir-euq deuq-aq, tsawrhaq tiq ghaq, Miqyaer-euq dawq yagaq-euq naeq-aer laqkhaq caertavni hageuf-euq tsawrhaq-anr aer-eu mae. 
MAT.13.21	Aerkhawf, aqyawf-euq lafkhoer duqcir maq ka’naf nya-euq mirnae, ghawqmyanrni maqgmq-a. Dawq khoer-euq baqda’nae shaq-awr zanq-eu jeq hawr-eu khaeq-awr khav-eu jeq keuvle ngae, tiqpov taef-aer coq-ir-eu mae. 
MAT.13.22	Aqgan daefmyaq-eu tsanr-anr ga-ir-euq deuq-aq, tsawrhaq tiq ghaq, Miqyaer-euq dawq yagaq-euq khawf, mirtsaq-euq khoertav jawr ngae, khanqlanr-eu jeq hawr-eu pyurshuir myawqganq-euq jaqmyawf maershuir nae, dawq khoerdeuq-anr uvtaeq taq-euq mirnae, arsiq maq siqle nya-eu gar aer-eu mae. 
MAT.13.23	Mirtsaq mirmuiq-anr ga-ir-euq deuq-aq, tsawrhaq tiq ghaq, Miqyaer-euq dawq yagaq-awr ghovshaw nya-eu tsawrhaq-anr aer-eu mae. Khoerlof-aer ghae-eu tsawrhaq deuq-aq, arsiq siqle-eu mae. Tiqpavnav deuq-aq 100 bymr, tiqpavnav deuq-aq 60 bymr, tiqpavnav deuq-aq 30 bymr laer siqle-eu mae.”
MAT.13.24	Yeqsur, aqyawf maf-anr yawjeq majeq dawq, yawqdawq yawq-anr nae heulof-aer maeqnaeq-euq mae: “Mqtav mirkhanq-aq heulof-aer dur-eu mae. Tsawrhaq tiq ghaq, aqyawf-euq caeryar-anr caer siqyoeq yawmuiq saeq-euq mae. 
MAT.13.25	Aerkhawf, tsawrhaq yufkhavluf ngae, aqyawf-anr muir-eu ghaq lar-awr, caer siqyoeq saeqtaq-euq gar shmrma saeq-awr can-euq mae. 
MAT.13.26	Caerji jilar-awr, ghobymq ghodov dovlar ngae, shmrma khawf dovlar taq-euq gar ya’mawr-euq mae.
MAT.13.27	Khoerngae, yarsanr ghaq-euq kuirlaf zaqkhav deuq, aqyawf-anr tsafgaq lar-awr aer-eu, ‘Sanqpaq-or! Nawr, nawq-euq caeryar-anr siqyoeq yawmuiq saeq-euq maqngeur lor? Shmrma khoerdeuq aqgeugar nae daeflar-euq nga?’
MAT.13.28	Yarsanr ghaq aer-eu, ‘Ngaq-anr muir-eu ghaq nae janr-euq nga.’ Kuirlaf zaqkhav khoerdeuq narhaq-eu, ‘Nawr, nga’maf nae bi ghawrdzae-ir mawf mir-a lor?’
MAT.13.29	Khoerngae, yarsanr ghaq heulof-aer aerkhof naeq-euq mae: ‘Taq ghawrdzae-ir siq. Shmrma ghawrdzae nar-aq, caerbawq khawf ghawrdzae-eu baw-mr. 
MAT.13.30	Caer yaeq ngae keuvni, nyiq jeq luf-anr tiqkawv lof-aer bidaef-awq. Caer yaeq yamq keuvlar nar-aq, Shmrma jeqhu lavuiq-awr, miqdzaq-anr bafpuiv-eu gharduq ardzanq dzanqtaq-awq. Caer-anr-aq, ngaq-euq caerjir-euq lafkhoer pi’anr taq-awq laer ngar, caer yaeq-eu deuq-anr aernaeq ma.’ ”
MAT.13.31	Yeqsur, aqyawf maf-anr yawjeq majeq dawq yawqdawqyawq heulof-aer par maeqnaeq-euq mae: “Mqtav mirkhanq-aq heulof-aer dur-eu mae. Tsawrhaq tiq ghaq, ghawqpaf arnuiv tiq nuiv yur-awr yar-anr saeqtaq-euq mae. 
MAT.13.32	Ghawqpaf arnuiv-aq, arnuiv dawqtawvluf navmaqtser nyirdzaeq-eu khawf, huiqlar ngae, sanqlanq dawqtawvluf navmaqtser huiqdzaeq-awr, arbawq bawqma malar-eu mae. Khoermirnae, khoertav zaw-eu arjir uqpyaq-anr yafle-eu mae.”
MAT.13.33	Yeqsur, aqyawf maf-anr yawjeq majeq dawq yawqdawqyawq heulof-aer par maeqnaeq-euq mae, “Mqtav mirkhanq-aq heulof-aer dur-eu mae. Zaqmiq aqbur tiq ghaq daeqtseq yur-awr, caermeu smr puq-euq lafkhoer dawvzaf taq-awr nae, dawqtawvluf bi poqlar-euq gar dur-eu mae.”
MAT.13.34	Garkawv khoerdeuq dawqtawvluf, Yeqsur yawjeq majeq dawq zmqzmq-aer, tsawrhaq armaf mafma deuq-anr ngaeqnaeq-euq mae. Yeqsur, yawjeq majeq dawq maqzmq-aer-aq, aqyawf maf-anr maq ngaeqnaeq-aq. 
MAT.13.35	Khoer-aq, Miqyaer gharduq ngaeqdan-eu tsawrhaq nae ngaeqtaq-euq heudawq byanlar-euq mae,
MAT.13.36	Khoerngae, Yeqsur, tsawrhaq armaf mafma deuq-anr bighof-ir-awr irkanr urler-euq mae. Aqyawf-euq zaqlanr deuq lar-awr aer-eu, “Daeyar-anr daef-eu shmrma-euq garkawv yawjeq majeq dawq-euq dawqtsuif, nga’maf-anr ja’maeq naeqlaf-awq.”
MAT.13.37	Khoerngae, Yeqsur, aqyawf maf-anr heulof-aer aerkhof naeq-euq mae: “Siqyoeq yawmuiq saeq-euq khoerghaq-aq, Tsawrhaq-euq Zaqyo mae. 
MAT.13.38	Daeyar-aq, mirtsaq heusiq-anr aer-awr, siqyoeq yawmuiq khoer-aq, Miqyaer uvlanr-eu jeq-euq lafkhoer jawr-eu tsawrhaq deuq-anr aer-eu mae. Aerkhawf, shmrma-aq, yawcawv ghaq-euq zaqdeuq-anr aer-eu mae. 
MAT.13.39	Aqyawf-anr muir-awr shmrma saeq-euq ghaq-aq, naef sanqpaq mae. Caer yaeq-eu aryamq-aq, mirtsaq heu arsaqsaq ngae nan-anr aer-eu mae. Caer yaeq-eu deuq-aq, mqtav ghaqkhaer mae.
MAT.13.40	“Shmrma-anr dzanq-awr, miqdzaq nae keuqdzae-eu lof-aer, mirtsaq heu arsaqsaq ngae nan khoerlof-aer pyeuflar taef-a. 
MAT.13.41	Tsawrhaq-euq Zaqyo, aqyawf-euq mqtav ghaqkhaer deuq-anr khaerlef-awr, aqcawq-anr sanqtif bi tiflar-eu yawqjeq navluf hawr-eu zanrdawq-anr leur-eu jeq mr-eu tsawrhaq dawqtawv luf-anr, aqyawf-euq uvlanr-eu jeq-euq lafkhoer nae yurdovdzae taef-a. 
MAT.13.42	Khoernar-aq, aqyawf maf-anr miqdzaq tsawqbym-anr biqanr taef-a. Khoergar jawr-awr noeqshaq duidui-eu lafkhoer ngoerngoer-aer seuq yateuf taef-a. 
MAT.13.43	Khoerngae, tsaq-awr dawr-eu tsawrhaq-aq, aqyawf maf-euq Aqda-euq uvlanr-eu jeq-euq lafkhoer, nanrma lof-aer yawshaef bya taef-a. Naqbawr tsof-awr khar gaqnya-eu tsawrhaq narhaq-awq!
MAT.13.44	“Mqtav mirkhanq-aq, daeyar-anr duqpanq taq-euq pyurpanq-anr dur-eu mae. Pyurpanq khoer-anr mawr-euq ghaq daeqkaq yaf-awr, aqyawf laqkhaq caertavni ghof-ir-awr kharjav-eu yawqjeq navluf anqdzae jir-awr nae, daeyar khoerkawq zeur-euq mae.
MAT.13.45	“Khoeruqtaf, mqtav mirkhanq-aq, zawr muiq-eu arcar carkhawf-euq saer-anr povluf-eu jeqgaf gaf-eu tiq ghaq-anr dur-eu mae. 
MAT.13.46	Aerkhawf, zawr poeq-eu arcar carkhawf-euq saer tiq siq povmawr ngae, ghof-ir-awr aqyawf kharjav-eu yawqjeq navluf anqdzae jir-awr nae saer khoersiq zeur-euq mae.
MAT.13.47	“Khoeruqtaf, mqtav mirkhanq-aq, za gheu-eu gar dur-eu mae. Iqmalavshav-anr za gheu ngae, ngaqshaq ngaqder yawqjeq navluf pafler-eu mae. 
MAT.13.48	Ngaqshaq tiqbyanni pafler ngae, ngaqshaq nyaef-eu tsawrhaq za khoer-anr lan landzer gheudov laf-eu mae. Khoernar-aq, nuir-awr yawmuiq deuq baerjur-anr tseranr-awr, maqmuiq-eu deuq biqdzae-eu mae. 
MAT.13.49	Mirtsaq heu arsaqsaq ngae nan khawf khoerlof-aer pyeuflar taef-a. Mqtav ghaqkhaer oe-awr, tsaq-awr dawr-eu tsawrhaq hawr-eu yawcawv jeq mr-eu tsawrhaq-anr tserpav-awr nae, 
MAT.13.50	yawcawv jeq mr-eu tsawrhaq-anr-aq, miqdzaq tsawqbym-anr biqanr taef-a. Aqyawfmaf, khoergar jawr-awr noeqshaq duidui-eu lafkhoer ngoerngoer-aer seuq yateuf taef-a.”
MAT.13.51	Khoerngae, Yeqsur narhaq-eu, “Garkawv heudeuq dawqtawvluf nawmaf ghovshaw-euq ma lor?” Aqyawfmaf aer-eu, “Ghovshaw-euq ma.” 
MAT.13.52	Yeqsur, aqyawf maf-anr aernaeq-eu, “Miqyaer-euq mirkhanq-euq garkawv dzawtaq-euq zanr maeq-eu yawqghaq navluf, nymrsanr tiq ghaq, aqyawf-euq myawq taqduq-anr nae, myawq yawshuif hawr-eu yawoer yurdov lef-eu gar dur-eu mae.”
MAT.13.53	Khoerngae, heulof-aer pyeuflar-euq mae. Yeqsur yawjeq majeq dawq khoerdeuq maeqnaeq ghaq ngae, khoergar nae dov-ir-awr, 
MAT.13.54	aqyawf-euq jawrkhanq-anr ghofler-euq mae. Aqyawf, zanrdawq khawqnymr-euq lafkhoer maeqnaeq tsovnaeq-euq mae. Aqyawfmaf zanq duidui ler-awr heulof-aer aer-eu mae: “Tsawrhaq heughaq teulof-aer ghae-eu zaqsiq tsawrganr hawr-eu baoq huiq-eu gardeuq aqgeugar nae za-euq nga? 
MAT.13.55	Aqyawf, lafmyawq lafsawv nya-eu khoerghaq-euq zaqyo maqngeur-a lor? Aqyawf-euq aqma-aq, Maqliv laer kur-eu maqngeur-a laq? Aqyawf-euq maernmr deuq-aq, Yaqkov, Yorsaev, Sirmoq hawr-eu Yurdav laer kur-eu maqngeur-a lor? 
MAT.13.56	Aqyawf-euq dmrma yawqghaq navluf khawf, heugar aqdui naeq-aer jawr-eu maqngeur-a laq? Aqyawf, teudeuq dawqtawvluf aqgeugar nae za-euq nga?”
MAT.13.57	Aqyawfmaf, aqyawf-anr nuima maqsar-a. Khoermirnae, Yeqsur aer-eu, “Miqyaer gharduq ngaeqdan-eu tsawrhaq-aq, yawqha-euq jawrkhanq hawr-eu yawqha-euq nymrkhanq-euq lafkhoer maqngeur nar-aq, khanqsaer maqjav-aer maqghae-a.” 
MAT.13.58	Aqyawfmaf maqjan-eu mirnae, Yeqsur khoergar baoq huiq-eu gardeuq ghawqmya’ni maqmr-aq.
MAT.14.1	Khoerngae, Yeqsur-euq garkawv gaqdoe-ir luf-eu gar sanqpaq Heqlor yagaq-awr, 
MAT.14.2	aqyawf-euq ghaqzaq ghaqkhaer deuq-anr aernaeq-eu, “Khoerghaq-aq, Bartirsaq mrnaeq-eu Yorhaq nga, aqyawf shir-euq gar nae ghofdaef lar-euq mirnae, baoq khoerdeuq aqyawf-euq lafkhoer gar mrluf-eu nga.”
MAT.14.3	Aqyawf-euq maernmr Pirlirpuv-euq nymrdanq Heqlordir baqda’nae, Heqlor, Yorhaq-anr binyaef-ir-awr paf-awr kuv-anr dawvtaq-euq mae. 
MAT.14.4	Aqjeq mirnae aernar-aq, Yorhaq, aqyawf-anr heulof-aer aernaeq-euq mirnae mae, “Nawr, zaqmiq aqbur teughaq-anr sheuq-euq-aq, zanr-anr maqtsaq-a.” 
MAT.14.5	Heqlor, Yorhaq-anr saefmawf-eu khawf, mirkhanqzaq-anr guv-eu mae. Aqjeq mirnae aernar-aq, mirkhanqzaq, Yorhaq-aq, Miqyaer gharduq ngaeqdan-eu tsawrhaq mae laer sawxtaq-euq mae.
MAT.14.6	Heqlor daefle-euq arnan-anr noeqkeuv-eu yawbui builuf ngae, Heqlordir-euq zaqmiq, tsawrhaq khoermyav ni-euq maeqshi garnyae nyae-eu gar Heqlor nuikhanrshir duidui-eu mae. 
MAT.14.7	Khoermirnae, aqyawf kharshar-eu jeq bif ma laer Heqlor, aqbur khoerghaq-anr sarjax dzaq-eu lafkhoer kamq-euq mae. 
MAT.14.8	Aqbur khoerghaq, aqyawf-euq aqma nae maeqnaeq taq-euq lof-aer shar-eu, “Bartirsaq mrnaeq-eu Yorhaq-euq uqduq, saerbyaer-anr bafanr-awr heugar, ngaq-anr ciqnaeq laf-awq.”
MAT.14.9	Khoerngae, sanqpaq Heqlor noeqshaq-eu mae. Aerkhawf, aqyawf naeq-aer jawq-awr dzaqtaf luf-eu deuq-euq maeqshi kamq-euq baqda’nae, Aqbur khoerghaq shar-eu lof-aer janrnaeq-awq laer dawq bif-euq mae. 
MAT.14.10	Khoernar-aq, aqyawf, aqcawq-anr khaerghae-awr, kuv-anr ur-eu Yorhaq-euq uqduq bi tovlaq-ir-euq mae. 
MAT.14.11	Khoernar-aq, Yorhaq-euq uqduq, saerbyaer-anr bafanr-awr nae, aqbur khoerghaq-anr ciqnaeq lar-euq mae. Aqbur khoerghaq khawf, aqyawf-euq aqma-anr ciqnaeq-ir-euq mae. 
MAT.14.12	Khoerngae, Yorhaq-euq zaqlanr deuq lar-awr, Yorhaq-euq mawrdo-anr bafdov ghae-awr bafpanq ghaq-euq nar-aq, Yeqsur jawr-eu gar ir-awr dzawrnaeq-ir-euq mae.
MAT.14.13	Yeqsur garkawv khoer-anr yagaq ngae, khoergar nae aqyawf tiq ghaq taef-aer lawq-anr ur-awr, tsawrhaq maqjawr-eu gar ir-euq mae. Tsawrhaq armaf mafma deuq yasiq ngae, meuqdeuq-anr nae dov-ir-awr, kuirzoq nae aqyawf-euq maeqnan cantae ghae-euq mae. 
MAT.14.14	Yeqsur, lawq-anr nae dovlar ngae, tsawrhaq armaf mafma-anr ya’mawr-awr, aqyawf maf-anr ghawqshaq gaq-awr nae, aqyawf maf-euq lafkhoer nar-awr gawr-eu tsawrhaq deuq-anr lavtaq naeq-euq mae.
MAT.14.15	Uqcif uqtaw tawle ngae, zaqlanr deuq, aqyawf jawr-eu gar lar-awr aer-eu, “Heugar-aq, bawrtsanq pyeuf-awr, uqcif khawf cifle shaw-iq-eu mirnae, tsawrhaq armaf mafma heudeuq-anr pyaeq-awr, pu doeni dzaqdzaq dawrdawr bi zeurdzaq-ir-awq.”
MAT.14.16	Khoerngae, Yeqsur aer-eu, “Aqyawfmaf ghof-ir-eu laer maqya ghae-ar. Nawmaf, aqyawf maf-anr tiqjeqnav bidzaq-awq.”
MAT.14.17	Zaqlanr deuq, aqyawf-anr aernaeq-eu, “Nga’maf heugar kaqmur ngaq siq hawr-eu ngaqshaq nyiq mawr anr-eu taef ma.”
MAT.14.18	Yeqsur aer-eu, “Ngar jawr-eu gar yurlaf-awq.”
MAT.14.19	Khoernar-aq, Yeqsur, tsawrhaq armaf mafma-anr daqzawq yarmof-euq khoertav nuir-awq laer dawq bif-euq mae. Khoerngae, kaqmur khoer ngaq siq hawr-eu ngaqshaq khoer nyiq mawr yur-awr, mq paw haw-awr, Miqyaer-euq guiqlanq-anr jaceuq-euq mae. Khoernar-aq, kaqmur khoer ngawqpyaeq-awr, zaqlanr deuq-anr bif-awr nae, zaqlanr deuq, tsawrhaq armaf mafma deuq-anr bifnaeq-euq mae. 
MAT.14.20	Aqyawfmaf yawqghaq navluf tiqdaev yadzaq-euq mae. Dzerlar-euq deuq hawr-eu yawpyaeq yawmeur deuq-anr ghovuiq ngae, khavpuq 12 puq byan-eu mae. 
MAT.14.21	Dzaq-euq tsawrhaq deuq, zaqmiq aqbur hawr-eu zaqdeuq-anr maqsawx-aer, zaqyo aqli taef-aer 5,000 ghaq aerghaqni byan-eu mae.
MAT.14.22	Yeqsur, tsawrhaq armaf mafma deuq-anr bighof-ir luf ngae, zaqlanr deuq-anr-aq, lawq-anr yawkawr-aer biur-ir-awr, aqyawf-euq maeqhu nae lan-euq nuibaq paw bi irtsaev tawq-euq mae. 
MAT.14.23	Tsawrhaq armaf mafma deuq-anr bighof-ir jir-euq nar-aq, aqyawf tiq ghaq taef-aer gawqjawq-anr davler-awr, guiqlanq sharler-euq mae. Uqcif cifle ngae, aqyawf tiq ghaq taef-aer khoergar jawrluf-eu mae. 
MAT.14.24	Lawq khoerlawq, lan-euq ghanrcae irkeuv ngae, jaqlaer baw-eu arpyawq maqtsaq-eu mirnae, irluv dzae-awr, lawq-anr ciqtanq ciqtuv duidui luf-eu mae.
MAT.14.25	Uqbya byataw, Yeqsur, lan-euq khoertav cancan-aer zaqlanr deuq jawr-eu gar oeluf-eu mae. 
MAT.14.26	Aqyawf, lan-euq khoertav cancan-aer oeluf-eu gar zaqlanr deuq ya’mawr ngae, tsawqguv-ir-awr gur-eu, “Naef nga!”
MAT.14.27	Khoerngae, Yeqsur, aqyawf maf-anr yawkawr-aer aernaeq-eu, “Taqguv, ngar le! Nuima zifdanni ghae-awq.”
MAT.14.28	Khoerngae, Beqtuvluv aer-eu, “Sanqpaq-or! Nawr jeq mar-iq ngaq-anr ircuf-euq khoertav nae nawr jawr-eu gar oe-awq laer dawq bifnaeq laf-awq.”
MAT.14.29	Khoerngae, Yeqsur aer-eu, “Oe-awq.” Khoermirnae, Beqtuvluv, lawq-anr nae dov-ir-awr, ircuf-euq khoertav cancan-aer Yeqsur jawr-eu gar ir-euq mae. 
MAT.14.30	Aerkhawf, Beqtuvluv, jaqlaer laerma bawlaf-eu gar ya’mawr-awr guv duidui-ir-awr, ircuf-anr ga’nuif ghaeluf-eu mae. Khoerngae, Beqtuvluv gur-eu, “Sanqpaq-or! Ngaq-anr bibuq-ir naeqlaf-awq!” 
MAT.14.31	Khoerngae, Yeqsur, aqlaf yawkawr-aer cawqja-awr aqyawf-anr gheutaeq-awr nae aer-eu, “Jan-eu ghaq baq-eu tsawrhaq-or! Nawr aqjeq mirnae povpov lavlav-aer noeq-eu le?”
MAT.14.32	Aqyawfnyaf, lawq-euq lafkhoer urler ngae, jaqlaer baw-eu naqler-euq mae. 
MAT.14.33	Khoerngae, lawq-euq lafkhoer urluf-eu deuq, Yeqsur jawr-eu gar lar-awr uqduq tanqtanq-aer aer-eu, “Nawr-aq, aqdir aqmar Miqyaer-euq Zaqyo ngar-a.”
MAT.14.34	Aqyawfmaf, lan tsaevdov-awr, Geqneqsaqlaer mirkhanq-anr irkeuv-euq mae. 
MAT.14.35	Khoergar jawr-eu tsawrhaq deuq, Yeqsur-anr hawsiq-awr, mirkhanq khoerkhanq doeni bi tsafgaq-ir-awr, nar-eu tsawrhaq dawqtawvluf, aqyawf jawr-eu gar bi sheuqlaf-euq mae. 
MAT.14.36	Nar-eu tsawrhaq khoerdeuq, Yeqsur-anr aqyawf-euq paerkhanq paerdanq-anr taef-aer khawf, bi toeqciv naeqlaf-awq laer shar-awr khar toeqciv-euq tsawrhaq taqler jir-euq mae.
MAT.15.1	Khoerngae, Paqliqsaer deuq hawr-eu zanr maeq-eu deuq, Yeqlursaqlaeq-anr nae Yeqsur jawr-eu gar oe-awr aer-eu, 
MAT.15.2	“Aqjeq mirnae nawq-euq zaqlanr deuq tsawrmawq deuq nae tawqka lef-euq zanroer-anr mrbanq mrlaeq-eu la? Aqjeq mirnae aernar-aq, aqyawfmaf hawq dzaq ngae, aqlaf maqdzuif-eu nga.”
MAT.15.3	Khoerngae, Yeqsur, aqyawf maf-anr heulof-aer aerkhof naeq-euq mae: “Nawmaf aqjeq mirnae nawmaf-euq zanroer tawqnya’ni, Miqyaer nae biftaq-euq zanrdawq khofdawq-anr mrbanq mrlaeq-eu le?
MAT.15.4	laer Miqyaer nae dawq biftaq-euq mae. 
MAT.15.5	Aerkhawf, nawmaf aer-eu, ‘Aqsur ghaq maqkaq, yawqha-euq aqma aqda-anr, “Nawq-anr bif paq-aer ghae-eu jeq, ngar, Miqyaer-anr bifdzeur-euq ma” laer aernaeq-euq nar-aq, 
MAT.15.6	aqyawf, yawqha-euq aqma aqda-anr bosav-eu laer maqya ghae-ar’ laer nawmaf aeraer-aer zanroer tawq-eu mirnae, Miqyaer-euq zanrdawq khofdawq-anr lavcawv-eu mae. 
MAT.15.7	Yawmuiq janrgeuf-eu tsawrhaq deuq-or! Miqyaer gharduq ngaeqdan-eu Irsaqyar nae, nawmaf-euq garkawv aertaq-euq heudawq-aq, tsaq duidui-eu mae:
MAT.15.10	Khoernar-aq, Yeqsur, tsawrhaq armaf mafma deuq-anr kur-awr heulof-aer aernaeq-euq mae, “Nawmaf narhaq-awr ghovshaw geuf-awq. 
MAT.15.11	Khaqmae-anr nae anr-ir-eu jeq-aq, tsawrhaq-anr maqshawrni bi pyeuflar-eu maqngeur-a. Khaqmae-anr nae dovlar-eu jeq taef-aer tsawrhaq-anr maqshawrni bi pyeuflar nya-eu mae.”
MAT.15.12	Khoerngae, aqyawf-euq zaqlanr deuq, aqyawf jawr-eu gar lar-awr aer-eu, “Paqliqsaer deuq, nawq nae aer-euq dawq heudeuq-anr yagaq ngae coeqler-aq laer nawr siqnya ma lor?”
MAT.15.13	Khoerngae, Yeqsur heulof-aer aerkhof naeq-euq mae: “Arbawq yawqbawq navluf mq-euq khoertav jawr-eu ngaqDa nae kataq-euq maqngeur nar-aq, yawqbawq navluf-anr dawqpaeq duqpur laevni yabi ghawrdzae taef-a. 
MAT.15.14	Yawqha navni jav luf-ur. Aqyawf maf-aq, myavbaef pyeuf-eu khawf, garma sheuqmaeq-eu tsawrhaq geufluf-eu mae. Myavbaef yawkaq myavbaef garma sheuqmaeq nar-aq, nyiq ghaqluf duqkhanq-anr ga’anr taef-a.”
MAT.15.15	Khoerngae, Beqtuvluv, Yeqsur-anr aernaeq-eu, “Yawjeq majeq dawq heudawq-euq dawqtsuif, nga’maf-anr maeqnaeq laf-awq.”
MAT.15.16	Khoerngae, Yeqsur heulof-aer aernaeq-euq mae: “Nawmaf khawf, nymq-mr keuvni maq ghovshaw-aq siq lor? 
MAT.15.17	Khaqmae-anr nae anr-ir-eu yawqjeq navluf uqmav-euq lafkhoer anr-ir-awr, lafnyir paw dovle-eu gar nawmaf maq ghovshaw-aq siq laq? 
MAT.15.18	Aerkhawf, khaqmae-anr nae dovlar-eu jeq-aq, nuima-euq lafkhoer nae dovlar-eu mirnae, khoerdeuq-aq, tsawrhaq-anr maqshawrni bi pyeuflar-eu mae. 
MAT.15.19	Aqjeq mirnae aernar-aq, nuima-euq lafkhoer nae heudeuq dovlar-eu mae: yawdoer jeq sharnoeq-eu, tsawrhaq saef-eu, banq-awr joe-eu, banq-awr muv-eu, smrkhoeq khoeq-eu, maqtsaq maqdawr-eu sarkir kamq-eu hawr-eu, yaeqbawq saerlu-aer aer-eu 
MAT.15.20	heudeuq-aq, tsawrhaq-anr maqshawrni bi pyeuflar nya-eu mae. Aerkhawf, aqlaf maqdzuif-aer hawq dzaq-eu-aq, tsawrhaq-anr maqshawrni maqbi pyeuflar nya-a.”
MAT.15.21	Yeqsur khoergar nae dov-ir-awr, Durlu hawr-eu Sirdoq mirkhanq paw ir-euq mae. 
MAT.15.22	Khoerngae, Kaqnaq tsawrhaq-euq zaqmiq aqbur tiq ghaq mirkhanq khoercoer-anr nae lar-awr heulof-aer gur-eu mae, “Daqbir-euq Zaqyo, Sanqpaq-or! Ngaq-anr ghawqshaq gaqnaeq laf-awq. Ngaqbur-anr naef urler-awr yadaq duidui luf-eu mae.”
MAT.15.23	Aerkhawf, Yeqsur tiqdawq-iq maq ngaeqcawq naeq-aq. Khoerngae, aqyawf-euq zaqlanr deuq, aqyawf jawr-eu gar lar-awr shar-eu, “Aqma heughaq, aqdui maf-euq maeqnan gurgur-aer cantae luf-eu mirnae, aqyawf-anr taeghof ghae-awq.”
MAT.15.24	Khoerngae, Yeqsur aerkhof naeq-eu, “Irsaqleqlav tsawrhaq-euq lafkhoer, byov-ir-euq yawrdeuq jawr-eu gar taef-aer ngaq-anr khaerghae lef-euq mae.”
MAT.15.25	Aqma khoerghaq, aqyawf-anr uqduq tanqtanq-aer shar-eu, “Sanqpaq-or! Ngaq-anr cawba naeqlaf-awq!”
MAT.15.26	Yeqsur aerkhof naeq-eu, “Zaq dzaqluf-eu jeq yurdov-awr, aqkuiq-anr dzaenaeq-eu maqtsaq-a.”
MAT.15.27	Aqma khoerghaq aer-eu, “Ngeur mae, Sanqpaq-or! Aerkhawf, aqkuiq-aq, yawsanr ghaq-euq hawqje-anr nae gaka le-euq dzaqngaeq dawrdzae-anr ghovdzaq-eu mae.”
MAT.15.28	Yeqsur, aqyawf-anr aernaeq-eu, “Zaqmiq-or! Nawr-aq, jan-eu zawr-aer zif-eu tiq ghaq ngar-a. Nawr geufmawf-eu lof-aer nawq-euq gharduq pyeuflar-euq mae.” Khoerngae yamq-anr nae nar-aq, aqyawf-euq zaqmiq taqler-euq mae.
MAT.15.29	Yeqsur, khoergar nae dov-ir-awr, Gaqliqlaer lan landzer ir-awr, gawqjawq-anr davler-awr khoergar nuir-euq mae. 
MAT.15.30	Tsawrhaq armaf mafma, aqyawf jawr-eu gar lar-euq mae. Aqyawfmaf lar ngae, kuircawv tsawrhaq, myavbaef baef-eu tsawrhaq, aqdzawq deuq, arsaer cawv-ir-euq tsawrhaq hawr-eu nuijeq nar-eu tsawrhaq-anr khawf, Yeqsur-euq aqkuir-euq dawqpae baftaq lar-euq mae. Khoerngae, Yeqsur, aqyawf maf-euq nargawr lavtaq naeq-euq mae. 
MAT.15.31	Aqdzawq deuq dawq ngaeqnyalar, arsaer cawv-ir-euq deuq muiqlar, kuircawv deuq cannya lar-euq uqtaf, myavbaef deuq mawrnya lar-euq mae. Tsawrhaq armaf mafma deuq, heudeuq-anr ya’mawr ngae zanqler-awr, aqyawfmaf, Irsaqleqlav-euq Miqyaer-anr ciqhuiq ciqmanr-eu mae.
MAT.15.32	Yeqsur, zaqlanr deuq-anr kur-awr aernaeq-eu, “Ngar, tsawrhaq heudeuq-anr ghawqshaqgaq nya. Aqyawfmaf, ngaq naeq-aer heugar jawrluf-eu smq nan byanlar-awr, tiqjeq-iq dzaq-eu maqpar anr-eu ngar-a. Ngar, aqyawf maf-anr hawqmaef maef-eu lafkhoer maqbi ghof-ir mawf nya. Bighof-ir nar-aq, garpaer-anr myafler-eu baw-mr.”
MAT.15.33	Aqyawf-euq zaqlanr deuq aer-eu, “Tsawrhaq armaf mafma-anr bi dzaqdaev-eu gharduq, heulof-aer ghae-eu bawrtsanq bawrdanr-anr kaqmur aqgar povlaq-ir nmr-mq?”
MAT.15.34	Yeqsur, aqyawf maf-anr narhaq-eu, “Nawmaf kaqmur armyav siq anr-eu le?” Khoerngae, aqyawfmaf aer-eu, “Kaqmur shif siq hawr-eu ngaqshaqzaq heumyav mawr anr-eu ma.”
MAT.15.35	Yeqsur, tsawrhaq armaf mafma-anr mirtsa nuirni, dawq bif-euq mae. 
MAT.15.36	Khoernar-aq, kaqmur khoer shif siq hawr-eu ngaqshaq khoermyav mawr yur-awr, Miqyaer-euq guiqlanq-anr jaceuq-awr, ngawqpyaeq-euq mae. Khoernar-aq, zaqlanr deuq-anr bifnaeq-awr zaqlanr deuq nae, tsawrhaq armaf mafma-anr birnaeq-euq mae. 
MAT.15.37	Aqyawfmaf dawqtawvluf tiqdaev yadzaq-euq mae. Yawpyaeq yawmeur deuq ghovuiq ngae, khavpuq puqma shif puq byan-eu mae. 
MAT.15.38	Khardzaq-euq tsawrhaq deuq, zaqmiq aqbur hawr-eu zaqdeuq maqsawx-aer, zaqyo aqli taef-aer 4,000 ghaq byan-eu mae. 
MAT.15.39	Khoernar-aq, Yeqsur, tsawrhaq armaf mafma deuq-anr bighof-ir-awr, lawq-anr ur-awr, Maqgaqdaq mirkhanq-anr ir-euq mae.
MAT.16.1	Paqliqsaer deuq hawr-eu Saqduqgaer deuq, Yeqsur-anr tsermrhaw mawf-eu mirnae, mq-anr bisiq bimawr-eu jeq janr-awr bimawr naeqlaf-awq laer shar-eu mae.
MAT.16.2	Yeqsur, aqyawf maf-anr heulof-aer aerkhof naeq-euq mae, “Uqcif cifle ngae, mqnerner nar-aq, ‘Nishawq-aq, mq yawmuiq ngar-a’ laer nawmaf aer-eu mae. 
MAT.16.3	Uqshawq paw mqnerner-awr, zanrtsuini ghae nar-aq, ‘Iqnan-aq, mqjeq jaqlaer jav-eu ngar-a’ laer nawmaf aer-eu mae. Yawmuiq janrgeuf-eu tsawrhaq deuq-or! Nawmaf, mq-anr haw-awr, uqyaer uqtsar tofnya-eu gar nae, heuyamq heulaw-anr taf-eu bisiq bimawr-eu jeq-anr maq tserpav nya-eu beu. 
MAT.16.4	Zawr cawv-awr banq-awr muv-eu heuzir-aq, bisiq bimawr-eu jeq sharpov-eu mae. Miqyaer gharduq ngaeqdan-eu Yornav-euq bisiq bimawr-eu jeq khoer maqngeur nar-aq, aqyawf maf-anr nuijeq maqbi mawr.” Khoernar-aq, Yeqsur, aqyawf maf-anr nae ghawq-awr dov-ir-euq mae.
MAT.16.5	Aqyawf-euq zaqlanr deuq, lan-euq nuibaq-anr irkeuv ngae, kaqmur maq yurlafni ngaeryaf-euq mae. 
MAT.16.6	Khoerngae, Yeqsur, aqyawf maf-anr aernaeq-eu, “Nawmaf, Paqliqsaer deuq hawr-eu Saqduqgaer deuq-euq daeqtseq-anr haw-awr yanr de-eq.”
MAT.16.7	Zaqlanr deuq, aqyawf maf-euq yawkaq aer-eu, “Aqduimaf, kaqmur maq yurlef-euq mirnae, aqyawf teulof-aer aer-eu jeq ngar-a.”
MAT.16.8	Yeqsur garkawv khoer-anr siqnya-awr heulof-aer aernaeq-euq mae: “Jan-eu ghaq baq-eu tsawrhaq deuq-or! Aqjeq mirnae kaqmur maq yurlef-euq garkawv nawmaf-euq yawkaq jaluf-eu le? 
MAT.16.9	Nawmaf nymq-mr keuvni maq ghovshaw-aq siq lor? Kaqmur khoer ngaq siq nae tsawrhaq 5,000 ghaq dzaqdaev-awr, dzaeqlar-euq deuq nawmaf armyav puq ghovbyan-euq gar ngaer-euq mir-a laq? 
MAT.16.10	Khoeruqtaf, kaqmur khoer shif siq nae 4,000 ghaq dzaqdaev-awr, dzaeqlar-euq deuq nawmaf khavpuq puqma armyav puq ghovbyan-euq gar khawf ngaer-euq mir-a lor? 
MAT.16.11	‘Paqliqsaer deuq hawr-eu Saqduqgaer deuq-euq daeqtseq-anr yanr-awq’ laer ngaq nae nawmaf-anr aernaeq-euq dawq khoerdawq-aq, kaqmur-euq garkawv-anr aermawf-eu maqngeur nga laer, nawmaf aqjox-aer maq ghovshaw nya-eu le?”
MAT.16.12	Zaqlanr deuq khoerngae hawr-eu, kaqmur janr-eu gar dawv-eu daeqtseq-anr yanr-awq laer Yeqsur aermawf-eu maqngeur-aer, Paqliqsaer deuq hawr-eu Saqduqgaer deuq-euq dawqmaeq dawqtsov-anr yanr-awq laer aermawf-eu law hawrngaq laer ghovshawnya lar-euq mae.
MAT.16.13	Yeqsur, Gaersaqlir Pirlirpuv mirkhanq-anr lekeuv ngae, aqyawf-euq zaqlanr deuq-anr narhaq-eu, “Aqcawq, Tsawrhaq-euq Zaqyo-anr aqsur ghaq nga laer aerluf-eu la?”
MAT.16.14	Aqyawfmaf aerkhof naeq-eu, “Tiqpavnav deuq-aq, Bartirsaq mrnaeq-eu Yorhaq nga laer aer-awr, tiqpavnav deuq-aq, Erlirya nga laer aer-eu mae. Tiqpavnav deuq-aq, Yeqlaqmir maqngeur nar-aq, Miqyaer gharduq ngaeqdan-eu tiqghaqnav ngar-a laer khawf aer-eu mae.”
MAT.16.15	Yeqsur, aqyawf maf-anr narhaq-eu, “Nawmaf lawr nae? Ngar, aqsur ghaq nga laer aer le?”
MAT.16.16	Khoerngae, Sirmoq Beqtuvluv aerkhof-eu, “Nawr-aq, daefluf-eu Miqyaer-euq Zaqyo pyeuf-eu Kali
MAT.16.17	Khoerngae, Yeqsur, aqyawf-anr heulof-aer aernaeq-euq mae, “Yornav-euq zaqyo Sirmoq-or! Nawr-aq, guiqlanq huiq-eu mae. Aqjeq mirnae aernar-aq, garkawv heu tsawrhaqzaq nae nawq-anr panmaeq naeq-euq maqngeur-a. Mq-euq khoertav jawr-eu ngaqDa nae nawq-anr panmaeq naeq-euq mae. 
MAT.16.18	Ngar, nawq-anr aernaeq nyar, nawr-aq, Beqtuvluv ngar-a. Ngar, khaqlo heu-euq khoertav ngaq-euq armur tsovdav ma. Shir-eu mirkhanq-euq larghov-aq, armur heumur-anr maq ghaqlar nya-ar. 
MAT.16.19	Ngar, nawq-anr mqtav mirkhanq-euq mawqtawfdur bif ma. Mirtsaq-euq khoertav nawq nae khar paftawf-euq jeq, mq-euq khoertav khawf paftawf taef-a. Mirtsaq-euq khoertav nawq nae khar puirpyaeq-euq jeq, mq-euq khoertav khawf puirpyaeq taef-a.” 
MAT.16.20	Khoerngae, Yeqsur-aq, Kali mae laer tiqghaq-anr-iq maqbi ja’naeq-eu gharduq, Yeqsur, aqyawf-euq zaqlanr deuq-anr dawq bif-euq mae.
MAT.16.21	Khoerngae yamq-anr nae nar-aq danqbae-awr, Yeqsur, aqyawf-aq, Yeqlursaqlaeq-anr yale-awr, aqyuif aqtsu deuq, pirma aqyuif deuq hawr-eu zanr maeq-eu deuq-euq aqlaf-euq lafkhoer, ghawqmya jeq yadaq-eu uqtaf, yabi saef-awr, smq nan byanlar nar-aq, ya ghofdaeflar mae laer aqyawf-euq zaqlanr deuq-anr byacaevni bisiq-euq mae.
MAT.16.22	Khoerngae, Beqtuvluv, Yeqsur-anr gardzer paw sheuqghawq-awr daeq-eu lafkhoer aer-eu, “Sanqpaq-or! Khoerlof-aer ghae-eu jeq nawq-euq khoertav tiqjox-iq maq keuvle khmq-ar!”
MAT.16.23	Khoerngae, Yeqsur nanrghof ghofhaw-awr Beqtuvluv-anr aernaeq-eu, “Naef Saqdaq-or! Ngaq-euq narkhan paw caev-awq. Nawr, ngaq-anr sanqtif bitif-eu laer ghae-eu nga. Aqjeq mirnae aernar-aq, nawq-euq nuinoeq-aq, Miqyaer-euq nuinoeq maqngeur-eu, tsawrhaq-euq nuinoeq sharnoeq luf-eu nga.”
MAT.16.24	Khoerngae, Yeqsur, aqyawf-euq zaqlanr deuq-anr heulof-aer aernaeq-euq mae: “Tsawrhaq tiq ghaq, ngaq-euq maeqnan cantaelar mawf nar-aq, yawqha-euq nuikhanr byaerdzae yaf-awr, yawqha-euq lafyaq baf-awr nae, ngaq-euq maeqnan ya cantae lar-eu mae. 
MAT.16.25	Aqjeq mirnae aernar-aq, aqsur ghaq maqkaq, yawqha-euq daefzir bibuq-ir mawf nar-aq, daefzir yasmq taef-a. Aerkhawf, aqsur ghaq maqkaq, ngaq-euq gharduq yawqha-euq daefzir bismq-ir nar-aq, daefzir za taef-a. 
MAT.16.26	Tsawrhaq tiqghaqnav mirtsaq dawqtawvluf za-euq khawf, aqyawf-euq nuima saflar smq nar-aq, aqyawf-euq gharduq aqjeq gardanr tsoeq-eu? Tsawrhaq tiq ghaq, aqyawf-euq nuima saflar-anr aqgeu jeq nae zeurkhof dawqkhof nya-eu la? 
MAT.16.27	Tsawrhaq-euq Zaqyo-aq, aqyawf-euq Aqda-euq yawshaef khanqsaer-euq lafkhoer, aqyawf-euq mqtav ghaqkhaer deuq naeq-aer zafkale taef-a. Khoerngae, tsawrhaq yawqghaq navluf-anr yawqha nae khar mrtaq-euq lof-aer janrkhofnaeq taef-a.
MAT.16.28	“Ngar, nawmaf-anr aqdirma-aer aernaeq nyar, heugar yawfluf-eu tiqpavnav deuq-aq, maqshir-euq minav-aer, Tsawrhaq-euq Zaqyo, aqyawf-euq tsawrhaq-anr uvlanr le-eu gar ya’mawr taef-a.”
MAT.17.1	Kof nan dzeur-euq nar-aq, Yeqsur-aq, Beqtuvluv, Yaqkov hawr-eu Yaqkov-euq aqnyir Yorhaq, heudeuq-anr taef-aer sheuq-awr, gawqjawq yawgor-anr davler-euq mae. 
MAT.17.2	Khoerngae, aqyawf maf-euq maeqshi Yeqsur-euq mawrdo parlar-euq mae. Aqyawf-euq myavpyawq nanrma lof-aer yawshaef bya-awr, aqyawf-euq maeqtsoeq khawf pyurdeuqni narguir guir-eu mae. 
MAT.17.3	Morseq hawr-eu Erlirya, aqyawf maf-euq maeqshi dovle-awr, Yeqsur naeq-aer dawq ngaeqcawq luf-eu mae.
MAT.17.4	Khoerngae, Beqtuvluv, Yeqsur-anr aernaeq-eu, “Sanqpaq-or! Aqduimaf heugar jawr-eu arnavni muiq-eu nga. Nawr nuima tsaq nar-aq, nga’maf heugar saeqghawv smq ghawv ghawv ma. Nawq-euq gharduq tiq ghawv, Morseq-euq gharduq tiq ghawv hawr-eu Erlirya-euq gharduq tiq ghawv ghawv ma.”
MAT.17.5	Beqtuvluv, dawq ngaeqluf ngae, yawshaef bya-eu mqdmr tiq tsanq aqyawf maf-anr uvtaeq le-awr, mqdmr-anr nae dawq ngaeqdov lef-eu, “Heughaq-aq, ngar zawr gaq-eu ngaq-euq Zaqyo ma. Ngar, aqyawf-anr nuikhanrshir duidui ma. Nawmaf, aqyawf-euq dawq narhaq geuf-awq.”
MAT.17.6	Zaqlanr deuq dawq khoerdawq-anr yagaq ngae guv duidui-eu mirnae, mirtsa awbyav taq-euq mae. 
MAT.17.7	Khoerngae, Yeqsur lar-awr, aqyawf maf-anr toeqciv-awr aer-eu, “Taqguv, tur-awq.” 
MAT.17.8	Aqyawfmaf, uqduq ghawrleur-awr haw ngae, Yeqsur maqngeur nar-aq, yawqghaqyawq tiqghaq-iq jawr-eu maqmawr-a.
MAT.17.9	Aqyawfmaf, gawqjawq-anr nae zafkale ngae, Yeqsur, aqyawf maf-anr dawq bif-eu, “Tsawrhaq-euq Zaqyo shir-awr maq ghofdaef lar-euq khoer-aq, nawmaf nae ya’mawr-euq jeq tiqghaq-anr-iq taq ja’naeq de-eq.” 
MAT.17.10	Khoerngae, zaqlanr deuq, Yeqsur-anr narhaq-eu, “Tox-aer mar-iq, aqjeq mirnae, zanr maeq-eu deuq, Erlirya jeqhu ya’oe-eu mae laer aer-eu la?”
MAT.17.11	Yeqsur, aqyawf maf-anr heulof-aer aerkhof naeq-euq mae, “Ngeur mae. Erlirya jeqhu oe-awr, yawqjeq navluf-anr lavmuiq khofle taef-a. 
MAT.17.12	Ngar, nawmaf-anr aernaeq nyar, Erlirya oedzeur-euq mae. Aerkhawf, aqcawq, aqyawf-anr maq siqnya-aer, khar janrmawf-eu jeq janrnaeq-euq mae. Khoerlof-aer durni, Tsawrhaq-euq Zaqyo khawf, aqyawf maf-euq aqlaf-euq lafkhoer yadaq taef-a.”
MAT.17.13	Zaqlanr deuq khoerngae hawr-eu taef-aer, Yeqsur-aq, Bartirsaq mrnaeq-eu Yorhaq-euq garkawv ngaeqluf nga laer ghovshaw-euq mae.
MAT.17.14	Yeqsur hawr-eu zaqlanr deuq, tsawrhaq armaf mafma jawr-eu gar ghofkeuvle ngae, tsawrhaq tiq ghaq, Yeqsur jawr-eu gar lar-awr pawqtsuif pawqdmq dmq-awr heulof-aer aer-eu mae, 
MAT.17.15	“Sanqpaq-or! Ngaqli-anr ghawqshaq gaqnaeq laf-awq. Aqyawf mawrbawq coq-awr, shaq duidui luf-eu mae. Aqyawf ghawqmya pov miqdzaq-anr coqpuiv-awr, ghawqmya pov ircuf-anr coqpuf-eu mae. 
MAT.17.16	Ngar, aqyawf-anr nawq-euq zaqlanr deuq jawr-eu gar sheuqlaf-euq khawf, aqyawfmaf, aqyawf-anr maq lavtaqnya nga.”
MAT.17.17	Khoerngae, Yeqsur aer-eu, “Arma-er-e! Nuijan maqanr-aer, nanrpov-aer daef-eu heuzir-euq tsawrhaq deuq-or! Ngar, nawmaf naeq-aer aqmyan keuvni yajawr-awr ya’or-eu la siq? Aqyawf-anr, ngar jawr-eu gar sheuqlaf-awq.”
MAT.17.18	Yeqsur, naef khoermawr-anr daeq ngae, naef khoermawr, aqyawf-anr nae dovle-euq mae. Khoerngae yamq-anr nae nar-aq, aqli khoerghaq taqler-euq mae.
MAT.17.19	Khoernar-aq, zaqlanr deuq yawzaf zaf-aer Yeqsur jawr-eu gar lar-awr narhaq-eu, “Aqjeq mirnae, nga’maf, naef khoermawr-anr maq taedov nya-eu nga?”
MAT.17.20	Khoerngae, Yeqsur, aqyawf maf-anr heulof-aer aernaeq-euq mae: “Nawmaf jan-eu ghaq maqkhav-eu mirnae mae. Ngar, nawmaf-anr aqdirma-aer aernaeq nyar, nawmaf jan-eu jeq ghawqpaf arnuiv huini anr nar-aq, ‘Nawr heugar nae khoerpaw jiv-ir-awq’ laer gawqjawq heujawq-anr aernaeq ngae jiv-ir taef-a. Khoeruqtaf, nawmaf maq janrnya-eu tiqjeq-iq maqjav-ar. 
MAT.17.21	Aerkhawf, naef heujeq-anr-aq, dzardzaq sheuq-awr guiqlanq shar-eu maqngeur nar-aq, maq taedov nya-a.”
MAT.17.22	Aqyawfmaf, Gaqliqlaer mirkhanq-anr uiqler-awr jawrluf ngae, Yeqsur, zaqlanr deuq-anr heulof-aer aernaeq-euq mae, “Tsawrhaq-euq Zaqyo, aqcawq-euq aqlaf-euq lafkhoer ya’anr-ir taef-a. 
MAT.17.23	Aqyawfmaf, aqyawf-anr saef taef-a. Aerkhawf, smq nan keuvlar nar-aq, aqyawf ghofdaeflar taef-a.” Khoerngae, zaqlanr deuq noeqshaq duidui-eu mae.
MAT.17.24	Aqyawfmaf, Gaqbeqneqoq-anr larkeuv ngae, uqduq tanqnymr nymrma-euq gharduq jeq taf-eu tsawrhaq, Beqtuvluv jawr-eu gar lar-awr narhaq-eu, “Nawmaf-euq saqlaq, uqduq tanqnymr nymrma-euq gharduq, jeq maqdov-a lor?”
MAT.17.25	“Dov mae-eq” laer Beqtuvluv aerkhof naeq-awr, aqyawf irkanr-euq lafkhoer urler ngae, Yeqsur, aqyawf-anr jeqhu ngaeqcawq-awr aer-eu, “Sirmoq-or! Nawr aqjox-aer noeq-eu nya? Mirtsaq-euq khoertav-euq sanqpaq deuq, myawq taf-eu maqngeur nar-aq, jeq taf ngae, aqsur ghaq-anr taf-eu la? Yawqha-euq zaqdeuq-anr taf-a lor? Maqngeur nar-aq, aqcawq-anr taf-eu la laq?”
MAT.17.26	Beqtuvluv, “Aqcawq-anr taef-aer jeq taf-eu mae” laer aerkhofnaeq ngae, Yeqsur aer-eu, “Tox-aer ngeur nar-aq, aqyawf-euq zaqdeu-aq, jeq maqdov khawf geufnya nga-eq. 
MAT.17.27	Aerkhawf, khoerlof-aer janr nar-aq, aqyawfmaf sanqtif tif-eu jeq nga. Khoermirnae, nawr, lan-anr ir-awr ngaqjuif juif-ir-awq. Juifmi baebae-euq ngaqshaq khoermawr-anr nyaef-awr, khaqmae ngawqnga ngae, pyur tiq byav anr-eu gar ya’mawr taef-a. Pyur khoerbyav yur-awr, arnyaf-euq gharduq, aqyawf maf-anr jeq dovler-awq.”
MAT.18.1	Khoerngae, zaqlanr deuq, Yeqsur jawr-eu gar lar-awr narhaq-eu, “Mqtav mirkhanq-euq lafkhoer aqsur ghaq huiqdzaeq-eu la?”
MAT.18.2	Khoerngae, Yeqsur, zaq yawnyir tiq ghaq-anr kurlaf-awr, aqyawf maf-euq ghanrcae biyawf-awr nae, 
MAT.18.3	heulof-aer aer-eu mae: “Ngar, nawmaf-anr aqdirma-aer aernaeq nyar, nawmaf nuima par-awr, zaq yawnyir lof-aer maq pyeuflar nar-aq, mqtav mirkhanq-anr tiqjeq ghaenae-iq maqya urler-a. 
MAT.18.4	Khoermirnae, zaq yawnyir heughaq lof-aer nuima nanqyuni taq-eu tsawrhaq-aq, mqtav mirkhanq-euq lafkhoer huiqdzaeq-eu ghaq mae.
MAT.18.5	Ngaq-euq tsawrmyanr-euq uqmov heulof-aer ghae-eu zaq yawnyir tiq ghaq-anr hageuf-eu tsawrhaq-aq, ngaq-anr hageuf-eu mae.
MAT.18.6	“Aqsur ghaq maqkaq, ngaq-anr jan-eu tsawrhaq heudeuq-euq lafkhoer nae yawnyir tiq ghaq-anr bi mrlaeq nar-aq, khoerghaq-euq kawqlanr-anr lolaeq laeqma paftawf-awr, iqmalavshav yawnaf-anr bafpuf-eu-aq, muiqdzaeq taef-a.
MAT.18.7	Aqcawq-anr sanqtif bitifni mr-eu mirtsaqzaq-aq, ghawqshar shaq-aer ya ghaesaef taef-a. Aqcawq-anr sanqtif bitif-eu jeq javlar-eu yawduq baw-eu mae. Aerkhawf, aqcawq-anr sanqtif bitifni mr-eu tsawrhaq-aq, ghawqshar shaq-aer ya ghaesaef taef-a.
MAT.18.8	“Nawq-euq aqlaf tiq laf maqngeur nar-aq, aqkuir tiq kuir nawq-anr bi mrlaeqlar nar-aq, deuvtsaev-awr biqdzae-awq. Nyiq kuir nyiq laf tsof-awr, miv-ir-eu maqbawni dofluf-eu miqdzaq-euq lafkhoer bi bafanr ghae-eu navmaqtser, kuirdanq lafdanq danq-ir-awr, daef-eu jeq-euq lafkhoer ya urler-eu-aq, muiqdzaeq taef-a. 
MAT.18.9	Nawq-euq myavnuiv tiq nuiv nawq-anr bi mrlaeqlar nar-aq, kheufdov-awr biqdzae-awq. Myavnuiv nyiq nuivluf tsof-awr, shiqbuir lanma-euq miqdzaq-euq lafkhoer bi bafanr ghae-eu navmaqtser, myavnuiv tiq nuiv taef-aer tsof-awr, daef-eu jeq-euq lafkhoer ya urler-eu-aq, muiqdzaeq taef-a.
MAT.18.10	“Nawmaf, zaq yawnyir heudeuq-euq lafkhoer tiqghaq-anr-iq yaeqbawq saerlu-aer maqya ghaeni yanr-awq. Ngar, nawmaf-anr aernaeq nyar, aqyawf maf-euq mqtav ghaqkhaer, mq-euq khoertav jawr-awr, aqmyanluf ngaqDa-euq myavpyawq-anr mawrluf-eu mae. 
MAT.18.11	Tsawrhaq-euq Zaqyo-aq, byov-ir-euq tsawrhaq-anr kakhof-eu laer oe-euq mae.
MAT.18.12	“Tsawrhaq tiq ghaq, yawr 100 mawr jawr-eu gar, tiq mawr canbyov-euq nar-aq, aqjox-aer janr nmr-mq laer nawmaf noeq-eu nya? Khoer 99 mawr gawqjawq-anr bi gavyaf-awr, canbyov-euq yawr khoermawr-anr pov-ir-eu maqngeur-a lor? 
MAT.18.13	Ngar, nawmaf-anr aqdirma-aer aernaeq nyar, aqyawf, yawr khoermawr-anr povmawr-euq nar-aq, maq canbyov-euq yawr khoer 99 mawr-anr laqkhaq caer-eu navmaqtser, povmawr khof-euq khoermawr-euq baqda’nae laqkhaq caerdzaeq taef-a. 
MAT.18.14	Khoerlof-aer durni, mq-euq khoertav jawr-eu nawmaf-euq Aqda khawf, zaq yawnyir heudeuq, tiq ghaq taef-aer khawf maqbi cawv-ir mawf-a.
MAT.18.15	“Nawq-euq aqyuif aqnyir, nawq-anr mrlaeq-euq nar-aq, aqyawf jawr-eu gar ir-awr, nawnyaf taef-aer jawr ngae, aqyawf nae mrlaeq-euq jeq toeqmaeq naeq-awq. Aqyawf, nawq-euq dawq narhaq nar-aq, nawr, nawq-euq aqyuif aqnyir-anr zakhof-euq mae. 
MAT.18.16	Aerkhawf, aqyawf, nawq-euq dawq maq narhaq nar-aq, nawq naeq-aer tsawrkaq tiq ghaq nyiq ghaq sheuqcaw ghae-awq. Aqjeq mirnae aernar-aq,
MAT.18.16	laer aertaq-euq mae. 
MAT.18.17	Aqyawf khoerdeuq-euq dawq khawf maq narhaq nar-aq, baqmaf baqmur-anr aernaeq-ir-awq. Baqmaf baqmur-euq dawq khawf maq narhaq nar-aq, aqyawf-anr aqcawq tsawrjeuq tsawrca hawr-eu jeq taf-eu tsawrhaq lof-aer sawx-awq.
MAT.18.18	“Ngar, nawmaf-anr aqdirma-aer aernaeq nyar, mirtsaq-euq khoertav nawmaf nae khar paftawf-euq jeq, mq-euq khoertav khawf paftawf taef-a. Mirtsaq-euq khoertav nawmaf nae khar puirpyaeq-euq jeq, mq-euq khoertav khawf puirpyaeq taef-a.
MAT.18.19	“Ngar, nawmaf-anr aqdirma-aer par aernaeq nyar, mirtsaq-euq khoertav, nawmaf-euq lafkhoer tsawrhaq nyiq ghaq nuima gm-awr, tiqjeqnav shar nar-aq, mq-euq khoertav jawr-eu ngaqDa-aq, aqyawfnyaf shar-eu lof-aer aqdir bi pyeuflar taef-a. 
MAT.18.20	Aqjeq mirnae aernar-aq, aqgeugar maqkaq, tsawrhaq nyiq ghaq smr ghaq, ngaq-euq tsawrmyanr-anr ghoe-awr uiqler nar-aq, ngar khoergar, aqyawf maf-euq ghanrcae jawr ma.”
MAT.18.21	Khoerngae, Beqtuvluv, Yeqsur jawr-eu gar lar-awr narhaq-eu, “Sanqpaq-or! Ngaq-euq aqyuif aqnyir, ngaq-anr mrlaeqlar nar-aq, ngar, aqyawf-euq iqbax armyav pov keuvni ya pyaeqnaeq-eu la? Shif pov keuvni lor?”
MAT.18.22	Yeqsur, aqyawf-anr heulof-aer aerkhof naeq-euq mae, “Shif pov keuvni taef-aer maqngeur-eu, shif shif-aer 70 pov keuvni ya pyaeqnaeq-eu mae. 
MAT.18.23	Aqjeq mirnae aernar-aq, mqtav mirkhanq-aq, sanqpaq tiq ghaq, aqyawf-euq kuirlaf zaqkhav deuq naeq-aer dzirdzov sawx-eu gar dur-eu mae. 
MAT.18.24	Aqyawf sawxdanqbae ngae, pyur 10,000,000 byav dav-eu kuirlaf zaqkhav tiq ghaq, aqcawq, aqyawf jawr-eu gar sheuqlaf-euq mae. 
MAT.18.25	Aqyawf tiqjeq-iq tsoeqkhof naeq-eu maqjav-eu mirnae, aqyawf-euq mawrdo, aqyawf-euq miqsawrzaq, zaqkhav geufni anq-awr, aqyawf kharjav-eu jeq dawqtawvluf khawf anq-awr bi tsoeqlar-awq laer sanqpaq khoerghaq dawq bif-euq mae.
MAT.18.26	Khoerngae, kuirlaf zaqkhav khoerghaq, aqyawf-euq maeqshi awbyav-awr shar-eu, ‘Sanqpaq-or! Ngaq-anr tiqkhaeq or-awr dawq naeqlaf-awq. Ngar dawqtawvluf tsoeqkhofnaeq ma.’ 
MAT.18.27	Kuirlaf zaqkhav khoerghaq-euq yawsanr ghaq, aqyawf-anr ghawqshaq gaq-awr, dzirdzov byaernaeq-awr bighof-ir-euq mae.
MAT.18.28	“Aerkhawf, kuirlaf zaqkhav khoerghaq dov-ir-awr, aqyawf-anr pyur 100 byav dav-eu aqyawf-euq gar mrcawq tiq ghaq-anr pov-ir-euq mae. Aqyawf, aqyawf-euq gar mrcawq khoerghaq-anr gheutaeq-awr, kuqbyanq-anr tsuvtaeq taq-awr nae aer-eu, ‘Nawr, ngaq-anr dav-eu dzirdzov tsoeqkhof laf-awq.’
MAT.18.29	Aqyawf-euq gar mrcawq khoerghaq pawqtsuif pawqdmq dmq-awr shar-eu, ‘Ngaq-anr tiqkhaeq or-awr dawq naeqlaf-awq. Ngar, nawq-anr dawqtawvluf tsoeqkhofnaeq ma.’
MAT.18.30	Aerkhawf, aqyawf maq narhaq-aer, gar mrcawq khoerghaq-anr dzirdzov maq tsoeqtsaev-euq khoerkeuvni, kuv-anr nyaefur taq-awr bijawr-euq mae. 
MAT.18.31	Aqyawf khoerlof-aer janrnaeq-eu gar, gar mrcawq nuideuq ya’mawr-awr noeqshaq duidui-eu mae. Khoernar-aq, garkawv khoer dawqtawvluf yawsanr ghaq-anr tsafnaeq ler-euq mae.
MAT.18.32	Khoermirnae, yawsanr ghaq, aqyawf-anr kur-awr heulof-aer aernaeq-euq mae, ‘Zawr cawv-eu kuirlaf zaqkhav-or! Nawr, ngaq-anr tanqshar-eu mirnae, ngar, nawq-euq dzirdzov dawqtawv luf-anr byaernaeq-euq ma. 
MAT.18.33	Ngar, nawq-anr ghawqshaq gaqnaeq-euq lof-aer, nawr khawf nawq-euq gar mrcawq-anr ghawqshaq gaqnaeq paq-aer ghae-eu maqngeur-a lor?’ 
MAT.18.34	Yawsanr ghaq nuima paer duidui lar-awr, dzirdzov dawqtawvluf maq tsoeqtsaev-euq khoerkeuvni, aqyawf-anr khaeq-awr khav-eu deuq-euq aqlaf-euq lafkhoer a’naeq-euq mae.
MAT.18.35	“Nawmaf yawqghaq navluf khawf, nuima-euq lafkhoer nae yawqha-euq aqyuif aqnyir-anr, mrbanq lavbanq-euq iqbax maq pyaeqnaeq nar-aq, mq-euq khoertav jawr-eu ngaqDa khawf, nawmaf-anr khoerlof-aer janrnaeqlaf taef-a.”
MAT.19.1	Khoerngae, heulof-aer pyeuflar-euq mae. Yeqsur garkawv khoerdeuq maeqghaq-euq nar-aq, Gaqliqlaer mirkhanq-anr nae dov-ir-awr, Yawrdaq lawrbaq-euq nanrma dovkhaeq paw jav-eu Yurdav mirkhanq-anr irkeuv-euq mae. 
MAT.19.2	Tsawrhaq armaf ghawqmya’ni, aqyawf-euq maeqnan cantae-awr, khoergar aqyawf, aqyawf maf-anr lavtaq naeq-euq mae.
MAT.19.3	Khoerngae, Yeqsur-anr tsermr haw-eu laer Paqliqsaer tiqpavnav deuq, aqyawf jawr-eu gar lar-awr narhaq-eu, “Aqjeq-euq garkawv-anr nae maqkaq, miqzaq khof-eu-aq, zanrdawq khofdawq-anr tsaq mae lor?”
MAT.19.4	Khoerngae, Yeqsur, aqyawf maf-anr heulof-aer aerkhof naeq-euq mae:
MAT.19.5	laer boftaq-euq Yaerbof khoerdeuv, nawmaf maq guihaw-aq lor? 
MAT.19.6	Tox-aer mar-iq, aqnyaf dzerzaq-aq, nyiq ghaq maqpar ngeur-aer, tiq ghaq taef mae. Khoermirnae, Miqyaer nae yurgawf-euq gar tsawrhaqzaq maq lavghawq khmq-a.”
MAT.19.7	Paqliqsaer deuq, aqyawf-anr narhaq-eu,
MAT.19.8	Khoerngae, Yeqsur, aqyawf maf-anr heulof-aer aernaeq-euq mae: “Nawmaf nuima ghanr-eu mirnae, Morseq, miqzaq khofnya taef-a laer pyaeqtaq-euq mae. Aerkhawf, ardanqbae ngae-aq, khoerlof-aer maqngeur-a. 
MAT.19.9	Ngar, nawmaf-anr aernaeq nyar, banq-awr khaqmiq sheu-euq maqngeur-eu gar nae yawqha-euq miqzaq-anr khof-awr, yawqghaq yawq-anr sheuq-eu tsawrhaq aqgeu ghaq maqkaq, zaqmiq aqbur khoerghaq-anr banq-awr joe-euq mae.”
MAT.19.10	Khoerngae, zaqlanr deuq, Yeqsur-anr aernaeq-eu, “Miqzaq yozaq-euq yawkaq khoerlof-aer ghae-eu ngeur nar-aq, maq sheuqdanq dzaqni jawr-eu-aq, muiqdzaeq-eu jeq ngar-a.”
MAT.19.11	Khoerngae, Yeqsur heulof-aer aernaeq-euq mae: “Dawq teudawq-aq, yawqghaq navluf hageuf coer-eu maqngeur-a. Miqyaer nae biftaq-euq deuq taef-aer hageuf coer-eu mae. 
MAT.19.12	Aqjeq mirnae aernar-aq, tsawrhaqzaq-aq, daefle ngae nae 
MAT.19.13	Khoernar-aq, Yeqsur nae aqlaf bafdav-awr guiqlanq bi sharnaeq-eu laer aqcawq, zaqdeuq-anr sheuq-awr Yeqsur jawr-eu gar lar ngae, zaqlanr deuq, tsawrhaq khoerdeuq-anr daeqnaeq-euq mae.
MAT.19.14	Khoerngae, Yeqsur aer-eu, “Zaqdeuq-anr taq lavtsoeq, ngar jawr-eu gar bilar-awq. Aqjeq mirnae aernar-aq, mqtav mirkhanq-euq lafkhoer-aq, heulof-aer ghae-eu deuq yajawr-eu mae.”
MAT.19.15	Khoernar-aq, Yeqsur, zaq khoerdeuq-euq khoertav aqlaf bafdav naeq-awr, khoergar nae dov-ir-euq mae.
MAT.19.16	Khoerngae, tsawrhaq tiq ghaq, Yeqsur jawr-eu gar lar-awr narhaq-eu, “Muiq-eu Saqlaq-or! Ngar mqmaq maqbyav yarzir daef-eu jeq za’ni, gar yawmuiq aqgeu jeq ya’mr-eu la?”
MAT.19.17	Khoerngae, Yeqsur, aqyawf-anr heulof-aer aerkhof naeq-euq mae, “Nawr aqjeq mirnae ngaq-anr muiq-eu ghaq laer kur-eu le? Miqyaer maqngeur nar-aq, yawmuiq tiqghaq-iq maqjawr-a. Miqyaer taef-aer muiq-eu mae. Aerkhawf, nawr daef-eu jeq-euq lafkhoer urlermawf nar-aq, zanrdawq khofdawq-anr mrcaw-awq.”
MAT.19.18	Aqyawf narhaq-eu, “Zanrdawq khofdawq aqgeu deuq?” Khoerngae, Yeqsur heulof-aer aernaeq-euq mae,
MAT.19.20	Khoerngae, zaqguq khoerghaq aer-eu, “Ngar yawnyir ngae nae heudeuq dawqtawv luf-anr yawmuiq-aer mrcaw laf-euq ma. Aqjeq parya mr-eu la siq?”
MAT.19.21	Yeqsur, aqyawf-anr aernaeq-eu, “Nawr byan-eu tsawrhaq pyeufmawf nar-aq, ghof-ir-awr, nawr kharjav-eu jeq dawqtawvluf anqdzae-awr nae, shaq-awr zanq-eu deuq-anr birnaeq-ir-awq. Khoerlof-aer janr nar-aq, mq-euq khoertav pyurshuir myawqganq javlar taef-a. Khoernar-aq, ngaq-euq maeqnan cantae lar-awq.”
MAT.19.22	Khoerngae, zaqguq khoerghaq dawq khoerdawq-anr yagaq ngae, noeqshaq duidui-eu lafkhoer candov ghae-euq mae. Aqjeq mirnae aernar-aq, aqyawf myawqganq ghawqmya’ni jav-eu mae.
MAT.19.23	Khoerngae, Yeqsur, aqyawf-euq zaqlanr deuq-anr heulof-aer aernaeq-euq mae, “Ngar, nawmaf-anr aqdirma-aer aernaeq nyar, smrmuiq smrbaw deuq, mqtav mirkhanq-anr urler-eu-aq shaq duidui-eu mae. 
MAT.19.24	Ngar, nawmaf-anr par aernaeq nyar, lawtaw, aqghawf-euq lafnaq-anr urler-eu-aq, smrmuiq smrbaw deuq, Miqyaer uvlanr-eu jeq-euq lafkhoer urler-eu navmaqtser awq-eu mae.”
MAT.19.25	Zaqlanr deuq dawq khoerdawq-anr yagaq ngae, zanq duidui ler-awr aer-eu, “Tox-aer mar-iq, aqsur ghaq kakhof-eu jeq za’nya-eu?”
MAT.19.26	Yeqsur, aqyawf maf-anr haw-awr nae aernaeq-eu, “Heu-aq, tsawrhaqzaq janrnya-eu jeq maqngeur-a. Aerkhawf, Miqyaer-aq, yawqjeq navluf janrnya-eu mae.”
MAT.19.27	Khoerngae, Beqtuvluv, aqyawf-anr narhaq-eu, “Hawsher-eq, nga’maf yawqjeq navluf byaerdzae yaf-awr, nawq-euq maeqnan cantae luf-eu ma. Khoer-euq gharduq, nga’maf aqjeq za-eu la?”
MAT.19.28	Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr aqdirma-aer aernaeq nyar, yawqjeq navluf yawshuif parlar-awr, Tsawrhaq-euq Zaqyo, aqyawf-euq yawshaef khanqsaer huiq-eu nuirmanq-anr nuir ngae, ngaq-euq maeqnan cantae-eu nawmaf khawf, nuirmanq 12 manq-anr nuir-awr, Irsaqleqlav tsawrjeuq 12 jeuq-anr yarkhaq yadar taef-a. 
MAT.19.29	Ngaq-euq tsawrmyanr-euq gharduq, yawqha-euq nymr, maqngeur nar-aq, maernmr, dmrma, aqma aqda, zaqmiq zaqyo, daeyar, heudeuq byaerdzae yaf-euq tsawrhaq yawqghaq navluf, khoermyav maqtser 100 bymr za-eu uqtaf, mqmaq maqbyav yarzir daef-eu jeq za taef-a. 
MAT.19.30	Aerkhawf, aqcawq-euq maeqhu jawr-eu tsawrhaq ghawqmya’ni, aqcawq-euq maeqnan yajawr-ir taef-a. Aqcawq-euq maeqnan jawr-eu tsawrhaq ghawqmya’ni, aqcawq-euq maeqhu yajawr taef-a.
MAT.20.1	“Aqjeq mirnae aernar-aq, mqtav mirkhanq-aq, heulof-aer dur-eu mae, yarsanr aqda tiq ghaq uqshawq yawnaf-aer dov-ir-awr, aqyawf-euq aqgaf yarkmr-euq lafkhoer ghaqmanr manrdzaq-eu tsawrhaq pov-ir-euq mae. 
MAT.20.2	Tiq nan pyur marbyav tiq byav bif ma laer jatsaq-awr, aqyawf maf-anr aqgaf yarkmr-euq lafkhoer gar bimr-ir-euq mae.
MAT.20.3	Uqshawq paw naqliq ghoeq laf teukaq-anr aqyawf pardov-ir ngae, gar mr-eu maqjav-aer laev-anr yawfluf-eu tsawrhaq ya’mawr-euq mae. 
MAT.20.4	‘Nawmaf khawf, aqgaf yarkmr-euq lafkhoer gar mrlar-awq, ngar, nawmaf-anr ghaqgarpoeq hawtsaqnaeq ma’ laer aqyawf maf-anr aernaeq ngae, aqyawfmaf khawf mrler-euq mae. 
MAT.20.5	Nanlov caelar ngae hawr-eu uqciftaw naqliq smr laf teukaq-anr aqyawf pardov-ir-awr, khoerlof-aer par povlaq-ir-euq mae. 
MAT.20.6	Uqciftaw naqliq ngaq laf teukaq-anr aqyawf pardov-ir-awr, tsawrhaq tiqdeuq, laev-anr tiqjeq-iq maqmr-aer sarsuqni yawfluf-eu gar parya mawr-euq mae. Aqyawf narhaq-eu, ‘Nawmaf aqjeq mirnae nan’ga-i tiqjeq-iq maqmr-aer yawfluf-eu le?’
MAT.20.7	Khoerngae, aqyawfmaf aer-eu, ‘Tsawrhaq tiqghaq-iq, nga’maf-anr gar bimr-eu laer maq povle-eu beu.’ Aqyawf, aqyawf maf-anr aernaeq-eu, ‘Tox-aer mar-iq, nawmaf khawf, aqgaf yarkmr-euq lafkhoer gar mrlar-awq, mrpoeq tsaqtsaqni za taef-a.’
MAT.20.8	“Uqcif cifle ngae, aqgaf yarkmr-euq yawsanr ghaq, yar-anr hawpir-eu ghaq-anr kur-awr aernaeq-eu, ‘Gar mrlar-euq deuq-anr kur-awr ghaqgarpoeq bifnaeq-awq. Mrsaq saqle-euq deuq-anr jeqhu bif-awr, mrbae baele-euq deuq-anr bifsaq saq-awq.’
MAT.20.9	Khoerngae, uqciftaw naqliq ngaq laf aerghaq teukaq-anr mrlar-euq deuq lar-awr, tiq ghaq pyur marbyav tiq byav za-euq mae. 
MAT.20.10	Mrbae baelar-euq khoerdeuq-anr keuvlar ngae, aqyawfmaf, aqcawq myavmaqtser za taef-a laer noeq-euq mae. Aerkhawf, yawqghaq navluf tiq ghaq pyur marbyav tiq byav za-euq taef mae. 
MAT.20.11	Aqyawfmaf ghaqgarpoeq zaghaq ngae, yarsanr ghaq-anr dawqghof dovdov-aer aer-eu, 
MAT.20.12	‘Mrsaq saqle-euq khoerdeuq naqliq tiq laf mr-euq taef khawf, nga’maf nan’ga-i mrsaef lef-euq deuq-anr sawxnaeq-eu lof-aer, nawr, aqyawf maf-anr sawxnaeq-eu le laq?’
MAT.20.13	Yarsanr ghaq, aqyawf maf-euq lafkhoer-euq tiq ghaq-anr heulof-aer aernaeq-euq mae, ‘Cawq-or! Ngar, nawq-anr maqtsaq-eu jeq maq janrnaeq-aq. Ngar, nawq-anr pyur marbyav tiq byav bif ma laer jatsaq taq-euq maqngeur-a lor? 
MAT.20.14	Nawq-euq pyur yur-awr ghof-ir-awq. Ngar, nawq-anr bif-eu lof-aer mrsaq saqle-euq khoerdeuq-anr khawf ngar bifmawf-eu lof-aer bif ma. 
MAT.20.15	Ngaq-euq pyur ngar janrmawf-eu lof-aer maqjanr nya-ar lor? Ngar yawmuiq mirnae, nawr myavnav nav-eu le laq?’
MAT.20.16	Khoerlof-aer durni, aqcawq-euq maeqnan jawr-eu tsawrhaq-aq, aqcawq-euq maeqhu yajawr taef-a. Aqcawq-euq maeqhu jawr-eu tsawrhaq-aq, aqcawq-euq maeqnan yajawr-ir taef-a. Aqjeq mirnae aernar-aq, bikur-euq tsawrhaq yawmyaq khawf, tserdov-euq tsawrhaq-aq, yawcuiv mae.”
MAT.20.17	Yeqsur, Yeqlursaqlaeq-anr leluf ngae, aqyawf-euq zaqlanr 12 ghaq-anr sheuqceuv dov-awr can ngae, aqyawf maf-anr heulof-aer aernaeq-euq mae: 
MAT.20.18	“Hawsher-eq, aqduimaf, Yeqlursaqlaeq-anr leluf-eu ma. Tsawrhaq-euq Zaqyo-aq, pirma aqyuif deuq hawr-eu zanr maeq-eu deuq-euq aqlaf-euq lafkhoer ya’anr-ir-awr, aqyawf yashirni aqyawfmaf yarkhaqdar taef-a. 
MAT.20.19	Khoernar-aq, aqcawq tsawrjeuq tsawrca-euq aqlaf-euq lafkhoer a’naeq-awr, aqyawf-anr aqjaf jafnaeq-awr, yanqcav nae juif-awr nae lafyaq-euq khoertav tafsaef taef-a. Aerkhawf, smq nan keuvlar nar-aq, aqyawf ghofdaeflar taef-a.”
MAT.20.20	Khoerngae, Zeqbeqdaer-euq zaqyo-euq aqma hawr-eu aqyawf-euq zaqyo nyiq ghaq, Yeqsur jawr-eu gar lar-awr, aqma ghaq pawqtsuif pawqdmq dmq-awr Yeqsur-anr tiq jeq shar-eu mae.
MAT.20.21	Yeqsur, aqyawf-anr narhaq-eu, “Nawr aqjeq sharmawf-eu le?” Khoerngae, aqma khoerghaq shar-eu, “Nawr uvlanr-eu lafkhoer, ngaqli heu nyiq ghaq-anr nawq-euq armar paw tiq ghaq, arcar paw tiq ghaq binuir law de-eq.”
MAT.20.22	Khoerngae, Yeqsur aer-eu, “Nawmaf aqjeq sharluf-eu le laer maq siqnya-a. Ngar dawr-eu laer ghae-eu khmqmaq, nawnyafnmr dawrnya-awr, ngaq nae hageuf-euq bartirsaq hageufnya ma laq?” Khoerngae, aqnyafnmr aer-eu, “Euq, nga’nyaf dawrnya-awr hageufnya ma.”
MAT.20.23	Yeqsur, aqyawf nyaf-anr aernaeq-eu, “Nawnyaf, ngaq nae dawr-euq khmqmaq, aqdir yadawr-awr, ngaq nae hageuf-euq bartirsaq-anr khawf nawnyaf ya hageuf taef-a. Aerkhawf, ngaq-euq arcar paw hawr-eu armar paw ya’nuirni ngar bifnya-eu maqngeur. Nuirduq khoer-aq, ngaqDa nae aqsur ghaq-euq gharduq laeqhmq taq-euq nar-aq, khoerghaq ya’nuir-eu mae.”
MAT.20.24	Zaqlanr nuideuq tser ghaq, garkawv khoer-anr yagaq ngae, aqnyaf nmr-anr nuima paer duidui-eu mae. 
MAT.20.25	Yeqsur, aqyawf maf-anr kurlaf-awr heulof-aer aernaeq-euq mae, “Aqcawq tsawrjeuq tsawrca-euq sanqpaq deuq-aq, mirkhanqzaq-anr zuivghaq-awr, aqyuif geuf-eu deuq, aqyawf maf-euq khoertav aryaq yawkhav-aer zmq-eu mae laer nawmaf siqnya-eu mae. 
MAT.20.26	Aerkhawf, nawmaf-euq lafkhoer-aq, khoerlof-aer taqbi pyeuf. Nawmaf-euq lafkhoer, huiqmawf manrmawf-eu ghaq-aq, nawmaf-euq kuirlaf zaqkhav yageuf taef-a. 
MAT.20.27	Nawmaf-euq lafkhoer aqyuif geufmawf-eu ghaq-aq, nawmaf-euq zaqkhav yageuf taef-a. 
MAT.20.28	Aqjeq mirnae aernar-aq, Tsawrhaq-euq Zaqyo-aq, aqcawq-anr yawqha-euq kuirlaf bigeuf-eu laer oe-euq maqngeur-eu. Aqcawq-euq kuirlaf geuf-awr, tsawrhaq ghawqmya ni-euq gharduq yawqha-euq daefzir bif-awr kakhof-eu laer oe-euq mae.”
MAT.20.29	Aqyawfmaf, Yeqlirkor-anr nae dov-ir luf ngae, tsawrhaq armaf mafma ghawqmya’ni Yeqsur-euq maeqnan cantae luf-eu mae. 
MAT.20.30	Khoerngae, garma gardzer nuirluf-eu myavbaef nyiq ghaq, Yeqsur irtsaev luf-eu gar yagaq-awr gur-eu, “Daqbir-euq Zaqyo, Sanqpaq-or! Nga’nyaf-anr ghawqshaq gaqnaeq laf-awq.”
MAT.20.31	Tsawrhaq armaf mafma deuq, aqyawf nyaf-anr, ciqcurni jawr-awq laer daeq-euq mae. Aerkhawf, aqyawfnyaf ngaeq-aer aernar-aq ngaeq-aer gur-eu, “Daqbir-euq Zaqyo, Sanqpaq-or! Nga’nyaf-anr ghawqshaq gaqnaeq laf-awq.”
MAT.20.32	Khoerngae, Yeqsur naqler-awr, aqyawf nyaf-anr kurlaf-awr nae narhaq-eu, “Ngaq nae nawnyaf-anr aqjeq bi janrnaeq mawf-eu nya?”
MAT.20.33	Khoerngae aqyawfnyaf aer-eu, “Sanqpaq-or! Nga’nyaf-euq myavnuiv bi mawrnyalar naeqlaf-awq.”
MAT.20.34	Yeqsur ghawqshaq gaq-awr, aqyawf nyaf-euq myavnuiv-anr toeqciv ngae, aqyawf nyaf-euq myavnuiv tiqpov taef-aer mawrnya lar-awr, Yeqsur-euq maeqnan cantae ghae-euq mae.
MAT.21.1	Yeqsur hawr-eu zaqlanr deuq, Yeqlursaqlaeq-euq dawqpae cankeuv laf-awr, Saqloq gawqjawq-anr jav-eu Baerpaqjeq pu-anr larkeuv ngae, Yeqsur, zaqlanr nyiq ghaq-anr khaer-awr aernaeq-eu, 
MAT.21.2	“Nawnyaf maeqhu paw jav-eu pu-anr le-awr, pu-anr le’ur-euq naeq-aer khoergar manqtanqlav tiq mawr paftawf taq-euq gar ya’mawr-awr, dawqpae manq tanqlavzaq tiq mawr khawf jawr-eu gar ya’mawr taef-a. Arcav tseuvpuir-awr ngar jawr-eu gar tsanrlef-awq. 
MAT.21.3	Tsawrhaq tiqghaqnav nawnyaf-anr tiqjeqpaq aerlar nar-aq, nawnyaf, ‘Sanqpaq mawf-eu nya jer’ laer aernaeq-awq. Khoerlof-aer aernaeq nar-aq, khoerghaq, nawnyaf-anr yawkawr-aer tsanr naeqlaf taef-a.”
MAT.21.4	Heudeuq dawqtawvluf pyeuflar-euq-aq, Miqyaer gharduq ngaeqdan-eu tsawrhaq nae aertaq-euq dawq heudawq byanlar-euq mae,
MAT.21.6	Zaqlanr khoer nyiq ghaq, Yeqsur khaer-eu lof-aer le-awr mrler-euq mae. 
MAT.21.7	Aqyawfnyaf, manqtanqlav hawr-eu manq tanqlavzaq tsanrlef-euq mae. Khoernar-aq, aqyawf maf-euq maeqtsoeq laevdav-awr, Yeqsur-anr bidziq-euq mae. 
MAT.21.8	Tsawrhaq ghawqmya’ni yawqha-euq maeqtsoeq garma-anr khawq-eu deuq khawq, daor arpyaq coer-awr, garma-anr khawq-eu deuq khawq-euq mae. 
MAT.21.9	Yeqsur-euq maeqhu maeqnan canluf-eu tsawrhaq armaf mafma deuq gur-eu,
MAT.21.10	Khoernar-aq, Yeqsur, Yeqlursaqlaeq-anr urler ngae, meuq meuqlanni lawfgha lar-awr aer-eu, “Tsawrhaq heughaq aqsur ghaq nga?” 
MAT.21.11	Khoerngae, tsawrhaq armaf mafma deuq aerkhof naeq-eu, “Teughaq-aq, Gaqliqlaer mirkhanq, Naqzaqlaer-anr jawr-eu Miqyaer gharduq ngaeqdan-eu Yeqsur mae.”
MAT.21.12	Khoernar-aq, Yeqsur, uqduq tanqnymr nymrma-euq lafkhoer urler-euq naeq-aer, uqduq tanqnymr nymrma-euq lafkhoer myawq anqluf-awr zeurluf-eu tsawrhaq dawqtawv luf-anr taedov-awr, pyur dawqpar-eu tsawrhaq deuq-euq hawqje hawr-eu, khaqkhoeq anq-eu tsawrhaq deuq-euq nuirbov-anr ngawqdzae-euq mae.
MAT.21.13	Khoerngae, Yeqsur, aqyawf maf-anr aernaeq-eu,
MAT.21.13	laer boftaq-euq khawf, nawmaf, nymr heunymr-anr smrkhoeq tanrjoe-euq jawrduq bi pyeuflar taq-euq nga.”
MAT.21.14	Myavbaef baef-eu tsawrhaq hawr-eu kuircawv cawv-eu tsawrhaq, uqduq tanqnymr nymrma-euq lafkhoer Yeqsur jawr-eu gar lar-awr, Yeqsur, aqyawf maf-anr lavtaq naeq-euq mae. 
MAT.21.15	Pirma aqyuif deuq hawr-eu zanr maeq-eu deuq, Yeqsur nae mr-euq zanqler paq-aer ghae-eu jeq-anr ya’mawr-awr, zaqdeuq khawf uqduq tanqnymr nymrma-euq lafkhoer jawr-awr, “Daqbir-euq Zaqyo-anr hosa’na” laer gurluf-eu gar parya mawr-euq mirnae, nuima paer duidui-eu mae. 
MAT.21.16	Aqyawfmaf, Yeqsur-anr narhaq-eu, “Zaq heudeuq aqjeq laer gurluf-eu nawq-anr gaqlar mir-a lor?” Yeqsur aerkhof naeq-eu, “Gaqlar mir-a-eq.
MAT.21.16	laer boftaq-euq gar nawmaf maq guihaw-aq laq?”
MAT.21.17	Khoernar-aq, aqyawf, aqyawf maf-anr nae ghawq-awr meuq-anr nae dov-ir-euq nar-aq, Beqtaqnir pu-anr yaf-ir-euq mae.
MAT.21.18	Uqshawq paw meuq-anr ghoflerluf ngae, Yeqsur, hawq maeflar-euq mae. 
MAT.21.19	Garma gardzer siqguq arbawr tiq bawr daef-eu gar mawr-awr haw-ir ngae, arsiq maqsiq-aer arpaf taef-aer maer-eu gar ya’mawr-euq mae. Khoerngae, Yeqsur, arbawr khoerbawr-anr, “Iqnan nae nar-aq, nawr arsiq tiqjawr-iq taqpar siqle” laer aernaeq ngae, arbawr khoerbawr tiqpov taef-aer bawrgur gur-ir-euq mae.
MAT.21.20	Zaqlanr deuq ya’mawr ngae, zanq duidui ler-awr aer-eu, “Aqjeq mirnae siqguq arbawr aqyawf ngaejawr nae bawrgur gur-ir-euq nga?”
MAT.21.21	Khoerngae, Yeqsur, aqyawf maf-anr heulof-aer aerkhof naeq-euq mae: “Ngar, nawmaf-anr aqdirma-aer aernaeq nyar, nawmaf jan-awr, nuima povpov lavlav-aer maqghae nar-aq, ngaq nae siqguq arbawr heubawr-anr janrnaeq-euq lof-aer, nawmaf khawf janrnya-eu uqtaf, ‘Nawq-euq jawrduq-anr nae dov-ir-awr, iqmalavshav-anr gapuf-ir-awq’ laer gawqjawq heujawq-anr aernaeq ngae, khoerlof-aer pyeuflar taef-a. 
MAT.21.22	Nawmaf guiqlanqshar ngae, jan-eu nuima anr nar-aq, kharshar-eu dawqtawvluf za taef-a.”
MAT.21.23	Yeqsur, uqduq tanqnymr nymrma-euq lafkhoer urler-awr maeqnaeq tsovnaeqluf ngae, pirma aqyuif deuq hawr-eu mirkhanqzaq-euq khoertav aqyuif aqtsu geufluf-eu deuq, aqyawf jawr-eu gar lar-awr narhaq-eu, “Nawr aryaq aqgeugar nae za-awr heudeuq mrluf-eu le? Aqsur ghaq nae nawq-anr aryaq bifnaeq laf-euq la?”
MAT.21.24	Khoerngae, Yeqsur, aqyawf maf-anr heulof-aer aerkhof naeq-euq mae, “Ngar khawf nawmaf-anr tiq dawq narhaq la, nawmaf, ngaq-anr aerkhof naeqlaf nar-aq, ngar khawf aryaq aqgeugar nae za-awr heudeuq mrluf-eu le laer nawmaf-anr aernaeq ma. 
MAT.21.25	Yorhaq-euq bartirsaq mrnaeq-eu jeq aqgeugar nae oe-euq la? Mq-euq khoertav nae oe-euq la lor? Maqngeur nar-aq, tsawrhaq-anr nae lar-euq la laq?” Khoerngae, aqyawf maf-euq yawkaq jasawx-eu lafkhoer aer-eu, “Aqduimaf, ‘Mq-euq khoertav nae oe-euq mae’ laer aernar-aq, aqyawf, ‘Tox-aer mar-iq, nawmaf, aqyawf-anr aqjeq mirnae maqjan-eu le’ laer aerlar taef-a.
MAT.21.26	Aerkhawf, aqduimaf, ‘Tsawrhaq nae bimr-euq mae’ laer aernar-aq khawf, tsawrhaq armaf mafma deuq-anr guv mir-a nawq. Aqjeq mirnae aernar-aq, tsawrhaq dawqtawvluf, Yorhaq-aq, Miqyaer gharduq ngaeqdan-eu tsawrhaq mae laer sawxtaq-euq mae.”
MAT.21.27	Khoermirnae, aqyawfmaf, Yeqsur-anr aerkhof naeq-eu, “Nga’maf maqsiq.” Yeqsur aer-eu, “Tox-aer mar-iq, ngar khawf aryaq aqgeugar nae za-awr heudeuq mrluf-eu le laer nawmaf-anr maq aernaeq.”
MAT.21.28	Yeqsur heulof-aer par aernaeq-euq mae, “Garkawv heukawv nawmaf aqjox-aer sharnoeq-eu nya? Tsawrhaq tiq ghaq, zaqyo nyiq ghaq jawr-eu mae. Aqyawf, zaqyo aqyuif ghaq jawr-eu gar ir-awr aer-eu, ‘Zaqyo-or! Iqnan aqgaf yarkmr-anr gar mr-ir de-eq.’
MAT.21.29	Khoerngae, zaqyo aqyuif ghaq aer-eu, ‘Ngar maqir.’ Aerkhawf, aqyawf noeqpov lar-awr ir-euq mae.
MAT.21.30	Khoernar-aq, aqyawf, zaqyo aqnyir ghaq jawr-eu gar khawf ir-awr, khoerlof-aer aernaeq-euq mae. Aqyawf aer-eu, ‘Euq, da-or! Ngar ir ma.’ Aerkhawf, aqyawf maqir-aq.
MAT.21.31	Zaqyo khoer nyiq ghaq-anr nae, aqda-euq nuima tsaqni mr-eu aqgeu ghaq nya?” Aqyawfmaf aerkhof-eu, “Aqyuif ghaq mir-a.” Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr aqdirma-aer aernaeq nyar, jeq taf-eu tsawrhaq hawr-eu mawrdo anq-eu tsawrhaq deuq-aq, nawmaf-euq jeqhu nae Miqyaer uvlanr-eu jeq-euq lafkhoer urler luf-eu mae. 
MAT.21.32	Aqjeq mirnae aernar-aq, Yorhaq, nawmaf jawr-eu gar tsaq-awr dawr-eu garma-euq lafkhoer oe-euq khawf, nawmaf, aqyawf-anr maqjan-a. Aerkhawf, jeq taf-eu tsawrhaq hawr-eu mawrdo anq-eu deuq-aq, aqyawf-anr jan-euq mae. Nawmaf khoerdeuq jan-eu gar ya’mawr-euq khawf, iqbax maq noeqpov maq noeqpar-aer aqyawf-anr maqjan-a.”
MAT.21.33	“Yawjeq majeq dawq yawqdawq yawq-anr narhaq sher-eq. Yarsanr aqda tiq ghaq, aqgaf yarkmr tiq kmr mr-awr, yarkmr yawmuiq-aer mrjawq-awr, yarkmr-euq lafkhoer aqgaf dzaruir nawqdovduq janr-awr nae, yarkmr-anr lof-eu nymrgor tiq nymr khawf tsov-euq mae. Khoernar-aq, aqgaf yarkmr-anr mr-eu deuq-anr ngaqnaeq yaf-awr, yawqkhanq yawqmir yawq-anr ghawqmyanrni jawr-ir-euq mae. 
MAT.21.34	Aqgaf arsiq pyav-eu aryamq tsaqlar ngae, aqyawf-euq kuirlaf zaqkhav tiqdeuq-anr aqgaf yarkmr-anr mr-eu deuq jawr-eu gar bile-awr, aqgaf arsiq bi pilaq ler-euq mae.
MAT.21.35	Aqgaf yarkmr-anr mr-eu deuq kuirlaf zaqkhav khoerdeuq-anr nyaef-awr, tiq ghaq-anr diq-awr, tiq ghaq-anr saef-awr, tiq ghaq-anr-aq, khaqlo nae biq-euq mae. 
MAT.21.36	Yawbae pov myavmaqtser yarsanr khoerghaq, kuirlaf zaqkhav deuq-anr parbi le-euq mae. Aqgaf yarkmr-anr mr-eu deuq yawbae pov lof-aer aqyawf maf-anr khawf janrnaeq-euq mae. 
MAT.21.37	Arsaq saqlar ngae, ‘Aqyawfmaf, ngaqli-anr yawzeubaw taef-a’ laer aer-awr, aqyawf-euq zaqyo-anr aqyawfmaf jawr-eu gar bile-euq mae.
MAT.21.38	Aqgaf yarkmr-anr mr-eu deuq, zaqyo khoerghaq-anr ya’mawr ngae, aqyawf maf-euq yawkaq aer-eu, ‘Heughaq-aq, jeqbir of-eu ghaq ngar-a. Dzawq, aqduimaf, aqyawf-anr saef-awr, aqyawf-euq jeqbir yurgeuf kar-eur.’ 
MAT.21.39	Khoernar-aq, aqyawfmaf, aqyawf-anr nyaef-awr, aqgaf yarkmr-euq lafnyir daeqdov ghae-awr saef-euq mae.
MAT.21.40	“Aqgaf yar-euq yawsanr ghaq ghoflar ngae, aqgaf yarkmr-anr mr-eu khoerdeuq-anr aqjox-aer janrnaeq-eu jeq nya?”
MAT.21.41	Aqyawfmaf, Yeqsur-anr aerkhof-eu, “Aqyawf, tsawrcawv khoerdeuq-anr yawkhav-aer janrnaeq taef-a. Khoernar-aq, aqyawf, aryamq tsaq ngae, aqgaf arsiq pyavnaeq-eu aqgaf yarkmr-anr mr-eu tsawrhaq yawqdeuq yawq-anr par ngaqnaeq taef-a.” 
MAT.21.42	Yeqsur, aqyawf maf-anr heulof-aer aernaeq-euq mae, “Yaerbof-euq lafkhoer heulof-aer boftaq-euq gar nawmaf maq guihaw-aq lor?
MAT.21.43	“Khoermirnae, ngar, nawmaf-anr aernaeq nyar, Miqyaer uvlanr-eu jeq nawmaf-euq lafkhoer nae yurdov-awr, Miqyaer uvlanr-eu jeq-euq arsiq siqle-eu tsawrjeuq tsawrca-anr bifnaeq taef-a. 
MAT.21.44	Khaqlo khoersiq-euq khoertav gadav-euq yawqghaq navluf khaef-ir khoev-ir taef-a. Khaqlo khoersiq nae kharbi gadav-euq tsawrhaq-aq, ya’meur yaloer-ir taef-a.”
MAT.21.45	Pirma aqyuif deuq hawr-eu Paqliqsaer deuq, Yeqsur nae aer-euq yawjeq majeq dawq-anr yagaq ngae, aqyawf, aqyawf maf-euq garkawv ngaeqluf-eu nga laer siqnya-euq mae. 
MAT.21.46	Aqyawfmaf, aqyawf-anr nyaefmawf-eu khawf, tsawrhaq armaf mafma-anr guv-eu mae. Aqjeq mirnae aernar-aq, tsawrhaq armaf mafma khoerdeuq, Yeqsur-aq, Miqyaer gharduq ngaeqdan-eu tsawrhaq mae laer sawxtaq-euq mae.
MAT.22.1	Khoerngae, Yeqsur, aqyawf maf-anr aerkhof naeq-eu lafkhoer yawjeq majeq dawq heu ja’naeq-euq mae: 
MAT.22.2	“Mqtav mirkhanq-aq, sanqpaq tiq ghaq, aqyawf-euq zaqyo-euq gharduq oermr bar-eu yawbui laeqhmq-eu gar dur-eu mae. 
MAT.22.3	Aqyawf-euq kuirlaf zaqkhav deuq-anr khaerghae-awr, kurtaq-euq tsawrhaq-anr bi kurlaq-ir-euq mae. Aerkhawf, aqyawfmaf maq larmawf-eu mirnae maqlar-aq.
MAT.22.4	Sanqpaq khoerghaq, kuirlaf zaqkhav nuideuq-anr par khaerghae-awr, ‘Nawmaf, kurtaq-euq khoerdeuq-anr daqyan kur-ir-awq laer aernaeq-euq, “Dzaqbyawr lavdawv ghaq-euq ma. Mawrner hawr-eu jeqzaq yawtsur deuq saef-awr, yawqjeq navluf yawmuiq paq-aer laeqhmqdan taq-euq ma. Oermr bar-eu gar lar-awq.” ’ 
MAT.22.5	Aerkhawf, kurtaq-euq tsawrhaq khoerdeuq maq taqhuiq-aer yawqha-euq garma-anr yawqha ir-euq mae. Tiq ghaq-aq, aqyawf-euq yarngae ir-awr, tiq ghaq-aq, jeqgaf gaf-ir-euq mae. 
MAT.22.6	Nuideuq-aq, kuirlaf zaqkhav khoerdeuq-anr nyaef-awr, yaeqbawq-aer janrnaeq-awr, aqyawf maf-anr saef-euq mae. 
MAT.22.7	Sanqpaq khoerghaq garkawv khoer-anr yagaq ngae, nuima paer duidui lar-awr, guirzaq deuq-anr khaerghae-awr nae, kuirlaf zaqkhav deuq-anr saef-euq tsawrhaq khoerdeuq-anr bisaef-ir-euq mae. Aqyawf maf-euq meuq-anr khawf bi keuqdzae-euq mae.
MAT.22.8	Khoernar-aq, sanqpaq khoerghaq, aqyawf-euq kuirlaf zaqkhav-anr heulof-aer aernaeq-euq mae, ‘Oermr bar-eu yawbui yawmuiq-aer laeqhmq taq-euq ma. Aerkhawf, kurtaq-euq tsawrhaq deuq maqgeux nga. 
MAT.22.9	Khoermirnae, nawmaf dov-ir-awr, garjawq-anr kharpuq khar mawrle-euq tsawrhaq-anr, oermr bar-eu gar lar-awq laer kurlaq-ir-awq.’ 
MAT.22.10	Khoerngae, kuirlaf zaqkhav khoerdeuq garjawq doeni ir-awr, kharpuq khar mawrle-euq tsawrhaq-anr, tsawrmuiq tsawrdoer maqtserni kuruiq laf-awr, oermr barduq-anr daqyan jawqbyan taq-euq mae.
MAT.22.11	“Aerkhawf, Sanqpaq khoerghaq urlar-awr, daqyan deuq-anr hawle ngae, oermr bar-eu gar lar ngae yadm-eu maeqtsoeq maq dmluf-eu tiq ghaq-anr ya’mawr-awr, 
MAT.22.12	aqyawf-anr narhaq-eu, ‘Cawq-or! Oermr bar-eu gar lar ngae yadm-eu maeqtsoeq maqdmni, nawr heugar aqjox-aer lar-euq le?’ Khoerngae, tsawrhaq khoerghaq tiqdawq-iq maq aerkhof nya-aq.
MAT.22.13	Khoerngae, sanqpaq khoerghaq, kuirlaf zaqkhav khoerdeuq-anr aernaeq-eu, ‘Aqyawf-anr kuircuf lafcuf cuf-awr, lafnyir paw zanrtsuini ghae-eu gar bafdzae ghae-awq. Aqyawf khoergar jawr-awr, ngoerngoer-aer seuq yateuf taef-a.’
MAT.22.14	“Aqjeq mirnae aernar-aq, bikur-euq tsawrhaq yawmyaq khawf, tserdov-euq tsawrhaq-aq, yawcuiv mae.”
MAT.22.15	Khoerngae, Paqliqsaer deuq dov-ir-awr, aqjox-aer ghae-awr nae Yeqsur, dawq-euq lanrju-anr bi pafler-eu paq nga laer bawqdzaq-ir-euq mae. 
MAT.22.16	Khoernar-aq, aqyawf maf-euq zaqlanr hawr-eu Heqlor-euq armur-anr ur-eu tsawrhaq deuq-anr, Yeqsur jawr-eu gar khaerghae-awr heulof-aer bi narhaq-euq mae, “Saqlaq-or! Nawr-aq, tsaq-awr dawr-eu tiq ghaq pyeuf-awr, yawtsaq yawdawr dawr-aer Miqyaer-euq garma maeq-eu mae. Aqcawq noeqdoer lar-eu gar khanq maqlanr-aer, myavpyawq huiqnyir khawf maqtser-a laer nga’maf siqnya ma. 
MAT.22.17	Khoermirnae, nawr, nga’maf-anr aernaeq laf-awq, sanqpaq Gaersaq-anr jeq dovnaeq-eu teu, Morseq-euq zanr-anr tsaq mae laq? Nawr aqjox-aer noeq-eu nya?”
MAT.22.18	Yeqsur, aqyawfmaf yawcawv jeq anr-eu gar siqnya-awr heulof-aer aer-eu mae, “Yawmuiq janrgeuf-eu tsawrhaq deuq-or! Aqjeq mirnae ngaq-anr tsermr haw-eu le? 
MAT.22.19	Ngaq-anr jeq dov-eu pyur marbyav tiq byav bihaw naeqlaf sher-eq.” Khoerngae, aqyawfmaf, aqyawf-anr pyur marbyav tiq byav bifnaeq-euq mae. 
MAT.22.20	Khoerngae, Yeqsur, aqyawf maf-anr narhaq-eu, “Heu aqsur ghaq-euq arbar hawr-eu aqsur ghaq-euq tsawrmyanr nga?”
MAT.22.21	Aqyawfmaf aer-eu, “Sanqpaq Gaersaq-euq nga.” Yeqsur aer-eu, “Tox-aer mar-iq, sanqpaq Gaersaq-euq myawq-aq, sanqpaq Gaersaq-anr bif-awr, Miqyaer-euq myawq-aq, Miqyaer-anr bif-awq.”
MAT.22.22	Aqyawfmaf dawq khoerdawq-anr yagaq ngae, zanq duidui ler-awr, Yeqsur-anr ghawq-awr aqyawf jawr-eu gar nae dov-ir-euq mae.
MAT.22.23	Khoerngae nan, tsawrhaq ghofdaef lar-eu maqbaw-a laer aer-eu Saqduqgaer tiqdeuq, Yeqsur jawr-eu gar lar-awr heulof-aer narhaq-eu mae:
MAT.22.24	“Saqlaq-or! Morseq aertaq-euq, 
MAT.22.25	“Dzeurlaf ngae, nga’maf-euq ghanrcae shif maernmr jawr-eu mae. Aqyuif yuifsaq ghaq miqzaq sheuq-awr, zaq maq jawrle-euq minav-aer shir-awr, aqyawf-euq miqzaq, aqyawf-euq aqnyir naeq-aer bi danqdzaq yaf-euq mae. 
MAT.22.26	Aqghanr ghaq khawf, smr ghaq tiqghaq khawf, shif ghaq tiqghaq-anr keuvni, zaqmiq aqbur khoerghaq-anr sheuq-awr, zaq maq jawrle-euq minav-aer shir-euq mae. 
MAT.22.27	Arsaq saqlar ngae, zaqmiq aqbur khoerghaq khawf shir-euq mae. 
MAT.22.28	Tox-aer mar-iq, ghofdaeflar ngae nan, khoer shif maernmr-euq lafkhoer nae, zaqmiq aqbur khoerghaq, aqgeu ghaq-euq miqzaq yageuf-eu la? Aqjeq mirnae aernar-aq, shif maernmrluf aqyawf-anr sheuq-euq mae.”
MAT.22.29	Yeqsur heulof-aer aerkhof naeq-euq mae, “Nawmaf-aq, Yaerbof-anr khawf, Miqyaer-euq baoq-anr khawf maq siqnya-eu mirnae yawlaeq mae. 
MAT.22.30	Ghofdaeflar ngae nan, sheuqdanq dzaq-awr, smrmir ir-eu maqbaw-aer, mq-euq khoertav jawr-eu Miqyaer-euq mqtav ghaqkhaer lof-aer pyeuflar taef-a. 
MAT.22.31	Shir-euq tsawrhaq ghofdaef lar-eu garkawv-anr tafler-awr nae, Miqyaer, nawmaf-anr aertaq-euq dawq-anr maq guihaw-aq lor?
MAT.22.32	laer aqyawf aertaq-euq mae. Miqyaer-aq, shir-euq tsawrhaq-euq Miqyaer maqngeur-a. Daefluf-eu tsawrhaq-euq Miqyaer mae.”
MAT.22.33	Tsawrhaq armaf mafma deuq, Yeqsur maeq-awr tsov-eu gar yagaq ngae zanq duidui ler-euq mae.
MAT.22.34	Saqduqgaer deuq dawq maq ngaeqkhof nya’ni, Yeqsur nae janrnaeq-euq garkawv Paqliqsaer deuq yagaq ngae, aqyawfmaf uiqlar-euq mae. 
MAT.22.35	Aqyawf maf-euq lafkhoer zanrdawq siqzaq tiq ghaq, Yeqsur-anr tsermr haw-eu laer narhaq-eu, 
MAT.22.36	“Saqlaq-or! Zanrdawq-euq lafkhoer nae huiqdzaeq dzaeq-eu zanrdawq khofdawq aqgeu dawq la?”
MAT.22.37	Yeqsur, aqyawf-anr heulof-aer aerkhof naeq-euq mae,
MAT.22.38	Dawq heudawq-aq, huiqdzaeq dzaeq-eu zanrdawq khofdawq yawbae dawq mae. 
MAT.22.39	Nyiq dawq tiqdawq khawf heudawq-anr dur-eu mae,
MAT.22.40	Zanrdawq khofdawq heu nyiq dawq-aq, zanrdawq dawqtawvluf hawr-eu Miqyaer gharduq ngaeqdan-eu tsawrhaq deuq-euq dawq dawqtawv luf-euq dawqpaeq duqpur mae.”
MAT.22.41	Paqliqsaer deuq uiqler-awr jawr ngae, Yeqsur, aqyawf maf-anr narhaq-eu, 
MAT.22.42	“Nawmaf, Kali-euq garkawv, aqjox-aer noeq-eu nya? Aqyawf aqsur ghaq-euq Zaqyo la?” Khoerngae, aqyawfmaf aer-eu, “Daqbir-euq Zaqyo mae.”
MAT.22.43	Yeqsur, aqyawf maf-anr heulof-aer aerkhof naeq-euq mae, “Tox-aer mar-iq, aqjeq mirnae muiq-eu Saflar, Daqbir-anr sheuqghae ngae, Kali-anr ‘Sanqpaq’ laer kur-awr heulof-aer aer-eu la?
MAT.22.45	Daqbir, aqyawf-anr ‘Sanqpaq’ laer kur-eu ngeur nar-aq, aqyawf aqjox-aer Daqbir-euq Zaqyo par pyeufnya-eu la?”
MAT.22.46	Khoerngae, tsawrhaq tiqghaq-iq dawq tiqdawq-iq maq aerkhofnaeq nya-aq. Khoerngae nan-anr nae nar-aq, tsawrhaq tiqghaq-iq, aqyawf-anr dawq tiqdawq-iq maqpar narhaq peuq-eu mae.
MAT.23.1	Khoerngae, Yeqsur, tsawrhaq armaf mafma deuq hawr-eu aqyawf-euq zaqlanr deuq-anr heulof-aer aernaeq-euq mae: 
MAT.23.2	“Zanr maeq-eu deuq hawr-eu Paqliqsaer deuq-aq, Morseq-euq nuirduq-anr nuirluf-eu mae. 
MAT.23.3	Khoermirnae, aqyawfmaf, nawmaf-anr kharkhaer-eu jeq yawmuiq-aer mrcaw-awq. Aerkhawf, aqyawfmaf mr-eu lof-aer taqmr. Aqjeq mirnae aernar-aq, aqyawfmaf ngaeqnya-eu gar nae maq mrnya-a. 
MAT.23.4	Aqyawfmaf maq bafcoer-eu khavbaev yawkan kafdzanq-awr, aqcawq-euq bafpu-anr bafdav naeq-eu mae. Aerkhawf, yawqha-aq, cawba-eu laer lafnoer tiq noer taef-aer khawf maq toeqciv-a.
MAT.23.5	Aqyawfmaf kharmr kharshar-eu jeq aqcawq bimawr-eu laer taef-aer mr-eu mae. Aqyawf maf-euq narkhawr hawr-eu lafdu-anr paftawf-eu, 
MAT.23.6	Yawbuibui ngae, khawrmaer paw nuirmawf-awr, zanrdawq khawqnymr-euq lafkhoer khanqsaer jav-eu nuirduq-anr nuirmawf-eu mae. 
MAT.23.7	Laev-euq lafkhoer, aqcawq, aqyawf maf-anr yawzeu baw-eu lafkhoer dawqcawq bi puqmawf-awr, aqcawq nae aqyawf maf-anr ‘Saqlaq-or! Saqlaq-or’ laer bikur mawf-eu mae.
MAT.23.8	Aerkhawf, aqcawq nae nawmaf-anr ‘Saqlaq’ laer taqbi kur. Aqjeq mirnae aernar-aq, nawmaf-euq saqlaq tiq ghaq taef-aer jawr-awr, nawmaf dawqtawvluf aqyuif aqnyir taef mae. 
MAT.23.9	Mirtsaq-euq khoertav jawr-eu tsawrhaq-anr khawf, aqda laer nawmaf taqkur. Aqjeq mirnae aernar-aq, nawmaf-euq Aqda-aq, tiq ghaq jawr-eu taef mae. Aqyawf-aq, mq-euq khoertav jawr-eu khoerghaq mae. 
MAT.23.10	Nawmaf-anr dawqmaeq dawqtsov tsov-eu ghaq laer taqbi kur. Aqjeq mirnae aernar-aq, nawmaf-anr dawqmaeq dawqtsov tsov-eu-aq, tiq ghaq jawr-eu taef mae. Aqyawf-aq, Kali mae. 
MAT.23.11	Nawmaf-euq lafkhoer huiqdzaeq dzaeq-eu ghaq-aq, nawmaf-euq kuirlaf zaqkhav yageuf taef-a. 
MAT.23.12	Yawqhar yawqha taqhuiq-eu aqsur ghaq maqkaq, taqnyir-eu gar yadaq-awr, yawqhar yawqha taqnyir-eu aqsur ghaq maqkaq, taqhuiq taqmanr-eu jeq za taef-a.
MAT.23.13	“Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, aqcawq-euq maeqshi nawmaf, mqtav mirkhanq-euq larghov piqtaeq-eu mae. Yawqha maq urler-eu uqtaf, urler-eu laer ghae-eu tsawrhaq-anr khawf nawmaf, aqyawf maf-anr maqbi urler-a. 
MAT.23.14	Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf, miqcoeq miqma-euq nymr-anr khaeqdzaq khavdzaq-eu mae. Dirdaq-aer guiqlanq ghawqmyanrni shar-eu mae. Khoermirnae, aqcawq navmaqtser darnaeq-eu gar yadaq taef-a.
MAT.23.15	“Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf, mirtsaq-euq khoertav hawr-eu ircuf-euq khoertav doeni can-awr, tsawrhaq tiq ghaq, nawmaf-euq zanr tawqlarni laejae-awr, tawqlar-euq nar-aq, aqyawf-anr nawmaf navmaqtser nyiq bymr shiqbuir lanma-euq zaq bi pyeuflar-eu mae.
MAT.23.16	“Aqcawq-anr garma sheuqmaeq-eu myavbaef deuq-or! Nawmaf heulof-aer aer-eu tsawrhaq-aq, ghawqshar shaq-aer ya ghaesaef taef-a. ‘Tsawrhaq tiqghaqnav uqduq tanqnymr nymrma-anr ghoe-awr kamq-euq nar-aq, aqyawf nae kamqtaq-euq lof-aer maqmr khawf tiqjeq-iq maqngeur-ar. Aerkhawf, uqduq tanqnymr nymrma-euq
MAT.23.17	Myavbaef baef-eu aqdzawq argan deuq-or! Aqgeu jeq huiqdzaeq-eu la? Shuir huiqdzaeq-eu la lor? Maqngeur nar-aq, shuir-anr bimuiq bi shawrlar-eu uqduq tanqnymr nymrma huiqdzaeq-eu la laq? 
MAT.23.18	Nawmaf paraer-eu, ‘Tsawrhaq tiqghaqnav lawrduq-anr ghoe-awr kamq-euq nar-aq, aqyawf nae kamqtaq-euq lof-aer maqmr khawf tiqjeq-iq maqngeur-ar. Aerkhawf, lawrduq-euq khoertav lawrnaeq-euq jeq-anr ghoe-awr kamq-euq nar-aq, aqyawf nae kamqtaq-euq lof-aer ya’mr-eu mae.’ 
MAT.23.19	Myavbaef baef-eu aqdzawq argan deuq-or! Aqgeu jeq huiqdzaeq-eu la? Lawrnaeq-eu jeq huiqdzaeq-eu la lor? Maqngeur nar-aq, lawrnaeq-eu jeq-anr bimuiq bi shawrlar-eu lawrduq huiqdzaeq-eu la laq? 
MAT.23.20	Khoermirnae, tsawrhaq tiqghaqnav, lawrduq-anr ghoe-awr kamq-euq nar-aq, aqyawf-aq, lawrduq-anr khawf, lawrduq-euq khoertav kharlawr-euq dawqtawv luf-anr khawf ghoe-awr kamq-eu mae. 
MAT.23.21	Tsawrhaq tiqghaqnav, uqduq tanqnymr nymrma-anr ghoe-awr kamq-euq nar-aq, aqyawf-aq, uqduq tanqnymr nymrma-anr hawr-eu uqduq tanqnymr nymrma-euq lafkhoer jawr-eu ghaq-anr ghoe-awr kamq-eu mae. 
MAT.23.22	Tsawrhaq tiqghaqnav, mq-anr ghoe-awr kamq-euq nar-aq, Miqyaer-euq nuirmanq-anr khawf, khoergar nuir-eu ghaq-anr khawf ghoe-awr kamq-eu mae.
MAT.23.23	“Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf-aq, arjirpafdaw, jaqgulumyanq hawr-eu yasawr, heudeuq tserbymr tiqbymr damq-eu mae. Aerkhawf, zanrdawq-euq lafkhoer nae huiqdzaeq-eu jeq pyeuf-eu, dawr-awr tsaq-eu jeq, ghawqshaq gaq-eu jeq hawr-eu jan-eu jeq, heudeuq-anr nawmaf maqmr-a. Nawmaf heudeuq mr paq-aer ghae-eu uqtaf, nuideuq-anr khawf byaerdzae paq-aer maqghae-a. 
MAT.23.24	Garma maeq-eu myavbaef deuq-or! Nawmaf, cargawq-anr dzerdzae-awr, lawtaw-anr-aq, myeufanr-eu mae.
MAT.23.25	“Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf, khmqmaq hawr-eu saerbyaer-euq lafnyir paw yawmuiq-aer jovshawr-eu mae. Aerkhawf, lafkhoer paw-aq, maerjuir juir-eu jeq hawr-eu yawqha-euq nuinoeq nuilov geuf-eu jeq tiqbyanni anr-eu mae. 
MAT.23.26	Myavbaef baef-eu Paqliqsaer deuq-or! Khmqmaq hawr-eu saerbyaer-euq lafnyir paw khawf shawrlarni, lafkhoer paw jeqhu jovshawr-awq.
MAT.23.27	“Yawmuiq janrgeuf-eu zanr maeq-eu deuq hawr-eu Paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf-aq, laefpyur taq-euq lmqbymr-anr dur-eu mae. Lafnyir paw hawmuiq-eu khawf, lafkhoer paw-aq, shir-euq tsawrhaq-euq shaqyoeq shaqlaf hawr-eu jawflafni ghae-eu yawqjeq navluf tiqbyanni anr-eu mae. 
MAT.23.28	Nawmaf khawf, khoerlof-aer dur-eu mae. Lafnyir paw, aqcawq-euq maeqshi tsaq-awr dawr-eu tsawrhaq lof-aer dur-eu gar nae, lafkhoer paw-aq, yawmuiq janrgeuf mawf-eu jeq hawr-eu zanrdawq-anr leur-eu jeq tiqbyanni anr-eu mae.
MAT.23.29	“Yawmuiq janrgeuf-eu zanr maeq-eu deuq hawr-eu paqliqsaer deuq-or! Nawmaf ghawqshar shaq-aer ya ghaesaef taef-a. Aqjeq mirnae aernar-aq, nawmaf, Miqyaer gharduq ngaeqdan-eu tsawrhaq deuq-euq lmqbymr-anr gawqmuiq-awr, tsaq-awr dawr-eu tsawrhaq deuq-euq lmqbymr hawmuiqni lavsav-eu mae. 
MAT.23.30	‘Nga’maf-aq, aqpoeq deuq-euq zir-anr yajawr-euq lawnmr-aq, aqyawfmaf naeq-aer gmler-awr Miqyaer gharduq ngaeqdan-eu tsawrhaq deuq-anr maqsaef’ laer nawmaf aer-eu mae.
MAT.23.31	“Nawmaf khoerlof-aer aer-eu-aq, nawmaf, Miqyaer gharduq ngaeqdan-eu tsawrhaq-anr saef-euq tsawrhaq deuq-euq zaqdeuq ma laer yawqha-anr muir-eu sarkir kamq-eu gar dur-eu mae. 
MAT.23.32	Nawmaf-euq aqpoeq deuq nae mrbanq yaf-euq jeq-anr nawmaf mrsaq mrli li-awq.
MAT.23.33	Arlawr-euq baqmaf-or! Dof khav-eu arlawr-euq zaqdeuq-or! Yarkhaqdar ngae nan, nawmaf shiqbuir lanma yarkhaq dar-eu jeq-anr nae aqjox-aer dzeur-ir nya-eu? 
MAT.23.34	Khoermirnae, Miqyaer gharduq ngaeqdan-eu tsawrhaq deuq, siqzaq ganryo deuq hawr-eu zanr maeq-eu deuq-anr, ngar, nawmaf jawr-eu gar bi’oe ma. Nawmaf tiqpavnav deuq-anr saef-awr, lafyaq-euq khoertav taftaeq taef-a. Tiqpavnav deuq-anr zanrdawq khawqnymr-euq lafkhoer juif-awr, tiqmeuq sair tiqmeuq doeni, nawmaf ir-awr, aqyawf maf-anr khaeqnaeq khavnaeq taef-a. 
MAT.23.35	Khoermirnae, tsaq-awr dawr-eu Aqbeqlav-euq shiq-anr nae, muiqdui shawr duidui-eu lawvkaq hawr-eu lawrduq-euq yawkaq-anr, nawmaf nae saef-euq Beqleqgir-euq zaqyo Zeqkaqlir-euq shiq-anr keuvni, mirtsaq-euq khoertav khar yoerle-euq tsaq-awr dawr-eu tsawrhaq-euq shiq dawqtawvluf, nawmaf-euq khoertav keuvle taef-a. 
MAT.23.36	Ngar, nawmaf-anr aqdirma-aer aernaeq nyar, heudeuq dawqtawvluf heuzir-euq khoertav keuvle taef-a.
MAT.23.37	“Yeqlursaqlaeq-or! Or, Yeqlursaqlaeq, nawr, Miqyaer gharduq ngaeqdan-eu tsawrhaq deuq-anr saef-awr, nawr jawr-eu gar bi’oe-euq deuq-anr khawf khaqlo nae biqsaef-eu mae. Yaciv ya’ma, yazaq deuq-anr danrkhawv khawvuiq-eu lof-aer, ngar, nawq-euq zaqdeuq-anr armyav pov khawvuiq mawf-eu khawf, nawmaf maqbi khawvuiq naeqlaf-eu beu. 
MAT.23.38	Hawtaq de-eq, nawmaf-euq nymr-aq, yabi byaerdzae-awr, nymrtsoeq tsoeq-ir taef-a. 
MAT.23.39	Ngar, nawmaf-anr aernaeq nyar,
MAT.23.39	laer nawmaf maqaer-eu khoerkeuvni, aqkar nar-aq, nawmaf, ngaq-anr maqpar ya’mawr-ar.”
MAT.24.1	Yeqsur, uqduq tanqnymr nymrma-anr nae dovle-awr canluf ngae, aqyawf-euq zaqlanr deuq lar-awr, uqduq tanqnymr nymrma tsovmuiq taq-euq gar aqyawf-anr toeqmaeq-euq mae. 
MAT.24.2	Yeqsur, aqyawf maf-anr aernaeq-eu, “Nawmaf heudeuq dawqtawv luf-anr mawrluf-eu ngar-a. Ngar, nawmaf-anr aqdirma-aer aernaeq nyar, khaqlo tiqsiq-euq khoertav tiqsiq jav-eu heudeuq dawqtawvluf, tiq siq taef-aer khawf maqbi dzaeqlarni yabi daepyav dzaejir taef-a.”
MAT.24.3	Yeqsur, Saqloq gawqjawq-anr nuirluf ngae, zaqlanr deuq taef-aer ciqcurni aqyawf jawr-eu gar lar-awr Yeqsur-anr narhaq-eu, “Heudeuq aqmyan pyeuflar-eu la? Nawr zafka le-eu hawr-eu mirtsaq heu arsaqsaq ngae pyeuflar-eu deuq, bisiq bimawr-eu jeq aqjeq jav-eu la laer nga’maf-anr ja’maeq naeqlaf-awq.”
MAT.24.4	Khoerngae, Yeqsur, aqyawf maf-anr heulof-aer aerkhof naeq-euq mae: “Nawmaf, aqcawq nae maqbi sheuqbanq ghaeni yanr-awq. 
MAT.24.5	Aqjeq mirnae aernar-aq, tsawrhaq ghawqmya’ni, ngaq-euq tsawrmyanr-euq lafkhoer oe-awr, ‘Ngar-aq, Kali ma’ laer aeraer-aer, tsawrhaq ghawqmya ni-anr sheuqbanqghae taef-a. 
MAT.24.6	Guirdeuv deuvluf-eu gar hawr-eu guirdeuv deuv-eu laer ghaeluf-eu gar nawmaf yagaq taef-a. Aerkhawf, taq tsawqguv-ir. Aqjeq mirnae aernar-aq, khoerdeuq dawqtawvluf maq pyeuflar-aer maq ghaenya-a. Aerkhawf, arsaq saq-eu maqngeur-a siq. 
MAT.24.7	Tsawrjeuq tiqjeuq tirjeuq, mirkhanq tiqkhanq tirkhanq deuvcaecae taef-a. Ghawqmya gar maef-awr shuf-eu jeq, zawr ghae-eu nargawr hawr-eu mirluv luvlar taef-a. 
MAT.24.8	Heudeuq dawqtawvluf shaqdui zanq duidui-eu ardanq bae-eu taef-a siq.
MAT.24.9	“Khoerngae, aqyawfmaf, nawmaf-anr khaeq-awr khav-eu jeq-euq lafkhoer a’naeq-awr nawmaf-anr saef taef-a. Ngaq-euq tsawrmyanr baqda’nae, mirkhanq-euq tsawrjeuq dawqtawvluf nawmaf-anr byae taef-a. 
MAT.24.10	Khoerngae, tsawrhaq ghawqmya’ni, ngaq-anr sanqtif tif-awr byaerdzae taef-a. Aqyawfmaf tiqghaq tirghaq anqdzaq-awr, tiqghaq tirghaq byae taef-a. 
MAT.24.11	Khoeruqtaf, Miqyaer gharduq ngaeqdan-eu jaqmyawf deuq ghawqmya’ni dovle-awr, tsawrhaq ghawqmya ni-anr sheuqbanqghae taef-a. 
MAT.24.12	Zanrdawq-anr leur-eu jeq myaqlar-eu mirnae, tsawrhaq ghawqmya ghaq-euq gaq-eu jeq, ngaeq-aer nar-aq ngaeq-aer cof-ir byov-ir taef-a. 
MAT.24.13	Aerkhawf, arsaqsaq ngae keuvni zif-eu tsawrhaq-aq, yabuq-ir taef-a. 
MAT.24.14	Miqyaer uvlanr-eu guiqlanqdawq heu, mirtsaq tanqkhawr doeni dawqmaeq ya’maeq-ir-awr, mirkhanq-euq tsawrjeuq dawqtawv luf-anr sarkir ya kamqnaeq-ir taef-a. Khoernar-aq, arsaq saq-eu aryamq keuvle taef-a.
MAT.24.15	“Miqyaer gharduq ngaeqdan-eu Daqyeqlar nae aertaq-euq lof-aer, nawmaf, ‘Ardzaeq-aer jawf-awr lavcawvbyov jirnya-eu jeq’ yawshawr jawrduq-anr katur taq-euq gar ya’mawr ngae,” (Yaerbof heu-anr gui-eu tsawrhaq ghovshaw luf-ur).
MAT.24.16	“Yurdav mirkhanq-anr jawr-eu tsawrhaq deuq, danrtav caevdav ler-awq. 
MAT.24.17	Nymrmq-anr dav-eu tsawrhaq zafkale ngae, irkanr-euq lafkhoer myawq taq yurlaqler. 
MAT.24.18	Daeyar-anr jawr-eu tsawrhaq ghofler-awr yawqha-euq maeqtsoeq taq yurlaqler. 
MAT.24.19	Khoerngae yamq-anr aqnyir piluf-eu deuq hawr-eu aqcoer dawr-eu zaqnanq-euq aqma deuq, ghawqshar shaq-aer ya ghaesaef taef-a. 
MAT.24.20	Nawmaf yacaev-eu arnan aryamq khoer, tsanqgav yamq hawr-eu landaw jawrnan-anr maqya tsaqlarni guiqlanq shar-awq. 
MAT.24.21	Aqjeq mirnae aernar-aq, mirtsaq bae ngae nan-anr nae iqnan keuvni maq pyeuflar haw-euq uqtaf, aqkar khawf maq pyeuflar-eu shaqdui zanq duidui-eu jeq khoerngae keuvle taef-a. 
MAT.24.22	Arnan aryamq khoer maq lavnymr nar-aq, tsawrhaq tiqghaq-iq maqbuq-ir nya-ar. Aerkhawf, tserdov taq-euq tsawrhaq deuq-euq gharduq sharnoeq-awr, arnan aryamq khoer lavnymr taef-a.
MAT.24.23	“Khoerngae, tsawrhaq tiqghaqnav, nawmaf-anr, ‘Hawlar-awq, Kali heugar jawr nga.’ ‘Kali khoergar jawr mae’ laer aernaeq laf-eu khawf, nawmaf taqjan. 
MAT.24.24	Aqjeq mirnae aernar-aq, Kali jaqmyawf deuq hawr-eu Miqyaer gharduq ngaeqdan-eu jaqmyawf deuq dovle-awr, ghaenya nar-aq, Miqyaer nae tserdov taq-euq tsawrhaq deuq-anr sheuqbanq ghaeni, huiq duidui-eu bisiq bimawr-eu jeq hawr-eu zanq duidui ler paq-aer ghae-eu jeq, aqyawfmaf janrmaeq taef-a. 
MAT.24.25	Hawsher-eq, maq pyeuflar-euq minav-aer ngar, nawmaf-anr aernaeq-eu ma.
MAT.24.26	Aqyawfmaf, nawmaf-anr, ‘Haw-ir-awq, Kali bawrtsanq-anr jawr mae’ laer aerlar-eu khawf, nawmaf taqhaw-ir. ‘Hawlar-awq, Kali, nymr-euq lafkhoer jav-eu kuvlawv-euq lafkhoer jawr mae’ laer aerlar-eu khawf, nawmaf taqjan. 
MAT.24.27	Aqjeq mirnae aernar-aq, nanrma dovkhaeq paw mqmyawf myawf-eu, nanrma gakhaeq paw byakeuv-ir-eu lof-aer, Tsawrhaq-euq Zaqyo zafkale ngae khawf khoerlof-aer dur taef-a. 
MAT.24.28	Shirtaq-euq mawrdo aqgar ga nar-aq, jeqshir khaqdzer khawf khoergar uiqler taef-a.
MAT.24.30	Khoerngae, Tsawrhaq-euq Zaqyo-euq bisiq bimawr-eu jeq mq-anr ya’mawr taef-a. Mirtsaq-euq khoertav-euq tsawrjeuq tsawrca dawqtawvluf tsawrngoerngoer taef-a. Tsawrhaq-euq Zaqyo, baoq hawr-eu huiq duidui-eu yawshaef khanqsaer-euq lafkhoer, mq-euq khoertav-euq mqdmr-anr dziq-awr nae zafka le-eu gar aqyawfmaf ya’mawr taef-a. 
MAT.24.31	Khoerngae, darhae yawkhav-aer baw-awr, aqyawf, mqtav ghaqkhaer deuq-anr khaerghae-awr nae, mirma oeqcoer oeqbawq-anr luf, mq heudzer-anr nae khoerdzer-anr dovni, aqyawf nae tserdov taq-euq tsawrhaq deuq-anr bi kuruiqlaf taef-a.
MAT.24.32	“Nawmaf, siqguq arbawr-anr haw-awr dzawgeuf-awq. Arbawr khoer, lafmyav-anr bawnmq nmqlar-awr, pafcoev coevlar-euq nar-aq, jawrla yamq dovle shaw-iq ngar-a laer nawmaf siqnya-eu mae. 
MAT.24.33	Khoerlof-aer durni, garkawv heudeuq dawqtawvluf pyeuflar luf-eu gar nawmaf ya’mawr ngae, aryamq khoeryamq paele luf-awr, ghovkhaeq-anr oekeuv-euq ngar-a laer siqnya-awq. 
MAT.24.34	Ngar, nawmaf-anr aqdirma-aer aernaeq nyar, khoerdeuq dawqtawvluf heuzir maqjir-euq minav-aer maq pyeuflar-aer maqdzeur-ir nya-ar. 
MAT.24.35	Mqmir byov-ir taef-a. Aerkhawf, ngaq-euq dawq tiqjawr-iq maqbyov-ir-ar.
MAT.24.36	“Tiqghaq-iq arnan hawr-eu aryamq khoer-anr maq siqnya-a. Mq-euq khoertav jawr-eu mqtav ghaqkhaer deuq khawf maq siqnya-a. NgaqDa taef-aer siqnya-eu mae. 
MAT.24.37	Noraq-euq arnan-anr aqjox-aer pyeufyaf-euq ngeur nar-aq, Tsawrhaq-euq Zaqyo zafkale ngae khawf, khoerlof-aer pyeuflar taef-a. 
MAT.24.38	Noraq, lawq lawqma-euq lafkhoer urler ngae nan keuvni, ircuf maq danqpymq le-euq siq khoer, tsawrhaqzaq dzaqluf dawrluf-eu uqtaf, miqzaq sheuq, smrmir irluf-eu mae. 
MAT.24.39	Maqnoeq maqdur-aer jawr ngae, ircuf danqlar-awr, aqyawfmaf dawqtawv luf-anr gheupuf saefjir-euq mae. Tsawrhaq-euq Zaqyo zafkale ngae khawf, khoerlof-aer dur taef-a. 
MAT.24.40	Khoerngae, tsawrhaq nyiq ghaq, daeyar-anr jawrluf-eu gar, tiq ghaq-anr sheuqghae-awr, tiq ghaq-anr bi jawryaf taef-a. 
MAT.24.41	Zaqmiq aqbur nyiq ghaq caermeu laeqlaeq-aer jawrluf-eu gar, tiq ghaq-anr sheuqghae-awr, tiq ghaq-anr bi jawryaf taef-a.
MAT.24.42	“Nawmaf-euq Sanqpaq Miqyaer aqgeu ngae nan oekeuv-eu la laer nawmaf maq siqnya-eu mirnae, yawbeur beur-aer jawr-awq. 
MAT.24.43	Aerkhawf, nawmaf heu-anr siqnya-awq. Nymrsanr ghaq, smrkhoeq khoeqlar-eu aryamq-anr siqnya lawnmr-aq, smrkhoeq khoerghaq, aqyawf-euq irkanr maqbi urlar-aer aqyawf-euq nymr maqbi daepyavni lofpir taef-a. 
MAT.24.44	Khoermirnae, nawmaf khawf yawmuiq-aer laeqhmqdan taq-awq. Aqjeq mirnae aernar-aq, nawmaf maqnoeq maqdur-aer jawr ngae, Tsawrhaq-euq Zaqyo zafkale taef-a.
MAT.24.45	“Sarjax zif-awr tsawrganr anr-eu kuirlaf zaqkhav aqgeu ghaq la? Yawsanr ghaq nae nymrkhanq-euq zaqdeuq-anr aryamq tsaq ngae, bidzaq bidawr-awr bi hawlanr-eu gharduq, khaertaq-euq kuirlaf zaqkhav khoerghaq mae. 
MAT.24.46	Aqyawf-euq yawsanr ghaq ghofle ngae, khoerlof-aer mrluf-eu kuirlaf zaqkhav ghaq-anr ya’mawr nar-aq, kuirlaf zaqkhav khoerghaq guiqlanqhuiq taef-a. 
MAT.24.47	Ngar, nawmaf-anr aqdirma-aer aernaeq nyar, nymrsanr ghaq, kuirlaf zaqkhav khoerghaq-anr myawqganq dawqtawv luf-anr hawlanr-eu ghaq bigeuf taef-a. 
MAT.24.48	Aerkhawf, kuirlaf zaqkhav yawdoer nar-aq, ‘Ngaq-euq yawsanr ghaq yawkawr-aer maq ghofle-ar’ laer, nuima-euq lafkhoer noeqnoeq-aer, 
MAT.24.49	danqbae-awr, kuirlaf zaqkhav nuideuq-anr diq-eu uqtaf, jirbaq dawryaef-eu tsawrhaq naeq-aer dzaqluf dawrluf nar-aq, 
MAT.24.50	kuirlaf zaqkhav khoerghaq, yawsanr ghaq-anr maqlofni jawr ngae nan, maq noeqkeuv-euq aryamq-euq lafkhoer, aqyawf-euq yawsanr ghaq ghofkeuvle taef-a. 
MAT.24.51	Khoernar-aq, aqyawf-anr nyiq tsaev coertsaev-awr, yawmuiq janrgeuf-eu tsawrhaq-anr lof-aer shaqbymr bi’of taef-a. Aqyawf khoergar jawr-awr noeqshaq duidui-eu lafkhoer ngoerngoer-aer seuq yateuf taef-a.
MAT.25.1	“Khoermirnae, mqtav mirkhanq-aq heulof-aer dur taef-a. Yawqha-euq tsirkhmq ciq-awr, yoshuif-anr halaq ler-eu miqdaf dafshawr tser ghaq-anr dur taef-a. 
MAT.25.2	Aqyawf maf-aq, yawlaf ngaq ghaq hawr-eu yawganr ngaq ghaq mae. 
MAT.25.3	Yawlaf deuq-aq, tsirkhmq ciqghae-euq khawf, tsir maq ciqghae-aq. 
MAT.25.4	Aerkhawf, yawganr deuq-aq, tsirkhmq ciq-awr, tsir danq-eu martsaf khawf ciqghae-euq mae. 
MAT.25.5	Yoshuif oemya-euq mirnae, aqyawfmaf dawqtawvluf yufyoer ngeurlar-awr yufkhav-euq mae.
MAT.25.6	“Saerghanr caelar ngae, aqcawq gur-eu, ‘Yoshuif oekeuv-euq ngar-a, nawmaf, aqyawf-anr halaq lar-awq!’
MAT.25.7	Khoerngae, miqdaf dafshawr khoerdeuq dawqtawvluf turlar-awr, yawqha-euq tsirkhmq yawqha lavnyaev-euq mae. 
MAT.25.8	Khoerngae, yawlaf deuq, yawganr deuq-anr shar-eu, ‘Nga’maf-euq tsirkhmq miv-ir shaw-iq-eu mirnae, nga’maf-anr tsir uicuiv bifnaeq laf-awq.’
MAT.25.9	Khoerngae, yawganr deuq aerkhof naeq-eu, ‘Nga’maf-euq gharduq maqngeur nar-aq, nawmaf-euq gharduq maq lofler-eu paq. Nawmaf tsir anq-eu tsawrhaq jawr-eu gar ir-awr yawqha-euq gharduq zeurlaq-ir-awq.’
MAT.25.10	Aqyawfmaf zeur-ir luf ngae, yoshuif oekeuv-euq mae. Laeqhmqdan taq-euq khoerdeuq-aq, aqyawf naeq-aer oermr bar-eu yawbui-anr urler-euq mae. Khoernar-aq, larghov piqtaeq-euq mae.
MAT.25.11	“Khoerngae, miqdaf dafshawr khoerdeuq ghofkeuv lar-awr, ‘Sanqpaq-or! Sanqpaq-or! Nga’maf-anr larghov pannaeqlaf sher-eq’ laer gur-eu mae.
MAT.25.12	Aerkhawf, aqyawf aerkhof naeq-eu, ‘Ngar, nawmaf-anr aqdirma-aer aernaeq nyar, ngar, nawmaf-anr maq siqnya nya.’
MAT.25.13	“Nawmaf, Tsawrhaq-euq Zaqyo zafka le-eu arnan aryamq khoer-anr maq siqnya-eu mirnae, yawbeur beur-aer jawr-awq.
MAT.25.14	“Mqtav mirkhanq-aq heulof-aer dur-eu mae. Tsawrhaq tiq ghaq garmanr kaq-eu gar dov-ir-eu laer ghae ngae, aqyawf-euq kuirlaf zaqkhav deuq-anr kur-awr, aqyawf-euq myawqganq deuq aqyawf maf-anr biftaq yaf-euq mae. 
MAT.25.15	Aqyawf, aqyawfmaf mrnya-eu gar haw-awr, tiq ghaq-anr-aq, pyur 5,000 byav, tiq ghaq-anr-aq 2,000 byav, tiq ghaq-anr-aq 1,000 byav laer bifnaeq yaf-awr, tiqpov taef-aer garmanr kaq-eu gar ir-euq mae. 
MAT.25.16	Pyur 5,000 byav za-euq khoerghaq, dov-ir-awr jeqgaf gaf-ir-awr 5,000 byav gafjeuq-euq mae. 
MAT.25.17	Khoerlof-aer durni, pyur 2,000 byav za-euq khoerghaq khawf 2,000 byav gafjeuq-euq mae. 
MAT.25.18	Aerkhawf, pyur 1,000 byav za-euq ghaq-aq, aqyawf-euq yawsanr ghaq nae bifnaeq-euq pyur khoer yur-awr, mirtsaq-anr duqpanqzaf taq-euq mae.
MAT.25.19	“Ghawqmyanrni dzeur-ir-euq nar-aq, kuirlaf zaqkhav khoerdeuq-euq yawsanr ghaq ghoflar-awr, aqyawfmaf naeq-aer pyur nanqmyaq sawx-euq mae. 
MAT.25.20	Pyur 5,000 byav za-euq khoerghaq, jirjeuq 5,000 byav khawf yurlaf-awr aer-eu, ‘Sanqpaq-or! Nawr, ngaq-anr pyur 5,000 byav biftaq yaf-euq mae. Hawsher-eq, ngar 5,000 byav gafjeuq-euq ma.’
MAT.25.21	Yawsanr ghaq, aqyawf-anr aernaeq-eu, ‘Yawmuiq ngar-a, muiq-awr sarjax zif-eu kuirlaf zaqkhav-or! Nawr yawnyir yawcuiv jeq-anr sarjax zif-eu mirnae, ngar, nawq-anr ghawqmya jeq-anr hawlanr-eu ghaq bigeuf ma. Nawq-euq yawsanr-euq laqkhaq caer-eu jeq-euq lafkhoer urlar-awq.’
MAT.25.22	Pyur 2,000 byav za-euq khoerghaq khawf lar-awr aer-eu, ‘Sanqpaq-or! Nawr, ngaq-anr pyur 2,000 byav biftaq yaf-euq mae. Hawsher-eq, ngar 2,000 byav gafjeuq-euq ma.’
MAT.25.23	Yawsanr ghaq, aqyawf-anr aernaeq-eu, ‘Yawmuiq ngar-a, muiq-awr sarjax zif-eu kuirlaf zaqkhav-or! Nawr yawnyir yawcuiv jeq-anr sarjax zif-eu mirnae, ngar, nawq-anr ghawqmya jeq-anr hawlanr-eu ghaq bigeuf ma. Nawq-euq yawsanr-euq laqkhaq caer-eu jeq-euq lafkhoer urlar-awq.’
MAT.25.24	“Pyur 1,000 byav za-euq khoerghaq khawf lar-awr heulof-aer aer-eu mae, ‘Sanqpaq-or! Nawr-aq, nuima yawghanr mae laer ngar siqnya ma. Nawr, nawq nae maqka-euq gar yaeqdzaq-awr, nawq nae maqsaeq-euq gar tawvuiq-eu mae. 
MAT.25.25	Ngar guv-eu mirnae, nawq-euq pyur, mirtsaq-anr duqpanqzaf taq-awr bijav-euq ma. Haeq, heu-aq, nawq-euq pyur khoer mae.’
MAT.25.26	“Khoerngae, Yawsanr ghaq, aqyawf-anr heulof-aer aerkhof naeq-euq mae, ‘Zawr cawv-awr yawdoer doer-eu kuirlaf zaqkhav-or! Ngaq nae maqka-euq gar, ngar yaeqdzaq-awr, ngaq nae maqsaeq-euq gar, ngar tawvuiq-eu mae laer, nawr siqnya-eu jeq mar-iq, 
MAT.25.27	ngaq-euq pyur teu yur-awr, pyur parnaeq-eu deuq jawr-eu gar yurtaq-ir lawnmr-aq ghaq-eu ngar-a. Khoerlof-aer janr-euq lawnmr-aq, ngar ghoflar ngae, ngaq-euq pyur jeqma hawr-eu jirjeuq khawf zakhof taef-a.
MAT.25.28	Aqyawf-euq pyur teu yurkhof-awr, 10,000 byav jav-eu ghaq-anr bifnaeq-awq. 
MAT.25.29	Aqjeq mirnae aernar-aq, kharjav-eu tsawrhaq-anr par biflanq naeq-awr, aqyawfmaf javkuflar taef-a. Maqjav-eu tsawrhaq-anr-aq, aqyawf kharjav-eu jeq khawf yabi yurdovjir taef-a. 
MAT.25.30	Gardanr maqtsoeq-eu kuirlaf zaqkhav teughaq-anr lafnyir paw zanrtsuini ghae-eu gar gheudzae-ir-awq. Aqyawf khoergar jawr-awr, noeqshaq duidui-eu lafkhoer ngoerngoer-aer seuq yateuf taef-a.’
MAT.25.31	“Tsawrhaq-euq Zaqyo, aqyawf-euq yawshaef khanqsaer-euq lafkhoer, shawr-eu mqtav ghaqkhaer dawqtawvluf naeq-aer zafkale ngae, aqyawf, aqyawf-euq yawshaef khanqsaer jav-eu nuirmanq-anr nuir taef-a. 
MAT.25.32	Mirkhanq-euq tsawrjeuq dawqtawvluf, aqyawf-euq maeqshi uiqlar taef-a. Yawr bo-eu ghaq, cifmyaef-euq lafkhoer nae yawrdeuq-anr tserpav dov-eu lof-aer, aqyawf, tsawrhaq khoerdeuq-anr tserpav taef-a. 
MAT.25.33	Yawrdeuq-anr-aq, aqyawf-euq armar paw bijawr taef-a. Aerkhawf, cifmyaef deuq-anr-aq, arcar paw bijawr taef-a.
MAT.25.34	Khoernar-aq, Sanqpaq, armar paw jawr-eu deuq-anr heulof-aer aernaeq taef-a: ‘NgaqDa-euq guiqlanq za-euq tsawrhaq deuq-or! Lar-awq. Mqbae mirbae bae ngae nae, nawmaf-anr of-eu jeqbir pyeuf-eu mirkhanq-anr jawrlar-awq. 
MAT.25.35	Aqjeq mirnae aernar-aq, ngar hawq maef ngae, nawmaf, ngaq-anr bidzaq naeqlaf-awr, ngar ircuf maef ngae, nawmaf, ngaq-anr bidawr naeqlaf-euq uqtaf, ngar maqsiq maqsux-eu tsawrhaq pyeuf ngae, nawmaf, ngaq-anr hageuf naeqlaf-euq mae. 
MAT.25.36	Ngar nermyawvni jawr ngae, nawmaf, ngaq-anr bidm naeqlaf-awr, ngar nar ngae, nawmaf, ngaq-anr bosav naeqlaf-euq uqtaf, ngar kuv-anr urluf ngae, nawmaf, ngaq-anr hawle-euq mae.’
MAT.25.37	“Khoerngae, tsaq-awr dawr-eu tsawrhaq deuq heulof-aer aerkhofnaeq taef-a: ‘Sanqpaq-or! Nawr hawq maef ngae, nga’maf mawr-awr, nawq-anr aqmyan bidzaq-euq la? Nawr ircuf maef ngae, nawq-anr aqmyan bidawr-euq la? 
MAT.25.38	Nawr maqsiq maqsux-eu tsawrhaq pyeuf-awr shaq-eu gar mawr-awr, nawq-anr aqmyan ha-euq la? Nawr nermyawvni jawr ngae, nawq-anr aqmyan bidm-euq la? 
MAT.25.39	Nawr nar ngae maqaer, kuv-anr ur ngae maqaer, nga’maf mawr-awr aqmyan hawle-euq la?’
MAT.25.40	Khoerngae, Sanqpaq khoerghaq, aqyawf maf-anr aerkhof naeq-eu, ‘Ngar, nawmaf-anr aqdirma-aer aernaeq nyar, nawmaf nae ngaq-euq aqyuif aqnyir heudeuq-euq lafkhoer nae nyirdzaeq dzaeq-eu tiq ghaq-anr janrnaeq-euq khoer-aq, ngaq-anr janrnaeq laf-euq mae.’
MAT.25.41	“Khoernar-aq, Sanqpaq, arcar paw jawr-eu deuq-anr heulof-aer aernaeq taef-a: ‘Yaqkhaer yaq-eu gar yadaq-eu tsawrhaq deuq-or! Ngar jawr-eu gar nae dov-ir-awr, naef sanqpaq hawr-eu aqyawf-euq ghaqkhaer deuq-euq gharduq laeqhmq taq-euq jawrduq, miv-ir-eu maqbaw-eu miqdzaq-euq lafkhoer ur-ir-awq. 
MAT.25.42	Aqjeq mirnae aernar-aq, ngar hawq maef ngae, nawmaf, ngaq-anr maqbi dzaq naeqlaf-aer, ngar ircuf maef ngae, nawmaf, ngaq-anr maqbi dawr naeqlaf-aq. 
MAT.25.43	Ngar maqsiq maqsux-eu tsawrhaq pyeuf-awr shaq ngae, nawmaf, ngaq-anr maq hageuf-aer, ngar nermyawvni jawr ngae, nawmaf, ngaq-anr maqbi dm naeqlaf-aq. Ngar nar ngae maqaer, kuv-anr ur ngae maqaer, nawmaf maq hawle naeqlaf-aq.’
MAT.25.44	“Khoerngae, aqyawfmaf, aqyawf-anr heulof-aer aerkhofnaeq taef-a, ‘Sanqpaq-or! Nawr hawq maef-eu, ircuf maef-eu, maqsiq maqsux-eu tsawrhaq pyeuf-awr shaq-eu, nermyawvni jawr-eu, nar-eu, kuv-anr ur-eu gar nga’maf ya’mawr-awr, nawq-anr maq cawba naeqni byaer-euq aqmyan jav-eu la?’
MAT.25.45	Khoerngae, sanqpaq, aqyawf maf-anr heulof-aer aerkhofnaeq taef-a, ‘Ngar, nawmaf-anr aqdirma-aer aernaeq nyar, tsawrhaq heudeuq-euq lafkhoer nae nyirdzaeq dzaeq-eu aqgeu ghaq-anr maqkaq, nawmaf maq janrnaeq-euq khoer-aq, ngaq-anr maq janrnaeq-euq gar dur-eu mae.’
MAT.25.46	Aqyawf maf-aq, mqmaq maqbyav yarzir darnaeq-eu lafkhoer ya’ur-ir-awr, tsaq-awr dawr-eu tsawrhaq deuq-aq, mqmaq maqbyav yarzir daef-eu lafkhoer ya urler taef-a.”
MAT.26.1	Khoerngae, heulof-aer pyeuflar-euq mae. Yeqsur garkawv khoerdeuq dawqtawvluf maeqnaeqghaq ngae, aqyawf-euq zaqlanr deuq-anr heulof-aer aernaeq-euq mae, 
MAT.26.2	“Nyiq nan dzeur-euq nar-aq, Baqsaqkaq yawbui bui-eu aryamq keuvlar mae laer nawmaf siqnya-eu mae. Khoerngae, Tsawrhaq-euq Zaqyo-aq, aqcawq-euq aqlaf-euq lafkhoer ya’anr-ir-awr, lafyaq-euq khoertav yabi taftaeq taef-a.”
MAT.26.3	Khoerngae, pirma aqyuif deuq, zanr maeq-eu deuq hawr-eu mirkhanq-euq aqyuif aqtsu deuq, Gaqyaqpar laer kur-eu 
MAT.26.4	Aqyawfmaf aqjox-aer ghae-awr nae jaqmyawf maershuir-euq lafkhoer, Yeqsur-anr nyaef-awr yasaefni bawqdzaq-euq mae. 
MAT.26.5	Aerkhawf, aqyawfmaf aer-eu, “Yawbui builuf ngae, aqyawf-anr taqnyaef law siq. Khoerlof-aer janr nar-aq, mirkhanqzaq luiqgha lar-eu gar yayanr nga.”
MAT.26.6	Yeqsur, Beqtaqnir pu-anr jawr-eu coiqdoi narhaw-euq Sirmoq-euq nymr-anr jawrluf ngae, 
MAT.26.7	zaqmiq aqbur tiq ghaq arpoeq zawr khav-eu tsir yawsaw danq-eu lopyur martsaf tiq tsaf ciq-awr lar-euq mae. Yeqsur hawqjawq jawqluf ngae, aqyawf-euq uqduq-anr shaevdav naeq-euq mae.
MAT.26.8	Aqyawf-euq zaqlanr deuq hawmawr ngae, nuima paerpaer-aer heulof-aer aer-eu mae, “Aqjeq mirnae tox-aer lavcawv-eu le? 
MAT.26.9	Tsir yawsaw teu, pyur ghawqmya’ni anqza nya-awr, shaqzaq zanqzaq-anr bifnaeq nya-eu beu.”
MAT.26.10	Yeqsur, aqyawf maf-euq nuinoeq-anr siqnya-awr heulof-aer aernaeq-euq mae: “Aqjeq mirnae zaqmiq aqbur heughaq-anr lavbanq-eu le? Aqyawf, ngaq-euq gharduq gar yawmuiq jeq mrnaeqlaf luf-euq mae. 
MAT.26.11	Aqjeq mirnae aernar-aq, shaqzaq zanqzaq-aq, nawmaf naeq-aer aqmyanluf jawr taef-a. Aerkhawf, ngar, nawmaf naeq-aer aqmyanluf jawr-eu maqngeur. 
MAT.26.12	Aqyawf, ngaq-euq mawrdo-anr tsir yawsaw shaevdav naeqlaf-euq heu-aq, ngaq-anr bafpanq-eu gharduq laeqhmq-eu mae. 
MAT.26.13	Ngar, nawmaf-anr aqdirma-aer aernaeq nyar, mirtsaq tanqkhawr doeni guiqlanqdawq heu, khar maeqkeuv-ir gar, zaqmiq aqbur heughaq nae mr-euq garkawv heu khawf maeqnaeq-awr, aqcawq, aqyawf-anr noeqkeuv taef-a.”
MAT.26.14	Khoerngae, ghaqkhaer 12 ghaq-euq lafkhoer keuq-eu Yurdav Irsaqgaqliqoq laer kur-eu ghaq, pirma aqyuif deuq jawr-eu gar le-awr narhaq-eu, 
MAT.26.15	“Ngar, aqyawf-euq mawrdo, nawmaf-euq aqlaf-euq lafkhoer a’naeq nar-aq, nawmaf, ngaq-anr pyur armyavni bifcoer-eu le?” Khoerngae, aqyawfmaf, aqyawf-anr pyur 30 byav bif-euq mae. 
MAT.26.16	Khoerngae nae nar-aq, Yurdav, aqyawf maf-euq aqlaf-anr Yeqsur a’naeq-eu aqmyan yaeflar-eu nga laer jawqluf-eu mae.
MAT.26.17	Daeqtseq maqdawv-euq kaqmur dzaq-eu yawbui bui-eu ardanqbae ngae nan, zaqlanr deuq, Yeqsur jawr-eu gar lar-awr narhaq-eu, “Baqsaqkaq dzaqbyawr dzaqnya’ni, nawr, nga’maf-anr nawq-euq gharduq aqgeugar bi laeqhmq-ir mawf-eu nya?” 
MAT.26.18	Yeqsur aerkhof naeq-eu, “Nawmaf, meuq-anr jawr-eu tsawrhaq tiq ghaq jawr-eu gar ir-awr, aqyawf-anr heulof-aer aernaeq-awq, ‘Saqlaq aer-eu, “Ngaq-euq aryamq keuvlar-euq mirnae, ngar, nawq-euq nymr-anr ngaq-euq zaqlanr deuq naeq-aer Baqsaqkaq yawbui yabui nga.” ’ ” 
MAT.26.19	Khoerngae, Yeqsur nae aqyawf maf-anr khaer-euq lof-aer zaqlanr deuq Baqsaqkaq dzaqbyawr lavdawv-ir-euq mae. 
MAT.26.20	Uqcif cifle ngae, Yeqsur, ghaqkhaer 12 ghaq naeq-aer hawqjawq jawqluf-eu mae. 
MAT.26.21	Aqyawfmaf dzaqluf ngae Yeqsur aer-eu, “Ngar, nawmaf-anr aqdirma-aer aernaeq nyar, nawmaf-euq lafkhoer-euq tiq ghaq, ngaq-anr anqdzaq taef-a.” 
MAT.26.22	Aqyawfmaf noeqshaq duidui-eu lafkhoer, danqbae-awr tiqghaq sair tiqghaq, aqyawf-anr narhaq-eu, “Sanqpaq-or! Ngar-a laq?”
MAT.26.23	Yeqsur heulof-aer aerkhof naeq-euq mae: “Ngaq-anr anqdzaq-eu ghaq-aq, ngaq naeq-aer khmqmaq tiq khmq-euq lafkhoer laefdzaq taef-a. 
MAT.26.24	Tsawrhaq-euq Zaqyo-aq, Yaerbof-euq lafkhoer aqyawf-euq garkawv boftaq-euq lof-aer ya ghofler-eu mae. Aerkhawf, Tsawrhaq-euq Zaqyo-anr anqdzaq-euq ghaq-aq, ghawqshar shaq-aer ya ghaesaef taef-a. Khoerghaq maq daefle-euq lawnmr-aq, aqyawf-euq gharduq muiqdzaeq-eu mae.”
MAT.26.25	Khoerngae, Yurdav, Yeqsur-anr anqdzaq-euq khoerghaq narhaq-eu, “Saqlaq-or! Ngar-a lor?” Khoerngae, Yeqsur, aqyawf-anr aernaeq-eu, “Nawr aer-eu lof-aer mae.”
MAT.26.26	Aqyawfmaf dzaqluf ngae, Yeqsur, kaqmur yur-awr, Miqyaer-euq guiqlanq-anr jaceuq-euq mae. Khoernar-aq, kaqmur ngawqpyaeq-awr zaqlanr deuq-anr ciqnaeq-awr aer-eu, “Heu-aq, ngaq-euq mawrdo ma. Yur-awr dzaq-awq.”
MAT.26.27	Khoernar-aq, aqyawf, khmqmaq ciq-awr, Miqyaer-euq guiqlanq-anr par jaceuq-euq mae. Khoernar-aq, aqyawf maf-anr ciqnaeq-awr heulof-aer aernaeq-euq mae: “Nawmaf yawqghaq navluf heu dawr-awq. 
MAT.26.28	Aqjeq mirnae aernar-aq, heu-aq, dawqma sarjax yawshuif-anr taf-eu ngaq-euq shiq ma. Tsawrhaq ghawqmya ni-euq iqbax pyaeqnaeq nya’ni ngaq-euq shiq bi yoerle ma. 
MAT.26.29	Ngar, nawmaf-anr aernaeq nyar, ngaqDa uvlanr-eu jeq-euq lafkhoer, ngar, nawmaf naeq-aer tiqkawv lof-aer aqgaf dzaruir yawshuif yadawr taf-eu arnan maq keuvlar-euq khoerkeuvni, ngar, aqgaf arsiq-euq dzaruir maqpar dawr ma.”
MAT.26.30	Aqyawfmaf jaceuq-eu dawqcar carghaq-euq nar-aq, dov-ir-awr Saqloq gawqjawq paw le-euq mae.
MAT.26.31	Khoerngae, Yeqsur, aqyawf maf-anr heulof-aer aernaeq-euq mae, “Nymrcif nawmaf yawqghaq navluf, ngaq-euq baqda’nae sanqtiftif taef-a. Aqjeq mirnae aernar-aq, Yaerbof-euq lafkhoer heulof-aer boftaq-euq mae,
MAT.26.32	Aerkhawf, ngar ghofdaeflar ghaq-euq nar-aq, nawmaf-euq maeqhu nae Gaqliqlaer mirkhanq-anr le ma.”
MAT.26.33	Beqtuvluv aer-eu, “Aqcawq yawqghaq navluf, nawq-euq baqda’nae sanqtiftif jir-euq khawf, ngar-aq maqtif.”
MAT.26.34	Yeqsur, Beqtuvluv-anr aernaeq-eu, “Ngar, nawq-anr aqdirma-aer aernaeq nyar, nymrcif yapoer maq doerlar-euq minav-aer, nawr, ngaq-anr maq siqnya nya laer smq pov keuvni pyaer taef-a.”
MAT.26.35	Beqtuvluv, Yeqsur-anr aernaeq-eu, “Ngar, nawq naeq-aer tiqkawv lof-aer yashir-eu khawf, ngar, nawq-anr maq siqnya nya laer tiqjeq ghaenae-iq maqaer.” Zaqlanr dawqtawvluf khawf khoerlof-aer aer-eu mae.
MAT.26.36	Khoernar-aq, Yeqsur hawr-eu zaqlanr deuq, Geqseqmaqnir laer kur-eu tsanr-anr irkeuv-euq mae. Yeqsur, zaqlanr deuq-anr aernaeq-eu, “Nawmaf heugar nuirtawq-awq, ngar khoerpaw guiqlanq shar-ir la.” 
MAT.26.37	Aqyawf, Beqtuvluv hawr-eu Zeqbeqdaer-euq zaqyo nyiq ghaq sheuq-awr ir-euq mae. Khoerngae, aqyawf noeqshaq duidui-eu uqtaf, nuima-euq lafkhoer shaqzanq naf duidui-awr, aqyawf maf-anr aernaeq-eu, 
MAT.26.38	“Ngaq-euq nuima saflar noeqshaq-eu shir shaw-iq mir-a, nawmaf heugar ngaq naeq-aer yawbeur beur-aer lof-awq.”
MAT.26.39	Aqyawf maeqhu paw uicuiv irjiv-awr, mirtsa awbyav-awr nae guiqlanq shar-eu, “NgaqDa-or! Ghaenya nar-aq, khmqmaq heukhmq, ngaq-anr nae bidzeur-ir naeqlaf-awq. Aerkhawf, ngar nuima tsaq-eu lof-aer taqbi pyeuf. Nawr nuima tsaq-eu lof-aer bipyeuf law.”
MAT.26.40	Aqyawf, zaqlanr deuq jawr-eu gar ghoflar ngae, aqyawfmaf yufkhav taq-euq gar ya’mawr-awr, Beqtuvluv-anr heulof-aer aernaeq-euq mae, “Nawmaf, ngaq naeq-aer naqliq tiq laf taef-aer khawf yawbeur beur-aer maq lofcoer nya lor? 
MAT.26.41	Nawmaf murjur jur-eu gar maqya tawvlerni, yawbeur beur-aer lof-awr, guiqlanq sharshar-aer jawr-awq. Nawmaf mrmawf-eu nuima anr-eu khawf, shiqshaq paw-aq, ghaqbyaev byaev-eu nga.”
MAT.26.42	Aqyawf parir-awr guiqlanq parshar-eu, “NgaqDa-or! Ngar khmqmaq heukhmq-anr maqdawr-euq khoer-aq maqjir nar-aq, nawr nuima tsaq-eu lof-aer bipyeuf-awq.” 
MAT.26.43	Aqyawf par ghoflar ngae, aqyawfmaf myavnuiv maq byaedir coer-aer, yufkhav taq-euq gar parya mawr-euq mae. 
MAT.26.44	Yeqsur, aqyawf maf-anr bi jawryaf-awr, aqyawfmaf jawr-eu gar nae parir-awr, smq pov tiqpov aqyawf tiqdawq parshar-euq mae.
MAT.26.45	Khoernar-aq, aqyawf, zaqlanr deuq jawr-eu gar ghoflar-awr heulof-aer aernaeq-euq mae, “Nawmaf nymq-mr keuvni yufyuf-aer ghaqnaq naqluf-eu le siq lor? Hawsher-eq, Tsawrhaq-euq Zaqyo-anr anqdzaq-awr, iqbaxzaq-euq aqlaf-euq lafkhoer a’naeq-eu aryamq keuvlar-euq ngar-a. 
MAT.26.46	Tur-awq, le kar-eur. Hawsher-eq, ngaq-anr anqdzaq-euq ghaq oekeuv shaw-iq ngar-a.”
MAT.26.47	Yeqsur khoerlof-aer aernaeqluf ngae, ghaqkhaer 12 ghaq-euq lafkhoer keuq-eu Yurdav laer kur-eu ghaq oekeuv-euq mae. Micaer baf-awr darkawq gheuluf-eu tsawrhaq bafmaf khawf, aqyawf naeq-aer oeluf-eu mae. Pirma aqyuif deuq hawr-eu mirkhanq-euq aqyuif aqtsu deuq nae aqyawf maf-anr khaerghae lef-euq mae. 
MAT.26.48	Yeqsur-anr anqdzaq-euq khoerghaq, tsawrhaq khoerdeuq-anr bisiq bimawr-eu jeq heulof-aer aernaeq taq-euq mae, “Ngar maeqsaw aqsur ghaq-anr saw nar-aq, khoerghaq mae de-eq, nawmaf, aqyawf-anr nyaef-awq.”
MAT.26.49	Yurdav oekeuv-euq naeq-aer Yeqsur jawr-eu gar ir-awr, “Saqlaq-or! Nawr nuisar of luf-ur” laer aer-awr, aqyawf-anr maeqsaw saw-euq mae. 
MAT.26.50	Yeqsur, aqyawf-anr aernaeq-eu, “Cawq-or! Nawr aqjeq janrle-euq le laer janr-awq.” Khoerngae, tsawrhaq khoerdeuq oe-awr, Yeqsur-anr nyaeftaeq taq-euq mae.
MAT.26.51	Yeqsur naeq-aer jawrluf-eu tiq ghaq, aqlaf nae micaer ghawrdov-awr, pirma yawhuiq ghaq-euq kuirlaf zaqkhav-anr coerghae-awr nae, aqyawf-euq naqpaf tiq pyawq coertsaevdzae naeq-euq mae.
MAT.26.52	Khoerngae, Yeqsur, aqyawf-anr heulof-aer aernaeq-euq mae, “Nawq-euq micaer, tawvkhawv-anr soeqanr-awq. Micaer-anr kharghoe-eu tsawrhaq-aq, micaer khaeq-anr yashir taef-a. 
MAT.26.53	Nymq-mr, ngar jawr-eu gar mqtav ghaqkhaer 12 maf dzaeqni khaerghae lef-awq laer ngar, ngaqDa-anr maqshar nya-ar laer nawr noeq-eu le lor? 
MAT.26.54	Ngar khoerlof-aer shar nar-aq, heulof-aer pyeuflar taef-a laer boftaq-euq Yaerbof khoerdeuq aqjox-aer byanlarnya nmr-mq?”
MAT.26.55	Khoerngae yamq-anr, Yeqsur, tsawrhaq-euq baqmaf khoermaf-anr heulof-aer aernaeq-euq mae, “Nawmaf, tanrjoe-anr nyaef-ir-eu lof-aer micaer baf-awr darkawq gheu-awr ngaq-anr nyaefle-euq le lor? Ngar yawqnan navluf uqduq tanqnymr nymrma-euq lafkhoer nuir-awr maeqnaeq tsovnaeq-eu khawf, nawmaf, ngaq-anr maqnyaef-a. 
MAT.26.56	Aerkhawf, Miqyaer gharduq ngaeqdan-eu deuq-euq sanqbof-euq lafkhoer boftaq-euq lof-aer byanlarni, heudeuq dawqtawvluf pyeuflar-euq mae.” Khoerngae, zaqlanr dawqtawvluf, aqyawf-anr byaerdzae yaf-awr caevbyov jir-euq mae.
MAT.26.57	Khoerngae, Yeqsur-anr nyaef-euq tsawrhaq khoerdeuq, Yeqsur-anr pirma yawhuiq ghaq Gaqyaqpar jawr-eu gar sheuqghae-euq mae. Zanr maeq-eu deuq hawr-eu aqyuif aqtsu deuq khoergar uiqlar taq-awr jawr-eu mae. 
MAT.26.58	Beqtuvluv-aq, pirma yawhuiq ghaq-euq nymr-euq povka keuvni, Yeqsur-euq maeqnan ardzaeq-aer maqkaq-eu gar cantae luf-eu mae. Arsaq aqjox-aer saqlar-eu nga laer haw-eu gharduq, povka urler-awr, khoergar, lofpir-eu kuirlaf deuq naeq-aer nuirluf-eu mae.
MAT.26.59	Pirma aqyuif deuq, aqyuif aqtsu deuq hawr-eu 
MAT.26.60	Aerkhawf, Yeqsur-euq yawbanq maq povmawr nya-aq. Maqtsaq maqdawr-eu sarkir kamq-eu tsawrhaq ghawqmya ghaq maeqshi paw oeoe-aer sarkir kamq-eu khawf, Yeqsur-euq yawlaeq maq povdov nya-a. Arsaq saqlar ngae, maqtsaq maqdawr-eu sarkir kamq-eu tsawrhaq nyiq ghaq maeqshi paw dovlar-awr aer-eu, 
MAT.26.61	“Tsawrhaq teughaq, ‘Ngar, Miqyaer-euq uqduq tanqnymr nymrma-anr pyavdzae-awr, smq nan-euq lafkhoer tsovpar ma’ laer aer-eu mae.”
MAT.26.62	Khoerngae, pirma yawhuiq ghaq tur-awr Yeqsur-anr narhaq-eu, “Tsawrhaq heudeuq, nawq-euq khoertav iqbax taqtaq-aer sarkir kamq-eu gar, nawr tiqjeq-iq maq aerkhofnaeq lor?” 
MAT.26.63	Aerkhawf, Yeqsur ciqcurni jawr-euq mae. Khoerngae, pirma yawhuiq ghaq, aqyawf-anr par narhaq-eu, “Daefluf-eu Miqyaer-euq tsawrmyanr-euq uqmov ngar, nawq-anr bikamq ma. Nawr, Miqyaer-euq Zaqyo, Kali laer kur-eu khoerghaq ma lor laer nga’maf-anr aernaeq laf-awq!”
MAT.26.64	Khoerngae, Yeqsur, aqyawf-anr aernaeq-eu, “Nawr aer-eu lof-aer ngeur ma. Ngar, nawmaf-anr aernaeq nyar, aqkar,
MAT.26.65	Khoerngae, pirma yawhuiq ghaq maeqtsoeq gheupyaq-awr aer-eu, “Aqyawf, Miqyaer-anr yaeqbawq saerlu-aer aer-eu nga! Aqduimaf tsawrkaq povpov-aer aqjeq ghae-eu parshaq-eu? Aqyawf, Miqyaer-anr yaeqbawq saerlu-aer aer-eu gar, nymq-mr nawmaf ya gaqghaq-euq mae. 
MAT.26.66	Nawmaf aqjox-aer noeq-eu nya?” Khoerngae, aqyawfmaf aerkhof naeq-eu, “Aqyawf shir-eu geux mae.”
MAT.26.67	Khoerngae, aqyawfmaf, Yeqsur-euq myavpyawq-anr duqkhaq khashaeq-awr, aqyawf-anr ter-euq mae. Tiqpavnav deuq, aqyawf-anr aqlaf nae taev-awr aer-eu, 
MAT.26.68	“Kali-or! Nawq-anr taev-eu aqsur ghaq la laer Miqyaer gharduq ngaeqdan-eu tsawrhaq lof-aer nga’maf-anr aernaeqlaf sher-eq?”
MAT.26.69	Beqtuvluv lafnyir paw jav-eu povka-anr nuirluf ngae, kuirlaf zaqkhav aqbur tiq ghaq, aqyawf jawr-eu gar oe-awr aer-eu, “Nawr khawf aqmyanmyan Gaqliqlaer tsawrhaq Yeqsur naeq-aer jawr-euq tsawrhaq ngar-a.”
MAT.26.70	Beqtuvluv, aqyawfmaf dawqtawv luf-euq maeqshi pyaer-eu, “Nawr aqjeq ngaeqluf-eu laer ngaq-anr maq siqlar nya.”
MAT.26.71	Khoernar-aq, Beqtuvluv dov-ir-awr, ghovkhaeq-anr irkeuv ngae, kuirlaf zaqkhav aqbur nuighaq, aqyawf-anr parmawr-awr, khoergar jawr-eu tsawrhaq deuq-anr aernaeq-eu, “Teughaq-aq, Naqzaqlaer tsawrhaq Yeqsur naeq-aer jawr-euq tsawrhaq mae.”
MAT.26.72	Beqtuvluv kamq-eu lafkhoer tiq pov parpyaer-eu, “Ngar, tsawrhaq khoerghaq-anr maq siqnya nya!”
MAT.26.73	Tiqkhaeq parkar-ir-euq nar-aq, khoergar yawfluf-eu deuq, Beqtuvluv jawr-eu gar lar-awr aer-eu, “Nawr-aq, aqdir aqmar aqyawf maf-euq armur-euq lafkhoer keuq-eu tiq ghaq ngar-a. Aqjeq mirnae aernar-aq, nawr dawq ngaeq-eu gar narhaq khawf byacaevni siqlar-eu beu.”
MAT.26.74	Khoerngae, Beqtuvluv yawqhar yawqha yaqkhaer yaqyaq-aer kamq-eu lafkhoer aer-eu, “Ngar, tsawrhaq khoerghaq-anr maq siqnya nya ler!” Beqtuvluv khoerlof-aer aerghaq-euq naeq-aer, yapoer doerdov laf-euq mae.
MAT.26.75	Khoerngae, Beqtuvluv, Yeqsur nae aqyawf-anr, “Yapoer maq doerlar-euq minav-aer, nawr, ngaq-anr maq siqnya nya laer smq pov keuvni pyaer taef-a” laer aernaeq-euq dawq khoerdawq-anr noeqdov lar-euq mae. Khoermirnae, aqyawf dov-ir-awr, nuima cawv-eu lafkhoer ngoer duidui-euq mae.
MAT.27.1	Uqbya byalar ngae, pirma aqyuif deuq hawr-eu mirkhanq-euq aqyuif aqtsu deuq dawqtawvluf, Yeqsur-anr bishir ma laer bawqtsaev-euq mae. 
MAT.27.2	Khoernar-aq, aqyawfmaf, aqyawf-anr paf-awr meuqsanr Boqtiv Pirlav jawr-eu gar sheuqghae-awr, aqyawf-anr a’naeq-euq mae.
MAT.27.3	Khoerngae, Yeqsur-anr anqdzaq-euq Yurdav khoerghaq, yarkhaq dartsaev dzeur-euq gar ya’mawr ngae, aqyawf noeqpov lar-awr, pyur khoer 30 byav pirma aqyuif deuq hawr-eu aqyuif aqtsu deuq jawr-eu gar bifkhof ha-ir-euq mae.
MAT.27.4	Aqyawf aer-eu, “Ngar iqbax maqanr-eu tsawrhaq-anr anqdzaq-euq mirnae, ngar iqbax mr-euq mir-a.” Khoerngae, aqyawfmaf aer-eu, “Khoer-aq, nawq-euq garkawv taef mae, nga’maf-anr aqjeq taf-eu la?”
MAT.27.5	Yurdav-aq, pyur khoer uqduq tanqnymr nymrma-euq lafkhoer biqanr yaf-awr dov-ir-awr nae, yawqhar yawqha pafsaef-ir-euq mae.
MAT.27.6	Aerkhawf, Pirma aqyuif deuq, pyur khoer ghovkhof-awr aer-eu, “Pyur heu-aq, shiq-euq arpoeq mirnae, uqduq tanqnymr nymrma-euq pyur naeq-aer maq dawvkeuq khmq-a.” 
MAT.27.7	Khoermirnae, aqyawfmaf tiqkawv lof-aer bawqdzaq-awr, maqsiq maqsux-eu tsawrhaq shir ngae bafpanq-eu gharduq, pyur khoer nae oeqlanq taev-eu tsawrhaq-euq mirtsaq tiq tsanr zeur-euq mae. 
MAT.27.8	Khoermirnae, mirtsaq khoertsanr-anr iqnan keuvni, Shiq-euq Mirtsaq laer kurluf-eu mae.
MAT.27.9	Khoerngae, Miqyaer gharduq ngaeqdan-eu Yeqlaqmir nae aertaq-euq dawq heudawq byanlar-euq mae,
MAT.27.11	Yeqsur, meuqsanr-euq maeqshi yawfluf ngae, meuqsanr, aqyawf-anr narhaq-eu, “Nawr, Yurdav tsawrhaq-euq Sanqpaq le lor?” Khoerngae, Yeqsur, aqyawf-anr aerkhof naeq-eu, “Nawr aer-eu lof-aer ngeur ma.” 
MAT.27.12	Pirma aqyuif deuq hawr-eu aqyuif aqtsu deuq, Yeqsur-euq khoertav iqbax taq ngae, aqyawf tiqjeq-iq maq aerkhof naeq-a. 
MAT.27.13	Khoerngae, Pirlav, aqyawf-anr narhaq-eu, “Aqyawfmaf, nawq-anr coeqlar-eu sarkir kamq-eu gar nawq-anr maq gaqlar nya lor?” 
MAT.27.14	Aerkhawf, Yeqsur, aqyawf-anr dawq tiq dawq taef-aer khawf maq aerkhof naeq-a. Khoermirnae, meuqsanr khoerghaq zanq duidui ler-euq mae.
MAT.27.15	Tsawrhaq armaf mafma deuq, kuv-anr ur-eu tsawrhaq tiq ghaq bi pyaeqdov mawf-eu lof-aer, yawbuibui ngae, meuqsanr pyaeqdov naeq-eu zanr jav-eu mae. 
MAT.27.16	Khoerngae yamq-anr, tsawrmyanr dov-eu Baqlaqbar laer kur-eu tiq ghaq kuv-anr ur-eu mae. 
MAT.27.17	Tsawrhaq armaf mafma uiqlar-awr jawr-eu gar, Pirlav, aqyawf maf-anr narhaq-eu, “Nawmaf, ngaq nae aqgeu ghaq-anr bi pyaeqnaeq mawf-eu nya? Baqlaqbar-anr lor? Maqngeur nar-aq, Kali laer kur-eu Yeqsur-anr laq?” 
MAT.27.18	Aqyawfmaf, Yeqsur-anr myavnav nav-eu mirnae, aqyawf jawr-eu gar nyaefha lar-euq nga laer Pirlav siqnya-eu mae.
MAT.27.19	Pirlav yarkhaq dar-eu nuirmanq-anr nuirluf ngae, aqyawf-euq nymrdanq dawqtsaf heulof-aer tsafanr lef-euq mae, “Nawr, tsaq-awr dawr-eu tsawrhaq teughaq-anr tiqjeq-iq taqjanr. Iqnan ngar yufmav mav-eu lafkhoer, aqyawf-euq baqda’nae shaqzanq yadaq duidui-euq ma.”
MAT.27.20	Baqlaqbar-anr pyaeq-awr Yeqsur-anr saef-awq laer aer de-eq laer pirma aqyuif deuq hawr-eu aqyuif aqtsu deuq, tsawrhaq armaf mafma-anr cawqtawv-euq mae.
MAT.27.21	Khoernar-aq, meuqsanr narhaq-eu, “Tsawrhaq heu nyiq ghaq-euq lafkhoer nae, nawmaf, ngaq nae aqgeu ghaq-anr bi pyaeqnaeq mawf-eu nya?” Aqyawfmaf aer-eu, “Baqlaqbar!”
MAT.27.22	Pirlav, aqyawf maf-anr narhaq-eu, “Tox-aer mar-iq, Kali laer kur-eu Yeqsur-anr ngar aqjox-aer ya janrnaeq-eu la?” Khoerngae, aqyawfmaf dawqtawvluf aer-eu, “Aqyawf-anr lafyaq-euq khoertav tafsaef-awq!” 
MAT.27.23	Khoerngae, Pirlav narhaq-eu, “Aqjeq mirnae? Aqyawf yawdoer aqgeu jeq mr-euq la?” Khoerngae, aqyawfmaf yawkhav-aer pargur-eu, “Aqyawf-anr lafyaq-euq khoertav tafsaef-awq!”
MAT.27.24	Pirlav, aqyawf tiqjeq ghaenae-iq maq ghaqler nya-eu uqtaf, tsawrhaq luiqgha lar-eu taef ngar-a laer hawmawr ngae, ircuf ciq-awr tsawrhaq armaf mafma-euq maeqshi aqlaf dzuifdzuif-aer aer-eu, “Tsaq-awr dawr-eu tsawrhaq heughaq-euq shiq lavdov-euq iqbax ngaq-anr maqtaf de-eq, nawmaf-euq navni bijav ma.”
MAT.27.25	Khoerngae, tsawrhaq armaf mafma dawqtawvluf aer-eu, “Aqyawf-euq shiq lavdov-euq arpoeq, nga’maf hawr-eu nga’maf-euq zaqdeuq-euq khoertav keuvle luf-ur.”
MAT.27.26	Khoermirnae, Pirlav, aqyawf maf-euq gharduq Baqlaqbar pyaeqdov naeq-awr, Yeqsur-anr-aq, yanqcav nae yawkhav-aer juif-awr lafyaq-euq khoertav bi tafsaef-eu laer, aqyawf maf-euq aqlaf-euq lafkhoer a’naeq-euq mae.
MAT.27.27	Khoerngae, meuqsanr-euq guirzaq deuq, Yeqsur-anr guirmaf dzoeqnymr-euq lafkhoer sheuqur lef-awr, guirzaq tiq mur murlanni, Yeqsur jawr-eu gar tiqjawq bi uiqlar-euq mae. 
MAT.27.28	Aqyawfmaf, aqyawf-euq paerkhanq nyaeflaev-awr, aqyawf-anr nertseuvni ghae-eu paerkhanq paermanr tiq kanr gheudm naeq-euq mae. 
MAT.27.29	Aqyawfmaf, aqgan cirni nae uqdzanq lof-aer dzeuf-awr, aqyawf-euq uqduq-anr bikhov-euq mae. Aqyawf-euq armar laf-anr artof-euq arkanq tiq kanq bi tuvtaeq-awr, aqyawf-euq maeqshi pawqtsuif pawqdmq dmq-awr aqjaf jafjaf-aer aer-eu, “Yurdav tsawrhaq-euq Sanqpaq zirbaw zirza luf-ur.” 
MAT.27.30	Khoerngae, aqyawfmaf, aqyawf-anr duqkhaq khashaeq-awr, artof-euq arkanq yur-awr, aqyawf-euq uqduq-anr juif-euq mae. 
MAT.27.31	Aqyawfmaf, aqyawf-anr aqjaf jafnaeq ghaq-euq nar-aq, aqyawf dmluf-eu paerkhanq paermanr nyaeflaev-awr, aqyawf-euq maeqtsoeq parbi dmkhof-awr nae, lafyaq-euq khoertav tafsaef-ir-eu laer aqyawf-anr sheuqdov ghae-euq mae.
MAT.27.32	Aqyawfmaf dov-ir luf ngae, Kurleqniq-anr jawr-eu Sirmoq laer kur-eu tiq ghaq-anr mawr-awr, aqyawf-anr katir-awr nae, Yeqsur-euq lafyaq bibaf-euq mae. 
MAT.27.33	Aqyawfmaf, Uqduqkhmq laer aermawf-eu, 
MAT.27.34	Guirzaq deuq, Yeqsur-anr pyaqkuir keuqtaq-euq aqgaf dzaruir yawcaer bidawr-euq mae. Aerkhawf, aqyawf myeufhaw-euq gar nae maqdawr-a.
MAT.27.35	Khoerngae, aqyawfmaf, aqyawf-anr lafyaq-euq khoertav taftaeq-awr nae, aqyawf-euq maeqtsoeq shaevtsaq tsaq-awr birgeuf-euq mae. Khoer-aq, Miqyaer gharduq ngaeqdan-eu deuq nae aertaq-euq dawq heudawq byanlar-euq mae, 
MAT.27.36	Khoernar-aq, aqyawfmaf khoergar nuir-awr, aqyawf-anr lofluf-eu mae. 
MAT.27.37	Aqyawfmaf iqbax taq-eu sanqbof heulof-aer bof-awr, aqyawf-euq uqduq-euq laftav pawdzer tafmyanq taq-euq mae: TSAWRHAQ HEUGHAQ-AQ, YURDAV TSAWRHAQ-EUQ SANQPAQ YEQSUR MAE.
MAT.27.38	Khoerngae, tanrjoe nyiq ghaq-anr khawf, aqyawf naeq-aer tiqkawv lof-aer, armar paw tiq ghaq, arcar paw tiq ghaq laer lafyaq-euq khoertav taftaeq taq-euq mae. 
MAT.27.39	Khoergar nae irtsaev lartsaev luf-eu deuq naqlaf zeuvzeuv-aer, Yeqsur-anr yaeqbawq saerlu-aer aer-eu mae. 
MAT.27.40	Aqyawfmaf aer-eu, “Uqduq tanqnymr nymrma pyavdzae-awr, smq nan-euq lafkhoer tsovparkhof ma laer aer-eu ghaq-or! Yawqhar yawqha bibuq-ir-awq lawr. Nawr, Miqyaer-euq Zaqyo ngeur nar-aq, lafyaq-anr nae zafkale sher-eq.”
MAT.27.41	Pirma aqyuif deuq, zanr maeq-eu deuq hawr-eu aqyuif aqtsu deuq khawf, aqyawf-anr khoerlof-aer aqjaf jafjaf-aer aer-eu, 
MAT.27.42	“Aqyawf, aqcawq-anr bibuq-ir nya-eu khawf, yawqhar yawqha maqbi buq-ir nya nga-eq. Aqyawf, Irsaqleqlav tsawrhaq-euq Sanqpaq ngeur nar-aq, nymq-mr aqyawf, lafyaq-euq khoertav nae bi zafka le-awq, aqduimaf, aqyawf-anr jan ma. 
MAT.27.43	Aqyawf, ‘Ngar-aq, Miqyaer-euq Zaqyo ma’ laer aer-eu mae. Aqyawf, Miqyaer-anr ghoe-eu ngar-a, Miqyaer, aqyawf-anr hageuf nar-aq, nymq-mr nae aqyawf-anr bibuq-ir luf-ur.”
MAT.27.44	Aqyawf naeq-aer tiqkawv lof-aer lafyaq-euq khoertav bi taftaeq taq-euq tanrjoe khawf, aqyawf-anr khoerlof-aer aerdoer-eu mae.
MAT.27.45	Nanlov caelar ngae nae, uqciftaw naqliq smr laf-anr keuvni, mirtsaq dawqtawvluf zanrtsuini pyeuf-ir-euq mae. 
MAT.27.46	Uqciftaw naqliq smr laf keuvlar ngae, Yeqsur tersar yawkhav-aer gur-eu, “Erlir, Erlir, laqmaq saqbartaqniq?” Dawqtsuif-aq, heulof-aer aermawf-eu mae,
MAT.27.47	Khoergar yawfluf-eu tsawrhaq tiqpavnav deuq, aqyawf gur-eu gar yagaq-awr aer-eu, “Teughaq-aq, Erlirya-anr kur-eu nya!” 
MAT.27.48	Aqyawf maf-euq lafkhoer-euq tiq ghaq yawkawr-aer caevghae-awr, iqmalavshav-euq arhmr tiq pyaeq caermyawvni ghae-eu aqgaf dzaruir-anr dawvduiv-awr, artof-euq arkanq-anr ganrcuf-awr nae, Yeqsur-anr cawqmir naeq-awr bi cuvdawr-euq mae. 
MAT.27.49	Nuideuq aer-eu, “Taqtaeq law siq, Erlirya, aqyawf-anr kakhofle nga lor laer haw kar-eur.” 
MAT.27.50	Yeqsur tersar yawkhav-aer tiq ter par gurdov laf-awr saf tsaev-euq mae.
MAT.27.51	Khoerngae, hawsher-eq, uqduq tanqnymr nymrma-euq lafkhoer tawtaq-euq lawvkaq saqpar khoer, laftav-anr nae lafov keuvni, nyiq pav-aer pyaqdov ghae-euq mae. Mirluv luvlar-awr, khaqlo loma deuq tsawqpav lar-euq mae. 
MAT.27.52	Lmqbymr khawf panlar-awr, yufkhavdzeur taq-euq tsawrshawr ghawqmya ghaq ghofdaef lar-euq mae. 
MAT.27.53	Yeqsur ghofdaeflar ghaq-euq nar-aq, aqyawfmaf lmqbymr-anr nae dovlar-awr, shawr-eu meuq-anr urlar-eu gar, tsawrhaq ghawqmya’ni aqyawf maf-anr ya’mawr-euq mae.
MAT.27.54	Khoerngae, yardzoeq guirhuq hawr-eu aqyawf naeq-aer Yeqsur-anr lofluf-eu guirzaq deuq, mirluv luv-eu gar hawr-eu khar pyeuflar-euq deuq-anr ya’mawr ngae, guv duidui-ir-awr aer-eu, “Tsawrhaq heughaq-aq, aqdirma-aer Miqyaer-euq Zaqyo ngar-a!”
MAT.27.55	Zaqmiq aqbur ghawqmya ghaq khoergar nae uicuiv garmanr kaq-eu gar jawr-awr hawluf-eu mae. Aqyawf maf-aq, Yeqsur, Gaqliqlaer mirkhanq-anr nae dovle ngae nae, aqyawf-euq maeqnan cantae cantae-aer, hawqmr dzarsafghae naeq-euq deuq mae. 
MAT.27.56	Aqyawf maf-euq lafkhoer, Maqliv Maqgaqdaqlar, Yaqkov hawr-eu Yorsaev-euq aqma Maqliv hawr-eu Zeqbeqdaer-euq zaqyo nyiq ghaq-euq aqma, khoerdeuq jawr-eu mae.
MAT.27.57	Uqcif cifle ngae, Aqlirmaqtaeq-anr jawr-eu Yorsaev laer kur-eu smrmuiq smrbaw tiq ghaq lar-euq mae. Aqyawf khawf Yeqsur-euq zaqlanr mae. 
MAT.27.58	Aqyawf, Pirlav jawr-eu gar le-awr, Yeqsur-euq mawrdo sharler-euq mae. Khoerngae, aqyawf-anr bi bafghae-awq laer Pirlav dawq bif-euq mae. 
MAT.27.59	Yorsaev, Yeqsur-euq mawrdo bafka-awr, shawrjaevni ghae-eu sheqsha
MAT.27.60	Khoernar-aq, aqyawf, yawqha-euq gharduq khaqlo-anr taftaq-euq lmqbymr yawshuif-euq lafkhoer bafpanq-ir-euq mae. Lmqbymr-euq ghaqkhaeq-anr khaqlo loma nae laeqtsoeq yaf-awr ghofler-euq mae. 
MAT.27.61	Khoerngae yamq-anr, Maqliv Maqgaqdaqlar hawr-eu Maqliv laer kur-eu yawqghaqyawq khawf, khoergar lmqbymr paw maeqshiq ciqpyawr-awr nuirluf-eu mae.
MAT.27.62	Zanr janr-eu gharduq laeqhmq-eu nishawq ngae nan, pirma aqyuif deuq hawr-eu Paqliqsaer deuq Pirlav jawr-eu gar uiqlar-awr heulof-aer aernaeq-euq mae, 
MAT.27.63	“Sanqpaq-or! Aqcawq-anr sheuqbanq-eu khoerghaq daefluf ngae, aqyawf, ‘Smq nan byanlar nar-aq, ngar ghofdaeflar ma’ laer aer-eu gar nga’maf noeqtaq-euq ma. 
MAT.27.64	Khoermirnae, aqyawf-euq zaqlanr deuq uqcif paw aqyawf-euq mawrdo bafkhoeq-ir-awr, ‘Aqyawf shir-euq gar nae ghofdaef lar-euq mae’ laer aqcawq-anr maqya ja’naeq-ir ni, smq nan keuvni lmqbymr-anr yawmuiq-aer lofpir-awq laer dawq bif-awq. Maqngeur nar-aq, yawbae sheuqbanq-euq navmaqtser, arnan sheuqbanq-eu-aq, par doerdzaeq taef-a.”
MAT.27.65	Pirlav, aqyawf maf-anr aernaeq-eu, “Nawmaf, lofpir-eu tsawrhaq jawr-eu mae. Ghof-ir-awr yawmuiq-aer bi lofpir-ir-awq.”
MAT.27.66	Khoernar-aq, aqyawfmaf lofpir-eu deuq sheuq-awr ir-awr, khaqlo-anr zifdanni laefghoeq-awr, lmqbymr-anr yawmuiq-aer bi lofpir-euq mae.
MAT.28.1	Landaw jawrnan dzeur-awr, tiqjaw-euq lafkhoer yawbae ngae nan uqbya byataw, Maqliv Maqgaqdaqlar hawr-eu Maqliv laer kur-eu yawqghaqyawq lmqbymr-anr haw-ir-euq mae.
MAT.28.2	Khoerngae, mirluvluv duidui lar-euq mae. Aqjeq mirnae aernar-aq, Sanqpaq Miqyaer-euq mqtav ghaqkhaer mq-anr nae zafka le-awr, khaqlo khoersiq ghaqkhaeq-anr nae ngawqdzae-awr, khaqlo khoersiq-euq khoertav nuirluf-eu mae. 
MAT.28.3	Aqyawf-euq myavpyawq mqmyawf myawf-eu lof-aer byacaevni ghae-awr, aqyawf-euq maeqtsoeq-aq, ngaer lof-aer pyurdeuqni ghae-eu mae. 
MAT.28.4	Lmqbymr-anr lofpir-eu deuq, aqyawf-anr guv-ir-awr, yawdzuq gan’gan-aer, shir-euq tsawrhaq lof-aer pyeuf-ir-euq mae.
MAT.28.5	Khoerngae, mqtav ghaqkhaer, zaqmiq aqbur khoer nyiq ghaq-anr heulof-aer aernaeq-euq mae, “Taqguv, nawnyaf, lafyaq-euq khoertav bi tafsaef-euq Yeqsur, khoerghaq-anr povle-euq nga laer ngar siqnya ma. 
MAT.28.6	Aqyawf heugar maqpar jawr mae. Aqyawf nae aertaq-euq lof-aer, aqyawf ghofdaef lar-euq mae. Nawmaf, Sanqpaq Yeqsur baftaq duq-anr hawlar-awq. 
MAT.28.7	Yawkawr-aer ghofler-awr, aqyawf shir-euq gar nae ghofdaef lar-euq mae laer aqyawf-euq zaqlanr deuq-anr dzawrgaq ler-awq. Khoeruqtaf, aqyawf, nawmaf-euq maeqhu nae Gaqliqlaer mirkhanq-anr leluf-eu mae. Khoergar nawmaf, aqyawf-anr ya’mawr taef-a laer aernaeq-awq. Haeq, heu-aq, ngar, nawnyaf-anr aernaeq-eu ma.”
MAT.28.8	Khoerngae, aqyawfnyaf guv khawf guv, laqkhaq khawf caer duidui-eu lafkhoer, aqyawf-euq zaqlanr deuq-anr dzawrnaeq ler-eu laer lmqbymr-anr nae yawkawr-aer caevghof lef-euq mae. 
MAT.28.9	Aqyawf-euq zaqlanr deuq-anr dzawrnaeq ler-eu laer ghoflerluf ngae, Yeqsur, aqyawf nyaf-euq maeqshi dovle-awr aer-eu, “Nuisar of luf-ur.” Aqyawfnyaf, aqyawf jawr-eu gar lepae-awr, aqyawf-euq aqkuir-anr byartaeq-awr, aqyawf-anr uqduq tanq-euq mae. 
MAT.28.10	Khoerngae, Yeqsur, aqyawf nyaf-anr aernaeq-eu, “Taqguv. Ngaq-euq aqyuif aqnyir deuq-anr Gaqliqlaer mirkhanq-anr le-awq laer aernaeq ler-awq. Khoergar aqyawfmaf, ngaq-anr ya’mawr taef-a.”
MAT.28.11	Aqyawfnyaf ghoflerluf ngae, lmqbymr-anr lofpir-eu guirzaq heumyav ghaq meuq-anr urler-awr, khar pyeuflar-euq dawqtawvluf pirma aqyuif deuq-anr dzawrnaeq-euq mae. 
MAT.28.12	Pirma aqyuif deuq, aqyuif aqtsu deuq naeq-aer uiqler-awr bawqdzaq-awr, guirzaq khoerdeuq-anr pyur ghawqmya’ni bif-awr nae, 
MAT.28.13	heulof-aer aernaeq-euq mae, “Nawmaf, aqcawq-anr, ‘Uqcif paw nga’maf yufkhavluf ngae, aqyawf-euq zaqlanr deuq oe-awr, aqyawf-euq mawrdo-anr bafkhoeq le-euq mae’ laer aernaeq-awq. 
MAT.28.14	Garkawv heu meuqsanr-anr gaqkeuvler nar-aq, nawmaf tiqjeq-iq maqlaeq-a laer nga’maf japirnaeq ma.”
MAT.28.15	Guirzaq khoerdeuq pyur yur-awr, aqyawf maf-anr kharbi ngaeq-euq lof-aer taef-aer ngaeq-euq mae. Yurdav tsawrhaq-euq lafkhoer, dawq khoerdawq iqnan keuvni jaluf-a siq.
MAT.28.16	Khoerngae, zaqlanr 11 ghaq, Yeqsur nae aqyawf maf-anr tsafdzoer taq-euq Gaqliqlaer mirkhanq-anr jav-eu gawqjawq-anr le-euq mae. 
MAT.28.17	Aqyawfmaf, Yeqsur-anr ya’mawr ngae, aqyawf-anr uqduq tanq-euq mae. Aerkhawf, tiqpavnav deuq maq jancoer-a. 
MAT.28.18	Yeqsur, aqyawf maf-euq dawqpae jivlar-awr heulof-aer aernaeq-euq mae: “Mq-euq khoertav hawr-eu mirtsaq-euq khoertav-euq aryaq dawqtawvluf, ngaq-anr bifnaeq laf-euq mae. 
MAT.28.19	Khoermirnae, nawmaf ir-awr, tsawrjeuq tsawrca dawqtawvluf, ngaq-euq zaqlanr pyeuflarni mr-ir-awq. Aqda, Zaqyo hawr-eu Yawshawr Saflar-euq tsawrmyanr-euq uqmov, aqyawf maf-anr bartirsaq mrnaeq-awq. 
MAT.28.20	Ngaq nae nawmaf-anr biftaq-euq dawq yawqdawq navluf-anr aqyawfmaf narhaq geufni maeqnaeq tsovnaeq-awq. Mirtsaq heu arsaqsaq ngae keuvni, ngar, nawmaf naeq-aer aqmyanluf jawr ma.” Aqmeq.
MRK.1.1	Miqyaer-euq Zaqyo, Yeqsur Kali-euq guiqlanqdawq ardanq heulof-aer bae-euq mae. 
MRK.1.2	Miqyaer gharduq ngaeqdan-eu Irsaqyar heulof-aer boftaq-euq mae:
MRK.1.4	Bartirsaq mrnaeq-eu Yorhaq bawrtsanq bawrdanr-anr dovle-awr, Miqyaer, iqbax pyaeq-eu jeq za’ni, noeqpov noeqpar-awr bartirsaq hageuf-eu garkawv dawqmaeq maeqluf-eu mae. 
MRK.1.5	Yurdav mirkhanq doeni jawr-eu tsawrhaq hawr-eu Yeqlursaqlaeq-anr jawr-eu tsawrhaq dawqtawvluf, Yorhaq jawr-eu gar ir-awr, aqyawfmaf, yawqha-euq iqbax jadov jadov-aer, Yawrdaq lawrbaq-euq lafkhoer Yorhaq nae bartirsaq bi mrnaeq-euq mae. 
MRK.1.6	Yorhaq-aq, lawtaw cafhm-euq maeqtsoeq dm-awr, jof-anr shaqkhov jofpaf paftaq-awr nae, nyaevbanr hawr-eu bawrtsanq-euq byaquir dzaq-eu mae. 
MRK.1.7	Aqyawf dawqmaeq maeqmaeq-aer aer-eu, “Ngaq-euq maeqnan oeluf-eu ghaq-aq, ngaq-euq navmaqtser ghaq khavdzaeq-eu mae. Ngar-aq, awkhof-awr aqyawf-euq saeqnawv-euq arcav-anr tseuvpuir naeq-eu taef khawf maqgeux-a. 
MRK.1.8	Ngar, nawmaf-anr ircuf nae bartirsaq mrnaeq luf-eu ma. Aerkhawf, aqyawf-aq, nawmaf-anr Yawshawr Saflar nae bartirsaq mrnaeqlaf taef-a.”
MRK.1.9	Khoerngae, heulof-aer pyeuflar-euq mae. Yeqsur, Gaqliqlaer mirkhanq Naqzaqlaer-anr nae oe-awr, Yawrdaq lawrbaq-euq lafkhoer Yorhaq nae bartirsaq bi mrnaeq-euq mae. 
MRK.1.10	Aqyawf, ircuf-anr nae dovlar-euq naeq-aer mq panlar-eu gar ya’mawr-awr, Yawshawr Saflar, khaqkhoeq lof-aer aqyawf-euq khoertav zafka le-euq mae. 
MRK.1.11	Khoernar-aq, mq-anr nae tersar ngaeqdov lef-eu, “Nawr-aq, ngar zawr gaq-eu ngaq-euq Zaqyo ma. Ngar, nawq-anr nuikhanrshir duidui ma.”
MRK.1.12	Khoernar-aq, tiqpov taef-aer Yawshawr Saflar, Yeqsur-anr bawrtsanq bawrdanr-euq lafkhoer khaerghae-awr bi’ir-euq mae. 
MRK.1.13	Aqyawf bawrtsanq bawrdanr-anr 40 nan jawr ngae, naef Saqdaq, aqyawf-anr murjur jur-awr, bawrtsanq-euq jeqzaq yawghae deuq naeq-aer jawr-euq mae. Khoernar-aq, mqtav ghaqkhaer, aqyawf-anr ngaeqghae naeqle-euq mae.
MRK.1.14	Yorhaq kuv-euq lafkhoer bi nyaefur ghaq-euq nar-aq, Yeqsur, Gaqliqlaer mirkhanq-anr lar-awr, Miqyaer uvlanr-eu garkawv guiqlanqdawq maeq-euq mae. 
MRK.1.15	Aqyawf aer-eu, “Aryamq tsaqlar-euq mae. Miqyaer uvlanr-eu jeq dawqpae keuvle taq-euq mae! Nawmaf noeqpov noeqpar-awr, guiqlanq dawq-anr jan-awq.”
MRK.1.16	Yeqsur, Gaqliqlaer lan landzer canluf ngae, Sirmoq hawr-eu aqyawf-euq maernmr Aqdaeqlaeq, lan-euq lafkhoer za dzaeluf-eu gar ya’mawr-euq mae. Aqnyaf nmr-aq, ngaqshaq nyaef-eu tsawrhaq mae. 
MRK.1.17	Khoerngae, Yeqsur, aqnyaf nmr-anr aernaeq-eu, “Ngaq-euq maeqnan cantae lar-awq. Ngar, nawnyaf-anr ngaqshaq pov-eu lof-aer, tsawrhaq-anr pov-eu tsawrhaq bigeuf ma.” 
MRK.1.18	Aqnyafnmr tiqpov taef-aer za byaerdzae yaf-awr, aqyawf-euq maeqnan cantae ghae-euq mae.
MRK.1.19	Yeqsur maeqhu paw uicuiv par can’ghae ngae, Zeqbeqdaer-euq zaqyo Yaqkov hawr-eu aqyawf-euq aqnyir Yorhaq, lawq-euq lafkhoer za dofluf-eu gar ya’mawr-euq mae. 
MRK.1.20	Yeqsur, tiqpov taef-aer aqnyaf nmr-anr kur-euq mae. Khoerngae, aqnyafnmr, aqyawf nyaf-euq aqda Zeqbeqdaer hawr-eu ghaqmanr manrdzaq-eu deuq-anr lawq-euq lafkhoer byaerdzae yaf-awr, Yeqsur-euq maeqnan cantae ghae-euq mae.
MRK.1.21	Aqyawfmaf Gaqbeqneqoq-anr le-euq mae. Landaw jawrnan ngae nan Yeqsur, 
MRK.1.22	Aqyawfmaf, Yeqsur maeqnaeq tsovnaeq-eu gar zanq duidui ler-euq mae. Aqjeq mirnae aernar-aq, aqyawf-aq, zanr maeq-eu deuq lof-aer maqngeurni, aryaq jav-eu tiq ghaq lof-aer maeqnaeq tsovnaeq-eu mae.
MRK.1.23	Khoerngae, zanrdawq khawqnymr-euq lafkhoer jawr-eu tsawrhaq tiq ghaq-anr naef yawjawf urler-awr gur-eu mae. 
MRK.1.24	Aqyawf aer-eu, “Naqzaqlaer tsawrhaq Yeqsur-or! Nawr, nga’maf-anr aqjeq taf-eu le? Nga’maf-anr lavcawv le-euq le lor? Nawr aqsur ghaq-a laer ngar siqnya ma. Nawr-aq, Miqyaer-euq Yawshawr ghaq mae.”
MRK.1.25	Khoerngae, Yeqsur, aqyawf-anr daeq-awr aernaeq-eu, “Aqcircu, teughaq-euq lafkhoer nae dovle-awq.” 
MRK.1.26	Naef yawjawf khoermawr, tsawrhaq khoerghaq-anr yawkhav-aer bi teuvlar-awr, gurkhav lef-awr nae dovle-euq mae. 
MRK.1.27	Tsawrhaq khoerdeuq dawqtawvluf zanqler jir-awr, aqyawf maf-euq yawkaq ja-eu, “Aqjeq aqjox-aer nga heu? Aqgar-euq dawqmaeq dawqtsov yawshuif nga? Aqyawf aryaq jav-eu lafkhoer naef yawjawf deuq-anr dawq bif ngae, naef yawjawf deuq khawf, aqyawf-euq dawq-anr narhaq geuf-eu nga.”
MRK.1.28	Khoermirnae, Yeqsur-euq tsawrmyanr Gaqliqlaer mirkhanq jawqlaw jawrlawr doeni yawkawr-aer gaqdoe-ir-euq mae.
MRK.1.29	Aqyawfmaf zanrdawq khawqnymr-anr nae dovle-euq nar-aq, Yaqkov hawr-eu Yorhaq naeq-aer tiqpov taef-aer Sirmoq hawr-eu Aqdaeqlaeq-euq nymr-euq lafkhoer urler-euq mae. 
MRK.1.30	Khoerngae, Sirmoq-euq aqmawq aqbur ghaq pyaqpyaq-aer yufluf-eu mae. Aqcawq, aqyawf pyaqluf-eu garkawv, Yeqsur-anr aernaeq-euq mae. 
MRK.1.31	Khoermirnae, Yeqsur, aqyawf-euq maeqshi le-awr, aqyawf-euq aqlaf-anr nyaeftaeq-awr nae gheuturnaeq ngae, pyaq-eu khoer lawq-ir-awr, Sirmoq-euq aqmawq, aqyawf maf-anr hawqbyawr lavdawv naeq-euq mae.
MRK.1.32	Nanrma ga’anr-awr, uqcif cifleluf ngae, aqcawq nar-awr gawr-eu tsawrhaq dawqtawvluf hawr-eu naef ur-eu tsawrhaq, Yeqsur jawr-eu gar sheuqlaf-euq mae. 
MRK.1.33	Meuq-anr kharjawr-eu tsawrhaq, nymr-euq ghovkhaeq-anr uiqlar taq-euq mae. 
MRK.1.34	Khoerngae, Yeqsur nargawr ghawqmya jeq narluf-eu tsawrhaq ghawqmya ghaq-anr lavtaq naeq-euq uqtaf, naef khawf ghawqmya mawr taedov-euq mae. Naef khoerdeuq, aqyawf-anr siqnya-eu mirnae, Yeqsur, naef khoerdeuq-anr dawq maqbi ngaeq-aq.
MRK.1.35	Yeqsur uqshawq yawnaf-aer tur-awr, cofngaerni ghae-eu jawrduq-anr dov-ir-awr, khoergar guiqlanq shar-euq mae.
MRK.1.36	Sirmoq hawr-eu aqyawf naeq-aer jawr-eu deuq, Yeqsur-anr pov-ir-euq mae.
MRK.1.37	Aqyawfmaf, Yeqsur-anr povmawr ngae, aqyawf-anr aernaeq-eu, “Yawqghaq navluf, nawq-anr povluf-eu mae.”
MRK.1.38	Khoerngae, Yeqsur, aqyawf maf-anr aernaeq-eu, “Ngar, dawqpae jav-eu meuqdeuq pudeuq-anr khawf, dawqmaeq ya’maeqni, aqduimaf maeqhu paw ir kar-eur. Aqjeq mirnae aernar-aq, ngar heulof-aer mr-eu laer oe-euq ma.”
MRK.1.39	Khoernar-aq, aqyawfmaf Gaqliqlaer mirkhanq doeni ir-awr, aqyawf maf-euq zanrdawq khawqnymr-euq lafkhoer dawqmaeq maeq-awr, naef-anr khawf taedov naeq-euq mae.
MRK.1.40	Khoerngae, coiqdoi nar-eu tiq ghaq, Yeqsur jawr-eu gar lar-awr, pawqtsuif pawqdmq dmq-awr nae tanqshar-eu, “Nawr janrmawf nar-aq, ngar shawrlarni, nawr janrnya mae.” 
MRK.1.41	Yeqsur, aqyawf-anr ghawqshaq hawgaq-awr, aqlaf cawqja-awr, aqyawf-euq khoertav toeqciv-awr nae aer-eu, “Ngar janrmawf mir-a. Nawr shawrlar-awq!” 
MRK.1.42	Yeqsur khoerlof-aer aerghaq-euq naeq-aer, khoerghaq-euq coiqdoi nargawr khoer, tiqpov taef-aer byovjir-awr shawrlar-euq mae. 
MRK.1.43	Khoernar-aq, Yeqsur, aqyawf-anr dawq yawkhav-aer bif-awr, bighof-ir-euq mae. 
MRK.1.44	Yeqsur, aqyawf-anr aernaeq-eu, “Nawr, tiqghaq-anr-iq tiqjeq-iq taq ja’naeq de-eq. Pirma jawr-eu gar le-awr, nawq-euq mawrdo-anr bi tsermrhaw ler-awq. Nawr shawrlar-euq gar aqcawq yasiqni, 
MRK.1.45	Aerkhawf, aqyawf dov-ir-awr nae garkawv khoer yawkhav-aer jakhawq ghae-awr, yawqgar navluf gaqdoe-ir taq-euq mae. Khoermirnae, Yeqsur, meuq-euq lafkhoer byacaevni maqpar urler nya-aer, bawrtsanq doeni jawrluf ngae, kharngeur-eu gar jawr-eu tsawrhaq deuq, aqyawf jawr-eu gar lar-euq mae.
MRK.2.1	Khoernar-aq, heumyav nan byanlar ngae, Yeqsur, Gaqbeqneqoq-anr tiq pov par urler-euq mae. Aqyawf irkanr jawrluf-eu garkawv, aqcawq yagaq-euq mae. 
MRK.2.2	Tsawrhaq ghawqmya’ni uiqlar-euq mirnae, nymr-euq lafkhoer jawrbyan taq-euq uqtaf, nymr-euq larghov-euq lafnyir paw khawf jawrkhar maqza-a. Khoerngae, Yeqsur, aqyawf maf-anr dawqmaeq maeqnaeq luf-eu mae. 
MRK.2.3	Khoerngae, tsawrhaq oeq ghaq kuirshir lafshir shir-eu tiq ghaq-anr baf-awr lar-euq mae. 
MRK.2.4	Tsawrhaq jawrbyan taq-euq mirnae, Yeqsur jawr-eu gar maq bafurlef nya-aer, Yeqsur-euq uqduq-euq khoertav paw nymrmq lavpaef-euq mae. Aqyawfmaf, nymrmq lavpaef ghaq-euq nar-aq, kuirshir lafshir shir-eu khoerghaq-anr yufzar buibanq naeq-aer pyaeqka ghae-euq mae. 
MRK.2.5	Yeqsur, aqyawfmaf jan-eu gar ya’mawr ngae, kuirshir lafshir shir-eu khoerghaq-anr aernaeq-eu, “Aqli-or! Nawq-euq iqbax pyaeqnaeq ghaq-euq ma.”
MRK.2.6	Khoerngae, zanr maeq-eu heumyav ghaq khoergar nuirluf-awr, aqyawf maf-euq nuima-euq lafkhoer sharnoeq-eu, 
MRK.2.7	“Tsawrhaq heughaq aqjeq mirnae, yaeqbawq saerlu-aer teulof-aer aer-eu nga? Miqyaer tiq ghaq maqngeur nar-aq, iqbax-anr aqsur ghaq pyaeqnaeq nya-eu la?”
MRK.2.8	Aqyawf maf-euq nuima-euq lafkhoer khoerlof-aer sharnoeq luf-eu, Yeqsur-euq saflar-euq lafkhoer tiqpov taef-aer aqyawf maf-euq nuinoeq siqnya-eu mirnae, heulof-aer aernaeq-euq mae, “Aqjeq mirnae nawmaf-euq nuima-euq lafkhoer teulof-aer sharnoeq luf-eu le? 
MRK.2.9	Kuirshir lafshir shir-eu ghaq-anr dawq aqgeu dawq aernaeq-eu awqdzaeq-eu la? ‘Nawq-euq iqbax pyaeqnaeq ghaq-euq ma’ laer aer-eu lor? Maqngeur nar-aq, ‘Tur-awr, nawq-euq yufzar baf-awr can’ghae-awq’ laer aer-eu laq? 
MRK.2.10	-aq, mirtsaq-euq khoertav iqbax pyaeqnya-eu aryaq jav-eu ngar-a laer nawmaf-anr bisiq-eu ma.” Khoerngae, Yeqsur, kuirshir lafshir shir-eu khoerghaq-anr aernaeq-eu, 
MRK.2.11	“Ngar, nawq-anr aernaeq nyar. Tur-awr, nawq-euq yufzar baf-awr nawq-euq irkanr ghof-ir-awq.” 
MRK.2.12	Khoerngae, tsawrhaq khoerghaq tsawqtur-awr, tiqpov taef-aer yufzar baf-awr, tsawrhaq khoerdeuq dawqtawv luf-euq maeqshi nae dov-ir-euq mae. Khoermirnae, tsawrhaq khoerdeuq dawqtawvluf zanq duidui ler-awr, Miqyaer-anr ciqhuiq ciqmanr-eu lafkhoer aer-eu, “Nga’maf heulof-aer ghae-eu jeq tiqjawr-iq maq mawrhaw-aq siq.”
MRK.2.13	Khoernar-aq, Yeqsur, lan landzer tiq pov parir-euq mae. Tsawrhaq armaf mafma dawqtawvluf, aqyawf jawr-eu gar uiqle ngae, aqyawf, aqyawf maf-anr maeqnaeq tsovnaeq-euq mae. 
MRK.2.14	Yeqsur maeqhu paw par irghae ngae, Aqlaqpaer-euq zaqyo Leqbir, jeq taf-eu nymr-anr nuirluf-eu gar ya’mawr-awr aernaeq-eu, “Ngaq-euq maeqnan cantae lar-awq.” Khoerngae, Leqbir tsawqtur-awr, Yeqsur-euq maeqnan cantae ghae-euq mae.
MRK.2.15	Khoernar-aq, Yeqsur, Leqbir-euq nymr-anr hawqjawq jawqluf ngae, jeq taf-eu tsawrhaq hawr-eu iqbaxzaq ghawqmya’ni khawf, Yeqsur hawr-eu aqyawf-euq zaqlanr deuq naeq-aer jawqluf-eu mae. Aqjeq mirnae aernar-aq, khoerlof-aer ghae-eu tsawrhaq ghawqmya’ni Yeqsur-euq maeqnan cantae luf-eu mae. 
MRK.2.16	Yeqsur, iqbaxzaq hawr-eu jeq taf-eu tsawrhaq naeq-aer jawq-awr hawq dzaqluf-eu gar, 
MRK.2.17	Yeqsur khoer-anr yagaq ngae, aqyawf maf-anr aernaeq-eu, “Jawrsar dov-eu tsawrhaq-aq, nargawr lavsav-eu tsawrhaq-anr maqmawf-ar. Nar-eu tsawrhaq deuq taef-aer mawf-eu mae. Ngar, tsaq-awr dawr-eu tsawrhaq-anr kur-eu laer oe-euq maqngeur. Iqbaxzaq deuq noeqpov noeqpar larni oe-euq ma.”
MRK.2.18	Khoerngae, Yorhaq-euq zaqlanr deuq hawr-eu Paqliqsaer-euq zaqlanr deuq dzardzaq sheuqluf-eu mae. Aqyawfmaf, Yeqsur jawr-eu gar oe-awr narhaq-eu, “Yorhaq-euq zaqlanr hawr-eu Paqliqsaer-euq zaqlanr deuq dzardzaq sheuq-eu khawf, nawq-euq zaqlanr deuq aqjeq mirnae dzardzaq maqsheuq-eu la?”
MRK.2.19	Khoerngae, Yeqsur, aqyawf maf-anr heulof-aer aernaeq-euq mae: “Yoshuif ghaq, aqyawf-euq cawqdeuq naeq-aer jawrluf ngae, aqyawf-euq cawqdeuq-anr dzardzaq aqjox-aer bisheuq nmr-mq? Yoshuif ghaq, aqyawfmaf naeq-aer kharjawr-eu nmrkaq aqyawfmaf dzardzaq maqsheuq-ar. 
MRK.2.20	Aerkhawf, yoshuif, aqyawf-euq cawq-anr nae yaghawq-ir-eu arnan keuvle taef-a. Khoerngae, aqyawf-euq cawqdeuq dzardzaq yasheuq taef-a.
MRK.2.21	“Tsawrhaq tiqghaq-iq paerkhanq yawcaer-anr saqpar yawshuif nae paertsanr maqdof-ar. Dof nar-aq, doftaq-euq paertsanr yawshuif khoer, paerkhanq yawcaer khoerkanr-anr yawbae navmaqtser parbi pyaq-ir taef-a. 
MRK.2.22	Khoerlof-aer durni, tiqghaq-iq shaqkhov irpuq yawoer-anr aqgaf dzaruir yawshuif maq shaevanr-ar. Shaevanr nar-aq, aqgaf dzaruir khoer shaqkhov irpuq-anr dzaqpaef-awr, aqgaf dzaruir yoerdov-awr, shaqkhov irpuq khawf cawv-ir taef-a. Aerkhawf, aqgaf dzaruir yawshuif-aq, shaqkhov irpuq yawshuif-anr yashaev anr-eu mae.”
MRK.2.23	Khoernar-aq, heulof-aer pyeuflar-euq mae. Landaw jawrnan ngae nan, Yeqsur caeryar-anr irpavluf ngae, aqyawf-euq zaqlanr deuq caernmr tseuvtseuv-aer can-eu mae. 
MRK.2.24	Khoerngae, Paqliqsaer deuq, Yeqsur-anr narhaq-eu, “Hawsher-eq, aqyawfmaf landaw jawrnan ngae nan maq janrkhmq-eu jeq aqjeq ghae-eu janr-eu nga?”
MRK.2.25	Khoerngae, Yeqsur, aqyawf maf-anr heulof-aer aerkhof naeq-euq mae: “Daqbir hawr-eu aqyawf naeq-aer jawr-eu deuq hawq maeflar-awr tiqjeq-iq dzaq-eu maqjav ngae, aqjox-aer janr-euq gar nawmaf maq guihaw-aq lor? 
MRK.2.26	Aqbyaqtaq, 
MRK.2.27	Yeqsur, aqyawf maf-anr heulof-aer par aernaeq-euq mae, “Tsawrhaq-aq, landaw jawrnan-euq gharduq baetaq-euq maqngeur-a. Landaw jawrnan-aq, tsawrhaq-euq gharduq baetaq-euq mae. 
MRK.2.28	Khoermirnae, Tsawrhaq-euq Zaqyo-aq, landaw jawrnan-euq Yawsanr khawf ngeur ma.”
MRK.3.1	Yeqsur, zanrdawq khawqnymr-anr par urler ngae, khoergar, aqlaf tiq pyawq shir-euq zaqyo aqli tiq ghaq jawr-eu mae. 
MRK.3.2	Aqyawfmaf, Yeqsur-euq yawlaeq pov-awr daqler nya’ni, aqyawf landaw jawrnan ngae nan, nar-eu khoerghaq-anr lavtaqnaeq nga lor laer hawtsov taq-euq mae. 
MRK.3.3	Khoerngae, aqlaf tiq pyawq shir-euq khoerghaq-anr Yeqsur aernaeq-eu, “Heugar maeqhu paw yawflar-awq.”
MRK.3.4	Yeqsur, aqyawf maf-anr narhaq-eu, “Landaw jawrnan ngae nan aqjeq mrkhmq-eu la? Yawmuiq jeq lor, yawdoer jeq laq, aqcawq-euq zir-anr bibuq-ir-eu lor, maqngeur nar-aq, lavsaef-eu laq?” Aerkhawf, tsawrhaq khoerdeuq ciqcurni jawr-eu mae.
MRK.3.5	Yeqsur nuima paerpaer-aer aqyawf maf-euq tiqjawq haw-euq mae. Aqyawfmaf nuima ghanr-eu mirnae, Yeqsur noeqshaq-awr khoerghaq-anr aernaeq-eu, “Nawq-euq aqlaf cawqja-awq.”
MRK.3.5	Khoerghaq aqlaf cawqja ngae, taqler-awr yawqlafyawq lof-aer durlar-euq mae. 
MRK.3.6	Khoerngae, Paqliqsaer deuq dov-ir-awr, aqjox-aer ghae-awr nae Yeqsur-anr lavsaef-eu paq nga laer, tiqpov taef-aer Heqlor-euq tsawrhaq deuq naeq-aer bawqdzaq-ir-euq mae.
MRK.3.7	Yeqsur, aqyawf-euq zaqlanr deuq naeq-aer lan jav-eu paw ir ngae, Gaqliqlaer mirkhanq hawr-eu Yurdav mirkhanq-anr jawr-eu tsawrhaq ghawqmya’ni aqyawf-euq maeqnan cantae ghae-euq mae. 
MRK.3.8	Yeqlursaqlaeq, Irdurmaer mirkhanq, Yawrdaq lawrbaq-euq nanrma dovkhaeq paw, Durlu mirkhanq hawr-eu Sirdoq mirkhanq-anr jawr-eu tsawrhaq, aqyawf mrluf sharluf-eu garkawv yagaq-euq mirnae, baqmaf purjeq-aer Yeqsur jawr-eu gar oe-euq mae. 
MRK.3.9	Khoermirnae, tsawrhaq armaf mafma, aqyawf-anr maqya tanqsuf larni, aqyawf-euq gharduq lawq lawqzaq tiq lawq laeqhmq sher-eq laer Yeqsur, zaqlanr deuq-anr khaer-euq mae. 
MRK.3.10	Aqyawf, tsawrhaq ghawqmya ni-anr lavtaq naeq-euq mirnae, shaqzanq nargawr myaq-eu tsawrhaq dawqtawvluf, aqyawf-anr ya toeqcivni, aqyawf jawr-eu gar tan’urler luf-eu mae. 
MRK.3.11	Naef yawjawf deuq, aqyawf-anr kharmawr ngae, aqyawf-euq maeqshi awbyav-awr gur-eu, “Nawr-aq, Miqyaer-euq Zaqyo mae.” 
MRK.3.12	Aerkhawf, aqyawf, aqsur ghaq pyeuf-eu la laer taqbi siq de-eq laer Yeqsur, aqyawf maf-anr dawq yawkhav-aer bif-euq mae.
MRK.3.13	Khoernar-aq, Yeqsur, gawqjawq-anr davler-awr, aqyawf nuima tsaq-eu tsawrhaq-anr kur ngae, aqyawfmaf, aqyawf jawr-eu gar lar-euq mae. 
MRK.3.14	Yeqsur, aqyawf naeq-aer bijawr-awr, dawqmaeq bimaeq-ir-eu gharduq, aqyawf maf-euq lafkhoer nae 12 ghaq-anr tserdov-euq mae. 
MRK.3.15	Aqyawf maf-anr nargawr lavsav-eu hawr-eu naef taedov-eu baoq bifnaeq-euq mae. 
MRK.3.16	Yeqsur nae Beqtuvluv laer myanrnaeq-euq Sirmoq, 
MRK.3.17	Zeqbeqdaer-euq zaqyo Yaqkov hawr-eu Yaqkov-euq aqnyir Yorhaq, Yeqsur, aqnyaf nmr-anr Bawrneqgaer laer myanrnaeq-euq mae. Dawqtsuif-aq, “Mqjeq tsawqtaev-euq Zaqyo” laer aermawf-eu mae. 
MRK.3.18	Aqdaeqlaeq, Pirlirpuv, Baqtawrlaqmaer, Maqtaeq, Tormav, Aqlaqpaer-euq zaqyo Yaqkov, Taqdaer, Kaqnaqnir-euq armur-anr taf-eu Sirmoq hawr-eu, 
MRK.3.19	Yeqsur-anr anqdzaq-euq Yurdav Irsaqgaqliqoq.
MRK.3.20	Khoernar-aq, Yeqsur, irkanr-euq lafkhoer urler ngae, tsawrhaq armaf mafma par uiqlar-euq mirnae, aqyawfmaf hawqdzaq khawf maq dzaqnya-a. 
MRK.3.21	Yeqsur-euq aqyuif aqnyir deuq garkawv heu-anr yagaq ngae, “Aqyawf uq-ir-euq ngar-a” laer aer-awr, aqyawf-anr gheunaq-ir-eu laer dov-ir-euq mae.
MRK.3.22	Khoerngae, Yeqlursaqlaeq-anr nae oe-euq zanr maeq-eu deuq aer-eu, “Aqyawf-euq lafkhoer 
MRK.3.23	Khoerngae, Yeqsur, aqyawf maf-anr kuruiq laf-awr, yawjeq majeq dawq-anr nae heulof-aer maeqnaeq-euq mae: “Naef Saqdaq, naef Saqdaq-anr aqjox-aer taedov nya-eu? 
MRK.3.24	Mirkhanq tiq khanq-euq lafkhoer, birpav-awr muir-eu jeq jav nar-aq, mirkhanq khoerkhanq maqzif nya-ar. 
MRK.3.25	Nymrkhanq tiq khanq-euq lafkhoer, birpav-awr muir-eu jeq jav nar-aq, nymrkhanq khoerkhanq khawf, maqzif nya-ar. 
MRK.3.26	Naef Saqdaq khawf yawqhar yawqha birpav-awr, aqyawxyawf puiq-awr muir nar-aq, aqyawf khawf maq zifnya-aer piq-ir byov-ir taef-a. 
MRK.3.27	Tsawrhaq tiqghaq-iq, ghaqkhav aqda tiq ghaq-euq nymr-anr urler-awr, aqyawf-euq myawqganq maq yurgeuf nya-ar; Ghaqkhav aqda khoerghaq-anr jeqhu pafcuf ghaq-awr nae taef-aer, aqyawf-euq nymr-euq lafkhoer jav-eu myawqganq yurgeuf nya-eu mae.
MRK.3.28	“Ngar, nawmaf-anr aqdirma-aer aernaeq nyar, tsawrhaqzaq nae mrbanq-euq yawqjeq navluf hawr-eu yaeqbawq saerlu-aer aer-euq yawqjeq navluf-euq iqbax-anr pyaeqnaeqnya taef-a. 
MRK.3.29	Aerkhawf, Yawshawr Saflar-anr yaeqbawq saerlu-aer kharaer-eu tsawrhaq-euq iqbax-anr-aq, tiqjawr-iq maq pyaeqnaeqni, khoerghaq mqmaq maqbyav yarzir iqbax naf-eu tsawrhaq pyeuf taef-a.” 
MRK.3.30	Zanr maeq-eu deuq, “Aqyawf, naef yawjawf ur-eu nga” laer aer-eu mirnae, Yeqsur khoerlof-aer aernaeq-euq mae.
MRK.3.31	Khoerngae, Yeqsur-euq aqma hawr-eu aqyawf-euq aqnyir deuq lar-euq mae. Aqyawfmaf lafnyir paw yawftawq-awr, Yeqsur-anr bi kurdov laqler-euq mae. 
MRK.3.32	Tsawrhaq armaf mafma, Yeqsur-euq tiqjawq nuirluf-eu mae. Aqyawfmaf, aqyawf-anr aernaeq-eu, “Nawqma hawr-eu nawq-euq maernmr deuq, nawq-anr povpov-aer lafnyir dawqluf-eu mae.”
MRK.3.33	Khoerngae, Yeqsur, aqyawf maf-anr aerkhof naeq-eu, “Aqsur ghaq la, ngaq-euq aqma? Aqsur ghaq la, ngaq-euq maernmr?”
MRK.3.34	Yeqsur, aqyawf-euq tiqjawq nuirluf-eu deuq-anr haw-awr aer-eu, “Haeq, ngaqma hawr-eu ngaq-euq maernmr deuq-anr hawsher-eq! 
MRK.3.35	Miqyaer nuima tsaqni kharmr-eu tsawrhaq deuq-aq, ngaq-euq maernmr, ngaq-euq dmrma hawr-eu ngaqma mae.”
MRK.4.1	Yeqsur, lan landzer jawr-awr tiq pov par maeqnaeq-euq mae. Khoerngae, tsawrhaq armaf mafma, baqmaf purjeq-aer Yeqsur jawr-eu gar uiqle-euq mirnae, aqyawf, lan-anr jav-eu lawq-euq lafkhoer nuir-ir ngae, tsawrhaq armaf mafma dawqtawvluf lan landzer jawr-awr hawluf-eu mae. 
MRK.4.2	Khoerngae, Yeqsur yawjeq majeq dawq-anr nae garkawv ghawqmya jeq aqyawf maf-anr maeqnaeq-euq mae. Aqyawf maeqluf tsovluf ngae, aqyawf maf-anr heulof-aer aernaeq-euq mae:
MRK.4.3	“Nawmaf narhaq sher-eq. Siqyoeq saeq-eu tiq ghaq siqyoeq saeq-ir-euq mae. 
MRK.4.4	Aqyawf saeq ngae, siqyoeq tiqpavnav deuq-aq, garma-anr ga-ir-awr, mq-anr zaw-eu arjir oe-awr siqyoeq khoerdeuq-anr tovdzaq jir-euq mae. 
MRK.4.5	Tiqpavnav deuq-aq, khaqlo myaq-eu mirtsaq-anr ga-ir-awr, mirtsaq maqtur-eu mirnae, arji yawkawr-aer jilar-euq mae. 
MRK.4.6	Aerkhawf, nanrma dovlar-awr, arji khoer-anr uqtsar lawfzaw ngae, duqcir maq ka’naf nya-eu mirnae, nyoeq-ir kov-ir-euq mae. 
MRK.4.7	Tiqpavnav deuq-aq, aqgan daefmyaq-eu tsanr-anr ga-ir-euq mae. Aqgan bawduv maerlar-awr, arji khoer-anr uvtaeq taq-euq mirnae, arsiq maq siqle nya-a. 
MRK.4.8	Tiqpavnav deuq-aq, mirtsaq mirmuiq-anr ga-ir-awr, daeflar maerlar-awr, arsiq siqle-euq mae. Tiqpavnav deuq-aq 30 bymr, tiqpavnav deuq-aq 60 bymr, tiqpavnav deuq-aq 100 bymr laer siqle-euq mae.”
MRK.4.9	Khoerngae, Yeqsur aer-eu, “Naqbawr tsof-awr khar gaqnya-eu tsawrhaq narhaq-awq.”
MRK.4.10	Tsawrhaq armaf mafma ghof-ir jir-awr, Yeqsur tiq ghaq taef-aer jawr ngae, aqyawf-euq maeqnan cantae-eu tsawrhaq hawr-eu ghaqkhaer 12 ghaq, Yeqsur-anr yawjeq majeq dawq-euq dawqtsuif narhaq-euq mae. 
MRK.4.11	Khoerngae, Yeqsur, aqyawf maf-anr heulof-aer aernaeq-euq mae, “Miqyaer uvlanr-eu garkawv zaftaq-euq jeq, nawmaf-anr taef-aer bi siqnya-eu ma. Aerkhawf, aqcawq-anr-aq, yawqjeq navluf yawjeq majeq dawq-anr nae taef-aer maeqnaeq ma:
MRK.4.13	Yeqsur, aqyawf maf-anr heulof-aer aernaeq-euq mae: “Nawmaf yawjeq majeq dawq heudawq-anr maq ghovshawnya nya lor? Tox-aer mar-iq, yawjeq majeq dawq nuideuq dawqtawv luf-anr aqjox-aer ghovshawnya nmr-mq? 
MRK.4.14	Siqyoeq saeq-eu ghaq-aq, Yaerdawq saeq-eu mae. 
MRK.4.15	Garma-anr ga-ir-euq siqyoeq khoerdeuq-aq, aqyawfmaf, Yaerdawq yagaq-euq naeq-aer, naef Saqdaq yawkawr-aer lar-awr, aqyawf maf-euq nuima-euq lafkhoer saeqanr taq-euq dawq-anr yurdzae-eu gar aer-eu mae. 
MRK.4.16	Khaqlo myaq-eu tsanr-anr ga-ir-euq deuq-aq, aqyawfmaf, Yaerdawq yagaq-euq naeq-aer, yawkawr-aer laqkhaq caertavni hageuf-euq tsawrhaq-anr aer-eu mae. 
MRK.4.17	Aerkhawf, aqyawf maf-euq lafkhoer duqcir maq ka’naf nya-euq mirnae, ghawqmyanrni maqgmq-a. Yaerdawq khoer-euq baqda’nae, shaq-awr zanq-eu jeq hawr-eu khaeq-awr khav-eu jeq keuvle ngae, aqyawfmaf tiqpov taef-aer coq-ir-eu mae. 
MRK.4.18	Aqgan daefmyaq-eu tsanr-anr ga-ir-euq deuq-aq, aqyawfmaf, Yaerdawq yagaq-euq khawf, 
MRK.4.19	mirtsaq-euq khoertav jawr ngae khanqlanr-eu jeq, pyurshuir myawqganq-euq jaqmyawf maershuir hawr-eu kharngeur-eu jeq-anr maerjuir juir-eu jeq nae, Yaerdawq khoer-anr uvtaeq taq-euq mirnae, arsiq maq siqle nya-eu gar aer-eu mae. 
MRK.4.20	Mirtsaq mirmuiq-anr ga-ir-euq deuq-aq, tsawrhaq tiq ghaq Yaerdawq yagaq-awr hageuf-euq mirnae, arsiq siqle-eu mae. Tiqpavnav deuq-aq 30 bymr, tiqpavnav deuq-aq 60 bymr, tiqpavnav deuq-aq 100 bymr laer siqle-eu mae.”
MRK.4.21	Yeqsur, aqyawf maf-anr heulof-aer par aernaeq-euq mae, “Tsawrhaq tiq ghaq tsirkhmq dof-awr, khavpuq nae moftsanq taef-a laq? Maqngeur nar-aq, jaciq-euq uqmov ciqtaq taef-a lor? Tsirkhmq dof-euq nar-aq, tsirkhmq ciqtaq duq-anr ciqtaq-eu maqngeur-a laq? 
MRK.4.22	Aqjeq mirnae aernar-aq, kharzaf taq-euq yawqjeq navluf byacaevni ya dovlar-awr, aqcawq-anr maqbi siqni zaftaq-euq jeq khawf, aqcawq byacaevni siqnyalar taef-a. 
MRK.4.23	Naqbawr tsof-awr khar gaqnya-eu tsawrhaq narhaq-awq.”
MRK.4.24	Khoernar-aq, Yeqsur, aqyawf maf-anr heulof-aer par aernaeq-euq mae, “Nawmaf nae kharya gaq-euq jeq-anr yanr-awq. Nawmaf, aqcawq-anr paeqnaeq savnaeq-euq lof-aer, aqcawq khawf, nawmaf-anr paeqkhof savkhof naeqlaf-eu uqtaf, nawmaf narhaq geuf-eu deuq-anr uqdzaeq biflanq naeqlaf taef-a. 
MRK.4.25	Aqjeq mirnae aernar-aq, jav-eu tsawrhaq-anr par biflanq naeq-awr, maqjav-eu tsawrhaq-anr-aq, aqyawf kharjav-eu jeq khawf, yurdovjir naeq taef-a.”
MRK.4.26	Yeqsur heulof-aer khawf maeqnaeq-euq mae: “Miqyaer uvlanr-eu jeq heulof-aer dur-eu mae. Tsawrhaq tiq ghaq mirtsaq-anr siqyoeq saeq-euq mae. 
MRK.4.27	Cifle nar-aq yuf, byalar nar-aq tur laer jawrluf ngae, siqyoeq khoer arji jilar-awr, huiqlar luf-eu mae. Aerkhawf, aqjox-aer jilar-awr huiqlar luf-eu garkawv, khoerghaq maq siqnya-a. 
MRK.4.28	Mirtsaq nae arbawq bi maerlar-awr, caernmr bi nmrle-eu mae. Yawbae, caerji jilar-awr, ghovbymq ghovdov dovlar-awr nae, caersiq marlar-eu mae. 
MRK.4.29	Caer myanlar-awr yaeqder lar-euq mirnae, khoerghaq tiqpov taef-aer yaeqkhof yur-awr yaeq-eu mae.”
MRK.4.30	Yeqsur heulof-aer paraer-eu mae: “Aqdui, Miqyaer uvlanr-eu jeq aqjeq-anr ciqcaevhaw paq nga? Yawjeq majeq dawq aqgeu jeq nae maeqnaeq paq nga? 
MRK.4.31	Miqyaer uvlanr-eu jeq-aq, ghawqpaf arnuiv-anr
MRK.4.32	arji jilar-awr huiqlar ngae, ka-euq sanqlanq dawqtawvluf navmaqtser huiq-eu mae. Uqpyaq deuq huiqlar ngae, mq-anr zaw-eu arjir deuq narshmr awnaq nya-eu mae.”
MRK.4.33	Yeqsur-aq, aqyawfmaf ngaeq-aer ghovshawnya lar-eu naeq-aer ngaeq-aer khoerlof-aer ghae-eu yawjeq majeq dawq ghawqmya’ni zmqzmq-aer, aqyawf maf-anr ja’maeq naeq-euq mae. 
MRK.4.34	Yawjeq majeq dawq-anr nae maqngeur nar-aq, Yeqsur, aqyawf maf-anr maq maeqnaeq-aq. Aerkhawf, aqyawf-euq zaqlanr deuq taef-aer jawr ngae, garkawv khoerdeuq dawqtawvluf, aqyawf maf-anr ja’maeq naeq-euq mae.
MRK.4.35	Khoerngae nan uqciftaw, Yeqsur, zaqlanr deuq-anr cawq-eu, “Aqduimaf khoerpaw baq-anr tsaev-ir kar-eur.” 
MRK.4.36	Aqyawfmaf, tsawrhaq armaf mafma-anr ghawq-awr, maq laeqhmqni Yeqsur-anr sheuq-awr nae lawq-anr dziq-awr dov-ir-euq mae. Lawq yawzaq nuideuq khawf, aqyawfmaf naeq-aer ir-euq mae. 
MRK.4.37	Khoerngae, jaqlaer laerma japyuqni bawlar-awr, irluv dzae duidui-eu mirnae, lawq-euq lafkhoer ircuf danqbyanlar luf-eu mae. 
MRK.4.38	Yeqsur-aq, lawq-euq dawqdanq paw, uqghmq ghmq-awr yufkhav luf-eu mae. Zaqlanr deuq, Yeqsur-anr lavnoeq-ir-awr aer-eu, “Saqlaq-or! Nga’maf shirbyov jir-eu keuvlar-euq khawf, nawr tiqpawf-iq khanq maqlanr nya lor?”
MRK.4.39	Khoerngae, Yeqsur turlar-awr, jaqlaer-anr daeq-awr nae, lan-anr khawf aernaeq-eu, “Naq-awr, ciqcur savni jav-awq!” Khoerngae, jaqlaer naqler-awr, ciqcur savni pyeuf-ir-euq mae.
MRK.4.40	Khoernar-aq, Yeqsur, aqyawf maf-anr aernaeq-eu, “Nawmaf aqjeq mirnae guv-eu le? Nawmaf aqjeq mirnae maqjan-eu nya?”
MRK.4.41	Aqyawfmaf guv duidui-eu lafkhoer, aqyawf maf-euq yawkaq aer-eu, “Jaqlaer hawr-eu lan khawf aqyawf-euq dawq narhaq paq-aer, tsawrhaq heughaq aqsur ghaq nga?”
MRK.5.1	Khoernar-aq, aqyawfmaf, lan-euq khoerpaw baq-anr jav-eu Gaqdaqlar mirkhanq-anr irkeuv-euq mae. 
MRK.5.2	Yeqsur, lawq-anr nae oeka-euq naeq-aer, naef yawjawf ur-eu tsawrhaq tiq ghaq lmqbymr-anr nae dovle-awr, Yeqsur-anr dzoerle-euq mae. 
MRK.5.3	Tsawrhaq heughaq-aq, lmqbymr-anr taef-aer jawr-eu mae. Tiqghaq-iq aqyawf-anr maq paftawftaq nya-a. Shmrcav nae paf-eu khawf maq paftawftaq nya-a.
MRK.5.4	Aqcawq ghawqmya pov aqyawf-anr kuirtawf tawf-awr, shmrcav paf-euq khawf, aqyawf, shmrcav khoer-anr gheutsaev-awr, aqyawf-euq aqkuir-anr tawftaq-euq kuirtawf-anr khawf teuvtsaev-eu mae. Tiqghaq-iq aqyawf-anr maq lavyan nya-a. 
MRK.5.5	Aqyawf uqcif nan’ghanr maqaer, yawqjawr navluf lmqbymr hawr-eu gawqjawq-anr gurgur-aer can-eu uqtaf, khaqlo nae yawqhar yawqha yaeq-eu mae.
MRK.5.6	Tsawrhaq heughaq garmanr kaq-eu gar nae, Yeqsur-anr hawmawr-awr, Yeqsur jawr-eu gar caevghae-awr uqduq tanq-euq mae. 
MRK.5.7	Khoernar-aq, aqyawf tersar yawkhav-aer gur-eu, “Gor duidui-eu Miqyaer-euq Zaqyo Yeqsur-or! Ngar, nawq naeq-aer aqjeq taf-eu la? Ngaq-anr taq khaeqnaeqlaf laer ngar, Miqyaer-anr ghoe-awr nawq-anr shar-eu ma.”
MRK.5.8	Aqjeq mirnae aernar-aq, Yeqsur, aqyawf-anr heulof-aer aernaeq-euq mae, “Naef yawjawf-or! Aqyawf-euq lafkhoer nae dovle-awq.”
MRK.5.9	Yeqsur, aqyawf-anr narhaq-eu, “Nawq-euq tsawrmyanr aqjeq laer le?” Khoerngae, aqyawf aer-eu, “Nga’maf-aq, zawr myaq-eu mirnae, ngaq-euq tsawrmyanr-aq, Guirmaf laer kur-eu ma.”
MRK.5.10	Aqyawf maf-anr Mirkhanq heukhanq-anr nae taq taedzae naeqlaf laer aqyawf, Yeqsur-anr shar duidui-euq mae.
MRK.5.11	Gawqjawq khoerjawq-euq baqgha-anr aqzaf ghawqmya’ni gavdzaq luf-eu mae. 
MRK.5.12	Naef khoerdeuq dawqtawvluf, Yeqsur-anr shar-eu, “Nga’maf-anr aqzaf khoermaf-euq lafkhoer biur-ir naeqlaf-awq.”
MRK.5.13	Yeqsur, aqyawf maf-anr pyaeq-awr bidov-ir-euq naeq-aer, naef yawjawf khoerdeuq, aqzaf-euq lafkhoer urler-euq mae. Khoerngae, aqzaf khoermaf baqghashaq-anr nae lan-anr caevka ghae-awr, lan-anr gapufsaef jir-euq mae. Aqzaf khoerdeuq-aq 2,000 mawr aerghaqni byan-eu mae.
MRK.5.14	Aqzaf bo-eu deuq caevghof ghae-awr, garkawv khoer meuq hawr-eu pudeuq-anr dzawrnaeq-ir-euq mae. Garkawv khoer aqjox-aer pyeuflar-euq nga laer yasiqni tsawrhaq tiqdeuq hawlar-euq mae. 
MRK.5.15	Aqyawfmaf, Yeqsur jawr-eu gar larkeuv ngae, naef-euq guirmaf ur-euq tsawrhaq khoerghaq maeqtsoeq dm-awr, nuima muiqkhof lar-awr nae nuirluf-eu gar ya’mawr ngae guv duidui-ir-euq mae. 
MRK.5.16	Yawbae ngae nae mawrluf-eu tsawrhaq deuq, naef ur-euq khoerghaq-euq garkawv hawr-eu aqzaf khoerdeuq-anr aqjox-aer pyeuflar-euq garkawv, hawlar-euq deuq-anr dzawrnaeq-euq mae. 
MRK.5.17	Khoernar-aq, aqyawfmaf ardanq bae-awr, Yeqsur-anr aqyawf maf-euq jawrkhanq-anr nae dov-ir naeqlaf laer shar-eu mae.
MRK.5.18	Yeqsur, lawq-anr urlerluf ngae, naef urhaw-euq khoerghaq, Yeqsur naeq-aer bi’ir naeqlaf laer shar-eu mae. 
MRK.5.19	Aerkhawf, Yeqsur, aqyawf-anr maqbi cantae larni aernaeq-eu, “Nawr, irkanr ghof-ir-awr, Sanqpaq Miqyaer nae nawq-anr arnavni cawba naeqlaf-euq garkawv hawr-eu aqyawf, nawq-anr ghawqshaq arnavni gaqnaeq laf-euq garkawv dzawrnaeq-ir-awq.”
MRK.5.20	Khoernar-aq, aqyawf ghof-ir-awr, Yeqsur, aqyawf-anr arnavni cawba naeqlaf-euq garkawv, Deqgaqborlir mirkhanq doeni dzawrnaeq-euq mirnae, tsawrhaq dawqtawvluf zanqler-euq mae.
MRK.5.21	Yeqsur, lawq-anr ur-awr, lan-euq khoerpaw baq-anr partsaev-ir-euq mae. Aqyawf, lan landzer jawr ngae, myaq duidui-eu tsawrhaq baqmaf aqyawf jawr-eu gar uiqle-euq mae. 
MRK.5.22	Khoerngae, Yaqirlu laer kur-eu zanrdawq khawqnymr-euq aqyuif tiq ghaq lar-euq mae. Aqyawf, Yeqsur-anr ya’mawr-euq naeq-aer, aqyawf-euq maeqshi awbyav-awr, 
MRK.5.23	aqyawf-anr shar duidui-eu, “Ngaq-euq aqburzaq shir shaw-iq mae. Aqyawf taqler-awr, yawdaef yadaefni, nawr, aqyawf-euq khoertav aqlaf bafdav naeqle sher-eq.”
MRK.5.24	Khoermirnae, Yeqsur, aqyawf naeq-aer ir-euq mae.
MRK.5.24	Tsawrhaq armaf mafma, aqyawf-euq maeqnan tanqsuf tanqsuf-aer cantae luf-eu mae. 
MRK.5.25	Khoergar, 12 khof byanni shiq dovdov-aer narluf-eu zaqmiq aqbur tiq ghaq jawr-eu mae. 
MRK.5.26	Nargawr lavsav-eu tsawrhaq ghawqmya ghaq-euq aqlaf-euq lafkhoer ghawqmya jeq yashaq yadaq-awr, aqyawf kharjav-eu jeq zmq-awr lavsav-euq khawf, tiqpawf-iq maq muiqlar-euq uqtaf, par nardzaeq lar-euq mae. 
MRK.5.27	Aqyawf, Yeqsur-euq garkawv ya gaqhaw-euq mirnae, tsawrhaq armaf mafma-euq ghanrcae Yeqsur-euq maeqnan tanqur lef-awr, paerkhanq-anr toeqciv ler-euq mae. 
MRK.5.28	Aqjeq mirnae aernar-aq, aqyawf aer-eu, “Ngar, aqyawf-euq paerkhanq-anr ya toeqciv-euq taef khawf taqler taef-a.”
MRK.5.29	Khoerngae, aqyawf daqluf-eu shiq dov-eu tsirler-awr shaqzanq nargawr taqler-euq mir-a laer aqyawf-euq mawrdo-anr siqler-euq mae.
MRK.5.30	Khoerngae, Yeqsur tiqpov taef-aer aqyawf-euq lafkhoer nae baoq dov-ir-euq mir-a laer siqler-awr, tsawrhaq armaf mafma-euq ghanrcae narkhan paw ciqpyawr-awr nae narhaq-eu, “Ngaq-euq paerkhanq-anr toeqciv-euq aqsur ghaq la?”
MRK.5.31	Zaqlanr deuq, aqyawf-anr aernaeq-eu, “Tsawrhaq armaf mafma, nawq-anr tanqsuflar luf-eu gar nawr mawrluf-eu khawf, ‘Ngaq-anr aqsur ghaq toeqciv-euq la?’ laer nawr par narhaq-eu le laq?”
MRK.5.32	Khoerngae, Yeqsur, aqyawf-anr toeqciv-euq zaqmiq aqbur khoerghaq-anr ya’mawrni jawqjawq-aer hawluf-eu mae. 
MRK.5.33	Zaqmiq aqbur khoerghaq, aqyawf-anr aqjox-aer pyeuflar-euq gar siqnya-eu mirnae, guv-awr yawdzuq dzuqluf-eu mae. Khoernar-aq, aqyawf oe-awr, Yeqsur-euq maeqshi awbyav-awr nae garkawv dawqtawvluf, aqyawf-anr dawrcoeni aernaeq-euq mae. 
MRK.5.34	Khoerngae, Yeqsur, aqyawf-anr aernaeq-eu, “Zaqmiq-or! Nawq-euq jan-eu jeq nae, nawq-anr bi taqler-euq mae. Nuima sarlaevni ghof-ir-awq. Nawq-euq shaqzanq nargawr taqler-euq mae.”
MRK.5.35	Yeqsur khoerlof-aer aernaeqluf ngae, zanrdawq khawqnymr-euq aqyuif khoerghaq-euq nymr-anr nae tiqdeuq lar-awr aer-eu, “Nawqbur shirtsaev dzeur-euq mae. Saqlaq-anr taqpar lavbanq.”
MRK.5.36	Yeqsur dawq khoerdeuq-anr yagaq-euq naeq-aer zanrdawq khawqnymr-euq aqyuif khoerghaq-anr aernaeq-eu, “Khanq taqlanr, jan nar-aq ghaq-ar.”
MRK.5.37	Khoernar-aq, Beqtuvluv, Yaqkov hawr-eu Yaqkov-euq maernmr Yorhaq-anr taef-aer sheuq-awr ir-euq mae. Nuideuq-anr-aq, aqyawf-euq maeqnan maqbi cantae le-aq. 
MRK.5.38	Yeqsur, zanrdawq khawqnymr-euq aqyuif khoerghaq-euq nymr-anr irkeuv ngae, tsawrngoer uiui-aer ngoerngoer-aer, banqgha lawfgha luf-eu gar ya’mawr-euq mae. 
MRK.5.39	Khoerngae, Yeqsur, lafkhoer urler-awr aqyawf maf-anr aernaeq-eu, “Nawmaf aqjeq mirnae ngoerngoer-aer banqgha lawfgha luf-eu le? Aqburzaq heughaq shir-euq maqngeur-a, yufkhav luf-eu taef mae.”
MRK.5.40	Khoerngae, aqyawfmaf, Yeqsur-anr uir-eu mae. Yeqsur, aqyawfmaf dawqtawv luf-anr taedov jir-awr, zaq khoerghaq-euq aqma aqda hawr-eu aqyawf-euq maeqnan cantae lef-euq tsawrhaq sheuq-awr nae, aqburzaq khoerghaq baftaq-euq tsanr-anr urler-euq mae. 
MRK.5.41	Khoernar-aq, Yeqsur, aqburzaq khoerghaq-euq aqlaf-anr nyaeftaeq-awr aernaeq-eu, “Daqlirdaq gurmir.” Dawqtsuif-aq, “Aqburzaq-or! Turlar-awq laer ngar, nawq-anr aernaeq ma” laer aermawf-eu mae.
MRK.5.42	Khoerngae, aqburzaq khoerghaq, aqyawf ngaejawr nae turlar-awr can-eu mae. Aqyawf-aq, 12 khof khawvlar-euq mae. Tsawrhaq khoerdeuq maq aernya paq-aer zanq duidui ler-euq mae. 
MRK.5.43	Garkawv heu tiqghaq-anr-iq maqya bisiqni, Yeqsur, aqyawf maf-anr dawq yawkhav-aer bif-awr, aqyawf-anr tiqjeqpaq bidzaqni khawf dawq bif-euq mae.
MRK.6.1	Khoernar-aq, Yeqsur khoergar nae dov-ir-awr, aqyawf-euq jawrkhanq-anr ghofler ngae, zaqlanr deuq khawf aqyawf-euq maeqnan cantae lef-euq mae. 
MRK.6.2	Landaw jawrnan keuvlar ngae, aqyawf, zanrdawq khawqnymr-euq lafkhoer danqbae-awr maeqnaeq tsovnaeq-euq mae. Yagaq-euq tsawrhaq deuq zanq duidui ler-awr heulof-aer aer-eu mae: “Tsawrhaq heughaq, teulof-aer aqgeugar nae mrnya laq-ir-euq nga? Aqyawf aqjox-aer ghae-eu zaqsiq tsawrganr zataq-awr, heunav nav-aer baoq huiq-eu gardeuq, aqyawf-euq aqlaf nae mrnya-eu nga! 
MRK.6.3	Aqyawf, lafmyawq lafsawv nya-eu khoerghaq maqngeur-a laq? Aqyawf, Maqliv-euq zaqyo, Yaqkov, Yorsaev, Yurdav hawr-eu Sirmoq, aqha maernmr-euq ardov dovsaq ghaq maqngeur-a lor? Aqyawf-euq dmrma deuq khawf heugar aqdui naeq-aer jawrluf-eu maqngeur-a laq?”
MRK.6.3	Aqyawfmaf, aqyawf-anr nuima maqsar-a. 
MRK.6.4	Yeqsur, aqyawf maf-anr aernaeq-eu, “Miqyaer gharduq ngaeqdan-eu tsawrhaq-aq, yawqgar navluf khanqsaer jav-eu mae. Aerkhawf, yawqha-euq jawrkhanq, yawqha-euq aqyuif aqnyir hawr-eu yawqha-euq nymrkhanq-euq lafkhoer-aq, khanqsaer maqjav-a.”
MRK.6.5	Khoergar, Yeqsur baoq huiq-eu gar maq mrnya-aq. Aerkhawf, nar-eu tsawrhaq heumyav ghaq-anr aqlaf bafdav-awr lavtaq naeq-euq mae. 
MRK.6.6	Aqyawfmaf maqjan-eu mirnae, Yeqsur zanq duidui ler-euq mae. Khoernar-aq, Yeqsur khoergar tiqjawq jav-eu pudeuq-anr ir-awr, maeqnaeq tsovnaeq-ir-euq mae.
MRK.6.7	Khoerngae, Yeqsur, ghaqkhaer 12 ghaq-anr kurlaf-awr, danqbae-awr nyiq ghaq tiqpaw, nyiq ghaq tiqpaw-aer bi’ir ngae, aqyawf maf-anr naef yawjawf deuq-anr ghaqler-eu aryaq bifnaeq-euq mae.
MRK.6.8	Yeqsur, aqyawf maf-anr garma dov-ir-eu gharduq gawqyoeq maqngeur nar-aq, tiqjeq-iq taq yurghae, dzaqdzaq dawrdawr taq yurghae, paertanr taqshaf ghae, jofpaf-anr pyur khawf taq dawvanrghae. 
MRK.6.9	Paerkhanq nyiq kanr taq dmghae, saeqnawv nawqghae nar-aq ghaq-ar laer dawq bifnaeq-euq mae. 
MRK.6.10	Yeqsur, aqyawf maf-anr heulof-aer par aernaeq-euq mae: “Nawmaf aqgar irkeuv-euq maqkaq, nymr tiq nymr-anr naqler-euq nar-aq, khoergar nae dov-ir ngae keuvni, khoernymr-anr taef-aer jawr-awq. 
MRK.6.11	Aqgeugar jawr-eu tsawrhaq maqaer, nawmaf-anr maqha-aer, nawmaf-euq dawq maq narhaq nar-aq, nawmaf khoergar nae dov-ir ngae, aqyawf maf-euq yawlaeq bi dovlar-eu sarkir pyeufni, nawmaf-euq aqkuir paeqzaq-euq uqmov-euq khaqlaer byuqkhar yaf-awq. Ngar, nawmaf-anr aqdirma-aer aernaeq nyar, yarkhaqdar ngae nan, meuq khoermeuq-aq, Sordoq hawr-eu Gormorlav navmaqtser yadaq taef-a.”
MRK.6.12	Khoernar-aq, ghaqkhaer deuq dov-ir-awr, tsawrhaqzaq noeqpov noeqpar-eu tsaq mae laer dawqmaeq maeq-ir-euq mae. 
MRK.6.13	Aqyawfmaf, naef ghawqmya mawr taedov-awr, nar-eu tsawrhaq ghawqmya ghaq-anr khawf tsir laefnaeq-awr bi taqler-euq mae.
MRK.6.14	Khoerngae, Yeqsur-euq tsawrmyanr gaqdoe-ir luf-eu gar Sanqpaq Heqlor yagaq-awr aer-eu, “Bartirsaq mrnaeq-eu Yorhaq shir-euq gar nae ghofdaef lar-euq mirnae, baoq huiq duidui-eu khoerdeuq, Yeqsur mrdov luf-eu ngar-a.”
MRK.6.15	Aerkhawf, tiqpavnav deuq aer-eu, “Aqyawf-aq, Erlirya nga.” Tiqpavnav deuq aer-eu, “Miqyaer gharduq ngaeqdan-eu tsawrhaq maqngeur nar-aq, arhuba-euq Miqyaer gharduq ngaeqdan-eu tsawrhaq-anr dur-eu tiq ghaq nga.”
MRK.6.16	Aerkhawf, Heqlor yagaq ngae aer-eu, “Aqyawf-aq, ngaq nae uqduq tov-euq Yorhaq khoerghaq shir-euq gar nae ghofdaef lar-euq nga.”
MRK.6.17	Heqlor heughaq-aq, aqyawf-euq maernmr Pirlirpuv-euq nymrdanq Heqlordir-anr sheuq-euq mae. Zaqmiq aqbur khoerghaq-euq baqda’nae, Heqlor, aqyawf-euq guirzaq-anr khaer-awr, Yorhaq-anr bi nyaeflaq-ir-awr, kuv-anr kaflanr taq-euq mae. 
MRK.6.18	Aqjeq mirnae aernar-aq, Yorhaq, Heqlor-anr heulof-aer aernaeq haw-euq mae, “Nawr, nawq-euq maernmr-euq nymrdanq-anr maq sheuqkhmq-a.” 
MRK.6.19	Khoermirnae, Heqlordir, Yorhaq-anr nuima paer duidui-awr saefmawf-eu mae. Aerkhawf, maq saefnya-a. 
MRK.6.20	Aqjeq mirnae aernar-aq, Yorhaq-aq, dawr-awr tsaq-eu uqtaf shawr-eu tsawrhaq tiq ghaq mae laer Heqlor siqnya-eu mirnae, aqyawf-anr guv-eu lafkhoer hawpir luf-eu mae. Heqlor-aq, Yorhaq maeq-eu dawq yagaq ngae, nuima tiqpawf-iq maqsar-eu khawf, aqyawf maeq-eu gar narhaqmawf duidui-eu mae.
MRK.6.21	Khoerngae, lofluf-eu aryamq keuvlar-awr, Heqlor daefle-euq arnan-anr noeqkeuv-eu yawbuibui ngae nan, aqyawf-euq tsawrhuiq tsawrma deuq, sanrmr-eu yawgor deuq hawr-eu Gaqliqlaer mirkhanq-euq aqyuif deuq-anr kur-awr, dzaqtaf dawrtaf luf-eu mae. 
MRK.6.22	Khoerngae, Heqlordir-euq zaqmiq urlar-awr garnyae nyae-eu gar, Heqlor hawr-eu aqyawf naeq-aer jawq-awr dzaqluf-eu deuq nuikhanrshir duidui-eu mae.
MRK.6.22	Khoermirnae, Heqlor, aqbur khoerghaq-anr aernaeq-eu, “Nawr aqjeq geufmawf-eu nya laer ngaq-anr shar-awq. Nawr kharshar-eu jeq, ngar, nawq-anr bifnaeq ma.” 
MRK.6.23	Aqyawf, aqyawf-anr kamq-eu lafkhoer paraer-eu, “Nawr, ngaq-anr aqjeq shar-eu khawf, ngar, nawq-anr bif ma. Ngaq-euq mirkhanq tiq pav keuvni bif ma.”
MRK.6.24	Khoerngae, aqbur khoerghaq dov-ir-awr, aqyawf-euq aqma-anr narhaq-eu, “Ngar aqjeq shar-eu paq nga?” Khoerngae, aqyawf-euq aqma aerkhof naeq-eu, “Bartirsaq mrnaeq-eu Yorhaq-euq uqduq shar-awq.”
MRK.6.25	Khoerngae, aqbur khoerghaq, sanqpaq jawr-eu gar yawkawr-aer urler-awr aer-eu, “Bartirsaq mrnaeq-eu Yorhaq-euq uqduq, saerbyaer-anr dawvanr-awr nae, ngaq-anr yawkawr-aer ciqnaeq laf-eu gar geufmawf mir-a.”
MRK.6.26	Sanqpaq noeqshaq duidui-eu khawf, aqyawf nae kamqtaq-euq baqda’nae hawr-eu, aqyawf naeq-aer jawq-awr dzaqluf-eu deuq-euq baqda’nae, aqyawf nae kamqtaq-euq dawq-anr maq leurmawf-a. 
MRK.6.27	Khoermirnae, tsawrhaq saef-eu tsawrhaq tiq ghaq-anr khaerghae-awr nae, Yorhaq-euq uqduq yawkawr-aer bi coerlaq-ir-euq mae. Tsawrhaq saef-eu khoerghaq kuv-anr ir-awr, Yorhaq-euq uqduq coertsaev-euq mae. 
MRK.6.28	Khoernar-aq, uqduq khoersiq saerbyaer-anr bafanr-awr, aqbur khoerghaq-anr ciqnaeq lar-euq mae. Aqbur khoerghaq khawf, aqyawf-euq aqma-anr ciqnaeq-ir-euq mae. 
MRK.6.29	Yorhaq-euq zaqlanr deuq garkawv khoer-anr yagaq ngae, Yorhaq-euq mawrdo baflaq lar-awr, lmqbymr-anr bafpanq-ir-euq mae.
MRK.6.30	Khoerngae, ghaqkhaer deuq, Yeqsur jawr-eu gar ghofuiq lar-awr, aqyawfmaf nae mr-awr shar-euq, maeq-awr tsov-euq jeq dawqtawvluf, aqyawf-anr dzawrnaeq lar-euq mae. 
MRK.6.31	Tsawrhaq ghawqmya’ni irtsaev lartsaev luf-eu mirnae, aqyawfmaf hawq dzaq-eu khawf maqdan-a. Khoermirnae, Yeqsur, aqyawf maf-anr aernaeq-eu, “Nawmaf lar-awq, bawrtsanq-anr cofngaerni ghae-eu gar ghaqnaq naq-ir kar-eur.” 
MRK.6.32	Khoermirnae, aqyawfmaf taef-aer lawq-anr ur-awr, bawrtsanq-anr cofngaerni ghae-eu gar ir-euq mae. 
MRK.6.33	Aerkhawf, aqyawfmaf dov-ir gar tsawrhaq baqmaf ya’mawr-awr, tsawrhaq ghawqmya’ni aqyawf-anr siqnya-euq mirnae, meuq yawqmeuq navluf-anr jawr-eu tsawrhaq deuq caevghae-awr, aqyawf maf-euq maeqhu nae caevkeuv taq-awr jawr-eu, Yeqsur jawr-eu gar lar-euq mae. 
MRK.6.34	Yeqsur, lawq-anr nae dovle ngae, tsawrhaq armaf mafma-anr ya’mawr-awr aqyawf maf-anr ghawqshaq gaq-eu mae. Aqjeq mirnae aernar-aq, aqyawf maf-aq, bo-eu ghaq maqjawr-eu yawr lof-aer dur-eu mae. Khoermirnae, Yeqsur, danqbae-awr aqyawf maf-anr garkawv ghawqmya jeq maeqnaeq tsovnaeq-euq mae.
MRK.6.35	Uqcif cifle ngae, zaqlanr deuq, Yeqsur jawr-eu gar lar-awr aer-eu, “Heugar-aq, bawrtsanq nga. Uqcif khawf cifle shaw-iq ngar-a. 
MRK.6.36	Dzaq-eu jeq maqjav-eu mirnae, tsawrhaq heudeuq-anr pyaeq-awr dawqpae jav-eu meuqdeuq pudeuq-anr ir-awr, yawqha yawqha dzaqdzaq dawrdawr bi zeurdzaq-ir-awq.”
MRK.6.37	Aerkhawf, Yeqsur, aqyawf maf-anr aernaeq-eu, “Nawmaf, aqyawf maf-anr tiqjeqpaq bidzaq-awq.”
MRK.6.37	Khoerngae, zaqlanr deuq aer-eu, “Nga’maf pyur 200 byav yur-awr, kaqmur zeurlaq-ir-awr nae, aqyawf maf-anr yabi dzaq-eu la laq?” 
MRK.6.38	Khoerngae, Yeqsur aer-eu, “Nawmaf ir-awr kaqmur armyav siq anr-eu nga laer haw-ir sher-eq.” Khoerngae, aqyawfmaf haw-ir-awr aerkhof-eu, “Kaqmur ngaq siq hawr-eu ngaqshaq nyiq mawr anr-eu nga.”
MRK.6.39	Khoerngae, Yeqsur, aqyawf maf-anr dawq bif-awr nyoerjawfni ghae-eu yarmof-euq khoertav, tsawrhaq dawqtawv luf-anr armaf armaf-aer binuir-euq mae. 
MRK.6.40	Khoermirnae, tsawrhaq armaf mafma khoerdeuq, 100 ghaq tiq mur, 50 ghaq tiq mur laer armur armur-aer binuir-euq mae. 
MRK.6.41	Yeqsur, kaqmur khoer ngaq siq hawr-eu ngaqshaq khoer nyiq mawr yur-awr, mq paw haw-awr, Miqyaer-euq guiqlanq-anr jaceuq-euq mae. Khoernar-aq, kaqmur ngawqpyaeq-awr, zaqlanr deuq-anr ciqnaeq-awr nae, tsawrhaq armaf mafma deuq-euq maeqshi bi ciqtaq-euq mae. Ngaqshaq khoer nyiq mawr khawf tsawrhaq dawqtawv luf-anr birnaeq-euq mae. 
MRK.6.42	Aqyawfmaf yawqghaq navluf tiqdaev yadzaq-euq mae. 
MRK.6.43	Khoernar-aq, zaqlanr deuq dzaeqlar-euq kaqmur arpyaeq hawr-eu ngaqshaq arjaef deuq ghovuiq ngae, khavpuq 12 puq byanlar-euq mae. 
MRK.6.44	Kaqmur dzaq-euq tsawrhaq, zaqyo aqli taef-aer 5,000 ghaq byan-eu mae.
MRK.6.45	Yeqsur, tsawrhaq armaf mafma deuq-anr bighof-ir luf ngae, zaqlanr deuq-anr-aq, lawq-anr yawkawr-aer biur-ir-awr, aqyawf-euq maeqhu nae lan-euq nuibaq paw jav-eu Baeqdzerdaq-anr bitsaev-ir tawq-euq mae. 
MRK.6.46	Yeqsur, tsawrhaq baqmaf deuq-anr pyaeq-awr bighof-ir-awr, aqyawf-aq, gawqjawq-anr le-awr guiqlanq sharler-euq mae.
MRK.6.47	Uqcif cifle ngae, lawq khoerlawq, lan-euq ghanrcae irkeuv-awr, Yeqsur tiq ghaq taef-aer gawqjawq-anr jawrluf-eu mae. 
MRK.6.48	Jaqlaer baw-eu arpyawq maqtsaq-eu mirnae, zaqlanr deuq, lawq heu-eu ghaqdoerdoer duidui-eu gar aqyawf ya’mawr-euq mae. Uqbya byataw naqliq oeq laf-anr, aqyawf, lan-euq khoertav cancan-aer aqyawfmaf jawr-eu paw oeluf-awr, aqyawf, aqyawf maf-anr irdzeur-eu laer ghae-eu mae. 
MRK.6.49	Yeqsur, lan-euq khoertav canluf-eu gar zaqlanr deuq ya’mawr ngae, naef paq nga laer noeq-awr gur-eu mae. 
MRK.6.50	Aqjeq mirnae aernar-aq, aqyawfmaf yawqghaq navluf, aqyawf-anr ya’mawr-awr tsawqguv-ir-euq mae.
MRK.6.50	Khoerngae, Yeqsur, aqyawf maf-anr yawkawr-aer ngaeqcawq-awr aer-eu, “Taqguv, ngar le, nuima zifdanni ghae-awq.”
MRK.6.51	Khoernar-aq, aqyawf, lawq-euq lafkhoer urler ngae, jaqlaer baw-eu naqler-euq mae. Khoerngae, aqyawfmaf zanq duidui ler-euq mae. 
MRK.6.52	Aqyawfmaf khoerlof-aer zanqler-eu-aq, nuima ghanrcawqni ghae-awr, kaqmur birnaeq-awr bidzaq-euq garkawv maq ghovshaw nya-eu mirnae mae.
MRK.6.53	Khoerngae, aqyawfmaf, lan tsaevdov-awr, Geqneqsaqlaer mirkhanq-anr irkeuv-awr, lan landzer lawq paftawf yaf-euq mae. 
MRK.6.54	Khoernar-aq, aqyawfmaf, lawq-anr nae dov-ir ngae, tsawrhaq tiqpavnav deuq, Yeqsur nga laer tiqpov taef-aer hawsiq-euq mae. 
MRK.6.55	Tsawrhaq khoerdeuq, mirkhanq khoerkhanq doeni caevghae-awr, Yeqsur jawr mae laer kharaer-eu tsanr-anr, nar-awr gawr-eu tsawrhaq deuq-anr yufzar buibanq-anr nae baflaf-euq mae. 
MRK.6.56	Yeqsur khar irkeuv-euq pudeuq-anr, meuqdeuq-anr, yarkhanq yarlawq deuq-anr, aqcawq uiqlar duq-anr, nar-awr gawr-eu tsawrhaq-anr baftaq lar-awr, nar-awr gawr-eu heudeuq, nawq-euq paerkhanq paerdanq-anr taef-aer khawf bi toeqciv-awq laer Yeqsur-anr tanqshar-eu mae. Khoernar-aq, aqyawf-anr khar toeqciv-euq tsawrhaq dawqtawvluf taqler-euq mae.
MRK.7.1	Khoerngae, Paqliqsaer deuq hawr-eu Yeqlursaqlaeq-anr nae oe-euq zanr maeq-eu heumyav ghaq, Yeqsur jawr-eu gar uiqle-euq mae. 
MRK.7.2	Aqyawfmaf, Yeqsur-euq zaqlanr tiqpavnav deuq, aqlaf maqshawr-aer hawq dzaq-eu gar ya’mawr-awr aerdoer-eu mae. Aqlaf maqshawr-eu laer aer-eu-aq, zanr jav-eu lof-aer aqlaf maqdzuif-euq gar aer-eu mae. 
MRK.7.3	Paqliqsaer deuq hawr-eu Yurdav tsawrhaq dawqtawvluf, tsawrmawq deuq nae tawqka lef-euq zanroer jav-eu lof-aer, aqlaf maqdzuif-euq khoer-aq hawq maqdzaq-a. 
MRK.7.4	Aqyawfmaf laev dzuf-ir-awr ghoflar ngae khawf, ircuf maqdzuif-euq khoer-aq, hawq maqdzaq-a. Khoeruqtaf, ircuf khmqmaq, irpuq hawr-eu guiqshuir khmqmaq deuq-anr jov-eu zanr, khawqdaq laeftsiq-eu zanr hawr-eu zanr nuijeq ghawqmya ni-anr aqyawfmaf tawqluf-eu mae.
MRK.7.5	Khoerngae, Paqliqsaer deuq hawr-eu zanr maeq-eu deuq, Yeqsur-anr narhaq-eu, “Aqjeq mirnae nawq-euq zaqlanr deuq, tsawrmawq deuq nae tawqka lef-euq zanroer-anr maq cantae-aer, aqlaf maqshawrni hawq dzaq-eu la?”
MRK.7.6	Yeqsur, aqyawf maf-anr aerkhof naeq-eu lafkhoer heulof-aer aer-eu mae, “Yawmuiq janrgeuf-eu tsawrhaq deuq-or! Irsaqyar nae nawmaf-euq garkawv Miqyaer gharduq ngaeqdan taq-euq-aq, tsaq duidui ngar-a.
MRK.7.8	Nawmaf-aq, Miqyaer-euq zanrdawq khofdawq-anr byaerdzae-awr, tsawrhaq nae tawqka lef-euq zanroer heudeuq-anr zifdanni tuvtaeq taq-euq mae. Irpuq, ircuf khmqmaq hawr-eu guiqshuir khmqmaq deuq-anr jov-eu zanr hawr-eu zanr nuijeq ghawqmya ni-anr tawqluf-eu mae.”
MRK.7.9	Yeqsur, aqyawf maf-anr heulof-aer par aernaeq-euq mae, “Nawmaf-aq, nawmaf-euq zanroer tawqnya’ni, Miqyaer-euq zanrdawq khofdawq-anr byaerdzae-eu beu.
MRK.7.10	Morseq heulof-aer aertaq-euq mae, 
MRK.7.11	Aerkhawf, nawmaf aer-eu, ‘Tsawrhaq tiq ghaq, yawqha-euq aqma aqda-anr, “Nawq-anr bif paq-aer ghae-eu jeq, ngar, Gawqbaq laer kur-eu lafsawq lof-aer Miqyaer-anr bifnaeq dzeur-euq ma” ’ laer aernaeq ghaq-euq nar-aq, 
MRK.7.12	nawmaf, tsawrhaq khoerghaq, yawqha-euq aqma aqda-anr tiqjeq-iq maqpar bi cawba-a. 
MRK.7.13	Nawmaf khoerlof-aer aer-awr, zanroer tawq-eu mirnae, Miqyaer-euq dawq byov-ir byawq-ir ni janr-eu mae. Nawmaf khoerlof-aer ghae-eu zanroer ghawqmya’ni tawqluf-eu mae.”
MRK.7.14	Khoernar-aq, Yeqsur, tsawrhaq ghawqmya ni-anr kur-awr heulof-aer aernaeq-euq mae, “Nawmaf dawqtawvluf ngaq-euq dawq-anr narhaq-awr ghovshaw geuf-awq. 
MRK.7.15	Lafnyir paw nae anr-ir-eu jeq-aq, tsawrhaq-anr maqshawrni bi pyeuflar nya-eu maqngeur-a. Lafkhoer paw nae dovlar-eu jeq taef-aer tsawrhaq-anr maqshawrni bi pyeuflar nya-eu mae. 
MRK.7.16	Naqbawr tsof-awr khar gaqnya-eu tsawrhaq narhaq-awq!”
MRK.7.17	Yeqsur, tsawrhaq armaf mafma-anr ghawq-awr, irkanr urler ngae, aqyawf-euq zaqlanr deuq, aqyawf-anr yawjeq majeq dawq khoerdawq-euq dawqtsuif narhaq-eu mae. 
MRK.7.18	Yeqsur, aqyawf maf-anr heulof-aer aernaeq-euq mae, “Nawmaf keuvni maq ghovshawnya nya siq lor? Lafnyir paw nae kharanr-ir-eu tiqjeq-iq tsawrhaq-anr maqshawrni maqbi pyeuflar nya-a laer maq mawrlar nya siq laq? 
MRK.7.19	Aqjeq mirnae aernar-aq, aqyawf-euq nuima-euq lafkhoer anr-ir-eu maqngeur-aer, aqyawf-euq uqmav-euq lafkhoer anr-ir-awr, lafnyir paw irdov dzae-eu mae.” (Yeqsur khoerlof-aer aer-eu-aq, dzaqdzaq dawrdawr dawqtawvluf yawshawr mae laer aermawf-eu mae).
MRK.7.20	Yeqsur heulof-aer paraer-eu mae: “Tsawrhaq-euq lafkhoer nae dovlar-eu jeq, tsawrhaq-anr maqshawrni bi pyeuflar nya-eu mae. 
MRK.7.21	Aqjeq mirnae aernar-aq, tsawrhaq-euq nuima-euq lafkhoer nae heudeuq dovlar-eu mae, Nuinoeq yawdoer, banq-awr joe-eu, banq-awr muv-eu, tsawrhaq-anr saef-eu, 
MRK.7.22	smrkhoeq khoeq-eu, aqcawq-euq myawq-anr maerjuir juir-eu, yawcawv jeq mr-eu, jaqmyawf myawf-eu, jawflafni daef-eu, myavnav nav-eu, yaeqbawq saerlu-aer aer-eu, nuima huiq-eu, aqdzawq argan gan-eu, 
MRK.7.23	yawdoer heudeuq dawqtawvluf, tsawrhaq-euq lafkhoer paw nae dovlar-awr, tsawrhaq-anr maqshawrni bi pyeuflar nya-eu mae.”
MRK.7.24	Khoernar-aq, Yeqsur tur-awr khoergar nae dov-ir-awr, Durlu mirkhanq hawr-eu Sirdoq mirkhanq paw ir-euq mae. Aqyawf, nymr tiq nymr-anr ur-ir-awr, aqyawf khoergar jawr-eu garkawv aqcawq-anr maqbi siqnya mawf-a. Aerkhawf, aqyawf maq jawrzaf nya-a. 
MRK.7.25	Naef yawjawf ur-eu aqbur tiq ghaq-euq aqma, Yeqsur-euq garkawv yagaq-euq naeq-aer lar-awr, Yeqsur-euq maeqshi pawqtsuif pawqdmq dmq-euq mae. 
MRK.7.26	Aqma khoerghaq-aq, Surliv Pirniv mirkhanq-anr daefle-euq Heqlaqsarma mae. Aqyawf, ‘Ngaqbur-euq lafkhoer ur-eu naef-anr taedov naeqlaf-awq’ laer, Yeqsur-anr shar duidui-eu mae.
MRK.7.27	Yeqsur, aqyawf-anr aernaeq-eu, “Zaqdeuq-anr jeqhu yabi dzaqdaev-eu mae. Zaq dzaq-eu kaqmur yur-awr, aqkuiq-anr dzaenaeq-awr bidzaq-eu-aq maqtsaq-a.”
MRK.7.28	Khoerngae, aqma khoerghaq aerkhof-eu, “Sanqpaq-or, ngeur mae. Aerkhawf, hawqje-euq uqmov jawr-eu aqkuiq khawf, zaq nae dzaqdzae-euq jeq-anr ghovdzaq-eu mae.”
MRK.7.29	Khoerngae, Yeqsur, aqyawf-anr aernaeq-eu, “Nawq-euq dawq teudawq-euq baqda’nae, nawr ghof-ir-awq, nawqbur-anr ur-eu naef dov-ir dzeur-euq mae.”
MRK.7.30	Khoernar-aq, aqyawf irkanr ghofkeuv-ir ngae, naef khoermawr dov-ir-awr, aqyawf-euq aqbur, yufzar-anr yufluf-eu gar ya’mawr-euq mae.
MRK.7.31	Khoernar-aq, Yeqsur, Durlu mirkhanq-anr nae dov-ir-awr, Sirdoq mirkhanq-anr nae Deqgaqborlir mirkhanq-anr irpav-awr, Gaqliqlaer lan-anr irkeuv-euq mae. 
MRK.7.32	Khoerngae, aqcawq, dawq maq ngaeqlawv nya-eu naqbawq tiq ghaq-anr Yeqsur jawr-eu gar sheuqlaf-awr, Yeqsur-anr aqyawf-euq khoertav aqlaf bafdav naeq-awq laer shar-eu mae.
MRK.7.33	Yeqsur, aqyawf-anr tsawrhaq armaf mafma-euq lafkhoer nae sheuqceuvdov ghae-euq mae. Khoernar-aq, aqyawf-euq naqbawr-anr lafnoer soeqanr-awr, duqkhaq khashaeq-awr, aqyawf-euq maeqlar-anr toeqciv naeq-euq mae.
MRK.7.34	Khoernar-aq, Yeqsur mq paw haw-awr, saf safma ghawrdav-awr nae, “Irpaqdaq” laer aqyawf-anr aernaeq-euq mae. Dawqtsuif-aq, “Panlar-awq” laer aermawf-eu mae. 
MRK.7.35	Khoerngae, tsawrhaq khoerghaq-euq naqbawr tiqpov taef-aer panlar-awr, maeqlar juvlar-awr nae, aqyawf dawq ngaeqnya lar-euq mae.
MRK.7.36	Khoernar-aq, garkawv heu tiqghaq-anr-iq maqya ja’naeqni, Yeqsur, aqyawf maf-anr dawq bif-euq mae. Aerkhawf, aqyawf, dawq ngaeq-aer bif nar-aq, aqyawfmaf ngaeq-aer jabyan ghae-euq mae. 
MRK.7.37	Aqyawfmaf maq aernya paq-aer zanq duidui ler-awr aer-eu, “Aqyawf nae kharmr-euq yawqjeq navluf arnavni muiq-eu nga. Naqbawq deuq gaqnya lar-awr, aqdzawq deuq, dawq ngaeqnya lar-eu gar keuvni, aqyawf janrnya-eu nga.”
MRK.8.1	Khoerngae, zawr myaq-eu armaf mafma tiq maf par uiqlar-euq mae. Aqyawfmaf tiqjeq-iq dzaq-eu jeq maqjav-eu mirnae, Yeqsur, zaqlanr deuq-anr kur-awr heulof-aer aernaeq-euq mae, 
MRK.8.2	“Ngar, tsawrhaq heudeuq-anr ghawqshaqgaq mir-a. Aqyawfmaf, ngaq naeq-aer heugar jawrluf-eu smq nan byanlar-awr, tiqjeq-iq dzaq-eu maqpar anr-eu ngar-a. 
MRK.8.3	Ngar, aqyawf maf-anr hawqmaef maefmaef-aer irkanr bighof-ir nar-aq, garpaer-anr myafler-eu baw-mr. Aqjeq mirnae aernar-aq, aqyawfmaf tiqpavnav deuq garmanr kaq-eu gar nae lar-euq mae.” 
MRK.8.4	Khoerngae, zaqlanr deuq, aqyawf-anr aerkhof-eu, “Heugar bawrtsanq bawrdanr-euq lafkhoer, tsawrhaq heumyav ni-anr bi dzaqdaev-eu kaqmur aqgar povlaq-ir nmr-mq?” 
MRK.8.5	Khoerngae, Yeqsur, aqyawf maf-anr narhaq-eu, “Nawmaf kaqmur armyav siq anr-eu le?” Aqyawfmaf aer-eu, “Shif siq.” 
MRK.8.6	Khoernar-aq, Yeqsur, tsawrhaq armaf mafma-anr mirtsa nuir-awq laer dawq bif-awr, kaqmur khoer shif siq yur-awr, Miqyaer-euq guiqlanq-anr jaceuq-awr ngawqpyaeq-euq mae. Khoernar-aq, zaqlanr deuq-anr ciqnaeq-awr aqyawf maf-euq maeqshi bi ciqtaq-euq mae. Zaqlanr deuq khawf tsawrhaq armaf mafma-euq maeqshi ciqtaq naeq-ir-euq mae. 
MRK.8.7	Aqyawfmaf ngaqshaq yawzaq khawf heumyav mawr anr-eu mae. Yeqsur, Miqyaer-euq guiqlanq-anr jaceuq-awr, zaqlanr deuq-anr parkhaer-awr tsawrhaq armaf mafma-euq maeqshi bi ciqtaq-euq mae. 
MRK.8.8	Aqyawfmaf dawqtawvluf tiqdaev yadzaq-euq mae. Yawpyaeq yawmeur deuq ghovuiq ngae, khavpuq puqma shif puq byanlar-euq mae. 
MRK.8.9	Dzaq-euq tsawrhaq deuq 4,000 ghaq aerghaqni byan-eu mae. Khoernar-aq, Yeqsur, aqyawf maf-anr bighof-ir-euq mae. 
MRK.8.10	Khoernar-aq, tiqpov taef-aer aqyawf-euq zaqlanr deuq naeq-aer lawq-anr ur-ir-awr, Daqlaqmaqnmr mirkhanq-anr ir-euq mae.
MRK.8.11	Khoerngae, Paqliqsaer deuq, Yeqsur jawr-eu gar lar-awr danqbae-awr tsawrpyaer pyaer-eu uqtaf, aqyawf-anr tsermrhaw mawf-eu mirnae, mq-euq khoertav-euq bisiq bimawr-eu jeq janrmaeq naeqlaf laer aer-eu mae. 
MRK.8.12	Khoerngae, Yeqsur, aqyawf-euq saflar-euq lafkhoer saf safma ghawrdav-awr aer-eu, “Heuzir-aq, aqjeq mirnae bisiq bimawr-eu jeq sharpov-eu nga? Ngar, nawmaf-anr aqdirma-aer aernaeq nyar, heuzir-anr bihaw-eu bisiq bimawr-eu jeq maqjav.” 
MRK.8.13	Khoernar-aq, Yeqsur, aqyawf maf-anr nae ghawq-awr, lawq-anr parur-ir-awr nae lan-euq nuibaq paw irghae-euq mae.
MRK.8.14	Zaqlanr deuq kaqmur maq yurlafni ngaeryaf-euq mirnae, lawq-euq lafkhoer kaqmur tiq siq maqngeur nar-aq, dzaq-eu jeq tiqjeq-iq maqanr-a. 
MRK.8.15	Khoerngae, Yeqsur, aqyawf maf-anr dawq bif-eu, “Nawmaf, Paqliqsaer deuq-euq daeqtseq hawr-eu Heqlor-euq daeqtseq-anr hawdov-awr yawkhav-aer yanr-awq.” 
MRK.8.16	Khoerngae, aqyawf maf-euq yawkaq aer-eu, “Aqduimaf, kaqmur maqanr-eu mirnae, aqyawf khoerlof-aer aer-eu jeq nga.” 
MRK.8.17	Yeqsur garkawv khoer-anr siqnya-awr aqyawf maf-anr heulof-aer aernaeq-euq mae, “Aqjeq mirnae, nawmaf kaqmur maq yurlef-euq garkawv jaluf-eu le? Nawmaf nymq-mr keuvni maq ghovshaw-aq siq lor? Nawmaf-euq nuima ghanrcawqni ghae-eu le siq laq? 
MRK.8.18	Nawmaf myavnuiv tsof-eu khawf, maq mawrlar nya lor? Naqbawr tsof-eu khawf, maq gaqlar nya laq? Noeq khawf maqpar noeqdovcoer mir-a lor? 
MRK.8.19	Ngar, kaqmur khoer ngaq siq ngawqpyaeq-awr, tsawrhaq 5,000 ghaq-anr bidzaq ngae, dzaeqlar-euq yawpyaeq yawmeur deuq, nawmaf khavpuq armyav puq ghovbyan-euq le?” Aqyawfmaf aer-eu, “12 puq.” 
MRK.8.20	Khoernar-aq, Yeqsur par narhaq-eu, “Ngar, kaqmur khoer shif siq ngawqpyaeq-awr, tsawrhaq 4,000 ghaq-anr bidzaq ngae, dzaeqlar-euq yawpyaeq yawmeur deuq, nawmaf khavpuq puqma armyav puq ghovbyan-euq le?” Aqyawfmaf aer-eu, “Shif puq.” 
MRK.8.21	Khoerngae, Yeqsur, aqyawf maf-anr aernaeq-eu, “Nawmaf aqjox-aer maq ghovshaw nya-eu nya?”
MRK.8.22	Khoernar-aq, aqyawf, Baeqdzerdaq-anr irkeuv-euq mae. Tsawrhaq tiqdeuq myavbaef tiq ghaq-anr sheuqlaf-awr, aqyawf-anr bi toeqcivni Yeqsur-anr tanqshar-eu mae. 
MRK.8.23	Khoerngae, Yeqsur myavbaef khoerghaq-euq aqlaf-anr nyaeftaeq-awr, aqyawf-anr meuq-euq meuqdzer sheuqghae-euq mae. Aqyawf-euq myavnuiv-anr duqkhaq khashaeq-awr, aqyawf-anr aqlaf bafdav-awr, nawq-anr aqjeq mawrlar-eu nya laer narhaq naeq-euq mae. 
MRK.8.24	Khoerghaq, uqduq ghawrleur-awr hawghae-awr aer-eu, “Ngaq-anr tsawrhaq mawrlar nga, aqyawf maf-aq, arbawr-anr dur-awr garma canluf nga.” 
MRK.8.25	Khoernar-aq, Yeqsur, aqyawf-euq myavnuiv-anr aqlaf nae tiq pov par toeqciv-awr, myavnuiv muiqlar-awr, yawqghaq navluf-anr mawrmaq nyalar-euq mae. 
MRK.8.26	Khoernar-aq, Yeqsur, aqyawf-anr heulof-aer aernaeq-awr aqyawf-euq irkanr-anr bighof-ir-euq mae, “Meuq heumeuq-anr khawf taq urler, heumeuq-euq tsawrhaq-anr khawf tiqghaq-anr-iq taq ja’naeq.”
MRK.8.27	Yeqsur hawr-eu aqyawf-euq zaqlanr deuq, Gaersaqlir Pirlirpuv mirkhanq-anr jav-eu pudeuq-anr ir-euq mae. Garpaer-anr canluf ngae, Yeqsur, aqyawf-euq zaqlanr deuq-anr narhaq-eu, “Aqcawq, ngaq-anr aqsur ghaq nga laer aerluf-eu la?” 
MRK.8.28	Khoerngae, aqyawfmaf aerkhof-eu, “Tiqpavnav deuq-aq, Bartirsaq mrnaeq-eu Yorhaq nga laer aer-awr, tiqdeuq nav-aq, Erlirya nga laer aer-eu uqtaf, nuideuq-aq, Miqyaer gharduq ngaeqdan-eu tsawrhaq tiqghaqnav nga laer khawf aer-eu mae.” 
MRK.8.29	Yeqsur, aqyawf maf-anr narhaq-eu, “Nawmaf lawr nae? Ngar, aqsur ghaq nga laer aer-eu le?” Khoerngae, Beqtuvluv, aqyawf-anr aerkhof naeq-eu, “Nawr-aq, Kali ngar-a.” 
MRK.8.30	Khoernar-aq, Yeqsur, aqyawf maf-anr aqyawf-euq garkawv tiqghaq-anr-iq taq ja’naeq de-eq laer dawq yawkhav-aer bif-euq mae.
MRK.8.31	Khoerngae nae nar-aq, danqbae-awr, Yeqsur, aqyawf maf-anr, Tsawrhaq-euq Zaqyo-aq, shaqzanq ghawqmya jeq-anr yadaq-awr, aqyuif aqtsu deuq, pirma aqyuif deuq hawr-eu zanr maeq-eu deuq maq hageuf-eu uqtaf, yabi saef taef-a. Aerkhawf, smq nan keuvlar nar-aq, ghofdaeflar taef-a laer maeqnaeq tsovnaeq-euq mae. 
MRK.8.32	Yeqsur garkawv heudeuq byacaevni ngaeq-eu mirnae, Beqtuvluv, aqyawf-anr gardzer paw sheuqghawq-awr, danqbae-awr nae daeq-euq mae. 
MRK.8.33	Yeqsur, zaqlanr deuq-anr nanrghof ghofhaw-awr, Beqtuvluv-anr daeq-eu, “Naef Saqdaq-or! Ngaq-euq narkhan paw caev-awq. Aqjeq mirnae aernar-aq, nawr-aq, Miqyaer sharnoeq-eu lof-aer maqngeur-eu, tsawrhaqzaq lof-aer sharnoeq-eu nga.”
MRK.8.34	Khoerngae, Yeqsur, tsawrhaq armaf hawr-eu zaqlanr deuq-anr kur-awr, aqyawf maf-anr heulof-aer aernaeq-euq mae: “Tsawrhaq tiq ghaq, ngaq-euq maeqnan cantaelar mawf nar-aq, yawqha-euq nuikhanr byaerdzae yaf-awr, yawqha-euq lafyaq baf-awr nae, ngaq-euq maeqnan cantae lar-awq. 
MRK.8.35	Aqjeq mirnae aernar-aq, aqsur ghaq maqkaq, yawqha-euq daefzir bibuq-ir mawf nar-aq, daefzir yasmq taef-a. Aerkhawf, aqsur ghaq maqkaq, ngaq-euq gharduq hawr-eu guiqlanq dawq-euq gharduq yawqha-euq daefzir bismq nar-aq, daefzir za taef-a. 
MRK.8.36	Tsawrhaq tiq ghaq mirtsaq dawqtawvluf za-euq khawf, aqyawf-euq nuima saflar yasmq nar-aq, aqyawf-euq gharduq aqjeq gardanr tsoeq-eu la? 
MRK.8.37	Maqngeur nar-aq, tsawrhaq tiq ghaq, aqyawf-euq nuima saflar-anr aqjeq nae dawqkhof parkhof nya-eu la? 
MRK.8.38	Aqsur ghaq maqkaq, banq-awr joe-eu hawr-eu iqbax mrluf-eu heuzir-euq tsawrhaq-euq maeqshi, ngar hawr-eu ngaq-euq dawq-euq baqda’nae shafdawr nar-aq, aqyawf Tsawrhaq-euq Zaqyo khawf, aqyawf-euq Aqda-euq yawshaef khanqsaer-euq lafkhoer, shawr-eu mqtav ghaqkhaer deuq naeq-aer zafkale ngae, tsawrhaq khoerghaq-euq baqda’nae shafdawr taef-a.”
MRK.9.1	Khoerngae, Yeqsur, aqyawf maf-anr aernaeq-eu, “Ngar, nawmaf-anr aqdirma-aer aernaeq nyar, heugar yawfluf-eu tiqpavnav deuq shir-eu jeq-anr maq myeufhaw-euq minav-aer, Miqyaer uvlanr-eu jeq baoq tiqbyanni anr-awr keuvle-eu gar ya’mawr taef-a.”
MRK.9.2	Kof nan dzeur-euq nar-aq, Yeqsur-aq, Beqtuvluv, Yaqkov hawr-eu Yorhaq-anr taef-aer sheuq-awr, gawqjawq yawgor-anr davler-euq mae. Khoerngae, Yeqsur, aqyawf maf-euq maeqshi mawrdo parlar-euq mae. 
MRK.9.3	Aqyawf-euq maeqtsoeq yawshaef byalar-awr, ngaer lof-aer pyurdeuqni ghae-eu mae. Mirtsaq-euq khoertav maeqtsoeq lavpyur-eu tiqghaq-iq khoernav nav-aer maq lavpyur nya-a. 
MRK.9.4	Khoernar-aq, Erlirya hawr-eu Morseq, aqyawf maf-euq maeqshi dovle-awr, Yeqsur naeq-aer dawq ngaeqcawq luf-eu mae. 
MRK.9.5	Khoerngae, Beqtuvluv, Yeqsur-anr aernaeq-eu, “Saqlaq-or! Aqduimaf heugar jawr-eu arnavni muiq-eu nya. Nga’maf saeqghawv smq ghawv ghawv ma. Nawq-euq gharduq tiq ghawv, Morseq-euq gharduq tiq ghawv hawr-eu Erlirya-euq gharduq tiq ghawv laer ghawv ma.” 
MRK.9.6	Aqyawfmaf guv duidui-ir-awr, Beqtuvluv dawq ngaeqtsaq maqsiq-a. 
MRK.9.7	Khoerngae, jeqtmq tiq tsanq aqyawf maf-anr tanqtsanq le-awr, jeqtmq-anr nae dawq ngaeqdov lef-eu, “Heughaq-aq, ngar zawr gaq-eu ngaq-euq Zaqyo ma. Nawmaf, aqyawf-euq dawq narhaq geuf-awq.” 
MRK.9.8	Khoerngae, zaqlanr deuq tiqjawq haw-euq khawf, nuighaq tiqghaq-anr-iq maqmawr-aer, aqyawfmaf naeq-aer Yeqsur taef-aer jawr-eu gar ya’mawr-euq mae.
MRK.9.9	Khoernar-aq, gawqjawq-anr nae zafkale ngae, Tsawrhaq-euq Zaqyo shir-awr maq ghofdaef lar-euq khoer-aq, nawmaf nae ya’mawr-euq garkawv aqcawq-anr taq ja’naeq de-eq laer Yeqsur, aqyawf maf-anr dawq bif-euq mae. 
MRK.9.10	Khoermirnae, zaqlanr deuq dawq khoerdawq nuima-euq lafkhoer shardawv taq-euq mae. Shir-awr ghofdaef lar-eu laer aer-eu khoer aqjeq-anr aermawf-eu nga laer aqyawf maf-euq yawkaq jaluf-eu mae. 
MRK.9.11	Khoerngae, aqyawfmaf, Yeqsur-anr narhaq-eu, “Tox-aer mar-iq, aqjeq mirnae, zanr maeq-eu deuq, Erlirya jeqhu ya’oe-eu mae laer aer-eu la?” 
MRK.9.12	Khoerngae, Yeqsur, aqyawf maf-anr heulof-aer aernaeq-euq mae, “Erlirya-aq, aqdirma-aer jeqhu ya’oe-awr, yawqjeq navluf-anr lavmuiqkhof taef-a. Yaerbof-euq lafkhoer Tsawrhaq-euq Zaqyo-euq garkawv heulof-aer boftaq-euq maqngeur-a lor? Aqyawf-aq, ghawqmya jeq yadaq-awr, aqcawq, aqyawf-anr yaeqbawq saerlu-aer janrlar-eu gar yadaq taef-a. 
MRK.9.13	Ngar, nawmaf-anr aernaeq nyar, Erlirya oedzeur-euq mae. Aerkhawf, Yaerbof-euq lafkhoer aqyawf-euq garkawv boftaq-euq lof-aer, aqyawfmaf, aqyawf-anr khar janrmawf-eu jeq janrnaeq-euq mae.”
MRK.9.14	Khoernar-aq, aqyawfmaf, zaqlanr deuq jawr-eu gar ghofkeuvle ngae, tsawrhaq armaf mafma, zaqlanr khoerdeuq-anr jawrjawq taq-awr, zanr maeq-eu deuq, zaqlanr deuq naeq-aer tsawrpyaer pyaerluf-eu gar ya’mawr-euq mae. 
MRK.9.15	Tsawrhaq armaf mafma dawqtawvluf, Yeqsur-anr ya’mawr ngae, yawkhav-aer zanqler-awr tiqpov taef-aer caevghae laf-awr nae aqyawf-anr dawqcawq puq-euq mae. 
MRK.9.16	Yeqsur, zanr maeq-eu deuq-anr narhaq-eu, “Nawmaf, aqyawfmaf naeq-aer aqjeq-euq garkawv pyaerluf-eu le?” 
MRK.9.17	Khoerngae, tsawrhaq armaf mafma-euq lafkhoer, tiq ghaq heulof-aer aerkhof naeq-euq mae, “Saqlaq-or! Ngar, ngaqli, nawr jawr-eu gar sheuqlaf-euq ma. Aqyawf-euq lafkhoer aqdzawq bidzawq-ir-eu naef ur-eu mae. 
MRK.9.18	Aqgeugar jawr ngae maqkaq, naef heumawr aqyawf-anr nyaeftaeq-awr, mirtsa gheucoq ghae-eu mae. Khoerngae, aqyawf-euq khaqmae buirmeuf dovle-awr, seuq teufteuf-aer mawrdo ghanrcawqni pyeuf-ir-eu mae. Naef heumawr-anr taedov naeqlaf laer ngar, nawq-euq zaqlanr deuq-anr aernaeq-euq khawf, aqyawfmaf maq taedovnya nga.”
MRK.9.19	Yeqsur aerkhof naeq-eu, “Nuijan maqanr-eu heuzir-euq tsawrhaq-or! Ngar, nawmaf naeq-aer aqmyan keuvni yajawr-eu la? Ngar, nawmaf naeq-aer aqmyan keuvni parya or-eu la siq? Aqyawf, ngar jawr-eu gar sheuqlaf-awq.” 
MRK.9.20	Khoernar-aq, aqyawfmaf, aqli khoerghaq-anr sheuqlaf-euq mae. Naef khoermawr Yeqsur-anr ya’mawr ngae, aqyawf-anr yawkhav-aer bi teuvlar-awr, mirtsa coqdzae ghae-awr nae, khaqmae buirmeuf paqpaq-aer manqpov povluf-eu mae. 
MRK.9.21	Yeqsur, aqda ghaq-anr narhaq-eu, “Nawqli-anr heulof-aer pyeufluf-eu armyanni keuvlar-euq la?” Aqda khoerghaq heulof-aer aer-eu mae, “Nyir ngae nae mae. 
MRK.9.22	Ngaqli bishir-eu laer naef heumawr, aqyawf-anr ghawqmya pov miqdzaq-anr dzaepuiv-awr, ircuf-anr daeqpuf naeq-euq mae. Nawr tiqjeqnav janrnya nar-aq, nga’nyaf dazaq-anr ghawqshaq gaq-awr cawba naeqlaf-awq laer shar ma.” 
MRK.9.23	Yeqsur, aqyawf-anr aernaeq-eu, “Nawr jannya nar-aq, jan-eu tsawrhaq-euq gharduq-aq, yawqjeq navluf pyeuflar nya-eu mae.” 
MRK.9.24	Khoerngae, aqli khoerghaq-euq aqda tiqpov taef-aer myavbir juju-aer gurdov laf-eu, “Sanqpaq-or! Ngar jan ma. Ngar jan-eu myaqlarni cawba naeqlaf-awq.” 
MRK.9.25	Tsawrhaq armaf mafma, aqyawf jawr-eu gar caevlaf luf-eu gar Yeqsur ya’mawr ngae, naef yawjawf khoermawr-anr daeqdaeq-aer aernaeq-eu, “Aqdzawq bidzawq-ir-awr, naqbawq bibawq-ir-eu naef-or! Heughaq-euq lafkhoer nae dovle-awq. Aqkar nar-aq, tiqjawr-iq taqpar urler laer ngar, nawq-anr dawq bif-eu ma.” 
MRK.9.26	Khoerngae, naef khoermawr tersar gurkhav lef-awr, aqli khoerghaq-anr yawkhav-aer bi teuvlar-awr nae dovle-euq mae. Aqli khoerghaq shirtaq-euq lof-aer dur-eu mirnae, tsawrhaq ghawqmya ghaq aer-eu, “Aqyawf shir-euq ngar-a.” 
MRK.9.27	Aerkhawf, Yeqsur, aqyawf-euq aqlaf-anr nyaeftaeq-awr gheuturnaeq ngae, aqyawf turlar-euq mae. 
MRK.9.28	Khoernar-aq, Yeqsur, irkanr-euq lafkhoer urler ngae, aqyawf-euq zaqlanr deuq, aqyawf-anr ciqcurni narhaq-eu, “Aqjeq mirnae nga’maf, naef khoermawr-anr maq taedov nya-eu nga?” 
MRK.9.29	Khoerngae, Yeqsur, aqyawf maf-anr aernaeq-eu, “Heulof-aer ghae-eu naef-anr-aq, dzardzaq sheuq-awr guiqlanq shar-eu baqda’nae taef-aer taedov nya-eu mae.”
MRK.9.30	Khoernar-aq, aqyawfmaf khoergar nae dov-ir-awr, Gaqliqlaer mirkhanq-anr irpav-euq mae. Aqyawfmaf irluf-eu garkawv Yeqsur, aqcawq-anr maqbi siqnya mawf-a. 
MRK.9.31	Aqjeq mirnae aernar-aq, aqyawf, aqyawf-euq zaqlanr deuq-anr maeq-eu lafkhoer aernaeq luf-eu, “Tsawrhaq-euq Zaqyo, aqcawq-euq aqlaf-euq lafkhoer ya’anr-ir-awr, aqyawfmaf, aqyawf-anr saef taef-a. Aqyawf shir-awr nae smq nan keuvlar nar-aq, ghofdaeflar taef-a.” 
MRK.9.32	Zaqlanr deuq dawq khoerdawq-anr maq ghovshaw nya-eu khawf, aqyawf-anr maq narhaq peuq-a.
MRK.9.33	Khoernar-aq, aqyawfmaf, Gaqbeqneqoq-anr irkeuv-euq mae. Yeqsur, irkanr-euq lafkhoer jawrluf ngae zaqlanr deuq-anr narhaq-eu, “Nawmaf garpaer-anr aqjeq-euq garkawv pyaer-euq le?” 
MRK.9.34	Khoerngae, zaqlanr deuq ciqcurni jawr-eu mae. Aqjeq mirnae aernar-aq, aqyawfmaf garpaer-anr canluf ngae, aqyawf maf-euq yawkaq aqsur ghaq huiqdzaeq-eu la laer pyaerpyaer-aer can-euq mae. 
MRK.9.35	Khoernar-aq, Yeqsur nuir-awr, ghaqkhaer 12 ghaq-anr kur-awr nae aernaeq-eu, “Tsawrhaq tiq ghaq, aqcawq-euq maeqhu jawrmawf nar-aq, aqyawf-aq, aqcawq-euq maeqnan nansaq yajawr-awr, dawqtawv luf-euq kuirlaf zaqkhav yageuf-eu mae.” 
MRK.9.36	Khoerngae, Yeqsur, zaq yawnyir tiq ghaq sheuqlaf-awr, aqyawf maf-euq ghanrcae bijawr-awr, zaq khoerghaq-anr aqlaf nae ciq-awr nae, aqyawf maf-anr aernaeq-eu, 
MRK.9.37	“Ngaq-euq tsawrmyanr-euq uqmov heulof-aer ghae-eu zaq yawnyir tiq ghaq-anr hageuf-eu tsawrhaq-aq, ngaq-anr hageuf-eu mae. Ngaq-anr khar hageuf-eu tsawrhaq-aq, ngaq-anr hageuf-eu maqngeur-a, ngaq-anr khaerghae lef-euq ghaq-anr hageuf-eu mae.”
MRK.9.38	Khoerngae, Yorhaq, Yeqsur-anr aernaeq-eu, “Saqlaq-or! Tsawrhaq tiq ghaq, nawq-euq tsawrmyanr-anr ghoeghoe-aer naef taedov luf-eu gar nga’maf ya’mawr-awr, nga’maf, aqyawf-anr lavtsoeq-euq ma. Aqjeq mirnae aernar-aq, aqyawf-aq, aqdui maf-euq maeqnan maq cantae-a.” 
MRK.9.39	Khoerngae, Yeqsur heulof-aer aernaeq-euq mae, “Aqyawf-anr taq lavtsoeq. Aqjeq mirnae aernar-aq, ngaq-euq tsawrmyanr-anr ghoeghoe-aer khavjeq-aer ghae-eu jeq mr-euq aqgeu ghaq maqkaq, ngaq-anr yawkawr-aer maq jadoer-ar. 
MRK.9.40	Aqdui-anr maq lavtsoeq-eu tsawrhaq-aq, aqdui-euq paw pyawq taef-a. 
MRK.9.41	Ngar, nawmaf-anr aqdirma-aer aernaeq nyar, nawmaf, Kali-anr taf-eu tsawrhaq mirnae, ngaq-euq tsawrmyanr-anr ghoe-awr nawmaf-anr ircuf tiq khmq kharbi dawr naeqlaf-eu aqsur ghaq maqkaq, aqyawf-aq, mrpoeq lafsawq maqza-aer maqghae-ar.
MRK.9.42	“Aqsur ghaq maqkaq, ngaq-anr jan-eu tsawrhaq yawnyir heudeuq-euq lafkhoer nae tiq ghaq-anr sanqtif bitif nar-aq, khoerghaq-euq kawqlanr-anr lolaeq laeqma paftawf-awr, iqmalavshav-anr bafpuf-eu-aq muiqdzaeq taef-a. 
MRK.9.43	Nawq-euq aqlaf tiq laf nawq-anr iqbax bi mrlaf nar-aq, deuvtsaev dzae-awq. Aqlaf nyiq lafluf tsof-awr, maqmiv-ir-eu miqdzaq dofluf-eu shiqbuir lanma-anr ya’ur-ir-eu navmaqtser, arsaer danq-ir-awr, li-eu maqbawni daef-eu jeq-euq lafkhoer ya urler-eu-aq muiqdzaeq taef-a. 
MRK.9.44	Shiqbuir lanma-euq lafkhoer-aq, ‘Shir-eu maqbaw-eu luvtanq jawr-awr, miv-ir-eu maqbaw-eu miqdzaq dof-eu’ mae. 
MRK.9.45	Nawq-euq aqkuir tiq kuir nawq-anr iqbax bi mrlaeq lar-eu nar-aq, deuvtsaev dzae-awq. Aqkuir nyiq kuirluf tsof-awr, shiqbuir lanma-anr bi bafanr ghae-eu navmaqtser, arsaer danq-ir-awr, li-eu maqbawni daef-eu jeq-euq lafkhoer ya urler-eu-aq muiqdzaeq taef-a. 
MRK.9.46	Shiqbuir lanma-euq lafkhoer-aq, ‘Shir-eu maqbaw-eu luvtanq jawr-awr, miv-ir-eu maqbaw-eu miqdzaq dof-eu’ mae. 
MRK.9.47	Nawq-euq myavnuiv tiq nuiv nawq-anr iqbax bi mrlaeq lar-eu nar-aq, kheufdov dzae-awq. Myavnuiv nyiq nuivluf tsof-awr, shiqbuir lanma-anr bi bafanr ghae-eu navmaqtser, myavnuiv tiq nuiv taef-aer tsof-awr, Miqyaer uvlanr-eu jeq-euq lafkhoer ya urler-eu-aq muiqdzaeq taef-a. 
MRK.9.48	Shiqbuir lanma-euq lafkhoer-aq, ‘Shir-eu maqbaw-eu luvtanq jawr-awr, miv-ir-eu maqbaw-eu miqdzaq dof-eu’ mae.
MRK.9.49	“Aqjeq mirnae aernar-aq, saqdeuf yur-awr, lawrnaeq-eu jeq-anr saeqdav-eu lof-aer, tsawrhaq yawqghaq navluf khawf miqdzaq shaevdav laf-eu gar yadaq taef-a. 
MRK.9.50	Saqdeuf-aq, yawmuiq mae. Aerkhawf, saqca tav-eu byov-ir nar-aq, nawmaf saqca aqjox-aer parbi tavlar nya-eu? Nawmaf-euq lafkhoer saqdeuf bi’anr-awr, tiqghaq tirghaq tsaqler dzoerler-awq.”
MRK.10.1	Khoernar-aq, Yeqsur khoergar nae dov-ir-awr, Yawrdaq lawrbaq-euq khoerpaw baq-anr nae Yurdav mirkhanq-euq mirkaq-anr irkeuv-euq mae. Tsawrhaq armaf mafma, aqyawf jawr-eu gar par uiqlar-awr, aqmyanmyan lof-aer aqyawf, aqyawf maf-anr parmaeq par tsovnaeq-euq mae.
MRK.10.2	Khoerngae, aqyawf-anr tsermr haw-eu laer Paqliqsaer tiqpavnav deuq lar-awr narhaq-eu, “Khaqdzerzaq tiq ghaq yawqha-euq miqzaq-anr khofkhmq mae lor?” 
MRK.10.3	Yeqsur, aqyawf maf-anr aerkhof naeq-eu lafkhoer aer-eu, “Morseq nae nawmaf-anr dawq aqjox-aer biftaq-euq la?”
MRK.10.4	Khoerngae, aqyawfmaf aerkhof-eu,
MRK.10.5	Yeqsur, aqyawf maf-anr aerkhof naeq-eu lafkhoer heulof-aer aer-eu mae, “Nawmaf nuima ghanr-eu mirnae, Morseq, nawmaf-anr zanrtaq khoftaq khoerlof-aer taqyaf-euq mae.
MRK.10.6	Aerkhawf, mqbae mirbae bae ngae, Miqyaer-aq, 
MRK.10.8	Tox-aer mar-iq, aqnyaf dzerzaq-aq, nyiq ghaq maqpar ngeur-aer, tiq ghaq taef-aer pyeuflar-euq mae. 
MRK.10.9	Khoermirnae, Miqyaer nae yurgawf-euq gar tsawrhaqzaq tiqghaq-iq maq lavghawq khmq-a.”
MRK.10.10	Aqyawfmaf irkanr-euq lafkhoer jawr ngae, zaqlanr deuq khawf garkawv khoer Yeqsur-anr par narhaq-eu mae. 
MRK.10.11	Khoerngae, Yeqsur, aqyawf maf-anr heulof-aer aernaeq-euq mae, “Yawqha-euq miqzaq khof-awr, yawqghaqyawq sheuqpar nar-aq, yawqha-euq miqzaq-anr mrbanq-euq mae. 
MRK.10.12	Zaqmiqzaq khawf yawqha-euq khaqdzerzaq-anr byaerdzae-awr, yawqghaq yawq-anr danqdzaq-ir nar-aq, banq-awr joe-euq jeq pyeuf-eu mae.”
MRK.10.13	Khoerngae, tsawrhaq tiqdeuq, Yeqsur nae zaqdeuq-anr bi toeqciv-eu laer zaq sheuq-awr Yeqsur jawr-eu gar lar-euq mae. Aerkhawf, zaqlanr deuq, zaq sheuqlaf-euq khoerdeuq-anr daeqnaeq-euq mae. 
MRK.10.14	Yeqsur khoer-anr ya’mawr ngae, nuikhanr tiqpawf-iq maqshir-aer, aqyawf maf-anr heulof-aer aernaeq-euq mae, “Zaqdeuq-anr taq lavtsoeq, aqyawfmaf, ngar jawr-eu gar bilar-awq. Aqjeq mirnae aernar-aq, Miqyaer uvlanr-eu jeq-aq, heulof-aer ghae-eu tsawrhaq deuq-euq gharduq mae. 
MRK.10.15	Ngar, nawmaf-anr aqdirma-aer aernaeq nyar, zaq yawnyir tiq ghaq lof-aer Miqyaer uvlanr-eu jeq-anr maq hageuf-eu aqsur ghaq maqkaq, Miqyaer uvlanr-eu jeq-anr tiqjeq ghaenae-iq maqya urler-ar.”
MRK.10.16	Khoernar-aq, aqyawf, zaq khoerdeuq-anr aqyawf-euq aqlaf nae ciq-awr, aqyawf maf-euq khoertav aqlaf bafdav-awr nae, dawq ngaeqghae naeq-euq mae.
MRK.10.17	Khoernar-aq, Yeqsur garma dov-ir-eu laer luv-ir ngae, tsawrhaq tiq ghaq caevghae laf-awr, aqyawf-euq maeqshi pawqtsuif pawqdmq gadmq-awr nae Yeqsur-anr narhaq-eu, “Muiq-eu saqlaq-or! Ngar mqmaq maqbyav yarzir daef-eu jeqbir za’ni aqjeq yajanr-eu la?” 
MRK.10.18	Khoerngae, Yeqsur, aqyawf-anr heulof-aer aernaeq-euq mae, “Aqjeq mirnae nawr, ngaq-anr muiq-eu ghaq laer kur-eu le? Miqyaer tiq ghaq maqngeur nar-aq, yawmuiq tiqghaq-iq maqjawr-a. 
MRK.10.19	Nawr, zanrdawq khofdawq-anr siqnya mae,
MRK.10.20	Khoerngae, tsawrhaq khoerghaq, Yeqsur-anr aernaeq-eu, “Saqlaq-or! Ngar yawnyir ngae nae heudeuq dawqtawv luf-anr mrcaw laf-euq ma.”
MRK.10.21	Khoerngae, Yeqsur, aqyawf-anr haw-awr, aqyawf-anr gaq-eu lafkhoer aernaeq-eu, “Nawr tiqjeq maqjir nga siq. Nawr kharjav-eu jeq dawqtawvluf anqdzae-awr, irshaqzaq-anr birnaeq-awq, mq-euq khoertav nawq-euq pyurshuir myawqganq javlar taef-a. Khoernar-aq, lafyaq baf-awr ngaq-euq maeqnan cantae lar-awq.”
MRK.10.22	Tsawrhaq khoerghaq dawq khoerdawq-anr yagaq ngae, aqyawf myawqganq ghawqmya’ni jav-eu mirnae, myavpyawq nyoeqkheurni pyeuf-ir-awr, noeqshaq duidui-eu lafkhoer dov-ir-euq mae.
MRK.10.23	Khoerngae, Yeqsur tiqjawq haw-awr zaqlanr deuq-anr aernaeq-eu, “Pyurshuir jav-eu tsawrhaq-aq, Miqyaer uvlanr-eu jeq-euq lafkhoer urler-eu arnavni shaq-eu nga.”
MRK.10.24	Zaqlanr deuq, aqyawf aer-eu dawq yagaq ngae zanq duidui ler-eu mae. Khoerngae, Yeqsur heulof-aer paraer-eu mae, “Zaqdeuq-or! Pyurshuir-anr ghoe-eu deuq, Miqyaer uvlanr-eu lafkhoer urler-eu arnavni shaq-eu nga. 
MRK.10.25	Lawtaw, aqghawf-euq lafnaq-anr urler-eu-aq, smrmuiq smrbaw deuq, Miqyaer uvlanr-eu lafkhoer urler-eu navmaqtser awqdzaeq-eu mae.”
MRK.10.26	Zaqlanr deuq parzanq duidui ler-awr, aqyawf maf-euq yawkaq narhaq-eu, “Tox-aer mar-iq, aqsur ghaq kakhof-eu jeq za’nya-eu paq nga?”
MRK.10.27	Yeqsur, aqyawf maf-anr haw-awr aernaeq-eu, “Tsawrhaq maq janrnya-eu khawf, Miqyaer maq janrnya-eu maqngeur-a. Aqjeq mirnae aernar-aq, Miqyaer-aq, yawqjeq navluf janrnya-eu mae.”
MRK.10.28	Khoerngae, Beqtuvluv, Yeqsur-anr aernaeq-eu, “Hawsher-eq, nga’maf yawqjeq navluf byaerdzae yaf-awr nawq-euq maeqnan cantae luf-eu ma!”
MRK.10.29	Yeqsur heulof-aer aerkhof naeq-euq mae, “Ngar, nawmaf-anr aqdirma-aer aernaeq nyar, ngaq-euq gharduq hawr-eu guiqlanq dawq-euq gharduq, nymr, maernmr, dmrma, aqma aqda, zaqmiq zaqyo hawr-eu daeyar byaerdzae yaf-euq tsawrhaq deuq-aq, 
MRK.10.30	heuzir-euq lafkhoer, nymr, maernmr, dmrma, aqma, zaqmiq zaqyo hawr-eu daeyar, heudeuq aryar bymr za taef-a. Khoeruqtaf, khaeq-awr khav-eu jeq-anr yadaq taef-a. Aqkar karzir-anr khawf, mqmaq maqbyav yarzir daef-eu jeq za taef-a. 
MRK.10.31	Aerkhawf, aqcawq-euq maeqhu jawr-eu tsawrhaq ghawqmya’ni, aqcawq-euq maeqnan yajawr taef-a. Aqcawq-euq maeqnan jawr-eu tsawrhaq ghawqmya’ni, aqcawq-euq maeqhu yajawr taef-a.”
MRK.10.32	Aqyawfmaf, Yeqlursaqlaeq-anr le-eu laer garpaer-anr leluf-eu mae. Yeqsur maeqhu paw canluf-eu mirnae, zaqlanr deuq zanq duidui ler-awr, maeqnan cantae luf-eu tsawrhaq deuq khawf guv-eu mae. Khoerngae, Yeqsur, ghaqkhaer 12 ghaq-anr kur-awr, aqyawf-euq khoertav keuvle-eu laer ghae-eu jeq, aqyawf maf-anr heulof-aer aernaeq-euq mae, 
MRK.10.33	“Hawsher-eq, aqduimaf, Yeqlursaqlaeq-anr leluf-eu ma. Tsawrhaq-euq Zaqyo-aq, pirma aqyuif deuq hawr-eu zanr maeq-eu deuq-euq aqlaf-euq lafkhoer yabi a’naeq taef-a. Aqyawfmaf, aqyawf shirni yarkhaq dar-awr, aqcawq tsawrjeuq tsawrca-euq aqlaf-anr a’naeq taef-a. 
MRK.10.34	Aqyawfmaf, aqyawf-anr yaeqbawq saerlu-aer aerdoer naeq taef-a, aqyawf-anr duqkhaq khashaeq-awr, yanqcav nae juifghaq-euq nar-aq, aqyawf-anr saef taef-a. Khoernar-aq, smq nan keuvlar ngae, aqyawf ghofdaeflar taef-a.”
MRK.10.35	Khoerngae, Zeqbeqdaer-euq zaqyo Yaqkov hawr-eu Yorhaq, Yeqsur jawr-eu gar lar-awr aer-eu, “Saqlaq-or! Nga’nyaf aqjeq shar-eu maqkaq, nawq nae nga’nyaf-anr bi janrnaeqlaf mawf mir-a.”
MRK.10.36	Khoerngae, Yeqsur narhaq-eu, “Ngaq nae nawnyaf-anr aqjeq bi janrnaeq mawf-eu nya?”
MRK.10.37	Aqyawfnyaf aer-eu, “Nawr, yawshaef khanqsaer mirkhanq-euq lafkhoer dzoeqdzaq mr ngae, nga’nyaf-anr nawq-euq armar paw tiq ghaq, arcar paw tiq ghaq laer binuir naeqlaf.”
MRK.10.38	Khoerngae, Yeqsur aernaeq-eu, “Nawnyaf aqjeq sharluf-eu le laer maq siqnya-a. Ngar dawr-eu khmqmaq, nawnyaf dawrnya ma lor? Ngaq nae hageuf-eu bartirsaq-anr nawnyaf hageufnya ma laq?”
MRK.10.39	Aqnyafnmr aer-eu, “Euq, nga’nyaf dawrcoer-awr hageufcoer ma.” Khoerngae, Yeqsur heulof-aer aernaeq-euq mae, “Ngaq nae dawr-euq khmqmaq, nawnyaf yadawr-awr, ngaq nae hageuf-euq bartirsaq-anr nawnyaf khawf ya hageuf taef-a. 
MRK.10.40	Aerkhawf, ngaq-euq arcar paw hawr-eu armar paw ya’nuir ni-aq, ngar bi nuirnya-eu maqngeur, nuirduq khoer-aq, Miqyaer nae aqsur ghaq-euq gharduq laeqhmq taq-euq nar-aq, khoerghaq ya’nuir-eu mae.”
MRK.10.41	Zaqlanr tser ghaq, garkawv khoer-anr yagaq ngae, Yaqkov hawr-eu Yorhaq-anr nuikhanr tiqpawf-iq maqshir-a. 
MRK.10.42	Khoerngae, Yeqsur, aqyawf maf-anr kur-awr, aqyawf maf-anr heulof-aer aernaeq-euq mae: “
MRK.10.43	Aerkhawf, nawmaf-euq lafkhoer-aq, khoerlof-aer taqbi pyeuf. Nawmaf-euq lafkhoer huiqmawf manrmawf-eu aqgeu ghaq maqkaq, nawmaf-euq kuirlaf zaqkhav yageuf-eu mae.
MRK.10.44	Nawmaf-euq lafkhoer aqyuif geufmawf-eu aqgeu ghaq maqaer, tsawrhaq dawqtawv luf-euq zaqkhav yageuf taef-a. 
MRK.10.45	Aqjeq mirnae aernar-aq, Tsawrhaq-euq Zaqyo-aq, aqcawq, aqyawf-euq gharduq kuirlaf bigeuf-eu laer oe-euq maqngeur-aer, aqcawq-euq kuirlaf geuf-awr, tsawrhaq ghawqmya ni-euq gharduq aqyawf-euq daefzir bif-awr zeurkhof-eu laer oe-euq mae.”
MRK.10.46	Khoernar-aq, aqyawfmaf, Yeqlirkor-anr irkeuv-euq mae. Yeqsur hawr-eu zaqlanr deuq, tsawrhaq armaf mafma naeq-aer Yeqlirkor-anr nae dov-ir luf ngae, Tirmaer-euq zaqyo Baqtirmaer laer kur-eu myavbaef tiq ghaq garma gardzer nuir-awr, hawqshar sharluf-eu mae. 
MRK.10.47	Naqzaqlaer-euq Yeqsur mae laer aqyawf yagaq ngae, gurdanq baelar-awr aer-eu, “Daqbir-euq Zaqyo Yeqsur-or! Ngaq-anr ghawqshaq gaqnaeq laf-awq!”
MRK.10.48	Khoerngae, tsawrhaq ghawqmya ghaq, aqyawf-anr ciqcurni jawr-awq laer daeq-euq mae. Aerkhawf, aqyawf-anr ngaeq-aer aernaeq nar-aq ngaeq-aer gurkhav dzaeqlar-eu, “Daqbir-euq Zaqyo-or! Ngaq-anr ghawqshaq gaqnaeq laf-awq!”
MRK.10.49	Yeqsur naqler-awr, aqyawf-anr kurlaf-awq laer dawq bif-euq mae. Khoerngae, aqyawfmaf, myavbaef khoerghaq-anr aernaeq-eu, “Laqkhaq caertavni tur-awq, aqyawf, nawq-anr kurluf-eu nga.” 
MRK.10.50	Myavbaef khoerghaq maeqtsoeq bafdzae yaf-awr, tsawqtur-awr nae Yeqsur jawr-eu gar lar-euq mae.
MRK.10.51	Yeqsur, aqyawf-anr narhaq-eu, “Ngaq nae nawq-anr aqjeq bi janrnaeq mawf-eu nya?”
MRK.10.51	Khoerngae, myavbaef khoerghaq, aqyawf-anr aernaeq-eu, “Ngaq-euq 
MRK.10.52	Khoerngae, Yeqsur, aqyawf-anr aernaeq-eu, “Nawr ghof-ir-awq, nawr jan-eu jeq, nawq-anr bi taqler-euq mae.” Myavbaef khoerghaq tiqpov taef-aer mawrnya lar-awr, garma tiqcawq Yeqsur-euq maeqnan cantae ghae-euq mae.
MRK.11.1	Yeqsur hawr-eu zaqlanr deuq, Yeqlursaqlaeq-euq dawqpae cankeuv laf-awr, Saqloq gawqjawq-anr jav-eu Baerpaqjeq pu hawr-eu Beqtaqnir pu-anr larkeuv ngae, Yeqsur, zaqlanr nyiq ghaq-anr khaer-awr, 
MRK.11.2	aqyawf nyaf-anr heulof-aer aernaeq-euq mae, “Nawnyaf maeqhu paw jav-eu pu-anr le-awq. Nawnyaf pu-anr urler-eu naeq-aer, khoergar tsawrhaq tiqghaq-iq maq dziqhaw-euq manq tanqlavzaq tiq mawr paftawf taq-euq gar ya’mawr taef-a. Tseuvpuir-awr tsanrlef-awq. 
MRK.11.3	Tsawrhaq tiqghaqnav, nawnyaf-anr, ‘Aqjeq mirnae tox-aer janr-eu le?’ laer narhaqlar nar-aq, nawnyaf, ‘Sanqpaq mawf-eu nya jer, nymrno yawkawr-aer tsanrkhofha le ma’ ” laer aernaeq-awq.
MRK.11.4	Aqyawfnyaf irkeuv ngae, kmrcaer-euq ghaqkhaeq-euq lafnyir paw, garma-euq dawqpae manq tanqlavzaq tiq mawr paftawf taq-euq gar ya’mawr-awr, arcav tseuvpuir-euq mae. 
MRK.11.5	Aerkhawf, khoergar yawfluf-eu tsawrhaq tiqpavnav deuq, aqyawf nyaf-anr narhaq-eu, “Nawnyaf aqjeq mirnae manq tanqlavzaq-euq arcav tseuvpuir-eu le?” 
MRK.11.6	Khoerngae, aqyawfnyaf, Yeqsur nae aernaeq taq-euq lof-aer aerkhofnaeq ngae, khoerdeuq maq lavtsoeqni aqyawf nyaf-anr bi tsanrghae-euq mae. 
MRK.11.7	Khoernar-aq, aqyawfnyaf, manq tanqlavzaq khoermawr Yeqsur jawr-eu gar tsanrlaf-euq mae. Manq tanqlavzaq khoermawr-anr aqyawf maf-euq maeqtsoeq laevdav-awr, Yeqsur dziqler-euq mae. 
MRK.11.8	Tsawrhaq ghawqmya’ni yawqha-euq maeqtsoeq garma-anr khawq-awr, tiqpavnav deuq-aq, arbawr uqpyaq coer-awr, garma-anr khawq-euq mae. 
MRK.11.9	Khoerngae, Yeqsur-euq maeqhu maeqnan-aer canluf-eu tsawrhaq deuq heulof-aer gur-eu mae,
MRK.11.11	Yeqsur, Yeqlursaqlaeq-anr lekeuv-awr, 
MRK.11.12	Nishawq ngae nan, aqyawfmaf, Beqtaqnir pu-anr nae dovle ngae, Yeqsur hawq maeflar-euq mae. 
MRK.11.13	Aqyawf garmanr kaq-eu gar oeluf ngae nae, arpaf maer-eu siqguq arbawr tiq bawr-anr mawr-euq mae. Aqyawf, arbawr khoerbawr arsiq maqsiq nga laq laer dawqpae irkeuv-awr haw ngae, arsiq siq-eu aryamq maqngeur-eu mirnae, arpaf taef-aer tsof-eu gar ya’mawr-euq mae. 
MRK.11.14	Khoerngae, Yeqsur, arbawr khoerbawr-anr aernaeq-eu, “Iqnan nae nar-aq, nawq-euq arsiq-anr tiqghaq-iq maqpar yadzaq-ar!” Aqyawf khoerlof-aer aernaeq-eu gar aqyawf-euq zaqlanr deuq yagaq-euq mae.
MRK.11.15	Khoernar-aq, aqyawfmaf, Yeqlursaqlaeq-anr lekeuv-euq mae. Yeqsur, uqduq tanqnymr nymrma-euq lafkhoer urler-awr danqbae-awr nae, uqduq tanqnymr nymrma-euq lafkhoer myawq anqluf-awr myawq zeurluf-eu tsawrhaq deuq-anr taedov-awr, pyur dawqnaeq parnaeq-eu tsawrhaq deuq-euq hawqje hawr-eu khaqkhoeq anq-eu tsawrhaq deuq-euq nuirbov-anr ngawqdzae-euq mae. 
MRK.11.16	Yeqsur, uqduq tanqnymr nymrma-euq povka-anr, myawq tiqjeq-iq yur-awr nae maqbi cantsaev-a.
MRK.11.17	Khoerngae, Yeqsur, aqyawf maf-anr maeqnaeq-eu,
MRK.11.18	Pirma aqyuif deuq hawr-eu zanr maeq-eu deuq dawq khoerdawq-anr yagaq ngae, aqjox-aer ghae-awr nae Yeqsur-anr ya lavsaef-eu nga laer jawqluf-eu mae. Tsawrhaq dawqtawvluf Yeqsur maeq-awr tsov-eu gar zanq duidui ler-euq mirnae, aqyawfmaf, aqyawf-anr guv-eu mae. 
MRK.11.19	Uqcif cifle ngae, aqyawf, meuq-anr nae dov-ir-euq mae.
MRK.11.20	Nishawq ngae nan, uqshawq paw, aqyawfmaf garma khoerkanr-anr nae par cantsaev ngae, siqguq arbawr khoerbawr duqcir-anr nae bawrgur gur-ir taq-euq gar ya’mawr-euq mae. 
MRK.11.21	Khoerngae, Beqtuvluv, Yeqsur nae aer-euq dawq-anr noeqdovlar-awr, Yeqsur-anr aernaeq-eu, “Saqlaq-or! Hawsher-eq. Nawq nae yaqkhaer yaq-euq siqguq arbawr khoerbawr bawrgur gur-ir taq-euq ngar-a.” 
MRK.11.22	Khoerngae, Yeqsur, aqyawf maf-anr heulof-aer aerkhof naeq-euq mae: “Nawmaf, Miqyaer-anr jan-awq. 
MRK.11.23	Ngar, nawmaf-anr aqdirma-aer aernaeq nyar, aqsur ghaq maqkaq, yawqha nae aer-euq lof-aer pyeuflar taef-a laer jan-awr, nuima povpov lavlav-aer maqghaeni, gawqjawq heujawq-anr, ‘Nawq-euq jawrduq-anr nae dov-ir-awr, iqmalavshav-anr gapuf-ir-awq’ laer aernaeq ngae, aqyawf nae aer-euq lof-aer pyeuflar taef-a. 
MRK.11.24	Khoermirnae, ngar, nawmaf-anr aernaeq nyar, nawmaf guiqlanq kharshar ngae, aqjeq shar-eu maqkaq, za’ma laer nawmaf jan-awr shar nar-aq, nawmaf za taef-a.
MRK.11.25	“Nawmaf yawf-awr guiqlanq sharluf ngae, tiqghaq nav-anr iqbax taqluf-eu gar nawmaf noeqdovlar nar-aq, aqyawf-anr iqbax pyaeqnaeq-awq. Nawmaf iqbax pyaeqnaeq nar-aq, mq-euq khoertav jawr-eu nawmaf-euq Aqda khawf, nawmaf nae mrbanq mrlaeq-euq iqbax-anr pyaeqnaeqlaf taef-a. 
MRK.11.26	Nawmaf, aqcawq-anr iqbax maq pyaeqnaeq nar-aq, mq-euq khoertav jawr-eu nawmaf-euq Aqda khawf, nawmaf nae mrbanq mrlaeq-euq iqbax-anr maq pyaeqnaeq laf-ar.”
MRK.11.27	Khoernar-aq, aqyawfmaf, Yeqlursaqlaeq-anr tiq pov par ghoflar-awr, Yeqsur, uqduq tanqnymr nymrma-euq lafkhoer canluf ngae, pirma aqyuif deuq, zanr maeq-eu deuq hawr-eu aqyuif aqtsu deuq, aqyawf jawr-eu gar lar-awr, aqyawf-anr narhaq-eu, 
MRK.11.28	“Nawr aqgeugar nae aryaq za-awr heudeuq mrluf-eu le? Aqsur ghaq nae nawq-anr heudeuq mrni aryaq bifnaeq laf-euq la?” 
MRK.11.29	Khoerngae, Yeqsur, aqyawf maf-anr heulof-aer aerkhof naeq-euq mae, “Ngar, nawmaf-anr tiq dawq narhaq la, nawmaf, ngaq-anr aerkhof naeqlaf nar-aq, ngar aryaq aqgeugar nae za-awr heudeuq mrluf-eu le laer nawmaf-anr aernaeq ma. 
MRK.11.30	Yorhaq bartirsaq mrnaeq-eu jeq khoer, mq-euq khoertav nae oe-euq la lor? Maqngeur nar-aq, tsawrhaq-anr nae lar-euq la laq laer nawmaf, ngaq-anr aerkhof naeqlaf-awq.” 
MRK.11.31	Khoerngae, aqyawf maf-euq yawkaq jasawx-eu lafkhoer aer-eu, “ ‘Mqtav-euq Miqyaer nae bimr-euq mae’ laer aqdui aernar-aq, aqyawf heulof-aer aerlar taef-a, ‘Tox-aer mar-iq, nawmaf aqjeq mirnae aqyawf-anr maqjan-eu le?’ 
MRK.11.32	Aqduimaf, ‘Tsawrhaq nae bimr-euq mae’ ” laer aernar-aq khawf tsawrhaq dawqtawvluf, Yorhaq-aq, Miqyaer gharduq ngaeqdan-eu tiq ghaq mae laer sawxtaq-euq mirnae, tsawrhaq armaf-anr guv-eu mae. 
MRK.11.33	Khoermirnae, aqyawfmaf, Yeqsur-anr aerkhof naeq-eu, “Nga’maf maqsiq.” Khoerngae, Yeqsur aer-eu, “Tox-aer mar-iq, ngar khawf, ngar aryaq aqgeugar nae za-awr heudeuq mrluf-eu le laer nawmaf-anr maq aernaeq.”
MRK.12.1	Khoerngae, Yeqsur, aqyawf maf-anr yawjeq majeq dawq-anr nae heulof-aer maeqnaeq-euq mae: “Tsawrhaq tiq ghaq aqgaf yarkmr tiq kawq mr-awr, yarkmr yawmuiq-aer mrjawq-awr, aqgaf dzaruir nawqdovduq janr-awr nae, aqgaf yar-anr lof-eu nymrgor tiq nymr khawf tsov-euq mae. Khoernar-aq, aqgaf yarkmr-anr mr-eu deuq-anr ngaqnaeq yaf-awr, yawqkhanq yawqmir yawq-anr ghawqmyanrni jawr-ir-euq mae. 
MRK.12.2	Khoernar-aq, aqgaf pyav-eu aryamq keuvlar ngae, aqyawf-anr of-eu aqgaf arsiq za’ni, aqgaf yarkmr mrpav pav-eu deuq jawr-eu gar aqyawf, aqyawf-euq kuirlaf zaqkhav tiq ghaq-anr bile-euq mae. 
MRK.12.3	Khoerngae, aqyawfmaf, kuirlaf zaqkhav khoerghaq-anr nyaef-awr diq-awr nae, aqlaf yawqngaef-aer bighof-ir-euq mae. 
MRK.12.4	Khoermirnae, yarsanr ghaq, kuirlaf zaqkhav yawqghaq yawq-anr aqyawfmaf jawr-eu gar parbi le-euq mae. Aqyawfmaf, kuirlaf zaqkhav khoerghaq-anr khaqlo nae uqduq biqpaef-awr, aqyawf-anr yaeqbawq saerlu-aer janrnaeq-euq mae. 
MRK.12.5	Khoernar-aq, yarsanr ghaq, kuirlaf zaqkhav yawqghaq yawq-anr parbi le ngae, aqyawfmaf, aqyawf-anr saef-euq mae. Khoernar-aq, kuirlaf zaqkhav nuideuq ghawqmya ghaq-anr parbi le ngae, aqyawfmaf, tiqpavnav deuq-anr diq-awr, tiqpavnav deuq-anr saef-euq mae.
MRK.12.6	Khoermirnae, yarsanr ghaq-aq, aqyawf zawr gaq-eu aqyawf-euq zaqyo tiq ghaq taef-aer dzerlar-euq mae, ‘Aqyawfmaf, ngaqli-anr yawzeubaw taef-a’ laer aer-awr, arsaq saqlar ngae, aqyawf-euq zaqyo-anr bile-euq mae.
MRK.12.7	Aerkhawf, aqgaf yarkmr mrpav pav-eu khoerdeuq, aqyawf maf-euq yawkaq aer-eu, ‘Heughaq-aq, jeqbir of-eu ghaq ngar-a. Dzawq, aqduimaf, aqyawf-anr saef kar-eur. Saef nar-aq, aqyawf-euq jeqbir aqduimaf za taef-a.’
MRK.12.8	Khoernar-aq, aqyawfmaf, aqyawf-anr nyaef-awr saef-awr nae, aqgaf yarkmr-euq lafnyir gheudzae-euq mae.
MRK.12.9	“Khoerngae jawr, aqgaf yar-euq yawsanr ghaq aqjox-aer janrnaeq-eu jeq nya? Aqyawf ghoflar-awr aqgaf yarkmr mrpav pav-eu khoerdeuq-anr saef-awr, aqgaf yarkmr khoerkmr nuideuq-anr bi mrpavpav taef-a. 
MRK.12.10	Nawmaf, Yaerbof-euq lafkhoer heulof-aer boftaq-euq gar maq guihaw-aq lor?
MRK.12.12	Aqyawfmaf, Yeqsur-aq, yawjeq majeq dawq-anr nae maeq-eu heu, aqyawf maf-anr ngaeqcoeq mawf-eu nga laer siqnya-eu mirnae, aqyawf-anr nyaef-eu laer laejae-eu mae. Aerkhawf, tsawrhaq baqmaf-anr guv-eu mirnae, aqyawf-anr ghawq-awr dov-ir-euq mae.
MRK.12.13	Khoernar-aq, aqyawfmaf, Yeqsur dawq ngaeqbanq-eu gar lanrju bikhmr-eu laer Paqliqsaer tiqpavnav deuq hawr-eu Heqlor-euq tsawrhaq tiqpavnav deuq-anr Yeqsur jawr-eu gar khaerghae-euq mae. 
MRK.12.14	Khoermirnae, aqyawfmaf lar-awr, aqyawf-anr heulof-aer aernaeq-euq mae, “Saqlaq-or! Nawr-aq, tsaq-awr dawr-eu tiq ghaq pyeuf-awr, yawtsaq yawdawr dawr-aer Miqyaer-euq garma maeq-eu mae. Aqcawq noeqdoer lar-eu gar khanq maqlanr-aer, myavpyawq huiqnyir khawf maqtser-a laer nga’maf siqnya-eu ma. Sanqpaq Gaersaq-anr jeq dovnaeq-eu tsaq mae lor, maqngeur nar-aq, maqtsaq-a laq? 
MRK.12.15	Nga’maf yadovnaeq mae lor, maqngeur nar-aq, maqya dov-ar laq?”
MRK.12.15	Yeqsur, aqyawfmaf yawmuiq janrgeuf-eu gar siqnya-awr, aqyawf maf-anr aernaeq-eu, “Aqjeq mirnae nawmaf, ngaq-anr tsermr haw-eu le? Ngaq-anr pyur marbyav tiq byav bihaw naeqlaf sher-eq.”
MRK.12.16	Khoernar-aq, aqyawfmaf bifnaeq-euq mae. Yeqsur, aqyawf maf-anr narhaq-eu, “Heu aqsur ghaq-euq shaevdzeuf hawr-eu aqsur ghaq-euq tsawrmyanr nga?” Khoerngae, aqyawfmaf, aqyawf-anr aerkhof naeq-eu, “Sanqpaq Gaersaq-euq nga.” 
MRK.12.17	Khoerngae, Yeqsur aer-eu, “Sanqpaq Gaersaq-euq myawq-aq, sanqpaq Gaersaq-anr bif-awr, Miqyaer-euq myawq-aq, Miqyaer-anr bif-awq.” Khoerngae, aqyawfmaf, aqyawf-anr zanq duidui ler-euq mae.
MRK.12.18	Khoernar-aq, tsawrhaqzaq ghofdaef lar-eu maqbaw-a laer aer-eu Saqduqgaer tiqpavnav deuq, Yeqsur jawr-eu gar lar-awr narhaq-eu: 
MRK.12.19	“Saqlaq-or! Morseq, nga’maf-euq gharduq heulof-aer boftaq-euq mae,
MRK.12.20	“Dzeurlaf ngae, maernmr shif ghaq jawr-eu mae. Aqyuif yuifsaq ghaq miqzaq sheuq-awr, zaq maq jawrle-euq minav-aer shir-awr miqzaq ghaq taef-aer dzerlar-euq mae. 
MRK.12.21	Khoernar-aq, aqghanr ghaq khawf, zaqmiqzaq heughaq-anr sheuq-awr, zaq maq jawrle-euq minav-aer shir-euq mae. Smr ghaq tiqghaq khawf khoerlof-aer mae. 
MRK.12.22	Shif maernmrluf miqzaq heughaq-anr sheuq-awr, zaq maq jawrle-aq. Arsaq saqlar ngae, zaqmiqzaq heughaq khawf shir-euq mae. 
MRK.12.23	Khoermirnae, ghofdaef lar-eu arnan-anr aqyawfmaf yawqghaq navluf ghofdaeflar ngae, zaqmiq aqbur heughaq, aqgeu ghaq-euq miqzaq yageuf-eu la? Aqjeq mirnae aernar-aq, shif maernmrluf aqyawf-anr sheuq-euq mae.”
MRK.12.24	Khoerngae, Yeqsur, aqyawf maf-anr heulof-aer aerkhof naeq-euq mae: “Nawmaf Yaerbof-anr khawf, Miqyaer-euq baoq-anr khawf maq siqnya-eu mirnae laeq-ir-euq maqngeur nga lor? 
MRK.12.25	Shir-euq tsawrhaq ghofdaeflar ngae nan, sheuqdanq dzaq-awr smrmir ir-eu maqbaw-aer, mqtav ghaqkhaer lof-aer pyeuflar-eu mae. 
MRK.12.26	Shir-euq tsawrhaq ghofdaef lar-eu garkawv-anr tafler-awr, Morseq-euq sanqbof-euq lafkhoer bawduv-euq garkawv boftaq-euq gar nawmaf maq guihaw-aq laq?
MRK.12.26	laer Miqyaer, Morseq-anr aernaeq-euq mae.
MRK.12.27	Miqyaer-aq, shirbyov-euq tsawrhaq-euq Miqyaer maqngeur-a. Aerkhawf, daefluf-eu tsawrhaq-euq Miqyaer mae. Teumirnae, nawmaf noeq-eu-aq laeq duidui ngar-a.”
MRK.12.28	Khoerngae, zanr maeq-eu tiq ghaq lar-awr, aqyawfmaf tsawrpyaer pyaerluf-eu gar yagaq-euq mae. Yeqsur yawmuiq-aer aerkhof naeq-euq gar yasiq-awr, Yeqsur-anr narhaq-eu, “Zanrdawq khofdawq dawqtawv luf-euq lafkhoer nae huiqdzaeq dzaeq-eu uqdzan yawbae dawq aqgeu dawq la?” 
MRK.12.29	Yeqsur, aqyawf-anr heulof-aer aerkhof naeq-euq mae: “Zanrdawq khofdawq-euq lafkhoer nae uqdzan yawbae dawq-aq heudawq mae.
MRK.12.31	Nyiq dawq tiqdawq-aq,
MRK.12.31	Dawq heu nyiq dawq taf-aer huiqdzaeq-eu Zanrdawq khofdawq nuideuq maqpar jav mae.”
MRK.12.32	Khoerngae, zanr maeq-eu khoerghaq, Yeqsur-anr heulof-aer aernaeq-euq mae, “Saqlaq-or! Nawr aer-eu tsaq mae,
MRK.12.32	laer nawr aer-eu teu tsaq mae. 
MRK.12.33	Khoeruqtaf,
MRK.12.33	jeqzaq mawrlan-aer dzanpuiv-awr lawrnaeq-eu dawqtawvluf hawr-eu, lawrnaeq-eu nuideuq dawqtawvluf navmaqtser huiqdzaeq-eu mae.” 
MRK.12.34	Khoerghaq yawmuiq-aer sharnoeq sharnoeq-aer aerkhof laf-eu gar Yeqsur ya’mawr ngae aer-eu, “Nawr-aq, Miqyaer uvlanr-eu jeq-anr nae maqpar kaq-eu ngar-a.” Khoerngae nae nar-aq, tsawrhaq tiqghaq-iq Yeqsur-anr tiqjeq-iq maqpar narhaq peuq-euq mae.
MRK.12.35	Khoerngae, Yeqsur, uqduq tanqnymr nymrma-euq lafkhoer maeqnaeq tsovnaeqluf ngae, aqyawf maf-anr heulof-aer narhaq-euq mae, “Aqjeq mirnae zanr maeq-eu deuq, Kali-aq, Daqbir-euq Zaqyo mae laer aer-eu la? 
MRK.12.36	Yawshawr Saflar, Daqbir-anr sheuqghae ngae, aqyawf-euq mawrdo nae heulof-aer aertaq-euq mae, ‘Sanqpaq Miqyaer, ngaq-euq Sanqpaq-anr aernaeq-euq,
MRK.12.37	Daqbir, aqyawf-euq mawrdo khawf aqyawf-anr ‘Sanqpaq’ laer kur-eu ngeur nar-aq, aqyawf aqjox-aer Daqbir-euq Zaqyo par pyeufnya-eu la?” Tsawrhaq armaf mafma laqkhaq caertavni aqyawf maeq-eu gar narhaq luf-eu mae.
MRK.12.38	Yeqsur, aqyawf maf-anr maeqnaeq tsovnaeq ngae heulof-aer aernaeq-euq mae: “Nawmaf, zanr maeq-eu deuq-anr yanr-awq, aqyawf maf-aq, paerkhanq paermanr dmdm-aer canmawf-eu mae. Laevkawv doeni aqcawq, aqyawf maf-anr dawqcawq puqlar-eu gar geufmawf-eu mae. 
MRK.12.39	Zanrdawq khawqnymr-euq lafkhoer khanqsaer javdzaeq-eu nuirduq-anr nuirmawf-awr, yawbuibui ngae muiqdzaeq-eu nuirduq-anr nuirmawf-eu mae. 
MRK.12.40	Aqyawfmaf, miqcoeq miqma-euq nymr-anr khaeqdzaq khavdzaq-eu mae. Aqcawq bimawr-eu gharduq guiqlanq ghawqmanrni shar-eu mae. Tsawrhaq khoerdeuq-aq, aqcawq-euq navmaqtser yarkhaq dar-eu gar yadaq taef-a.”
MRK.12.41	Khoerngae, Yeqsur pyurdamq dawvduq-euq dawrnaq-aer nuir-awr, pyur damqlar-eu tsawrhaq deuq pyurdamq aqjox-aer damq-eu nga laer hawluf-eu mae. Smrmuiq smrbaw ghawqmya ghaq pyur ghawqmya’ni dawvanr-eu mae. 
MRK.12.42	Khoerngae, irshaq irtaw miqcoeq miqma tiq ghaq lar-awr, tiq paev poeq-eu guiqshuir marbyav
MRK.12.43	Yeqsur, aqyawf-euq zaqlanr deuq-anr kurlaf-awr heulof-aer aernaeq-euq mae, “Ngar, nawmaf-anr aqdirma-aer aernaeq nyar, irshaq irtaw miqcoeq miqma heughaq-aq, pyurdamq khar dawvlar-euq tsawrhaq dawqtawv luf-euq myavmaqtser dawv-euq mae. 
MRK.12.44	Aqjeq mirnae aernar-aq, nuideuq-aq, ghawqmya’ni jav-eu gar nae yurdov-awr dawvlar-euq mae. Aerkhawf, miqcoeq miqma heughaq-aq, shaq duidui-eu lafkhoer, aqyawf kharjav-eu bifnaeq jir-awr, yawdaef daef-eu gharduq maqtaqni dawvanr jir-euq mae.”
MRK.13.1	Yeqsur, uqduq tanqnymr nymrma-anr nae dovleluf ngae, aqyawf-euq zaqlanr tiq ghaq, Yeqsur-anr aernaeq-eu, “Saqlaq-or! Hawsher-eq, khaqlo heudeuq arnavni huiq-awr, nymr heudeuq khawf arnavni hawmuiq-eu nga!”
MRK.13.2	Khoerngae, Yeqsur, aqyawf-anr aernaeq-eu, “Nawr, zawr huiq-eu nymr heudeuq-anr mawrluf-eu nga aerlawq? Khaqlo loma heudeuq tiqsiq-euq khoertav tiqsiq maqjav-eu gar keuvni, yabi daepyav dzaejir taef-a.”
MRK.13.3	Khoernar-aq, Yeqsur, uqduq tanqnymr nymrma-euq nuibaq-anr jav-eu Saqloq gawqjawq-anr nuirluf ngae, Beqtuvluv, Yaqkov, Yorhaq hawr-eu Aqdaeqlaeq aqha’maf taef-aer ciqcurni lar-awr, Yeqsur-anr narhaq-eu, 
MRK.13.4	“Garkawv heudeuq aqmyan pyeuflar-eu la? Heudeuq dawqtawvluf pyeuflar-eu laer ghae ngae, bisiq bimawr-eu arsaq saq-eu jeq, aqgeu jeq ya’mawr-eu la?”
MRK.13.5	Khoerngae, Yeqsur, aqyawf maf-anr heulof-aer aernaeq-euq mae: “Nawmaf, aqcawq nae maqbi sheuqbanq ghaeni yanr-awq. 
MRK.13.6	Tsawrhaq ghawqmya’ni ngaq-euq tsawrmyanr zmqzmq-aer, ‘Ngar-aq, Kali ma’ laer aeraer-aer, tsawrhaq ghawqmya ni-anr sheuqbanqghae taef-a. 
MRK.13.7	Guirdeuv deuvluf-eu gar hawr-eu guirdeuv deuv-eu laer ghaeluf-eu gar nawmaf yagaq taef-a. Aerkhawf, taq tsawqguv-ir, aqjeq mirnae aernar-aq, khoerdeuq ya pyeuflar taef-a. Aerkhawf, arsaq saq-eu maqngeur-a siq. 
MRK.13.8	Tsawrjeuq tiqjeuq tirjeuq, mirkhanq tiqkhanq tirkhanq deuvcaecae taef-a. Ghawqmya gar mirluv luvlar-awr, maef-awr shuf-eu jeq hawr-eu shaq-awr zanq-eu jeq keuvle taef-a. Heudeuq dawqtawvluf shaq-awr zanq-eu ardanq bae-eu taef-a siq.
MRK.13.9	“Nawmaf yawqhar yawqha yawmuiq-aer yanr-awq. Aqjeq mirnae aernar-aq, aqcawq, nawmaf-anr khavma armur-anr
MRK.13.10	Aerkhawf, guiqlanqdawq heu, mirkhanq-euq tsawrjeuq dawqtawv luf-anr jeqhu yabi gaqdoe-ir taef-a. 
MRK.13.11	Aqcawq, nawmaf-anr yarkhaq dar-eu nymr-anr sheuqghae ngae, nawmaf aqjox-aer ya’ngaeq yatmr-eu laer, maq keuvlar-euq minav-aer khanq taqlanr. Khoerngae yamq-anr nawmaf-anr bingaeq bitmr laf-eu lof-aer ngaeq-awr tmr-awq. Aqjeq mirnae aernar-aq, dawq ngaeq-eu ghaq-aq, nawmaf maqngeur-eu, Yawshawr Saflar mae.
MRK.13.12	Khoerngae, yawqha-euq maernmr yawkaq shir-eu gar keuvni anqdzaq-awr, aqda khawf yawqha-euq zaq-anr khoerlof-aer janr taef-a. Zaqdeuq khawf aqma aqda-anr muir-awr bishirni tov taef-a. 
MRK.13.13	Khoeruqtaf, ngaq-euq tsawrmyanr baqda’nae, tsawrhaq dawqtawvluf nawmaf-anr byae taef-a. Aerkhawf, arsaqsaq ngae keuvni zif-eu tsawrhaq-aq, yabuq-ir taef-a.
MRK.13.14	“Miqyaer gharduq ngaeqdan-eu Daqyeqlar nae aertaq-euq lof-aer, ‘Nawmaf, lavcawvbyov jir-eu ardzaeq-aer jawf-eu jeq’ jav paq-aer maqghae-eu jawrduq-anr javluf-eu gar ya’mawr ngae,” (Yaerbof heu-anr gui-eu tsawrhaq ghovshaw luf-ur) “Yurdav mirkhanq-anr jawr-eu tsawrhaq deuq danrtav caevdav lef-awq. 
MRK.13.15	Nymrmq-anr dav-eu tsawrhaq taq zafkale, myawq laq-ir-eu laer khawf irkanr taq urler. 
MRK.13.16	Yarngae jawr-eu tsawrhaq ghofler-awr maeqtsoeq taq laqler. 
MRK.13.17	Khoerngae yamq-anr, aqnyir piluf-eu deuq hawr-eu aqcoer dawr-eu zaqnanq-euq aqma deuq, ghawqshar shaq-aer ya ghaesaef taef-a. 
MRK.13.18	Yacaev-eu khoeryamq, tsanqgav yamq-anr maqya tsaqlarni nawmaf guiqlanq shar-awq. 
MRK.13.19	Aqjeq mirnae aernar-aq, Miqyaer mqbae mirbae bae-euq nan-anr nae iqnan keuvni, maq pyeuflar haw-euq uqtaf, aqkar khawf maq pyeuflar-eu shaqdui zanq duidui-eu jeq, aryamq heuyamq-anr keuvle taef-a. 
MRK.13.20	Sanqpaq Miqyaer, arnan aryamq khoer-anr maq lavnymr-euq law nar-aq, tsawrhaq tiqghaq-iq maqbuq-ir nya-ar. Aerkhawf, aqyawf nae tserdov-awr tsaqtsov taq-euq deuq-euq gharduq sharnoeq-awr, aqyawf arnan aryamq khoer-anr lavnymr-euq mae.
MRK.13.21	“Khoerngae, ‘Hawlar-awq, Kali heugar jawr ngar-a, Kali khoergar jawr-eu mae’ laer tsawrhaq tiqghaqnav nawmaf-anr aerlar-eu khawf, nawmaf taqjan. 
MRK.13.22	Aqjeq mirnae aernar-aq, Kali jaqmyawf deuq hawr-eu Miqyaer gharduq ngaeqdan-eu jaqmyawf deuq dovle taef-a. Ghaenya nar-aq, tserdov taq-euq tsawrhaq deuq-anr khawf sheuqbanq ghaeni, bisiq bimawr-eu jeq hawr-eu zanqler paq-aer ghae-eu deuq aqyawfmaf janrmaeq taef-a. 
MRK.13.23	Khoermirnae, nawmaf yanr-awq de-eq. Garkawv maq pyeuflar-euq minav-aer, ngar, nawmaf-anr yawqjeq navluf aernaeq jir-euq ma.
MRK.13.24	“Arnan aryamq khoer-euq lafkhoer, shaqdui zanq duidui-eu aryamq khoer dzeur-euq nar-aq, nanrma zanrtsuini pyeuf-ir-awr, bala khawf yawshaef maqpar bya-aer, 
MRK.13.25	aqguir deuq mq-anr nae gaka le-awr, mqtav-euq baoq dawqtawvluf luvlar nyaelarjir taef-a.
MRK.13.27	Khoerngae, aqyawf, aqyawf-euq mqtav ghaqkhaer deuq-anr khaerghae-awr, mirma oeqcoer oeqbawq-anr luf, mq heudzer-anr nae khoerdzer-anr keuvni, aqyawf nae tserdov taq-euq tsawrhaq deuq-anr bi kuruiqlaf taef-a.
MRK.13.28	“Nawmaf siqguq arbawr-anr haw-awr dzawgeuf-awq. Arbawr khoer, lafmyav-anr bawnmq nmqlar-awr pafcoev coevlar-euq nar-aq, jawrla yamq dovle shaw-iq ngar-a laer nawmaf siqnya-eu mae. 
MRK.13.29	Khoerlof-aer durni, garkawv heudeuq dawqtawvluf pyeuflar luf-eu gar nawmaf ya’mawr ngae, aryamq khoeryamq paele luf-awr, ghovkhaeq-anr oekeuv-euq ngar-a laer siqnya-awq. 
MRK.13.30	Ngar, nawmaf-anr aqdirma-aer aernaeq nyar, heuzir
MRK.13.31	Mq hawr-eu mir byov-ir taef-a. Aerkhawf, ngaq-euq dawq-aq, tiqjawr-iq maqbyov-ir-ar.
MRK.13.32	“Aerkhawf, tsawrhaq tiqghaq-iq arnan hawr-eu aryamq khoer-anr maq siqnya-a. Mq-euq khoertav jawr-eu mqtav ghaqkhaer deuq khawf, Zaqyo khawf maq siqnya-a. Aqda Miqyaer tiq ghaq taef-aer siqnya-eu mae. 
MRK.13.33	Aryamq khoeryamq aqmyan keuvle-eu la laer nawmaf maq siqnya-eu mirnae, guiqlanq sharshar-aer yawbeur beur-aer jawr-awq. 
MRK.13.34	Aryamq khoer-aq, tsawrhaq tiq ghaq, yawqkhanq yawqmir yawq-anr ir-euq gar dur-eu mae. Aqyawf ir-eu laer ghae ngae, zaqkhav yawqghaq navluf-anr aryaq bif-awr, gar khawf birnaeq yaf-euq uqtaf, larghov-anr lof-eu ghaq-anr khawf, yawbeur beur-aer lofni dawq bifyaf-euq mae.
MRK.13.35	Nawmaf, nymrsanr ghaq aqgeu ngae ghoflar-eu la laer maq siqnya-eu mirnae, nawmaf yawbeur beur-aer jawr-awq. Uqciftaw paw maqsiq, saerghanr caelar ngae maqsiq, yapoer doerlar ngae maqsiq, uqshawq paw maqsiq. 
MRK.13.36	Maqngeur nar-aq, maqnoeq maqdur-aer jawr ngae, aqyawf ghofkeuv lar-awr, nawmaf yufkhav taq-euq gar mawr taef-a. 
MRK.13.37	Ngar, nawmaf-anr aernaeq luf-eu heudeuq, tsawrhaq dawqtawv luf-anr khawf aernaeq luf-eu ma. Yawbeur beur-aer jawr-awq!”
MRK.14.1	Baqsaqkaq yawbui bui-eu hawr-eu daeqtseq maqdawv-euq kaqmur yawbui bui-eu aryamq maq keuvlar-euq nyiq nan ca ngae, pirma aqyuif deuq hawr-eu zanr maeq-eu deuq jaqmyawf maershuir-euq lafkhoer aqjox-aer ghae-awr nae, Yeqsur-anr nyaef-awr saefdzae nya-eu paq nga laer jawqluf-eu mae. 
MRK.14.2	Aqyawfmaf aer-eu, “Yawbui builuf ngae, aqyawf-anr maq nyaefnya nga siq. Khoerlof-aer janr nar-aq, tsawrhaq armaf deuq luiqgha lar-eu gar yaguv nga.”
MRK.14.3	Khoerngae, Yeqsur, Beqtaqnir pu-anr jawr-eu coiqdoi narhaw-euq Sirmoq-euq nymr-anr hawqjawq jawqluf ngae, zaqmiq aqbur tiq ghaq arpoeq zawr khav-eu tsir yawsaw danq-eu lopyur martsaf tiq tsaf ciqlaf-euq mae. Aqyawf martsaf khoertsaf daepav-awr, tsir yawsaw khoer Yeqsur-euq uqduq-anr shaevdav-euq mae. 
MRK.14.4	Aerkhawf, khoergar jawr-eu tsawrhaq tiqghaqnav nuikhanr maqshir-aer zaqmiq aqbur khoerghaq-anr daeq-eu, “Aqjeq mirnae tsir yawsaw teu, tox-aer lavcawv-eu le? 
MRK.14.5	Tsir yawsaw teu anq lawnmr-aq, pyur 300 byav
MRK.14.6	Khoerngae, Yeqsur heulof-aer aernaeq-euq mae: “Aqyawf-euq navni bijav-awq! Nawmaf, aqjeq ghae-eu aqyawf-anr lavbanq-eu le? Aqyawf, ngaq-anr yawmuiq tiqjeq janrnaeq laf-euq mae. 
MRK.14.7	Aqjeq mirnae aernar-aq, shaqzaq zanqzaq deuq, nawmaf naeq-aer aqmyanluf jawr taef-a. Nawmaf janrmawf nar-aq, aqgeu ngae khawf aqyawf maf-anr yawmuiq jeq janrnaeqnya taef-a. Aerkhawf, ngar, nawmaf naeq-aer aqmyanluf jawr-eu maqngeur. 
MRK.14.8	Aqyawf-aq, aqyawf khar ghaenya-eu lof-aer janr-euq mae. Ngaq-anr duqpanq-eu gharduq, maq duqpanq-euq minav-aer, aqyawf, ngaq-euq mawrdo-anr tsir yawsaw shaevdav naeqlaf-euq mae. 
MRK.14.9	Ngar, nawmaf-anr aqdirma-aer aernaeq nyar, mirtsaq doeni guiqlanqdawq heu khar maeqkeuv-ir gar, zaqmiq aqbur heughaq nae mr-euq garkawv heu khawf maeqnaeq-awr, aqyawf-anr noeqkeuv taef-a.”
MRK.14.10	Khoerngae, ghaqkhaer 12 ghaq-euq lafkhoer keuq-eu Yurdav Irsaqgaqliqoq-aq, pirma aqyuif deuq-anr Yeqsur anqdzaq-eu laer aqyawfmaf jawr-eu gar le-euq mae. 
MRK.14.11	Aqyawfmaf yagaq ngae laqkhaqcaer duidui-awr, aqyawf-anr pyur bif ma laer aertsaev naeq-euq mae. Khoernar-aq, Yeqsur, aqyawf maf-euq aqlaf-anr a’naeq-eu aqmyan yaeflar-eu nga laer aqyawf jawqluf-eu mae.
MRK.14.12	Daeqtseq maqdawv-euq kaqmur yawbui ardanqbae ngae nan-aq, Baqsaqkaq yawrzaq lawrnaeq-eu nan mae. Aqyawf-euq zaqlanr deuq, Yeqsur-anr narhaq-eu, “Baqsaqkaq dzaqbyawr dzaqnya’ni, nawr, nga’maf-anr nawq-euq gharduq aqgeugar bi laeqhmq-ir mawf-eu nya?” 
MRK.14.13	Khoerngae, Yeqsur, aqyawf-euq zaqlanr nyiq ghaq-anr heulof-aer aernaeq-awr khaerghae-euq mae: “Nawnyaf, meuq-anr urler ngae, ircuf oeqlanq baf-awr can-eu zaqyo aqli tiq ghaq-anr ya tanqpuq taef-a. Nawnyaf, aqyawf-euq maeqnan cantae ghae-awq. 
MRK.14.14	Aqyawf aqgeu nymr-anr ur-ir-eu maqkaq, nawnyaf, nymrsanr ghaq-anr heulof-aer aernaeq-awq, ‘Saqlaq aernyar-eu, “Ngar, ngaq-euq zaqlanr deuq naeq-aer Baqsaqkaq dzaqbyawr dzaqnya’ni, daqyan-euq kuvlawv aqgeugar jav-eu la?” ’ 
MRK.14.15	Khoerngae, aqyawf, nawnyaf-anr laftav tiv-anr jav-eu yawmuiq-aer lavluiv-awr lavsav taq-euq kuvlawv lawvma tiq lawv-anr, sheuqhaw naeqlaf taef-a. Nawnyaf khoergar aqdui maf-euq gharduq laeqhmq taq-awq.” 
MRK.14.16	Zaqlanr khoer nyiq ghaq dov-ir-awr, meuq-anr ur-ir ngae, yawqjeq navluf Yeqsur nae aernaeq-euq lof-aer jav-eu gar ya’mawr-euq mae. Khoernar-aq, aqyawfnyaf Baqsaqkaq dzaqbyawr laeqhmq-euq mae.
MRK.14.17	Khoernar-aq, uqcif cifle ngae, Yeqsur hawr-eu ghaqkhaer 12 ghaq oe-euq mae. 
MRK.14.18	Aqyawfmaf hawqjawq jawq-awr dzaqluf ngae, Yeqsur aernaeq-eu, “Ngar, nawmaf-anr aqdirma-aer aernaeq nyar, nawmaf-euq lafkhoer ngaq naeq-aer tiqgar dzaqluf-eu tiq ghaq, ngaq-anr anqdzaq taef-a.” 
MRK.14.19	Aqyawfmaf noeqshaq duidui-eu lafkhoer, tiqghaq sair tiqghaq, aqyawf-anr narhaq-eu, “Ngar-a lor? Ngar-a laq?” 
MRK.14.20	Yeqsur, aqyawf maf-anr heulof-aer aerkhof naeq-euq mae, “Zaqlanr 12 ghaq-euq lafkhoer ngaq naeq-aer khmqmaq tiq khmq-anr laefdzaq luf-eu khoerghaq mae. 
MRK.14.21	Tsawrhaq-euq Zaqyo-aq, Yaerbof-euq lafkhoer aqyawf-euq garkawv boftaq-euq lof-aer ya ghofler-eu mae. Aerkhawf, Tsawrhaq-euq Zaqyo-anr anqdzaq-euq ghaq-aq, ghawqshar shaq-aer ya ghaesaef taef-a. Heughaq-aq, maq daefle-euq lawnmr-aq, aqyawf-euq gharduq muiqdzaeq-eu mae.”
MRK.14.22	Aqyawfmaf cifhawq dzaqluf ngae, Yeqsur, kaqmur yur-awr, Miqyaer-euq guiqlanq-anr jaceuq-euq mae. Khoernar-aq, kaqmur ngawqpyaeq-awr, zaqlanr deuq-anr bifnaeq-awr aer-eu, “Heu-aq, ngaq-euq mawrdo ma. Yur-awr dzaq-awq.” 
MRK.14.23	Khoernar-aq, aqyawf, khmqmaq ciq-awr, Miqyaer-euq guiqlanq-anr par jaceuq-euq mae. Khoernar-aq, aqyawf, aqyawf maf-anr ciqnaeq-awr, aqyawfmaf yawqghaq navluf dawr-euq mae. 
MRK.14.24	Khoerngae, Yeqsur heulof-aer aer-eu mae, “Heu-aq, dawqma sarjax yawshuif-anr taf-eu ngaq-euq shiq ma. Tsawrhaq ghawqmya ni-euq gharduq bi yoerle-eu ma. 
MRK.14.25	Ngar, nawmaf-anr aqdirma-aer aernaeq nyar, Miqyaer uvlanr-eu jeq-euq lafkhoer, aqgaf dzaruir yawshuif yadawr-eu arnan maq keuvlar-eu siq khoer-aq, ngar, aqgaf arsiq-euq dzaruir maqpar dawr ma.” 
MRK.14.26	Aqyawfmaf jaceuq-eu dawqcar carghaq-euq nar-aq, dov-ir-awr Saqloq gawqjawq paw le-euq mae.
MRK.14.27	Khoerngae, Yeqsur, aqyawf maf-anr heulof-aer aernaeq-euq mae, “Nymrcif nawmaf yawqghaq navluf ngaq-euq baqda’nae sanqtiftif taef-a. Aqjeq mirnae aernar-aq, Yaerbof-euq lafkhoer heulof-aer boftaq-euq mae,
MRK.14.28	“Aerkhawf, ngar ghofdaef lar-euq nar-aq, nawmaf-euq maeqhu nae Gaqliqlaer mirkhanq-anr le ma.”
MRK.14.29	Khoerngae, Beqtuvluv, aqyawf-anr aernaeq-eu, “Aqcawq yawqghaq navluf sanqtiftif jir-euq khawf, ngar-aq, sanqtif maqtif.” 
MRK.14.30	Yeqsur, Beqtuvluv-anr aernaeq-eu, “Ngar, nawq-anr aqdirma-aer aernaeq nyar, iqnan, nymrcif yapoer nyiq tanq maq doerlar-euq minav-aer, nawr, ngaq-anr maq siqnya nya laer smq pov keuvni pyaer taef-a.” 
MRK.14.31	Khoerngae, Beqtuvluv yawkhav-aer mrdeur-awr Yeqsur-anr aernaeq-eu, “Ngar, nawq naeq-aer tiqkawv lof-aer yashir khawf, ngar, nawq-anr maq siqnya nya laer tiqjox-iq maqpyaer.” Zaqlanr nuideuq khawf khoerlof-aer aer-eu mae.
MRK.14.32	Khoernar-aq, aqyawfmaf, Geqseqmaqnir laer kur-eu tsanr-anr oekeuv-euq mae. Yeqsur, zaqlanr deuq-anr aernaeq-eu, “Ngar guiqlanq sharler-eu yawkaq-anr heugar nuirtawq-awq.” 
MRK.14.33	Khoernar-aq, Yeqsur, Beqtuvluv, Yaqkov hawr-eu Yorhaq-anr sheuq-awr le-euq mae. Khoerngae, aqyawf nuima tiqpawf-iq maqsar-aer noeqshaq duidui-awr, 
MRK.14.34	aqyawf maf-anr aernaeq-eu, “Ngaq-euq nuima saflar noeqshaq-eu shir shaw-iq mir-a, nawmaf heugar yawbeur beur-aer jawrtawq-awq.” 
MRK.14.35	Khoernar-aq, aqyawf maeqhu paw uicuiv par lejiv-awr, mirtsa awbyav-awr nae, ghaenya nar-aq, aryamq khoer aqyawf-anr nae bidzeur-ir laf laer guiqlanq shar-euq mae. 
MRK.14.36	Aqyawf aer-eu, “
MRK.14.37	Aqyawf ghoflar ngae, aqyawfmaf yufkhav taq-euq gar ya’mawr-awr, Beqtuvluv-anr heulof-aer aernaeq-euq mae, “Sirmoq-or! Nawr yufkhav luf-eu le lor? Naqliq tiq laf taef-aer khawf yawbeur beur-aer maq jawrcoer nya laq? 
MRK.14.38	Nawmaf murjur jurlar-eu gar maqya tawvlerni, yawbeur beur-aer guiqlanq sharshar-aer jawr-awq. Nawmaf mrmawf-eu nuima saflar keuv-eu khawf, shiqshaq paw-aq, ghaqbyaev byaev-eu nga.” 
MRK.14.39	Aqyawf parir-awr, aqyawf tiqdawq parshar-euq mae. 
MRK.14.40	Khoernar-aq, aqyawf ghoflar ngae, zaqlanr deuq myavnuiv maq byaedir coer-eu mirnae yufkhav taq-euq gar parya mawr-euq mae. Aqyawfmaf, aqyawf-anr aqjox-aer ya aerkhof naeq-eu laer maq siqnya-a. 
MRK.14.41	Aqyawf smq pov tiqpov ghoflar ngae, aqyawf maf-anr heulof-aer aernaeq-euq mae, “Nymq-mr keuvni nawmaf yufkhav yufkhav-aer ghaqnaq naqluf-eu le siq lor? Ghaq-ar, Tsawrhaq-euq Zaqyo, iqbaxzaq-euq aqlaf-euq lafkhoer yabi a’naeq-eu aryamq keuvlar-euq ngar-a. 
MRK.14.42	Tur-awq, le kar-eur. Hawsher-eq, ngaq-anr anqdzaq-eu ghaq oekeuv-euq ngar-a!”
MRK.14.43	Yeqsur khoerlof-aer aernaeq luf-eu nyiqpav-aer, ghaqkhaer 12 ghaq-euq lafkhoer keuq-eu Yurdav laer kur-eu ghaq oekeuv-euq mae. Micaer hawr-eu darkawq sheuluf-eu tsawrhaq baqmaf khawf aqyawf naeq-aer oeluf-eu mae. Pirma aqyuif deuq, zanr maeq-eu deuq hawr-eu aqyuif aqtsu deuq nae aqyawf maf-anr khaerghae lef-euq mae. 
MRK.14.44	Yeqsur-anr anqdzaq-euq khoerghaq, tsawrhaq khoerdeuq-anr bisiqni heulof-aer aernaeq taq-euq mae, “Ngar maeqsaw aqgeu ghaq-anr saw nar-aq, khoerghaq mae de-eq, nawmaf, aqyawf-anr nyaef-awr, yawmuiq-aer tsanr ghae-awq.” 
MRK.14.45	Yurdav oekeuv-euq naeq-aer Yeqsur jawr-eu gar ir-awr, “Saqlaq-or! Saqlaq-or” laer kur-awr, aqyawf-anr maeqsaw saw-euq mae. 
MRK.14.46	Khoerngae, aqyawfmaf, Yeqsur-anr nyaef-awr nyaeftaeq taq-euq mae.
MRK.14.47	Gardzer paw yawfluf-eu tsawrhaq deuq-euq lafkhoer nae tiq ghaq, micaer ghawrdov-awr, pirma yawhuiq ghaq-euq kuirlaf zaqkhav-anr coerghae-awr nae, aqyawf-euq naqpaf tiq pyawq coertsaev-euq mae. 
MRK.14.48	Khoerngae, Yeqsur, aqyawf maf-anr heulof-aer aernaeq-euq mae, “Nawmaf tanrjoe-anr nyaef-ir-eu lof-aer, micaer hawr-eu darkawq sheu-awr ngaq-anr nyaefle-euq le lor? 
MRK.14.49	Ngar yawqnan navluf, uqduq tanqnymr nymrma-euq lafkhoer maeqnaeq tsovnaeqluf ngae, nawmaf jawrluf-eu mae. Aerkhawf, nawmaf, ngaq-anr maqnyaef-a. Heulof-aer pyeuflar-euq-aq, Yaerbof-euq lafkhoer boftaq-euq lof-aer byanlar-euq ngar-a.” 
MRK.14.50	Khoerngae, zaqlanr dawqtawvluf, aqyawf-anr byaerdzae yaf-awr caevbyov jir-euq mae.
MRK.14.51	Khoerngae, aqli zaqguq tiq ghaq, arbui tiq kanr taef-aer tsanrkaq-awr, Yeqsur-euq maeqnan cantae luf-eu mae. Tsawrhaq khoerdeuq, aqyawf-anr nyaef ngae, 
MRK.14.52	aqyawf arbui khoerkanr pyaeqdzae yaf-awr, nermyawvni caev-euq mae.
MRK.14.53	Khoernar-aq, tsawrhaq khoerdeuq, Yeqsur-anr pirma yawhuiq ghaq jawr-eu gar sheuqghae-euq mae. Pirma aqyuif deuq, aqyuif aqtsu deuq hawr-eu zanr maeq-eu deuq dawqtawvluf lartaq-awr khoergar uiqluf-eu mae. 
MRK.14.54	Khoerngae, Beqtuvluv-aq, pirma yawhuiq ghaq-euq povka-anr keuvni, Yeqsur-euq maeqnan uicuiv garmanr kaq-eu gar cantae luf-eu mae. Khoernar-aq, lofpir-eu kuirlaf deuq naeq-aer nuir-ir-awr miqdzaq-anr yawgav lmrluf-eu mae.
MRK.14.55	Pirma aqyuif deuq hawr-eu 
MRK.14.56	Aqjeq mirnae aernar-aq, tsawrhaq ghawqmya ghaq aqyawf-euq garkawv maqtsaq maqdawr-eu sarkir kamq-eu khawf, aqyawfmaf kamq-eu khoer beugar-eu mae. 
MRK.14.57	Khoerngae, tsawrhaq tiqpavnav deuq turlar-awr, aqyawf-euq garkawv maqngeur-eu jeq sarkir kamqkamq-aer iqbax taq-eu, 
MRK.14.58	“Aqyawf heulof-aer aer-eu gar nga’maf yagaq-euq ma, ‘Ngar, aqlaf nae tsovtaq-euq uqduq tanqnymr nymrma heu-anr pyavdzae-awr, aqlaf nae tsov-euq maqngeur-eu uqduq tanqnymr nymrma yawqnymryawq, smq nan-euq lafkhoer tsovpar ma.’ ” 
MRK.14.59	Aqyawfmaf khoerlof-aer kamq-eu khawf, aqyawfmaf kamq-eu khoer beugar-eu mae.
MRK.14.60	Khoerngae, pirma yawhuiq ghaq, aqyawf maf-euq ghanrcae turlar-awr, Yeqsur-anr narhaq-eu, “Tsawrhaq heudeuq, nawq-euq khoertav iqbax taqtaq-aer sarkir kamq-eu gar, nawr tiqjeq-iq maq aerkhof naeq-eu le lor?” 
MRK.14.61	Aerkhawf, Yeqsur tiqdawq-iq maq aerkhof-aer ciqcurni jawr-eu mae. Pirma yawhuiq ghaq, aqyawf-anr par narhaq-eu, “Nawr, Guiqlanq huiq-eu ghaq-euq Zaqyo, Kali laer kur-eu ghaq ma lor?” 
MRK.14.62	Khoerngae, Yeqsur aer-eu, “Ngar ngeur ma.
MRK.14.63	Khoerngae, pirma yawhuiq ghaq, aqyawf-euq maeqtsoeq gheupyaeq-awr aer-eu, “Aqduimaf, aqjeq ghae-eu tsawrkaq parpov-eu? 
MRK.14.64	Aqyawf, Miqyaer-anr yaeqbawq saerlu-aer aer-eu gar nawmaf ya gaqghaq-euq mae. Nawmaf aqjox-aer noeq-eu nya?” Khoerngae, aqyawfmaf dawqtawvluf, aqyawf shir-eu tsaq mae laer Yeqsur-anr yarkhaq dar-euq mae.
MRK.14.65	Khoernar-aq, tsawrhaq tiqpavnav deuq, Yeqsur-anr duqkhaq khashaeq-awr, aqyawf-euq myavpyawq-anr kafkaq-awr terter-aer aer-eu, “Nawr, Miqyaer gharduq ngaeqdan sher-eq!” Khoernar-aq, lofpir-eu kuirlaf
MRK.14.66	Beqtuvluv lafov paw jav-eu povka-anr jawrluf ngae, pirma yawhuiq ghaq-euq kuirlaf zaqkhav aqbur tiq ghaq oe-awr, 
MRK.14.67	Beqtuvluv yawgav lmrluf-eu gar mawr-awr, aqyawf-anr hawtsov taq-awr nae aer-eu, “Nawr khawf aqmyanmyan Naqzaqlaer tsawrhaq Yeqsur naeq-aer jawr-eu ghaq ngar-a.” 
MRK.14.68	Aerkhawf, Beqtuvluv pyaer-eu, “Ngar maqsiq, nawr aer-eu dawq teu, ngaq-anr maq ghovshawlar nya.” Khoernar-aq, aqyawf, lanrkhaeq paw ir-euq mae. Khoerngae, yapoer tiq tanq doerlar-euq mae. 
MRK.14.69	Khoerngae, kuirlaf zaqkhav aqbur khoerghaq, Beqtuvluv-anr parmawr-awr, dawqpae yawfluf-eu deuq-anr aernaeq-eu, “Teughaq-aq, aqyawf maf-euq armur-euq lafkhoer keuq-eu tiq ghaq mae.” 
MRK.14.70	Aerkhawf, Beqtuvluv maqngeur laer tiq pov parpyaer-euq mae. Tiqkhaeq parkar-ir-euq nar-aq, khoergar yawfluf-eu deuq, Beqtuvluv-anr aernaeq-eu, “Nawr-aq, aqdir aqmar aqyawf maf-euq armur-euq lafkhoer keuq-eu tiq ghaq ngar-a! Aqjeq mirnae aernar-aq, nawr khawf Gaqliqlaer tsawrhaq nga laer dawq ngaeq-eu gar nae siqlar-eu beu.” 
MRK.14.71	Khoerngae, Beqtuvluv yawqhar yawqha yaqkhaer yaqyaq-aer kamq-eu, “Nawmaf aer-eu heughaq-anr ngar maq siqnya nya.” 
MRK.14.72	Beqtuvluv khoerlof-aer aerghaq-euq naeq-aer, yapoer nyiq tanq tiqtanq doerdov laf-euq mae. Khoerngae, Yeqsur nae aqyawf-anr aernaeq-euq dawq khoerdawq-anr aqyawf noeqdov lar-euq mae, “Yapoer nyiq tanq maq doerlar-euq minav-aer, nawr, ngaq-anr maq siqnya nya laer smq pov keuvni pyaer taef-a.” Beqtuvluv garkawv khoer-anr sharnoeq-awr yawkhav-aer ngoer-euq mae.
MRK.15.1	Uqbya byalar-euq naeq-aer, pirma aqyuif deuq, aqyuif aqtsu deuq, zanr maeq-eu deuq hawr-eu khavma armur deuq dawqtawvluf uiqler-awr bawqdzaq-euq mae. Khoernar-aq, Yeqsur-anr paf-awr nae Pirlav jawr-eu gar sheuqha naeq-ir-euq mae.
MRK.15.2	Khoerngae, Pirlav, Yeqsur-anr narhaq-eu, “Nawr, Yurdav tsawrhaq-euq Sanqpaq le lor?” Khoerngae, Yeqsur aerkhof naeq-eu, “Nawr aer-eu lof-aer ngeur ma.”
MRK.15.3	Pirma aqyuif deuq, aqyawf-euq khoertav iqbax ghawqmya jeq taq-eu mae. Aerkhawf, aqyawf tiqjeq-iq maq aerkhof naeq-aq. 
MRK.15.4	Pirlav, aqyawf-anr par narhaq-eu, “Hawsher-eq, aqyawfmaf, nawq-euq khoertav iqbax ghawqmya jeq taqluf-eu gar nawr tiqjeq-iq maq aerkhof naeq-eu laer ghae-eu le lor?”
MRK.15.5	Khoerlof-aer aer-eu khawf, Yeqsur dawq tiqdawq-iq maq ngaeqkhof naeq-aq. Khoermirnae, Pirlav zanq duidui ler-eu mae.
MRK.15.6	Baqsaqkaq yawbui kharbui ngae, kuv-anr ur-eu tsawrhaq deuq-euq lafkhoer, tsawrhaq armaf mafma bi pyaeqdov mawf-eu tiq ghaq-anr, Pirlav, aqyawf maf-anr pyaeqdov naeq-eu zanr jav-eu mae. 
MRK.15.7	Khoerngae, Baqlaqbar laer kur-eu tsawrhaq tiq ghaq jawr-eu mae. Aqyawf-aq, puiq-awr muir-eu baqmaf gm-awr puiq-awr muir ngae, tsawrhaq-anr saef-euq mirnae, shmrcav nae bi paftaq-euq mae. 
MRK.15.8	Khoerngae, tsawrhaq armaf mafma, Pirlav jawr-eu gar le-awr, aqmyanmyan janr-eu lof-aer janrnaeq laf-awq laer yawkhav-aer gur-eu mae.
MRK.15.9	Aerkhawf, Pirlav, aqyawf maf-anr narhaq-eu, “Nawmaf, ngaq nae nawmaf-euq gharduq Yurdav tsawrhaq-euq Sanqpaq-anr bi pyaeqnaeqmawf mir-a lor?”
MRK.15.10	Pirma aqyuif deuq, Yeqsur-anr myavnav nav-eu mirnae, ngar jawr-eu gar sheuqha lar-euq nga laer Pirlav siqnya-eu mae. 
MRK.15.11	Aerkhawf, aqyawf nae aqyawf maf-euq gharduq Baqlaqbar-anr pyaeqnaeqni pirma aqyuif deuq, tsawrhaq armaf mafma-anr lavluiq taq-euq mae.
MRK.15.12	Pirlav, aqyawf maf-anr narhaq-eu, “Tox-aer mar-iq, Yurdav tsawrhaq-euq Sanqpaq laer nawmaf kur-eu ghaq-anr ngar aqjox-aer bi janrnaeq mawf-eu nya?”
MRK.15.13	Khoerngae, aqyawfmaf yawkhav-aer tiq pov pargur-eu, “Aqyawf-anr lafyaq-euq khoertav tafsaef-awq.”
MRK.15.14	Khoerngae, Pirlav, aqyawf maf-anr narhaq-eu, “Aqjeq mirnae bi tafsaef mawf-eu nya, aqyawf yawdoer aqjeq mr-euq la?” Khoerngae, aqyawfmaf ngaeq-aer nar-aq ngaeq-aer pargur-eu, “Aqyawf-anr lafyaq-euq khoertav tafsaef-awq.”
MRK.15.15	Pirlav, tsawrhaq armaf mafma-euq nuima tsaqni mrmawf-eu mirnae, aqyawf maf-euq gharduq Baqlaqbar-anr pyaeqnaeq-awr, Yeqsur-anr-aq, yanqcav nae juif-awr lafyaq-euq khoertav bi tafsaef-eu laer a’naeq-euq mae.
MRK.15.16	Khoerngae, guirzaq deuq, Yeqsur-anr guirmaf dzoeqnymr-euq lafkhoer sheuqur lef-awr, guirzaq tiq maf maflanni Yeqsur jawr-eu gar bi uiqlar-euq mae. 
MRK.15.17	Aqyawfmaf, Yeqsur-anr nerpuir puir-eu
MRK.15.18	Khoernar-aq, aqyawfmaf, aqyawf-anr yawzeu baw-eu janrgeuf-awr aer-eu, “Yurdav tsawrhaq-euq Sanqpaq zirbaw zirza luf-ur!” 
MRK.15.19	Aqyawfmaf, artof-euq arkanq tiq kanq yur-awr, aqyawf-euq uqduq-anr juif-awr, aqyawf-anr duqkhaq khashaeq-awr nae, pawqtsuif pawqdmq dmq-awr, aqyawf-anr uqduq tanq-euq mae. 
MRK.15.20	Aqyawfmaf aqjaf jafnaeq ghaq-euq nar-aq, aqyawf dmluf-eu nerpuir puir-eu paerkhanq paermanr nyaeflaev-awr, aqyawf-euq maeqtsoeq parbi dmkhof-awr nae, lafyaq-euq khoertav tafsaef-ir-eu laer aqyawf-anr sheuqdov ghae-euq mae.
MRK.15.21	Khoerngae, Kurleqniq-anr jawr-eu Aqleqsaqdur hawr-eu Lurpur-euq aqda, Sirmoq laer kur-eu ghaq, pu paw nae cantsaevlaf luf-eu gar, guirzaq deuq, aqyawf-anr katir-awr Yeqsur-euq lafyaq bibaf-euq mae. 
MRK.15.22	Khoernar-aq, aqyawfmaf, Yeqsur-anr ‘
MRK.15.23	Khoerngae, aqcawq, Yeqsur-anr 
MRK.15.24	Khoernar-aq, aqyawfmaf, aqyawf-anr lafyaq-euq khoertav taftaeq-awr, aqyawf-euq maeqtsoeq aqgeu ghaq aqgeu jeq za-eu nga laer shaevtsaq tsaq-awr birgeuf-euq mae.
MRK.15.25	Uqshawq paw naqliq ghoeq laf-anr aqyawfmaf, aqyawf-anr lafyaq-euq khoertav taftaeq-eu mae. 
MRK.15.26	Yeqsur-anr iqbax taq-eu laer laftav paw “YURDAV TSAWRHAQ-EUQ SANQPAQ MAE” laer bofmyanq taq-euq mae. 
MRK.15.27	Khoerngae, tanrjoe nyiq ghaq-anr khawf, aqyawf naeq-aer tiqkawv lof-aer armar paw tiq ghaq, arcar paw tiq ghaq laer lafyaq-euq khoertav taftaeq taq-euq mae.
MRK.15.28	Heulof-aer pyeuflar-euq-aq, Yaerbof-euq lafkhoer boftaq-euq dawq heudawq byanlar-euq mae, “Aqyawf-anr mrbanq mrlaeq-euq deuq-euq lafkhoer sawxkeuq taq-euq mae.”
MRK.15.29	Khoergar nae irtsaev lartsaev luf-eu tsawrhaq deuq naqlaf zeuvzeuv-aer, Yeqsur-anr yaeqbawq saerlu-aer heulof-aer aernaeq-eu mae, “Aqheur-eu! Nawr-aq, uqduq tanqnymr nymrma-anr pyavdzae-awr, smq nan-euq lafkhoer tsovpar ma laer aer-eu mae. 
MRK.15.30	Nawr yawqhar yawqha kakhof-awr, lafyaq-euq khoertav nae zafka le-eu jeq ngar-a!”
MRK.15.31	Pirma aqyuif deuq hawr-eu zanr maeq-eu deuq khawf, aqyawf maf-euq yawkaq Yeqsur-anr heulof-aer naqgha-eu mae, “Aqyawf, aqcawq-anr bibuq-ir nya-eu gar nae, yawqhar yawqha maqbi buq-ir nya-eu beu. 
MRK.15.32	Aqdui mawr-awr ya janni, Irsaqleqlav-euq Sanqpaq Kali nymq-mr minav-aer lafyaq-euq khoertav nae bi zafkale sher-eq.”
MRK.15.32	Aqyawf naeq-aer tiqkawv lof-aer lafyaq-euq khoertav bi taftaeq taq-euq tsawrhaq khawf, aqyawf-anr yaeqbawq saerlu-aer aer-eu mae.
MRK.15.33	Khoernar-aq, nanlov caelar ngae nae uqciftaw naqliq smr laf-anr keuvni, mirtsaq dawqtawvluf zanrtsuini pyeuf-ir-euq mae. 
MRK.15.34	Uqciftaw naqliq smr laf keuvlar ngae, Yeqsur tersar yawkhav-aer gur-eu,
MRK.15.34	“Erlir, Erlir, laqmaq saqbartaqniq?” Dawqtsuif-aq heulof-aer aermawf-eu mae,
MRK.15.35	Dawqpae yawfluf-eu tsawrhaq tiqpavnav deuq dawq khoerdawq-anr yagaq ngae aer-eu, “Hawsher-eq, aqyawf, Erlirya-anr kur-eu nya!”
MRK.15.36	Khoerngae, tsawrhaq tiq ghaq caevghae-awr, iqmalavshav-euq arhmr tiq pyaeq caermyawvni ghae-eu aqgaf dzaruir-anr dawvduiv-awr, artof-euq arkanq-anr ganrcuf-awr nae, Yeqsur-anr cawqmir naeq-awr bidawr-awr aer-eu, “Taqtaeq law siq, Erlirya, aqyawf-anr lafyaq-euq khoertav nae ciqka naeqle nga lor laer haw kar-eur.”
MRK.15.37	Khoernar-aq, Yeqsur tersar yawkhav-aer tiq ter gur-awr saf tsaev-euq mae.
MRK.15.38	Khoerngae, uqduq tanqnymr nymrma-euq lafkhoer tawtaq-euq lawvkaq saqpar khoer, laftav-anr nae lafov keuvni, nyiq pav-aer pyaqdov ghae-euq mae. 
MRK.15.39	Yeqsur khoerlof-aer gur-awr saf tsaev-euq gar, lafyaq-euq maeqshi yawfluf-eu 
MRK.15.40	Khoergar nae uicuiv garmanr kaq-eu gar, zaqmiq aqbur tiqdeuq jawr-awr hawluf-eu mae. Aqyawf maf-euq lafkhoer, Maqliv Maqgaqdaqlar, Yaqkov yawnyir ghaq hawr-eu Yorseq-euq aqma Maqliv hawr-eu, Saqloqmeq heudeuq jawr-eu mae. 
MRK.15.41	Aqyawf maf-aq, Yeqsur, Gaqliqlaer mirkhanq-anr jawr ngae, aqyawf-euq maeqnan cantae cantae-aer hawqmr dzarsaf ghaenaeq-euq deuq mae. Yeqsur naeq-aer Yeqlursaqlaeq-anr davlar-euq zaqmiq aqbur ghawqmya ghaq khawf khoergar jawr-awr hawluf-eu mae.
MRK.15.42	Khoernar-aq, landaw jawrnan maq keuvlar-euq tiq nan ca ngae nan, 
MRK.15.43	Aqlirmaqtaeq-anr jawr-eu Yorsaev laer kur-eu tiq ghaq lar-euq mae. Aqyawf-aq, khavma armur-euq lafkhoer aqcawq yawzeu baw-eu tiq ghaq pyeuf-awr, Miqyaer uvlanr-eu jeq-anr noeqtmq luf-eu tiq ghaq mae. Aqyawf nuima khaqduqni Pirlav jawr-eu gar le-awr, Yeqsur-euq mawrdo sharler-euq mae. 
MRK.15.44	Yeqsur shirdzeur-euq mirnae, Pirlav zanqler-eu mae. Khoermirnae, yardzoeq guirhuq-anr kurlaf-awr, Yeqsur shir-euq myanrlar-euq maeqlor laer narhaq-euq mae. 
MRK.15.45	Shirdzeur-euq garkawv aqyawf, yardzoeq guirhuq-anr nae yasiq ngae, Yeqsur-euq mawrdo, Yorsaev-anr a’naeq-euq mae. 
MRK.15.46	Khoernar-aq, Yorsaev, sheqsha saqpar
MRK.15.47	Maqliv Maqgaqdaqlar hawr-eu Yorseq-euq aqma Maqliv khawf Yeqsur-anr bafanr taq-euq tsanr-anr mawr-euq mae.
MRK.16.1	Landaw jawrnan dzeur-euq nar-aq, Maqliv Maqgaqdaqlar, Yaqkov-euq aqma Maqliv hawr-eu Saqloqmeq, Yeqsur-euq mawrdo-anr shaevdav naeq-ir-eu gharduq yawsaw deuq zeur-euq mae. 
MRK.16.2	Tiqjaw-euq lafkhoer yawbae ngae nan, uqshawq yawnaf-aer nanrma dovlar ngae, aqyawfmaf lmqbymr-anr ir-euq mae. 
MRK.16.3	Khoerngae, aqyawf maf-euq yawkaq ja-eu, “Aqdui maf-euq gharduq lmqbymr maeqkhaeq-euq khaqlo-anr aqsur ghaq nae bi ngawqdzaenaeq nmr-mq?”
MRK.16.4	Aerkhawf, aqyawfmaf uqduq ghawrleur-awr haw ngae, khaqlo khoersiq ngawqdzae taq-awr jav-eu gar ya’mawr-euq mae. Khaqlo khoersiq-aq, zawr huiq-eu mae. 
MRK.16.5	Aqyawfmaf lmqbymr-euq lafkhoer urler ngae, pyurdeuqni ghae-eu paerkhanq paermanr dmluf-eu zaqyo aqli zaqguq tiq ghaq armar paw nuirluf-eu gar ya’mawr-awr guv duidui-ir-euq mae.
MRK.16.6	Khoerngae, zaqguq khoerghaq, aqyawf maf-anr heulof-aer aernaeq-euq mae, “Taqguv! Lafyaq-euq khoertav bi tafsaef-euq Naqzaqlaer tsawrhaq Yeqsur-anr nawmaf povle-eu ngar-a. Aqyawf ghofdaef lar-awr heugar maqpar jawr mae. Aqyawf-anr baftaq-euq tsanr-anr hawlar-awq. 
MRK.16.7	Khoernar-aq, nawmaf ghofler-awr, aqyawf-euq zaqlanr-anr hawr-eu Beqtuvluv-anr heulof-aer aernaeq ler-awq, aqyawf, nawmaf-euq maeqhu nae Gaqliqlaer mirkhanq-anr leluf-eu mae. Aqyawf nae aertaq-euq lof-aer, khoergar nawmaf, aqyawf-anr ya’mawr taef-a.”
MRK.16.8	Khoerngae, aqyawfmaf guv-awr yawdzuq dzuq-eu mirnae, lmqbymr-anr nae yawkawr-aer dov-ir-awr caevkhof lef-euq mae. Aqyawfmaf guv-eu mirnae tiqghaq-anr-iq tiqjeq-iq maq ja’naeq-aq.
MRK.16.9	Khoernar-aq, tiqjaw-euq lafkhoer yawbae ngae nan, uqshawq yawnaf-aer Yeqsur ghofdaef lar-euq mae. Aqyawf-euq mawrdo aqyawf nae naef shif mawr taedov naeq-euq Maqliv Maqgaqdaqlar-anr jeqhu bimawr-euq mae. 
MRK.16.10	Aqyawf garkawv khoerdeuq, Yeqsur naeq-aer jawr-euq deuq-anr aergaq ler-euq mae. Khoerngae, aqyawfmaf dawqkawq kawqkawq-aer yawkhav-aer ngoerluf-eu mae. 
MRK.16.11	Yeqsur daefluf-eu mae laer Maqliv nae ya’mawr-euq garkawv, aqyawfmaf yagaq-euq khawf maqjan-a.
MRK.16.12	Khoernar-aq, zaqlanr deuq-euq lafkhoer keuq-eu nyiq ghaq, meuq-euq lafnyir canluf ngae, Yeqsur, aqyawf-euq mawrdo yawqjeq yawq-aer parlar-awr nae, aqyawf nyaf-anr bimawr-euq mae. 
MRK.16.13	Aqyawfnyaf ghofler-awr, zaqlanr nuideuq-anr ja’naeq-euq khawf, zaqlanr khoerdeuq, aqyawf nyaf-anr maqjan-a.
MRK.16.14	Khoernar-aq, ghaqkhaer 11 ghaq hawqjawq jawqluf ngae, Yeqsur, aqyawf maf-anr bimawr-euq mae. Aqyawfmaf maqjan-eu uqtaf, nuima ghanr-eu mirnae, Yeqsur, aqyawf maf-anr daeqnaeq-euq mae. Aqjeq mirnae aernar-aq, aqyawf ghofdaef lar-euq gar ya’mawr-euq tsawrhaq deuq-euq dawq-anr aqyawfmaf maqjan-a.
MRK.16.15	Khoernar-aq, Yeqsur, aqyawf maf-anr heulof-aer aernaeq-euq mae: “Mirtsaq doeni ir-awr, tsawrhaq dawqtawv luf-anr guiqlanqdawq maeqnaeq-ir-awq. 
MRK.16.16	Jan-awr bartirsaq hageuf-eu tsawrhaq-aq, kakhof-eu jeq za taef-a. Aerkhawf, maqjan-eu tsawrhaq-aq, yarkhaq dar-eu gar yadaq taef-a. 
MRK.16.17	Jan-eu tsawrhaq deuq-aq, bisiq bimawr-eu jeq heudeuq mrdovlaf taef-a. Aqyawfmaf, ngaq-euq tsawrmyanr-anr ghoe-awr naef-anr taedov taef-a. Aqyawfmaf dawqbav yawshuif deuq bav taef-a. 
MRK.16.18	Aqyawfmaf, arlawr-anr nyaefnya-awr, dzardof dawr ngae tiqjeq-iq maq pyeuflar-ar. Aqyawfmaf, nar-awr gawr-eu tsawrhaq-euq khoertav aqlaf bafdavnaeq ngae, tsawrhaq khoerdeuq taqler taef-a.”
MRK.16.19	Sanqpaq Yeqsur, aqyawf maf-anr dawq khoerlof-aer ngaeqnaeq ghaq-euq nar-aq, mq-euq khoertav bi sheuqkhofdav lef-awr, Miqyaer-euq armar paw nuir-euq mae. 
MRK.16.20	Zaqlanr deuq dov-ir-awr, yawqgar navluf dawqmaeq maeq-ir-euq mae. Sanqpaq Miqyaer, aqyawfmaf naeq-aer gar mr-awr, aqyawfmaf nae maeq-euq dawq bi duqdzaeq larni, bisiq bimawr-eu jeq khawf bi mawrluf-eu mae. Aqmeq.
LUK.1.1	Huiq-awr manr-eu Tawrpirlu-or! Nga’maf jawr-eu gar pyeuflar-euq garkawv deuq, tsawrhaq ghawqmya ghaq khar ghaenya-eu lof-aer pyeufyaf-euq garkawv-euq maeqhu maeqnan tsaqni sanqbof bofdov taq-euq mae. 
LUK.1.2	Garkawv heudeuq-anr yawbae ngae nae ya’mawr-awr, dawqmaeq maeq-eu tsawrhaq nae nga’maf-anr ja’naeq laf-euq lof-aer bofdov taq-euq ma. 
LUK.1.3	Ngar khawf garkawv heudeuq dawqtawv luf-anr ardanq bae-eu gar nae yawmuiq paq-aer povtser duq-awr, maeqhu maeqnan tsaqni nawq-anr bofanr lef-eu tsaq taef-a laer, noeq-awr bofghae lef-euq ma. 
LUK.1.4	Heu-aq, nawq nae yadzaw-euq deuq aqdirma-aer tsaq-eu nga laer bi siqduq-eu gharduq ma.
LUK.1.5	Heqlor, Yurdav mirkhanq-anr uvlanrluf ngae, Aqbiryav-euq armaf-euq lafkhoer Zeqkaqlir laer kur-eu pirma tiq ghaq jawr-eu mae. Aqyawf-euq nymrdanq-aq, Aqloq-euq arjeuq arca-anr taf-eu Erlirsaqbaev laer kur-eu mae. 
LUK.1.6	Aqnyaf dzerzaq, Miqyaer-euq maeqshi tsaq-awr dawr-eu tsawrhaq mae. 
LUK.1.7	Aerkhawf, zaq maqjawr-a. Aqjeq mirnae aernar-aq, Erlirsaqbaev-aq, maqbaw aqma pyeuf-awr, aqnyaf dzerzaq nyiq ghaqluf mawqle-euq mae.
LUK.1.8	Miqyaer-euq maeqshi, pirma-euq gar ya’mr-eu deuq Zeqkaqlir-euq armaf-anr darlar-awr, 
LUK.1.9	pirma deuq zanrsanrkhof jav-eu lof-aer shaevtsaq tsaqhaw ngae, aqyawf-anr darler-awr yawsaw jeq dofdamq-eu laer 
LUK.1.10	Yawsaw jeq dofdamqluf ngae, tsawrhaq armaf mafma deuq lafnyir paw jawr-awr guiqlanq sharluf-eu mae.
LUK.1.11	Khoerngae, Sanqpaq Miqyaer-euq mqtav ghaqkhaer tiq ghaq dovle-awr, yawsaw jeq dofdamq-eu lawrduq-euq armar paw yawfluf-eu mae. 
LUK.1.12	Zeqkaqlir, khoer-anr ya’mawr ngae, yawkhav-aer tsawqguv-ir-awr guvluf-eu mae. 
LUK.1.13	Khoerngae, mqtav ghaqkhaer khoerghaq, aqyawf-anr heulof-aer aernaeq-euq mae, “Zeqkaqlir-or! Taqguv, Miqyaer, nawq-euq guiqlanq shardawq-anr gaq-euq mae. Nawq-euq nymrdanq Erlirsaqbaev, nawq-euq gharduq zaqyo tiq ghaq ciq taef-a. Nawr, aqyawf-anr Yorhaq laer myanrnaeq-awq. 
LUK.1.14	Zaq heughaq daefle-euq mirnae, nawr hawr-eu tsawrhaq ghawqmya’ni khawf laqkhaqcaer taef-a. 
LUK.1.15	Aqyawf, Sanqpaq Miqyaer-euq maeqshi yawhuiq yawmanr ghaq pyeuflar taef-a. Aqyawf-aq, aqgaf dzaruir yawtav hawr-eu aqgaf dzaruir yawbyawq khawf maqdawr-ar. Aqma-euq uqmav-euq lafkhoer ur ngae nae, Yawshawr Saflar tiqbyanni byan taef-a.
LUK.1.16	“Aqyawf, Irsaqleqlav tsawrhaq ghawqmya ni-anr aqyawf maf-euq Sanqpaq Miqyaer jawr-eu paw bi ghoflar taef-a. 
LUK.1.17	Aqyawf, Erlirya-euq nuima hawr-eu baoq anr-eu lafkhoer, Miqyaer-euq maeqshi ir taef-a, ‘Aqda hawr-eu zaq tsaqler dzoerlerni’ maqaer, maq narhaq geuf-eu tsawrhaq, dawr-awr tsaq-eu tsawrhaq-euq zaqsiq tsawrganr-euq maeqnan cantae larni maqaer, Sanqpaq Miqyaer-euq gharduq aqyawf nuima tsaq-eu tsawrhaq laeqhmqtaq taef-a.”
LUK.1.18	Khoerngae, Zeqkaqlir, mqtav ghaqkhaer khoerghaq-anr aernaeq-eu, “Khoerlof-aer pyeuflar mae laer ngar aqjox-aer siqnya nmr-mq? Ngar mawqle-euq mir-a, ngaq-euq nymrdanq khawf mawqle-euq mae.”
LUK.1.19	Khoerngae, mqtav ghaqkhaer khoerghaq heulof-aer aerkhof naeq-euq mae, “Ngar-aq, Miqyaer-euq maeqshi yawfluf-eu Gaqbeqlar ma. Aqyawf, ngaq-anr khaer-awr laqkhaq caerlar paq-aer ghae-eu garkawv heu, nawq-anr bi tsafgaq le-euq mae.
LUK.1.20	Aryamq tsaqlar ngae, ngaq nae aer-euq dawq heu byanlar taef-a. Aerkhawf, nawr maqjan-eu mirnae, garkawv heu maq pyeuflar-euq khoerkeuvni, nawr aqdzawq lof-aer dawq maq ngaeqnya’ni pyeuf-ir taef-a.”
LUK.1.21	Tsawrhaq tiqdeuq, lafnyir paw, Zeqkaqlir-anr dawqluf-eu mae. Aqyawf, uqduq tanqnymr nymrma-euq lafkhoer ghawqmyanrni jawr-eu mirnae zanqler-eu mae. 
LUK.1.22	Aqyawf dovle ngae, aqyawf maf-anr dawq maq ngaeqcawq nya-a. Aqyawf, uqduq tanqmymr nymrma-euq lafkhoer mawrle-eu jeq tiqjeqnav-anr ya’mawr-euq ngar-a laer aqyawfmaf yasiq-euq mae. Aqyawf dawq maq ngaeqnya-eu mirnae, aqyawf maf-anr lafdzawr taef-aer dzawrnaeq-eu mae.
LUK.1.23	Aqyawf, uqduq tanq-eu gar ya’mr-eu arnan aryamq jir-euq nar-aq, irkanr ghof-ir-euq mae.
LUK.1.24	Khoernar-aq, aryamq uicuiv myanrlar ngae, aqyawf-euq nymrdanq Erlirsaqbaev, zaq tsaevler-awr, bala ngaq siq byanni tiqgar-iq maqdov-ir ni jawr-euq mae. 
LUK.1.25	Aqyawf aer-eu, “Sanqpaq Miqyaer, ngaq-anr haw-awr ghoer mrnaeq laf-euq mae. Nymq-mr pov-aq, ngar, tsawrhaq-euq maeqshi daqga-eu jeq-anr aqyawf nae yurdzae naeqlaf-euq ngar-a.”
LUK.1.26	Bala kof siq byanlar ngae, Miqyaer, mqtav ghaqkhaer Gaqbeqlar-anr khaer-awr, Gaqliqlaer mirkhanq-anr jav-eu meuq tiq meuq-anr bi’oe-euq mae. Meuq khoermeuq-aq, Naqzaqlaer laer kur-eu mae. 
LUK.1.27	Daqbir-euq arjeuq arca Yorsaev laer kur-eu ghaq-anr danqdzaq-ir ma laer dawqtsaev ngaeqtaq-euq miqdaf dafshawr tiq ghaq jawr-eu gar dawqtsaf tsafle-euq mae. Miqdaf dafshawr khoerghaq-euq tsawrmyanr-aq, Maqliv laer kur-eu mae. 
LUK.1.28	Mqtav ghaqkhaer khoerghaq, Maqliv jawr-eu gar oe-awr aer-eu, “Guiqlanq zawr huiq-eu zaqmiq-or! Nawr nuisar of luf-ur. Sanqpaq Miqyaer, nawq naeq-aer jawrluf mae!”
LUK.1.29	Maqliv-aq, dawq khoerdawq-euq baqda’nae tsawqguv-ir-awr, dawq teulof-aer ngaeqghae naeqlaf-eu teu, aqjeq aermawf-eu nga laer sharnoeq sharsawx luf-eu mae.
LUK.1.30	Khoerngae, mqtav ghaqkhaer, aqyawf-anr heulof-aer aernaeq-euq mae: “Maqliv-or! Taqguv! Aqjeq mirnae aernar-aq, Miqyaer, nawq-anr ghawqshaq gaq-eu mae. 
LUK.1.31	Nawr, zaq tsaevler-awr zaqyo tiq ghaq yaciq taef-a. Aqyawf-anr Yeqsur laer myanrnaeq-awq. 
LUK.1.32	Aqyawf yawhuiq yawmanr ghaq pyeuf-awr, Gor duidui-eu ghaq-euq Zaqyo laer yabi kur taef-a. Sanqpaq Miqyaer, aqyawf-anr aqyawf-euq aqpoeq Daqbir-euq dzoeqdzaq-euq nuirmanq bif taef-a. 
LUK.1.33	Aqyawf-aq, mqmaq maqbyav yarzir Yaqkov-euq nymrkhanq-euq sanqpaq geuf taef-a. Aqyawf-euq mirkhanq arsaq saq-eu maqbaw-a.”
LUK.1.34	Khoerngae, Maqliv, mqtav ghaqkhaer-anr aernaeq-eu, “Ngar maq danqdzaq-ir-aq siq, teulof-aer aqjox-aer pyeuflar nya-eu?”
LUK.1.35	Mqtav ghaqkhaer heulof-aer aerkhof naeq-euq mae, “Yawshawr Saflar, nawq-euq khoertav zafka le-awr, Gor duidui-eu ghaq-euq baoq nawq-anr joeshmrle taef-a. Khoermirnae, daefle-eu Yawshawr ghaq-anr Miqyaer-euq Zaqyo laer kur taef-a. 
LUK.1.36	Khoeruqtaf, dzeurlaf ngae maqbaw aqma laer bikur-euq nawq-euq aqyuif aqnyir Erlirsaqbaev khawf, mawqle-euq gar zaqyo tiq ghaq piluf-awr, nymq-mr bala kof siq byanlar-euq mae. 
LUK.1.37	Aqjeq mirnae aernar-aq, Miqyaer maq janrnya-eu tiqjeq-iq maqjav-a.”
LUK.1.38	Khoerngae, Maqliv aer-eu, “Ngar-aq, Sanqpaq Miqyaer-euq aqbur zaqkhav ma. Nawr aer-eu lof-aer ngaq-euq khoertav bi keuvle-awq.” Khoernar-aq, mqtav ghaqkhaer ghawq-ir-euq mae.
LUK.1.39	Khoerngae, Maqliv dov-ir-awr, Yurdav mirkhanq-euq lafkhoer danrtav jav-eu meuq tiq meuq-anr yawkawr-aer le-euq mae. 
LUK.1.40	Zeqkaqlir-euq nymr-anr urler-awr, Erlirsaqbaev-anr dawqcawq puq-euq mae. 
LUK.1.41	Erlirsaqbaev, Maqliv dawqcawq puqlar-eu gar yagaq-euq naeq-aer, aqyawf piluf-eu zaq khoerghaq, uqmav-euq lafkhoer luvluv-aer teuv-eu mae. Khoeruqtaf, Erlirsaqbaev-anr Yawshawr Saflar byanle-awr, 
LUK.1.42	tersar yawkhav-aer heulof-aer aer-eu mae: “Nawr-aq, zaqmiq aqbur deuq-euq lafkhoer nae guiqlanq huiqdzaeq dzaeq-eu ghaq ngar-a, nawq-euq uqmav-euq lafkhoer piluf-eu zaq khawf guiqlanq huiq-eu mae! 
LUK.1.43	Ngaq-euq Sanqpaq-euq aqma, ngar jawr-eu gar lar-eu heu, ngar aqgeugar nae za-euq guiqlanq nga? 
LUK.1.44	Aqjeq mirnae aernar-aq, nawr dawqcawq puq-eu tersar ngaq-euq naqbawr-anr gaqlar-eu naeq-aer, ngaq-euq uqmav-euq lafkhoer piluf-eu zaq laqkhaq caerlar-awr luvluv-aer teuvluf mir-a. 
LUK.1.45	Nawr-aq, jan-eu zaqmiq mirnae guiqlanqhuiq ngar-a. Aqjeq mirnae aernar-aq, Sanqpaq Miqyaer nae aqyawf-anr khar aernaeq-euq dawq yawqdawq navluf byanlar taef-a.”
LUK.1.46	Khoerngae, Maqliv heulof-aer aer-eu mae:
LUK.1.46	“Ngaq-euq nuima saflar Sanqpaq Miqyaer-anr ciqhuiq ciqmanr ma.
LUK.1.47	Ngaq-euq saflar, ngaq-anr Kakhof-eu ghaq Miqyaer baqda’nae laqkhaqcaer nya.
LUK.1.48	Aqjeq mirnae aernar-aq, teq-awr nyir-eu aqyawf-euq aqbur zaqkhav-anr aqyawf noeqkeuv naeqlaf-euq mae.
LUK.1.48	Aqkar nar-aq, tiqzir sair tiqzir ngaq-anr guiqlanq huiq-eu ghaq laer kur taef-a.
LUK.1.49	Baoq huiq-eu ghaq, ngaq-anr huiq duidui-eu jeq janrnaeq laf-euq mae.
LUK.1.49	Aqyawf-euq tsawrmyanr-aq yawshawr mae.
LUK.1.50	Aqyawf-anr yawzeu baw-eu tsawrhaq-euq khoertav,
LUK.1.50	Aqyawf-euq ghawqshaq gaq-eu jeq tiqzir sair tiqzir jav-eu mae.
LUK.1.51	Aqyawf-euq lafdu nae baoq huiq-eu deuq mr-euq mae.
LUK.1.51	Yawqha-euq nuinoeq nuilov geufgeuf-aer nuima huiq-eu tsawrhaq-anr aqyawf taebyav-euq mae.
LUK.1.52	Aqyawf, baoq jav-eu deuq-anr nuirmanq-anr nae bi oeka-awr,
LUK.1.52	Teq-awr nyir-eu deuq-anr bidav ler-euq mae.
LUK.1.53	Maef-awr shuf-eu deuq-anr dzarkuir dzarmyaer tiqdaev bidzaq-awr,
LUK.1.53	Smrmuiq smrbaw deuq-anr yawqngaef yawqkuq-aer bidov-ir-euq mae.
LUK.1.54	Aqyawf, aqyawf-euq kuirlaf zaqkhav Irsaqleqlav-anr cawba naeq-awr,
LUK.1.54	Maqngaer naeqni ghawqshaq gaqnaeq-euq mae.
LUK.1.55	Khoer-aq, 
LUK.1.55	Aqyawf, aqdui-euq aqpoeq deuq-anr aertaq-euq lof-aer mae.”
LUK.1.56	Maqliv-aq, Erlirsaqbaev naeq-aer bala smr siq aerghaq jawr-awr irkanr ghof-ir-euq mae.
LUK.1.57	Erlirsaqbaev zaq ciqder le-awr, zaqyo tiq ghaq ciq-euq mae. 
LUK.1.58	Sanqpaq Miqyaer nae aqyawf-anr ghawqshaq khoernav nav-aer gaq naeq-euq gar nymrkaq taf-eu tsawrhaq hawr-eu, aqyuif aqnyir deuq yagaq ngae, aqyawf naeq-aer tiqkawv lof-aer laqkhaq cawcaer lar-euq mae.
LUK.1.59	Khoernar-aq, yaef nan byanlar ngae, zaq khoerghaq-anr bawkhov maeqdzaq yaeqnaeq-eu laer aqyawfmaf uiqlar-euq mae. Zaq khoerghaq-anr aqyawf-euq aqda-euq tsawrmyanr lof-aer, Zeqkaqlir laer myanrnaeq-eu laer ghae-eu mae. 
LUK.1.60	Zaqnanq-euq aqma aer-eu, “Maq geufnya-a. Aqyawf-anr Yorhaq laer ya myanrnaeq-eu mae.”
LUK.1.61	Aqyawfmaf aer-eu, “Nawq-euq aqyuif aqnyir-euq lafkhoer, teulof-aer myanr-euq tiqghaq-iq maqjawr-a.”
LUK.1.62	Khoerngae, zaq heughaq-anr aqjox-aer bi myanrnaeq mawf-eu nya laer aqyawfmaf, aqda ghaq-anr lafdzawr dzawrnaeq-euq mae.
LUK.1.63	Aqyawf sanqbof bof-eu terbyaf tiq byaf shar-awr bof-eu, “Aqyawf-euq tsawrmyanr-aq Yorhaq mae.” Khoerngae, aqyawfmaf dawqtawvluf zanqler jir-euq mae. 
LUK.1.64	Khoerngae, Zeqkaqlir-euq khaqmae tiqpov taef-aer mrnga’nya lar-awr, maeqlar khawf juvlar-euq mirnae, dawq ngaeqngaeq-aer Miqyaer-anr jaceuq-eu mae. 
LUK.1.65	Garkawv heudeuq Yurdav mirkhanq-anr jav-eu danrtav doeni gaqbyan-ir-awr, jawqlaw jawrlawr tiqjawq jawr-eu tsawrhaq dawqtawvluf guv-eu mae. 
LUK.1.66	Kharya gaq-euq tsawrhaq dawqtawvluf garkawv heudeuq nuima-euq lafkhoer juiruiq taq-awr aer-eu, “Zaq teughaq, aqkar aqjox-aer pyeuflar-eu maqsiq ngar-a.”
LUK.1.66	Aqjeq mirnae aernar-aq, Sanqpaq Miqyaer, aqyawf naeq-aer jawrluf-eu mae.
LUK.1.67	Khoerngae, Yawshawr Saflar, Yorhaq-euq aqda Zeqkaqlir-anr byanle-awr, Miqyaer gharduq heulof-aer ngaeqdan-euq mae:
LUK.1.68	“Irsaqleqlav-euq Sanqpaq Miqyaer-anr jaceuq-eu tsaq mae.
LUK.1.68	Aqjeq mirnae aernar-aq, aqyawf-euq zaqlanr-anr aqyawf ngaeqghae le-awr, aqyawf maf-anr kakhof-euq mae.
LUK.1.69	Aqyawf-euq kuirlaf zaqkhav Daqbir-euq nymrkhanq-euq lafkhoer,
LUK.1.69	Aqdui-euq gharduq huiq duidui-eu Kakhof-eu ghaq bi turlar-euq mae.
LUK.1.70	Sanqpaq Miqyaer khoerlof-aer janr-eu-aq,
LUK.1.70	Arhuba nae shawr-eu Miqyaer gharduq ngaeqdan-eu tsawrhaq deuq-anr ghoe-awr aertaq-euq lof-aer janr-euq mae.
LUK.1.71	Aqyawf, aqdui-anr muir-eu tsawrhaq deuq hawr-eu,
LUK.1.71	Aqdui-anr byae-eu tsawrhaq dawqtawv luf-euq aqlaf-euq lafkhoer nae aqdui-anr kakhof naeqlaf-euq mae.
LUK.1.72	Aqyawf, aqdui-euq aqpoeq deuq-anr ghawqshaq gaq-eu lafkhoer janrnaeq-awr,
LUK.1.72	Aqyawf-euq shawr-eu dawqma sarjax-anr noeqkeuv-euq mae.
LUK.1.73	Khoer-aq, aqyawf nae aqdui-euq aqda yawdzanr Aqbyaqhaq-anr kamqtaq-euq dawq mae.
LUK.1.74	Dawq khoerdawq-euq baqda’nae,
LUK.1.74	Aqdui-anr muir-eu tsawrhaq deuq-euq aqlaf-euq lafkhoer nae bidzeur-ir-awr,
LUK.1.75	Yawshawr hawr-eu tsaq-awr dawr-eu lafkhoer,
LUK.1.75	Aqdui zir jir ngae keuvni guv-eu nuima maqanr-aer, aqyawf-euq maeqshi aqyawf-euq gar ya’mr taef-a.
LUK.1.76	Aqli-or! Nawq-anr Gor duidui-eu ghaq-euq gharduq ngaeqdan-eu ghaq laer kur taef-a.
LUK.1.76	Aqjeq mirnae aernar-aq, nawr-aq, Sanqpaq-euq maeqshi yale-awr, aqyawf-euq garma ya shardanr taef-a.
LUK.1.77	Khoerlof-aer janr-awr, aqyawf-euq tsawrhaq deuq-euq iqbax pyaeqnaeq-euq mirnae, kakhof-eu jeq-anr siqnyalar taef-a.
LUK.1.78	Aqdui-euq Miqyaer ghawqshaq gaq-eu nuima anr-eu mirnae,
LUK.1.78	Kakhof-eu jeq uqshawq paw-euq yawshaef mqtav nae aqdui-euq khoertav bi byale-awr,
LUK.1.79	Yawzanr-euq lafkhoer shir-eu narshmr-euq uqmov jawr-eu tsawrhaq-anr yawshaef bya’naeq-awr,
LUK.1.79	Aqdui-euq aqkuir-anr nuisar of-eu garma-anr sheuqmaeq naeqlaf taef-a.”
LUK.1.80	Zaq heughaq huiqlar-awr, saflar khawf ghaq khavlar-euq mae. Aqyawf, Irsaqleqlav tsawrhaq-euq maeqshi maq dovlar-euq khoerkeuvni, bawrtsanq-anr jawr-euq mae.
LUK.2.1	Khoerngae yamq-anr, heulof-aer pyeuflar-euq mae. Mirkhanqzaq dawqtawvluf tsawrmyanr yadawv-eu mae laer sanqpaq 
LUK.2.2	Heupov-aq, Surliv-anr Gurleqnir meuqsanr geufluf ngae, tsawrmyanr dawvbae bae-euq pov mae. 
LUK.2.3	Tsawrhaq dawqtawvluf tsawrmyanr dawv-eu laer yawqha-euq meuq-anr ir-euq mae.
LUK.2.4	Yorsaev khawf, Daqbir-anr tsuif taf-eu arjeuq arca mirnae, Gaqliqlaer mirkhanq-anr jav-eu Naqzaqlaer-anr nae Yurdav mirkhanq-anr jav-eu Baeqlaeqhaeq laer kur-eu Daqbir-euq meuq-anr, 
LUK.2.5	aqyawf sheuq ma laer aertsaev taq-euq Maqliv naeq-aer tsawrmyanr dawv-ir-euq mae. Khoerngae, Maqliv zaq ciqder le-euq mae. 
LUK.2.6	Aqyawfnyaf khoergar jawrluf ngae, Maqliv zaq ciq-eu aryamq tsaqlar-awr, 
LUK.2.7	huqbaw zaqyo baw-awr, builoq loq-awr nae jeqdzar khawrlawq-euq lafkhoer ciqyuf taq-euq mae. Aqjeq mirnae aernar-aq, daqyan yafduq-anr yafkhar maqza-a.
LUK.2.8	Khoerngae, Baeqlaeqhaeq-euq yarpeuq-anr yawr bo-eu tsawrhaq, uqcif paw yawrdeuq-anr lofluf-eu mae. 
LUK.2.9	Khoerngae, Sanqpaq Miqyaer-euq mqtav ghaqkhaer dovle-awr aqyawf maf-euq dawqpae yawfluf-eu mae. Sanqpaq Miqyaer-euq yawshaef khanqsaer aqyawf maf-euq tiqjawq byale-awr, yawr bo-eu deuq guv duidui-ir-euq mae. 
LUK.2.10	Mqtav ghaqkhaer khoerghaq, aqyawf maf-anr heulof-aer aernaeq-euq mae, “Taqguv! Aqjeq mirnae aernar-aq, tsawrhaq dawqtawv luf-anr taf-eu laqkhaqcaer duiduilar paq-aer ghae-eu garkawv, ngar, nawmaf-anr tsafgaq le-euq ma. 
LUK.2.11	Iqnan, Daqbir-euq meuq-euq lafkhoer, nawmaf-anr Kakhof-eu ghaq Sanqpaq Kali daefle-euq mae. 
LUK.2.12	Nawmaf-anr bisiq bimawr paq-aer zaqnanq tiq ghaq-anr builoq loq-awr jeqdzar khawrlawq-euq lafkhoer ciqyuf taq-euq gar ya’mawr taef-a.”
LUK.2.13	Khoernar-aq, mqtav-euq guirzaq, baqmaf purjeq-aer japyuqni dovle-awr, mqtav ghaqkhaer khoerghaq naeq-aer Miqyaer-anr jaceuq-eu,
LUK.2.14	“Gor duidui-eu gar jawr-eu Miqyaer-euq yawshaef khanqsaer huiq luf-ur!
LUK.2.14	Mirtsaq-euq khoertav, aqyawf nuikhanr shir-eu tsawrhaq deuq nuisar of luf-ur!”
LUK.2.15	Khoernar-aq, mqtav ghaqkhaer khoerdeuq, aqyawf maf-anr ghawq-ir-awr, mqtav ghofdavler ghaq ngae, yawr bo-eu deuq tiqghaq tirghaq cawq-eu, “Aqduimaf, Baeqlaeqhaeq-anr ir-awr, Sanqpaq Miqyaer nae aqdui-anr aernaeq laf-euq lof-aer pyeuflar-euq garkawv khoer-anr haw-ir kar-eur!” 
LUK.2.16	Khoernar-aq, aqyawfmaf yawkawr-aer ir-awr, Maqliv hawr-eu Yorsaev-anr khawf, jeqdzar khawrlawq-euq lafkhoer ciqyuf taq-euq zaqnanq-anr khawf, povmawr-euq mae. 
LUK.2.17	Aqyawfmaf ya’mawr-awr, zaqnanq khoerghaq-euq garkawv mqtav ghaqkhaer nae aer-euq lof-aer jakhawq jabyan ghae-euq mae.
LUK.2.18	Kharya gaq-euq tsawrhaq dawqtawvluf, yawr bo-eu deuq nae, aqyawf maf-anr ja’naeq-euq dawq-anr zanq duidui ler-eu mae. 
LUK.2.19	Aerkhawf, Maqliv-aq, garkawv khoerdeuq dawqtawvluf nuima-euq lafkhoer juiruiq taq-awr sharnoeq sharsawx-euq mae. 
LUK.2.20	Mqtav ghaqkhaer nae aqyawf maf-anr ja’naeq-euq lof-aer, dawqtawvluf yagaq ya’mawr-euq mirnae, yawr bo-eu deuq Miqyaer-anr ciqhuiq ciqmanr-eu lafkhoer jaceuq jaceuq-aer ghof-ir-euq mae.
LUK.2.21	Yaef nan byanlar-euq nar-aq, aqyawfmaf, zaqnanq-anr bawkhov maeqdzaq yaeqnaeq ngae, aqyawf-anr Yeqsur laer myanrnaeq-euq mae. Tsawrmyanr heumyanr-aq, aqma-euq uqmav-euq lafkhoer maq tsaevler-euq minav-aer mqtav ghaqkhaer nae myanrtaq-euq mae.
LUK.2.23	Sanqpaq Miqyaer-euq zanrdawq-euq lafkhoer boftaq-euq lof-aer,
LUK.2.24	Khoeruqtaf, Sanqpaq Miqyaer-euq zanrdawq-euq lafkhoer aertaq-euq lof-aer,
LUK.2.25	Khoerngae, Yeqlursaqlaeq-anr Surmoq laer kur-eu tiq ghaq jawr-eu mae. Aqyawf-aq, dawrcoeni ghae-awr, Miqyaer-anr yawzeu baw-eu tiq ghaq mae. Aqmyanluf Irsaqleqlav tsawrhaq-anr nuima bi sarlar-eu ghaq oekeuv-eu gar noeqtmq luf-eu mae. Khoeruqtaf, Yawshawr Saflar, aqyawf-euq lafkhoer jawrluf-eu mae. 
LUK.2.26	Aqyawf maqshir-euq minav-aer Sanqpaq Miqyaer-euq Kali-anr ya’mawr taef-a laer, Yawshawr Saflar, aqyawf-anr panmaeqnaeq taq-euq mae. 
LUK.2.27	Muiq-eu Saflar nae aqyawf-anr bi noeqdov lar-euq mirnae, aqyawf, uqduq tanqnymr nymrma-euq lafkhoer urler-euq mae. Khoerngae nyiqpav-aer, zanrdawq-euq zanrsanrkhof jav-eu lof-aer janrnaeq-eu laer Yeqsur-euq aqma aqda, zaqnanq ciq-awr urlar luf-eu gar tanqpuq-euq mae. 
LUK.2.28	Khoerngae, Surmoq, zaqnanq ciq-awr, Miqyaer-anr jaceuq jaceuq-aer heulof-aer aer-eu mae:
LUK.2.29	“Sanqpaq Miqyaer-or! Nymq-mr nawq-euq kuirlaf zaqkhav-anr nuisar of-eu lafkhoer zir jirnya’ni,
LUK.2.29	Nawq-euq dawq aertaq-euq lof-aer pyaeqnaeq laf-euq mir-a.
LUK.2.30	Aqjeq mirnae aernar-aq, ngaq-euq myavnuiv nae nawq-euq kakhof-eu jeq-anr ya mawrghaq-euq ma.
LUK.2.31	Tsawrjeuq tsawrca dawqtawv luf-euq maeqshi,
LUK.2.31	Kakhof-eu heujeq nawr lavsav taq-euq mae.
LUK.2.32	Kakhof-eu jeq heu-aq, aqcawq tsawrjeuq tsawrca-anr bya’naeq-eu yawshaef pyeuf-awr,
LUK.2.32	Nawq-euq tsawrjeuq tsawrca Irsaqleqlav tsawrhaq-euq yawshaef khanqsaer mae.”
LUK.2.33	Yeqsur-euq garkawv khoerlof-aer aer-eu mirnae, zaqnanq-euq aqma aqda zanq duidui ler-euq mae. 
LUK.2.34	Surmoq, aqnyaf dzerzaq-anr dawq ngaeqghae naeq-awr, zaqnanq-euq aqma Maqliv-anr bisiq bimawr-eu jeq heulof-aer aernaeq-euq mae, “Zaqnanq heughaq-euq baqda’nae Irsaqleqlav tsawrhaq ghawqmya ghaq coqdzae-ir-awr, ghawqmya ghaq turlar taef-a. Aqyawf-aq, aqcawq yaeqbawq saerlu-aer aerduq pyeuf taef-a. 
LUK.2.35	Tsawrhaq ghawqmya ghaq-euq nuima-euq lafkhoer noeqluf-eu deuq pandovlaf taef-a. Nawq-euq nuima saflar-anr micaer tsawvbyoe laf-eu lof-aer ghaelar taef-a.”
LUK.2.36	Khoerngae, Aqsaq-euq arjeuq arca Paqnoeqlar-euq zaqmiq Aqna laer kur-eu, Miqyaer gharduq ngaeqdan-eu zaqmiq aqbur tiq ghaq jawr-eu mae. Aqyawf-aq, mawq duidui le-euq mae. Aqyawf miqdaf dafshawr pyeufluf ngae danqdzaq-ir-awr, aqyawf-euq khaqdzerzaq naeq-aer shif khof taef-aer yajawr-awr nae, miqcoeq miqma pyeuf-ir-euq mae. 
LUK.2.37	Nymq-mr aqyawf 84 khof khawvlar-euq mae. Aqyawf, uqduq tanqnymr nymrma-anr taef-aer jawrjawr-aer uqcif nan’ghanr maqaer, dzardzaq sheuqsheuq-aer guiqlanq shar-awr Miqyaer-anr uqduq tanqluf-eu mae. 
LUK.2.38	Khoerngae nyiqpav-aer aqyawf lar-awr Miqyaer-anr jaceuq-eu mae. Yeqlursaqlaeq-anr kakhof naeqlaf-eu gar noeqtmq luf-eu tsawrhaq dawqtawv luf-anr, aqyawf, zaqnanq khoerghaq-euq garkawv ja’maeq naeq-euq mae.
LUK.2.39	Yorsaev hawr-eu Maqliv, Sanqpaq Miqyaer-euq zanrdawq jav-eu lof-aer dawqtawvluf mrluiv jir-awr, Gaqliqlaer mirkhanq-anr jav-eu aqyawf nyaf-euq meuq Naqzaqlaer-anr ghofler-euq mae. 
LUK.2.40	Zaq khoerghaq huiqlar-awr, saflar khawf ghaq khavlar-euq uqtaf, zaqsiq tsawrganr tiqbyanni anrlar-awr, Miqyaer-euq guiqlanq yawdzanr khawf, aqyawf-euq khoertav jav-eu mae.
LUK.2.41	Baqsaqkaq yawbui bui-eu aryamq keuvlar-euq nar-aq, aqyawf-euq aqma aqda yawqkhof navluf Yeqlursaqlaeq-anr le-eu mae. 
LUK.2.42	Aqyawf 12 khof khawv ngae, aqyawf maf-euq zanr jav-eu lof-aer Yeqlursaqlaeq-anr le-awr yawbuibui ler-euq mae. 
LUK.2.43	Yawbui bui-eu arnan jir-awr aqyawfmaf ghof-ir ngae, zaqguq Yeqsur-aq, Yeqlursaqlaeq-anr jawryaf-euq mae. Aerkhawf, Yorsaev hawr-eu aqyawf-euq aqma maq siqnya-aq. 
LUK.2.44	Aqyawf, tsawrhaq armaf mafma deuq naeq-aer ghof-ir luf taef-a laer aqnyaf dzerzaq noeq-awr, tiq nan-euq garma irghaq-awr nae, aqyuif aqnyir hawr-eu siqnya-eu tsawrhaq jawr-eu gar povhaw-euq mae. 
LUK.2.45	Aerkhawf, maq povmawr nya-eu mirnae, Yeqlursaqlaeq-anr ghofkhof ler-awr aqyawf-anr povler-euq mae. 
LUK.2.46	Smq nan dzeur-awr, aqyawf, uqduq tanqnymr nymrma-euq lafkhoer jawr-eu gar ya’mawr-euq mae. Aqyawf, saqlaq deuq-euq ghanrcae nuir-awr, aqyawfmaf ngaeq-eu gar narhaq-awr, aqyawf maf-anr kharngeur-eu jeq narhaqtser luf-eu mae. 
LUK.2.47	Aqyawf ngaeq-eu gar kharya gaq-euq tsawrhaq dawqtawvluf, aqyawf ghovshaw nya-awr ngaeqkhof nya-eu gar zanq duidui ler-eu mae. 
LUK.2.48	Aqyawf-euq aqma aqda, aqyawf-anr ya’mawr ngae, zanq duidui ler-awr aqyawf-euq aqma aer-eu, “Aqli-or! Aqjeq mirnae nawr, nga’nyaf-anr heulof-aer janrnaeq laf-eu le? Nawqda nga’nyaf khanqlanr duidui-eu lafkhoer nawq-anr povluf-eu ma.”
LUK.2.49	Khoerngae, Yeqsur aerkhof naeq-eu, “Aqjeq mirnae ngaq-anr povluf-eu le? Ngar, ngaqDa-euq nymr-anr yajawr-eu mae laer nawnyaf maq siqnya-eu le lor?”
LUK.2.50	Aerkhawf, aqyawf aer-eu dawq-anr aqyawfnyaf maq ghovshaw nya-a. 
LUK.2.51	Khoernar-aq, aqyawf, aqyawfnyaf naeq-aer Naqzaqlaer-anr ghofler-awr, aqyawf nyaf-euq lafov yawmuiq-aer jawr-euq mae. Aqyawf-euq aqma-aq, garkawv khoerdeuq dawqtawvluf nuima-euq lafkhoer juiruiq taq-euq mae. 
LUK.2.52	Yeqsur-aq, zaqsiq tsawrganr hawr-eu mawrdo huiqlar-awr, Miqyaer khawf, tsawrhaqzaq khawf, aqyawf-anr ghoer mr-eu mae.
LUK.3.1	Gaersaq Diqbeqlir sanqpaq uqdzan geuf-awr dzoeq-eu 15 khof byanlar ngae, Yurdav mirkhanq-anr Boqtiv Pirlav meuqsanr geufluf-awr, Gaqliqlaer mirkhanq-anr Heqlor uvlanr luf-awr, Irtuqlaer hawr-eu Daqlaqgawrnir-anr Heqlor-euq maernmr Pirlirpuv uvlanr luf-awr, Aqbirleq-anr Lursaqnir uvlanr luf-eu mae. 
LUK.3.2	Aqna hawr-eu Gaqyaqpar pirma yawhuiq geufluf ngae, Zeqkaqlir-euq zaqyo Yorhaq bawrtsanq bawrdanr-anr jawr-eu gar Miqyaer-euq dawq keuvle-euq mae. 
LUK.3.3	Aqyawf-aq, Yawrdaq lawrbaq lawrdzer doeni ir-awr, iqbax pyaeq-eu jeq za’ni noeqpov noeqpar-eu lafkhoer bartirsaq mr-awq laer dawqmaeq maeqluf-eu mae. 
LUK.3.4	Miqyaer gharduq ngaeqdan-eu Irsaqyar-euq sanqbof-euq lafkhoer boftaq-euq lof-aer,
LUK.3.7	Aqyawf nae bartirsaq bi mrnaeq-eu laer oetaq-euq tsawrhaq armaf mafma deuq-anr Yorhaq heulof-aer aernaeq-euq mae: “Dof khav-eu arlawr-euq zaqdeuq-or! Aqkar keuvle-eu nuima paer-eu jeq-anr caevdzeur nya’ni, nawmaf-anr aqsur ghaq nae aernaeq laf-euq la? 
LUK.3.8	Nawmaf noeqpov noeqpar-euq gar geux-eu arsiq bi siqle-awq. ‘Aqbyaqhaq-aq, nga’maf-euq aqda yawdzanr ma’ laer nawmaf-euq nuima-euq lafkhoer taqnoeq. Ngar, nawmaf-anr aernaeq nyar, Miqyaer-aq, khaqlo heudeuq-anr Aqbyaqhaq-euq oeqpaq oeqma bi pyeuflar nya-eu mae. 
LUK.3.9	Nymq-mr deuvhaq, arbawr-euq dawqpaeq-anr bafmawq taq-euq mae. Arsiq yawmuiq maq siqle-eu arbawr yawqbawr navluf-anr turdzae-awr, miqdzaq-anr bafpuiv taef-a.”
LUK.3.10	Khoerngae, tsawrhaq armaf mafma deuq, Yorhaq-anr narhaq-eu, “Tox-aer mar-iq, nga’maf aqjox-aer yajanr-eu la?”
LUK.3.11	Yorhaq aerkhof naeq-eu, “Paerkhanq nyiq kanr jav-eu tsawrhaq-aq, maqjav-eu tsawrhaq-anr birnaeq-awr, dzaqdzaq dawrdawr jav-eu tsawrhaq khawf, khoerlof-aer durni birnaeq-awq.”
LUK.3.12	Jeq taf-eu tsawrhaq khawf bartirsaq bi mrnaeq-eu laer oe-awr narhaq-eu, “Saqlaq-or! Nga’maf aqjeq yajanr-eu la?”
LUK.3.13	Khoerngae, Yorhaq, aqyawf maf-anr aernaeq-eu, “Aertsaev taq-euq myavni maqngeur nar-aq taq tafdzaeq.”
LUK.3.14	Guirzaq deuq khawf, aqyawf-anr narhaq-eu, “Nga’maf lawr nae aqjox-aer yaghae-eu la?” Khoerngae, Yorhaq, aqyawf maf-anr aernaeq-eu, “Tiqghaq-iq-euq myawq-anr taqkhaeq taq khavgeuf, aqcawq-euq pyur-anr taqmyawf taq shuirdzaq, yawqha zaluf-eu ghaqgar poeq-anr nuikhanr shir-awq.”
LUK.3.15	Tsawrhaq khoerdeuq noeqtmq-awr dawqluf-eu lafkhoer, Yorhaq teughaq Kali ngeur-eu maqsiq, maqngeur-eu maqsiq laer aqyawfmaf dawqtawvluf yawqha-euq nuima-euq lafkhoer sharnoeq sharsawx luf-eu mae.
LUK.3.16	Khoerngae, Yorhaq, aqyawfmaf dawqtawv luf-anr heulof-aer aernaeq-euq mae: “Ngar-aq, aqdir nawmaf-anr ircuf nae bartirsaq mrnaeq luf-eu ma. Aerkhawf, ngaq-euq navmaqtser huiq-eu tiq ghaq oeluf-eu mae. Ngar-aq, aqyawf-euq saeqnawv-euq arcav-anr tseuvpuir naeq-eu taef khawf maqgeux-a. Aqyawf-aq, nawmaf-anr Yawshawr Saflar hawr-eu miqdzaq nae bartirsaq mrnaeqlaf taef-a. 
LUK.3.17	Aqyawf-euq aqlaf-euq lafkhoer caer bawseu nyaeftaeq taq-awr, aqyawf-euq caerbymr saqkhawf-anr nae caer bawshawr-awr, caermar deuq caerjir-anr pi’anr taef-a. Aerkhawf, caerkhawf deuq-anr-aq, maqmiv-ir-eu miqdzaq nae keuqdzae taef-a.”
LUK.3.18	Yorhaq-aq, tsawrhaq khoerdeuq-anr dawqmaeq maeq-eu lafkhoer ghawqmya jeq-euq garkawv nae ghaq bifnaeq-euq mae.
LUK.3.19	Aerkhawf, Gaqliqlaer mirkhanq-euq sanqpaq Heqlor-aq, aqyawf-euq maernmr-euq miqzaq Heqlordir-anr sheuqgeuf-euq uqtaf, yawdoer ghawqmya jeq mr-euq mirnae, Yorhaq nae bidaeq-euq mae. 
LUK.3.20	Khoermirnae, yawqjeq navluf-euq khoertav par mrlanq-euq jeq-aq, Yorhaq-anr kuv-anr nyaefur-euq khoer mae.
LUK.3.21	Khoerngae, heulof-aer pyeuflar-euq mae. Tsawrhaq khoerdeuq dawqtawvluf bartirsaq hageufluf ngae, Yeqsur khawf hageuf-awr guiqlanqshar ngae, mq panlar-euq mae. 
LUK.3.22	Khoerngae, Yawshawr Saflar, khaqkhoeq lof-aer dur-eu lafkhoer, aqyawf-euq khoertav zafka le-awr, mq-anr nae tersar ngaeqdov lef-eu, “Nawr-aq, ngar zawr gaq-eu ngaq-euq Zaqyo ma. Ngar, nawq-anr nuikhanrshir duidui ma.”
LUK.3.23	Yeqsur, aqyawf-euq guiqlanq-euq gar mrdanqbae ngae, 30 khof aerghaqni khawvlar-euq mae. Aqyawf-aq, Yorsaev-euq zaqyo mae laer tsawrhaq noeq-eu mae. Tsuif guidavlef ngae heulof-aer mae: Yorsaev, Heqlir, 
LUK.3.24	Maqdav, Leqbir, Meqlaqkir, Yaqnav, Yorsaev, 
LUK.3.25	Maqdaqtir, Aqmor, Naqhmq, Ersaqlir, Naqgair, 
LUK.3.26	Maqav, Maqdaqtir, Seqmir, Yorsaev, Yurdav, 
LUK.3.27	Yorhaqna, Leqsar, Zeqlurbaqbeqlar, Shaqtirlav, Neqlir, 
LUK.3.28	Meqlaqkir, Ardir, Gorsamq, Erlaqmordamq, Erlav, 
LUK.3.29	Yorseq, Erleqzaq, Yorlirmq, Maqdav, Leqbir, 
LUK.3.30	Surmoq, Yurdav, Yorsaev, Yornaq, Erlirkmq, 
LUK.3.31	Meqleq, Mernaq, Maqdaqdar, Naqdaq, Daqbir, 
LUK.3.32	Yeqshaer, Orbaev, Borzav, Saqlaqmor, Naqshoq, 
LUK.3.33	Aqmiqnaqdar, Lamq, Heqzaqloq, Peqlev, Yurdav, 
LUK.3.34	Yaqkov, Irtsav, Aqbyaqhaq, Teqlav, Naqhor, 
LUK.3.35	Seqlur, Laqgawr, Peqlaev, Eqbeur, Sheqlav, 
LUK.3.36	Gaqirnaq, Aqpaqsav, Sheqmav, Noraq, Laqmaer, 
LUK.3.37	Meqtuqseqlar, Ernov, Jarleq, Maqhaqleqlar, Gernaq, 
LUK.3.38	Ernoq, Seqtav, Aqdaq-aq, Miqyaer-euq zaqyo mae.
LUK.4.1	Yeqsur-aq, Yawshawr Saflar byan-eu lafkhoer, Yawrdaq lawrbaq-anr nae ghofler ngae, muiq-eu Saflar, aqyawf-anr bawrtsanq bawrdanr-anr sheuqghae-awr, 
LUK.4.2	 nae murjur jur-euq gar 40 nan byanni yadaq-euq mae. Khoermyav nan-euq lafkhoer, aqyawf tiqjeq-iq maqdzaq-aq. Arnan khoerdeuq dzeur-euq nar-aq, aqyawf maeflar-euq mae.
LUK.4.3	Khoerngae, naef sanqpaq, aqyawf-anr aernaeq-eu, “Nawr, Miqyaer-euq Zaqyo ngeur nar-aq, khaqlo heusiq-anr kaqmur pyeuflar-awq laer dawq bif-awq lawr.”
LUK.4.4	Khoerngae, Yeqsur, aqyawf-anr aerkhof naeq-eu,
LUK.4.4	laer, 
LUK.4.5	Khoernar-aq, naef sanqpaq, aqyawf-anr gawqjawq yawgor-anr sheuqdav lef-awr, aqyawf-anr tiqkhaeq taef-aer mirtsaq-euq khoertav kharjav-eu mirkhanq dawqtawvluf bimawr-euq mae. 
LUK.4.6	Khoerngae, naef sanqpaq, aqyawf-anr aernaeq-eu, “Aryaq dawqtawvluf hawr-eu mirkhanq-euq yawshaef khanqsaer dawqtawvluf ngar, nawq-anr bifnaeq ma. Heudeuq dawqtawvluf ngaq-anr bifnaeqlaf jir taq-euq mirnae, ngar bifmawf-eu ghaq-anr bifnya ma. 
LUK.4.7	Khoermirnae, nawr, ngaq-anr uqduqtanq nar-aq, heudeuq dawqtawvluf nawq-euq bipyeuf ma.”
LUK.4.8	Khoerngae, Yeqsur, aqyawf-anr aernaeq-eu, “ ‘Naef Saqdaq-or! Ngaq-euq narkhan paw caev-awq.
LUK.4.8	laer Yaerbof-euq lafkhoer boftaq-euq mae.”
LUK.4.9	Khoernar-aq, naef sanqpaq, aqyawf-anr Yeqlursaqlaeq-anr sheuqghae-awr, uqduq tanqnymr nymrma-euq khaqboeq-anr gordzaeq dzaeq-eu tsanr-anr sheuqdav lef-awr heulof-aer aernaeq-euq mae, “Nawr, Miqyaer-euq Zaqyo ngeur nar-aq, heugar nae tsawqka ghae-awq. 
LUK.4.10	Aqjeq mirnae aernar-aq, Yaerbof-euq lafkhoer heulof-aer boftaq-euq mae,
LUK.4.12	Yeqsur, aqyawf-anr aerkhof-eu lafkhoer aer-eu,
LUK.4.12	laer boftaq-euq mae.” 
LUK.4.13	Naef sanqpaq, Yeqsur-anr yawqjeq navluf murjur jurhaw ghaq-euq nar-aq, aqyawf jawr-eu gar nae dov-ir-awr, aryamq tsaqlar-eu gar jawqluf-eu mae.
LUK.4.14	Yeqsur-aq, muiq-eu Saflar-euq baoq tiqbyanni anr-eu lafkhoer, Gaqliqlaer mirkhanq-anr ghofler-euq mae. Aqyawf-euq garkawv khoerkaq khoerlanr-anr gaqdoe-ir-euq mae. 
LUK.4.15	Aqyawf, 
LUK.4.16	Yeqsur, aqyawf huiqlar-euq Naqzaqlaer-anr lekeuv ngae, aqyawf yawqjawryawq mrlaf-euq lof-aer, landaw jawrnan ngae nan zanrdawq khawqnymr-anr urler-euq mae. Khoernar-aq, Yaerbof gui-eu laer aqyawf turlar-euq mae. 
LUK.4.17	Khoerngae, aqcawq, aqyawf-anr Miqyaer gharduq ngaeqdan-eu Irsaqyar nae boftaq-euq sanqbof aryov bafnaeq-euq mae. Aqyawf puir-awr pov ngae, heulof-aer boftaq-euq tsanr-anr povmawr-euq mae:
LUK.4.20	Khoernar-aq, sanqbof khoer laeqyov-awr, hawsav-eu ghaq-anr bifkhof-awr nuir-euq mae. Khoerngae, zanrdawq khawqnymr-anr jawr-eu tsawrhaq dawqtawvluf, aqyawf-anr hawtsov taq-euq mae. 
LUK.4.21	Yeqsur, aqyawf maf-anr aernaeq-eu, “Nawmaf nae yagaq-euq Yaerbof heudeuv, iqnan byanlar-euq mae.”
LUK.4.22	Khoerngae, tsawrhaq dawqtawvluf, aqyawf-anr jaceuq-eu mae. Aqyawf-euq khaqmae-anr nae dovle-euq guiqlanq yawdzanr-euq dawqdeuq-anr zanqler-awr, aqyawfmaf aer-eu, “Teughaq, Yorsaev-euq zaqyo maqngeur-a lor?” 
LUK.4.23	Khoerngae, Yeqsur, aqyawf maf-anr aernaeq-eu, “ ‘Nargawr lavsav-eu tsawrhaq-or! Nawr, nawq-euq nargawr-anr lavtaq-awq’ laer aer-eu dawqdaq jav-eu lof-aer, nawq nae Gaqbeqneqoq-anr mr-euq gardeuq nga’maf yagaq-euq lof-aer, yawqha-euq jawrkhanq-anr khawf mr-awq lawr’ laer nawmaf, ngaq-anr aerlar taef-a laer ngar siqnya ma.”
LUK.4.24	Yeqsur heulof-aer par aernaeq-euq mae, “Ngar, nawmaf-anr aqdirma-aer aernaeq nyar, Miqyaer gharduq ngaeqdan-eu tsawrhaq tiqghaq-iq yawqha-euq jawrkhanq-anr khanqsaer maqza-a. 
LUK.4.25	Ngar, nawmaf-anr aqdirma-aer aernaeq nyar, Erlirya-euq zir-anr smr khof taf tiq pav byanni uqyaer maq yaerle-euq mirnae, mirtsaq doeni maefdui shuf duidui-eu jeq keuvle ngae, Irsaqleqlav-euq lafkhoer miqcoeq miqma ghawqmya ghaq jawr-eu mae. 
LUK.4.26	Aerkhawf, Miqyaer, Erlirya-anr, miqcoeq miqma nuideuq jawr-eu gar maqbi ir-aer, Sirdoq mirkhanq-anr jav-eu Zaqlaqdar-anr jawr-eu, miqcoeq miqma tiq ghaq jawr-eu gar taef-aer bi’ir-euq mae. 
LUK.4.27	Miqyaer gharduq ngaeqdan-eu Erlirshaer-euq zir-anr Irsaqleqlav-euq lafkhoer coiqdoi nar-eu tsawrhaq ghawqmya’ni jawr-eu mae. Aerkhawf, Surliv tsawrhaq Neqmaq khoerghaq-anr maqngeur nar-aq, aqyawf maf-euq lafkhoer tiqghaq-anr-iq maqbi shawrlar-aq.”
LUK.4.28	Zanrdawq khawqnymr-anr jawr-eu tsawrhaq dawqtawvluf, dawq khoerdawq-anr yagaq ngae, nuima davlar-euq mae. 
LUK.4.29	Khoernar-aq, tsawqtur-awr, Yeqsur-anr meuq-euq meuqdzer daeqdov ghae-euq mae. Aqyawf maf-euq meuq-aq, gawqjawq-euq khoertav javluf-eu mirnae, baqghapyaf-euq uqghmq-anr gheughae-awr, daeqka-eu laer ghae-eu mae. 
LUK.4.30	Aerkhawf, aqyawf-aq, aqyawf maf-euq ghanrcae nae canpav ghae-awr dov-ir-euq mae.
LUK.4.31	Khoerngae, Yeqsur, Gaqliqlaer mirkhanq-anr jav-eu Gaqbeqneqoq-anr ir-awr, landaw jawrnan ngae nan-aq, tsawrhaq armaf-anr maeqnaeq tsovnaeq-euq mae. 
LUK.4.32	Aqyawfmaf, Yeqsur maeqnaeq tsovnaeq-eu gar zanq duidui ler-eu mae. Aqjeq mirnae aernar-aq, aqyawf-euq dawq-aq, aryaq anr-eu mae.
LUK.4.33	Zanrdawq khawqnymr-euq lafkhoer naef yawjawf ur-eu tiq ghaq jawr-eu mae. Aqyawf tersar yawkhav-aer gurgur-aer aer-eu, 
LUK.4.34	“Naqzaqlaer tsawrhaq Yeqsur-or! Nga’maf-anr taq banqgha naeqlaf, nawr, nga’maf-anr lavcawv le-euq le lor? Nawr aqsur ghaq-a laer ngar siqnya ma. Nawr-aq, Miqyaer-euq Yawshawr ghaq mae.”
LUK.4.35	Khoerngae, Yeqsur, aqyawf-anr, “Aqcircu, teughaq-euq lafkhoer nae dovle-awq” laer daeqnaeq ngae, naef khoermawr tsawrhaq khoerghaq-anr tsawrhaq armaf mafma-euq ghanrcae biqanr ghae-awr, aqyawf-anr maq lavtanq maq lavnar naeqni dovle-euq mae.
LUK.4.36	Tsawrhaq khoerdeuq dawqtawvluf zanq duidui ler-awr aqyawf maf-euq yawkaq ja-eu, “Dawq teudawq aqjox-aer ghae-eu dawq nga? Aqyawf aryaq za-awr baoq anr-eu lafkhoer naef yawjawf deuq-anr dawq bif ngae, naef yawjawf khoerdeuq dovle-eu nga.”
LUK.4.37	Khoermirnae, Yeqsur-euq garkawv khoerkaq khoerlanr-anr yawqgar navluf gaqdoe-ir-euq mae.
LUK.4.38	Yeqsur tur-awr zanrdawq khawqnymr-anr nae dov-ir-awr, Sirmoq-euq nymr-anr ur-ir-euq mae. Sirmoq-euq tsawrmawq aqbur ghaq yawlanr ardzaeq-aer lanrlanr-aer pyaqluf-eu mirnae, aqcawq, aqyawf-euq gharduq Yeqsur-anr tanqshar-euq mae. 
LUK.4.39	Yeqsur, aqyawf-euq dawqpae yawf-awr, yawlanr lanrlanr-aer pyaqluf-eu khoer-anr daeqnaeq ngae, pyaq-eu khoer lawq-ir-euq mae. Aqyawf tiqpov taef-aer tsawqtur-awr, aqyawf maf-anr hawqbyawr lavdawv naeq-euq mae.
LUK.4.40	Nanrma ga’anr-ir luf ngae, aqgeu jeq-euq nargawr baqda’nae pyaqluf-eu maqkaq, dawqtawv luf-anr Yeqsur jawr-eu gar sheuqlaf-euq mae. Yeqsur, aqyawfmaf yawqghaq navluf-euq khoertav aqlaf bafdav-awr, aqyawf maf-anr lavtaq naeq-euq mae. 
LUK.4.41	“Nawr-aq, Miqyaer-euq Zaqyo Kali mae” laer gurgur-aer naefdeuq khawf ghawqmya ghaq-euq lafkhoer nae dovle-euq mae. Aqyawf-aq, Kali mae laer aqyawfmaf siqnya-eu mirnae, Yeqsur, aqyawf maf-anr dawq maqbi ngaeqni daeq-euq mae.
LUK.4.42	Uqbya byalar ngae, Yeqsur dov-ir-awr bawrtsanq bawrdanr-anr le-euq mae. Tsawrhaq armaf mafma deuq, aqyawf-anr povpov-aer aqyawf jawr-eu gar lekeuv ngae, Yeqsur, aqyawf maf-anr nae maqbi ghawq-ir ni bijawr-eu laer laejae-euq mae. 
LUK.4.43	Aerkhawf, Yeqsur, aqyawf maf-anr aernaeq-eu, “Ngar, meuq nuideuq-anr khawf Miqyaer uvlanr-eu garkawv dawqmaeq maqmaeq-ir-aer maq ghaenya-a. Aqjeq mirnae aernar-aq, ngaq-anr khoerlof-aer bimr-eu laer bi’oe naeqlaf-euq mae.” 
LUK.4.44	Khoernar-aq, Yeqsur, Gaqliqlaer mirkhanq-anr jav-eu zanrdawq khawqnymr-euq lafkhoer dawqmaeq maeq-ir-euq mae.
LUK.5.1	Yeqsur, Geqneqsaqlaer lan landzer yawfluf ngae, tsawrhaq armaf mafma, Miqyaer-euq dawq narhaq-eu laer aqyawf jawr-eu gar tan’urlef luf-eu mae. 
LUK.5.2	Lan landzer lawq nyiq lawq jav-eu gar aqyawf ya’mawr-euq mae. Ngaqshaq nyaef-eu deuq-aq, lawq-anr nae dov-ir-awr za lavbu luf-eu mae. 
LUK.5.3	Lawq khoer nyiq lawq-anr nae tiq lawq-aq, Sirmoq-euq lawq mae. Yeqsur, Sirmoq-euq lawq-anr urler-awr, lan landzer-anr nae lan-euq lafkhoer uicuiv jivur ghaeni shar-euq mae. Khoernar-aq, lawq-euq lafkhoer nuir-awr nae tsawrhaq armaf mafma deuq-anr maeqnaeq tsovnaeq-euq mae.
LUK.5.4	Aqyawf dawq ngaeqghaq-awr, Sirmoq-anr aernaeq-eu, “Lawq, ircuf yawnaf-anr jivur ghae-awr, ngaqshaq milarni za dzae-awq.”
LUK.5.5	Khoerngae, Sirmoq, aqyawf-anr aerkhof naeq-eu, “Sanqpaq-or! Nga’maf uqcif mirlanni dzae-euq khawf tiqmawr-iq maq dzaemi-aq. Aerkhawf, ngar, nawq-euq dawq narhaq-awr za dzae ma.”
LUK.5.6	Aqyawfmaf za dzae’anrghae ngae, ngaqshaq ghawqmya’ni paflar-euq mirnae, za pyaq-ir luf-eu mae. 
LUK.5.7	Khoermirnae, bi cawba le-eu gharduq, lawq yawqlawq yawq-anr ur-eu za dzaecawq deuq-anr lafdzawr dzawrnaeq-euq mae. Aqyawfmaf oe-awr lawq nyiq lawq luf-anr ngaqshaq nyaefanrbyan taq-euq mirnae, lawq ga’nuif-ir paq-aer pyeuflar taq-euq mae.
LUK.5.8	Sirmoq Beqtuvluv khoer-anr ya’mawr ngae, Yeqsur-euq aqkuir pawqtsuif-euq dawqpae awbyav ghae-awr aer-eu, “Sanqpaq-or! Ngar jawr-eu gar nae dov-ir-awq. Aqjeq mirnae aernar-aq, ngar-aq, iqbaxzaq tiq ghaq ma.”
LUK.5.9	Ngaqshaq khoermyav myav-aer dzaemi-euq mirnae, Sirmoq hawr-eu aqyawf naeq-aer kharjawr-eu deuq zanq duidui ler-euq mae.
LUK.5.10	Aqyawf-euq za dzaecawq Zeqbeqdaer-euq zaqyo Yaqkov hawr-eu Yorhaq khawf zanq duidui ler-euq mae. Yeqsur, Sirmoq-anr aernaeq-eu, “Taqguv! Iqnan tafnar-aq, nawr, tsawrhaq-anr pov-eu tsawrhaq pyeuflar taef-a.”
LUK.5.11	Aqyawfmaf, lawq nyiq lawqluf lan landzer gheutaq yaf-awr, yawqjeq navluf byaerdzae yaf-awr nae, Yeqsur-euq maeqnan cantae ghae-euq mae.
LUK.5.12	Tiqpov, Yeqsur, meuq tiq meuq-anr jawrluf ngae, khoergar mawrdo dolan-aer coiqdoi nar-eu tiq ghaq, aqyawf-anr mawr-awr, aqyawf-euq myavpyawq mirtsa awbyav taq-awr Yeqsur-anr shar duidui-eu, “Sanqpaq-or! Nawr janrmawf nar-aq, ngar shawrlarni nawr janrnya mae.”
LUK.5.13	Khoerngae, Yeqsur, aqlaf cawqja-awr aqyawf-anr toeqciv-awr nae aer-eu, “Ngar janrmawf mir-a. Nawr shawrlar-awq.” Khoerngae, coiqdoi nargawr khoer tiqpov taef-aer byovjir-euq mae. 
LUK.5.14	Khoerngae, Yeqsur, aqyawf-anr tiqghaq-anr-iq taq ja’naeq de-eq laer dawq bif-awr aer-eu, “Le-awr nawq-euq mawrdo pirma nae bi hawler-awr, nawr shawrlar-euq nga laer aqyawfmaf yasiqni Morseq nae dawq biftaq-euq lof-aer lawrnaeq-eu jeq lawrler-awq.”
LUK.5.15	Aerkhawf, Yeqsur-euq garkawv yawbae navmaqtser par gaqdoe-ir-euq mae. Tsawrhaq ghawqmya’ni aqyawf-euq dawq narhaqni maqaer, aqyawf maf-euq nar-awr gawr-eu jeq aqyawf nae bi lavtaqni maqaer uiqlar taq-euq mae. 
LUK.5.16	Aerkhawf, Yeqsur-aq, tiqkhaeq maqtaqni bawrtsanq bawrdanr-anr ir-awr guiqlanq shar-ir-eu mae.
LUK.5.17	Tiqnan, Yeqsur maeqnaeq tsovnaeqluf ngae, 
LUK.5.18	Khoerngae, tsawrhaq tiqpavnav deuq kuirshir lafshir shir-eu tiq ghaq-anr yufzar-euq khoertav biyuf-awr baflaf-awr nae, Yeqsur-euq maeqshi bafanr lef-eu laer ghae-euq mae. 
LUK.5.19	Aerkhawf, tsawrhaq ardzaeq-aer myaq-eu mirnae, tiqpaw nae-iq bafur lef-eu garma maqdanr-a. Khoermirnae, nymrmq-anr
LUK.5.20	Yeqsur, aqyawf maf-euq nuijan-anr ya’mawr ngae tsawrhaq khoerghaq-anr aernaeq-eu, “Cawq-or! Nawq-euq iqbax pyaeqnaeq ghaq-euq ma.”
LUK.5.21	Khoerngae, zanr maeq-eu deuq hawr-eu Paqliqsaer deuq danqbae-awr jasawx-eu, “Yaeqbawq saerlu-aer ngaeq-eu teughaq aqsur ghaq la? Miqyaer tiq ghaq maqngeur nar-aq, iqbax aqsur ghaq pyaeqnya-eu?”
LUK.5.22	Aqyawfmaf khoerlof-aer noeqluf-eu gar Yeqsur siqnya-awr aqyawf maf-anr heulof-aer aerkhof naeq-euq mae, “Nawmaf aqjeq mirnae nuima-euq lafkhoer sharnoeq sharsawx luf-eu le? 
LUK.5.23	‘Nawq-euq iqbax pyaeqnaeq ghaq-euq ma,’ maqngeur nar-aq, ‘Nawr tur-awr can’ghae-awq’ laer aernaeq-eu, aqgeu dawq awqdzaeq-eu la? 
LUK.5.24	Aerkhawf, 
LUK.5.25	Khoerghaq, aqyawf maf-euq maeqshi yawkawr-aer tsawqtur-awr, aqyawf nae yuf-euq khawqdaq baf-awr nae, Miqyaer-anr jaceuq jaceuq-aer irkanr ghof-ir-euq mae. 
LUK.5.26	Tsawrhaq armaf mafma dawqtawvluf zanq duidui ler-awr Miqyaer-anr ciqhuiq ciqmanr-eu uqtaf, guv duidui-eu lafkhoer aer-eu, “Iqnan aqduimaf maq mawrhaw-euq jeq-anr ya’mawr-euq ma.”
LUK.5.27	Garkawv khoer dzeur-euq nar-aq, Yeqsur dov-ir-awr, Leqbir laer kur-eu jeq taf-eu tiq ghaq, jeq tafduq-anr nuirluf-eu gar mawr-awr aqyawf-anr aernaeq-eu, “Ngaq-euq maeqnan cantae lar-awq.”
LUK.5.28	Khoerngae, aqyawf dawqtawv luf-anr byaerdzae yaf-awr tsawqtur-awr nae, Yeqsur-euq maeqnan cantae ghae-euq mae.
LUK.5.29	Leqbir, aqyawf-euq nymr-euq lafkhoer Yeqsur-euq gharduq hawqbyawr byawrma tiq byawr lawr-euq mae. Jeq taf-eu tsawrhaq hawr-eu nuideuq ghawqmya’ni aqyawfmaf naeq-aer jawqluf-eu mae. 
LUK.5.30	Khoerngae, aqyawf maf-euq zanr maeq-eu deuq hawr-eu Paqliqsaer deuq-aq, Yeqsur-euq zaqlanr deuq-anr jabu jadoer-eu lafkhoer aer-eu, “Nawmaf aqjeq mirnae jeq taf-eu tsawrhaq hawr-eu iqbaxzaq deuq naeq-aer dzaqtaf dawrtaf-eu le?”
LUK.5.31	Yeqsur, aqyawf maf-anr heulof-aer aerkhof naeq-euq mae, “Jawrsar dov-eu tsawrhaq-aq, nargawr lavsav-eu tsawrhaq-anr maqmawf-ar; nar-eu tsawrhaq deuq taef-aer mawf-eu mae. 
LUK.5.32	Ngar, tsaq-awr dawr-eu tsawrhaq-anr kur-eu laer oe-euq maqngeur, iqbaxzaq yawqha-euq iqbax noeqpov noeqpar larni oe-euq ma.”
LUK.5.33	Khoernar-aq, aqyawfmaf, Yeqsur-anr aernaeq-eu, “Yorhaq-euq zaqlanr deuq-aq, tiqkhaeq maqtaqni dzardzaq sheuqsheuq-aer
LUK.5.34	Yeqsur, aqyawf maf-anr heulof-aer aernaeq-euq mae, “Yoshuif, aqyawf-euq cawqdeuq naeq-aer jawr ngae, nawmaf, aqyawf maf-anr dzardzaq aqjox-aer bi sheuqnya-eu la? 
LUK.5.35	Aerkhawf, aqyawf maf-anr nae yoshuif yabi sheuqghawq ghae-eu arnan keuvle taef-a. Khoerngae nan-anr aqyawfmaf dzardzaq yasheuq-eu mae.”
LUK.5.36	Yeqsur yawjeq majeq tiq kawv parja-awr aqyawf maf-anr heulof-aer aernaeq-euq mae: “Paerkhanq yawshuif caeqpyaq-awr paerkhanq yawcaer-anr paertsanr dof-eu tiqghaq-iq maqjawr-ar. Khoerlof-aer janr nar-aq, paerkhanq yawshuif caeqpyaq-eu uqtaf, caeqpyaq-euq yawshuif khoerpyaeq paerkhanq yawcaer-anr maq gawfler-ar. 
LUK.5.37	Shaqkhov irpuq yawoer-anr aqgaf dzaruir yawshuif tiqghaq-iq maq shaevanr-ar. Khoerlof-aer janr nar-aq, aqgaf dzaruir yawshuif khoer shaqkhov irpuq-anr tanqpav ghae-eu mirnae, aqgaf dzaruir yoerdov-awr, shaqkhov irpuq khawf cawv-ir taef-a. 
LUK.5.38	Aerkhawf, aqgaf dzaruir yawshuif-aq, shaqkhov irpuq yawshuif-anr shaevanr nar-aq, nyiq jeq luf-anr jeqhmqnya taef-a. 
LUK.5.39	Aqgaf dzaruir yawoer dawrghaq-euq naeq-aer aqgaf dzaruir yawshuif dawrmawf-eu tsawrhaq tiqghaq-iq maqjawr-ar. Aqgaf dzaruir, ‘Yawoer-aq, kuirdzaeq mir-a’ laer aqyawf aer taef-a.”
LUK.6.1	Khoernar-aq, heulof-aer pyeuflar-euq mae. Nyiq jaw tiqjaw-euq landaw jawrnan-anr, Yeqsur caeryar-anr canpav luf-eu mae. Aqyawf-euq zaqlanr deuq caernmr tseuv-awr, aqlaf nae caerpyur laeqdov laeqdov-aer dzaq-eu mae. 
LUK.6.2	Khoerngae, Paqliqsaer tiqpavnav deuq, aqyawf maf-anr aernaeq-eu, “Aqjeq mirnae nawmaf landaw jawrnan ngae nan-anr maq janrkhmq-eu jeq janr-eu le?”
LUK.6.3	Khoerngae, Yeqsur, aqyawf maf-anr heulof-aer aernaeq-euq mae, “Daqbir hawr-eu aqyawf naeq-aer jawr-eu deuq hawq maeflar ngae aqjox-aer janr-euq gar, nawmaf maq guihaw-aq lor? 
LUK.6.4	Aqyawf, Miqyaer-euq nymr-anr urler-awr, pirma deuq maqngeur nar-aq nuideuq maq dzaqkhmq-eu 
LUK.6.5	Khoernar-aq, aqyawf, aqyawf maf-anr par aernaeq-eu, “Tsawrhaq-euq Zaqyo-aq, landaw jawrnan-euq Yawsanr ma.”
LUK.6.6	Yawqjaw yawq-euq landaw jawrnan-anr, Yeqsur, zanrdawq khawqnymr-euq lafkhoer urler-awr maeqnaeq tsovnaeq-euq mae. Khoerngae, khoergar, armar laf lafshir shir-eu zaqyo aqli tiq ghaq jawr-eu mae. 
LUK.6.7	Zanr maeq-eu deuq hawr-eu Paqliqsaer deuq, Yeqsur-euq yawlaeq pov-awr daqler nya’ni, aqyawf, landaw jawrnan ngae nan nargawr lavtaq naeq-eu nga lor laer hawtsov taq-euq mae. 
LUK.6.8	Yeqsur, aqyawf maf-euq nuinoeq-anr siqnya-awr, lafshir shir-eu khoerghaq-anr aernaeq-eu, “Tur-awr heugar yawf-awq.”
LUK.6.8	Khoerngae, khoerghaq turlar-awr yawf-euq mae. 
LUK.6.9	Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr narhaq nyar, landaw jawrnan ngae nan yawmuiq jeq mr-eu, maqngeur nar-aq, yawdoer jeq mr-eu, daefzir-anr bibuq-ir-eu, maqngeur nar-aq, daefzir-anr lavcawv-eu, aqgeu jeq mrkhmq-eu la?”
LUK.6.10	Yeqsur, tsawrhaq dawqtawv luf-anr tiqjawq hawdoe-awr khoerghaq-anr aernaeq-eu, “Nawq-euq aqlaf cawqja-awq.” Aqyawf, aqlaf cawqja ngae, aqlaf yawqlafyawq lof-aer muiqkhof lar-euq mae. 
LUK.6.11	Aqyawfmaf nuima paer duidui lar-awr, aqyawfmaf, Yeqsur-anr aqjox-aer janrnaeq-eu paq nga laer aqyawf maf-euq yawkaq bawqdzaq-eu mae.
LUK.6.12	Khoerngae, heulof-aer pyeuflar-euq mae. Yeqsur dov-ir-awr, gawqjawq-anr davler-awr nae guiqlanq sharler-euq mae. Uqcif mirlan-aer Miqyaer-anr guiqlanq shar-euq mae. 
LUK.6.13	Uqbya byalar ngae, aqyawf, zaqlanr deuq-anr kurlaf-awr, aqyawf, aqyawf maf-euq lafkhoer nae 12 ghaq tserdov-awr, aqyawf maf-anr ghaqkhaer laer kurnaeq-euq-aq heudeuq mae: 
LUK.6.14	Beqtuvluv laer Yeqsur nae myanrnaeq-euq Sirmoq, aqyawf-euq maernmr Aqdaeqlaeq, Yaqkov hawr-eu Yorhaq, Pirlirpuv hawr-eu Baqtawrlaqmaer, 
LUK.6.15	Maqtaeq hawr-eu Tormav, Aqlaqpaer-euq zaqyo Yaqkov hawr-eu Zeqlur laer kur-eu Sirmoq, 
LUK.6.16	Yaqkov-euq zaqyo Yurdav hawr-eu Sanqpaq Yeqsur-anr anqdzaq-euq Yurdav Irsaqgaqliqoq.
LUK.6.17	Yeqsur, aqyawfmaf naeq-aer gawqjawq-anr nae oeka ngae, Yurdav mirkhanq hawr-eu Yeqlursaqlaeq doeni, iqmalavshav-euq lawrdae-anr jav-eu Durlu hawr-eu Sirdoq-anr nae lar-euq tsawrhaq deuq, aqyawf-euq zaqlanr baqmaf hawr-eu aqyawf dawqmaeq maeq-eu gar narhaq-eu uqtaf, aqyawf maf-euq nargawr deuq bi lavtaq-eu laer uiqlar taq-euq tsawrhaq armaf mafma deuq khawf yawfluf-eu mae. 
LUK.6.18	Naef yawjawf deuq nae bikhaeq bikhav-euq tsawrhaq deuq khawf taqler-euq mae. 
LUK.6.19	Tsawrhaq armaf dawqtawvluf, aqyawf-anr ya toeqcivni laejae-eu mae. Aqjeq mirnae aernar-aq, aqyawf-euq lafkhoer nae baoq dovle-awr aqyawfmaf dawqtawv luf-anr bi taqler-euq mae.
LUK.6.20	Khoernar-aq, Yeqsur, aqyawf-euq myavnuiv zaqlanr deuq-anr hawhaw-aer heulof-aer aer-eu mae:
LUK.6.20	“Nawmaf irshaq shaq-eu tsawrhaq deuq-aq, guiqlanq huiq-eu mae. Aqjeq mirnae aernar-aq, Miqyaer uvlanr-eu jeq nawmaf-anr of-eu mae.
LUK.6.21	“Nymq-mr nawmaf maef-awr shuf-eu tsawrhaq deuq-aq, guiqlanq huiq-eu mae. Aqjeq mirnae aernar-aq, nawmaf yadzaq ya dawrdaev taef-a.
LUK.6.21	Nymq-mr tsawrngoer ngoerluf-eu nawmaf-aq, guiqlanq huiq-eu mae. Aqjeq mirnae aernar-aq, nawmaf ya’uir taef-a.
LUK.6.22	“Tsawrhaq-euq Zaqyo-euq baqda’nae aqcawq, nawmaf-anr byae-awr nawmaf-anr sawxdzae naeqlaf-eu uqtaf, nawmaf-anr yaeqbawq saerlu-aer aerlar-awr, nawmaf-euq tsawrmyanr-anr yawdoer laer sawxdzae naeflaf ngae, nawmaf guiqlanqhuiq taef-a.
LUK.6.23	“Khoerngae nan-anr, nawmaf tsawqtsawq-aer laqkhaq caer-awq. Aqjeq mirnae aernar-aq, mq-euq khoertav nawmaf-euq mrpoeq lafsawq huiq duidui-eu mae. Aqyawf maf-euq aqpoeq deuq khawf, Miqyaer gharduq ngaeqdan-eu tsawrhaq-anr khoerlof-aer janrnaeq-euq mae.
LUK.6.24	“Aerkhawf, nawmaf smrmuiq smrbaw deuq-aq, ghawqshar shaq-aer ya ghaesaef taef-a. Aqjeq mirnae aernar-aq, nawmaf yawsar zadzeur-euq mae.
LUK.6.25	“Nawmaf dzaqdaev dawrdaev luf-eu tsawrhaq deuq-aq, ghawqshar shaq-aer ya ghaesaef taef-a. Aqjeq mirnae aernar-aq, nawmaf ya’maef yashuf taef-a.
LUK.6.25	Nymq-mr nawmaf uirluf-eu tsawrhaq deuq-aq, ghawqshar shaq-aer ya ghaesaef taef-a. Aqjeq mirnae aernar-aq, nawmaf tsawrngoer ngoer-awr, yawkhav-aer ya’ngoer taef-a.
LUK.6.26	“Tsawrhaq dawqtawvluf nawmaf-anr jaceuqlar ngae, nawmaf ghawqshar shaq-aer ya ghaesaef taef-a. Aqjeq mirnae aernar-aq, aqyawf maf-euq aqpoeq deuq khawf, Miqyaer gharduq ngaeqdan-eu jaqmyawf deuq-anr khoerlof-aer jaceuq-euq mae.
LUK.6.27	“Aerkhawf, nawmaf narhaq luf-eu deuq-anr ngar aernaeq nyar, nawmaf-anr muir-eu deuq-anr gaq-awr, nawmaf-anr byae-eu deuq-anr yawmuiq jeq janrnaeq-awq. 
LUK.6.28	Nawmaf-anr yaqkhaer yaq-eu deuq-anr dawq ngaeqghae naeq-awr, nawmaf-anr yaeqbawq saerlu-aer janrlar-eu deuq-euq gharduq guiqlanq shar-awq. 
LUK.6.29	Aqcawq, nawq-euq baqba tiq pyawq-anr taevlar nar-aq, yawqpyawqyawq khawf ciqdaq naeq-awq. Aqcawq, nawq-euq paerkhanq lafnyir kanr yurgeuflar nar-aq, lafkhoer kanr khawf bifnaeq-awq. 
LUK.6.30	Nawq-anr kharshar-eu tsawrhaq-anr bif-awr, aqcawq, nawq-euq myawq yurgeuf-euq nar-aq, taqpar sharkhof. 
LUK.6.31	Aqcawq nae nawmaf-anr bi janrnaeq mawf-eu lof-aer, nawmaf khawf aqcawq-anr khoerlof-aer janrnaeq-awq.
LUK.6.32	“Aerkhawf, nawmaf, nawmaf-anr gaq-eu tsawrhaq-anr taef-aer gaq nar-aq, aqjeq guiqlanq za-eu? Iqbaxzaq deuq khawf aqyawf maf-anr gaq-eu tsawrhaq-anr gaqluf-eu mae. 
LUK.6.33	Nawmaf, nawmaf-anr yawmuiq jeq janrnaeq laf-eu tsawrhaq-anr taef-aer nawmaf yawmuiq jeq janrkhofnaeq nar-aq, aqjeq guiqlanq za-eu? Iqbaxzaq deuq khawf khoerlof-aer janrluf-eu mae. 
LUK.6.34	Nawmaf bifkhoflaf nya taef-a laer noeq-eu deuq-anr taef-aer nawmaf ngaqnaeq parnaeq nar-aq, aqjeq guiqlanq za-eu? Iqbaxzaq deuq khawf aqyawfmaf nae ngaqnaeq parnaeq-euq myavni zakhof taef-a laer noeqtmq-awr, iqbaxzaq deuq-anr ngaqnaeq parnaeq luf-eu mae. 
LUK.6.35	Nawmaf-aq, nawmaf-anr muir-eu deuq-anr gaq-awr, yawmuiq jeq janrnaeq-awq. Bifkhof laf-eu gar maq noeqtmqni aqcawq-anr ngaqnaeq-awq. Khoerlof-aer janr nar-aq, nawmaf-euq mrpoeq lafsawq ghawqmya’ni jav-awr, nawmaf, Gor duidui-eu ghaq-euq zaqyo pyeuflar taef-a. Aqjeq mirnae aernar-aq, aqyawf-aq, guiqlanq-anr maq noeqmawr nya-eu tsawrhaq hawr-eu tsawrdoer deuq-anr khawf ghawqshaq gaqnaeq-eu mae. 
LUK.6.36	Nawmaf-euq Aqda ghawqshaq gaqnya-eu lof-aer nawmaf khawf ghawqshaq gaq-eu nuima anr-awq.
LUK.6.37	“Nawmaf, aqcawq-anr yarkhaq taqdar. Maqdar nar-aq, aqcawq khawf nawmaf-anr yarkhaq maq darlar-ar. Nawmaf, aqcawq-anr dartsaev-eu taqtaeq. Maq dartsaev nar-aq, aqcawq khawf dartsaev lar-eu maqkawr-ar. Nawmaf, aqcawq mrlaeq naeqlaf-euq iqbax-anr pyaeqnaeq-awq. Pyaeqnaeq nar-aq, aqcawq khawf pyaeqnaeqlaf taef-a. 
LUK.6.38	Nawmaf, aqcawq-anr bif-awq. Bif nar-aq, aqcawq khawf nawmaf-anr bifnaeqlaf taef-a. Khoeruqtaf, huiqdzaeq-eu khavpuq-anr nae daeqteur daeqteur-aer, ngawqteur ngawqteur-aer, byankhar-ir gar keuvni nawmaf-euq bawrkhanr-anr
LUK.6.39	Khoeruqtaf, Yeqsur, aqyawf maf-anr yawjeq majeq dawq-anr nae heulof-aer par maeqnaeq-euq mae: “Myavbaef cawqcawq myavbaef, garma sheuqmaeq naeqnya taef-a lor? Nyiq ghaqluf duqkhanq-anr ga’anr-ir-eu maqngeur-a laq? 
LUK.6.40	Zaqlanr-aq, saqlaq taf-aer maq huiqdzaeqler nya-a. Aerkhawf, yawmuiq-aer bi maeqbym-euq aqsur ghaq maqkaq, yawqha-euq saqlaq lof-aer pyeuflarnya taef-a.
LUK.6.41	“Aqjeq mirnae, nawq-euq myavnuiv-euq lafkhoer, pyaqdmq anr-eu gar maq sharsawx-aer, nawq-euq aqyuif aqnyir-euq myavnuiv-euq lafkhoer anr-eu myavpawf-anr hawluf-eu le? 
LUK.6.42	Nawr, yawqha-euq myavnuiv-euq lafkhoer pyaqdmq anrluf-eu khawf, maq hawmawrni, aqjeq mirnae nawq-euq aqyuif aqnyir-anr, ‘Maernmr-or, ngar, nawq-euq myavnuiv-euq lafkhoer anr-eu myavpawf paevdovnaeq nyar’ laer aernya-eu le? Yawmuiq janrgeuf-eu tsawrhaq-or! Nawq-euq myavnuiv-anr anr-eu pyaqdmq jeqhu ngawqdov-awq. Khoernar-aq, nawq-euq aqyuif aqnyir-euq myavnuiv-euq lafkhoer anr-eu myavpawf aqjox-aer ya paevdov-eu nga laer nawq-anr mawrduqlar taef-a.
LUK.6.43	“Arbawr yawmuiq-anr arsiq yawdoer maq siqle nya-aer, arbawr yawdoer-anr khawf arsiq yawmuiq maq siqle nya-a. 
LUK.6.44	Arsiq-anr haw nar-aq, arbawr yawqbawr navluf-anr siqnya taef-a. Tsawrhaqzaq-aq, aqgan arbawr-anr siqguq arsiq maqya pyavhaw-ar. Aqgan bawduv-anr khawf aqgaf arsiq maqya pyavhaw-ar. 
LUK.6.45	Tsawrhaq yawmuiq deuq-aq, aqyawf-euq nuima-euq lafkhoer, myawqganq yawmuiq shardawv taq-euq gar nae, yawmuiq jeq yurdov laf-eu mae. Tsawrhaq yawdoer deuq-aq, aqyawf-euq nuima-euq lafkhoer myawqganq yawdoer shardawv taq-euq gar nae, yawdoer jeq ngaeqdov laf-eu mae. Aqjeq mirnae aernar-aq, nuima-euq lafkhoer khardawvbyan taq-euq jeq, khaqmae-anr ngaeqdov laf-eu mae.
LUK.6.46	“Nawmaf, ngaq-anr ‘Sanqpaq-or! Sanqpaq-or’ laer kur-eu gar nae, aqjeq mirnae ngaq nae aertaq-euq lof-aer maqmr-eu le? 
LUK.6.47	Ngar jawr-eu gar lar-awr, ngar maeq-eu dawq gaq-awr kharmr-ir-eu tsawrhaq-aq, aqyawf aqjox-aer ghae-eu tsawrhaq-anr dur-eu nga laer ngar, nawmaf-anr aernaeq nyar. 
LUK.6.48	Aqyawf-aq, nymr tsov ngae, duqkhanq yawnaf naf-aer khanq-awr, khaqlo-euq khoertav zeurdanr danr-eu tsawrhaq-anr dur-eu mae. Ircuf huiqle-awr, irghaq khav-eu irkhawr, nymr khoernymr-anr ciqtanq ciqtuv khawf, khaqlo-euq khoertav zeurdanr danrtaq-euq mirnae, maqluv maqlav lar-a. 
LUK.6.49	Aerkhawf, ngar maeq-eu dawq gaq-awr, maqmr-ir-eu tsawrhaq-aq, zeurdanr maqdanrni, mirtsaq-euq khoertav taef-aer nymr tsov-eu tsawrhaq-anr dur-eu mae. Ircuf irkhawr, nymr khoernymr-anr ciqtanq ciqtuvle ngae, tiqpov taef-aer coqdzae ghae-awr, coqpyav coqshav jir-eu mae.”
LUK.7.1	Yeqsur, tsawrhaq khoerdeuq-anr dawq heudeuq dawqtawvluf maeqnaeq tsovnaeqghaq ngae, Gaqbeqneqoq-anr ir-euq mae. 
LUK.7.2	Khoergar, 
LUK.7.3	Yardzoeq guirhuq khoerghaq, Yeqsur-euq garkawv yagaq ngae, Aqyawf-euq kuirlaf zaqkhav-anr lavtaq naeqle sher-eq laer Yurdav tsawrhaq-euq aqyuif aqtsu heumyav ghaq-anr khaer-awr, Yeqsur-anr bi tanqshar ler-euq mae. 
LUK.7.4	Aqyawfmaf, Yeqsur jawr-eu gar lekeuv ngae, Yeqsur, tsawrhaq heughaq-anr heulof-aer janrnaeq-eu-aq, geux mae laer aqyawf-anr yawkhav-aer sharshar-aer aernaeq-euq mae. 
LUK.7.5	“Aqjeq mirnae aernar-aq, aqyawf, aqdui-euq tsawrjeuq tsawrca-anr gaq-awr, aqdui-euq gharduq zanrdawq khawqnymr tsovnaeq laf-euq mae.”
LUK.7.6	Khoerngae, Yeqsur, aqyawfmaf naeq-aer ir-euq mae. Khoerghaq-euq nymr-anr nae ardzaeq-aer maqkaq-eu gar irkeuv ngae, yardzoeq guirhuq khoerghaq, aqyawf-euq cawq heumyav ghaq-anr Yeqsur jawr-eu gar khaerlaf-awr, heulof-aer bi’aer lar-euq mae, “Sanqpaq-or! Nawq-euq mawrdo-anr coeqlarni taqjanr. Aqjeq mirnae aernar-aq, nawr, ngaq-euq irkanr urle-eu gar ngar maqgeux nya. 
LUK.7.7	Ngar khawf nawq-anr mawrlar-eu maqgeux nya laer yawqhar yawqha noeq-euq ma. Nawr dawq tiq dawq taef-aer ngaeq-eu khawf, ngaq-euq kuirlaf zaqkhav taqler taef-a. 
LUK.7.8	Aqjeq mirnae aernar-aq, ngar, aqcawq-euq aryaq-euq lafov artiv-anr yajawr-awr, ngaq-euq lafov khawf guirzaq deuq jawr-eu ma. Heughaq-anr ‘Ir-awq’ laer aer ngae, aqyawf ir-awr, khoerghaq-anr ‘Lar-awq’ laer kur nar-aq, aqyawf lar-eu mae. ‘Nawr heujeq mr-awq’ laer ngaq-euq kuirlaf zaqkhav-anr aernaeq ngae, aqyawf mr-eu mae.”
LUK.7.9	Yeqsur dawq khoerdawq-anr yagaq ngae zanqler-awr, aqyawf-euq maeqnan cantae luf-eu tsawrhaq armaf mafma jawr-eu paw ciqpyawr-awr aer-eu, “Ngar, nawmaf-anr aernaeq nyar, Irsaqleqlav-euq lafkhoer khawf heunav nav-aer jan-eu tsawrhaq ngar maq mawrhaw-aq siq.”
LUK.7.10	Dawqtsaf tsafle-euq khoerdeuq, yardzoeq guirhuq-euq irkanr ghofkeuv-ir ngae, kuirlaf zaqkhav khoerghaq taqler-awr jawr-eu gar ya’mawr-euq mae.
LUK.7.11	Nishawq ngae nan, Yeqsur, Naqirnav laer kur-eu meuq tiq meuq-anr le-euq mae. Aqyawf-euq zaqlanr hawr-eu tsawrhaq ghawqmya’ni khawf aqyawf naeq-aer le-euq mae. 
LUK.7.12	-anr lekeuv ngae, aqcawq shir-euq tsawrhaq tiq ghaq-anr baf-awr oedov luf-eu mae. Khoerghaq-euq aqma-aq, miqcoeq miqma pyeuf-awr, aqyawf, zaqyo khoer tiq ghaq jawr-eu taef mae. Meuq-anr jawr-eu tsawrhaq ghawqmya’ni miqcoeq miqma khoerghaq naeq-aer oeluf-eu mae. 
LUK.7.13	Sanqpaq Yeqsur, miqcoeq miqma khoerghaq-anr ya’mawr ngae, aqyawf-anr ghawqshaq hawgaq-awr, “Taqngoer” laer aernaeq-euq mae.
LUK.7.14	Yeqsur dawqpae le-awr, aqlaf seuvyof-anr
LUK.7.15	Khoerngae, shir-euq khoerghaq turnuir lar-awr, dawq khawf ngaeq-eu mae. Khoernar-aq, Yeqsur, zaqyo aqli khoerghaq, aqyawf-euq aqma-anr a’khof naeq-euq mae.
LUK.7.16	Tsawrhaq dawqtawvluf zanq duidui ler-awr, Miqyaer-anr ciqhuiq ciqmanr-eu lafkhoer aer-eu, “Aqdui-euq lafkhoer, Miqyaer gharduq ngaeqdan-eu yawhuiq ghaq dovlar-euq ngar-a.” Khoeruqtaf, “Miqyaer, aqyawf-euq tsawrhaq-anr hawle-euq ngar-a” laer khawf aer-eu mae.
LUK.7.17	Yeqsur nae mr-euq garkawv khoer Yurdav mirkhanq hawr-eu jawqlaw jawrlawr gaqdoe-ir-euq mae.
LUK.7.18	Khoerngae, Yorhaq-euq zaqlanr deuq garkawv khoer dawqtawvluf, Yorhaq-anr aergaq naeqler-euq mae. 
LUK.7.19	Yorhaq, aqyawf-euq zaqlanr nyiq ghaq-anr kur-awr, Sanqpaq Yeqsur-anr heulof-aer bi narhaq-ir-euq mae. “Oe taef-a laer aer-eu khoerghaq, nawr ma lor? Maqngeur nar-aq, nga’maf yawqghaq yawq-anr parya dawq-a siq laq?”
LUK.7.20	Aqyawfnyaf, Yeqsur jawr-eu gar oekeuv ngae aernaeq-eu, “Bartirsaq mrnaeq-eu Yorhaq, nga’nyaf-anr khaerlef-awr, nawq-anr heulof-aer bi narhaq le-euq mae, ‘Oe taef-a laer aer-eu khoerghaq, nawr ma lor? Maqngeur nar-aq, nga’maf yawqghaq yawq-anr parya dawq-a siq laq?’ ”
LUK.7.21	Aryamq khoeryamq-euq lafkhoer, Yeqsur-aq, nargawr ghawqmya jeq bi taqler luf-awr shaqzanq ghawqmya jeq-anr lavsav luf-euq uqtaf, naef yawjawf ur-eu gar taedovnaeq luf-awr myavbaef ghawqmya ghaq-anr khawf myavnuiv bi mawrnyalar luf-eu mae.
LUK.7.22	Yeqsur, aqyawf nyaf-anr heulof-aer aerkhof naeq-euq mae, “Nawnyaf ghofler-awr, yagaq-awr ya’mawr-euq deuq, Yorhaq-anr dzawrnaeq ler-awq. Myavbaef mawrnyalar, kuircawv cannyalar, coiqdoi nar-eu tsawrhaq shawrlar, naqbawq deuq gaqnyalar, shir-euq tsawrhaq ghofdaef lar-awr, irshaqzaq deuq guiqlanqdawq yagaq-euq mae. 
LUK.7.23	Ngaq-euq baqda’nae sanqtif maqtif-eu tsawrhaq-aq, guiqlanqhuiq taef-a.”
LUK.7.24	Yorhaq nae khaerlef-euq tsawrhaq ghofler dzeur-euq nar-aq, Yeqsur, Yorhaq-euq garkawv tsawrhaq armaf mafma deuq-anr heulof-aer aernaeq-euq mae: “Nawmaf bawrtsanq bawrdanr-anr ir-awr aqjeq-anr haw-eu laer ir-euq le? Jaqlaer baw-eu mirnae nyaeluf-eu artof-euq arkanq-anr laq? 
LUK.7.25	Aqdir aernar-aq, nawmaf aqjeq-anr haw-ir-eu laer dov-ir-euq le? Jurgafni ghae-eu maeqtsoeq dmluf-eu tsawrhaq-anr haw-ir-euq le lor? Hawsher-eq, jurgafni ghae-eu maeqtsoeq dmdm-aer, dzarkuir dzarmyaer dzaqdzaq-aer sarsuqni daef-eu tsawrhaq-aq, sanqpaq yawhuiq ghaq-euq nymr-anr jawr-eu mae. 
LUK.7.26	Maqngeur nar-aq, nawmaf dov-ir-awr, aqjeq-anr haw-ir-euq le? Miqyaer gharduq ngaeqdan-eu tsawrhaq-anr laq? Ngeur mae. Ngar, nawmaf-anr aernaeq nyar. Aqyawf-aq, Miqyaer gharduq ngaeqdan-eu tsawrhaq deuq navmaqtser huiqdzaeq-eu mae.
LUK.7.27	Aqyawf-aq, Yaerbof-euq lafkhoer heulof-aer bofkeuv taq-euq khoerghaq mae,
LUK.7.28	Ngar, nawmaf-anr aernaeq nyar. Zaqmiq aqbur-anr nae khar daefle-euq tsawrhaq-euq lafkhoer, Yorhaq taf-aer huiqdzaeq-eu Miqyaer gharduq ngaeqdan-eu tsawrhaq tiqghaq-iq maqjawr-a. Aerkhawf, Miqyaer uvlanr-eu jeq-euq lafkhoer nyirdzaeq-eu ghaq khawf, Yorhaq navmaqtser huiqdzaeq-eu mae.”
LUK.7.29	Yorhaq nae bartirsaq bi mrnaeq-euq tsawrhaq deuq hawr-eu jeq taf-eu tsawrhaq dawqtawv luf-aq, dawq khoerdawq-anr yagaq ngae, Miqyaer-aq, tsaq-awr dawr-eu mae laer aer-eu mae. 
LUK.7.30	Aerkhawf, Paqliqsaer deuq hawr-eu zanrdawq siqzaq deuq-aq, Yorhaq nae bartirsaq maqbi mrnaeq-aer, Miqyaer nae aqyawf maf-euq gharduq lavsav taq-euq gar maq hageuf-aq.
LUK.7.31	Sanqpaq Yeqsur heulof-aer par aernaeq-euq mae: “Ngar heuzir-euq tsawrhaq, aqgeu jeq-anr ciqcaev-eu paq nga? Aqyawfmaf aqjeq-anr dur-eu la? 
LUK.7.32	Aqyawf maf-aq, zaqdeuq, laev-anr nuir-awr, tiqghaq tirghaq heulof-aer gurcawq luf-eu gar dur-eu mae,
LUK.7.32	‘Nga’maf, nawmaf-euq gharduq lafjeq baw-eu khawf, nawmaf lafjeq maqtsawq-a.
LUK.7.32	Nga’maf, nawmaf-euq gharduq tsawrngoer ngoer-eu khawf, nawmaf maqngoer-a.’
LUK.7.33	Bartirsaq mrnaeq-eu Yorhaq oe ngae, kaqmur maqdzaq, aqgaf dzaruir maqdawr-eu mirnae, nawmaf, ‘Aqyawf-aq, naef ur-eu tsawrhaq nga’ laer nawmaf aer-eu mae. 
LUK.7.34	Tsawrhaq-euq Zaqyo oe ngae, dzaq khawf dzaq, dawr khawf dawr-eu mirnae, ‘Tsawrhaq heughaq-aq, ardzaeq-aer dzaqdzeur dawrdzeur-eu tsawrhaq pyeuf-eu uqtaf, jeq taf-eu tsawrhaq hawr-eu iqbaxzaq-euq cawq nga’ laer nawmaf aer-eu mae. 
LUK.7.35	Aerkhawf, zaqsiq tsawrganr-aq, dawr-awr tsaq-eu ngar-a laer, aqyawf-euq zaq dawqtawvluf mrdov laf-eu gar nae siqlar taef-a.”
LUK.7.36	Paqliqsaer tiq ghaq, Yeqsur-anr kur-awr aqyawf naeq-aer hawq bi dzaqtaf le-euq mae. Khoermirnae, Yeqsur, Paqliqsaer khoerghaq-euq irkanr ir-awr hawqjawq jawqluf-eu mae. 
LUK.7.37	Meuq khoermeuq-euq lafkhoer zaqmiq aqbur tiq ghaq jawr-eu mae. Aqyawf-aq, iqbaxzaq tiq ghaq mae. Yeqsur, Paqliqsaer-euq irkanr hawq dzaqluf-eu mae laer yasiq ngae, tsir yawsaw danq-eu martsaf tsafpyur ciqlaf-awr, 
LUK.7.38	Yeqsur-euq narkhan paw aqkuir-euq dawqpae yawf-awr ngoerluf-eu mae. Myavbir, Yeqsur-euq aqkuir-anr dzavaq-awr, aqyawf-euq uqduq-euq tsaerkanr nae sivgui naeq-euq mae. Khoernar-aq, Yeqsur-euq aqkuir-anr maeqsaw sawsaw-aer, yawsaw jeq laefnaeq-euq mae.
LUK.7.39	Khoerngae, Yeqsur-anr kur-euq Paqliqsaer khoerghaq khoer-anr ya’mawr ngae, nuima-euq lafkhoer noeq-eu, “Tsawrhaq heughaq, Miqyaer gharduq ngaeqdan-eu tsawrhaq ngeur-eu law nar-aq, aqyawf-anr toeqciv luf-eu aqsur ghaq la? Aqjox-aer ghae-eu zaqmiq aqbur tiq ghaq la laer khawf siqnya taef-a. Teughaq-aq, iqbaxzaq tiq ghaq beu nae.”
LUK.7.40	Khoerngae, Yeqsur, aqyawf-anr aernaeq-eu, “Sirmoq-or! Ngar, nawq-anr tiq dawq aernaeqmawf nya.” Sirmoq aer-eu, “Saqlaq-or! Aer-awq.”
LUK.7.41	Yeqsur heulof-aer aernaeq-euq mae, “Pyur parnaeq-eu ghaq-anr dzirdzov dav-eu nyiq ghaq jawr-eu mae. Tiq ghaq-aq, 500 byav dav-awr, tiq ghaq-aq, 50 byav dav-eu mae. 
LUK.7.42	Aqyawfnyaf tiqjeq-iq tsoeqkhof naeq-eu maqjav-eu mirnae, pyur parnaeq-euq ghaq ghawqshaq gaq-eu lafkhoer, aqyawf nyaf-anr dzirdzov maqbi tsoeqkhof-aq. Heu nyiq ghaq-anr nae, aqgeu ghaq aqyawf-anr gaqdzaeq-eu jeq nya?”
LUK.7.43	Khoerngae, Sirmoq aerkhof naeq-eu, “Dzirdzov davdzaeq-eu ghaq gaqdzaeq taef-a laer ngar noeq mir-a.” Yeqsur aer-eu, “Nawr dar-eu tsaq mae.” 
LUK.7.44	Khoernar-aq, Yeqsur, zaqmiq aqbur khoerghaq jawr-eu paw ciqpyawr-awr, Sirmoq-anr heulof-aer aernaeq-euq mae, “Nawr, zaqmiq aqbur heughaq-anr mawrluf ma laq? Ngar, nawq-euq irkanr urlar ngae, ngar, aqkuir dzuif-eu gharduq nawr ircuf maq ciqnaeq laf-aq. Aerkhawf, zaqmiq aqbur heughaq-euq myavbir, ngaq-euq aqkuir-anr bi dzavdav-awr, uqduq-euq tsaerkanr nae sivgui naeqlaf-euq mae. 
LUK.7.45	Nawr, ngaq-anr maeqsaw maqsaw-aq. Aerkhawf, zaqmiq aqbur heughaq-aq, ngar urlar ngae nae nymq-mr keuvni, ngaq-euq aqkuir-anr maeqsaw sawluf-eu mae. 
LUK.7.46	Nawr, ngaq-euq uqduq-anr tsir maq laefnaeq laf-aq. Aerkhawf, zaqmiq aqbur heughaq-aq, ngaq-euq aqkuir-anr tsir yawsaw laef naeqlaf-euq mae. 
LUK.7.47	Khoermirnae, ngar, nawq-anr aernaeq nyar, Aqyawf-euq iqbax ghawqmya’ni bi pyaeqnaeq-euq mirnae, aqyawf-euq gaq-eu jeq khawf myaq-eu mae. Aerkhawf, iqbax uicuiv taef-aer bi pyaeqnaeq-euq tsawrhaq-aq, aqyawf-euq gaq-eu jeq khawf yawcuiv mae.”
LUK.7.48	Khoernar-aq, zaqmiq aqbur khoerghaq-anr aernaeq-eu, “Nawq-euq iqbax pyaeqnaeq ghaq-euq ma.”
LUK.7.49	Khoerngae, aqyawf naeq-aer hawqjawq jawqluf-eu deuq, aqyawf maf-euq yawkaq aer-eu, “Tsawrhaq-euq iqbax pyaeqnya paq-aer, tsawrhaq heughaq aqsur ghaq la?”
LUK.7.50	Khoernar-aq, Yeqsur, zaqmiq aqbur khoerghaq-anr aernaeq-eu, “Nawr jan-eu jeq, nawq-anr bibuq-ir-euq mae. Nuisar of-eu lafkhoer ghof-ir-awq.”
LUK.8.1	Khoernar-aq, ghawqmyanr maqghae-aer, Yeqsur tiqmeuq sair tiqmeuq, tiqpu sair tiqpu-anr dawqmaeq maeqmaeq-aer Miqyaer uvlanr-eu garkawv guiqlanqdawq maeqnaeq-ir-euq mae. Ghaqkhaer 12 ghaq khawf aqyawf naeq-aer ir-euq mae. 
LUK.8.2	Yeqsur nae naef yawjawf ur-eu gar taedov naeq-euq hawr-eu nar-awr gawr-eu bi taqler-euq zaqmiq aqbur tiqpavnav deuq khawf aqyawf naeq-aer ir-euq mae. Aqyawf maf-euq lafkhoer, naef shif mawr ur-eu gar bi taedov-euq Maqgaqdaqlar laer kur-eu Maqliv, 
LUK.8.3	Heqlor-euq myawqganq-anr hawpir-eu Kursav-euq nymrdanq Yorhaqna, Sursaqnav hawr-eu zaqmiq aqbur nuideuq ghawqmya ghaq, aqyawf naeq-aer ir-euq mae. Zaqmiq aqbur heudeuq-aq, yawqha-euq pyurshuir myawqganq zmqzmq-aer, Yeqsur hawr-eu ghaqkhaer deuq-anr ngaeqghae danteq naeq-euq mae.
LUK.8.4	Khoerngae, tsawrhaq ghawqmya’ni uiqle-awr, yawqmeuq navluf-anr jawr-eu tsawrhaq, Yeqsur jawr-eu gar oekeuv ngae, Yeqsur yawjeq majeq dawq-anr nae heulof-aer maeqnaeq-euq mae: 
LUK.8.5	“Siqyoeq saeq-eu tiq ghaq siqyoeq saeq-eu laer dov-ir-euq mae. Aqyawf saeq ngae, tiqpavnav deuq-aq, garma-anr ga-ir-euq mae. Siqyoeq khoerdeuq-anr tsawrhaq nawqnawq-aer can-awr, mqtav zaw-eu arjir nae tovdzaq jir-euq mae 
LUK.8.6	Tiqpavnav deuq-aq, khaqlo-euq khoertav gadav-ir-awr, mirtsaq yawgui mirnae, daefdov lar-euq nar-aq nyoeq-ir kov-ir-euq mae. 
LUK.8.7	Tiqpavnav deuq-aq, aqgan daefmyaq-eu tsanr-anr ga-ir-euq mae. Aqgan bawduv maerlar-awr, arji khoerdeuq-anr uvtaeq taq-euq mae. 
LUK.8.8	Tiqpavnav deuq-aq, mirtsaq mirmuiq-anr ga-ir-awr, daeflar maerlar-awr, arsiq 100 bymr siqle-euq mae.” Yeqsur khoerlof-aer aerghaq ngae, tersar yawkhav-aer aer-eu, “Naqbawr tsof-awr khar gaqnya-eu tsawrhaq narhaq-awq.”
LUK.8.9	Khoerngae, aqyawf-euq zaqlanr deuq, Yeqsur-anr narhaq-eu, “Yawjeq majeq dawq heudawq, dawqtsuif aqjox-aer aermawf-eu la?” 
LUK.8.10	Khoerngae, aqyawf heulof-aer aernaeq-euq mae, “Miqyaer uvlanr-eu garkawv zaftaq-euq deuq nawmaf-anr taef-aer bi siqnya-eu ma. Aerkhawf, nuideuq-anr-aq,
LUK.8.11	“Yawjeq majeq heudawq-euq dawqtsuif-aq heulof-aer mae: siqyoeq khoer-aq, Miqyaer-euq dawq mae. 
LUK.8.12	Garma-anr ga-ir-euq deuq-aq, Miqyaer-euq dawq yagaq ngae, aqyawf maf-anr maqbi jan-aer, kakhof-eu jeq maqbi za’ni naef sanqpaq lar-awr, aqyawf maf-euq nuima-euq lafkhoer anr-eu dawq yurdov-eu mae. 
LUK.8.13	Khaqlo-euq khoertav gadav-ir-euq deuq-aq, Miqyaer-euq dawq yagaq ngae, laqkhaq tiqcaer hageuf-euq khawf, duqcir maq ka’naf nya-eu mirnae, tiqkhaeq taef-aer jan-awr, murjur jur-eu jeq tanqpuq ngae, coq-ir-eu deuq-anr aermawf-eu mae. 
LUK.8.14	Aqgan daefmyaq-eu tsanr-anr ga-ir-euq deuq-aq, Miqyaer-euq dawq yagaq-awr irdov ngae, mirtsaq-euq khoertav jawr ngae khanqlanr-eu jeq, pyurshuir myawqganq hawr-eu lurgha caergha-eu jeq nae bi uvtaeq taq-awr, arsiq siqle khawf maq lovlar nya-eu deuq-anr aermawf-eu mae. 
LUK.8.15	Mirtsaq mirmuiq-anr ga-ir-euq deuq-aq, Miqyaer-euq dawq yagaq ngae, dawrcoeni ghae-eu nuima hawr-eu nuima yawmuiq anr-eu lafkhoer, zifdanni nyaeftaeq taq-awr, oror-aer arsiq siqle-eu mae.
LUK.8.16	“Tsawrhaq tiqghaq-iq tsirkhmq dof-awr oeqlanq nae maq moftsanq taq-aer, jaciq-euq uqmov khawf maq ciqtaq-ar. Urlar-eu tsawrhaq yawshaef-anr ya’mawrni, tsirkhmq ciqtaq duq-anr ciqdav taq-eu mae. 
LUK.8.17	Khoermirnae, yawqjeq navluf yawbya-anr dovlar-awr, kharzaf taq-euq jeq ya siqnya-eu uqtaf, khar daeqkaq taq-euq jeq ya’mawr taef-a. 
LUK.8.18	Khoermirnae, nawmaf aqjox-aer narhaq-eu le laer yanr-awq. Aqjeq mirnae aernar-aq, jav-eu tsawrhaq-anr par biflanq naeq-awr, maqjav-eu tsawrhaq-anr-aq, jav ma laer noeq-euq jeq khawf yurdovjir naeq taef-a.”
LUK.8.19	Khoerngae, Yeqsur-euq aqnyir deuq hawr-eu aqyawf-euq aqma, aqyawf jawr-eu gar lar-euq mae. Aerkhawf, tsawrhaq ardzaeq-aer myaq-eu mirnae, aqyawf jawr-eu gar maq lekeuv nya-a. 
LUK.8.20	Khoerngae, aqcawq, Yeqsur-anr aernaeq ler-euq, “Nawqma hawr-eu nawq-euq aqnyir deuq, nawq-anr mawrmawf nya laer, lafnyir yawfluf-eu mae.” 
LUK.8.21	Yeqsur aerkhof naeq-eu, “Miqyaer-euq dawq gaq-awr narhaq geuf-eu tsawrhaq-aq, ngaqma hawr-eu ngaq-euq aqnyir deuq ma.”
LUK.8.22	Tiqnan-aq, Yeqsur, zaqlanr deuq naeq-aer lawq-anr urler-awr aer-eu, “Aqduimaf lan-euq khoerpaw baq-anr tsaev-ir kar-eur.” Khoernar-aq, aqyawfmaf irghae-euq mae. 
LUK.8.23	Aqyawfmaf tsaev-ir luf ngae, Yeqsur yufkhav-euq mae. Khoerngae, lan-anr jaqlaer laerma bawlar-awr, lawq-euq lafkhoer ircuf danqbyan larluf-eu mirnae, yawkhav-aer guvlar paq-aer pyeuflar-euq mae. 
LUK.8.24	Zaqlanr deuq, Yeqsur jawr-eu gar ir-awr lavnoeq-awr aer-eu, “Sanqpaq-or! Sanqpaq-or! Nga’maf yashir jir-eu keuvle-euq mir-a.” Yeqsur noeqlar-awr, jaqlaer laerma hawr-eu irluv luvma-anr daeq ngae, jaqlaer hawr-eu irluv naqler-awr, ciqcurni pyeuf-ir-euq mae. 
LUK.8.25	Yeqsur, aqyawf maf-anr aernaeq-eu, “Nawmaf-euq nuijan aqgeugar jav-eu la?” Khoerngae, aqyawfmaf guvdui zanq duidui ler-awr, aqyawf maf-euq yawkaq aer-eu, “Tsawrhaq heughaq aqsur ghaq nga? Aqyawf, jaqlaer hawr-eu ircuf-anr dawq bif ngae, jaqlaer hawr-eu ircuf khawf aqyawf-euq dawq narhaq-eu beu!”
LUK.8.26	Khoernar-aq, aqyawfmaf, lawq dziq-awr, Gaqliqlaer mirkhanq-euq nuibaq-anr jav-eu Gaqdaqlar tsawrhaq-euq jawrduq-anr irkeuv-euq mae. 
LUK.8.27	Yeqsur lawrdzer davler ngae, khoermeuq-anr jawr-euq naef ur-eu tiq ghaq, aqyawf-anr tanqpuq le-euq mae. Tsawrhaq khoerghaq maeqtsoeq maqdm-aer irkanr khawf maqjawrni, lmqbymr-anr taef-aer jawrluf-eu myanrlar-euq mae. 
LUK.8.28	Aqyawf, Yeqsur-anr ya’mawr ngae, Yeqsur-euq maeqshi awbyav-awr, tersar yawkhav-aer gur-eu, “Gor duidui-eu Miqyaer-euq Zaqyo Yeqsur-or! Ngar, nawq naeq-aer aqjeq taf-eu la? Ngaq-anr taq khaeqnaeqlaf laer ngar, nawq-anr shar-eu ma.” 
LUK.8.29	Tsawrhaq khoerghaq-euq lafkhoer nae dovle-awq laer Yeqsur, naef yawjawf khoermawr-anr dawq bif-euq mirnae, khoerlof-aer aer-eu mae. Dzeurlaf ngae, naef khoermawr, aqyawf-anr ghawqmya pov nyaeftaeq-euq mirnae, aqcawq, aqyawf-anr kaflanr taq-awr, shmrcav hawr-eu kuirtawf nae tawftaq-euq khawf, aqyawf shmrcav khoer-anr gheutsaev-awr, naef, aqyawf-anr bawrtsanq bawrdanr-anr taeghae-euq mae. 
LUK.8.30	Khoerngae, Yeqsur, aqyawf-anr narhaq-eu, “Nawq-euq tsawrmyanr aqjox-aer kur-eu le?” Naef khoermawr aer-eu, “Ngar-aq, Guirmaf laer kur-eu ma.” Khoer-aq, aqyawf-euq lafkhoer naef ghawqmya’ni ur-eu mirnae mae. 
LUK.8.31	Naef khoerdeuq, Yeqsur-anr li-eu maqbaw-eu duqkhanq-anr taqbi ir naeqlaf laer shar-eu mae.
LUK.8.32	Khoerngae, gawqjawq khoerjawq-anr aqzaf ghawqmya’ni gavdzaq luf-eu mae. Aqzaf-euq lafkhoer biur-ir naeqlaf-awq laer naef, Yeqsur-anr shar-eu mirnae, Yeqsur, aqyawf maf-anr pyaeq-awr biur-ir-euq mae. 
LUK.8.33	Khoernar-aq, naef khoerdeuq, tsawrhaq khoerghaq-euq lafkhoer nae dovle-awr, aqzaf-euq lafkhoer ur-ir-euq mae. Khoerngae, aqzaf khoermaf baqghashaq-anr saerka ghae-awr, lan-anr gapufsaef jir-euq mae.
LUK.8.34	Aqzaf bo-eu deuq khoerlof-aer pyeuflar-euq gar ya’mawr ngae, caevghof ghae-awr, garkawv khoer meuq hawr-eu pudeuq-anr dzawrnaeq-ir-euq mae. 
LUK.8.35	Garkawv khoer aqjox-aer pyeuflar-euq nga laer yasiqni, tsawrhaq armaf mafma hawlar-euq mae. Aqyawfmaf, Yeqsur jawr-eu gar larkeuv ngae, naef baqmaf dov-ir-euq khoerghaq, maeqtsoeq dm-awr, noeqbeur khoflar-awr, Yeqsur-euq aqkuir-euq dawqpae nuirluf-eu gar ya’mawr-euq mirnae, aqyawfmaf guv duidui-ir-euq mae. 
LUK.8.36	Garkawv khoer pyeuflar-euq gar ya’mawr-euq tsawrhaq deuq nae, naef ur-euq khoerghaq aqjox-aer taqler-euq la laer aqyawf maf-anr dzawrnaeq-euq mae. 
LUK.8.37	Gaqdaqlar mirkhanq-euq jawqlaw jawrlawr jawr-eu tsawrhaq dawqtawvluf guv duidui-eu mirnae, aqyawfmaf jawr-eu gar nae dov-ir naeqlaf laer Yeqsur-anr shar-euq mae. Khoermirnae, Yeqsur, lawq-anr ur-ir-awr ghofler-euq mae.
LUK.8.38	Khoerngae, naef dov-ir-euq khoerghaq, Yeqsur-anr aqyawf naeq-aer bijawr naeqlaf laer shar-eu mae. Aerkhawf, Yeqsur, aqyawf-anr heulof-aer aernaeq-awr bighof-ir-euq mae, 
LUK.8.39	“Nawr, irkanr ghof-ir-awr, Miqyaer nae nawq-anr arnavni huiq-eu jeq janrnaeq laf-euq garkawv ja’naeq-ir-awq.” Khoermirnae, aqyawf ghof-ir-awr, Yeqsur nae aqyawf-anr arnavni huiq-eu jeq janrnaeq laf-euq garkawv, meuq doeni dzawrnaeq-ir-euq mae.
LUK.8.40	Yeqsur ghofkeuvler ngae, tsawrhaq armaf maflanni, aqyawf-anr dawqluf-eu mirnae, aqyawf-anr ha-euq mae. 
LUK.8.41	Khoerngae, Yaqirlu laer kur-eu zanrdawq khawqnymr-euq aqyuif tiq ghaq lar-awr, Yeqsur-euq maeqshi awbyav-awr nae aqyawf-euq irkanr oe naeqlaf laer, Yeqsur-anr shar-eu mae. 
LUK.8.42	Aqjeq mirnae aernar-aq, 12 khof khawvlar-euq aqyawf-euq zaqmiq shirler luf-eu mae. Aqyawf-aq, zaqmiq heughaq jawr-eu taef mae.
LUK.8.42	Yeqsur irluf ngae, tsawrhaq armaf mafma, aqyawf-anr tanqjeq tanqciv luf-eu mae. 
LUK.8.43	Khoerngae, 12 khof byanni shiq dovdov-aer narluf-eu zaqmiq aqbur tiq ghaq jawr-eu mae. Aqyawf yawdaef daef-eu gharduq kharjav-eu jeq zmq-awr nargawr lavsav-eu tsawrhaq deuq nae bi lavsav-euq khawf, aqyawf-anr tiqghaq-iq maq lavtaq nya-a. 
LUK.8.44	Aqyawf, Yeqsur-euq narkhan paw lar-awr, Yeqsur-euq paerkhanq paerdanq-anr
LUK.8.45	Khoerngae, Yeqsur narhaq-eu, “Ngaq-anr aqsur ghaq toeqciv-euq la?” Tiqghaq-iq Yeqsur-anr toeqciv-euq ma laer maqaer-a. Khoerngae, Beqtuvluv hawr-eu tiqkawv lof-aer canluf-eu deuq yawqghaq navluf aer-eu, “Sanqpaq-or! Tsawrhaq armaf mafma suftini nawq-anr tanqjeq tanqciv luf-eu maqngeur nga lor? Nawr, ‘Aqsur ghaq, ngaq-anr toeqciv-euq la’ laer narhaq le lor?” 
LUK.8.46	Khoerngae, Yeqsur aer-eu, “Ngaq-anr tiq ghaq toeqciv-euq mir-a. Aqjeq mirnae aernar-aq, ngaq-euq lafkhoer nae baoq dov-ir-euq gar ngar siqnya ma.” 
LUK.8.47	Maqpar jawrzaf nya-eu ngar-a laer zaqmiq aqbur khoerghaq-anr siqler ngae, yawdzuq gan’gan-aer lar-awr Yeqsur-euq aqkuir-euq dawqpae awbyav-awr, aqjeq mirnae Yeqsur-anr toeqciv-euq hawr-eu, tiqpov taef-aer aqjox-aer taqler-euq garkawv, tsawrhaq dawqtawv luf-euq maeqshi Yeqsur-anr aernaeq-euq mae. 
LUK.8.48	Khoerngae, Yeqsur, aqyawf-anr aernaeq-eu, “Zaqmiq-or! Laqkhaq caer-awq. Nawq-euq jan-eu jeq nae, nawq-anr bi taqler-euq mae. Nuima sarlaevni ghof-ir-awq.”
LUK.8.49	Yeqsur khoerlof-aer aernaeqluf ngae, zanrdawq khawqnymr-euq aqyuif ghaq-euq nymr-anr nae tiq ghaq lar-awr aer-eu, “Nawqbur shirtsaev-euq mae. Saqlaq-anr taqpar lavbanq.” 
LUK.8.50	Aerkhawf, Yeqsur dawq khoerdawq-anr yagaq ngae, aqyawf-anr aernaeq-eu, “Khanq taqlanr. Jannar-aq ghaq-ar. Aqyawf taqler taef-a.” 
LUK.8.51	Yeqsur, aqyawf-euq nymr-anr irkeuv ngae, Beqtuvluv, Yorhaq, Yaqkov hawr-eu aqbur khoerghaq-euq aqma aqda-anr maqngeur nar-aq, tiqghaq-anr-iq irkanr-euq lafkhoer maqbi urlar-aq. 
LUK.8.52	Aqbur khoerghaq-euq baqda’nae, tsawrhaq dawqtawvluf yawkhav-aer ngoer-awr dawqkawq kawqkawq-aer khawf ngoer-eu gar mawr ngae, Yeqsur aer-eu, “Taqngoer, aqyawf shir-euq maqngeur-a. Yufkhav luf-eu taef mae.” 
LUK.8.53	Aqbur khoerghaq shirtsaev dzeur-euq mae laer aqyawfmaf siqnya-eu mirnae, Yeqsur-anr uir-eu mae. 
LUK.8.54	Khoerngae, aqyawf, aqyawfmaf dawqtawv luf-anr bidov-ir-awr, Yeqsur, aqyawf-euq aqlaf-anr nyaeftaeq-awr aer-eu, “Aqburzaq-or! Turlar-awq!” 
LUK.8.55	Khoerngae, aqyawf-euq saflar ghofur le-awr, aqyawf tiqpov taef-aer turlar-euq mae. Khoernar-aq, Yeqsur nae aqyawf-anr tiqjeqpaq bidzaq-awq laer dawq bif-euq mae. 
LUK.8.56	Aqyawf-euq aqma aqda zanq duidui ler-euq mae. Garkawv heu tiqghaq-anr-iq taq ja’naeq laer Yeqsur, aqnyaf dzerzaq-anr dawq bif-euq mae.
LUK.9.1	Yeqsur, ghaqkhaer 12 ghaq-anr kuruiq-awr, naef dawqtawv luf-anr ghaqlerni hawr-eu nargawr kharngeur-eu jeq-anr lavtaqnaeq nya’ni, aqyawf maf-anr baoq hawr-eu aryaq bif-euq mae. 
LUK.9.2	Miqyaer uvlanr-eu garkawv maeqnaeqni hawr-eu nar-eu deuq-anr lavtaq naeqni, aqyawf maf-anr khaerdov ghae-euq mae. 
LUK.9.3	Yeqsur, aqyawf maf-anr heulof-aer aernaeq-euq mae, “Garpaer-euq gharduq gawqyoeq hawr-eu paertanr taq yurghae. Dzaqdzaq dawrdawr hawr-eu pyur khawf taq yurghae. Maeqtsoeq dzerpar khawf taq yurghae.
LUK.9.4	“Nymr aqgeu nymr-anr davler-euq maqkaq, khoergar nae maqdov-ir-euq khoerkeuvni khoernymr-anr yaf-awq. 
LUK.9.5	Nawmaf-anr maqha-eu deuq-euq meuq-anr nae dov-ir ngae, nawmaf-euq aqkuir-anr laeflar-euq khaqlaer byuqkhar yaf-awq. Khoer-aq, aqyawf maf-euq yawlaeq bi dovlar-eu sarkir pyeuf-eu mae.” 
LUK.9.6	Khoernar-aq, zaqlanr deuq dov-ir-awr, tiqpu sair tiqpu-anr guiqlanqdawq maeqnaeq-awr, khar irkeuv-eu gar nargawr lavtaq naeq-euq mae.
LUK.9.7	Yeqsur nae mr-euq garkawv dawqtawv luf-anr meuqsanr Heqlor yagaq ngae, tiqpawf-iq noeq maqdov-a. Aqjeq mirnae aernar-aq, Yorhaq shir-euq gar nae ghofdaef lar-euq nga laer tiqpavnav deuq aerluf-eu mae. 
LUK.9.8	Tiqpavnav deuq-aq, Erlirya dovlar-euq nga laer aer-awr, tiqpavnav deuq-aq, arhuba-euq Miqyaer gharduq ngaeqdan-eu tiqghaqnav ghofdaef lar-euq nga laer khawf aer-eu mae. 
LUK.9.9	Heqlor, Yeqsur-anr mawrmawf-awr aer-eu, “Yorhaq-euq uqduq ngaq nae bitov-euq ma tawr. Teulof-aer mrluf-eu garkawv ngar ya gaqluf-euq teughaq aqsur ghaq nga?”
LUK.9.10	Khoerngae, ghaqkhaer deuq ghoflar-awr, kharmr kharshar-euq deuq Yeqsur-anr dzawrnaeq-euq mae. Yeqsur, aqyawf maf-anr taef-aer kurceuv-awr, Baeqdzerdaq-euq bawrtsanq bawrdanr-anr dov-ir-euq mae. 
LUK.9.11	Aerkhawf, tsawrhaq armaf mafma deuq yasiq-awr, aqyawf-euq maeqnan cantae ghae-euq mae. Yeqsur, aqyawf maf-anr ha-awr, aqyawf maf-anr Miqyaer uvlanr-eu garkawv maeqnaeq-euq uqtaf, nargawr lavtaqnaeq paq-aer ghae-eu tsawrhaq-anr lavtaq naeq-euq mae. 
LUK.9.12	Nanrma ga’anr-ir mawf ngae, ghaqkhaer 12 ghaq lar-awr nae aer-eu, “Tsawrhaq armaf mafma heudeuq, pu-anr maqngeur nar-aq, yarkhanq yarlawq-anr yaf-ir-awr, dzaqdzaq dawrdawr zeurdzaq-ir nya’ni, aqyawf maf-anr bighawq-ir-awq. Aqjeq mirnae aernar-aq, heugar-aq, bawrtsanq nga.” 
LUK.9.13	Khoerngae, Yeqsur, aqyawf maf-anr aernaeq-eu, “Nawmaf, aqyawf maf-anr tiqjeqnav bidzaq-awq.” Zaqlanr deuq aer-eu, “Nga’maf kaqmur ngaq siq hawr-eu ngaqshaq nyiq mawr anr-eu taef ma. Tsawrhaq heudeuq dawqtawv luf-euq gharduq dzaqdzaq dawrdawr maqzeur-ir nar-aq maq lofler-a.” 
LUK.9.14	Khoerngae, khoergar jawr-eu zaqyo aqli taef-aer 5,000 ghaq aerghaqni byan-eu mae. Khoerngae, Yeqsur, zaqlanr deuq-anr aernaeq-eu, “Aqyawf maf-anr tiq mur 50 ghaq, 50 ghaq-aer binuir-awq.” 
LUK.9.15	Zaqlanr deuq khoerlof-aer janr-awr, tsawrhaq dawqtawv luf-anr binuir-euq mae. 
LUK.9.16	Yeqsur, kaqmur khoer ngaq siq hawr-eu ngaqshaq khoer nyiq mawr yur-awr, mq paw haw-awr, Miqyaer-euq guiqlanq-anr jaceuq-euq mae. Khoernar-aq, ngawqpyaeq-awr, zaqlanr deuq-anr ciqnaeq-awr, tsawrhaq armaf mafma-euq maeqshi bi ciqtaq-euq mae. 
LUK.9.17	Aqyawfmaf yawqghaq navluf tiqdaev yadzaq-euq mae. Dzaeqlar-euq deuq-anr ghovuiq ngae, khavpuq 12 puq byanlar-euq mae.
LUK.9.18	Tiqpov-aq, Yeqsur tiq ghaq taef-aer guiqlanq sharluf ngae, zaqlanr deuq khawf aqyawf naeq-aer jawr-eu mae. Khoerngae, Yeqsur, aqyawf maf-anr narhaq-eu, “Tsawrhaq armaf mafma, ngaq-anr aqsur ghaq nga laer aerluf-eu la?” 
LUK.9.19	Aqyawfmaf aernaeq-eu, “Tiqpavnav deuq-aq, Bartirsaq mrnaeq-eu Yorhaq nga laer aer-eu mae. Tiqpavnav deuq-aq, Erlirya nga laer aer-awr, tiqpavnav deuq-aq, Arhuba-euq Miqyaer gharduq ngaeqdan-eu tiqghaqnav ghofdaef lar-euq nga” laer khawf aerluf-eu mae.” 
LUK.9.20	Yeqsur, aqyawf maf-anr narhaq-eu, “Nawmaf lawr nae? Ngar, aqsur ghaq nga laer aer-eu le?” Beqtuvluv aerkhof naeq-eu, “Nawr-aq, Miqyaer-euq Kali
LUK.9.21	Khoerngae, garkawv heu tiqghaq-anr-iq maqya ja’naeqni, Yeqsur, aqyawf maf-anr dawqkhav bif-euq mae. 
LUK.9.22	Khoeruqtaf, Yeqsur aer-eu, “Tsawrhaq-euq Zaqyo-aq, shaqzanq ghawqmya jeq-anr yadaq-awr, aqyuif aqtsu deuq, pirma aqyuif deuq hawr-eu zanr maeq-eu deuq nae yabi byaerdzae-eu uqtaf, yabi saef taef-a. Aerkhawf, smq nan ngae nan-anr ghofdaeflar taef-a.”
LUK.9.23	Khoernar-aq, Yeqsur, tsawrhaq dawqtawv luf-anr heulof-aer aernaeq-euq mae: “Tsawrhaq tiq ghaq, ngaq-euq maeqnan cantaelar mawf nar-aq, yawqha-euq nuikhanr byaerdzae yaf-awr, yawqnan navluf yawqha-euq lafyaq yawqha baf-awr nae, ngaq-euq maeqnan ya cantae-eu mae. 
LUK.9.24	Aqjeq mirnae aernar-aq, aqsur ghaq maqkaq, yawqha-euq daefzir bibuq-ir mawf nar-aq, daef-eu jeq yasmq taef-a. Aerkhawf, aqsur ghaq maqkaq, ngaq-euq gharduq, yawqha-euq daefzir bismq nar-aq, daefzir za taef-a. 
LUK.9.25	Tsawrhaq tiqghaqnav mirtsaq dawqtawvluf za-euq khawf, aqyawf-euq daefzir cawv-ir-awr byov-ir-euq ngeur nar-aq, aqyawf-euq gharduq aqjeq gardanr tsoeq-eu? 
LUK.9.26	Aqsur ghaq maqkaq, ngaq-anr hawr-eu ngaq-euq dawq-anr shafdawr nar-aq, Tsawrhaq-euq Zaqyo khawf, aqyawf-euq yawshaef khanqsaer-euq lafkhoer maqaer, Aqda Miqyaer hawr-eu shawr-eu mqtav ghaqkhaer-euq yawshaef khanqsaer-euq lafkhoer maqaer zafkale ngae, tsawrhaq khoerghaq-anr shafdawr taef-a. 
LUK.9.27	Ngar, nawmaf-anr aqdirma-aer aernaeq nyar, heugar yawfluf-eu tiqghaqnav maqshir-euq minav-aer, Miqyaer uvlanr-eu jeq-anr ya’mawr taef-a.”
LUK.9.28	Khoerlof-aer aerghaq-awr yaef nan aerghaqni byanlar ngae, Yeqsur-aq, Beqtuvluv, Yorhaq hawr-eu Yaqkov sheuq-awr gawqjawq-anr guiqlanq sharler-eu laer le-euq mae. 
LUK.9.29	Guiqlanq sharluf ngae, aqyawf-euq myavpyawq parlar-awr, maeqtsoeq pyurdeuqni ghaelar-awr yawshaef bya duidui-eu mae. 
LUK.9.30	Khoerngae, tsawrhaq nyiq ghaq Yeqsur naeq-aer dawq ngaeqcawq luf-eu mae. Khoer-aq, Morseq hawr-eu Erlirya mae. 
LUK.9.31	Aqyawfnyaf yawshaef khanqsaer-euq lafkhoer dovle-awr, ghawqmyanr maqghae-aer Yeqsur, Yeqlursaqlaeq-anr yashir-awr ya mrbyan-eu garkawv, aqyawf naeq-aer jacawq luf-eu mae. 
LUK.9.32	Beqtuvluv hawr-eu aqyawf naeq-aer jawr-eu tsawrhaq yufkhavbyov taq-euq mae. Yufnoeq noeqlar ngae, Yeqsur-euq yawshaef khanqsaer hawr-eu aqyawf naeq-aer yawfluf-eu khoer nyiq ghaq-anr ya’mawr-euq mae. 
LUK.9.33	Khoernar-aq, tsawrhaq khoer nyiq ghaq, Yeqsur-anr nae ghawq-ir luf ngae, Beqtuvluv, Yeqsur-anr aernaeq-eu, “Sanqpaq-or! Aqduimaf heugar jawr-eu arnavni muiq-eu nya. Nga’maf saeqghawv smq ghawv ghawv ma. Nawq-euq gharduq tiq ghawv, Morseq-euq gharduq tiq ghawv hawr-eu Erlirya-euq gharduq tiq ghawv ghawv ma.” Beqtuvluv, aqyawf aqjeq ngaeqluf-eu le laer maq siqnya-a. 
LUK.9.34	Aqyawf khoerlof-aer aerluf ngae, mqdmr tiq tsanq aqyawf maf-anr uvtaeq le-awr, aqyawfmaf mqdmr-euq lafkhoer jawrluf ngae, aqyawfmaf guv-eu mae. 
LUK.9.35	Khoerngae, mqdmr-anr nae tersar ngaeqdov lef-eu, “Heughaq-aq, ngar zawr gaq-eu ngaq-euq Zaqyo ma. Nawmaf, aqyawf-euq dawq narhaq geuf-awq.” 
LUK.9.36	Tersar khoer naqler ngae, Yeqsur tiq ghaq taef-aer khoergar jawrluf-eu gar ya’mawr-euq mae. Aqyawfmaf nae ya’mawr-euq garkawv khoerdeuq, aryamq khoer-euq lafkhoer, tiqjeq-iq tiqghaq-anr-iq maq ja’naeq-aer ciqcurni jawr-euq mae.
LUK.9.37	Nishawq ngae nan, aqyawfmaf gawqjawq-anr nae zafkale ngae, tsawrhaq ghawqmya’ni Yeqsur-anr halar-euq mae. 
LUK.9.38	Khoerngae, tsawrhaq armaf-euq lafkhoer-euq tiq ghaq, Yeqsur-anr gurgur-aer heulof-aer aer-eu mae: “Saqlaq-or! Nawq-anr shar ma. Ngaq-euq zaqyo-anr hawle naeqlaf sher-eq. Ngar, zaq heu tiq ghaq jawr-eu taef ma. 
LUK.9.39	Hawsher-eq. Naef, aqyawf-anr urler ngae, aqyawf tiqpov taef-aer yawkhav-aer gurlar-awr, naef heumawr aqyawf-anr guqti bi tiler-awr, khaqmae-anr nae buirmeuf paqpaq-aer bi dovle-eu uqtaf, aqyawf-anr lavtanq lavnar naeq-awr nae maqngeur nar-aq, yaw’awq-aer maq dovle-a. 
LUK.9.40	Naef heumawr-anr taedov naeqlaf sher-eq laer ngar, nawq-euq zaqlanr deuq-anr shar-euq khawf, aqyawfmaf maq taedov nya-a.”
LUK.9.41	Khoerngae, Yeqsur aer-eu, “Arma-er-e! Nuijan maqanr-aer, nanrpov-aer daef-eu heuzir-euq tsawrhaq deuq-or! Ngar, nawmaf naeq-aer aqmyan keuvni yajawr-awr parya or-eu la siq? Nawq-euq zaqyo heugar sheuqlaf-awq.” 
LUK.9.42	Aqyawf larluf ngae, naef, aqyawf-anr daeqcoq ghae-awr, aqyawf-anr guqti bi tiler-euq mae. Khoerngae, Yeqsur, naef yawjawf khoermawr-anr daeq-awr, aqli khoerghaq-anr lavtaq naeq-awr nae, aqyawf-euq aqda-anr a’khof naeq-euq mae. 
LUK.9.43	Khoerngae, tsawrhaq dawqtawvluf, Miqyaer khanqsaer huiq-eu gar zanq duidui ler-euq mae.
LUK.9.43	Yeqsur nae mr-euq yawqjeq navluf-anr tsawrhaq dawqtawvluf zanqler-awr jawrluf ngae, Yeqsur, zaqlanr deuq-anr aernaeq-eu, 
LUK.9.44	“Nawmaf dawq heudeuq-anr naqbawr ciqkhmr-awr juiruiq taq-awq. Aqjeq mirnae aernar-aq, Tsawrhaq-euq Zaqyo, aqcawq-euq aqlaf-euq lafkhoer ya’anr-ir taef-a.” 
LUK.9.45	Dawq khoerdawq-euq dawqtsuif, aqyawf maf-anr maqbi ghovshaw nya’ni zaftaq-euq mirnae, aqyawfmaf dawq khoerdawq-anr maq ghovshaw nya-a. Aerkhawf, aqyawfmaf garkawv khoer-anr maq narhaq peuq-a.
LUK.9.46	Khoerngae, aqyawf maf-euq lafkhoer aqgeu ghaq, aqcawq navmaqtser huiqdzaeq-eu la laer zaqlanr deuq yawkaq pyaerdzaq-eu jeq dovlar-euq mae. 
LUK.9.47	Yeqsur, aqyawf maf-euq nuima-euq lafkhoer noeqluf-eu jeq-anr siqnya-eu mirnae, zaq yawnyir tiq ghaq sheuqlaf-awr aqyawf-euq dawqpae bijawr-euq mae. 
LUK.9.48	Khoernar-aq, aqyawf, aqyawf maf-anr aernaeq-eu, “Ngaq-euq tsawrmyanr-euq uqmov zaq yawnyir heughaq-anr hageuf-eu tsawrhaq-aq, ngaq-anr hageuf-eu mae. Ngaq-anr hageuf-eu tsawrhaq-aq, ngaq-anr bi’oe-euq ghaq-anr hageuf-eu mae. Nawmaf dawqtawv luf-euq lafkhoer aqcawq navmaqtser nyirdzaeq-eu ghaq-aq, aqcawq navmaqtser huiqdzaeq-eu ghaq pyeuflar taef-a.”
LUK.9.49	Khoerngae, Yorhaq aer-eu, “Sanqpaq-or! Tsawrhaq tiq ghaq, nawq-euq tsawrmyanr-anr ghoeghoe-aer naef-anr taedov luf-eu gar nga’maf ya’mawr-awr, nga’maf, aqyawf-anr lavtsoeq-euq ma. Aqjeq mirnae aernar-aq, aqyawf, nga’maf naeq-aer tiqkawv lof-aer nawq-euq maeqnan maq cantae-a.” 
LUK.9.50	Yeqsur aer-eu, “Aqyawf-anr taq lavtsoeq. Aqjeq mirnae aernar-aq, aqdui-anr maq lavtsoeq-eu tsawrhaq-aq, aqdui jawr-eu paw jawr-eu mae.”
LUK.9.51	Khoerngae, heulof-aer pyeuflar-euq mae. Yeqsur-anr mq-euq khoertav bi hadav lef-eu aryamq paelarluf ngae, Yeqlursaqlaeq-anr le ma laer aqyawf noeqtsov taq-euq mae. 
LUK.9.52	Khoermirnae, aqyawf-euq maeqhu ghaqzaq ghaqkhaer deuq-anr khaer-awr bile-euq mae. Aqyawfmaf, Yeqsur-euq gharduq lavsavtaq ler-eu laer 
LUK.9.53	Yeqsur myavpyawq ciqpyawr-awr Yeqlursaqlaeq-anr leluf-eu mirnae, puzaq deuq, aqyawf-anr maq hageuf-a. 
LUK.9.54	Aqyawf-euq zaqlanr Yaqkov hawr-eu Yorhaq khoer-anr ya’mawr ngae aer-eu, “Sanqpaq-or! Erlirya nae mr-euq lof-aer, nga’nyaf nae mqtav-euq miqdzaq bi gale-awr, aqyawf maf-anr puivdzaq jirni nawr bi mrmawf ma lor?” 
LUK.9.55	Khoerngae, Yeqsur, aqyawfnyaf jawr-eu paw ciqpyawr lef-awr heulof-aer daeq-euq mae, “Nawmaf-aq, yawqha aqgeu jeq-euq saflar anrluf-eu nya laer maq siqnya-eu nga. 
LUK.9.56	Aerkhawf, Tsawrhaq-euq Zaqyo-aq, tsawrhaq-euq daefzir-anr lavcawv le-euq maqngeur, tsawrhaq-euq daefzir-anr bibuq-ir-eu gharduq oe-euq ma.” Khoernar-aq, aqyawfmaf yawqpu yawq-anr le-euq mae.
LUK.9.57	Tiqnan, aqyawfmaf garpaer-anr leluf ngae, tsawrhaq tiq ghaq, Yeqsur-anr aernaeq-eu, “Sanqpaq-or! Nawr aqgeugar ir-eu maqkaq, ngar, nawq-euq maeqnan cantaelar ma.” 
LUK.9.58	Khoerngae, Yeqsur aer-eu, “Byaqhir-aq, khaeqbanq baw-awr, mqtav zaw-eu arjir khawf banq jav-eu mae. Aerkhawf, Tsawrhaq-euq Zaqyo-aq, uqduq bafdarkhar khawf maqza.” 
LUK.9.59	Khoernar-aq, Yeqsur yawqghaq yawq-anr aernaeq-eu, “Ngaq-euq maeqnan cantae lar-awq.” Aerkhawf, khoerghaq aer-eu, “Sanqpaq-or! Ngar ghof-ir-awr ngaqda-anr jeqhu bi bafpanq-ir laf.” 
LUK.9.60	Khoerngae, Yeqsur aer-eu, “Shir-euq tsawrhaq-anr-aq, shir-euq tsawrhaq nae bi bafpanq-awq. Aerkhawf, nawr-aq, ir-awr Miqyaer uvlanr-eu garkawv maeqnaeq-ir-awq.”
LUK.9.61	Yawqghaqyawq aer-eu, “Sanqpaq-or! Ngar, nawq-euq maeqnan cantaelar ma. Aerkhawf, ngaq-anr irkanr jawryaf-euq deuq-anr jeqhu bi dzawrgaq-ir laf.” 
LUK.9.62	Khoerngae, Yeqsur aer-eu, “Aqlaf, nyoqtsaeq lafyoeq-anr nyaeftaeq-awr, nanrghof ghofhaw-eu tsawrhaq-aq, Miqyaer uvlanr-eu jeq-anr maqgeux-a.”
LUK.10.1	Khoernar-aq, Sanqpaq Yeqsur, zaqlanr nuideuq 70 ghaq-anr tsaqtsov-awr, aqyawf kharir-eu laer ghae-eu meuqdeuq pudeuq-anr, tiqpaw nyiq ghaq nyiq ghaq-aer aqyawf-euq maeqhu bi’ir-euq mae. 
LUK.10.2	Khoerngae, Yeqsur, aqyawf maf-anr heulof-aer aernaeq-euq mae, “Caer yaeqder lar-euq ghawqmya’ni jav-eu khawf, caer yaeq-eu tsawrhaq yawcuiv nga. Khoermirnae, aqyawf-euq caeryar-anr caer yaeq-eu tsawrhaq bi oeni, nawmaf caeryar-euq Yawsanr ghaq-anr shar-awq. 
LUK.10.3	Nawmaf ir-awq. Hawsher-eq, ngar, nawmaf-anr khaqyaer baqmaf-euq tsanq-anr yawrzaq pyaequr ghae-eu lof-aer, khaerghae-eu ma. 
LUK.10.4	Pyur pawqbaev, paertanr hawr-eu saeqnawv taq yurghae. Garpaer canluf ngae, aqcawq-anr dawqcawq puqpuq-aer taqjawr. 
LUK.10.5	Nymr aqgeu nymr-anr davler-eu maqkaq, ‘Nymr heunymr-euq khoertav nuisar of-eu jeq keuvle luf-ur’ laer jeqhu aer-awq. 
LUK.10.6	Khoergar nuisar-euq zaq jawr nar-aq, nawmaf-euq nuisar of-eu jeq aqyawf-euq khoertav keuv-ir taef-a. Maqjawr nar-aq, nawmaf-anr ghofkhoflar taef-a. 
LUK.10.7	Nawmaf, nymr khoernymr-anr taef-aer jawr-awr, aqyawfmaf nae kharbi dzaq kharbi dawr-eu jeq-anr dzaq-awr dawr-awq. Aqjeq mirnae aernar-aq, gar mr-eu tsawrhaq-aq, ghaqgarpoeq za-eu geux mae. Yawqnymr yawq-anr taq davpar-ir.
LUK.10.8	“Nawmaf, meuq aqgeu meuq-anr ur-ir-eu maqkaq, aqyawfmaf, nawmaf-anr hageuf naeqlaf nar-aq, khar ciqdav naeqlaf-euq jeq dzaq-awq. 
LUK.10.9	Meuq khoermeuq-anr jawr-eu, nar-awr gawr-eu tsawrhaq deuq-anr lavtaq naeq-awr, ‘Miqyaer uvlanr-eu jeq nawmaf-euq dawqpae keuvle taq-euq mae’ laer aernaeq-awq. 
LUK.10.10	Meuq aqgeu meuq-anr ur-ir-eu maqkaq, aqyawfmaf, nawmaf-anr maq hageuf naeqlaf nar-aq, meuq khoermeuq-euq garjawq-anr yawf-awr heulof-aer aer-awq, 
LUK.10.11	‘Nga’maf-euq aqkuir-anr laeflar-euq nawmaf-euq meuq-euq khaqlaer, nawmaf-euq maeqshi sawvkharyaf ma. Aerkhawf, Miqyaer uvlanr-eu jeq nawmaf-euq dawqpae paele-euq ngar-a laer nawmaf siqnya-awq.’ 
LUK.10.12	Ngar, nawmaf-anr aernaeq nyar, arnan khoernan-anr, Sordoq navmaqtser meuq khoermeuq yadaq taef-a.
LUK.10.13	“Kawrlaqseq-or! Nawr ghawqshar shaq-aer ya ghaesaef taef-a. Baeqdzerdaq-or! Nawr ghawqshar shaq-aer ya ghaesaef taef-a. Aqjeq mirnae aernar-aq, nawmaf-euq lafkhoer mr-euq baoq khav duidui-eu gardeuq, Durlu meuq hawr-eu Sirdoq meuq-euq lafkhoer mr-euq lawnmr-aq, aqyawfmaf arhu nae guqdar paerzeur dm-awr, khaqlaer tsanq-anr nuir-awr noeqpov noeqpar taef-a. 
LUK.10.14	Aerkhawf, yarkhaqdar ngae nan, Durlu meuq hawr-eu Sirdoq meuq-aq, nawmaf nav-aer maqya daq-ar. 
LUK.10.15	Gaqbeqneqoq-or! Nawr-aq, mq-anr tuvni bi ciqgor taq-euq khawf, 
LUK.10.16	Nawmaf-euq dawq narhaq geuf-eu tsawrhaq-aq, ngaq-euq dawq narhaq geuf-eu mae. Nawmaf-anr byaerdzae-eu tsawrhaq-aq, ngaq-anr byaerdzae-eu mae. Ngaq-anr byaerdzae-eu tsawrhaq-aq, ngaq-anr bi’oe-euq ghaq-anr byaerdzae-eu mae.”
LUK.10.17	Khoerngae, zaqlanr 70 ghaq laqkhaq caertavni ghoflar-awr aer-eu, “Sanqpaq-or! Nga’maf, nawq-euq tsawrmyanr-anr ghoe ngae, naefdeuq khawf nga’maf-euq aerdawq narhaq-eu mae.” 
LUK.10.18	Yeqsur, aqyawf maf-anr heulof-aer aernaeq-euq mae, “Ngar, naef Saqdaq mqmyawf myawf-eu lof-aer mq-anr nae gale-eu gar mawr-euq ma. 
LUK.10.19	Ngar, nawmaf-anr arlawr hawr-eu boeqkaqlaqma-anr nawqtaeq nya-awr, nawmaf-anr muir-eu deuq-euq baoq dawqtawv luf-anr ghaqler nya’ni, aryaq bif-euq ma. Nawmaf-anr lavtanq lavnar nya-eu tiqjeq-iq maqjav-ar. 
LUK.10.20	Aerkhawf, naefdeuq, nawmaf-euq aerdawq narhaq-eu mirnae laqkhaq taqcaer. Mq-euq khoertav nawmaf-euq tsawrmyanr bofanr taq-euq mirnae laqkhaq caer-awq.”
LUK.10.21	Khoerngae, Yeqsur, Yawshawr Saflar-euq baqda’nae laqkhaq caer-awr heulof-aer aer-eu mae: “Mq hawr-eu mir-euq Yawsanr pyeuf-eu Aqda-or! Ngar, nawq-anr jaceuq ma. Aqjeq mirnae aernar-aq, nawr, zaqsiq tsawrganr anr-eu tsawrhaq hawr-eu noeqdanr doe-eu tsawrhaq-anr nae garkawv heudeuq zaftaq-awr, zaqnanq deuq-anr panmaeq naeq-euq mae. Aqda-or! Heu-aq, nawr nuima tsaq-eu jeq pyeuf-eu mae. 
LUK.10.22	Heudeuq dawqtawvluf ngaqDa nae, ngaq-anr bifnaeq laf-euq mae. Aqda maqngeur nar-aq, Zaqyo aqsur ghaq-a laer tiqghaq-iq maq siqnya-a. Zaqyo hawr-eu Zaqyo panmaeqnaeq mawf-eu tsawrhaq maqngeur nar-aq, Aqda aqsur ghaq-a laer tiqghaq-iq maq siqnya-a.”
LUK.10.23	Khoerngae, Yeqsur, zaqlanr deuq jawr-eu paw ghawrpyawr-awr, aqyawf maf-anr taef-aer ciqcurni heulof-aer aernaeq-euq mae, “Nawmaf nae ya’mawr-euq deuq-anr ya’mawr-euq myavnuiv-aq, guiqlanq huiq-eu mae. 
LUK.10.24	Ngar, nawmaf-anr aernaeq nyar, arhu-euq, Miqyaer gharduq ngaeqdan-eu tsawrhaq ghawqmya ghaq hawr-eu mirkhanq-euq sanqpaq ghawqmya ghaq, nawmaf nae ya’mawr-euq deuq-anr mawrmawf-eu khawf maqya mawr-aer, nawmaf nae yagaq-euq deuq-anr gaqmawf-eu khawf maqya gaq-aq.”
LUK.10.25	Khoerngae, zanrdawq siqzaq tiq ghaq, Yeqsur-anr tsermr haw-eu laer lar-awr aer-eu, “Sanqpaq-or! Ngar mqmaq maqbyav yarzir daef-eu jeqbir ofni aqjeq ya’mr-eu la?” 
LUK.10.26	Khoerngae, Yeqsur, aqyawf-anr aernaeq-eu, “Zanrdawq-euq lafkhoer aqjeq laer boftaq-euq la? Nawr aqjeq guimawr-euq le?” 
LUK.10.27	Aqyawf aerkhof-eu,
LUK.10.28	Yeqsur, aqyawf-anr aernaeq-eu, “Nawr aerkhof naeqlaf-eu tsaq mae. Nawr khoerlof-aer mr-ir-awq. Mr nar-aq, saflar yadaef taef-a.”
LUK.10.29	Aerkhawf, heughaq, yawqha-aq tsaq-awr dawr-eu ma laer geufmawf-eu mirnae Yeqsur-anr narhaq-eu, “Ngaq-euq dawqpae jawr-eu tsawrhaq aqsur ghaq la?”
LUK.10.30	Khoerngae, Yeqsur heulof-aer aerkhof naeq-eu mae, “Tsawrhaq tiq ghaq, Yeqlursaqlaeq-anr nae Yeqlirkor-anr irluf ngae, tanrjoe nae bidae-euq mae. Aqyawfmaf, aqyawf-euq maeqtsoeq nyaeflaevjir naeq-awr, aqyawf-anr lavnar-awr, maqshir maqdaef-aer byaerdzae yaf-awr can-euq mae. 
LUK.10.31	Khoernar-aq, pirma tiq ghaq garma khoerkanr irba tsaq-awr, tsawrhaq khoerghaq-anr ya’mawr ngae, garjaw jaw-awr irdzeur ghae-euq mae. 
LUK.10.32	Khoerlof-aer durni, Leqbir tsawrhaq tiq ghaq khawf khoergar irkeuv ngae, lepae-awr haw-euq nar-aq, garjaw jaw-awr irdzeur ghae-euq mae. 
LUK.10.33	Aerkhawf, Saqmaqliv tsawrhaq tiq ghaq garma khoerkanr-anr canluf ngae, tsawrhaq khoerghaq ga-eu gar irkeuv-awr aqyawf-anr ya’mawr ngae, aqyawf-anr ghawqshaqgaq duidui-eu mae. 
LUK.10.34	Khoermirnae, aqyawf ga-eu gar ir-awr, markhaeq-anr aqgaf dzaruir hawr-eu tsir laefnaeq-awr, saqpar nae lanrcuf naeq-euq mae. Khoernar-aq, aqyawf-euq jeqzaq-euq khoertav bafdziq-awr, daqyan yafduq-anr sheuqghae-awr nae, aqyawf-anr bosav naeq-euq mae.
LUK.10.35	“Nishawq ngae nan, aqyawf dov-ir ngae, yawsanr ghaq-anr pyur nyiq byav yurdov naeq-awr aer-eu, ‘Aqyawf-anr bosav naeq-awq. Heumyav maqtser zmqdzaeq-euq nar-aq, ngar par ghoflar ngae, nawq-anr tsoeqnaeq ma.’ 
LUK.10.36	Nawr sharnoeq ngae, tsawrhaq heu smr ghaq-euq lafkhoer nae, tanrjoe nae bidae-euq khoerghaq-euq dawqpae jawr-eu laer aernya-eu tsawrhaq aqgeu ghaq nya?” 
LUK.10.37	Aqyawf aer-eu, “Aqyawf-anr ghawqshaq gaqnaeq-euq khoerghaq mir-a.” Khoerngae, Yeqsur aer-eu, “Nawr khawf ir-awr khoerlof-aer mr-ir-awq.”
LUK.10.38	Aqyawfmaf garpaer-anr leluf ngae, Yeqsur, pu tiq pu-anr urler-euq mae. Maqta laer kur-eu zaqmiq aqbur tiq ghaq, Yeqsur-anr aqyawf-euq irkanr ha’ur-euq mae. 
LUK.10.39	Maqta-aq, Maqliv laer kur-eu aqnyir tiq ghaq jawr-eu mae. Maqliv-aq, Yeqsur-euq aqkuir-euq dawqpae nuir-awr, aqyawf-euq dawq narhaq luf-eu mae. 
LUK.10.40	Aerkhawf, Maqta-aq, aqjax mr-awr banqgha luf-eu mirnae, Yeqsur jawr-eu gar lar-awr aer-eu, “Sanqpaq-or! Ngaq-euq aqnyir, ngaq-anr taef-aer byaerdzae-awr aqjax bi mrnaeq laf-euq gar, nawr tiqjeq-iq maq sharnoeq-eu nya lor? Ngaq-anr cawba naeq-awq laer aqyawf-anr aernaeq sher-eq.” 
LUK.10.41	Khoerngae, Yeqsur, aqyawf-anr heulof-aer aerkhof naeq-euq mae, “Maqta-or! Maqta, nawr-aq, ghawqmya jeq-anr nuima maqsar-aer khanqlanr luf-eu nga. 
LUK.10.42	Aerkhawf, mawf-eu-aq tiqjeq jav-eu taef mae. Maqliv-aq, aqcawq maq ludov nya-eu muiqdzaeq-eu khoerjeq-anr tsergeuf-euq mae.”
LUK.11.1	Khoerngae, heulof-aer pyeuflar-euq mae. Yeqsur tiqgarpaw jawr-awr guiqlanq sharluf-eu mae. Aqyawf guiqlanq sharghaq ngae, aqyawf-euq zaqlanr deuq-anr nae tiq ghaq, aqyawf-anr aernaeq-eu, “Sanqpaq-or! Yorhaq, aqyawf-euq zaqlanr deuq-anr guiqlanq aqjox-aer yashar-eu la laer maeqnaeq-euq lof-aer, nga’maf-anr khawf maeqnaeq laf-awq.”
LUK.11.2	Khoerngae, Yeqsur heulof-aer aernaeq-euq mae, “Nawmaf guiqlanqshar ngae heulof-aer shar-awq:
LUK.11.2	Mq-euq khoertav jawr-eu nga’maf-euq Aqda-or!
LUK.11.2	Nawq-euq tsawrmyanr-anr yawzeu bibaw law.
LUK.11.2	Nawr uvlanr-eu jeq bi keuvle law.
LUK.11.2	Mq-euq khoertav nawr nuikhanr shir-eu jeq byan-eu lof-aer, mirtsaq-euq khoertav khawf bi byanle law.
LUK.11.3	Iqnan mawf-eu dzaq-awr dawr-eu jeq, iqnan nga’maf-anr bifnaeqlaf.
LUK.11.4	Nga’maf-euq iqbax-anr pyaeqnaeqlaf.
LUK.11.4	Aqjeq mirnae aernar-aq, nga’maf khawf nga’maf-anr mrbanq-euq dzirdzov dav-eu yawqghaq navluf-anr pyaeqnaeq-euq ma.
LUK.11.4	Iqbax murjur jur-eu maeqnan nga’maf-anr taqbi ir naeqlaf.
LUK.11.4	Yawdoer ghaq-anr nae nga’maf-anr bibuq-ir naeqlaf.”
LUK.11.5	Yeqsur heulof-aer par aernaeq-euq mae: “Nawmaf-euq lafkhoer tiqghaqnav uqcif saerghanr caelar ngae, aqyawf-euq cawq jawr-eu gar ir-awr aer-eu, ‘Cawq-or! Ngaq-anr kaqmur smr siq parnaeqlaf sher-eq. 
LUK.11.6	Aqjeq mirnae aernar-aq, ngaq-euq cawq tiq ghaq garmanr kaq-eu gar nae ngar jawr-eu gar candov laf-awr, aqyawf-anr tiqjeq-iq ciqdav naeq-eu maqjav nga.’
LUK.11.7	Khoerngae, nymrsanr ghaq lafkhoer paw nae aerkhof naeq-eu, ‘Ngaq-anr taq banqghalar naeqlaf. Larghov kaftaeq dzeur-awr, ngaq-euq zaqdeuq khawf, ngaq naeq-aer yufzar-anr yufluf-eu mirnae, ngar tur-awr nawq-anr bif-eu maqyaef nya.’ 
LUK.11.8	Ngar, nawmaf-anr aernaeq nyar, aqyawf, cawq pyeuf-eu nga laer tur-awr maq bifnaeq le-eu khawf, tsawrhaq khoerghaq maq naqlerni shar-eu mirnae, nymrsanr ghaq turlar-awr, khoerghaq kharmawf-eu lof-aer bifnaeq taef-a.
LUK.11.9	“Ngar, nawmaf-anr aernaeq nyar. Shar-awq, shar nar-aq za taef-a. Pov-awq, pov nar-aq mawrle taef-a. Khov-awq, khov nar-aq nawmaf-anr pannaeqlaf taef-a. 
LUK.11.10	Aqjeq mirnae aernar-aq, kharshar-eu tsawrhaq za taef-a. Kharpov-eu tsawrhaq ya’mawr taef-a. Kharkhov-eu tsawrhaq-anr khawf, aqyawf-anr pannaeqle taef-a.
LUK.11.11	“Nawmaf-euq lafkhoer aqda aqgeu ghaq maqkaq, zaqyo kaqmur shar-eu gar, khaqlo bifnaeq ma lor? Maqngeur nar-aq, ngaqshaq shar-eu gar, aqyawf-anr ngaqshaq-euq danzar arlawr nyaefnaeq ma laq? 
LUK.11.12	Maqngeur nar-aq, aqyawf, ya’uv shar-eu gar, aqyawf-anr boeqkhaqlaqma nyaefnaeq ma lor? 
LUK.11.13	Nawmaf, tsawrdoer pyeuf-eu khawf, yawqha-euq zaq-anr lafsawq yawmuiq bifnaeq-eu siqnya-eu mae. Khoernav maqtser, mq-euq khoertav jawr-eu nawmaf-euq Aqda, aqyawf-anr shar-eu deuq-anr Yawshawr Saflar bifnaeq mawf-eu mae!”
LUK.11.14	Aqdzawq bidzawq-ir-eu naef tiq mawr-anr Yeqsur taedov naeq-euq mae. Naef dov-ir ghaq-euq nar-aq, aqdzawq khoerghaq dawq ngaeqnya lar-euq mirnae, tsawrhaq armaf deuq zanqler-euq mae. 
LUK.11.15	Khoerngae, aqyawf maf-euq lafkhoer jawr-eu tiqpavnav deuq aer-eu, “Aqyawf-aq, naef deuq-anr uvlanr-eu ghaq, 
LUK.11.16	Aerkhawf, tiqpavnav deuq, aqyawf-anr tsermrhaw mawf-eu mirnae, mq-euq khoertav-euq bisiq bimawr-eu jeq-anr sharpov-eu mae.
LUK.11.17	Aerkhawf, Yeqsur, aqyawf maf-euq nuinoeq-anr siqnya-eu mirnae, aqyawf maf-anr heulof-aer aernaeq-euq mae: “Birpav-awr muir-eu mirkhanq yawqkhanq navluf khanqtsoeq tsoeq-ir taef-a. Birpav-awr muir-eu nymrkhanq khawf pyav-ir shav-ir taef-a. 
LUK.11.18	Nawmaf-aq, ngar, Beqsaqburlar-anr ghoeghoe-aer naef-anr taedov-eu nga laer aer-eu nga. Aerkhawf, naef Saqdaq-aq, yawqhar yawqha birpav-awr muir nar-aq, aqyawf uvlanr-eu jeq aqjox-aer zifnya nmr-mq? 
LUK.11.19	Ngar, Beqsaqburlar-anr ghoeghoe-aer naef-anr taedov-eu ngeur nar-aq, nawmaf-euq zaqdeuq lawr nae, aqsur ghaq-anr ghoeghoe-aer naef-anr taedov-eu la? Khoermirnae, aqyawfmaf, nawmaf-anr yarkhaq dar-eu deuq pyeuf taef-a. 
LUK.11.20	Ngar, Miqyaer-euq lafnoer-anr ghoe-awr naef-anr taedov-eu ngeur nar-aq, Miqyaer uvlanr-eu jeq nawmaf-euq khoertav keuvle-euq mae.
LUK.11.21	“Ghaq khav-eu aqda tiq ghaq guirdeuv deuv-eu keuka dawqtawvluf laeqhmqdan taq-awr, aqyawf-euq nymr-anr lofluf ngae, aqyawf-euq myawqganq maqbyov-ir-ar. 
LUK.11.22	Aerkhawf, aqyawf navmaqtser ghaq khav-eu tiq ghaq lar-awr nae aqyawf-anr deuvghaq-euq nar-aq, aqyawf ghoeluf-eu guirdeuv deuv-eu keuka-anr ludov jir-awr, aqyawf-euq myawq yur-awr birgeuf-ir taef-a.
LUK.11.23	Ngar jawr-eu paw maqjawr-eu tsawrhaq-aq, ngaq-anr muir-eu paw jawr-eu mae. Ngaq naeq-aer maq bymrlar-eu tsawrhaq-aq, byavdzae-eu tsawrhaq mae.
LUK.11.24	“Naef yawjawf tiq mawr tsawrhaq tiq ghaq-euq lafkhoer nae dov-ir-awr, guicorni ghae-eu gar irir larlar-aer ghaqnaq naqduq pov ngae, maq povmawr nya-aer aer-eu, ‘Ngar, ngaq nae dovle-euq ngaq-euq nymr-anr ghofler ma.’ 
LUK.11.25	Aqyawf ghofkeuvler ngae, nymr khoernymr yavjur taq-awr juirkheuni lavsav taq-euq gar ya’mawr-euq mae. 
LUK.11.26	Khoerngae, aqyawf ir-awr, aqyawf navmaqtser cawvdzaeq-eu naef shif mawr sheuqlaq-ir-awr jawrler-euq mae. Khoermirnae, arsaq saqlar ngae-aq, tsawrhaq khoerghaq-euq artiv yawbae navmaqtser doerdzaeq-ir-euq mae.”
LUK.11.27	Yeqsur khoerlof-aer aerluf ngae, tsawrhaq armaf mafma-euq lafkhoer nae zaqmiq aqbur tiq ghaq tersar yawkhav-aer aqyawf-anr aernaeq-eu, “Nawq-anr bi daefdov le-awr, aqcoer bidawr-euq ghaq-aq, guiqlanq huiq-eu ngar-a.”
LUK.11.28	Khoerngae, Yeqsur aer-eu, “Khoernav maqtser, Miqyaer-euq dawq yagaq-awr mrcaw-eu tsawrhaq-aq, guiqlanq huiqdzaeq-eu mae.”
LUK.11.29	Tsawrhaq armaf mafma myaqlar duiduiluf ngae, Yeqsur danqbae-awr heulof-aer aer-eu mae: “Heuzir-aq, doer duidui-eu zir mae. Aqyawfmaf bisiq bimawr-eu jeq sharpov-eu mae. Miqyaer gharduq ngaeqdan-eu Yornav-euq bisiq bimawr-eu jeq maqngeur nar-aq, aqyawf maf-anr bisiq bimawr-eu yawqjeqyawq maqbi mawr. 
LUK.11.30	Yornav-aq, Nirnaqbeq meuq-anr jawr-eu tsawrhaq deuq-euq gharduq bisiq bimawr-eu jeq pyeuf-euq lof-aer, Tsawrhaq-euq Zaqyo khawf, heuzir-euq gharduq bisiq bimawr-eu jeq pyeuf taef-a. 
LUK.11.31	Yarkhaqdar ngae nan, lafov paw jav-eu mirkhanq-euq sanqpaqma, heuzir-euq tsawrhaq naeq-aer turlar-awr, aqyawfmaf laeqbymr bi tawvni darnaeq taef-a. Aqjeq mirnae aernar-aq, zaqsiq tsawrganr zawr byan-eu 
LUK.11.32	Yarkhaqdar ngae nan, Nirnaqbeq meuq-anr jawr-eu tsawrhaq deuq, heuzir-euq tsawrhaq naeq-aer turla-awr, aqyawfmaf laeqbymr bi tawvni darnaeq taef-a. Aqjeq mirnae aernar-aq, Yornav dawqmaeq maeq-eu gar aqyawfmaf yagaq ngae, iqbax noeqpov noeqpar-euq mae. Hawsher-eq. Yornav navmaqtser huiqdzaeq-eu ghaq heugar jawrluf ma.
LUK.11.33	“Tsawrhaq tiqghaq-iq tsirkhmq dof-awr barzaf-anr maq ciqtaq-ar. Khavpuq nae khawf maq moftsanq taq-ar. Urlar-eu tsawrhaq yawshaef-anr ya’mawrni, tsirkhmq ciqtaq duq-anr ciqdavtaq taef-a. 
LUK.11.34	Myavnuiv-aq, mawrdo-euq tsirkhmq mae. Khoermirnae, nawq-euq myavnuiv yawmuiq nar-aq, mawrdo dolan-aer yawshaef bya taef-a. Nawq-euq myavnuiv maqmuiq nar-aq, mawrdo dolan-aer zanrtsuini ghae-eu jeq byan taef-a. 
LUK.11.35	Khoermirnae, nawq-euq lafkhoer anr-eu yawshaef zanrtsuini maqbi pyeuf-ir ni yanr-awq. 
LUK.11.36	Nawq-euq mawrdo dolanni yawzanr tiqpawf-iq maqanr-aer, yawshaef taef-aer bya nar-aq, tsirkhmq-euq yawshaef nawq-anr tsaeqbya-eu lof-aer, nawq-euq mawrdo dolan-aer yawshaef bya taef-a.”
LUK.11.37	Yeqsur khoerlof-aer aerluf ngae, Paqliqsaer tiq ghaq, Yeqsur-anr kur-awr aqyawf naeq-aer hawq bi dzaqtaf le-euq mae. Khoermirnae, Yeqsur urler-awr hawqdzaq dzaq-eu laer nuirluf-eu mae. 
LUK.11.38	Yeqsur, aqlaf maqdzuifni hawq dzaq-eu laer ghae-eu gar Paqliqsaer khoerghaq ya’mawr ngae zanqler-euq mae.
LUK.11.39	Khoerngae, Sanqpaq Yeqsur, aqyawf-anr heulof-aer aernaeq-euq mae: “Nymq-mr nawmaf Paqliqsaer deuq-aq, khmqmaq hawr-eu ircuf khmqmaq-euq lafnyir paw yawmuiq-aer jovshawr-eu mae. Aerkhawf, nawmaf-euq lafkhoer paw-aq, maerjuir juir-eu jeq hawr-eu yawcawv jeq tiqbyanni anr-eu mae. 
LUK.11.40	Aqdzawq argan deuq-or! Lafnyir paw bae-euq ghaq, lafkhoer paw khawf bae-euq maqngeur-a lor? 
LUK.11.41	Nawmaf kharjav-eu lof-aer aqcawq-anr gamfnaeq-awq. Gamfnaeq-euq nar-aq, yawqjeq navluf yawshawr mae.
LUK.11.42	“Nawmaf Paqliqsaer deuq-aq, ghawqshar shaq-aer ya ghaesaef taef-a. Aqjeq mirnae aernar-aq, nawmaf-aq, arjir pafdaw, manqsawr hawr-eu kaghawq kadzar yawqjeq navluf tserbymr tiqbymr damqnaeq-eu mae. Aerkhawf, Miqyaer-anr gaq-eu jeq hawr-eu tsaq-awr dawr-eu jeq-anr nawmaf byaerdzae taq-euq mae. Nawmaf heudeuq mr paq-aer ghae-awr, nuideuq-anr khawf byaerdzae paq-aer maqghae-a.
LUK.11.43	“Nawmaf Paqliqsaer deuq ghawqshar shaq-aer ya ghaesaef taef-a. Aqjeq mirnae aernar-aq, nawmaf-aq, zanrdawq khawqnymr-euq lafkhoer khanqsaer jav-eu nuirduq-anr nuir-eu gar gaq-awr, laev-anr can ngae, aqcawq nae yawzeu baw-awr dawqcawq puqlar-eu gar gaq-eu mae! 
LUK.11.44	Yawmuiq janrgeuf-eu Paqliqsaer hawr-eu zanrdawq khofdawq maeqzaq, nawmaf ghawqshar shaq-aer ya ghaesaef taef-a! Aqjeq mirnae aernar-aq, nawmaf-aq, maq mawrlar-eu lmqbymr-anr dur-awr, nawqnawq-aer can-eu deuq khawf lmqbymr nga laer maq siqnya-a.”
LUK.11.45	Khoerngae, zanrdawq siqzaq tiq ghaq, Yeqsur-anr aerkhof naeq-eu, “Saqlaq-or! Nawr teulof-aer aer-eu-aq, nga’maf-anr khawf coeqlar deuqlar mir-a.”
LUK.11.46	Khoerngae, Yeqsur heulof-aer aernaeq-euq mae, “Nawmaf zanrdawq siqzaq deuq khawf ghawqshar shaq-aer ya ghaesaef taef-a! Aqjeq mirnae aernar-aq, nawmaf, aqcawq maq picoer-eu khavbaev ciqpi naeq-eu gar nae, khavbaev bi pyarlarni, nawmaf-aq, lafnoer tiq toeq taef-aer khawf maq toeqciv-a.
LUK.11.47	Nawmaf ghawqshar shaq-aer ya ghaesaef taef-a! Aqjeq mirnae aernar-aq, nawmaf-euq aqpoeq deuq-aq, Miqyaer gharduq ngaeqdan-eu tsawrhaq-anr saef-awr, nawmaf-aq, aqyawf maf-euq lmqbymr gawq-eu mae. 
LUK.11.48	Nawmaf-euq aqpoeq deuq-aq, Miqyaer gharduq ngaeqdan-eu tsawrhaq-anr saef-awr, nawmaf-aq, aqyawf maf-euq lmqbymr gawq-eu mirnae, nawmaf-aq, nawmaf-euq aqpoeq deuq nae mr-euq jeq-anr nuima tsaq mir-a laer sarkir kamq-eu jeq pyeuf-eu mae.
LUK.11.49	“Khoermirnae, Miqyaer-euq zaqsiq tsawrganr-euq dawq aer-eu, ‘Ngar, aqyawfmaf jawr-eu gar ngaq-euq gharduq ngaeqdan-eu tsawrhaq hawr-eu ghaqkhaer deuq-anr bi’oe ngae, aqyawfmaf, aqyawfmaf tiqpavnav deuq-anr saef-awr, tiqpavnav deuq-anr khaeqnaeq khavnaeq taef-a.’ 
LUK.11.50	Khoermirnae, mirtsaq bae ngae nan-anr nae, Miqyaer gharduq ngaeqdan-eu tsawrhaq dawqtawv luf-anr saef-euq shiq-euq arpoeq-aq, heuzir-euq tsawrhaq-euq khoertav keuvle taef-a. 
LUK.11.51	Aqbeqlav-euq shiq-anr nae, lawrduq hawr-eu uqduq tanqnymr nymrma-euq yawkaq-anr bisaef-euq Zeqkaqlir-euq shiq-anr keuvni, heuzir-euq tsawrhaq-euq khoertav keuvle taef-a laer ngar, nawmaf-anr aernaeq-eu ma.
LUK.11.52	“Nawmaf, zanrdawq siqzaq deuq ghawqshar shaq-aer ya ghaesaef taef-a! Aqjeq mirnae aernar-aq, tsawrganr-euq mawqtawfdur nawmaf tuvtaeq taq-awr, nawmaf maq urler-eu uqtaf, urler mawf-eu tsawrhaq-anr khawf, nawmaf lavtsoeq-eu mae.” 
LUK.11.53	Yeqsur, aqyawf maf-anr khoerlof-aer aernaeqluf ngae, zanr maeq-eu deuq hawr-eu Paqliqsaer deuq danqbae-awr, aqyawf-anr yawkhav-aer taesuf taesuf-aer ghawqmya jeq narhaq-eu lafkhoer, 
LUK.11.54	aqyawfmaf lof-awr, aqyawf iqbax taqnya-eu dawq ngaeqdovlaf ngae, nyaefbanq-eu laer jawqluf-eu mae.
LUK.12.1	Khoerngae, tsawrhaq tiqghaq tirghaq nawqtaeq tsarni, maq guijircoer paq-aer uiqlar taq-euq mae. Yeqsur danqbae-awr, aqyawf-euq zaqlanr deuq-anr heulof-aer aernaeq-euq mae: “Paqliqsaer deuq-euq daeqtseq-anr yanr-awq. Daeqtseq laer aer-eu-aq, yawmuiq janrgeuf-eu jeq-anr aermawf-eu mae. 
LUK.12.2	Daeqkaq taq-euq yawqjeq navluf panmaeq naeqlaf taef-a. Zaftaq-euq yawqjeq navluf khawf, aqcawq-anr maq siqler-aer maqjav nya-ar. 
LUK.12.3	Khoermirnae, nawmaf nae yawzanr-euq lafkhoer ngaeq-euq dawq, yawshaef bya-eu gar aqcawq yagaq-awr, nawmaf nae kuvlawv-euq lafkhoer naqbawr-anr khoeqsav-euq dawq, nymrmq-anr dav-awr gurgaq taef-a.
LUK.12.4	“Ngaq-euq cawqdeuq-or! Ngar, nawmaf-anr aernaeq nyar, mawrdo-anr lavsaef nya-eu khawf, khoertaf-aer tiqjeq-iq maq janrnya-eu deuq-anr taqguv. 
LUK.12.5	Nawmaf, aqsur ghaq-anr guv paq-aer ghae-eu la laer ngar, nawmaf-anr panmaeqnaeq nyar. Lavsaef-awr 
LUK.12.6	“Jartseuv ngaq mawr paevsaq nyiq paev-anr nae anq-eu maqngeur-a lor? Aerkhawf, Miqyaer-aq, khoerdeuq tiqmawr-anr-iq maqngaer-a. 
LUK.12.7	Nawmaf-euq uqduq tsaerkanr yawqkanr navluf-anr khawf guijir taq-euq mae. Khoermirnae, taqguv. Nawmaf-aq, jartseuv ghawqmya mawr navmaqtser poeq-eu mae.
LUK.12.8	“Ngar, nawmaf-anr aernaeq nyar, Ngaq-euq zaqlanr ma laer tsawrhaq-euq maeqshi aerdov-eu aqgeu ghaq-anr maqkaq, Tsawrhaq-euq Zaqyo khawf, Miqyaer-euq mqtav ghaqkhaer deuq-euq maeqshi ngaq-euq zaqlanr ma laer aerdov taef-a. 
LUK.12.9	Aerkhawf, tsawrhaq-euq maeqshi Ngaq-euq zaqlanr maqngeur laer aerdov-eu aqgeu ghaq-anr maqkaq, Tsawrhaq-euq Zaqyo khawf, Miqyaer-euq mqtav ghaqkhaer deuq-euq maeqshi ngaq-euq zaqlanr maqngeur laer aerdov taef-a.
LUK.12.10	“Tsawrhaq-euq Zaqyo-anr ngaeqbanq tmrlaeq-euq aqgeu ghaq-euq iqbax-anr maqkaq, pyaeqnaeq nya-a siq. Aerkhawf, Yawshawr Saflar-anr yaeqbawq-aer aer-eu tsawrhaq-euq iqbax-anr-aq, maq pyaeqnaeq nya-a.
LUK.12.11	“Aqcawq, nawmaf-anr zanrdawq khawqnymr-anr maqaer, sanqpaq deuq hawr-eu aryaq jav-eu deuq-euq maeqshi sheuqghaelef ngae, aqjox-aer ya ngaeqkhof naeq-awr, aqjox-aer ya’ngaeq yatmr-eu laer khanq taqlanr. 
LUK.12.12	Aqjeq mirnae aernar-aq, nawmaf khoerngae yamq-anr ya’ngaeq yatmr-eu dawq, Yawshawr Saflar, nawmaf-anr maeqnaeqlaf taef-a.”
LUK.12.13	Khoerngae, tsawrhaq armaf mafma-euq lafkhoer tiq ghaq, Yeqsur-anr aernaeq-eu, “Saqlaq-or! Ngaq-euq maernmr-anr ngaq-anr jeqbir birnaeq-awq laer aqyawf-anr tiq pov aernaeq sher-eq.”
LUK.12.14	Yeqsur, aqyawf-anr aernaeq-eu, “Cawq-or! Nawq-anr darnaeq-eu ghaq hawr-eu jeqbir birnaeq-eu ghaq geufni, aqsur ghaq nae ngaq-anr khaertaq-euq la?” 
LUK.12.15	Khoerngae, Yeqsur, aqyawf maf-anr par aernaeq-eu, “Nawmaf maerjuir maqjuirni, yawqhar yawqha yawmuiq-aer yanr-awq. Aqjeq mirnae aernar-aq, pyurshuir myawqganq ghawqmya’ni jav-eu mirnae, tsawrhaq yawdaef daefnya-eu maqngeur-a.”
LUK.12.16	Khoernar-aq, Yeqsur, aqyawf maf-anr yawjeq majeq dawq-anr nae heulof-aer aernaeq-euq mae: “Smrmuiq smrbaw tiq ghaq daeyar daecaer ghawqmya’ni za-euq mae. 
LUK.12.17	Aqyawf sharnoeq-awr yawqhar yawqha aer-eu, ‘Ngaq-euq caer pi’anr khar maqza-eu mirnae, ngar aqjox-aer janr-eu paq nga?’
LUK.12.18	Khoernar-aq, aqyawf heulof-aer aer-eu mae, ‘Ngar heulof-aer janr ma. Ngaq-euq caerjir deuq pyavdzae-awr tsovhuiq ma. Khoer-euq lafkhoer ngaq-euq sanqlanq ghawqdar deuq hawr-eu myawqganq dawqtawvluf dawvanrtaq ma. 
LUK.12.19	Khoernar-aq, ngar, ngaq-euq saflar-anr heulof-aer aernaeq ma, “Ngaq-euq nuima-or! Nawr-aq, ghawqmya khof-euq gharduq myawqganq ghawqmya’ni povuiq taq-euq mae. Sarlaevni daef-awr, tiqdaev dzaq, tiqdaev dawrdawr-aer laqkhaq caertavni daef-awq.” ’
LUK.12.20	Aerkhawf, Miqyaer, aqyawf-anr aernaeq-eu, ‘Aqdzawq argan-or! Nymrcif nae ngar, nawq-euq saflar yurkhof ma. Tox-aer mar-iq, nawq nae povuiq taq-euq deuq, aqsur ghaq-euq pyeuf-ir-eu jeq la?’
LUK.12.21	“Yawqha-euq gharduq pyurshuir myawqganq povuiq taq-euq khawf, Miqyaer-euq maeqshi smrmuiq maqmuiq-eu tsawrhaq lof-aer dur-eu mae.”
LUK.12.22	Yeqsur, aqyawf-euq zaqlanr deuq-anr heulof-aer par aernaeq-eu mae: “Khoermirnae, ngar, nawmaf-anr aernaeq nyar, nawmaf yawdaef daef-eu gharduq, aqjeq dzaq-awr, mawrdo-euq gharduq, aqjeq dm-awr ghaq-eu laer khawf khanq taqlanr. 
LUK.12.23	Aqjeq mirnae aernar-aq, daefzir-aq, dzaqdzaq dawrdawr navmaqtser poeq-awr, mawrdo khawf, dmghaq dmlmr navmaqtser poeq-eu mae. 
LUK.12.24	Nawr, awf-af-anr sharnoeqhaw sher-eq. Aqyawfmaf, caer maqka, caer maqyaeq-a. Caerjir maqjav-aer, myawq taqnymr khawf maqbaw-a. Aerkhawf, Miqyaer, awf-af-anr bidzaq bidawr-eu mae. Nawmaf, arjir navmaqtser arnavni poeqdzaeq-eu nga. 
LUK.12.25	Nawmaf khanqlanr-eu mirnae, yawqha-euq zir tiq cav manrdzaeq larni aqsur ghaq janrnya-eu le? 
LUK.12.26	Nawmaf nyir duidui-eu jeq-anr khawf maq janrnya-eu gar nae, aqjeq mirnae nuideuq-anr khanqlanr-eu le?
LUK.12.27	Kapaf aryaev aqjox-aer huiqlar-euq nga laer nawr sharnoeqhaw sher-eq. Aqyawf maf-aq, myawq maqmr, saqlaq khawf maqghawr-a. Aerkhawf, ngar, nawmaf-anr aernaeq nyar, Sorlaqmoq nae yadm yaghaq-euq yawshaef khanqsaer huiq duidui-eu maeqtsoeq-aq, aryaev heu tiq yaev navni khawf maqtawq-a. 
LUK.12.28	Jan-eu ghaq baq-eu tsawrhaq deuq-or! Iqnan daefluf-eu khawf, nishawq tsawqbym-anr bi jaevpuiv-eu yarmof-anr, Miqyaer heunavni bidm bighaq-eu nar-aq, nawmaf-anr ngeurdzaeq arnavni bidm bighaq naeqlaf nmr-mq.
LUK.12.29	“Nawmaf aqjeq yadzaq yadawr-eu nga laer taqpov. Khanq khawf taqlanr. 
LUK.12.30	Mirtsaq-euq tsawrjeuq tsawrca deuq-aq, heudeuq dawqtawv luf-anr povluf-eu mae. Nawmaf heudeuq-anr mawf-eu mae laer nawmaf-euq Aqda siqnya luf-eu mae. 
LUK.12.31	Aerkhawf, nawmaf-aq, Miqyaer uvlanr-eu jeq-anr pov-awq, khoerdeuq dawqtawvluf nawmaf-anr biflanq naeqlaf taef-a.
LUK.12.32	“Yawr yawrmaf mafzaq-or! Taqguv. Aqjeq mirnae aernar-aq, nawmaf-euq Aqda-aq, aqyawf-euq mirkhanq, nawmaf-anr nuikhanr tiqshir bifmawf-eu mae. 
LUK.12.33	Nawmaf-euq myawqganq anqdzae-awr, aqcawq-anr gamfnaeq-awq. Yawqha-euq gharduq maqpeuq-ir nya-eu pyur pawqbaev guftaq-awr, maq zmqjir nya-eu pyurshuir myawqganq, mq-euq khoertav povuiq taq-awq. Khoergar-aq, smrkhoeq maq lepae nya-aer, boeq khawf maq dzaqler nya-a. 
LUK.12.34	Aqjeq mirnae aernar-aq, nawmaf-euq pyurshuir myawqganq aqgeugar jav-eu nar-aq, nawmaf-euq nuima khawf khoergar jav-eu mae.
LUK.12.35	“Nawmaf jofpaf deurkeuvni paf-awr, tsirkhmq khawf doftaq-awq. 
LUK.12.36	Yawqha-euq yawsanr ghaq oermr bar-eu gar ir-euq ghoflar-awr, larghov-anr khov ngae, yawkawr-aer pannaeq-ir nya’ni lofluf-eu tsawrhaq lof-aer yawdaef daef-awq. 
LUK.12.37	Yawsanr ghaq ghoflar ngae, yawbeur beur-aer lofluf-eu kuirlaf zaqkhav deuq-aq, guiqlanqhuiq taef-a. Ngar, nawmaf-anr aqdirma-aer aernaeq nyar, yawsanr ghaq jofpaf paf-awr, kuirlaf zaqkhav deuq-anr hawqjawq bijawq-awr, aqyawf hawqbyawr lavdawvnaeq taef-a. 
LUK.12.38	Uqcif saerghanr ghoflar ngae maqaer, uqshawq yawnaf-aer ghoflar ngae maqaer, ghaqzaq ghaqkhaer deuq khoerlof-aer lofluf-eu gar ya’mawr nar-aq, ghaqzaq ghaqkhaer khoerdeuq guiqlanqhuiq taef-a. 
LUK.12.39	Nawmaf heu-anr siqnya-awq. Nymrsanr ghaq, smrkhoeq khoeqlar-eu aryamq-anr siqnya lawnmr-aq, smrkhoeq khoerghaq, aqyawf-euq irkanr maqbi urlar-aer, aqyawf-euq nymr maqbi daepyavni lofpir taef-a. 
LUK.12.40	Nawmaf khawf yawmuiq-aer laeqhmq taq-awq. Aqjeq mirnae aernar-aq, nawmaf maqnoeq maqdur-aer jawr-eu aryamq-anr, Tsawrhaq-euq Zaqyo zafkale taef-a.”
LUK.12.41	Khoerngae, Beqtuvluv narhaq-eu, “Sanqpaq-or! Yawjeq majeq teudawq, nga’maf-anr taef-aer aernaeq laf-eu le lor? Maqngeur nar-aq, yawqghaq navluf-anr khawf aernaeq luf-eu le laq?”
LUK.12.42	Sanqpaq Yeqsur heulof-aer aernaeq-euq mae, “Zaqsiq tsawrganr anr-awr sarjax zif-eu lafkhoer, myawqganq-anr hawpir nya-eu aqgeu ghaq la? Aqyawf-aq, nymrkhanqzaq-anr hawpir-awr, aryamq tsaq ngae, kuirlaf zaqkhav nuideuq-anr dzaqdzaq dawrdawr shaqbymr tsaqni birnaeq nya-eu, yawsanr ghaq nae khaertaq-euq khoerghaq maqngeur-a lor? 
LUK.12.43	Yawsanr ghaq ghofle ngae, aqyawf khoerlof-aer mrluf-eu gar ya’mawr nar-aq, kuirlaf zaqkhav khoerghaq guiqlanqhuiq taef-a. 
LUK.12.44	Ngar, nawmaf-anr aqdirma-aer aernaeq nyar, yawsanr ghaq, kuirlaf zaqkhav khoerghaq-anr aqyawf kharjav-eu myawqganq dawqtawv luf-anr uvlanr-eu ghaq bigeuf taef-a. 
LUK.12.45	Aerkhawf, ‘Ngaq-euq yawsanr ghaq yawkawr-aer maq ghofle-ar’ laer kuirlaf zaqkhav khoerghaq nuima-euq lafkhoer sharnoeq-awr, kuirlaf zaqkhav aqli deuq hawr-eu kuirlaf zaqkhav aqbur deuq-anr diqdiq-aer, dzaqyaef dawryaefluf nar-aq, 
LUK.12.46	kuirlaf zaqkhav khoerghaq maqnoeq maqdur-aer jawr ngae, maqsiq-eu aryamq-euq lafkhoer, aqyawf-euq yawsanr ghaq ghofkeuvle taef-a. Khoernar-aq, aqyawf-anr nyiq tsaev coertsaev-awr, maqjan-eu tsawrhaq deuq lof-aer shaqbymr bi’of taef-a.
LUK.12.47	Yawqha-euq yawsanr ghaq-euq nuima siqnya luf-eu khawf, maq laeqhmq taq-aer, yawsanr ghaq-euq nuikhanr maqmr-euq kuirlaf zaqkhav-aq, ghawqmya laf diq-eu gar yadaq taef-a. 
LUK.12.48	Aerkhawf, ghawqmya laf bidiq paq-aer geux-eu, maq siqnya-aer mrbanq-euq kuirlaf zaqkhav-aq, ghawqmya laf maqya bidiq-ar. Aqjeq mirnae aernar-aq, ghawqmya’ni za-euq tsawrhaq yawqghaq navluf, ghawqmya’ni ya bifkhof-awr, ghawqmya’ni hageuf-euq tsawrhaq-aq, aqcawq myavmaqtser yabi sharkhof taef-a.
LUK.12.49	“Ngar, mirtsaq-euq khoertav miqdzaq bi doflar-eu laer oe-euq ma. Dzeurlaf ngae nae ngar miqdzaq khoer bi doflar mawf-eu ma. 
LUK.12.50	Ngar ya hageuf-eu bartirsaq tiqjeq jav-a siq, maq hageuf-euq khoerkeuvni, ngaq-euq gharduq shaqzanq pyeuf duidui nya. 
LUK.12.51	Ngar, mirtsaq-euq khoertav bitsaq bi dzoerle-euq nga laer nawmaf noeq-eu le lor? Ngar, nawmaf-anr aernaeq nyar, maqngeur de-eq, bighawq bighaer-ir-eu laer oe-euq ma. 
LUK.12.52	Nymq-mr nae, tiq nymrkhanq-euq lafkhoer jawr-eu tsawrhaq ngaq ghaq ghawq-ir ghaer-ir-awr, smr ghaq tiq mur, nyiq ghaq tiq mur mur-awr, tiqmur tirmur cae taef-a.
LUK.12.53	Aqda hawr-eu zaqyo, zaqyo hawr-eu aqda, aqma hawr-eu zaqmiq, zaqmiq hawr-eu aqma, boermiq aqma hawr-eu keuqma, keuqma hawr-eu boermiq aqma, tiqghaq tirghaq maqtsaq maq dzoerlerni caedzaq taef-a.”
LUK.12.54	Yeqsur, tsawrhaq armaf mafma deuq-anr khawf heulof-aer aernaeq-euq mae: “Nanrma gakhaeq paw mqdmr dovlar-eu gar nawmaf ya’mawr ngae, ‘Uqyaer yaerle-eu jeq ngar-a’ laer aer-eu mae. Nawmaf aer-euq lof-aer yaerle-eu mae. 
LUK.12.55	Lafov paw-euq jaqlaer bawlaf-eu gar nawmaf ya’mawr ngae, ‘Yawlanr lanr duidui lar-eu jeq ngar-a’ laer aer-eu mae. Nawmaf aer-euq lof-aer pyeuflar-eu mae. 
LUK.12.56	Yawmuiq janrgeuf-eu tsawrhaq deuq-or! Nawmaf, mirtsaq hawr-eu mq-anr haw-awr aqjeq pyeuflar-eu nga laer aernya-eu gar nae, aqjeq mirnae aryamq arlaw heu-anr maq tserpav nya-eu nya?
LUK.12.57	“Aqjeq mirnae nawmaf, yawqha yawqha tsaq-eu jeq-anr maq tserpav nya-eu nya? 
LUK.12.58	Nawq-anr yarkhaq jaluf-eu ghaq naeq-aer yarkhaq dar-eu nymr-anr leluf ngae, nawnyaf yawkaq laejae-awr lavtsaq geuf-awq. Maqngeur nar-aq, aqyawf, nawq-anr yarkhaq dar-eu ghaq jawr-eu gar gheughae-awr, yarkhaq dar-eu ghaq khawf, nawq-anr kuv-anr haw-eu aqyuif ghaq-anr a’naeq taef-a. Kuv-anr haw-eu aqyuif ghaq khawf nawq-anr kuv-anr nyaefur taef-a. 
LUK.12.59	Ngar, nawq-anr aernaeq nyar, maq tsoeqtsaev-euq pyur tiq paev khardzer-eu khoer-aq, nawr, kuv-anr nae aqdir maqya dovle-ar.”
LUK.13.1	Aryamq khoer-euq lafkhoer, tsawrhaq tiqpavnav deuq, Yeqsur jawr-eu gar lar-awr, Pirlav-aq, Gaqliqlaer tsawrhaq-euq shiq hawr-eu aqyawfmaf nae lawrnaeq-euq shiq bi yoerkeuq-euq garkawv ja’naeq-euq mae. 
LUK.13.2	Yeqsur heulof-aer aernaeq-euq mae: “Gaqliqlaer tsawrhaq khoerdeuq khoerlof-aer khaeqdui khav duidui-eu gar yadaq-euq mirnae, Gaqliqlaer tsawrhaq nuideuq dawqtawvluf navmaqtser iqbax huiq-eu nga laer nawmaf noeq-eu nya lor? 
LUK.13.3	Ngar, nawmaf-anr aernaeq nyar, khoerlof-aer maqngeur-a. Nawmaf khawf maq noeqpov maq noeqpar nar-aq, nawmaf dawqtawvluf khoerlof-aer yacawv-ir taef-a. 
LUK.13.4	Sirloq lan-anr jav-eu irlaq-euq khawrzeur gapyav le-awr bi daetaeq saef-euq tsawrhaq 18 ghaq-aq, Yeqlursaqlaeq-anr jawr-eu tsawrhaq dawqtawvluf navmaqtser mrbanq-euq mirnae nga laer nawmaf noeq-eu nya lor? 
LUK.13.5	Ngar, nawmaf-anr aernaeq nyar, khoerlof-aer maqngeur-a. Nawmaf khawf maq noeqpov maq noeqpar nar-aq, dawqtawvluf khoerlof-aer yacawv-ir taef-a.”
LUK.13.6	Khoerngae, Yeqsur yawjeq majeq dawq-anr nae heulof-aer maeqnaeq-euq mae: “Tsawrhaq tiq ghaq, aqyawf-euq aqgaf yarkmr-anr siqguq arbawr tiq bawr kataq-euq mae. Arsiq maqsiq nga lor laer aqyawf hawle ngae, arsiq maqsiq-a. 
LUK.13.7	Khoerngae, aqyawf aqgaf yarkmr mr-eu ghaq-anr aernaeq-eu, ‘Smr khof byanni ngar siqguq heubawr arsiq siqle-euq nga laq laer hawle-euq khawf siq-eu maqmawr-aq. Arbawr heubawr-anr turdzae-awq. Aqjeq mirnae mirtsaq-anr yawqngaef-aer bi daeftsoeq-eu le?’ 
LUK.13.8	Aerkhawf, yarkmr mr-eu ghaq heulof-aer aerkhof naeq-euq mae, ‘Sanqpaq-or! Tsuifnuiv khof bidaef siq. Ngar dawqpaeq jawqjawq-aer duqpoq-awr jeqkeuq dawvhaw la. 
LUK.13.9	Aqkar arsiq siqle nar-aq, yawmuiq taef-a. Maq siqle nar-aq, khoerngae nawr turdzaenya taef-a.’ ”
LUK.13.10	Landaw jawrnan ngae nan, Yeqsur, zanrdawq khawqnymr-euq lafkhoer maeqnaeq tsovnaeq luf-eu mae. 
LUK.13.11	Khoergar, 18 khof byanni naef ur-awr narluf-eu zaqmiq aqbur tiq ghaq jawr-eu mae. Aqyawf dartsuif khof-ir-awr, tiqpawf-iq maq mrcawq nya-a. 
LUK.13.12	Yeqsur, aqyawf-anr ya’mawr ngae, kurlaf-awr aernaeq-eu, “Zaqmiq-or! Nawq-euq nargawr-anr nae puirpyaeq naeq-euq ma.”
LUK.13.13	Yeqsur, aqyawf-euq khoertav aqlaf bafdav ngae, tiqpov taef-aer aqyawf-euq dartsuif mrdawrnya lar-awr, Miqyaer-anr ciqhuiq ciqmanr-eu mae. 
LUK.13.14	Landaw jawrnan ngae nan, Yeqsur nargawr lavtaq naeq-euq mirnae, zanrdawq khawqnymr-euq aqyuif ghaq nuima paer duidui lar-awr, tsawrhaq armaf mafma-anr aernaeq-eu, “Gar mrnya-eu kof nan jav-eu mae. Khoer kof nan-euq lafkhoer nargawr bi lavtaq lar-awq. Aerkhawf, landaw jawrnan ngae nan mardir-aq taqlar.”
LUK.13.15	Khoerngae, Sanqpaq Yeqsur, aqyawf-anr heulof-aer aerkhof naeq-euq mae, “Yawmuiq janrgeuf-eu tsawrhaq-or! Landaw jawrnan ngae nan, nawmaf yawqghaq navluf yawqha-euq mawrner hawr-eu manq tanqlav-anr, kuv-anr nae puir-awr, ircuf maqtsanr dawr-ir-eu le laq? 
LUK.13.16	Aqbyaqhaq-euq zaqmiq heughaq-anr naef Saqdaq nae 18 khof byanni paftawf taq-euq gar sharnoeq sher-eq, landaw jawrnan ngae nan shmrcav deuvtsaev-awr puirpyaeq naeq-eu maqtsaq-a lor?”
LUK.13.17	Yeqsur khoerlof-aer aernaeq ngae, aqyawf-anr muir-eu tsawrhaq dawqtawvluf shafdawr-ir-euq mae. Aerkhawf, tsawrhaq armaf dawqtawvluf, Yeqsur nae yawshaef khanqsaer huiq-eu jeq mr-euq gar laqkhaq caer-eu mae.
LUK.13.18	Khoerngae, Yeqsur heulof-aer aer-eu mae, “Miqyaer uvlanr-eu jeq aqgeu jeq-anr dur-eu nga? Ngar aqgeu jeq-anr sheucaev-eu paq nga? 
LUK.13.19	Miqyaer uvlanr-eu jeq-aq, tsawrhaq tiq ghaq, ghawqpaf arnuiv yur-awr aqyawf-euq yarkmr-anr saeq-euq gar dur-eu mae. Arnuiv khoer daeflar-awr, arbawq bawqma malar ngae, mqtav zaw-eu arjir deuq uqpyaq-anr banq banqle-eu mae.”
LUK.13.20	Yeqsur heulof-aer paraer-eu mae, “Ngar, Miqyaer uvlanr-eu garkawv aqgeu jeq naeq-aer sheucaev-eu paq nga? 
LUK.13.21	Miqyaer uvlanr-eu jeq-aq, daeqtseq-anr dur-eu mae. Zaqmiq aqbur tiq ghaq daeqtseq yur-awr, caermeu smr puq-euq lafkhoer dawvzaf taq-awr nae, dawqtawv luf-anr bi poqlar-eu gar dur-eu mae.”
LUK.13.22	Yeqsur, meuqdeuq pudeuq-anr maeqmaeq-aer can-awr, Yeqlursaqlaeq-anr le-euq mae. 
LUK.13.23	Khoerngae, tsawrhaq tiq ghaq, Yeqsur-anr narhaq-eu, “Sanqpaq-or! Yabuq-ir-eu tsawrhaq uicuiv taef-a lor?” Khoerngae, Yeqsur, tsawrhaq armaf mafma-anr heulof-aer aernaeq-euq mae:
LUK.13.24	“Nawmaf ghovkhaeq yawsuf-anr ya urlerni laejae-awq. Ngar, nawmaf-anr aernaeq nyar, tsawrhaq ghawqmya ghaq urler-eu laer laejae-eu khawf, maq urler nya-ar. 
LUK.13.25	Nymrsanr ghaq tur-awr, larghov piqtaeq shaw-euq nar-aq, nawmaf lafnyir paw yawf-awr, larghov-anr khovkhov-aer danqbae-awr aer taef-a, ‘Sanqpaq-or! Sanqpaq-or! Nga’maf-anr larghov pannaeqlaf sher-eq.’ Khoerngae, ‘Ngar, nawmaf-anr maq siqnya nya. Nawmaf aqgeugar nae lar-euq maqsiq lawr’ laer aqyawf aerkhof naeqlaf taef-a.
LUK.13.26	Khoerngae, nawmaf heulof-aer aer taef-a, ‘Nga’maf, nawq naeq-aer dzaqtaf dawrtaf-awr, nawr, nga’maf-euq garma-anr cancan-aer maeqnaeq tsovnaeq laf-euq mae lawr.’
LUK.13.27	Aerkhawf, aqyawf heulof-aer aernaeq taef-a, ‘Ngar, nawmaf-anr aernaeq nyar, nawmaf aqgeugar nae lar-euq laer ngar maq siqnya nya. Nawmaf yawlaeq yawca kharmr-eu tsawrhaq dawqtawvluf ngar jawr-eu gar nae dov-ir-awq.’
LUK.13.28	Aqbyaqhaq, Irtsav, Yaqkov hawr-eu Miqyaer gharduq ngaeqdan-eu tsawrhaq dawqtawvluf, Miqyaer uvlanr-eu jeq-euq lafkhoer jawrluf-eu gar nawmaf ya’mawr taef-a. Aerkhawf, nawmaf-anr-aq, lafnyir paw taedzae naeqlaf taef-a. Nawmaf khoergar jawr-awr, ngoer-awr seuq yateuf taef-a. 
LUK.13.29	Khoerngae, nanrma dovkhaeq, gakhaeq, guikhaeq, nyakhaeq paw jawr-eu tsawrhaq lar-awr, Miqyaer uvlanr-eu jeq-euq lafkhoer hawqjawq ya jawqtaf taef-a. 
LUK.13.30	Aqcawq-euq maeqnan jawr-eu tsawrhaq deuq-aq, aqcawq-euq maeqhu yajawr-awr, aqcawq-euq maeqhu jawr-eu tsawrhaq deuq-aq, aqcawq-euq maeqnan yajawr taef-a.”
LUK.13.31	Khoerngae nan nyiqpav-aer, Paqliqsaer tiqpavnav deuq lar-awr Yeqsur-anr aernaeq-eu, “Nawr heugar nae dov-ir-awr, irdov ghae-awq. Aqjeq mirnae aernar-aq, Heqlor, nawq-anr saefmawf-eu mae.”
LUK.13.32	Yeqsur, aqyawf maf-anr heulof-aer aernaeq-euq mae, “Nawmaf, byaqhir khoermawr-anr heulof-aer tsafgaq-ir-awq, ‘Iqnan hawr-eu nishawq, ngar, naef-anr taedov-awr, nargawr lavtaqnaeq le siq, sarpaeq ngae nan mrluivjir ma.’ 
LUK.13.33	Aerkhawf, iqnan, nishawq hawr-eu sarpaeq-aq, ngar yale-a siq. Aqjeq mirnae aernar-aq, Yeqlursaqlaeq-euq lafnyir, Miqyaer gharduq ngaeqdan-eu tsawrhaq-anr maqya bisaef-ar.
LUK.13.34	“Yeqlursaqlaeq-or! Or, Yeqlursaqlaeq, nawr, Miqyaer gharduq ngaeqdan-eu tsawrhaq deuq-anr saef-awr, nawr jawr-eu gar bi’oe-euq deuq-anr khawf, khaqlo nae biqsaef-eu mae. Yaciv ya’ma, yazaq deuq-anr danrkhawv khawvuiq-eu lof-aer, ngar, nawq-euq zaqdeuq-anr armyav pov khawvuiq mawf-eu khawf, nawmaf maqbi khawvuiq naeqlaf-a. 
LUK.13.35	Hawtaq-awq. Nawmaf-euq nymr, nymrtsoeq tsoeq-ir taef-a. Ngar, nawmaf-anr aernaeq nyar,
LUK.13.35	laer ya’aer-eu aryamq maq keuvlar-euq nmrkaq, nawmaf, ngaq-anr maqya mawr-ar.”
LUK.14.1	Landaw jawrnan ngae nan heulof-aer pyeuflar-euq mae. Paqliqsaer armur-euq lafkhoer aqyuif geuf-eu tiq ghaq-euq irkanr, Yeqsur urler-awr hawq dzaqluf ngae, aqyawfmaf, Yeqsur-anr khoeqsho hawluf-eu mae. 
LUK.14.2	Aqyawf-euq maeqshi mawrdo puq-awr nar-eu tiq ghaq jawr-eu mae. 
LUK.14.3	Khoerngae, Yeqsur, zanrdawq siqzaq deuq hawr-eu Paqliqsaer deuq-anr narhaq-eu, “Landaw jawrnan ngae nan nargawr lavtaq naeq-eu, zanrdawq khofdawq-anr banq-a lor?”
LUK.14.4	Aerkhawf, aqyawfmaf ciqcurni jawr-eu mae. Khoerngae, Yeqsur, khoerghaq-anr nyaeftaeq-awr lavtaq naeq-awr nae bighof-ir-euq mae.
LUK.14.5	Khoernar-aq, Yeqsur, aqyawf maf-anr narhaq-eu, “Nawmaf-euq lafkhoer tiqghaqnav, landaw jawrnan ngae nan, yawqha-euq manqtanqlav maqngeur nar-aq mawrner, duqkhanq-anr ga’anr nar-aq, tiqpov taef-aer maq gheudov naeq-eu aqsur ghaq jawr-eu le?” 
LUK.14.6	Aqyawfmaf dawq khoerdeuq-anr maq aerkhofnaeq nya-a.
LUK.14.7	Kurtaq-euq tsawrhaq deuq khanqsaer jav-eu nuirduq-anr tserluf-eu gar Yeqsur ya’mawr ngae, aqyawf maf-anr yawjeq majeq dawq-anr nae heulof-aer ja’naeq-euq mae: 
LUK.14.8	“Tsawrhaq tiqghaqnav oermr bar-eu yawbui bui-eu gar nawq-anr kur ngae, khanqsaer jav-eu nuirduq-anr taqnuir. Nawq-euq navmaqtser khanqsaer jav-eu tsawrhaq-anr aqyawf kurtaq-euq baw-mr. 
LUK.14.9	Nawnyaf nyiq ghaq luf-anr kur-euq ghaq lar-awr aer-eu, ‘Nuirduq teu heughaq-anr binuir-awq.’ Khoerngae, nawr shafdawr-ir-awr, teqdzaeq-eu nuirduq-anr ya’nuir-ir taef-a. 
LUK.14.10	Tsawrhaq tiqghaqnav nawq-anr kur ngae, teqdzaeq-eu nuirduq-anr nuir-awq. Khoerlof-aer nuir nar-aq, nawq-anr kur-euq ghaq lar-awr heulof-aer aer taef-a, ‘Cawq-or! Yawgor-anr nuirdav ler-awq.’ Khoerngae, nawr, nawq naeq-aer hawqjawq jawqluf-eu tsawrhaq-euq maeqshi khanqsaer za taef-a. 
LUK.14.11	Aqjeq mirnae aernar-aq, yawqhar yawqha taqhuiq-eu aqsur ghaq maqkaq, taqnyir-eu gar yadaq-awr, yawqhar yawqha taqnyir-eu aqgeu ghaq maqkaq, taqhuiq-eu jeq yaza taef-a.”
LUK.14.12	Yeqsur, aqyawf-anr kur-euq ghaq-anr khawf heulof-aer aernaeq-euq mae, “Nawr, aqcawq-anr kur-awr, ghanrhawq maqngeur nar-aq cifhawq bidzaq ngae, nawq-euq cawqdeuq, nawq-euq maernmr deuq, nawq-euq aqyuif aqnyir deuq hawr-eu nawq-euq dawqpae jawr-eu smrmuiq smrbaw deuq-anr taqkur. Khoerdeuq-anr kur nar-aq, aqyawfmaf khawf nawq-anr kur-awr, guiqlanq janrkhof naeqlaf taef-a. 
LUK.14.13	Nawr hawqbyawr lawr ngae, irshaqzaq, arsaer cawv-ir-euq tsawrhaq, kuircawv deuq hawr-eu myavbaef deuq-anr kur-awq. 
LUK.14.14	Khoerdeuq-anr kur nar-aq, nawr guiqlanq za taef-a. Aqjeq mirnae aernar-aq, aqyawfmaf, nawq-anr guiqlanq maq janrkhof naeqlaf nya-a. Tsaq-awr dawr-eu tsawrhaq ghofdaef lar-eu aryamq keuvlar ngae, nawr guiqlanq za taef-a.”
LUK.14.15	Yeqsur naeq-aer hawqjawq jawqluf-eu tiq ghaq dawq khoerdeuq-anr yagaq ngae Yeqsur-anr aernaeq-eu, “Miqyaer uvlanr-eu lafkhoer yadzaq-eu tsawrhaq guiqlanq huiq-eu mae.”
LUK.14.16	Khoerngae, Yeqsur, aqyawf-anr heulof-aer aernaeq-euq mae: “Tsawrhaq tiq ghaq zawr huiq-eu hawqbyawr tiq byawr lawr-eu laer laeqhmq-awr, tsawrhaq ghawqmya ni-anr kurtaq-euq mae. 
LUK.14.17	Hawqbyawr lawr-eu aryamq keuvlar ngae, aqyawf-euq kuirlaf zaqkhav-anr khaer-awr kurtaq-euq tsawrhaq-anr, ‘Lar-awq de-eq. Yawqjeq navluf laeqhmqjir taq-euq ma’ laer bi aergaq-ir-euq mae.
LUK.14.18	Aerkhawf, aqyawfmaf yawqghaq navluf tiqghaq tiqjeq-anr daeqlaef daeqlaef-aer maq larnya nga laer aer-eu mae. Yawbae ghaq aer-eu, ‘Ngar daeyar tiq kawq zeurtaq-euq mirnae ir-awr yahaw-ir nga, ngar, nawq-anr yashar-eu ngar-a.’
LUK.14.19	Yawqghaqyawq aer-eu, ‘Ngar, mawrner ngaq gu zeurtaq-awr yatsaeq haw-ir-eu mirnae, ngar, nawq-anr yashar-eu ngar-a.’
LUK.14.20	Tiq ghaq paraer-eu, ‘Ngar miqzaq sheuq-euq mirnae, ngar maq larnya nga.’
LUK.14.21	Kuirlaf zaqkhav khoerghaq ghoflar-awr, garkawv khoerdeuq nymrsanr ghaq-anr dzawrnaeq lar-euq mae. Khoerngae, nymrsanr ghaq nuima paer duidui lar-awr aqyawf-euq kuirlaf zaqkhav-anr aernaeq-eu, ‘Meuq-euq lafkhoer danr-eu garjawq hawr-eu garma deuq-anr yawkawr-aer ir-awr, irshaqzaq, arsaer cawv-ir-euq deuq, myavbaef deuq, kuircawv deuq-anr sheuqlaq-ir-awq.’
LUK.14.22	Khoerngae, kuirlaf zaqkhav khoerghaq aer-eu, ‘Sanqpaq-or! Nawq nae khaer-euq lof-aer mrjir-euq ma. Aerkhawf, jawrduq ngaef nga siq.’
LUK.14.23	Khoerngae, nymrsanr ghaq, kuirlaf zaqkhav khoerghaq-anr heulof-aer aernaeq-euq mae, ‘Meuqdzer, garjawq, garma hawr-eu, kmrcaer bawduv-euq uqmov jawr-eu deuq, maqlar-ar-aq maqjuqni katir-awr, ngaq-euq nymr-anr bi jawrbyan-awq. 
LUK.14.24	Aqjeq mirnae aernar-aq, ngar, nawmaf-anr aernaeq nyar, yawbae kurtaq-euq tsawrhaq khoerdeuq tiqghaq-iq ngaq-euq hawqbyawr-anr maqya myeufhaw-ar.’ ”
LUK.14.25	Tsawrhaq armaf mafma, Yeqsur naeq-aer canluf-eu mae. Khoerngae, Yeqsur ciqpyawr lef-awr, aqyawf maf-anr heulof-aer aernaeq-euq mae, 
LUK.14.26	“Ngaq-euq maeqnan cantae lar-eu aqsur ghaq maqkaq, yawqha-euq aqma aqda, miqzaq, zaq, maernmr dmrma hawr-eu yawqha-euq daefzir-anr maqbyae nar-aq, ngaq-euq zaqlanr maq geufnya-a. 
LUK.14.27	Aqsur ghaq maqkaq, yawqha-euq lafyaq baf-awr, ngaq-euq maeqnan maq cantaelar nar-aq, ngaq-euq zaqlanr maq geufnya-a.
LUK.14.28	Nawmaf-euq lafkhoer tiqghaqnav, lofpir-eu nymrgor tiq nymr tsov-eu laer ghae ngae, nymr khoernymr tsovghaq nya’ni, pyur armyavni jirler-eu nga laer nuir-awr jeqhu maqsawx haw-eu tsawrhaq jawr mae laq? 
LUK.14.29	Khoerlof-aer maqsawx hawni tsov nar-aq, zeurdanr taef-aer danrtaq-awr, maq tsovsaq nya-euq gar kharya mawr-eu tsawrhaq deuq, aqyawf-anr aqjaf jafnaeq taef-a, 
LUK.14.30	‘Heughaq nymr tsovdanq bae-euq gar nae maq tsovsaq nya-euq beu laq?’
LUK.14.31	Maqngeur nar-aq, sanqpaq aqgeu ghaq maqkaq, sanqpaq yawqghaq yawq-anr tanqpuq ler-eu laer ghae ngae, aqcawq-euq guirzaq 20,000 ghaq lar-eu gar, yawqha-euq guirzaq 10,000 ghaq taef-aer, deuv maq deuvghaq nya-eu nga lor laer nuir-awr jeqhu maq sharsawx haw-ar lor? 
LUK.14.32	Maq ghaqler luf-a laer siqnya nar-aq, sanqpaq yawqghaqyawq garmanr kaq-eu gar larluf ngae nae, aqyawf-euq danzar khaerghae-awr bi jatsaq-ir taef-a. 
LUK.14.33	Khoerlof-aer durni, nawmaf aqgeu ghaq maqkaq, yawqha kharjav-eu dawqtawvluf maq byaerdzaeyaf nar-aq, ngaq-euq zaqlanr maq geufnya-a.
LUK.14.34	“Saqdeuf-aq, yawmuiq mae. Aerkhawf, saqca tav-eu byov-ir nar-aq, aqjox-aer parbi tavlarnya nmr-mq? 
LUK.14.35	Saqdeuf khoer-aq, mirtsaq-anr dawv khawf, jeqyaev-anr keuq khawf, gardanr maqtsoeq-eu mirnae, lafnyir shaevdzae-eu mae. Naqbawr tsof-awr khar gaqnya-eu tsawrhaq narhaq-awq.”
LUK.15.1	Khoerngae, jeq taf-eu tsawrhaq hawr-eu iqbaxzaq dawqtawvluf Yeqsur-euq dawq narhaq-eu laer aqyawf-euq dawqpae jivlar-euq mae. 
LUK.15.2	Khoerngae, Paqliqsaer deuq hawr-eu zanr maeq-eu deuq tor-eu, “Tsawrhaq heughaq-aq, iqbaxzaq-anr hageuf-awr, aqyawfmaf naeq-aer tiqkawv lof-aer hawq par dzaqtaf-eu nga siq.”
LUK.15.3	Yeqsur, aqyawf maf-anr yawjeq majeq dawq-anr nae heulof-aer ja’naeq-euq mae. 
LUK.15.4	“Nawmaf-euq lafkhoer tiqghaqnav, yawr 100 mawr jawr-eu gar nae tiq mawr byov-ir-euq nar-aq, 99 mawr-anr bawrtsanq bawrdanr-anr bi gavyaf-awr, byov-ir-euq khoermawr-anr maqmawr-euq khoerkeuvni maqpov-ir-ar lor? 
LUK.15.5	Povmawr-euq nar-aq, laqkhaq caertavni bafpu-anr bafdav taef-a. 
LUK.15.6	Irkanr ghofkeuvlar ngae, aqyawf-euq cawqdeuq hawr-eu, aqyawf-euq dawqpae jawr-eu deuq-anr kur-awr, aqyawf maf-anr aernaeq-eu, ‘Byov-ir-euq ngaq-euq yawr khoermawr-anr ngar mawrkhof-euq mirnae, nawmaf, ngaq naeq-aer laqkhaq cawcaer lar-awq.’ 
LUK.15.7	Khoerlof-aer durni, ngar, nawmaf-anr aernaeq nyar, iqbax maqya noeqpov-eu dawr-awr tsaq-eu tsawrhaq 99 ghaq-euq gharduq, mq-euq khoertav laqkhaq caer-eu navmaqtser, iqbaxzaq tiq ghaq noeqpov noeqpar-euq mirnae, mq-euq khoertav laqkhaq caerdzaeq-eu mae.
LUK.15.8	“Maqngeur nar-aq, zaqmiq aqbur tiq ghaq pyur marbyav tser byav anr-eu gar tiq byav gabyov nar-aq, tsirkhmq keuq-awr, yavpyawr yavyav-aer, maqmawr-euq khoerkeuvni pov-eu maqngeur-a lor? 
LUK.15.9	Povmawr ngae, aqyawf-euq cawqdeuq hawr-eu dawqpae jawr-eu deuq-anr kur-awr aernaeq-eu, ‘Ngaq nae bi gabyov-euq pyur khoerbyav povmawr khof-euq mirnae, nawmaf, ngaq naeq-aer laqkhaq cawcaer lar-awq.’ 
LUK.15.10	Khoerlof-aer durni, ngar, nawmaf-anr aernaeq nyar, iqbaxzaq tiq ghaq noeqpov noeqpar nar-aq, Miqyaer-euq mqtav ghaqkhaer deuq-euq maeqshi khawf, aqyawf-euq gharduq laqkhaqcaer taef-a.”
LUK.15.11	Yeqsur heulof-aer paraer-eu mae, “Tsawrhaq tiq ghaq, zaqyo nyiq ghaq jawr-eu mae. 
LUK.15.12	Khoerngae, aqnyir ghaq, aqyawf-euq aqda-anr aernaeq-eu, ‘Aqda-or! Ngaq-anr of-eu myawqganq deuq ngaq-anr birnaeq laf-awq.’ Khoernar-aq, aqda ghaq, aqyawf-anr jeqbir birnaeq-euq mae.
LUK.15.13	Ghawqmya nan maqghae-aer, aqnyir ghaq, aqyawf kharjav-eu dawqtawvluf yuruiq-awr, garmanr kaq-eu mirkhanq-anr ir-euq mae. Khoergar, aqyawf khar daefmawf-eu lof-aer daef-awr, pyurshuir khoer zmqdzae jir-euq mae. 
LUK.15.14	Aqyawf dawqtawvluf zmqdzaejir ngae, mirkhanq khoerkhanq-anr maefdui shuf duidui-eu jeq keuvle-euq mirnae, aqyawf shaqlar-euq mae. 
LUK.15.15	Khoerngae, aqyawf mirkhanq khoerkhanq-anr jawr-eu tsawrhaq tiq ghaq naeq-aer jawr-ir-euq mae. Tsawrhaq khoerghaq, aqyawf-anr daeyar-anr aqzaf bibo-ir-euq mae. 
LUK.15.16	Aqyawf, aqzaf-anr bif-eu arbaev tiqdaev yadzaq lawnmr khawf nuikhanr shir-eu mae. Aerkhawf, aqyawf-anr tiqghaq-iq maqbi dzaq-a.
LUK.15.17	“Khoerngae, aqyawf noeqganr lar-awr heulof-aer aer-eu mae, ‘Ngaqda-anr ghaqmanr manrdzaq-eu deuq-aq, hawq dzaqdaev lof-awr par dzaeqlar-a siq. Aerkhawf, ngar-aq, maefsaef shaw-iq mir-a! 
LUK.15.18	Ngar tur-awr ngaqda jawr-eu gar ghofler-awr heulof-aer aernaeqler ma, “Aqda-or! Ngar-aq, mq hawr-eu nawq-euq maeqshi iqbax mr-euq mir-a. 
LUK.15.19	Aqkar nar-aq, nawq-euq zaqyo laer bikur-eu maqgeux nya. Ngaq-anr nawq-euq ghaqmanr manrzaq tiq ghaq lof-aer sawxnaeq laf-awq.” ’
LUK.15.20	“Khoernar-aq, aqyawf tur-awr aqyawf-euq aqda jawr-eu gar ghofler-euq mae. Aqyawf garmanr kaq-eu gar ghoflarluf ngae nae aqyawf-euq aqda ya’mawr-awr, ghawqshaq gaq-eu lafkhoer caevghae-awr nae, aqyawf-euq kawqlanr-anr byartaeq taq-awr maeqsaw saw-euq mae.
LUK.15.21	Khoerngae, aqli khoerghaq aer-eu, ‘Aqda-or! Ngar-aq, mq hawr-eu nawq-euq maeqshi iqbax mr-euq mir-a. Aqkar nar-aq, nawq-euq zaqyo laer bikur-eu maqgeux nya.’
LUK.15.22	“Aerkhawf, aqda ghaq, kuirlaf zaqkhav deuq-anr heulof-aer aernaeq-euq mae: ‘Muiq duidui-eu paerkhanq paermanr yawkawr-aer yurlef-awr, aqyawf-anr bidm-awq. Aqyawf-euq aqlaf-anr lafbaeq bibaeq-awr, aqyawf-euq aqkuir-anr saeqnawv binawq-awq. 
LUK.15.23	Tsurdanqni ghae-eu mawrner mawrgaw khoermawr tsanrlaf-awr saef-awq. Aqduimaf laqkhaq tiqcaer dzaqtaf dawrtaf kar-eur. 
LUK.15.24	Aqjeq mirnae aernar-aq, ngaqli heughaq-aq, shir-euq khawf ghofdaef lar-awr, byov-ir-euq khawf mawrkhof-euq ma.’ Khoernar-aq, aqyawfmaf danqbae-awr laqkhaq caer-eu mae.
LUK.15.25	“Khoerngae, zaqyo aqyuif ghaq daeyar-anr jawrluf-eu mae. Aqyawf ghoflar-awr nymr-euq dawqpae ghofkeuvlar ngae, garnyae nyae-awr, cardawq car-eu tersar yagaq-euq mae. 
LUK.15.26	Khoerngae, aqyawf, kuirlaf zaqkhav tiq ghaq-anr kur-awr, aqjeq pyeuflar-euq la laer garkawv narhaq-euq mae. 
LUK.15.27	Ghaqzaq ghaqkhaer khoerghaq aer-eu, ‘Nawq-euq aqnyir ghoflar-euq mae. Aqyawf jawrsar dov-eu lafkhoer tiqjeq-iq maqghaeni ghofkeuv lar-euq gar nawqda ya hageuf-euq mirnae, tsurdanqni ghae-eu mawrner mawrgaw khoermawr saef-euq mae.’
LUK.15.28	“Ardov ghaq nuima paerpaer-aer irkanr maq urler mawf-a. Khoermirnae, aqyawf-euq aqda dovle-awr, aqyawf-anr tanqshar-euq mae. 
LUK.15.29	Aerkhawf, aqyawf, aqyawf-euq aqda-anr heulof-aer aernaeq-euq mae, ‘Haeqsher-eq, ngar, nawq-anr mrnaeq luf-eu ghawqmya khof keuvlar-euq ma. Nawq-euq khaerdawq-anr tiqjawr-iq maqleur haw-aq. Aerkhawf, ngar, ngaq-euq cawqdeuq naeq-aer laqkhaq caertavni jawrtaf-eu gharduq, cifmyaefzaq tiq mawr taef-aer khawf nawr, ngaq-anr maq bifnaeqlaf haw-aq. 
LUK.15.30	Aerkhawf, mawrdo anq-eu tsawrhaq naeq-aer joejoe-aer, nawq-euq myawqganq zmqdzae jir-euq nawqli teughaq ghoflar ngae-aq, tsurdanqni ghae-eu mawrner mawrgaw khoermawr, nawr, aqyawf-anr saefnaeq-euq nga lawr.’
LUK.15.31	“Aqda ghaq aer-eu, ‘Aqli-or! Nawr-aq, aqmyanluf ngaq naeq-aer jawr-awr, ngar kharjav-eu yawqjeq navluf nawq-euq mae. 
LUK.15.32	Aerkhawf, nawqnyir heughaq-aq, shir-euq khawf ghofdaef lar-awr, byov-ir-euq khawf mawrkhof-euq mirnae, aqdui laqkhaq caertavni laqkhaq cawcaer naeq-eu tsaq taef-a.’ ”
LUK.16.1	Yeqsur, zaqlanr deuq-anr heulof-aer par aernaeq-euq mae: “Smrmuiq aqda tiq ghaq, aqyawf-euq myawqganq hawpir-eu tiq ghaq jawr-eu mae. Myawqganq hawpir-eu heughaq, aqyawf-euq pyurshuir myawqganq zmqdzae luf-eu garkawv, aqcawq, aqyawf-anr ja’naeq-euq mae. 
LUK.16.2	Smrmuiq aqda khoerghaq, aqyawf-anr kur-awr aernaeq-eu, ‘Nawq-euq garkawv ngaq nae yagaq-euq khoer aqjox-aer la? Nawr myawqganq hawpir-eu nanqmyaq sanqbof khoer ngaq-anr bifnaeq laf-awq. Aqkar nar-aq, nawq-anr myawqganq hawpir-eu ghaq maqpar bigeuf ma.’
LUK.16.3	Khoerngae, myawqganq hawpir-eu ghaq nuima-euq lafkhoer heulof-aer sharnoeq-eu mae, ‘Yawsanr ghaq, ngaq-anr myawqganq hawpir-eu gar heu maqpar bimrni yurdzae naeqlaf-eu mirnae. Ngar aqjox-aer ghae-eu paq nga? Mirtsaq-anr duqduq-aer maq mrdzaqcoer nya. Aqcawq-anr shardzaq shardawr-ir-eu khawf shafdawr mir-a nawq. 
LUK.16.4	Myawqganq hawpir-eu ghaq maqya geuf-aer pyeuf-ir ngae, aqcawq, ngaq-anr aqyawf ha-euq nymr-euq lafkhoer hageufanr naeqlafni, ngar aqjox-aer yajanr-eu nga laer noeqdov taq-euq ma.’
LUK.16.5	Khoerngae, aqyawf, aqyawf-euq yawsanr ghaq-anr dzirdzov khardav-eu tiqghaq sair tiqghaq-anr kur-euq mae. Khoernar-aq, aqyawf, yawbae ghaq-anr narhaq-eu, ‘Nawr, ngaq-euq yawsanr ghaq-anr dzirdzov armyavni dav-eu le?’ 
LUK.16.6	Khoerghaq, aqyawf-anr aerkhof naeq-eu, ‘Tsir 100 keuv dav ma.’ Khoerngae, myawqganq hawpir-eu ghaq aer-eu, ‘Yawkawr-aer nuir-awr, nawq-euq dzirdzov pardmq yur-awr, 50 keuv laer bof-awq.’
LUK.16.7	Khoernar-aq, yawqghaq yawq-anr narhaq-eu, ‘Nawr dzirdzov armyavni davle?’ Aqyawf aer-eu, ‘Caer 100 zeur dav-eu ma.’ Myawqganq hawpir-eu ghaq aernaeq-eu, ‘Nawq-euq dzirdzov pardmq yur-awr, 80 zeur laer boftaq-awq.’
LUK.16.8	Maqdawr-aer maqtsaq-eu myawqganq hawpir-eu heughaq zaqsiq tsawrganr zmqnya-eu mirnae, yawsanr ghaq, aqyawf-anr jaceuq-euq mae. Mirtsaq-euq zaqdeuq-aq, aqyawf maf-euq heuzir lafkhoer, yawshaef-euq zaqdeuq navmaqtser zaqsiq tsawrganr zmqnya dzaeq-eu mae.
LUK.16.9	“Ngar, nawmaf-anr aernaeq nyar, maqtsaq maqdawr-eu pyurshuir myawqganq zmq-awr aqcawq naeq-aer cawq cawq-awq. Nawmaf-euq pyurshuir myawqganq deuq byovjir ngae, aqyawfmaf, nawmaf-anr mqmaq maqbyav yarzir daef-eu jawrduq-anr hageuf naeqlaf taef-a.
LUK.16.10	Yawnyir jeq-anr sarjax zif-eu tsawrhaq-aq, yawhuiq jeq-anr khawf sarjax zif taef-a. Yawnyir jeq-anr maqdawr-aer maqtsaq-eu tsawrhaq-aq, yawhuiq jeq-anr khawf maqdawr-aer maqtsaq-ar. 
LUK.16.11	Nawmaf maqtsaq maqdawr-eu pyurshuir myawqganq zmq ngae, sarjax maqzif nar-aq, aqsur ghaq nawmaf-anr aqdir aqmar zif-awr gmq-eu jeq a’naeqpeuq nmr-mq? 
LUK.16.12	Nawmaf, aqcawq-euq myawqganq zmq ngae sarjax maqzif nar-aq, aqsur ghaq nawmaf-anr of-eu myawqganq bifnaeqlaf mawf nmr-mq?
LUK.16.13	“Zaqkhav tiq ghaq yawsanr nyiq ghaq-euq zaqkhav maqgeuf nya-ar. Tiq ghaq-anr byae nar-aq, tiq ghaq-anr gaq-eu mae. Maqngeur nar-aq, tiq ghaq-anr yawzeu baw-awr, tiq ghaq-anr yaeqbawq-aer ghae-eu mae. Nawmaf, Miqyaer-euq zaqkhav geufluf ngae, pyurshuir myawqganq-euq zaqkhav maq geufnya-a.”
LUK.16.14	Paqliqsaer deuq-aq, pyurshuir-anr maerjuir juir-eu tsawrhaq mirnae, aqyawfmaf khoerdeuq dawqtawv luf-anr yagaq ngae, Yeqsur-anr aqjaf jafjaf-aer uir-eu mae. 
LUK.16.15	Khoerngae, Yeqsur, aqyawf maf-anr heulof-aer aernaeq-euq mae, “Nawmaf-aq, tsawrhaq-euq maeqshi tsaq-awr dawr-eu janrgeuf-eu khawf, Miqyaer, nawmaf-euq nuima-anr siqnya mae. Aqjeq mirnae aernar-aq, tsawrhaq taqhuiq-eu jeq-anr Miqyaer nuidav dav-eu mae.
LUK.16.16	“Zanrdawq hawr-eu Miqyaer gharduq ngaeqdan-eu deuq-euq dawq-aq, Yorhaq-euq zir-anr keuvni aertaq-euq mae. Khoerngae yamq-anr nae nar-aq, Miqyaer uvlanr-eu garkawv guiqlanqdawq maeqnaeq-euq mirnae, yawqghaq navluf nawrnawr ngarngar-aer tanqdzae tanqdzae-aer urler luf-eu mae. 
LUK.16.17	Mq hawr-eu mir byov-ir-eu-aq, zanrdawq-euq lafkhoer-euq arbof bofzaq tiq bof byov-ir-eu navmaqtser awqdzaeq-eu mae.
LUK.16.18	“Yawqha-euq miqzaq khof-awr, yawqghaqyawq sheuq-eu aqsur ghaq maqkaq, banq-awr joe-euq jeq pyeuf-eu mae. Aqcawq-euq miqkhof sheuq-eu tsawrhaq khawf banq-awr joe-eu jeq pyeuf-eu mae.
LUK.16.19	“Smrmuiq smrbaw tiq ghaq jawr-eu mae. Aqyawf nerpuir puir-eu maeqtsoeq hawr-eu sheqsha
LUK.16.20	Khoerngae, mawrdo dolan-aer shaqciq ciq-eu Laqzaqlur laer kur-eu hawqshar shardzaq-eu tiq ghaq jawr-eu mae. Aqcawq, aqyawf-anr smrmuiq smrbaw khoerghaq-euq larghov khaeq-anr baftaq lar-euq mae. 
LUK.16.21	Aqyawf-aq, smrmuiq smrbaw khoerghaq-euq hawqje-anr nae gaka taq-euq dzardeuq-anr dzaqmawf-eu mae. Khoeruqtaf, aqkuiq deuq larlar-aer aqyawf-euq shaqciq-anr myeuflar-eu mae.
LUK.16.22	“Tiqnan keuvlar ngae, hawqshar shardzaq-eu heughaq shir-awr, mqtav ghaqkhaer deuq nae Aqbyaqhaq-euq bawkhanr-anr sheuqkeuv naeqler-euq mae. Smrmuiq smrbaw khoerghaq khawf shir-awr, bafpanq-euq mae. 
LUK.16.23	Aqyawf-aq, shir-eu mirkhanq-euq lafkhoer shaqdui zanq duidui-eu gar ya daqluf-eu mae. Aqyawf ghawrleur-awr haw ngae, garmanr kaq-eu gar Aqbyaqhaq-anr mawr-awr, Laqzaqlur, Aqbyaqhaq-euq bawkhanr-anr jawrluf-eu gar khawf ya’mawr-euq mae.
LUK.16.24	“Khoerngae, aqyawf gur-eu, ‘Aqda Aqbyaqhaq-or! Ngaq-anr ghawqshaq gaqnaeq laf-awq. Miqdzaq heu-euq lafkhoer ngar yadaq duidui luf-eu mirnae, Laqzaqlur-anr khaer-awr, lafnoer ircuf-anr cawqpuf-awr, ngaq-euq maeqlar cof-ir ni bi dzavaq naeqlaf sher-eq.’
LUK.16.25	Aqbyaqhaq heulof-aer aernaeq-euq mae, ‘Aqli-or! Nawr yawdaefdaef ngae, yawmuiq bymr yatawv-awr, Laqzaqlur-aq, yawdoer jeq za-euq gar taqngaer de-eq. Nymq-mr aqyawf heugar nuisar of-eu lafkhoer yajawr-awr, nawr-aq, shaqdui zanq duidui-eu gar ya daqluf-eu mae. 
LUK.16.26	Khoeruqtaf, nga’maf hawr-eu nawmaf-euq yawkaq-anr kuqkaq kaqma bi javtaq-awr, aqsur ghaq maqkaq, nga’maf jawr-eu gar nae nawmaf jawr-eu gar oemawf khawf maq oetawf nya-aer, nawmaf jawr-eu gar nae nga’maf jawr-eu gar maq lartsaev nya-a.’
LUK.16.27	“Khoerngae, smrmuiq smrbaw khoerghaq heulof-aer aer-eu mae, ‘Aqda-or! Tox-aer mar-iq, Laqzaqlur, ngaqda-euq nymr-anr khaerghae sher-eq laer ngar, nawq-anr shar ma. 
LUK.16.28	Aqjeq mirnae aernar-aq, ngar maernmr ngaq ghaq jawr-eu le siq. Aqyawfmaf, shaqdui zanq duidui-eu jawrduq heutsanr-anr maqya oeni, Laqzaqlur nae aqyawf maf-anr sarkir bikamq-ir sher-eq.’ 
LUK.16.29	Aqbyaqhaq aer-eu, ‘Aqyawfmaf jawr-eu gar Morseq-euq dawq hawr-eu Miqyaer gharduq ngaeqdan-eu deuq-euq dawq jav mae. Aqyawfmaf dawq khoerdeuq-anr narhaq luf-ur.’ 
LUK.16.30	Khoerngae, smrmuiq smrbaw khoerghaq aer-eu, ‘Aqda Aqbyaqhaq-or! Teulof-aer taef-aer maqngeur-ar. Shir-awr nae ghofdaef lar-euq tiqghaqnav aqyawfmaf jawr-eu gar ir nar-aq, aqyawfmaf noeqpov noeqpar taef-a.’
LUK.16.31	Aqbyaqhaq, aqyawf-anr aernaeq-eu, ‘Aqyawfmaf, Morseq-euq dawq hawr-eu Miqyaer gharduq ngaeqdan-eu deuq-euq dawq-anr maq narhaq nar-aq, shir-euq tsawrhaq tiqghaqnav ghofdaef lar-euq khawf, aqyawf maf-anr maq lavjan nya-ar.’ ”
LUK.17.1	Khoernar-aq, Yeqsur, zaqlanr deuq-anr heulof-aer par aernaeq-euq mae: “Maeqhu paw sanqtif tiflar-eu jeq ya’mawr taef-a. Aerkhawf, aqcawq-anr sanqtif bitifni mr-eu ghaq-aq, ghawqshar shaq-aer ya ghaesaef taef-a. 
LUK.17.2	Tsawrhaq khoerghaq, zaq yawnyir heudeuq-euq lafkhoer tiqghaq nav-anr bi mrlaeq-eu navmaqtser, aqyawf-euq kawqlanr-anr lolaeq paftawf-awr, iqmalavshav-anr bafpuf-eu-aq, aqyawf-euq gharduq muiqdzaeq-eu mae.
LUK.17.3	“Nawmaf yawqhar yawqha yawmuiq-aer hawpir-awq. Nawq-euq maernmr, nawq-anr mrlaeq-euq nar-aq, aqyawf-anr toeqmaeq naeq-awq. Aqyawf noeqpov noeqpar nar-aq, aqyawf-euq iqbax pyaeqnaeq-awq. 
LUK.17.4	Tiq nan-euq lafkhoer taef-aer aqyawf, nawq-anr shif pov keuvni mrlaeq-awr, ‘Ngar noeqpov noeqpar ma’ laer shif pov keuvni aerlar nar-aq, nawr, aqyawf-euq iqbax yawqpov navluf ya pyaeqnaeq-eu mae.”
LUK.17.5	Khoerngae, ghaqkhaer deuq, Sanqpaq Yeqsur-anr shar-eu, “Nga’maf-euq nuijan myaqlarni janrnaeq laf-awq.” 
LUK.17.6	Khoerngae, Yeqsur aer-eu, “Nawmaf jan-eu jeq ghawqpaf arnuiv huini anr nar-aq, nawr, boeqdzar arbawr heubawr-anr, ‘Nawq-euq duqcir gheudov-awr, iqmalavshav-anr daef-ir-awq’ laer aernaeq ngae, boeqdzar arbawr heubawr nawmaf-euq dawq narhaq taef-a.”
LUK.17.7	“Nawq-euq kuirlaf zaqkhav daema tsaeq-ir-euq maqngeur nar-aq, yawr bo-ir-euq ghoflar ngae, ‘Yawkawr-aer jawq-awr dzaqlar-awq’ laer nawmaf-euq lafkhoer tiqghaqnav aqyawf-anr aernaeq ma lor? 
LUK.17.8	‘Ngaq-euq gharduq cifhawq laeqhmq-awq. Ngar dzaqdaev dawrdaev ngae keuvni jofpaf paf-awr ngaq-anr bosav naeqlaf-awq. Ngar dzaqghaq-awr nae taef-aer nawr dzaq lawq’ laer kuirlaf zaqkhav khoerghaq-anr aernaeq-eu maqngeur-a laq? 
LUK.17.9	Kuirlaf zaqkhav khoerghaq, yawsanr ghaq khaer-euq lof-aer mr-eu mirnae, yawsanr ghaq, aqyawf-anr guiqlanqhuiq ma laer aernaeq taef-a lor? Maq, ngar teulof-aer maq noeqnya. 
LUK.17.10	Khoerlof-aer durni, nawmaf khawf nawmaf-anr khaer-euq yawqjeq navluf mrluivjir ngae, ‘Nga’maf-aq, gardanr maqtsoeq-eu kuirlaf zaqkhav deuq ma. Nga’maf-anr dar-eu gardeuq-anr nga’maf mrjir-euq ma’ laer aer-awq.”
LUK.17.11	Yeqsur, Yeqlursaqlaeq-anr leluf ngae, Saqmaqliv mirkhanq hawr-eu Gaqliqlaer mirkhanq-euq mirkaq-anr canpav luf-eu mae. 
LUK.17.12	Yeqsur, pu tiq pu-anr urlerluf ngae, coiqdoi nar-eu tser ghaq garmanr kaq-eu gar yawf-awr, Yeqsur-anr ya’mawr-euq mae. 
LUK.17.13	Aqyawfmaf tersar yawkhav-aer gur-eu, “Yeqsur-or! Yawsanr-or! Nga’maf-anr ghawqshaq gaqnaeq laf-awq.”
LUK.17.14	Yeqsur, aqyawf maf-anr ya’mawr ngae aernaeq-eu, “Nawmaf-euq mawrdo-anr pirma nae bihaw-ir-awq.” Aqyawfmaf leluf ngae shawrlar-euq mae.
LUK.17.15	Aqyawf maf-euq lafkhoer-euq tiq ghaq, aqyawf taqler-euq gar ya’mawr ngae, ghofdmr dzaelar-awr, tersar yawkhav-aer Miqyaer-anr ciqhuiq ciqmanr-eu mae. 
LUK.17.16	Khoeruqtaf, Yeqsur-euq aqkuir-euq dawqpae awbyav taq-awr, Yeqsur-euq guiqlanq-anr jaceuq-eu mae. Tsawrhaq khoerghaq-aq, Saqmaqliv tsawrhaq mae. 
LUK.17.17	Khoerngae, Yeqsur heulof-aer aer-eu mae, “Shawrlar-euq tsawrhaq tser ghaq maqngeur-a lor? Khoer ghoeq ghaq aqlaeq? 
LUK.17.18	 heughaq maqngeur nar-aq, ghofdmr dzaelar-awr, Miqyaer-anr jaceuq lar-eu tiqghaq-iq maqjawr-a laq?” 
LUK.17.19	Khoernar-aq, Yeqsur, aqyawf-anr aernaeq-eu, “Tur-awr ghof-ir-awq. Nawr jan-eu jeq, nawq-anr bi taqler-euq mae.”
LUK.17.20	Khoerngae, Paqliqsaer deuq narhaq-eu, “Miqyaer uvlanr-eu jeq aqmyan keuvle-eu la?” Yeqsur heulof-aer aerkhof naeq-euq mae, “Miqyaer uvlanr-eu jeq keuvle-eu-aq, myavnuiv nae mawrnya-eu jeq maqngeur-a. 
LUK.17.21	‘Hawsher-eq. Heugar jav nga. Hawsher-eq. Khoergar jav mae’ laer khawf, aqcawq maqaer nya-ar. Aqjeq mirnae aernar-aq, hawsher-eq, Miqyaer uvlanr-eu jeq-aq, nawmaf-euq lafkhoer anrluf-eu mae.”
LUK.17.22	Yeqsur, zaqlanr deuq-anr heulof-aer par aernaeq-euq mae, “Nawmaf, Tsawrhaq-euq Zaqyo-euq arnan-anr mawrmawf-eu aryamq keuvle taef-a. Aerkhawf, maqya mawr-ar. 
LUK.17.23	‘Heugar hawlar-awq. Khoergar haw-ir-awq’ laer aqcawq, nawmaf-anr aerlar ngae, nawmaf taqhaw-ir. Aqyawf maf-euq maeqnan khawf taq cantae. 
LUK.17.24	Aqjeq mirnae aernar-aq, mq tiqpawdzer mqmyawf myawf-eu yawqdzer yawq-anr byakeuv-ir-eu lof-aer, Tsawrhaq-euq Zaqyo-aq, aqyawf-euq arnan keuvle ngae khoerlof-aer ghae taef-a. 
LUK.17.25	Aerkhawf, yawbae jeq-aq, aqyawf khaeq-awr khav-eu ghawqmya jeq-anr yadaq-awr heuzir-euq tsawrhaq, aqyawf-anr byaerdzae taef-a.
LUK.17.26	Noraq-euq arnan-anr aqjox-aer pyeufyaf-euq ngeur nar-aq, Tsawrhaq-euq Zaqyo-euq arnan-anr khawf, khoerlof-aer pyeuflar taef-a. 
LUK.17.27	Noraq, lawq lawqma-euq lafkhoer urler-awr, ircuf danqpymq lar-awr aqyawfmaf dawqtawv luf-anr lavcawv ngae nan keuvni, aqyawfmaf dzaqluf dawrluf-eu uqtaf, miqzaq sheuq, smrmir irluf-eu mae.
LUK.17.28	Lortav-euq zir-anr khawf pardur-eu mae. Aqyawfmaf dzaqluf dawrluf, anqluf zeurluf, kadzaq kadawr luf-awr, nymr tsovluf-eu mae. 
LUK.17.29	Aerkhawf, Lortav, Sordoq-anr nae dov-ir ngae nan, mq-anr nae miqdzaq hawr-eu miqdzar dzarshuir gale-awr, aqyawfmaf dawqtawv luf-anr lavcawv jir-euq mae.
LUK.17.30	Tsawrhaq-euq Zaqyo-anr bi dovle ngae nan khawf, khoerlof-aer dur taef-a.
LUK.17.31	“Khoerngae nan, nymrmq-anr dav-eu tsawrhaq, myawq, irkanr-euq lafkhoer jav nar-aq, myawq laq-ir-eu laer taq zafka-ir. Khoerlof-aer durni, yarngae jawr-eu tsawrhaq khawf, irkanr taq ghofler. 
LUK.17.32	Lortav-euq miqzaq-anr noeqmawr-awq de-eq. 
LUK.17.33	Aqsur ghaq maqkaq, yawqha-euq daefzir buq-ir ni laejae nar-aq, yawqha-euq daefzir smq taef-a. Aqsur ghaq maqkaq, yawha-euq daefzir bismq nar-aq, yawqha-euq daefzir-anr jeqhmqnya taef-a.
LUK.17.34	“Ngar, nawmaf-anr aernaeq nyar, khoerngae mir, zaqyo aqli nyiq ghaq yufzar tiqgar taf-awr yufluf ngae, tiq ghaq-anr sheuqdav-awr, tiq ghaq-anr bi jawryaf taef-a. 
LUK.17.35	Zaqmiq aqbur nyiq ghaq tiqkawv lof-aer caermeu laeqluf-eu gar, tiq ghaq-anr sheuqdav-awr, tiq ghaq-anr bi jawryaf taef-a. 
LUK.17.36	Tsawrhaq nyiq ghaq yarngae jawrluf-eu gar, tiq ghaq-anr sheuqdav-awr, tiq ghaq-anr bi jawryaf taef-a.”
LUK.17.37	Khoerngae, zaqlanr deuq narhaq-eu, “Sanqpaq-or! Aqgeugar pyeuflar-eu la?” Yeqsur aer-eu, “Shirtaq-euq mawrdo kharjav-eu gar, jeqshir khaqdzer uiqle taef-a.”
LUK.18.1	Aqyawfmaf nuima maqcawv-aer, yawqjawr navluf guiqlanq sharni, Yeqsur, aqyawf maf-anr yawjeq majeq dawq-anr nae heulof-aer maeqnaeq-euq mae: 
LUK.18.2	“Meuq tiq meuq-euq lafkhoer, Miqyaer-anr maqguv-aer, tsawrhaq-anr yawzeu maqbaw-eu yarkhaq dar-eu tiq ghaq jawr-eu mae. 
LUK.18.3	Meuq khoermeuq-anr miqcoeq miqma tiq ghaq jawr-eu mae. Aqyawf yarkhaq dar-eu heughaq jawr-eu gar le-awr aer-eu, ‘Ngaq-anr yarkhaq jaghaq mawf-eu ghaq, ngaq-anr mrbanq taq-euq gar, dawrcoeni darnaeq laf-awq.’
LUK.18.4	Yarkhaq dar-eu heughaq maq darnaeqni tiqkhaeq jawr-euq mae. Khoernar-aq, aqyawf-euq nuima-euq lafkhoer heulof-aer noeq-eu mae, ‘Ngar-aq, Miqyaer-anr maqguv-aer, tsawrhaq-anr yawzeu maqbaw-eu khawf, 
LUK.18.5	miqcoeq miqma heughaq ngaq-anr lavbanq lar-eu mirnae, ngar, aqyawf-anr dawrcoeni darnaeq ma. Maqngeur nar-aq, aqyawf larlar-aer ngaq-anr ghaqdoer doerlar paq-aer lavbanq lar-eu jeq nga.’ ”
LUK.18.6	Khoerngae, Sanqpaq Yeqsur heulof-aer aer-eu mae, “Maqdawr-aer maqtsaq-eu yarkhaq dar-eu heughaq aer-eu gar narhaq sher-eq. 
LUK.18.7	Miqyaer nae tserdov taq-euq tsawrhaq uqcif nan’ghanr maqaer, aqyawf-anr shar nar-aq, Miqyaer, aqyawf maf-euq gharduq yawtsaq yawdawr dawr-aer maq janrnaeqni, nyinaq nyinaq-aer jawr taef-a lor? 
LUK.18.8	Ngar, nawmaf-anr aernaeq nyar, aqyawf maf-euq gharduq yawtsaq yawdawr jeq yawkawr-aer janrnaeq taef-a. Aerkhawf, Tsawrhaq-euq Zaqyo zafkale ngae, mirtsaq-euq khoertav jan-eu jeq javluf-eu gar aqdir ya’mawr taef-a laq?”
LUK.18.9	Yawqhar yawqha tsaq-awr dawr-eu tsawrhaq ma laer yawduq baw-awr, aqcawq-anr taqnyir-eu tsawrhaq deuq-anr Yeqsur yawjeq majeq dawq-anr nae heulof-aer aernaeq-euq mae: 
LUK.18.10	“Tsawrhaq nyiq ghaq, uqduq tanqnymr nymrma-anr guiqlanq sharler-euq mae. Tiq ghaq-aq, Paqliqsaer mae. Tiq ghaq-aq, jeq taf-eu tsawrhaq mae. 
LUK.18.11	Paqliqsaer khoerghaq gawqyawf yawf-awr, guiqlanq heulof-aer shar-eu mae, ‘Miqyaer-or! Ngar-aq, aqcawq-anr maqdur-eu mirnae, nawq-euq guiqlanq-anr jaceuq ma. Aqcawq-aq, khaeqdzaq khavdzaq-eu tsawrhaq, maqdawr-aer maqtsaq-eu tsawrhaq hawr-eu banq-awr joe-eu tsawrhaq mae. Khoeruqtaf, ngar-aq, jeq taf-eu teughaq-anr khawf maqdur. 
LUK.18.12	Ngar-aq, tiqjaw-euq lafkhoer nyiq nan dzardzaq sheuqluf-eu ma. Ngar kharza-euq yawqjeq navluf tserbymr tiqbymr dawvluf-eu ma.’
LUK.18.13	“Aerkhawf, jeq taf-eu khoerghaq-aq, garmanr kaq-eu gar yawf-awr, myavpyawq mq paw maq ghawrleur peuq-aer, khanq-anr terter-aer aer-eu, ‘Miqyaer-or! Ngar-aq, iqbaxzaq mir-a. Ngaq-anr ghawqshaq gaqnaeq laf-awq.’ 
LUK.18.14	Ngar, nawmaf-anr aernaeq nyar, Paqliqsaer khoerghaq navmaqtser, jeq taf-eu khoerghaq tsaq-awr dawr-eu tsawrhaq pyeuflar-awr, irkanr ghof-ir-euq mae. Aqjeq mirnae aernar-aq, yawqhar yawqha taqhuiq-eu tsawrhaq yawqghaq navluf, taqnyir-eu gar yadaq-awr, yawqhar yawqha taqnyir-eu aqgeu ghaq maqkaq, yabi taqhuiq taef-a.”
LUK.18.15	Khoerngae, Yeqsur nae zaqdeuq-anr bi toeqciv-eu laer aqcawq, Yeqsur jawr-eu gar aqyawf maf-anr sheuqlaf-euq mae. Aerkhawf, zaqlanr deuq ya’mawr ngae, zaq sheuqlaf-euq deuq-anr daeqnaeq-euq mae. 
LUK.18.16	Aerkhawf, Yeqsur, zaqlanr deuq-anr kur-awr heulof-aer aernaeq-euq mae, “Zaqdeuq-anr maq lavtsoeqni ngar jawr-eu gar bilar-awq. Aqjeq mirnae aernar-aq, heulof-aer ghae-eu deuq-aq, Miqyaer uvlanr-eu lafkhoer jawrluf-eu mae. 
LUK.18.17	Ngar, nawmaf-anr aqdirma-aer aernaeq nyar, aqsur ghaq maqkaq, zaq yawnyir lof-aer nuima taq-awr Miqyaer uvlanr-eu jeq-anr maq hageuf nar-aq, Miqyaer uvlanr-eu lafkhoer maqya urler-ar.”
LUK.18.18	Khoerngae, uvlanr-eu aqyuif tiq ghaq, Yeqsur-anr narhaq-eu, “Muiq-eu saqlaq-or! Ngar mqmaq maqbyav yarzir daef-eu jeq za’ni aqjeq ya’mr-eu la?” 
LUK.18.19	Yeqsur, aqyawf-anr heulof-aer aernaeq-euq mae, “Aqjeq mirnae nawr, ngaq-anr muiq-eu ghaq laer kur-eu le? Miqyaer maqngeur nar-aq, yawmuiq tiqghaq-iq maqjawr-a. 
LUK.18.20	Nawr, zanrdawq khofdawq-anr siqnya mae,
LUK.18.21	Khoerngae, aqyawf aer-eu, “Ngar, yawnyir ngae nae heudeuq dawqtawv luf-anr mrcaw laf-euq ma.”
LUK.18.22	Yeqsur dawq khoerdawq-anr yagaq ngae khoerghaq-anr aernaeq-eu, “Nawr tiqjeq maqjir nga siq. Nawr kharjav-eu jeq dawqtawvluf anqdzae jir-awr, irshaqzaq-anr birnaeq-ir-awq. Khoerlof-aer janr nar-aq, mq-euq khoertav zawr poeq-eu pyurshuir myawqganq jav taef-a. Khoernar-aq, lar-awr ngaq-euq maeqnan cantae lar-awq.”
LUK.18.23	Aerkhawf, aqyawf dawq khoerdawq-anr yagaq ngae, noeqshaq duidui-eu mae. Aqjeq mirnae aernar-aq, aqyawf-aq, smrmuiqmuiq duidui-eu tiq ghaq mae. 
LUK.18.24	Yeqsur, aqyawf noeqshaq duidui luf-eu gar ya’mawr ngae aer-eu, “Smrmuiq smrbaw-aq, Miqyaer uvlanr-eu lafkhoer urler-eu arnavni shaq-eu nga! 
LUK.18.25	Lawtaw aqghawf-euq lafnaq-anr urler-eu-aq, smrmuiq smrbaw, Miqyaer uvlanr-eu lafkhoer urler-eu navmaqtser awq-eu mae.”
LUK.18.26	Khoerngae, yagaq-euq tsawrhaq deuq aer-eu, “Tox-aer mar-iq, kakhof-eu jeq aqsur ghaq za’nya-eu paq nga?”
LUK.18.27	Aerkhawf, Yeqsur aer-eu, “Tsawrhaq maq janrnya-eu jeq-anr Miqyaer janrnya-eu mae.”
LUK.18.28	Khoerngae, Beqtuvluv aer-eu, “Hawsher-eq. Nga’maf yawqjeq navluf byaerdzae yaf-awr, nawq-euq maeqnan cantae luf-eu ma.”
LUK.18.29	Yeqsur, aqyawf maf-anr heulof-aer aernaeq-euq mae, “Ngar, nawmaf-anr aqdirma-aer aernaeq nyar, Miqyaer uvlanr-eu jeq-euq gharduq, nymr, miqzaq, maernmr, aqma aqda hawr-eu zaqdeuq-anr byaerdzae yaf-euq tsawrhaq aqgeu ghaq maqkaq, 
LUK.18.30	heuzir-euq lafkhoer ghawqmya bymr hawr-eu aqkar karzir-euq lafkhoer mqmaq maqbyav yarzir daef-eu jeq maqza-aer maqghae-ar.”
LUK.18.31	Khoerngae, Yeqsur, ghaqkhaer 12 ghaq-anr sheuqceuv dov-awr heulof-aer aernaeq-euq mae: “Narhaq sher-eq, Aqduimaf, Yeqlursaqlaeq-anr leluf-eu ma. Tsawrhaq-euq Zaqyo-euq garkawv, Miqyaer gharduq ngaeqdan-eu deuq nae khar boftaq-euq dawqtawvluf ya byanlar taef-a. 
LUK.18.32	Aqyawf, aqcawq tsawrjeuq tsawrca-euq aqlaf-euq lafkhoer yabi a’naeq-awr, aqcawq, aqyawf-anr aqjaf jafnaeq-awr, shafdawrlar paq-aer janrnaeq-eu uqtaf, duqkhaq khashaeqnaeq taef-a. 
LUK.18.33	Aqyawfmaf, aqyawf-anr juif-awr saef taef-a. Smq nan keuvlar nar-aq, aqyawf ghofdaeflar taef-a.”
LUK.18.34	Aerkhawf, zaqlanr deuq garkawv heudeuq-anr tiqpawf-iq maq ghovshaw nya-a. Aqyawf maf-euq gharduq dawqtsuif khoer zaftaq-euq jeq pyeuf-awr, aqyawf aer-eu gar aqyawfmaf maq siqnya-a.
LUK.18.35	Yeqsur, Yeqlirkor-euq dawqpae irkeuv ngae, myavbaef tiq ghaq garma gardzer-anr nuir-awr hawqshar shardzaq luf-eu mae. 
LUK.18.36	Aqyawf, tsawrhaq armaf mafma cantsaev-eu tersar yagaq ngae aqjeq pyeuflar-euq la laer narhaq-eu mae. 
LUK.18.37	Aqyawfmaf, aqyawf-anr Naqzaqlaer tsawrhaq Yeqsur cantsaev luf-eu nga laer aernaeq-euq mae.
LUK.18.38	Khoerngae, aqyawf gur-eu, “Daqbir-euq Zaqyo Yeqsur-or! Ngaq-anr ghawqshaq gaqnaeq laf-awq!”
LUK.18.39	Maeqhu paw canluf-eu deuq, aqyawf-anr ciqcurni jawr-awq laer daeqnaeq-euq mae. Aerkhawf, aqyawf yawkhav-aer pargur-eu, “Daqbir-euq Zaqyo-or! Ngaq-anr ghawqshaq gaqnaeq laf-awq!”
LUK.18.40	Khoerngae, Yeqsur naqler-awr, aqyawf jawr-eu gar sheuqlafni dawq bif-euq mae. Dawqpae larkeuv ngae, Yeqsur, aqyawf-anr narhaq-eu, 
LUK.18.41	“Ngar, nawq-anr aqjeq bi janrnaeq mawf-eu nya?” Khoerngae, aqyawf aer-eu, “Sanqpaq-or! Ngaq-anr bi mawrnyalar naeqlaf-awq.”
LUK.18.42	Khoerngae, Yeqsur aer-eu, “Nawr mawrnya lar-awq. Nawr jan-eu jeq, nawq-anr bi taqler-euq mae.”
LUK.18.43	Khoerngae, myavbaef khoerghaq tiqpov taef-aer mawrnya lar-awr, Miqyaer-anr jaceuq jaceuq-aer Yeqsur-euq maeqnan cantae ghae-euq mae. Tsawrhaq dawqtawvluf khoer-anr ya’mawr ngae, Miqyaer-anr jaceuq-eu mae.
LUK.19.1	Khoerngae, Yeqsur, Yeqlirkor-anr ur-ir-awr cantsaev ghaeluf-eu mae. 
LUK.19.2	Khoergar, Saqgaer laer kur-eu jeq taf-eu aqyuif geuftaq-euq, smrmuiq smrbaw tiq ghaq jawr-eu mae.
LUK.19.3	Yeqsur aqjox-aer ghae-eu tiq ghaq nga laer siqmawf mawrmawf-eu mirnae, aqyawf haw-ir-euq khawf, tsawrhaq ardzaeq-aer myaq-awr, aqyawf-euq mawrdo khawf yaw’aw mirnae maq hawmawr nya-a. 
LUK.19.4	Khoermirnae, Yeqsur-anr ya’mawrni maeqhu paw caevghae-awr, siqpuv arbawr-anr davler-euq mae. Aqjeq mirnae aernar-aq, Yeqsur khoergar nae ya cantsaev-eu mae.
LUK.19.5	Yeqsur khoergar oekeuv ngae, ghawrleur-awr aqyawf-anr haw-awr aernaeq-eu, “Saqgaer-or! Yawkawr-aer zafka le-awq. Iqnan ngar, nawq-euq nymr-anr yayaf nga.”
LUK.19.6	Aqyawf yawkawr-aer zafka le-awr, Yeqsur-anr laqkhaq caertavni hageuf-euq mae. 
LUK.19.7	Tsawrhaq dawqtawvluf khoer-anr ya’mawr ngae jabu jadoer-awr aer-eu, “Aqyawf, iqbaxzaq-euq daqyan geuf-ir-eu nga.”
LUK.19.8	Khoerngae, Saqgaer gawqyawf yawf-awr, Sanqpaq Yeqsur-anr aernaeq-eu, “Sanqpaq-or! Haeq! Ngar kharjav-eu yawqjeq navluf tiq pav, irshaqzaq-anr bif ma. Ngar tiqghaq nav-anr myawfdzaq taq-euq jav nar-aq, oeq myav tsoeqkhofnaeq ma.”
LUK.19.9	Yeqsur, aqyawf-anr heulof-aer aernaeq-euq mae, “Iqnan nymr heunymr-anr kakhof-eu jeq keuvle-euq mae. Aqjeq mirnae aernar-aq, aqyawf khawf Aqbyaqhaq-euq zaq tiq ghaq mae. 
LUK.19.10	Tsawrhaq-euq Zaqyo-aq, byov-ir-euq tsawrhaq-anr pov-awr bibuq-ir-eu gharduq oe-euq ma.”
LUK.19.11	Aqyawfmaf dawq khoerdeuq-anr narhaqluf ngae, Yeqsur, Yeqlursaqlaeq-euq dawqpae lekeuv-euq baqda’nae, Miqyaer uvlanr-eu jeq tiqpov taef-aer keuvle-eu paq laer aqyawfmaf noeqluf-eu mae. Khoerngae, Yeqsur, aqyawf maf-anr yawjeq majeq dawq-anr nae heulof-aer maeqnaeq-euq mae. 
LUK.19.12	Khoermirnae, Yeqsur heulof-aer aernaeq-euq mae, “Tsawrhuiq tsawrma tiq ghaq garmanr kaq-eu mirkhanq-anr ir-awr, mirkhanq-anr uvlanr-eu dzoeqdzaq hageuf laq-ir-euq mae. 
LUK.19.13	Aqyawf ir-eu laer ghae ngae, aqyawf, kuirlaf zaqkhav tser ghaq-anr kur-awr, tiq ghaq-anr pyur tiq khor bif-awr aernaeq-eu, ‘Ngar ghoflar ngae keuvni jeqgaf gaf-awq.’
LUK.19.14	“Aerkhawf, aqyawf-euq mirkhanq-euq zaqlanr deuq, aqyawf-anr byae-eu mirnae, aqyawf-euq maeqnan aqyawf maf-euq danzar khaerghae-awr heulof-aer bitsaf-ir-euq mae, ‘Nga’maf heughaq nae maqbi uvlanrmawf nya.’
LUK.19.15	“Aqyawf, mirkhanq teq-eu dzoeqdzaq za-awr ghoflar ngae, pyur biftaq yaf-euq kuirlaf zaqkhav khoerdeuq, aqyawf ghaq aqyawf armyavni gafjeuq taq-euq nga laer yasiqni, dawq bif-awr bi kurlaf-euq mae. 
LUK.19.16	Yawbae ghaq lar-awr aer-eu, ‘Sanqpaq-or! Ngar, nawq-euq pyur khoerkhor nae tser khor gafjeuq-euq ma.’ 
LUK.19.17	Sanqpaq aer-eu, ‘Yawmuiq ngar-a. Kuirlaf zaqkhav yawmuiq ghaq-or! Nawr yawnyir jeq mr ngae sarjax zif-eu mirnae, meuq tser meuq-anr uvlanr-eu aryaq bifnaeq ma.’
LUK.19.18	“Nyiq ghaq tiqghaq lar-awr aer-eu, ‘Sanqpaq-or! Ngar, nawq-euq pyur khoerkhor nae ngaq khor gafjeuq-euq ma.’ 
LUK.19.19	Khoerlof-aer durni, sanqpaq, aqyawf-anr aernaeq-eu, ‘Nawr, meuq ngaq meuq-anr uvlanr-awq.’
LUK.19.20	“Khoernar-aq, tiq ghaq parlar-awr heulof-aer aer-eu mae, ‘Sanqpaq-or! Haeq, nawq-euq pyur khoerkhor, ngaq nae parjae yur-awr toevkaq taq-awr bijav-euq ma. 
LUK.19.21	Nawr-aq, zawr zir-eu tiq ghaq pyeuf-eu gar, ngar, nawq-anr guv-eu mirnae, heulof-aer janr-euq ma. Nawr-aq, nawq nae maqbif-euq gar yur-awr, nawq nae maqsaeq-euq gar yaeq-eu tsawrhaq mae.’ 
LUK.19.22	Khoerngae, sanqpaq, aqyawf-anr heulof-aer aernaeq-euq mae, ‘Zawr cawv-eu kuirlaf zaqkhav-or! Nawq-euq khaqmae-anr nae dovle-euq dawq nae ngar, nawq-anr yarkhaqdar ma. Ngar-aq, zawr zir-eu tiq ghaq pyeuf-awr, ngaq nae maqbif-euq gar yur-awr, ngaq nae maqsaeq-euq gar yaeq-eu mae laer nawr siqnya-eu jeq mar-iq, 
LUK.19.23	Aqjeq mirnae ngaq-euq pyur teukhor jirjeuq za-eu pyur taqduq-anr maq dawvanr-ir-euq le? Dawvanr-ir-euq lawnmr-aq, ngar ghoflar ngae, ngar, ngaq-euq pyur jeqma hawr-eu jirjeuq khawf za taef-a.’
LUK.19.24	“Khoernar-aq, aqyawf-euq dawqpae yawfluf-eu deuq-anr aernaeq-eu, ‘Aqyawf-euq pyur khoerkhor yurdov-awr, pyur tser khor anr-eu ghaq-anr bifnaeq-awq.’ 
LUK.19.25	(Aqyawfmaf aerkhof naeq-eu, ‘Sanqpaq-or! Aqyawf pyur tser khor anr-eu mae.’)
LUK.19.26	“ ‘Aqjeq mirnae aernar-aq, ngar, nawmaf-anr aernaeq nyar, jav-eu tsawrhaq yawqghaq navluf-anr par biflanq naeq-awr, maqjav-eu tsawrhaq-anr-aq, aqyawf kharjav-eu jeq khawf yabi yurdovjir taef-a. 
LUK.19.27	Khoeruqtaf, ngaq-anr muir-awr, ngaq-anr aqyawf maf-euq khoertav maqbi uvlanr mawf-eu deuq-anr sheuqlaf-awr ngaq-euq maeqshi saef-awq.’ ”
LUK.19.28	Khoerngae, Yeqsur khoerlof-aer aerghaq-awr, maeqhuq huq-awr nae Yeqlursaqlaeq-anr davler-euq mae. 
LUK.19.29	Khoerngae, heulof-aer pyeuflar-euq mae. Baerpaqjeq pu hawr-eu Beqtaqnir pu-euq dawqpae jav-eu Saqloq gawqjawq laer kur-eu khoerjawq-anr lekeuv ngae, aqyawf-euq zaqlanr nyiq ghaq-anr khaer-awr heulof-aer aernaeq-euq mae, 
LUK.19.30	“Nawnyaf maeqhu paw jav-eu pu-anr ir de-eq. Irur ngae, tsawrhaq tiqghaq-iq maq dziqhaw-euq manq tanqlavzaq tiq mawr paftawf taq-euq gar ya’mawr taef-a. Tseuvpuir-awr heugar tsanrlaf-awq. 
LUK.19.31	‘Aqjeq mirnae tseuvpuir-eu le’ laer tiqghaqnav narhaqlar nar-aq, ‘Sanqpaq mawf-eu nya jer’ laer aernaeq-awq.”
LUK.19.32	Bi khaerghae-euq khoer nyiq ghaq irkeuv ngae, Yeqsur nae aqyawf nyaf-anr kharaer-euq lof-aer ya’mawr-euq mae. 
LUK.19.33	Aqyawfnyaf manq tanqlavzaq-euq arcav tseuvpuirluf ngae, manq tanqlav-euq yawsanr deuq, aqyawf nyaf-anr narhaq-eu, “Aqjeq mirnae manq tanqlavzaq-anr tseuvpuir luf-eu le?”
LUK.19.34	Khoerngae, aqyawfnyaf aer-eu, “Sanqpaq mawf-eu nya jer.”
LUK.19.35	Khoernar-aq, aqyawfnyaf, Yeqsur jawr-eu gar tsanrlaf-euq mae. Manq tanqlavzaq khoermawr-euq khoertav, aqyawfmaf yawqha-euq maeqtsoeq laevdav-awr, Yeqsur-anr bi dziqler-euq mae. 
LUK.19.36	Aqyawf irluf ngae, tsawrhaq ghawqmya’ni yawqha-euq maeqtsoeq garma-anr khawq-eu mae.
LUK.19.37	Aqyawf, Yeqlursaqlaeq-euq dawqpae, Saqloq gawqjawq-euq gartoeq-anr irkaluf ngae, zaqlanr baqmaf maflan-aer aqyawfmaf nae ya’mawr-euq baoq huiq-eu lafkhoer mr-euq yawqjeq navluf-euq baqda’nae, danqbae-awr laqkhaq caertavni tersar yawkhav-aer Miqyaer-anr jaceuq jaceuq-aer aer-eu,
LUK.19.39	Tsawrhaq armaf mafma-euq lafkhoer keuq-eu Paqliqsaer tiqpavnav deuq, Yeqsur-anr aernaeq-eu, “Saqlaq-or! Nawq-euq zaqlanr deuq-anr daeqnaeq sher-eq.” 
LUK.19.40	Khoerngae, Yeqsur aerkhof naeq-eu, “Ngar, nawmaf-anr aernaeq nyar, tsawrhaq heudeuq ciqcurni jawr nar-aq, tiqpov taef-aer khaqlo heudeuq gurdovlaf taef-a.”
LUK.19.41	Khoerngae, Yeqsur, Yeqlursaqlaeq-euq dawqpae lekeuv-awr, meuq-anr ya’mawr ngae, khoermeuq-euq gharduq tsawrngoer ngoerngoer-aer heulof-aer aer-eu mae: 
LUK.19.42	“Yeqlursaqlaeq-or! Iqnan nae nawq-anr nuisar biof-eu jeq-anr nawr siqnya lawnmr-aq muiq-eu mae. Aerkhawf, nymq-mr-aq, nuisar biof-eu jeq khoer-anr nawq-euq myavnuiv-anr nae zaftaq-euq mae. 
LUK.19.43	Nawq-anr muir-eu deuq, nawq-euq tiqjawq lanr ciq-awr, nawq-anr yawqpaw navluf lofjawq-awr taesuf lar-eu arnan keuvle taef-a. 
LUK.19.44	Nawq-anr muir-eu deuq, nawr hawr-eu nawq-euq lafkhoer jawr-eu nawq-euq zaqdeuq-anr mirtsa dini lavcawvjir naeqlaf taef-a. Nawq-euq lafkhoer anr-eu khaqlo deuq khawf tiqsiq-euq khoertav tiqsiq maqbi javyaf-eu gar keuvni janrnaeqlaf taef-a. Aqjeq mirnae aernar-aq, Miqyaer, nawq-anr hawle-euq aryamq-anr nawr maq siqnya-eu beu!”
LUK.19.45	Khoernar-aq, Yeqsur, uqduq tanqnymr nymrma-anr urler-awr, lafkhoer paw myawq anq-awr myawq zeurluf-eu tsawrhaq-anr, danqbae-awr taedzae-euq mae. 
LUK.19.46	Yeqsur, aqyawf maf-anr aernaeq-eu,
LUK.19.46	laer boftaq-euq khawf, nawmaf-aq, nymr heunymr-anr ‘Smrkhoeq tanrjoe-euq jawrduq’ bi pyeuflar taq-euq nga.”
LUK.19.47	Yeqsur nan-anr nae uqduq tanqnymr nymrma-euq lafkhoer maeqnaeq tsovnaeq luf-eu mae. Pirma aqyuif deuq, zanr maeq-eu deuq hawr-eu mirkhanqzaq-euq aqyuif aqtsu deuq, aqyawf-anr saef-eu laer jawqluf-eu mae. 
LUK.19.48	Aerkhawf, tsawrhaq dawqtawvluf, aqyawf-anr yawmuiq-aer narhaq luf-eu mirnae, aqyawfmaf tiqjeq-iq maq janrnya-a.
LUK.20.1	Tiqnan-aq, Yeqsur, uqduq tanqnymr nymrma-euq lafkhoer tsawrhaq ghawqmya ni-anr maeqnaeq tsovnaeq-awr, guiqlanqdawq maeqnaeq luf-eu mae. Khoerngae, pirma aqyuif deuq, zanr maeq-eu deuq hawr-eu aqyuif aqtsu deuq naeq-aer tiqkawv lof-aer lar-awr, Yeqsur-anr narhaq-eu, 
LUK.20.2	“Nawr aryaq aqgeugar nae za-awr heudeuq mrluf-eu le? Aqsur ghaq nae nawq-anr aryaq bifnaeq laf-euq la laer nawr, nga’maf-anr aernaeqlaf sher-eq.”
LUK.20.3	Khoerngae, Yeqsur, aqyawf maf-anr heulof-aer aerkhof naeq-euq mae, “Ngar khawf nawmaf-anr tiq dawq narhaq la. Nawmaf, ngaq-anr aerkhof naeqlaf-awq. 
LUK.20.4	Yorhaq bartirsaq mrnaeq-eu teu, mq-euq khoertav nae oe-awr bimr-euq la laq? Maqngeur nar-aq, tsawrhaq-anr nae lar-awr mrluf-eu la lor?”
LUK.20.5	Khoerngae, aqyawf maf-euq yawkaq jasawx jasawx-aer aer-eu, “Aqdui, ‘Mq-euq khoertav nae oe-euq mae’ laer aernar-aq, aqyawf heulof-aer aerlar taef-a, ‘Tox-aer mar-iq, nawmaf, aqyawf-anr aqjeq mirnae maqjan-eu le?’ 
LUK.20.6	‘Tsawrhaq-anr nae lar-euq mae’ laer aernar-aq khawf tsawrhaq dawqtawvluf, aqdui-anr khaqlo biqlar taef-a. Aqjeq mirnae aernar-aq, Yorhaq-aq, Miqyaer gharduq ngaeqdan-eu tsawrhaq mae laer aqyawfmaf janduq taq-euq mae.”
LUK.20.7	Khoermirnae, aqgeugar nae oe-euq la laer aqyawfmaf maqsiq laer aerkhof naeq-euq mae.
LUK.20.8	Khoerngae, Yeqsur aer-eu, “Tox-aer mar-iq, ngar aryaq aqgeugar nae za-awr heudeuq mrluf-eu le laer, ngar khawf nawmaf-anr maq aernaeq.”
LUK.20.9	Khoerngae, Yeqsur, tsawrhaq armaf-anr yawjeq majeq dawq-anr nae heulof-aer maeqnaeq-euq mae: “Tsawrhaq tiq ghaq aqgaf yarkmr tiq kawq mr-awr, aqgaf yarkmr mr-eu deuq-anr ngaqnaeq yaf-awr nae, yawqkhanq yawqmir yawq-anr ghawqmyanrni jawr-ir-euq mae. 
LUK.20.10	Aqgaf arsiq pyav-eu aryamq tsaqlar ngae, aqgaf yarkmr-euq arsiq tiqpavnav deuq, aqyawfmaf, aqyawf-anr bi pyavnaeqni, kuirlaf zaqkhav tiq ghaq-anr khaer-awr aqgaf yarkmr-anr mr-eu deuq jawr-eu gar bile-euq mae. Aerkhawf, aqgaf yarkmr-anr mr-eu deuq, aqyawf-anr diq-awr yawqngaef-aer bighof-ir-euq mae.
LUK.20.11	“Khoernar-aq, kuirlaf zaqkhav yawqghaq yawq-anr parbi le-euq mae. Aqyawfmaf khoerghaq-anr khawf diq-euq uqtaf, shafdawrlar paq-aer janrnaeq-awr, yawqngaef-aer bighof-ir-euq mae. 
LUK.20.12	Khoernar-aq, aqyawf, kuirlaf zaqkhav smr ghaq tiqghaq-anr parbi le-euq mae. Aqyawfmaf khoerghaq-anr khawf lavnar naeq-awr, aqyawf-anr taedov dzae-euq mae.
LUK.20.13	“Khoerngae, yarsanr ghaq aer-eu, ‘Ngar aqjox-aer janr-euq paq nga? Ngar zawr gaq-eu ngaq-euq zaqyo-anr bile ma. Aqyawfmaf, ngaq-euq zaqyo-anr mawr ngae yawzeu baw-eu dur.’ 
LUK.20.14	Aerkhawf, aqgaf yarkmr-anr mr-eu deuq, aqyawf-anr ya’mawr ngae, aqyawf maf-euq yawkaq aer-eu, ‘Teughaq-aq, jeqbir of-eu ghaq ngar-a. Aqyawf-euq jeqbir aqdui-euq pyeuflarni aqyawf-anr saef kar-eur.’ 
LUK.20.15	Khoernar-aq, aqyawfmaf, aqyawf-anr aqgaf yarkmr-euq lafnyir paw taedov ghae-awr saef-euq mae. Khoerngaejawr, yarsanr ghaq, aqyawf maf-anr aqjox-aer janrnaeq-eu jeq la? 
LUK.20.16	Aqyawf ghoflar-awr, aqgaf yarkmr-anr mr-eu khoerdeuq-anr saef-awr nae, yarkmr khoerkmr nuideuq-anr par ngaqnaeq taef-a.” Khoerngae, yagaq-euq deuq aer-eu, “Khoerlof-aer maq pyeuflar khmq-ar.”
LUK.20.17	Khoerngae, Yeqsur, aqyawf maf-anr hawtsov taq-awr aer-eu, “Tox-aer mar-iq, Yaerbof-euq lafkhoer boftaq-euq dawq heudawq aqjeq-anr aermawf-eu la?
LUK.20.18	Khaqlo khoersiq-euq khoertav gadav-euq yawqghaq navluf khaef-ir khoev-ir taef-a. Khaqlo khoersiq nae kharbi gadav-euq tsawrhaq-aq, ya’meur yaloer-ir taef-a.”
LUK.20.19	Zanr maeq-eu deuq hawr-eu pirma aqyuif deuq, Yeqsur-aq, yawjeq majeq dawq-anr nae maeq-eu heu, aqyawf maf-anr ngaeqcoeq mawf-eu nga laer siqnya-eu mirnae, khoerngae yamq-anr nae nar-aq, Yeqsur-anr nyaefmawf-eu mae. Aerkhawf, aqyawfmaf, tsawrhaq baqmaf-anr guv-eu mae. 
LUK.20.20	Khoermirnae, Yeqsur-euq dawq-anr yawlaeq nyaef-awr, aqyawf-anr baoq hawr-eu aryaq jav-eu meuqsanr-anr a’naeqni, khoeqsho haw-eu tsawrhaq-anr tsaq-awr dawr-eu tsawrhaq bi janrgeuf-awr, Yeqsur jawr-eu gar bi’ir-euq mae. 
LUK.20.21	Khoeqsho haw-eu khoerdeuq, Yeqsur-anr heulof-aer narhaq-eu mae, “Saqlaq-or! Nawr-aq, tsaq-awr dawr-eu dawq ngaeq-awr maeq-eu uqtaf, myavpyawq huiqnyir maqtserni, Miqyaer-euq garma yawtsaq yawdawr-euq lafkhoer maeqnaeq-eu mae laer nga’maf siqnya ma. 
LUK.20.22	Aqduimaf, sanqpaq Gaersaq-anr jeq tafnaeq-eu tsaq mae laq, maqngeur nar-aq, maqtsaq-a lor?”
LUK.20.23	Khoerngae, Yeqsur, aqyawf maf-euq jaqmyawf-euq tsawrganr-anr hawdov-awr aqyawf maf-anr narhaq-eu, “Nawmaf, ngaq-anr aqjeq mirnae tsermr-eu le? 
LUK.20.24	Ngaq-anr pyur tiq byav bihaw naeqlaf sher-eq. Heugar aqsur ghaq-euq arbar, aqsur ghaq-euq tsawrmyanr anr-eu nga?”
LUK.20.24	Aqyawfmaf aerkhof naeq-eu, “Sanqpaq Gaersaq-euq ngar-a.”
LUK.20.25	Yeqsur, aqyawf maf-anr aernaeq-eu, “Tox-aer mar-iq, sanqpaq Gaersaq-euq myawq-aq, sanqpaq Gaersaq-anr bifnaeq-awr, Miqyaer-euq myawq-aq, Miqyaer-anr bifnaeq-awq.”
LUK.20.26	Aerkhawf, aqyawfmaf, tsawrhaq baqmaf-euq maeqshi, aqyawfmaf nae narhaq-euq dawq khoerdawq-anr yawlaeq maq nyaefza nya-aq. Aqyawf nae aerkhof-euq dawq-anr khawf zanqler-awr ciqcurni jawr-eu mae.
LUK.20.27	Khoerngae, Saqduqgaer deuq, tsawrhaqzaq ghofdaef lar-eu maqbaw-a laer aer-eu mae. Aqyawfmaf tiqpavnav deuq, Yeqsur jawr-eu gar lar-awr heulof-aer narhaq-eu mae, 
LUK.20.28	“Saqlaq-or! Morseq, nga’maf-euq gharduq heulof-aer boftaq-euq mae,
LUK.20.29	“Khoerngae, maernmr shif ghaq jawr-eu mae. Aqyuif yuifsaq ghaq miqzaq sheuq-awr, zaq maq jawrle-euq minav-aer shir-euq mae. 
LUK.20.30	Nyiq ghaq tiqghaq, zaqmiqzaq khoerghaq-anr sheuq-euq khawf, zaq maq jawrleni shir-euq mae. 
LUK.20.31	Khoernar-aq, smr ghaq tiqghaq, aqyawf-anr sheuq-euq mae. Khoerlof-aer durni, shif maernmrluf zaqmiqzaq khoerghaq-anr sheuq-awr, zaq maq jawrleni shir-euq mae. 
LUK.20.32	Arsaq saqlar ngae, zaqmiqzaq khoerghaq khawf shir-euq mae. 
LUK.20.33	Tox-aer mar-iq, ghofdaeflar ngae nan, zaqmiqzaq khoerghaq aqgeu ghaq-euq miqzaq yapyeuf-eu la? Aqjeq mirnae aernar-aq, shif maernmrluf aqyawf-anr sheuq-euq mae.”
LUK.20.34	Yeqsur, aqyawf maf-anr heulof-aer aerkhof naeq-euq mae, “Heuzir-euq tsawrhaq deuq-aq, sheuqdanq dzaq-awr, smrmir ir-eu mae. 
LUK.20.35	Aerkhawf, aqkar karzir hawr-eu shir-awr ghofdaef lar-eu gar geux-eu laer sawxtaq-euq tsawrhaq deuq-aq, sheuqdanq dzaq-eu hawr-eu smrmir ir-eu maqbaw-a. 
LUK.20.36	Aqjeq mirnae aernar-aq, aqyawfmaf maq shirnya-aer mqtav ghaqkhaer lof-aer pyeuf taef-a. Aqyawf maf-aq, ghofdaef lar-eu tsawrhaq mirnae, Miqyaer-euq zaq pyeuf taef-a.
LUK.20.37	laer Morseq aer ngae, shir-euq tsawrhaq deuq ghofdaef lar-eu garkawv, aqyawf nae miqdzaq dofluf-eu bawduv-euq garkawv boftaq-euq ardeuv khoerdeuv-anr panmaeq naeqlaf-euq mae.
LUK.20.38	Miqyaer-aq, shir-euq tsawrhaq-euq Miqyaer maqngeur-a. Daefluf-eu tsawrhaq-euq Miqyaer mae. Aqjeq mirnae aernar-aq, aqyawf-euq maeqshi tsawrhaq dawqtawvluf yawdaef mae.”
LUK.20.39	Khoerngae, zanr maeq-eu tiqpavnav deuq aer-eu, “Saqlaq-or! Nawr aer-eu-aq, yawmuiq mir-a.” 
LUK.20.40	Khoernar-aq, aqyawfmaf, Yeqsur-anr tiqjeq-iq maqpar narhaq peuq-eu mae.
LUK.20.41	Khoerngae, Yeqsur, aqyawf maf-anr heulof-aer aernaeq-euq mae, “Aqcawq aqjox-aer Kali-aq, Daqbir-euq Zaqyo mae laer aernya-eu la? 
LUK.20.42	Jaceuq-eu sanqbof-euq lafkhoer Daqbir, aqyawfghaq heulof-aer aer-eu mae,
LUK.20.44	Daqbir, aqyawf-anr ‘Sanqpaq’ laer kur-eu ngeur nar-aq, aqyawf aqjox-aer Daqbir-euq Zaqyo par pyeufnya-eu la?”
LUK.20.45	Tsawrhaq dawqtawvluf narhaqluf ngae, Yeqsur, aqyawf-euq zaqlanr deuq-anr heulof-aer aernaeq-euq mae, 
LUK.20.46	“Nawmaf, zanr maeq-eu deuq-anr yanr-awq. Aqyawf maf-aq, paerkhanq paermanr dmdm-aer canmawf-eu mae. Laevkawv doeni aqcawq, aqyawf maf-anr dawqcawq puqlar-eu gar geufmawf-eu mae. Zanrdawq khawqnymr-euq lafkhoer khanqsaer jav-eu nuirduq-anr nuirmawf-awr, yawbuibui ngae, khawrmaer paw nuirmawf-eu mae. 
LUK.20.47	Aqyawfmaf, miqcoeq miqma-euq nymr-anr khaeqdzaq khavdzaq-eu mae. Aqcawq bimawr-eu gharduq guiqlanq ghawqmanrni shar-eu mae. Tsawrhaq khoerdeuq-aq, aqcawq navmaqtser yarkhaq dar-eu gar yadaq taef-a.”
LUK.21.1	Yeqsur hawghae ngae, smrmuiq smrbaw deuq pyurdamq dawvduq-anr pyur dawvanr luf-eu gar ya’mawr-euq mae. 
LUK.21.2	Khoernar-aq, irshaq irtaw miqcoeq miqma tiq ghaq, guiqshuir marbyav nyiq byav dawvanr-eu gar khawf ya’mawr-euq mae. 
LUK.21.3	Khoerngae, Yeqsur heulof-aer aer-eu mae, “Ngar, nawmaf-anr aqdirma-aer aernaeq nyar, irshaq irtaw miqcoeq miqma heughaq nae dawvanr-euq khoer-aq, aqyawfmaf dawqtawv luf-euq myavmaqtser myaqdzaeq-eu mae. 
LUK.21.4	Aqjeq mirnae aernar-aq, tsawrhaq dawqtawvluf ghawqmya’ni jav-eu lafkhoer nae Miqyaer-anr damqnaeq-eu jeq damqlar-euq mae. Aerkhawf, miqcoeq miqma heughaq-aq, shaq-awr zanq-eu lafkhoer, aqyawf yawdaef daef-eu gharduq kharjav-eu dawqtawvluf dawvanr jir-euq mae.”
LUK.21.5	Khoerngae, uqduq tanqnymr nymrma-anr jaqdar janrtaq-euq khaqlo loma yawmuiq deuq hawr-eu, damqtaq-euq deuq-anr aqcawq jaluf ngae, 
LUK.21.6	Yeqsur aer-eu, “Nawmaf mawrluf-eu heudeuq-anr arnan aryamq keuvlar ngae, heugar, khaqlo tiqsiq-euq khoertav tiqsiq maqbi javyafni yabi daepyav dzaejir taef-a.”
LUK.21.7	Khoerngae, aqyawfmaf, Yeqsur-anr narhaq-eu, “Saqlaq-or, heudeuq aqmyan pyeuflar-eu la? Heudeuq pyeuflar-eu laer ghae ngae, bisiq bimawr-eu jeq, aqgeu jeq ya’mawr-eu la?”
LUK.21.8	Yeqsur heulof-aer aernaeq-euq mae, “Aqcawq nae nawmaf-anr maershuir maqya bi shuirtawvni yanr-awq. Aqjeq mirnae aernar-aq, tsawrhaq ghawqmya’ni ngaq-euq tsawrmyanr-anr ghoeghoe-aer, ‘Ngar-aq, Kali ma’ laer aer-awr, ‘Aryamq dawqpae paele-euq mae’ laer aer taef-a. Khoermirnae, aqyawf maf-euq maeqnan taqcan taeghae. 
LUK.21.9	Guirdeuv deuvluf-eu gar maqaer, mirkhanq suqsaq luf-eu gar maqaer, nawmaf yagaq ngae guv-eu nuima taqanr. Aqjeq mirnae aernar-aq, heudeuq jeqhu ya pyeuflar-eu mae. Aerkhawf, tiqpov taef-aer arsaq saq-eu aryamq keuvle-eu maqngeur-a.”
LUK.21.10	Khoeruqtaf, Yeqsur, aqyawf maf-anr heulof-aer aernaeq-euq mae, “Tsawrjeuq tiqjeuq tirjeuq deuvcae cae-awr, mirkhanq tiqkhanq tirkhanq deuvcaecae taef-a. 
LUK.21.11	Mirluvluv duiduilar taef-a. Ghawqmya gar maef-awr shuf-eu jeq hawr-eu yawjaw nar-eu jeq keuvle taef-a. Mq-anr nae guvlar paq-aer ghae-eu jeq hawr-eu zawr huiq-eu bisiq bimawr-eu jeq dovle taef-a.
LUK.21.12	“Aerkhawf, heudeuq dawqtawvluf maq pyeuflar-euq minav-aer, aqcawq, nawmaf-anr nyaef-awr, khaeqlar khavlar taef-a. Aqcawq, nawmaf-anr zanrdawq khawqnymr-anr a’naeq-awr, kuv-anr khawf nyaefur naeqlaf taef-a. Ngaq-euq tsawrmyanr baqda’nae, nawmaf-anr sanqpaq deuq hawr-eu uvlanr-eu deuq-euq maeqshi sheuqghae naeqlaf taef-a. 
LUK.21.13	Aerkhawf, khoerlof-aer pyeuflar-eu-aq, nawmaf-euq gharduq sarkir kamq-eu aryamq pyeuf-eu mae. 
LUK.21.14	Khoermirnae, aqjox-aer ya aerkhof naeq-eu nga laer, aryamq maq keuvlar-euq minav-aer ngar maq sharnoeq laer, nawmaf yawqha-euq nuima-euq lafkhoer noeqtsaev taq-awq. 
LUK.21.15	Aqjeq mirnae aernar-aq, nawmaf-anr muir-eu tsawrhaq dawqtawvluf pyaer-eu khawf maq pyaernya-aer, lavtsoeq-eu khawf maq lavtsoeq nya-eu dawq hawr-eu zaqsiq tsawrganr, ngar, nawmaf-anr bifnaeq ma. 
LUK.21.16	Nawmaf-euq aqma aqda, maernmr deuq, aqyuif aqnyir hawr-eu cawqdeuq khawf, nawmaf-anr anqdzaq taef-a. Aqyawfmaf, nawmaf tiqpavnav deuq-anr shir-eu gar bikeuv taef-a. 
LUK.21.17	Khoeruqtaf, ngaq-euq tsawrmyanr baqda’nae, tsawrhaq dawqtawvluf nawmaf-anr byae taef-a. 
LUK.21.18	Aerkhawf, nawmaf-euq tsaerkanr tiq kanr taef-aer khawf maqya ga-ir-ar. 
LUK.21.19	Nawmaf orcoer-eu baqda’nae, nawqmaf-euq nuima saflar za taef-a.”
LUK.21.20	“Yeqlursaqlaeq-anr guirmaf lofjawq taq-euq gar nawmaf ya’mawr ngae, meuq heumeuq meuqtsoeq tsoeq-ir-eu dawqpae paele-euq ngar-a laer siqnya-awq. 
LUK.21.21	Khoerngae, Yurdav mirkhanq-anr jawr-eu tsawrhaq, gawqjawq-anr caevdav lef-awq. Yeqlursaqlaeq-euq lafkhoer jawr-eu deuq, lafnyir irdov-awr, meuq-euq lafnyir jawr-eu deuq, meuq-anr taq urler. 
LUK.21.22	Aqjeq mirnae aernar-aq, khar boftaq-euq khoerdeuq dawqtawvluf byanlarni, arnan aryamq khoer-aq, lafpov povkhof-eu aryamq mae. 
LUK.21.23	Khoerngae yamq-anr, zaq jeuqluf-eu deuq hawr-eu aqcoer dawrzaq-euq aqma deuq ghawqshar shaq-aer ya ghaesaef taef-a. Aqjeq mirnae aernar-aq, mirtsaq-euq khoertav noeqshaq duidui paq-aer ghae-eu jeq keuvle taef-a. Tsawrhaq heudeuq-euq khoertav nuima paer duidui-eu jeq keuvle taef-a. 
LUK.21.24	Aqyawfmaf, micaer khaeq-anr yashir taef-a. Aqyawfmaf, mirkhanq yawqkhanq navluf-anr zaqkhav lof-aer yabi nyaefghae taef-a. Aqcawq tsawrjeuq tsawrca deuq, aqyawf maf-euq aryamq byanlar ngae keuvni, Yeqlursaqlaeq-anr nawqtaeqtaq taef-a.”
LUK.21.25	“Khoerngae, nanrma, bala hawr-eu aqguir-anr nae bisiq bimawr-eu jeq dovle taef-a. Mirtsaq-euq khoertav jav-eu mirkhanq dawqtawv luf-euq khoertav shaq-awr zanq-eu jeq keuvle taef-a. Iqmalavshav hawr-eu irkhawr dzae-eu tersar manr duidui-eu mirnae, zanq duidui ler taef-a. 
LUK.21.26	Mirtsaq-euq khoertav keuvle teurle-eu laer ghae-eu garkawv deuq-anr tsawrhaqzaq sharnoeq ngae, guv-ir-awr surlar bar-ir taef-a. Aqjeq mirnae aernar-aq, mqtav-euq baoqdeuq nyaenyae-aer ghaelarjir taef-a. 
LUK.21.28	Heudeuq pyeufdanq baelar ngae, nawmaf uqduq bafleur-awr laftav paw haw-awq. Aqjeq mirnae aernar-aq, nawmaf-anr kakhof-eu jeq dawqpae paelar-euq mae.”
LUK.21.29	Khoernar-aq, Yeqsur, aqyawf maf-anr yawjeq majeq dawq-anr nae heulof-aer ja’naeq-euq mae: “Siqguq arbawr hawr-eu khardaef-eu arbawr deuq-anr haw-awq. 
LUK.21.30	Khoerdeuq bawnmq nmqlar-eu gar nawmaf ya’mawr ngae, jawrla yamq dovle shaw-iq ngar-a laer nawmaf yawqha yawqha siqnya-eu mae. 
LUK.21.31	Khoerlof-aer durni, nawmaf heudeuq pyeuflar luf-eu gar ya’mawr ngae, Miqyaer uvlanr-eu jeq dawqpae paele-euq ngar-a laer siqnya-awq.
LUK.21.32	“Ngar, nawmaf-anr aqdirma-aer aernaeq nyar, heudeuq dawqtawvluf maq pyeuflar-euq khoer-aq, heuzir-euq tsawrhaq maqya shir-ar. 
LUK.21.33	Mqmir byov-ir taef-a. Aerkhawf, ngaq-euq dawq-aq, tiqjeq ghaenae-iq maqbyov-ir-ar.”
LUK.21.34	“Nawmaf yawmuiq-aer yanr-awq. Dzaqyaef dawryaef-awr jiryaef tiqjawr-iq maqbeurni, daefzir gharduq khanqlanr-eu baqda’nae, nuima kafduiqni ghae-awr, maqnoeq maqdur-aer jawr ngae, arnan khoernan nawmaf-euq khoertav keuvle taef-a. 
LUK.21.35	Arnan khoernan-aq, mirtsaq heusiq siqlanni hawr-eu, tsawrhaq yawqghaq navluf-euq khoertav lanrju lof-aer keuvle taef-a. 
LUK.21.36	Khoermirnae, keuvle-eu laer ghae-eu heudeuq dawqtawv luf-anr nawmaf yabuq-ir-awr, Tsawrhaq-euq Zaqyo-euq maeqshi yawf-eu geux-eu tsawrhaq laer bisawxni, nawmaf aqmyanluf guiqlanq sharshar-aer, yawbeur beur-aer jawr-awq.”
LUK.21.37	Yeqsur nan’ghanr paw uqduq tanqnymr nymrma-euq lafkhoer maeqnaeq tsovnaeq-awr, uqcif paw meuq-anr nae dov-ir-awr, Saqloq laer kur-eu gawqjawq-anr jawr-ir-eu mae. 
LUK.21.38	Uqshawq yawnaf-aer, tsawrhaq dawqtawvluf, Yeqsur-anr narhaq-eu laer, uqduq tanqnymr nymrma-euq lafkhoer aqyawf jawr-eu gar lar-eu mae.
LUK.22.1	Khoerngae, Daeqtseq maqdawv-euq kaqmur dzaq-eu Baqsaqkaq laer kur-eu yawbui bui-eu aryamq paelar-euq mae. 
LUK.22.2	Pirma aqyuif deuq hawr-eu zanr maeq-eu deuq, tsawrhaq baqmaf-euq maeqshi Yeqsur-anr maq saefpeuq-eu mirnae, aqjox-aer ghae-awr nae saefbyov nya-eu paq nga laer jawqluf-eu mae.
LUK.22.3	Khoerngae, ghaqkhaer 12 ghaq-euq lafkhoer keuq-eu, Irsaqgaqliqoq laer kur-eu Yurdav-euq nuima-euq lafkhoer naef Saqdaq urler-euq mae. 
LUK.22.4	Aqyawf, pirma aqyuif deuq hawr-eu uqduq tanqnymr nymrma-anr lofpir-eu aqyuif deuq jawr-eu gar le-awr, aqyawf maf-anr Yeqsur aqjox-aer anqdzaq-eu paq nga laer bawqdzaq ler-euq mae. 
LUK.22.5	Aqyawfmaf laqkhaqcaer duidui lar-awr, Yurdav-anr pyur bif-eu gharduq nuima tsaq-eu mae. 
LUK.22.6	Yurdav khawf kamq-awr, tsawrhaq armaf mafma maqjawr ngae, Yeqsur-anr aqyawf maf-euq aqlaf-anr a’naeq-eu aqmyan yaeflar-eu nga laer povluf-eu mae.
LUK.22.7	Khoernar-aq, Daeqtseq maqdawv-eu kaqmur dzaq-eu arnan keuvlar-euq mae. Khoerngae nan Baqsaqkaq yawrzaq yasaef-eu mae.
LUK.22.8	Khoerngae, Yeqsur, Beqtuvluv hawr-eu Yorhaq-anr khaer-awr aer-eu, “Nawnyaf ir-awr, aqduimaf Baqsaqkaq dzaqbyawr dzaqtaf nya’ni, aqdui-euq gharduq laeqhmq-ir-awq.”
LUK.22.9	Aqyawfnyaf, Yeqsur-anr narhaq-eu, “Nga’nyaf-anr aqgeugar bi laeqhmq-ir mawf-eu nya?”
LUK.22.10	Yeqsur aer-eu, “Narhaq sher-eq, nawnyaf meuq-anr urler ngae, ircuf oeqlanq baf-awr can-eu zaqyo aqli tiq ghaq-anr ya tanqpuq taef-a. Nawnyaf, aqyawf-euq maeqnan cantae ghae-awr, aqyawf urler-eu nymr-anr urler-awq. 
LUK.22.11	Khoernar-aq, nymrsanr ghaq-anr heulof-aer aernaeq-awq, ‘Saqlaq, nawq-anr heulof-aer bi narhaq le-euq mae, “Ngar, ngaq-euq zaqlanr deuq naeq-aer Baqsaqkaq dzaqbyawr dzaqnya’ni, daqyan-euq kuvlawv aqgar jav-eu la?” ’ 
LUK.22.12	Khoerngae, aqyawf, nawnyaf-anr laftav tiv-anr jav-eu lavsav taq-euq kuvlawv lawvma tiq lawv-anr sheuqhaw naeqlaf taef-a. Nawnyaf khoergar laeqhmq taq-awq.”
LUK.22.13	Aqyawfnyaf ir ngae, yawqjeq navluf Yeqsur nae aernaeq-euq lof-aer jav-eu gar ya’mawr-awr, aqyawfnyaf khoergar Baqsaqkaq dzaqbyawr laeqhmq-euq mae.
LUK.22.14	Aryamq keuvlar ngae, Yeqsur hawqje-anr jawqler-awr, ghaqkhaer deuq khawf aqyawf naeq-aer jawqluf-eu mae. 
LUK.22.15	Khoerngae, Yeqsur, aqyawf maf-anr heulof-aer aernaeq-euq mae, “Ngar, shaqzanq maqya daq-euq minav-aer, nawmaf naeq-aer Baqsaqkaq dzaqbyawr heubyawr dzaqtaf mawf duidui mir-a. 
LUK.22.16	Ngar, nawmaf-anr aernaeq nyar, Miqyaer uvlanr-eu lafkhoer, dzaqbyawr heu-euq dawqtsuif maq byanlar-euq khoer-aq, ngar dzaqbyawr heu-anr maqpar dzaq ma.”
LUK.22.17	Khoernar-aq, Yeqsur khmqmaq ciq-awr jaceuq-awr nae heulof-aer aer-eu mae, “Khmqmaq heu ciq-awr, tiq ghaq uicuiv uicuiv-aer dawr-awq. 
LUK.22.18	Ngar, nawmaf-anr aernaeq nyar, Miqyaer uvlanr-eu jeq maq keuvle-euq khoer-aq, ngar, aqgaf dzaruir heu maqpar dawr ma.”
LUK.22.19	Aqyawf, kaqmur paryur-awr, Miqyaer-euq guiqlanq-anr jaceuq-euq mae. Khoernar-aq, kaqmur ngawqpyaeq-awr, aqyawf maf-anr ciqnaeq-awr nae aer-eu, “Heu-aq, nawmaf-euq gharduq bifnaeq-eu ngaq-euq mawrdo ma. Nawmaf, ngaq-anr noeqkeuv-eu gharduq heulof-aer janr-awq.”
LUK.22.20	Khoerlof-aer durni, cifhawq dzaqghaq ngae, aqyawf aqgaf dzaruir danq-eu khmqmaq ciq-awr heulof-aer aer-eu mae, “Khmqmaq heu-aq, dawqma sarjax yawshuif-anr taf-eu ngaq-euq shiq ma. Shiq heu nawmaf-euq gharduq bi yoerle ma. 
LUK.22.21	Aerkhawf, hawsher-eq. Ngaq-anr anqdzaq-eu ghaq-euq aqlaf-aq, ngaq naeq-aer hawqje tiqje-anr jawqluf-eu ngar-a. 
LUK.22.22	Tsawrhaq-euq Zaqyo-aq, Miqyaer nae noeqtsaev taq-euq lof-aer ya’ir taef-a. Aerkhawf, aqyawf-anr anqdzaq-euq khoerghaq-aq, ghawqshar shaq-aer ya ghaesaef taef-a.”
LUK.22.23	Khoermirnae, zaqlanr deuq yawkaq ja-eu, aqyawf maf-euq lafkhoer khoerlof-aer janr-eu ghaq aqsur ghaq nga?
LUK.22.24	Khoeruqtaf, aqyawf maf-euq lafkhoer nae huiqdzaeq-eu aqgeu ghaq nga laer sharnoeq-awr zaqlanr deuq yawkaq pyaerluf-eu mae. 
LUK.22.25	Khoerngae, Yeqsur, aqyawf maf-anr heulof-aer aernaeq-euq mae: “Aqcawq tsawrjeuq tsawrca-euq sanqpaq deuq-aq, mirkhanqzaq-anr zuiv-eu mae. Mirkhanqzaq-aq, aqyawf maf-euq khoertav aryaq jav-eu deuq-anr ‘Guiqlanq janrnaeq laf-eu deuq’ laer kur-eu mae. 
LUK.22.26	Aerkhawf, nawmaf khoerlof-aer taqjanr. Nawmaf-euq lafkhoer aqcawq navmaqtser huiqdzaeq-eu ghaq, aqcawq navmaqtser nyirdzaeq-eu ghaq geuf-awq. Aqyuif geuf-eu ghaq khawf, kuirlaf lof-aer geuf-awq. 
LUK.22.27	Aqgeu ghaq huiqdzaeq-eu la? Jawq-awr dzaqluf-eu ghaq-a lor? Maqngeur nar-aq, hawqbyawr lavdawv naeq-eu ghaq-a laq? Jawq-awr dzaqluf-eu ghaq huiqdzaeq-eu maqngeur-a lor? Aerkhawf, ngar-aq, nawmaf-euq ghanrcae hawqbyawr lavdawv naeq-eu ghaq lof-aer geufluf-eu ma.
LUK.22.28	“Aerkhawf, ngar tsermr haw-eu jeq-anr yadaq ngae, aqmyanluf ngaq naeq-aer jawr-eu-aq, nawmaf mae. 
LUK.22.29	NgaqDa, ngaq-anr uvlanr-euq jeq bifnaeq laf-euq lof-aer, ngar khawf, nawmaf-anr uvlanr-eu jeq bifnaeq ma. 
LUK.22.30	Heulof-aer bif-eu-aq, nawmaf, ngar uvlanr-eu mirkhanq-euq lafkhoer, ngaq-euq hawqje-anr jawq-awr, dzaqtaf dawrtaf-awr, dzoeqdzaq-euq nuirmanq-anr nuir-awr, Irsaqleqlav tsawrjeuq 12 jeuq-anr yarkhaq bidar-eu gharduq ma.”
LUK.22.31	Khoerngae, Yeqsur heulof-aer aer-eu mae, “Sirmoq-or! Sirmoq-or! Hawtaq-awq, caer-anr khaqjeq nae jeq-eu lof-aer naef Saqdaq, nawq-anr jeq-eu laer sharza taq-euq mae. 
LUK.22.32	Aerkhawf, nawr jan-eu jeq maqya byaerdzaeni, ngar, nawq-euq gharduq guiqlanq shar-euq ma. Nawr, ngar jawr-eu gar ghofkhoflar ngae, nawq-euq cawq zaqlanr nuideuq-anr ghaq bi khavlar-awq.”
LUK.22.33	Beqtuvluv, aqyawf-anr aernaeq-eu, “Sanqpaq-or! Ngar, nawq naeq-aer kuv-anr ur-ir-eu hawr-eu shir-eu gharduq khawf laeqhmqdan taq-euq ma.”
LUK.22.34	Khoerngae, Yeqsur aer-eu, “Beqtuvluv-or! Ngar, nawq-anr aernaeq nyar, nymrcif yapoer maq doerlar-euq minav-aer, nawr, ngaq-anr maqsiq laer smq pov keuvni pyaer taef-a.”
LUK.22.35	Yeqsur, aqyawf maf-anr aernaeq-eu, “Ngar, nawmaf-anr pyur pawqbaev, paertanr hawr-eu saeqnawv maqyurni ir-awq laer khaerghae ngae, nawmaf-anr tiqjeqpaq mawflar-euq la laq?”
LUK.22.35	Aqyawfmaf aer-eu, “Tiqjeq-iq maq mawflar-aq.”
LUK.22.36	Yeqsur, aqyawf maf-anr heulof-aer aernaeq-euq mae: “Aerkhawf, nymq-mr povjawr-aq, pyur pawqbaev jav-eu deuq yurghae-awr, paertanr jav-eu deuq khawf shaf ghae-awq. Micaer maqjav-eu deuq maeqtsoeq anq-awr micaer zeur-ir-awq. 
LUK.22.37	Ngar, nawmaf-anr aernaeq nyar,
LUK.22.37	laer boftaq-euq Yaerbof heudawq ngaq-euq lafkhoer ya byanlar taef-a. Aqjeq mirnae aernar-aq, ngaq-euq garkawv khar boftaq-euq deuq ya byanlar taef-a.”
LUK.22.38	Khoerngae, aqyawfmaf aer-eu, “Sanqpaq-or! Haeq, heugar micaer nyiq kanr jav ngar-a.” Yeqsur aer-eu, “Ghaq taef-a.”
LUK.22.39	Yeqsur dov-ir-awr, aqmyanmyan janr-eu lof-aer Saqloq gawqjawq-anr davler-euq mae. Zaqlanr deuq khawf aqyawf-euq maeqnan cantaedav lef-euq mae. 
LUK.22.40	Yeqsur khoergar lekeuv ngae, aqyawf maf-anr aernaeq-eu, “Nawmaf murjur jurlar-eu gar maqya tawvlerni guiqlanq shar-awq.”
LUK.22.41	Khoernar-aq, aqyawf, aqyawfmaf jawr-eu gar nae khaqlo darbiq tiq biq kaq-eu gar ir-awr, pawqtsuif pawqdmq dmq-awr guiqlanq shar-eu lafkhoer aer-eu, 
LUK.22.42	“Aqda-or! Nawr nuima tsaq nar-aq, khmqmaq heu ngaq-anr nae ciqdzae naeqlaf-awq. Aerkhawf, ngar nuima tsaq-eu lof-aer taqbi pyeuf. Nawr nuikhanr shir-eu lof-aer bipyeuf law.”
LUK.22.43	Khoerngae, mqtav ghaqkhaer tiq ghaq mq-anr nae aqyawf jawr-eu gar dovle-awr, aqyawf-anr ghaq biflanq le-euq mae. 
LUK.22.44	Yeqsur shaqzanq mr duidui-eu mirnae, yawbae navmaqtser, yawshaq-anr teufler-awr guiqlanq parshar-euq mae. Aqyawf-euq kuqpyur, shiq lof-aer pyeuf-ir-awr, mirtsa dzavka luf-eu mae.
LUK.22.45	Aqyawf guiqlanq sharghaq-awr tur-awr nae, zaqlanr deuq jawr-eu gar ghoflar ngae, aqyawfmaf noeqshaq duidui-eu mirnae yufkhav taq-euq gar ya’mawr-euq mae. 
LUK.22.46	Khoerngae, aqyawf maf-anr aernaeq-eu, “Nawmaf aqjeq mirnae yufkhav luf-eu le? Murjur jurlar-eu gar maqya tawvlerni, tur-awr guiqlanq shar-awq.”
LUK.22.47	Yeqsur khoerlof-aer aernaeqluf ngae, ghaqkhaer 12 ghaq-euq lafkhoer keuq-eu Yurdav laer kur-eu khoerghaq jeqhuq huq-awr, tsawrhaq armaf mafma sheuq-awr oe-euq mae. Yurdav, Yeqsur-anr maeqsaw saw-eu laer, Yeqsur-euq dawqpae lepae-euq mae. 
LUK.22.48	Khoerngae, Yeqsur, aqyawf-anr aernaeq-eu, “Yurdav-or! Nawr maeqsaw saw-awr, Tsawrhaq-euq Zaqyo-anr anqdzaq-eu ma laq?”
LUK.22.49	Aqjeq pyeuflar-eu ghae-eu nga laer Yeqsur-anr jawrjawq taq-euq deuq hawsiq-awr aer-eu, “Sanqpaq-or! Nga’maf, micaer nae coer-awq laq?” 
LUK.22.50	Aqyawf maf-euq lafkhoer-euq tiq ghaq, 
LUK.22.51	Khoerngae, Yeqsur aerkhof naeq-eu, “Ghaq-ar. Taqpar janr!” Khoernar-aq, kuirlaf zaqkhav khoerghaq-euq naqpaf-anr toeqciv-awr lavtaq naeq-euq mae.
LUK.22.52	Khoerngae, Yeqsur-anr lavtsoeq-eu laer oe-euq pirma aqyuif deuq, uqduq tanqnymr nymrma-anr lofpir-eu aqyuif deuq hawr-eu aqyuif aqtsu deuq-anr Yeqsur heulof-aer aernaeq-euq mae, “Nawmaf smrkhoeq tanrjoe-anr nyaef-eu lof-aer, micaer baf, darkawq sheu-awr ngar jawr-eu gar oe-euq le lor? 
LUK.22.53	Ngar yawqnan navluf nawmaf naeq-aer uqduq tanqnymr nymrma-anr jawrluf-eu khawf, nawmaf, ngaq-anr maqnyaef-a. Aerkhawf, aryamq heu-aq, nawmaf-euq aryamq mae. Nymq-mr-aq, yawzanr-euq baoq uvlanr luf-eu mae.”
LUK.22.54	Khoerngae, aqyawfmaf, Yeqsur-anr nyaef-awr, aqyawf-anr sheuqghae-awr, pirma yawhuiq ghaq-euq nymr-anr sheuqur lef-euq mae. Beqtuvluv-aq, uicuiv garmanr kaq-eu gar cantae luf-eu mae. 
LUK.22.55	Khoerngae, aqcawq, povka miqdzaq bawdof-awr, tiqgar taef-aer nuirluf-eu gar, Beqtuvluv khawf aqyawfmaf naeq-aer nuirler-euq mae. 
LUK.22.56	Beqtuvluv, miqdzaq bya-eu gar nuirluf ngae, kuirlaf zaqkhav aqbur tiq ghaq ya’mawr-awr, aqyawf-anr hawtsov taq-awr aer-eu, “Heughaq khawf, aqyawf naeq-aer jawr-euq tsawrhaq mae.”
LUK.22.57	Aerkhawf, Beqtuvluv pyaer-eu, “Zaqmiq aqbur-or! Ngar, aqyawf-anr maq siqnya nya.”
LUK.22.58	Ghawqmyanr maqghae-aer, yawqghaqyawq, Beqtuvluv-anr mawr-awr aer-eu, “Nawr khawf aqyawf maf-euq armur-anr keuq-eu tiq ghaq ngar-a.” Khoerngae, Beqtuvluv aer-eu, “Tsawrhaq heu-aq, ngar maqngeur laer aernar-aq.”
LUK.22.59	Naqliq tiq laf aerghaqni kar-ir ngae, yawqghaqyawq khaqduqni paraer taertaeq-eu, “Heughaq-aq, aqdir aqmar aqyawf naeq-aer jawr-euq tsawrhaq ngar-a. Aqjeq mirnae aernar-aq, aqyawf khawf Gaqliqlaer tsawrhaq beu.”
LUK.22.60	Aerkhawf, Beqtuvluv parpyaer-eu, “Tsawrhaqzaq-or, nawr aqjeq aerluf-eu teu, ngaq-anr maq siqlar nya!” Aqyawf khoerlof-aer aerluf ngae yapoer doerlar-euq mae. 
LUK.22.61	Khoerngae, Sanqpaq Yeqsur, Beqtuvluv jawr-eu paw ghawrpyawr lef-awr Beqtuvluv-anr hawcawq-euq mae. Khoerngae, Beqtuvluv, Sanqpaq Yeqsur nae aqyawf-anr aernaeq-euq dawq heudawq noeqdov ler-euq mae, “Yapoer maq doerlar-euq minav-aer, nawr, ngaq-anr maq siqnya nya laer smq pov keuvni pyaer taef-a.” 
LUK.22.62	Khoernar-aq, Beqtuvluv dov-ir-awr nuima cawv-eu lafkhoer ngoer duidui-euq mae.
LUK.22.63	Yeqsur-anr nyaef-awr hawluf-eu tsawrhaq khoerdeuq, aqyawf-anr aqjaf jafjaf-aer diq-euq mae. 
LUK.22.64	Khoeruqtaf, aqyawf-euq myavnuiv-anr kafkaq-awr taev-awr nae aer-eu, “Nawq-anr taev-euq aqsur ghaq la laer, nawr, Miqyaer gharduq ngaeqdan hawsher-eq!” 
LUK.22.65	Aqyawfmaf, aqyawf-anr coeqler paq-aer yaeqbawq saerlu-aer ghawqmya jeq ngaeqnaeq-euq mae.
LUK.22.66	Uqbya byalar-euq naeq-aer, Yurdav tsawrhaq-euq aqyuif aqtsu deuq, pirma aqyuif deuq hawr-eu zanr maeq-eu deuq tiqkawv lof-aer uiqler-awr, Yeqsur-anr aqyawf maf-euq 
LUK.22.67	“Nawr Kali mar-iq, nga’maf-anr aernaeq laf-awq lawr.” Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr aernaeq law-awr khawf, nawmaf maqjan-ar. 
LUK.22.68	Ngar, nawmaf-anr narhaq law-awr khawf, nawmaf, ngaq-anr maq aerkhof naeqlaf-eu uqtaf, maq pyaeqnaeq laf-ar.
LUK.22.70	Khoerngae, aqyawfmaf dawqtawvluf aer-eu, “Tox-aer mar-iq, nawr-aq, Miqyaer-euq Zaqyo nga aerlawq?” Yeqsur, aqyawf maf-anr aernaeq-eu, “Nawmaf aer-eu lof-aer ngar pyeuf-eu ma.” 
LUK.22.71	Khoerngae, aqyawfmaf aer-eu, “Aqduimaf sarkir nuijeq aqjeq parmawf-eu? Aqjeq mirnae aernar-aq, aqyawf-euq khaqmae nae ngaeqdov lef-euq dawq, aqduimaf ya gaqghaq-euq ma.”
LUK.23.1	Khoerngae, uiqlar taq-euq tsawrhaq armaf maflan-aer turlar-awr, Yeqsur-anr Pirlav jawr-eu gar sheuqghae-euq mae. 
LUK.23.2	Yeqsur-euq khoertav iqbax taqtaq-aer aer-eu, “Tsawrhaq heughaq-aq, nga’maf-euq tsawrjeuq tsawrca-anr nanrpov-aer daefni sheuqbanq-awr, sanqpaq Gaersaq-anr jeq taq dovnaeq laer lavtsoeq-eu uqtaf, yawqhar yawha Kali laer kur-eu Sanqpaq ma laer khawf, aqyawf aer-eu gar nga’maf yagaq ya’mawr-euq ma.”
LUK.23.3	Pirlav, Yeqsur-anr narhaq-eu, “Nawr, Yurdav tsawrhaq-euq Sanqpaq le lor?” Khoerngae, Yeqsur aerkhof naeq-eu, “Nawr aer-eu lof-aer ngeur ma.”
LUK.23.4	Khoernar-aq, Pirlav, pirma aqyuif deuq hawr-eu tsawrhaq armaf mafma deuq-anr aernaeq-eu, “Ngar, tsawrhaq heughaq-euq lafkhoer yawlaeq tiqjeq-iq maq povmawrnya nya.”
LUK.23.5	Aerkhawf, aqyawfmaf ngaeq-aer nar-aq ngaeq-aer yawkhav-aer aer-eu, “Tsawrhaq heughaq-aq, Yurdav mirkhanq doeni maeqmaeq-aer, tsawrhaq baqmaf deuq bi luiqgha lar-euq mae. Gaqliqlaer mirkhanq-anr nae maeqdanq bae-awr, heugar keuvni maeqkeuv lef-euq mae.”
LUK.23.6	Pirlav, Gaqliqlaer laer aer-eu dawq yagaq ngae, tsawrhaq heughaq Gaqliqlaer tsawrhaq-a laq laer narhaq-euq mae. 
LUK.23.7	Yeqsur-aq, Heqlor uvlanr-eu mirkhanq-anr jawr-eu tsawrhaq nga laer Pirlav yasiq ngae, Yeqsur-anr Heqlor jawr-eu gar bi sheuqghae-euq mae. Khoerngae, Heqlor khawf Yeqlursaqlaeq-anr jawrluf-eu mae.
LUK.23.8	Heqlor, Yeqsur-anr ya’mawr ngae laqkhaqcaer duidui-eu mae. Aqjeq mirnae aernar-aq, aqyawf, Yeqsur-euq garkawv ghawqmya jeq yagaq-awr, Yeqsur-anr mawrmawf-eu myanrlar-euq uqtaf, aqyawf khavjeq-aer ghae-eu tiqjeqnav janr-eu gar khawf ya’mawrni noeqtmq taq-euq mae. 
LUK.23.9	Khoermirnae, aqyawf, Yeqsur-anr ghawqmya jeq narhaq-euq mae. Aerkhawf, Yeqsur dawq tiqdawq-iq maq ngaeqkhof naeq-aq. 
LUK.23.10	Pirma aqyuif deuq hawr-eu zanr maeq-eu deuq yawf-awr, Yeqsur-anr iqbax yawkhav-aer taq-eu mae. 
LUK.23.11	Heqlor hawr-eu aqyawf-euq guirzaq deuq, Yeqsur-anr shafdawr-ir ni janrnaeq-awr, aqjaf jafnaeq-euq mae. Khoernar-aq, guirzaq deuq nae aqyawf-anr muiq duidui-eu paerkhanq paermanr bidm-awr, Pirlav jawr-eu gar bi sheuqkhof ha-ir-euq mae. 
LUK.23.12	Dzeurlaf ngae, Heqlor hawr-eu Pirlav tiqghaq tirghaq muir-euq mae. Aerkhawf, khoerngae nan aqyawfnyaf tiqghaq tirghaq ghoerlar-euq mae.
LUK.23.13	Khoerngae, Pirlav, pirma aqyuif deuq, aqyuif geuf-eu deuq hawr-eu tsawrhaq baqmaf-anr kuruiq-awr, 
LUK.23.14	aqyawf maf-anr heulof-aer aernaeq-euq mae: “Tsawrhaq heughaq, tsawrhaq baqmaf-anr sheuqbanq-eu ghaq mae laer nawmaf aer-awr, ngar jawr-eu gar sheuqlaf-euq mae. Hawsher-eq. Ngar, nawmaf-euq maeqshi aqyawf-anr narhaqtser ngae, nawmaf, aqyawf-euq khoertav iqbax taq-eu lof-aer, ngar yawlaeq tiqjeq-iq maq povmawrnya nya. 
LUK.23.15	Ngar, nawmaf-anr Heqlor jawr-eu gar bi’ir-euq ma lawr. Aqyawf khawf, Yeqsur-euq lafkhoer yawbanq maq povmawr nya-aq. Haeqsher-eq, heughaq-aq, shir paq-aer geux-eu yawbanq mrtaq-euq tiqjeq-iq maqjav nga. 
LUK.23.16	Khoermirnae, ngar, aqyawf-anr diq-awr pyaeqnaeq ma.” 
LUK.23.17	(Baqsaqkaq yawbui kharbui ngae, Pirlav, aqyawf maf-euq gharduq tiq ghaq-anr ya pyaeqnaeq-eu mae.)
LUK.23.18	Khoerngae, tsawrhaq baqmaf maflanni tiqkawv lof-aer gur-eu, “Tsawrhaq teughaq-anr saefdzae-awr, nga’maf-euq gharduq Baqlaqbar pyaeqnaeq laf-awq.”
LUK.23.19	Baqlaqbar-aq, meuq khoermeuq-euq lafkhoer puiq-awr, tsawrhaq khawf saef-euq mirnae, kuv-anr bi nyaefur taq-euq mae. 
LUK.23.20	Pirlav, Yeqsur-anr pyaeqnaeq mawf-eu mirnae, tsawrhaq khoerdeuq-anr tersar yawkhav-aer tiq pov par aernaeq-euq mae. 
LUK.23.21	Aerkhawf, aqyawfmaf yawkhav-aer pargur-eu, “Aqyawf-anr lafyaq-euq khoertav tafsaef-awq. Lafyaq-euq khoertav tafsaef-awq!”
LUK.23.22	Khoerngae, Pirlav smq pov tiqpov aqyawf maf-anr aernaeq-eu, “Aqjeq mirnae bi tafsaef mawf-eu nya? Aqyawf yawdoer jeq mrtaq-euq aqgeu jeq jav-eu la? Ngar, aqyawf-euq lafkhoer shir paq-aer mrbanq taq-euq yawbanq tiqjeq-iq maq povmawr-aq. Khoermirnae, ngar, aqyawf-anr diq-awr pyaeqnaeq ma.”
LUK.23.23	Aqyawf-anr lafyaq-euq khoertav tafsaef-awq laer aqyawfmaf hawr-eu, pirma aqyuif deuq yawkhav-aer gur-awr aertaer taeq-eu mirnae, arsaq saqlar ngae, aqyawfmaf nae gurghaq-euq mae. 
LUK.23.24	Khoermirnae, aqyawfmaf geufmawf-eu lof-aer Pirlav dartsaev naeq-euq mae. 
LUK.23.25	Mirkhanq-anr puiq-awr, tsawrhaq-anr saef-euq mirnae, kuv-anr bi nyaefur taq-euq khoerghaq-anr-aq, aqyawfmaf shar-eu lof-aer pyaeqdov naeq-euq mae. Yeqsur-anr-aq, aqyawfmaf janrnaeq mawf-eu lof-aer janrnaeq nya’ni, aqyawf maf-euq aqlaf-anr a’naeq-euq mae.
LUK.23.26	Yeqsur-anr sheuqdov ghaeluf ngae, Kurleqniq-anr jawr-eu Sirmoq, pu paw nae larluf-eu gar nyaef-awr, aqyawf-anr lafyaq bafdav naeq-awr nae, Yeqsur-euq maeqnan bi cantae-euq mae. 
LUK.23.27	Tsawrhaq armaf mafma, Yeqsur-euq maeqnan cantae luf-eu mae. Khoerdeuq-euq lafkhoer, zaqmiq aqbur ghawqmya ghaq Yeqsur-euq baqda’nae dawqkawq kawqkawq-aer tsawrngoer ngoerluf-eu mae. 
LUK.23.28	Yeqsur, aqyawf maf-anr nanrghof ghofhaw-awr heulof-aer aernaeq-euq mae, “Yeqlursaqlaeq-euq zaqmiq deuq-or! Ngaq-euq gharduq yawkhav-aer taqngoer. Aerkhawf, nawmaf yawqha-euq gharduq hawr-eu yawqha-euq zaq-euq gharduq ngoer-awq. 
LUK.23.29	Aqjeq mirnae aernar-aq, heulof-aer ya’aer-eu arnan aryamq keuvle taef-a, ‘Maqbaw aqma deuq, zaq maqbaw haw-euq uqmav deuq, zaqnanq-anr aqcoer maqbi dawrhaw-euq zaqmiq aqbur deuq-aq, guiqlanq huiq-eu mae.’ 
LUK.23.30	Khoerngae,
LUK.23.30	laer aernaeq taef-a.
LUK.23.31	Aqyawfmaf, arbawr yawjmq-anr heunav nav-aer janrnaeq nar-aq, arbawr yawgui-anr ngeurdzaeq arnavni janrnaeq nmr-mq?”
LUK.23.32	Khoerngae, Yeqsur naeq-aer tiqkawv lof-aer bisaef-eu laer yawbanq jeq mr-euq nyiq ghaq-anr khawf sheuqdov ghaeluf-eu mae. 
LUK.23.33	Uqduqkhmq laer kur-eu khoertsanr-anr lekeuv ngae, aqyawfmaf, Yeqsur-anr lafyaq-euq khoertav taftaeq-euq mae. Yawbanq jeq mr-euq khoer nyiq ghaq-anr khawf, armar paw tiq ghaq, arcar paw tiq ghaq laer taftaeq taq-euq mae. 
LUK.23.34	Khoerngae, Yeqsur aer-eu, “Aqda-or! Aqyawf maf-euq iqbax-anr pyaeqnaeq-awq. Aqjeq mirnae aernar-aq, aqyawfmaf aqjeq mrluf-eu le laer aqyawfmaf maq siqnya-a.” Khoerngae, aqyawfmaf shaevtsaq tsaq-awr, Yeqsur-euq maeqtsoeq birgeuf-euq mae.
LUK.23.35	Tsawrhaq baqmaf khoergar yawf-awr hawluf-eu mae. Uvlanr-eu tsawrhaq deuq, Yeqsur-anr aqjaf jafjaf-aer aer-eu, “Aqyawf, aqcawq-anr bibuq-ir-euq mae. Aqyawf-aq, Miqyaer nae tserdov taq-euq Kali laer kur-eu ghaq ngeur nar-aq, yawqhar yawqha bibuq-ir sher-eq.”
LUK.23.36	Guirzaq deuq khawf dawqpae lar-awr nae, caermyawvni ghae-eu aqgaf dzaruir, aqyawf-anr bidawr-eu laer cawqnaeq-awr, aqjaf jafjaf-aer aer-eu, 
LUK.23.37	“Nawr, Yurdav tsawrhaq-euq Sanqpaq ngeur nar-aq, yawqhar yawqha bibuq-ir-awq lawr.”
LUK.23.38	Yeqsur-euq laftavdzer, Lorma, Heqlaqsar hawr-eu 
LUK.23.38	HEUGHAQ-AQ, YURDAV TSAWRHAQ-EUQ SANQPAQ MAE.
LUK.23.39	Khoerngae, tiqkawv lof-aer bi taftaeq taq-euq yawbanq jeq mr-euq nyiq ghaq-anr nae tiq ghaq, Yeqsur-anr yaeqbawq saerlu-aer aer-eu, “Nawr, Kali ngeur mar-iq, yawqhar yawqha bibuq-ir-awr, nga’nyaf-anr khawf bibuq-ir naeqlaf-awq.”
LUK.23.40	Aerkhawf, yawqghaqyawq, khoerghaq-anr heulof-aer daeqnaeq-euq mae, “Nawr, aqyawf lof-aer dartsaev taq-euq gar ya daqluf-eu khawf, Miqyaer-anr maqguv nya lor? 
LUK.23.41	Arnyaf heulof-aer yadaq-eu-aq tsaq mae. Arnyaf mrbanq-euq mirnae, daq paq-aer ghae-eu lof-aer daqluf-eu ma. Aerkhawf, teughaq-aq, tiqjeq-iq maq mrbanq-aq.”
LUK.23.42	Khoernar-aq, aqyawf, Yeqsur-anr aernaeq-eu, “Sanqpaq Yeqsur-or! Nawr uvlanr-eu jeq keuvle ngae, ngaq-anr taqngaer naeqlaf de-eq.”
LUK.23.43	Khoerngae, Yeqsur, aqyawf-anr aernaeq-eu, “Ngar, nawq-anr aqdirma-aer aernaeq nyar. Iqnan, nawr, ngaq naeq-aer Baqlaqdirsuv-euq lafkhoer yajawr taef-a.”
LUK.23.44	Khoerngae, nanlov caelar-euq nar-aq, uqciftaw naqliq smr laf-anr keuvni, mirtsaq dawqtawvluf zanrtsuini pyeuf-ir-awr, 
LUK.23.45	nanrma-euq yawshaef maqbya-a. Khoerngae, uqduq tanqnymr nymrma-euq lafkhoer tawtaq-euq lawvkaq saqpar ghanrcae-anr nae nyiq pav-aer pyaq-ir-euq mae. 
LUK.23.46	Khoerngae, Yeqsur tersar yawkhav-aer gur-eu,
LUK.23.46	Aqyawf khoerlof-aer aerghaq-euq nar-aq, saf tsaev-euq mae. 
LUK.23.47	Yardzoeq guirhuq tiq ghaq khoerlof-aer pyeuflar-euq gar ya’mawr ngae, Miqyaer-anr ciqhuiq ciqmanr-eu lafkhoer aer-eu, “Tsawrhaq heughaq-aq, aqdir aqmar tsaq-awr dawr-eu tsawrhaq ngar-a!”
LUK.23.48	Khoergar uiq-awr hawluf-eu tsawrhaq armaf maflanni khoerlof-aer pyeuflar-euq gar ya’mawr ngae, yawqha-euq khanq-anr terter-aer ghof-ir-euq mae. 
LUK.23.49	Aerkhawf, Yeqsur-anr siqnya-eu tsawrhaq deuq hawr-eu Gaqliqlaer mirkhanq-anr nae aqyawf-euq maeqnan cantae luf-eu zaqmiq aqbur deuq, heudeuq dawqtawvluf uicuiv garmanr kaq-eu gar yawf-awr, pyeuflar luf-eu heudeuq-anr hawluf-eu mae.
LUK.23.50	Khoerngae, Yorsaev laer kur-eu dawr-awr tsaq-eu tsawrmuiq tsawrjaq tiq ghaq jawr-eu mae. Aqyawf-aq, khavma armur-euq lafkhoer keuq-eu tiq ghaq mae. 
LUK.23.51	Aerkhawf, aqyawf, khavma armur nae bawqtsaev-awr mr-euq gar nuima maqtsaq-a. Aqyawf-aq, Aqlirmaqtaeq-anr jawr-eu, Miqyaer uvlanr-eu jeq-anr dawqluf-eu tiq ghaq mae. 
LUK.23.52	Aqyawf, Pirlav jawr-eu gar le-awr, Yeqsur-euq mawrdo sharler-euq mae. 
LUK.23.53	Khoernar-aq, Yeqsur-euq mawrdo bafka-awr, sheqsha saqpar nae mawrtawv tawv-awr, tiqghaq-iq maq bafpanq haw-euq, khaqlo-anr taftaq-euq lmqbymr-euq lafkhoer bafpanq-ir-euq mae. 
LUK.23.54	Khoerngae nan-aq, 
LUK.23.55	Gaqliqlaer mirkhanq-anr nae Yeqsur naeq-aer lar-euq zaqmiq aqbur deuq-aq, narkhan pawdzer cantae lef-awr, lmqbymr-anr hawr-eu Yeqsur-euq mawrdo aqjox-aer baftaq yaf-euq gar ya’mawr-euq mae. 
LUK.23.56	Khoernar-aq, aqyawfmaf ghofler-awr, yawsaw jeq hawr-eu tsir yawsaw deuq laeqhmq taq-euq mae. Zanrdawq khofdawq aertaq-euq lof-aer, landaw jawrnan ngae nan-aq, aqyawfmaf ghaqnaq naq-euq mae.
LUK.24.1	Tiqjaw-euq lafkhoer yawbae ngae nan uqbya byataw, zaqmiq aqbur khoerdeuq, aqyawfmaf nae laeqhmq taq-euq yawsaw jeq yur-awr, zaqmiq aqbur nuideuq naeq-aer lmqbymr-anr ir-euq mae. 
LUK.24.2	Khoerngae, lmqbymr-euq ghaqkhaeq-anr ngawqtsoeq taq-euq khaqlo khoersiq ngawqdzae taq-euq gar ya’mawr-euq mae. 
LUK.24.3	Aqyawfmaf urler ngae, Sanqpaq Yeqsur-euq mawrdo jav-eu maqmawr-aq. 
LUK.24.4	Khoerngae, heulof-aer pyeuflar-euq mae. Aqyawfmaf garkawv khoer-anr zanq duidui ler-awr jawrluf ngae, yawshaef bya-eu maeqtsoeq dmluf-eu tsawrhaq nyiq ghaq dovle-awr, dawqpae yawfluf-eu mae. 
LUK.24.5	Zaqmiq aqbur khoerdeuq guv-ir-awr, mirtsa awbyav taq-euq mae. Tsawrhaq khoer nyiq ghaq, aqyawf maf-anr heulof-aer aernaeq-euq mae, “Aqjeq mirnae daefluf-eu tsawrhaq-anr shir-euq tsawrhaq taqduq-anr povle-euq le? 
LUK.24.6	Aqyawf ghofdaef lar-awr, heugar maqpar jawr-eu mae. Aqyawf, Gaqliqlaer mirkhanq-anr jawr ngae nae, nawmaf-anr aqjox-aer aernaeq taq-euq dawq-anr noeqmawr-awq. 
LUK.24.7	Aqyawf aer-eu, ‘Tsawrhaq-euq Zaqyo-aq, iqbaxzaq-euq aqlaf-anr yabi a’naeq taef-a. Khoernar-aq, lafyaq-euq khoertav yabi tafsaef-awr, smq nan keuvlar nar-aq, par ghofdaeflar taef-a.’ ”
LUK.24.8	Khoerngae, aqyawfmaf, Yeqsur-euq dawq noeqdov ler-awr, 
LUK.24.9	lmqbymr-anr nae ghoflar-awr, ghaqkhaer 11 ghaq hawr-eu nuideuq dawqtawv luf-anr garkawv khoerdeuq dawqtawvluf dzawrnaeq-euq mae. 
LUK.24.10	Ghaqkhaer deuq-anr garkawv khoer dzawrnaeq ler-euq zaqmiq aqbur khoerdeuq-aq, Maqliv Maqgaqdaqlar, Yorhaqna, Yaqkov-euq aqma Maqliv hawr-eu, aqyawfmaf naeq-aer jawr-eu zaqmiq aqbur nuideuq mae. 
LUK.24.11	Zaqmiq aqbur khoerdeuq-euq dawq-aq, ghaqkhaer deuq-euq gharduq gardanr maqtsoeq-eu garkawv-a laer noeq-eu mirnae, ghaqkhaer deuq, aqyawf maf-anr maqjan-a. 
LUK.24.12	Beqtuvluv tur-awr, lmqbymr-euq ghaqkhaeq-anr caevkeuv ghae-awr, uqduq tanqmof-awr lafkhoer pawdzer cuhu ngae, sheqsha saqpar taef-aer jav-eu gar ya’mawr-euq mae. Pyeuflar-euq garkawv deuq-anr aqyawf zanqler-awr ghofler-euq mae.
LUK.24.13	Khoerngae nan, zaqlanr deuq-euq lafkhoer keuq-eu nyiq ghaq Yeqlursaqlaeq-anr nae shif lotsov
LUK.24.14	Pyeuflar-euq garkawv khoerdeuq dawqtawvluf, aqyawfnyaf jaluf-eu mae. 
LUK.24.15	Aqyawfnyaf khoerlof-aer ja’ur jasawx-eu lafkhoer canluf ngae, Yeqsur, aqyawf nyaf-euq dawqpae lar-awr, aqyawfnyaf naeq-aer canluf-eu mae. 
LUK.24.16	Aerkhawf, Yeqsur nga laer maqya siqni, aqyawf nyaf-euq myavnuiv-anr daeqkaq taq-euq lof-aer dur-eu mae.
LUK.24.17	Yeqsur, aqyawf nyaf-anr narhaq-eu, “Nawnyaf aqjeq-euq garkawv jaja-aer noeqshaq-eu lafkhoer canluf-eu le?”
LUK.24.18	Khoerngae, aqyawf nyaf-euq lafkhoer nae Gaqlawrpar laer kur-eu ghaq, aqyawf-anr aernaeq-eu, “Nymq-mr heumyav nan-euq lafkhoer pyeuflar-euq garkawv deuq maq siqnya-eu, Yeqlursaqlaeq-anr lartaq-euq daqyan-aq, nawr tiq ghaq jawr-eu taef jeq ngar-a.”
LUK.24.19	Yeqsur, aqyawf nyaf-anr narhaq-eu, “Aqjeq pyeuflar-euq la?” Khoerngae, aqyawfnyaf heulof-aer aer-eu mae: “Naqzaqlaer tsawrhaq Yeqsur-euq garkawv lawr. Aqyawf-aq, Miqyaer gharduq ngaeqdan-eu tsawrhaq tiq ghaq mae. Miqyaer-euq maeqshi hawr-eu tsawrhaq dawqtawv luf-euq maeqshi, ngaeq-awr mr-eu baoq zawr huiq-eu tiq ghaq mae. 
LUK.24.20	Pirma aqyuif deuq hawr-eu aqdui-anr uvlanr-eu aqyuif aqtsu deuq, aqyawf yashirni yarkhaq bidar-eu gharduq a’naeq-awr, lafyaq-euq khoertav bi tafsaef-euq mae. 
LUK.24.21	Aqyawf-aq, Irsaqleqlav tsawrjeuq tsawrca-anr kakhof le-eu ghaq ngeur-eu paq laer nga’maf noeqtmq-euq ma. Khoeruqtaf, garkawv heudeuq pyeuflar-euq-aq, iqnan smq nan byanlar-euq mae. 
LUK.24.22	Khoernar-aq, nga’maf-euq armur-euq lafkhoer jawr-eu, zaqmiq aqbur tiqpavnav deuq, nga’maf-anr yawkhav-aer zanqler paq-aer janrnaeq laf-eu mae. Nymrshawq yawnaf-aer aqyawfmaf lmqbymr-anr irkeuv ngae, 
LUK.24.23	Yeqsur-euq mawrdo jav-eu gar maqmawr-aq jer. Khoerngae, aqyawfmaf ghoflar-awr, aqyawf maf-anr mqtav ghaqkhaer mawrle-awr, Yeqsur daefluf mae laer mqtav ghaqkhaer, aqyawf maf-anr aernaeq laf-euq mae laer aer-eu mae. 
LUK.24.24	Nga’maf-euq tsawrhaq tiqpavnav deuq lmqbymr-anr haw-ir ngae, zaqmiq aqbur khoerdeuq nae aer-eu lof-aer jav-eu gar ya’mawr-euq khawf, Yeqsur-anr-aq maqya mawr-aq.”
LUK.24.25	Khoerngae, Yeqsur, aqyawf nyaf-anr heulof-aer aernaeq-euq mae, “Aqdzawq argan deuq-or! Nawmaf-aq, Miqyaer gharduq ngaeqdan-eu tsawrhaq nae aertaq-euq dawqtawv luf-anr jan-eu gharduq, nawmaf-euq nuima zawr-aer myaf-eu nga! 
LUK.24.26	Kali shaqzanq heudeuq yadaq ghaq-awr nae taef-aer, aqyawf-euq yawshaef khanqsaer-euq lafkhoer ya urler-eu maqngeur-a lor?”
LUK.24.27	Khoernar-aq, aqyawf-euq garkawv boftaq-euq Yaerbof dawqtawvluf, Morseq nae boftaq-euq gar nae danqbae-awr, Miqyaer gharduq ngaeqdan-eu tsawrhaq deuq nae boftaq-euq gar keuvni, aqyawf nyaf-anr dawqtsuif jashaw maeqnaeq-euq mae.
LUK.24.28	Aqyawfmaf irluf-eu pudzer irkeuv ngae, Yeqsur maeqhu paw irdzeur ghae-eu laer ghae-eu mae.
LUK.24.29	Khoerngae, aqyawfnyaf, Yeqsur-anr yawkhav-aer aer-eu, “Mq cifle-awr, nanrma ga’anr shaw-iq ngar-a. Nga’nyaf naeq-aer yaf-awq.” Khoermirnae, Yeqsur, aqyawfnyaf naeq-aer yaf-eu laer urler-euq mae. 
LUK.24.30	Khoerngae, heulof-aer pyeuflar-euq mae. Yeqsur, aqyawfnyaf naeq-aer jawq-awr dzaq-eu laer ghae ngae, Yeqsur kaqmur yur-awr jaceuq-euq mae. Khoernar-aq, ngawqpyaeq-awr aqyawf nyaf-anr bifnaeq-euq mae. 
LUK.24.31	Khoerngae, aqyawf nyaf-euq myavnuiv panlar-awr, Yeqsur nga laer ya siqnya-euq naeq-aer, Yeqsur, aqyawf nyaf-euq myavkhae nae byov-ir-euq mae. 
LUK.24.32	Khoerngae, aqyawfnyaf yawkaq ja-eu, “Garpaer-anr canluf ngae nae, aqyawf, arnyaf-anr dawq ngaeqcawq lar-awr, Yaerbof panmaeq naeqlaf ngae, arnyaf-euq nuima-euq lafkhoer miqdzaq dof-eu lof-aer ghaelar-euq maqngeur nya lor?”
LUK.24.33	Khoerngae, aqyawfnyaf tiqpov taef-aer tsawqtur-awr, Yeqlursaqlaeq-anr par ghofler-euq mae. Khoergar lekeuv ngae, ghaqkhaer 11 ghaq hawr-eu aqyawfmaf naeq-aer jawr-eu deuq, tiqgar uiqler taq-awr jawr-eu gar ya’mawr-euq mae. 
LUK.24.34	Aqyawfmaf aer-eu, “Sanqpaq Yeqsur aqdirma-aer ghofdaef lar-euq mae. Aqyawf-euq mawrdo Sirmoq-anr bimawr-euq mae.”
LUK.24.35	Khoerngae, aqyawfnyaf khawf, garpaer-anr pyeuflar-euq garkawv hawr-eu kaqmur ngawqpyaeq ngae taef-aer Yeqsur nga laer yasiq-euq garkawv, aqyawf maf-anr ja’naeq-euq mae.
LUK.24.36	Aqyawfmaf khoerlof-aer jaluf ngae, Yeqsur, aqyawf maf-euq ghanrcae yawfle-awr, aqyawf maf-anr aernaeq-eu, “Nawmaf nuisar of luf-ur.”
LUK.24.37	Aerkhawf, aqyawf maf-aq, naef mawrle-euq jeq nga laer noeq-awr tsawqguv-ir-awr, guv duidui-eu mae. 
LUK.24.38	Khoerngae, Yeqsur heulof-aer aernaeq-euq mae, “Nawmaf-euq nuima aqjeq mirnae maqsar-eu la? Nuima-euq lafkhoer aqjeq mirnae maq jancoer-eu le? 
LUK.24.39	Ngaq-euq aqkuir, ngaq-euq aqlaf-anr haw-awq. Aqdir aqmar ngar nga laer yasiq taef-a. Ngaq-anr toeqciv-awr nae hawduq-awq. Ngar-aq, nawmaf mawrluf-eu lof-aer mawrdo baw-eu ma. Naef-aq, shaqyoeq hawr-eu shaqjir maqbaw-a.”
LUK.24.40	Khoerlof-aer aernaeq ghaq-awr, aqyawf-euq aqkuir aqlaf, aqyawf maf-anr bihaw-euq mae. 
LUK.24.41	Aqyawfmaf laqkhaq caer-awr zanqler taq-euq baqda’nae, maq janni jawrluf ngae, Yeqsur, aqyawf maf-anr aernaeq-eu, “Nawmaf, heugar dzaq-eu jeq tiqjeqpaq maqjav laq?”
LUK.24.42	Khoerngae, aqyawfmaf, taeqba taq-euq ngaqshaq tiq pyaeq hawr-eu byaquir uicuiv yur-awr Yeqsur-anr bifnaeq-euq mae. 
LUK.24.43	Yeqsur yur-awr, aqyawf maf-euq maeqshi dzaq-euq mae.
LUK.24.44	Khoerngae, Yeqsur, aqyawf maf-anr aernaeq-eu, “Morseq-euq zanrdawq, Miqyaer gharduq ngaeqdan-eu deuq-euq sanqbof hawr-eu, Jaceuq-eu sanqbof-euq lafkhoer, ngaq-euq garkawv khar boftaq-euq dawqtawvluf ya byanlar taef-a laer, ngar, nawmaf naeq-aer jawr ngae, dawq heudeuq aernaeq dzeur-euq ma.”
LUK.24.45	Khoerngae, aqyawfmaf, Yaerbof-anr ghovshaw nya’ni, Yeqsur, aqyawf maf-euq nuima pannaeq-euq mae. 
LUK.24.46	Yeqsur, aqyawf maf-anr heulof-aer par aernaeq-euq mae, “Yaerbof-euq lafkhoer boftaq-euq lof-aer, Kali-aq, shaqzanq yadaq-awr, smq nan byanlar nar-aq, shir-euq gar nae ya ghofdaeflar taef-a. 
LUK.24.47	Khoeruqtaf, nawmaf, aqyawf-euq tsawrmyanr-anr ghoe-awr, iqbax noeqpov-eu jeq hawr-eu iqbax pyaeqnaeq-eu garkawv, Yeqlursaqlaeq-anr nae mirkhanq-euq tsawrjeuq tsawrca dawqtawv luf-anr dawqmaeq ya’maeq-ir taef-a. 
LUK.24.48	Nawmaf-aq, garkawv heudeuq-euq gharduq sarkir yakamq-eu tsawrhaq deuq mae. 
LUK.24.49	Narhaq sher-eq. NgaqDa-euq sarjax, ngar, nawmaf-euq khoertav bi jawrle ma. Nawmaf mq-euq khoertav-euq baoq maqza-euq khoerkeuvni meuq-euq lafkhoer dawqtawq siq.”
LUK.24.50	Khoernar-aq, Yeqsur, aqyawf maf-anr Beqtaqnir pudzer sheuqkeuvghae ngae, aqlaf bafdir-awr aqyawf maf-anr dawq ngaeqghae naeq-euq mae. 
LUK.24.51	Khoerngae, heulof-aer pyeuflar-euq mae. Dawq ngaeqghae naeqluf ngae, Yeqsur, aqyawf maf-anr nae ghawq-ir-awr, mq-euq khoertav bi sheuqdav lef-euq mae. 
LUK.24.52	Aqyawfmaf, aqyawf-anr uqduq tanq-awr, laqkhaq caertavni Yeqlursaqlaeq-anr ghofler-euq mae. 
LUK.24.53	Khoernar-aq, aqyawfmaf aqmyanluf uqduq tanqnymr nymrma-euq lafkhoer jawr-awr, Miqyaer-anr ciqhuiq ciqmanr-awr jaceuq luf-eu mae. Aqmeq.
JHN.1.1	Ardanqbae ngae nae Dawq jawrluf-eu mae. Dawq khoer-aq, Miqyaer naeq-aer jawr-awr, Dawq khoer-aq, Miqyaer mae. 
JHN.1.2	Dawq khoer ardanqbae ngae nae, Miqyaer naeq-aer jawrluf-eu mae.
JHN.1.3	Yawqjeq navluf, aqyawf-anr ghoe-awr baetaq-euq mae. Khar baetaq-euq yawqjeq navluf-euq lafkhoer, aqyawf-anr maqghoeni baetaq-euq tiqjeq-iq maqjav-a. 
JHN.1.4	Aqyawf-euq lafkhoer daef-eu jeq anr-eu mae. Daef-eu jeq khoer-aq, tsawrhaq-euq yawshaef mae. 
JHN.1.5	Yawshaef khoer yawzanr-euq lafkhoer byaluf-eu mae. Yawzanr-aq, yawshaef-anr maq ghaqler-a.
JHN.1.6	Miqyaer nae khaerghae lef-euq Yorhaq laer kur-eu tsawrhaq tiq ghaq jawr-eu mae. 
JHN.1.7	Aqyawf-aq, sarkir kamq-eu ghaq pyeuf-awr, aqyawf-euq baqda’nae tsawrhaq dawqtawvluf janlarni yawshaef khoer-euq garkawv sarkir kamqle-euq mae. 
JHN.1.8	Aqyawf-aq, yawshaef khoer maqngeur-a. Yawshaef khoer-euq garkawv sarkir kamqle-euq mae.
JHN.1.9	Yawshaef khoer-aq, marjawvni ghae-eu yawshaef mae. Yawshaef khoer mirtsaq-euq khoertav khar daefle-euq tsawrhaq dawqtawv luf-anr bya’naeq le-euq mae.
JHN.1.10	Aqyawf, mirtsaq-euq khoertav jawr-eu mae. Mirtsaq heusiq aqyawf-anr ghoe-awr baetaq-euq khawf mirtsaqzaq, aqyawf-anr maq siqnya-a. 
JHN.1.11	Aqyawf, aqyawf nae baetaq-euq mirtsaq-anr oe-euq khawf, aqyawf-euq tsawrhaq deuq, aqyawf-anr maq hageuf-a. 
JHN.1.12	Aerkhawf, aqyawf-anr hageuf-awr, aqyawf-euq tsawrmyanr-anr kharjan-eu tsawrhaq-anr aqyawf, aqyawf maf-anr aryaq bif-awr, Miqyaer-euq zaq bi pyeuflar-eu mae. 
JHN.1.13	Tsawrhaq khoerdeuq, Miqyaer-euq zaq pyeuflar-euq-aq, tsawrjeuq tsawrca baqda’nae maqngeur-a. Shiqshaq-euq nuinoeq nuilov baqda’nae khawf maqngeur-aer, tsawrhaq-euq nuinoeq nuilov baqda’nae khawf maqngeur-a. Miqyaer nuima tsaq-eu baqda’nae pyeuflar-euq mae.
JHN.1.14	Dawq khoer-aq, shiqshaq pi-awr aqdui naeq-aer jawrle-euq mae. Aqyawf-euq yawshaef khanqsaer-anr aqdui ya’mawr-euq ma. Yawshaef khanqsaer khoer-aq, Aqda-euq Zaqyo tiq ghaq taef-euq yawshaef khanqsaer mae. Zaqyo heughaq-aq, guiqlanq yawdzanr hawr-eu yawtsaq yawdawr jeq byan-eu mae.
JHN.1.15	Yorhaq, aqyawf-euq garkawv sarkir kamq-awr, heulof-aer yawkhav-aer gur-eu lafkhoer aer-eu, “ ‘Ngaq-euq maeqnan oeluf-eu heughaq-aq, ngaq-euq navmaqtser huiqdzaeq-eu mae. Aqjeq mirnae aernar-aq, ngar maq daefle-euq minav-aer aqyawf daefluf-eu mae’ laer ngar aer-eu khoerghaq-aq aqyawf mae.”
JHN.1.16	Aqyawf byan-eu lafkhoer, aqdui yawqghaq navluf guiqlanq yawdzanr tiqjeq sair tiqjeq za-euq ma. 
JHN.1.17	Zanrdawq-aq, 
JHN.1.18	Tsawrhaq tiqghaq-iq tiqjawr-iq Miqyaer-anr maq mawrhaw-aq. Aqda-euq bawkhanr-euq lafkhoer jawr-eu Zaqyo tiq ghaq taef nae, Miqyaer-euq garkawv tsafgaq le-euq mae.
JHN.1.19	Heu-aq, Yorhaq nae kamq-euq sarkir deuq mae. Khoerngae, Yeqlursaqlaeq-anr jawr-eu Yurdav tsawrhaq nae, Yorhaq jawr-eu gar pirma deuq hawr-eu Leqbir tsawrhaq deuq-anr khaerghae-awr, aqyawf-anr heulof-aer bi narhaq-ir-euq mae, “Nawr aqsur ghaq le?” 
JHN.1.20	Aqyawf maq zaftaq-aer, maqpyaerni dawrcoeni aerkhof naeq-eu, “Ngar-aq, Kali maqngeur.”
JHN.1.21	Aqyawfmaf, aqyawf-anr par narhaq-eu, “Tox-aer mar-iq, nawr aqsur ghaq le? Erlirya le lor?”
JHN.1.21	Khoerngae, aqyawf aerkhof naeq-eu, “Ngar, Erlirya maqngeur.”
JHN.1.21	Aqyawfmaf par narhaq-eu, “Miqyaer gharduq ngaeqdan-eu khoerghaq le lor?”
JHN.1.21	Khoerngae, aqyawf aerkhof naeq-eu, “Maqngeur.”
JHN.1.22	Khoernar-aq, aqyawfmaf, aqyawf-anr narhaq-eu, “Nawr aqsur ghaq le? Nga’maf, nga’maf-anr khaerghae lef-euq deuq-anr tsaflernya paq-aer, nawr aqsur ghaq le laer yawqhar yawqha aersher-eq?”
JHN.1.23	Yorhaq aerkhof naeq-eu, “Ngar-aq, Miqyaer gharduq ngaeqdan-eu Irsaqyar nae aertaq-euq lof-aer,
JHN.1.23	laer, bawrtsanq bawrdanr-anr jawr-awr gurluf-eu khoerghaq ma.”
JHN.1.24	Narhaq le-euq tsawrhaq khoerdeuq-aq, 
JHN.1.25	Khoerngae, aqyawfmaf, Yorhaq-anr narhaq-eu, “Nawr, Kali khawf maqngeur, Erlirya khawf maqngeur, Miqyaer gharduq ngaeqdan-eu khoerghaq khawf maq ngeurmar-iq, aqjeq mirnae nawr, aqcawq-anr bartirsaq mrnaeq luf-eu le?”
JHN.1.26	Yorhaq, aqyawf maf-anr heulof-aer aerkhof naeq-euq mae, “Ngar-aq, ircuf nae bartirsaq mrnaeq luf-eu ma. Aerkhawf, nawmaf maq siqnya-eu tsawrhaq tiq ghaq, nawmaf-euq ghanrcae yawfluf-eu mae. 
JHN.1.27	Aqyawf, ngaq-euq maeqnan oe-euq khawf, ngaq-euq navmaqtser huiqdzaeq-eu mae. Ngar, aqyawf-euq saeqnawv arcav puirnaeq-eu taef-aer khawf maqgeux-a.”
JHN.1.28	Garkawv heu-aq, Yorhaq, Yawrdaq lawrbaq-euq nanrma dovkhaeq paw jav-eu Beqtaqnir pu-anr jawr-awr, bartirsaq mrnaeqluf ngae pyeuflar-euq mae.
JHN.1.29	Nishawq ngae nan, aqyawf jawr-eu paw Yeqsur oeluf-eu gar Yorhaq ya’mawr ngae, heulof-aer aer-eu mae, “Mirtsaqzaq-euq iqbax-anr pidzae-eu Miqyaer-euq Yawrzaq-anr hawsher-eq! 
JHN.1.30	‘Ngaq-euq maeqnan oeluf-eu khoerghaq-aq, ngaq-euq navmaqtser huiq-eu mae. Aqjeq mirnae aernar-aq, ngar maq daefle-euq minav-aer aqyawf daefluf-eu mae’ laer ngar aer-eu khoerghaq-aq, aqyawf mae. 
JHN.1.31	Yawbae ngar, aqyawf-anr maq siqnya-aq. Aerkhawf, Irsaqleqlav-anr panmaeq naeq-eu gharduq, nymq-mr ngar oe-awr bartirsaq mrnaeq luf-eu ma.”
JHN.1.32	Khoeruqtaf, Yorhaq heulof-aer sarkir parkamq-eu mae, “Yawshawr Saflar, khaqkhoeq lof-aer mq-anr nae zafka le-awr, aqyawf-euq khoertav dawfle taq-awr jawr-eu gar ngar ya’mawr-euq ma. 
JHN.1.33	Yawbae-aq, ngar, aqyawf-anr maq siqnya-aq. Aerkhawf, ircuf nae bartirsaq mrnaeq-awq laer ngaq-anr khaer-eu khoerghaq, ngaq-anr heulof-aer aernaeq laf-euq mae, ‘Yawshawr Saflar zafka le-awr, aqgeu ghaq-euq khoertav dawfluf-eu gar nawr ya’mawr nar-aq, khoerghaq-aq, Yawshawr Saflar nae bartirsaq mrnaeq-eu ghaq pyeuf-eu mae.’ 
JHN.1.34	Ngar khoer-anr ya’mawr-awr, tsawrhaq khoerghaq-aq, Miqyaer-euq Zaqyo mae laer ngar sarkir kamq-eu ma.”
JHN.1.35	Nishawq ngae nan, Yorhaq, aqyawf-euq zaqlanr nyiq ghaq naeq-aer khoergar yawfluf-eu mae. 
JHN.1.36	Aqyawf, Yeqsur oeluf-eu gar ya’mawr ngae aer-eu, “Miqyaer-euq Yawrzaq-anr hawsher-eq!”
JHN.1.37	Zaqlanr khoer nyiq ghaq Yorhaq khoerlof-aer aer-eu gar yagaq ngae, Yeqsur-euq maeqnan cantae ghae-euq mae. 
JHN.1.38	Yeqsur nanrghof ghofhaw-awr, aqyawfnyaf cantae luf-eu gar ya’mawr ngae narhaq-eu, “Nawnyaf aqjeq sharpov luf-eu le?”
JHN.1.38	Aqyawfnyaf narhaq-eu, “
JHN.1.39	Yeqsur, aqyawf nyaf-anr aernaeq-eu, “Lar-awr hawlar-awq.” Khoermirnae, aqyawfnyaf le-awr aqyawf-euq jawrduq-anr hawler-euq mae. Khoerngae, uqciftaw naqliq oeq laf aerghaqni byanlar-euq mirnae, khoerngae mir, aqyawfnyaf, Yeqsur naeq-aer yaf-euq mae.
JHN.1.40	Yorhaq aer-eu dawq yagaq-awr, Yeqsur-euq maeqnan cantae ler-euq khoer nyiq ghaq-euq lafkhoer tiq ghaq-aq, Sirmoq Beqtuvluv-euq aqnyir Aqdaeqlaeq mae. 
JHN.1.41	Aqdaeqlaeq mrbae bae-euq jeq-aq, aqyawf-euq ardov Sirmoq-anr povmawr-ir-awr aernaeq-eu, “Nga’nyaf, 
JHN.1.42	Khoernar-aq, Aqdaeqlaeq, Sirmoq sheuq-awr, Yeqsur-anr dzoer-ir-euq mae. Yeqsur, Sirmoq-anr haw-awr aer-eu, “Nawr-aq, Yornav-euq zaqyo Sirmoq ngar-a. Aqkar nar-aq, nawq-anr Geqpar laer yakur taef-a.” (Geqpar laer aer-eu-aq, khaqlo laer aermawf-eu mae.)
JHN.1.43	Nishawq ngae nan, Yeqsur, Gaqliqlaer mirkhanq-anr irmawf-eu mae. Aqyawf, Pirlirpuv-anr tanqpuq-awr aernaeq-eu, “Ngaq-euq maeqnan cantae lar-awq.”
JHN.1.44	Pirlirpuv heughaq-aq, Aqdaeqlaeq hawr-eu Beqtuvluv jawr-eu, Baeqdzerdaq-anr jawr-eu mae. 
JHN.1.45	Pirlirpuv, Naqdaqneqlar-anr povmawr-awr aqyawf-anr aernaeq-eu, “Morseq nae boftaq-euq zanrdawq-euq lafkhoer hawr-eu, Miqyaer gharduq ngaeqdan-eu deuq-euq sanqbof-euq lafkhoer boftaq-euq tsawrhaq khoerghaq-anr nga’maf ya’mawr-euq ma. Aqyawf-aq, Naqzaqlaer tsawrhaq Yorsaev-euq zaqyo Yeqsur mae.”
JHN.1.46	Naqdaqneqlar, aqyawf-anr aernaeq-eu, “Naqzaqlaer-anr nae yawmuiq aqjeq dovlar nya-eu la?” Pirlirpuv, aqyawf-anr aernaeq-eu, “Nawr lar-awr hawlar-awq!”
JHN.1.47	Naqdaqneqlar, Yeqsur jawr-eu gar larluf-eu gar Yeqsur ya’mawr ngae, Naqdaqneqlar-euq garkawv heulof-aer aer-eu mae, “Aqdir Irsaqleqlav tsawrhaq pyeuf-eu ghaq-anr hawsher-eq. Aqyawf-euq nuima-euq lafkhoer jaqmyawf maershuir maqanr-a.”
JHN.1.48	Khoerngae, Naqdaqneqlar, Yeqsur-anr narhaq-eu, “Nawr, ngaq-anr aqjox-aer siqnya-eu le?”
JHN.1.48	Yeqsur, aqyawf-anr aerkhof naeq-eu, “Pirlirpuv, nawq-anr maqkur-euq minav-aer, nawr siqguq arbawr-euq uqmov jawrluf ngae nae, ngar, nawq-anr mawr-euq ma.”
JHN.1.49	Naqdaqneqlar aer-eu, “Laqbir-or! Nawr-aq, Miqyaer-euq Zaqyo ngar-a! Irsaqleqlav tsawrhaq-euq Sanqpaq khawf ngeur ngar-a!”
JHN.1.50	Khoerngae, Yeqsur, aqyawf-anr aernaeq-eu, “ ‘Nawr siqguq arbawr-euq uqmov jawrluf ngae’ nae, ngar, nawq-anr mawr-euq ma laer ngar aer-eu mirnae nawr jan-eu le lor? Nawr heunav maqtser huiq-eu jeq-anr khawf ya’mawr taef-a.” 
JHN.1.51	Yeqsur, aqyawf-anr paraer-eu, “Ngar, nawmaf-anr aqdir aqmar aernaeq nyar, mq pantaq-euq gar ya’mawr taef-a. Miqyaer-euq mqtav ghaqkhaer, 
JHN.2.1	Smq nan byanlar ngae, Gaqliqlaer mirkhanq-anr jav-eu Gaqnaq pu-anr oermr bar-eu jav-eu mae. Yeqsur-euq aqma khawf khoergar jawrluf-eu mae. 
JHN.2.2	Yeqsur hawr-eu aqyawf-euq zaqlanr deuq-anr khawf oermr bar-eu gar kurtaq-euq mae. 
JHN.2.3	Aqgaf dzaruir dawrjir-euq mirnae, Yeqsur-euq aqma, Yeqsur-anr aernaeq-eu, “Aqyawfmaf aqgaf dzaruir maqpar jav-eu ngar-a.”
JHN.2.4	Yeqsur, aqyawf-anr aernaeq-eu, “Zaqmiq aqbur-or! Nawr, ngaq-anr aqjeq taf-eu le? Ngaq-euq aryamq maq tsaqlar-aq siq.”
JHN.2.5	Yeqsur-euq aqma, aqjax mr-eu deuq-anr aernaeq-eu, “Aqyawf kharaer-eu lof-aer nawmaf mrcaw de-eq.”
JHN.2.6	Yurdav tsawrhaq zanr jav-eu lof-aer irshawr khaqlo ciqcur kof siq jav-eu mae. Tiq siq-euq lafkhoer ircuf 20, 30 keuv derler-eu mae.
JHN.2.7	Yeqsur, aqjax mr-eu khoerdeuq-anr aernaeq-eu, “Ciqcur teudeuq-anr ircuf khawfbyan-awq.”
JHN.2.7	Aqyawfmaf ciqcur maeqkhaeq-anr keuvni khawfbyan-euq mae. 
JHN.2.8	Khoerngae, Yeqsur paraer-eu, “Nymq-mr povjawr-aq, kuq-awr oermr bar-eu gar aqyuif geuf-eu ghaq-anr ciqnaeq-ir-awq.” Aqyawfmaf kuq-awr ciqnaeq-ir-euq mae. 
JHN.2.9	Oermr bar-eu gar aqyuif geuf-eu ghaq, ircuf, aqgaf dzaruir pyeuflar-euq khoer-anr dawrhaw-euq mae. Aqyawf aqgaf dzaruir khoer aqgar nae za-euq laer maq siqnya-a. (Aerkhawf, ircuf khawfanr-euq aqjax mr-eu khoerdeuq siqnya-eu mae.) Khoerngae, aqyawf, yoshuif ghaq-anr kur-awr, 
JHN.2.10	aqyawf, yoshuif-anr aernaeq-eu, “Aqsur ghaq maqkaq, aqgaf dzaruir yawkuir jeqhu ciqdav naeq-awr, daqyan deuq dawrdaev laf-iq ngae hawr-eu maqkuir-eu ciqdav naeq-eu mae. Aerkhawf, nawr-aq, aqgaf dzaruir yawkuir nymq-mr keuvni jeqhmq taq-euq nga lawrnae!”
JHN.2.11	Gaqliqlaer mirkhanq-anr jav-eu Gaqnaq pu-anr Yeqsur bisiq bimawr-eu jeq mrbae bae-euq lafkhoer, aqyawf-euq yawshaef khanqsaer aqcawq-anr bimawr-euq mae. Khoerngae, aqyawf-euq zaqlanr deuq, aqyawf-anr janlar-euq mae.
JHN.2.12	Khoernar-aq, Yeqsur, aqyawf-euq aqma, aqyawf-euq maernmr deuq hawr-eu aqyawf-euq zaqlanr deuq naeq-aer Gaqbeqneqoq-anr ir-euq mae. Aerkhawf, khoergar ghawqmya nan maqjawr-aq.
JHN.2.13	Yurdav tsawrhaq-euq Baqsaqkaq yawbui bui-eu aryamq paelar-awr, Yeqsur, Yeqlursaqlaeq-anr le-euq mae. 
JHN.2.14	Khoerngae, Yeqsur 
JHN.2.15	Yeqsur, arcav yur-awr, cavpyaef pyaef-euq mae. Khoernar-aq, uqduq tanqnymr nymrma-euq lafkhoer nae aqyawfmaf dawqtawv luf-anr, mawrner hawr-eu yawrdeuq naeq-aer taedov-euq mae. Pyur parnaeq-eu deuq-euq pyur khawf ngawqkhar-awr, aqyawf maf-euq hawqje ngawqdzae-euq mae. 
JHN.2.16	Aqyawf, khaqkhoeq anqluf-eu deuq-anr khawf aernaeq-eu, “Khaqkhoeq teudeuq bafdov ghae-awq, ngaqDa-euq nymr-anr laev dzufduq taqbi pyeuflar.”
JHN.2.17	Khoerngae, aqyawf-euq zaqlanr deuq boftaq-euq dawq heudawq-anr noeqmawr lar-euq mae,
JHN.2.18	Khoermirnae, Yurdav tsawrhaq-euq aqyuif aqtsu deuq, Yeqsur-anr narhaq-eu, “Nawr heudeuq janr-euq heu, nga’maf-anr aqgeu jeq bisiq bimawr-eu laer janr-eu le?”
JHN.2.19	Yeqsur, aqyawf maf-anr aerkhof naeq-eu, “Nawmaf, uqduq tanqnymr nymrma heu pyavdzae-awq, ngar smq nan-euq lafkhoer tsovpar ma.”
JHN.2.20	Khoerngae, Yurdav tsawrhaq narhaq-eu, “Uqduq tanqnymr nymrma heunymr 46 khof byanni tsov-euq mae. Nawr smq nan-euq lafkhoer taef-aer tsovpar nya-eu le lor?”
JHN.2.21	Aerkhawf, Yeqsur aer-eu uqduq tanqnymr nymrma khoer-aq, aqyawf-euq mawrdo-anr aermawf-eu mae. 
JHN.2.22	Khoermirnae, Yeqsur shir-awr ghofdaeflar ngae, aqyawf nae aqyawf maf-anr aertaq-euq dawq heudawq-anr zaqlanr deuq noeqdov lar-euq mae. Khoerngae jawr, aqyawfmaf, 
JHN.2.23	Yeqsur, Yeqlursaqlaeq-anr jawr-awr Baqsaqkaq yawbui builuf ngae, tsawrhaq ghawqmya’ni aqyawf nae mr-euq bisiq bimawr-eu jeq-anr ya’mawr-awr, aqyawf-euq tsawrmyanr-anr janlar-euq mae. 
JHN.2.24	Aerkhawf, Yeqsur-aq, aqyawf-euq mawrdo tsawrhaq khoerdeuq-anr maq a’naeq-aq. Aqjeq mirnae aernar-aq, aqyawf, tsawrhaq dawqtawv luf-anr siqnya-eu mae. 
JHN.2.25	Aqcawq, aqyawf-anr tsawrhaq-euq garkawv sarkir kamqnaeq-eu laer maqya ghaeni, Yeqsur, tsawrhaq-euq lafkhoer aqjeq anr-eu la laer siqnya-eu mae.
JHN.3.1	Khoerngae, Nirgawrdiq laer kur-eu Paqliqsaer tiq ghaq jawr-eu mae. Aqyawf-aq, Yurdav tsawrhaq-anr uvlanr-eu aqyuif tiq ghaq mae. 
JHN.3.2	Uqcif paw, aqyawf, Yeqsur jawr-eu gar lar-awr aer-eu, “Laqbir-or! Nawr-aq, Miqyaer jawr-eu gar nae oe-euq saqlaq tiq ghaq ngar-a laer nga’maf siqnya-eu ma. Aqjeq mirnae aernar-aq, nawq nae janr-euq bisiq bimawr-eu jeq, janr-eu ghaq naeq-aer Miqyaer maqjawr lawnmr-aq, tsawrhaq tiqghaq-iq maq janrnya-a.”
JHN.3.3	Yeqsur aerkhof naeq-eu, “Ngar, nawq-anr aqdir aqmar aernaeq nyar, tsawrhaq tiq ghaq maq daefpov maq daefpar nar-aq, Miqyaer uvlanr-eu jeq-anr maqya mawr-ar.”
JHN.3.4	Nirgawrdiq, aqyawf-anr narhaq-eu, “Mawqle-euq tsawrhaq aqjox-aer par daefpov par daefpar nya-eu la? Aqma-euq uqmav-euq lafkhoer urler-awr nyiq pov tiq pov par daefle nya-eu la laq?”
JHN.3.5	Khoerngae, Yeqsur heulof-aer aerkhof naeq-euq mae, “Ngar, nawq-anr aqdir aqmar aernaeq nyar, tsawrhaq tiq ghaq ircuf hawr-eu muiq-eu Saflar-anr nae daefle-euq maqngeur nar-aq, Miqyaer uvlanr-eu lafkhoer maqya urler-a. 
JHN.3.6	Shiqshaq-anr nae daefle-euq jeq-aq, shiqshaq mae. Yawshawr Saflar-anr nae daefle-euq jeq-aq, saflar mae. 
JHN.3.7	‘Nawmaf ya daefpov ya daefpar mae’ laer ngar aer-eu gar nawr taq zanqler. 
JHN.3.8	Jaqlaer-aq, khar bawghae mawf-eu paw bawghae-eu mae. Nawr, jaqlaer baw-eu tersar-anr gaqnya-eu khawf, aqgeugar nae bawlaf-awr, aqgeu paw bawghae-eu nga laer maq siqnya-a. Yawshawr Saflar-anr nae daefle-euq tsawrhaq yawqghaq navluf khawf khoerlof-aer dur-eu mae.”
JHN.3.9	Nirgawrdiq, aqyawf-anr aerkhof naeq-eu lafkhoer narhaq-eu, “Teulof-aer aqjox-aer pyeufnya-eu la?”
JHN.3.10	Yeqsur, aqyawf-anr heulof-aer aerkhof naeq-euq mae, “Nawr, Irsaqleqlav tsawrhaq-euq saqlaq geufluf-eu khawf, garkawv heudeuq-anr maq ghovshaw nya-eu le siq laq? 
JHN.3.11	Ngar, nawq-anr aqdir aqmar aernaeq nyar, nga’maf siqluf-eu garkawv nga’maf ja-awr, nga’maf mawrluf-eu garkawv nga’maf sarkir kamq-eu ma. Aerkhawf, nga’maf sarkir kamq-eu gar nawmaf maq hageuf-a. 
JHN.3.12	Ngar, nawmaf-anr mirtsaq-anr taf-eu garkawv deuq ja’maeq-eu khawf, nawmaf maqjan nar-aq, ngar, nawmaf-anr mq-anr taf-eu garkawv deuq ja’maeq ngae, nawmaf aqjox-aer parjan nmr-mq? 
JHN.3.13	Mq-anr nae zafka le-awr, mq-anr khawf jawrluf-eu Tsawrhaq-euq Zaqyo maqngeur nar-aq, tsawrhaq tiqghaq-iq mq-anr maq davler haw-aq. 
JHN.3.14	Morseq, bawrtsanq bawrdanr-anr arlawr khanqtur-euq lof-aer, Tsawrhaq-euq Zaqyo-anr khawf khoerlof-aer yabi khanqtur taef-a. 
JHN.3.15	Khoer baqda’nae, aqyawf-anr kharjan-eu aqsur ghaq maqkaq, maqya cawv-ir-eu uqtaf, mqmaq maqbyav yarzir yadaef taef-a.”
JHN.3.16	“Miqyaer, mirtsaqzaq-anr gaq duidui-eu mirnae, aqyawf-euq Zaqyo tiq ghaq taef khawf bifnaeq lef-euq mae. Zaqyo-anr kharjan-eu tsawrhaq maqya cawv-ir-eu uqtaf, mqmaq maqbyav yarzir yadaef-eu mae.
JHN.3.17	Aqjeq mirnae aernar-aq, mirtsaqzaq-anr yarkhaq bidar-eu laer Miqyaer, aqyawf-euq Zaqyo-anr mirtsaq-euq khoertav khaerghae lef-euq maqngeur-a. Mirtsaqzaq, aqyawf-euq baqda’nae kakhof-eu jeq za’nya’ni khaerghae lef-euq mae.
JHN.3.18	“Aqyawf-anr kharjan-eu tsawrhaq-aq, yarkhaq dar-eu gar maqya daq-a. Aerkhawf, maqjan-eu tsawrhaq-aq, yarkhaq dar-eu gar daqluf-eu mae. Aqjeq mirnae aernar-aq, aqyawf, Miqyaer-euq Zaqyo tiq ghaq taef-euq tsawrmyanr-anr maqjan-a. 
JHN.3.19	Yarkhaq dar-eu jeq-aq heulof-aer mae. Mirtsaq-euq khoertav yawshaefbya le-euq khawf, tsawrhaqzaq yawdoer jeq mr-eu mirnae, yawshaef-anr navmaqtser yawzanr-anr gaq-eu mae. 
JHN.3.20	Yawdoer jeq kharmr-eu tsawrhaq-aq, yawshaef-anr byae-awr, aqyawf mrluf-euq jeq maqya dovlarni yawshaef bya-eu gar maqlar-a. 
JHN.3.21	Aerkhawf, yawtsaq yawdawr jeq mr-eu tsawrhaq-aq, aqyawf nae mr-euq jeq, Miqyaer-anr ghoe-awr mr-euq nga laer byacaevni bi dovlar-eu gharduq, yawshaef jav-eu gar lar-eu mae.”
JHN.3.22	Khoernar-aq, Yeqsur hawr-eu aqyawf-euq zaqlanr deuq, Yurdav mirkhanq-anr ir-euq mae. Khoergar aqyawf, zaqlanr deuq naeq-aer jawr-awr, bartirsaq mrnaeq-euq mae. 
JHN.3.23	Khoerngae, Aernoq-anr jav-eu Saqliq meuq-euq dawqpae ircuf ghawqmya’ni danq-eu mirnae, Yorhaq bartirsaq mrnaeq luf-eu mae. Aqyawfmaf lar-awr bartirsaq hageuf lar-euq mae. 
JHN.3.24	(Heungae keuvni, Yorhaq, kuv-anr maqbi nyaefur-aq siq.)
JHN.3.25	Khoerngae, Yorhaq-euq zaqlanr, Yurdav tsawrhaq naeq-aer lavmuiq lavshawr-eu zanr-euq garkawv dawqpyaer pyaerluf-eu mae. 
JHN.3.26	Aqyawfmaf, Yorhaq jawr-eu gar lar-awr aer-eu, “Laqbir-or! Hawsher-eq. Yawrdaq lawrbaq-euq nanrma dovkhaeq paw nawq naeq-aer jawr ngae, aqyawf-euq garkawv nawr sarkir kamq-euq khoerghaq, nymq-mr aqcawq-anr bartirsaq mrnaeq luf-eu mae. Tsawrhaq dawqtawvluf, aqyawf jawr-eu gar irluf-eu mae.”
JHN.3.27	Yorhaq heulof-aer aerkhof naeq-euq mae, “Mq-euq khoertav jawr-eu Miqyaer nae bifnaeq-euq jeq maqngeur nar-aq, tsawrhaqzaq-aq tiqjeq-iq maqza nya-a. 
JHN.3.28	‘Ngar-aq, Kali maqngeur, Kali-euq maeqhu Miqyaer nae khaerghae lef-euq ghaq taef ma’ laer ngar, nawmaf-anr aernaeq-euq ma. Ngaq nae aer-euq dawq heudawq-anr nawmaf khawf sarkir kamqnya-eu mae. 
JHN.3.29	Miqshuif-anr sheuq-eu ghaq-aq, Yoshuif mae. Yoshuif-euq cawq yoshuif-euq dawqpae yawf-awr, yoshuif-euq dawq yagaq ngae, laqkhaqcaer duidui-eu mae. Khoerlof-aer durni, ngar khawf laqkhaq caer-eu jeq byan duidui mir-a. 
JHN.3.30	Aqyawf-aq, yahuiq ya manrlar-awr, ngar-aq, yateq ya’nyir-ir-eu mae.”
JHN.3.31	“Mq-anr nae oe-euq ghaq-aq, dawqtawv luf-euq khoertav huiqdzaeq-eu ghaq mae. Mirtsaq-anr nae dovlar-euq ghaq-aq, mirtsaq-anr taf-awr, mirtsaq-euq garkawv taef-aer ngaeq-awr tmr-eu mae. Mq-anr nae oe-euq ghaq-aq, dawqtawv luf-euq khoertav huiqdzaeq-eu ghaq mae. 
JHN.3.32	Aqyawf nae yagaq ya’mawr-euq deuq aqyawf sarkir kamq-eu mae. Aerkhawf, aqyawf nae sarkir kamq-euq gar tiqghaq-iq maq hageuf-a. 
JHN.3.33	Aqyawf nae sarkir kamq-euq gar hageuf-eu tsawrhaq-aq, Miqyaer-aq, tsaq-awr dawr-eu mae laer jmq diq-eu mae. 
JHN.3.34	Miqyaer nae khaerghae lef-euq ghaq-aq, Miqyaer-euq dawq ngaeq-eu mae. Aqjeq mirnae aernar-aq, Miqyaer, aqyawf-anr Yawshawr Saflar maqpaeq maq savjir coer-eu gar keuvni bif-eu mae. 
JHN.3.35	Aqda, Zaqyo-anr gaq-awr, yawqjeq navluf aqyawf-euq aqlaf-euq lafkhoer a’naeq jir-euq mae. 
JHN.3.36	Zaqyo-anr jan-eu tsawrhaq-aq, mqmaq maqbyav yarzir daef-eu jeq za-eu mae. Zaqyo-anr maqjan-eu tsawrhaq-aq, daef-eu jeq-anr maqya mawr-eu uqtaf, Miqyaer nuima paer-eu jeq, yawqjawr navluf aqyawf-euq khoertav javluf-eu mae.”
JHN.4.1	Khoerngae, Yeqsur-aq, Yorhaq navmaqtser aqcawq-anr zaqlanr bi pyeuflar-awr, bartirsaq mrnaeq luf-eu mae laer Paqliqsaer deuq yagaq-euq gar Yeqsur yasiq-euq mae. 
JHN.4.2	(Aqdir aernar-aq, Yeqsur, aqcawq-anr bartirsaq maq mrnaeq-aq, aqyawf-euq zaqlanr deuq nae mrnaeq-euq taef mae.) 
JHN.4.3	Aqyawf, Yurdav mirkhanq-anr nae dov-ir-awr, Gaqliqlaer mirkhanq-anr ghofler-euq mae.
JHN.4.4	Aerkhawf, aqyawf, Saqmaqliv mirkhanq-anr ya canpav-eu mae. 
JHN.4.5	Khoermirnae, aqyawf, Saqmaqliv mirkhanq-anr jav-eu Surkaq laer kur-eu meuq tiq meuq-anr irkeuv-euq mae. Meuq heumeuq-aq, Yaqkov nae aqyawf-euq zaqyo Yorsaev-anr biftaq yaf-euq mirtsaq khoertsanr-euq dawqpae jav-eu mae. 
JHN.4.6	Khoergar, Yaqkov-euq landuq jav-eu mae. Yeqsur ghaqdoer candoer-euq mirnae, landuq-euq dawqpae nuirluf-eu mae. Khoerngae yamq-anr nanlov caelar mawf-eu mae.
JHN.4.7	Khoerngae, Saqmaqlivma tiq ghaq ircuf khawfle-euq mae. Yeqsur, aqyawf-anr shar-eu, “Ngaq-anr ircuf bidawr naeqlaf-awq.”
JHN.4.8	(Khoerngae yamq-anr zaqlanr deuq meuq-anr dzaqdzaq dawrdawr zeurler-euq mae.)
JHN.4.9	Khoerngae, Saqmaqlivma khoerghaq, aqyawf-anr aernaeq-eu, “Nawr, Yurdav tsawrhaq pyeuf-eu khawf, Saqmaqlivma pyeuf-eu ngaq-anr aqjox-aer ircuf shardawr-eu le?” Aqjeq mirnae aernar-aq, Yurdav tsawrhaq hawr-eu 
JHN.4.10	Yeqsur, aqyawf-anr aerkhof naeq-eu, “Miqyaer nae bif-euq lafsawq hawr-eu, ‘Ngaq-anr ircuf bidawr naeqlaf-awq’ laer nawq-anr sharluf-eu ghaq aqsur ghaq la laer nawr siqnya lawnmr-aq, nawr, aqyawf-anr shar taef-a. Aqyawf khawf nawq-anr daef-eu jeq bif-eu ircuf bidawr naeqlaf taef-a.”
JHN.4.11	Khoerngae, zaqmiq aqbur khoerghaq heulof-aer aer-eu mae: “Saqlaq-or! Nawr ircuf khawf-eu keuka maqanr-eu uqtaf, landuq heuduq yawnaf mae. Nawr, daef-eu jeq bif-eu ircuf aqgeugar nae khawflaq-ir-eu? 
JHN.4.12	Nawr, landuq heuduq bifnaeq laf-euq, aqdui-euq aqda Yaqkov navmaqtser huiqdzaeq-eu le lor? Aqyawf hawr-eu aqyawf-euq zaqdeuq, aqyawf-euq jeqzaq deuq khawf, landuq heuduq-anr dawr-euq mae.”
JHN.4.13	Yeqsur, aqyawf-anr heulof-aer aerkhof naeq-euq mae, “Ircuf heu khardawr-eu tsawrhaq-aq, par maeflar-a siq. 
JHN.4.14	Aerkhawf, ngar bidawr-eu ircuf khardawr-euq tsawrhaq-aq, tiqjawr-iq maqpar maeflar-ar. Ngar bidawr-eu ircuf khoer, tsawrhaq khoerghaq-euq lafkhoer ircuf irbyoe pyeuf-awr, mqmaq maqbyav yarzir daef-eu jeq za-eu gar keuvni tanqdavlaf taef-a.”
JHN.4.15	Khoerngae, zaqmiq aqbur khoerghaq, aqyawf-anr aernaeq-eu, “Saqlaq-or! Ngar, ircuf maqya maef-eu uqtaf, ngar, heugar ircuf maqya khawfleni, ircuf khoer ngaq-anr bidawr naeqlaf-awq.”
JHN.4.16	Yeqsur, aqyawf-anr aernaeq-eu, “Ghofler-awr nawq-euq khaqdzerzaq kurlaq ler-awq.”
JHN.4.17	Zaqmiq aqbur khoerghaq aerkhof-eu lafkhoer aer-eu, “Ngar, khaqdzerzaq maqbaw.” Khoerngae, Yeqsur, aqyawf-anr heulof-aer aernaeq-euq mae: “ ‘Ngar, khaqdzerzaq maqbaw’ laer nawr aer-eu-aq tsaq mae. 
JHN.4.18	Aqjeq mirnae aernar-aq, nawr ngaq zanr irdzeur-awr, nymq-mr nawq naeq-aer jawrluf-eu ghaq khawf, nawq-euq khaqdzerzaq maqngeur-a. Nawr tox-aer aer-eu-aq tsaq duidui mae.”
JHN.4.19	Khoerngae, zaqmiq aqbur khoerghaq, aqyawf-anr heulof-aer aernaeq-euq mae: “Saqlaq-or! Nawr-aq, Miqyaer gharduq ngaeqdan-eu tiq ghaq nga laer ngar hawdov-euq ma. 
JHN.4.20	Nga’maf-euq aqpoeq deuq-aq, gawqjawq heujawq-euq khoertav, Miqyaer-anr uqduq tanq-eu mae. Aerkhawf, nawmaf, Yurdav tsawrhaq-aq, Miqyaer-anr uqduqtanq nar-aq, Yeqlursaqlaeq-anr yatanq ler-eu mae laer aer-eu mae.”
JHN.4.21	Khoerngae, Yeqsur, aqyawf-anr heulof-aer aernaeq-euq mae, “Zaqmiq aqbur-or! Ngaq-anr jan-awq. Gawqjawq heujawq-euq khoertav maqaer, Yeqlursaqlaeq-anr maqaer, nawmaf, Aqda-anr uqduq maqya tanqler-eu aryamq keuvle luf-eu mae. 
JHN.4.22	Nawmaf-aq, yawqha maq siqnya-eu jeq-anr uqduq tanqluf-eu mae. Nga’maf-aq, nga’maf siqnya-eu jeq-anr uqduq tanqluf-eu ma. Aqjeq mirnae aernar-aq, kakhof-eu jeq-aq, Yurdav tsawrhaq-euq lafkhoer nae dovle-eu mae. 
JHN.4.23	Aqda-anr aqdirma-aer uqduq tanq-eu tsawrhaq-aq, saflar-euq lafkhoer hawr-eu yawtsaq yawdawr-euq lafkhoer uqduq tanq-eu aryamq keuvle luf-eu mae. Nymq-mr keuvle taq-euq mae. Aqjeq mirnae aernar-aq, Aqda-aq, aqyawf-anr khoerlof-aer uqduq tanq-eu tsawrhaq-anr povluf-eu mae. 
JHN.4.24	Miqyaer-aq, Saflar mae. Khoermirnae, aqyawf-anr uqduq khartanq-eu tsawrhaq, saflar-euq lafkhoer hawr-eu yawtsaq yawdawr-euq lafkhoer uqduq yatanq-eu mae.”
JHN.4.25	Zaqmiq aqbur khoerghaq, aqyawf-anr aernaeq-eu, “Kali laer kur-eu Meqsirya oeluf mae laer, ngar siqnya ma. Aqyawf oe ngae, nga’maf-anr yawqjeq navluf aernaeqlaf taef-a.”
JHN.4.26	Yeqsur, aqyawf-anr aernaeq-eu, “Nawq naeq-aer dawq ngaeqcawq luf-eu ngar-aq, Meqsirya ma.”
JHN.4.27	Khoerngae nyiq pav-aer, aqyawf-euq zaqlanr deuq ghofkeuv le-euq mae. Yeqsur, zaqmiq aqbur tiq ghaq naeq-aer dawq ngaeqcawq luf-eu mirnae, aqyawfmaf zanqler-euq mae. Aerkhawf, aqyawf-anr heulof-aer tiqghaq-iq maq narhaq-a, “Nawr aqjeq sharpov luf-eu le? Nawr aqjeq mirnae aqyawf naeq-aer dawq ngaeqcawq luf-eu le?”
JHN.4.28	Khoerngae, zaqmiq aqbur khoerghaq, aqyawf-euq ircuf oeqlanq bijav yaf-awr, meuq paw le-awr nae meuq-anr jawr-eu tsawrhaq-anr heulof-aer aernaeq-euq mae, 
JHN.4.29	“Nawmaf hawle sher-eq. Tsawrhaq tiq ghaq, ngaq nae khar mrdzeur yaf-euq yawqjeq navluf ngaq-anr ja’maeq naeqlaf-euq mae. Aqyawf-aq, Kali ngeur-eu law maqsiq ngar-a?” 
JHN.4.30	Khoermirnae, aqyawfmaf meuq-anr nae dov-ir-awr, Yeqsur jawr-eu gar ir-euq mae.
JHN.4.31	Khoer yawkaq-anr aqyawf-euq zaqlanr deuq, Yeqsur-anr shar-eu, “Laqbir-or! Dzaqlar-awq.”
JHN.4.32	Yeqsur, aqyawf maf-anr aernaeq-eu, “Ngar, nawmaf maq siqnya-eu dzaq-eu jeq jav-eu ma.”
JHN.4.33	Khoerngae, zaqlanr deuq-euq yawkaq tiqghaq tirghaq aer-eu, “Tsawrhaq tiqghaqnav nae aqyawf-anr tiqjeqpaq bidzaq-euq nga laq?”
JHN.4.34	Yeqsur, aqyawf maf-anr heulof-aer aernaeq-euq mae, “Ngaq-anr khaerghae lef-euq ghaq-euq nuima tsaqni mr-awr, aqyawf-euq gar mrluiv-eu heu-aq, ngaq-euq dzaqdzaq dawrdawr ma. 
JHN.4.35	‘Bala oeq siq dzeur nar-aq, caer yaeqyamq keuvlar-eu ngar-a’ laer nawmaf aer-eu maqngeur lor? Aerkhawf, ngar, nawmaf-anr aernaeq nyar. Myanlar-awr, yaeqder lar-euq caeryar-anr myavnuiv ghawrbyae-awr hawsher-eq! 
JHN.4.36	Saeq-eu ghaq hawr-eu yaeq-eu ghaq tiqkawv lof-aer laqkhaq yacaerni, yaeq-eu ghaq arpoeq za-awr, mqmaq maqbyav yarzir bidaef-eu arsiq dae’uiq-eu mae. 
JHN.4.37	‘Tiq ghaq saeq-awr, tiq ghaq yaeq-eu mae’ laer aer-eu khoerdawq-aq, heugar tsaq-eu mae. 
JHN.4.38	Ngar, nawmaf-anr khaerghae-awr nawmaf nae maqmr-aer, aqcawq nae mrtaq-euq caeryar-anr biyaeq-ir ma. Aqcawq nae mrtaq-euq gar nawmaf yayaeq taef-a.”
JHN.4.39	Zaqmiq aqbur khoerghaq, “Ngaq nae khar mrdzeur yaf-euq yawqjeq navluf ngaq-anr jadov naeqlaf-euq mae” laer sarkir kamq-eu mirnae, meuq khoermeuq-anr jawr-eu Saqmaqliv tsawrhaq ghawqmya’ni Yeqsur-anr janlar-euq mae. 
JHN.4.40	Saqmaqliv tsawrhaq khoerdeuq, Yeqsur jawr-eu gar oe-awr, aqyawfmaf naeq-aer jawrnaeq laf-awq laer shar-eu mirnae, aqyawf khoergar nyiq nan jawr-euq mae.
JHN.4.41	Khoerngae, Yeqsur-euq dawq baqda’nae janlar-euq tsawrhaq par myaqlar-euq mae.
JHN.4.42	Khoerngae, aqyawfmaf, zaqmiq aqbur khoerghaq-anr aernaeq-eu, “Nymq-mr nga’maf jan-eu-aq, nawq-euq dawq baqda’nae maqngeur-aer, nga’maf, yawqha yawqha yagaq-euq mirnae jan-awr, tsawrhaq heughaq-aq, aqdir aqmar mirtsaqzaq-anr Kakhof-eu ghaq pyeuf-eu Kali ngar-a laer nga’maf siqnya lar-euq ma.”
JHN.4.43	Khoergar jawr-eu nyiq nan dzeur-euq nar-aq, Yeqsur khoergar nae dov-ir-awr, Gaqliqlaer mirkhanq-anr le-euq mae. 
JHN.4.44	Yeqsur, Miqyaer gharduq ngaeqdan-eu tsawrhaq-aq, yawqha-euq jawrkhanq-anr khanqsaer maqjav-a laer sarkirkamq taq-euq jav-eu mae. 
JHN.4.45	Aerkhawf, Yeqsur, Gaqliqlaer mirkhanq-anr lekeuv ngae, Gaqliqlaer tsawrhaq deuq, aqyawf-anr hageuf-euq mae. Aqjeq mirnae aernar-aq, aqyawfmaf khawf Yeqlursaqlaeq-anr yawbui bui-eu gar le-awr, yawbuibui ngae Yeqsur nae kharmr-euq yawqjeq navluf ya’mawr-euq mae.
JHN.4.46	Khoernar-aq, Yeqsur, aqyawf nae ircuf-anr aqgaf dzaruir lavpyeuf-euq Gaqliqlaer mirkhanq-anr jav-eu Gaqnaq pu-anr parle-euq mae. Khoerngae, tsawrhuiq tsawrma tiq ghaq-euq zaqyo, Gaqbeqneqoq-anr jawr-awr narluf-eu mae. 
JHN.4.47	Yeqsur, Yurdav mirkhanq-anr nae Gaqliqlaer mirkhanq-anr lartaq-euq mae laer tsawrhuiq tsawrma heughaq yagaq ngae, Yeqsur jawr-eu gar le-awr aqyawf-euq zaqyo-anr bi lavtaq leni Yeqsur-anr tanqshar-euq mae. Aqjeq mirnae aernar-aq, aqyawf-euq zaqyo shirler luf-eu mae.
JHN.4.48	Yeqsur, aqyawf-anr aernaeq-eu, “Bisiq bimawr-eu jeq hawr-eu zanqler paq-aer ghae-eu jeq-anr nawmaf maqya mawr-euq khoer-aq maqjan-a.”
JHN.4.49	Tsawrhuiq tsawrma khoerghaq aer-eu, “Sanqpaq-or! Ngaqli maqshir-euq minav-aer hawle naeqlaf-awq!”
JHN.4.50	Yeqsur, aqyawf-anr aernaeq-eu, “Nawr ghof-ir-awq, nawqli maqshirni yadaef taef-a.”
JHN.4.50	Khoerngae, tsawrhuiq tsawrma khoerghaq, Yeqsur nae aqyawf-anr aernaeq-euq dawq-anr jan-awr ghof-ir-euq mae. 
JHN.4.51	Aqyawf ghof-ir luf ngae, aqyawf-euq kuirlaf zaqkhav deuq, aqyawf-anr garpaer-anr tanqpuq-awr aer-eu, “Nawqli maqshirni daefluf mae.”
JHN.4.52	Khoerngae, aqyawf-euq zaqyo aqgeu yamq-anr danqbae-awr maqgar lar-euq la laer aqyawf, aqyawf maf-anr narhaq ngae, aqyawfmaf, aqyawf-anr aernaeq-eu, “Mirnan nan’ghanr paw naqliq tiq laf-anr aqyawf pyaq-eu lawq-ir-euq mae.”
JHN.4.53	Aryamq khoeryamq-aq, “Nawqli maqshirni yadaef taef-a” laer Yeqsur, aqyawf-anr aernaeq-euq khoeryamq nyiq pav-aer tsaq ngar-a laer tsawrhuiq tsawrma khoerghaq-anr siqler-euq mae. Khoerngae, aqyawf hawr-eu aqyawf-euq miqsawrzaq dawqtawvluf, Yeqsur-anr janlar-euq mae.
JHN.4.54	Heu-aq, Yeqsur, Yurdav mirkhanq-anr nae Gaqliqlaer mirkhanq-anr lekeuv-awr, bisiq bimawr-eu jeq mr-euq nyiq jeq tiqjeq mae.
JHN.5.1	Khoernar-aq, Yurdav tsawrhaq yawbui bui-eu aryamq keuvlar-euq mirnae, Yeqsur, Yeqlursaqlaeq-anr le-euq mae.
JHN.5.2	Yeqlursaqlaeq meuq-euq lafkhoer, Yawr lanrkhaeq-euq dawqpae, 
JHN.5.3	Saeqghawv heudeuq-euq lafkhoer, myavbaef baef-eu tsawrhaq, kuircawv cawv-eu tsawrhaq hawr-eu kuirshir lafshir shir-eu tsawrhaq, nar-eu tsawrhaq ghawqmya’ni yufluf-eu mae. Aqyawfmaf ircuf nyinyi-aer ghaelar-eu gar dawqluf-eu mae. 
JHN.5.4	Aryamq baw-awr tsaqlar ngae, mqtav ghaqkhaer lan-euq lafkhoer zafka le-awr, ircuf-anr lavnyi le-eu mae. Ircuf khoer nyinyi-aer ghaelar ngae, aqcawq-euq jeqhu ur-ir-euq ghaq-aq, aqjeq-euq nargawr narluf-eu khawf taqler-eu mae. 
JHN.5.5	Khoergar, 38 khof byanni narlaf-euq zaqyo aqli tiq ghaq jawr-eu mae. 
JHN.5.6	Yeqsur, khoerghaq yufluf-eu gar ya’mawr ngae, aqyawf khoerlof-aer pyeufluf-eu myanrlar-euq siqnya-awr aqyawf-anr narhaq-eu, “Nawr taqlermawf mir-a lor?”
JHN.5.7	Nar-eu khoerghaq, aqyawf-anr aerkhof naeq-eu, “Saqlaq-or! Ircuf nyinyi-aer ghaelar ngae, ngaq-anr lan-euq lafkhoer ciqur naeqlaf-eu tiqghaq-iq maqjawr-a. Ngar ur-ir-eu laer ghae ngae, aqcawq, ngaq-euq maeqhu nae ur-ir dzeur-eu mae.”
JHN.5.8	Yeqsur, aqyawf-anr aernaeq-eu, “Tur-awr, nawq-euq yufzar baf-awr can-awq.”
JHN.5.9	Khoerghaq tiqpov taef-aer taqler-awr, yufzar baf-awr can-euq mae.
JHN.5.9	Khoerngae nan-aq, landaw jawrnan tsaq-eu mae. 
JHN.5.10	Khoermirnae, Yurdav tsawrhaq, taqler-euq khoerghaq-anr aernaeq-eu, “Iqnan-aq, landaw jawrnan mae. Nawr yufzar baf-awr maq cankhmq-a.”
JHN.5.11	Khoerngae, aqyawf, aqyawf maf-anr aernaeq-eu, “Ngaq-anr bi taqler naeqlaf-euq ghaq, ngaq-anr, ‘Nawq-euq yufzar baf-awr can-awq’ laer aer-eu mae.”
JHN.5.12	Aqyawfmaf, aqyawf-anr narhaq-eu, “Nawq-anr, ‘Yufzar baf-awr can-awq’ laer aer-eu khoerghaq aqsur ghaq la?”
JHN.5.13	Khoergar tsawrhaq ghawqmya’ni jawr-awr, Yeqsur can’yawq ghae-euq mirnae, taqler-euq khoerghaq, Yeqsur-anr aqsur ghaq la laer maq siqnya-a.
JHN.5.14	Arnan, Yeqsur, khoerghaq-anr uqduq tanqnymr nymrma-euq lafkhoer mawr-awr aernaeq-eu, “Hawsher-eq, nawr taqler-euq mae. Khoernav maqtser doerdzaeq-eu jeq nawq-euq khoertav maqya keuvleni iqbax taqpar mr de-eq.” 
JHN.5.15	Khoernar-aq, khoerghaq, Yurdav tsawrhaq jawr-eu gar ir-awr aer-eu, “Ngaq-anr bi taqler-euq khoerghaq-aq Yeqsur mae.”
JHN.5.16	Heu-euq baqda’nae, Yurdav tsawrhaq, Yeqsur-anr khaeq-eu ardanq bae-awr Yeqsur-anr saef-eu laer sharpov-eu mae. Aqjeq mirnae aernar-aq, Yeqsur, landaw jawrnan ngae nan khoerlof-aer ghae-eu jeq mr-euq mae. 
JHN.5.17	Khoerngae, Yeqsur, aqyawf maf-anr aernaeq-eu, “Nymq-mr keuvni ngaqDa gar mrluf-eu mae. Ngar khawf mrluf-eu ma.”
JHN.5.18	Khoermirnae, yawbae navmaqtser, Yurdav tsawrhaq, Yeqsur-anr saef-eu laer tov-eu mae. Aqjeq mirnae aernar-aq, aqyawf-aq, landaw jawrnan-anr maq mrkhmq-eu jeq mr-euq uqtaf, Miqyaer-aq, aqyawf-euq Aqda ma laer aer-awr, aqyawf, Miqyaer naeq-aer tiqkawv dini taq-eu mae.
JHN.5.19	Khoernar-aq, Yeqsur, aqyawf maf-anr heulof-aer aerkhof naeq-euq mae, “Ngar, nawmaf-anr aqdir aqmar aernaeq nyar, Zaqyo-aq, yawqha yawqha tiqjeq-iq maq mrnya-a. Aqda mr-eu gar mawr-awr, aqyawf mr-eu taef mae. Aqda kharmr-eu yawqjeq navluf Zaqyo khawf mrluf-eu mae. 
JHN.5.20	Aqda-aq, Zaqyo-anr gaq-awr, aqyawf kharmr-eu dawqtawvluf Zaqyo-anr bimawr-eu mae. Nawmaf bi zanqler paq-aer heudeuq navmaqtser huiq-eu jeq khawf, aqyawf, Zaqyo-anr bimawr taef-a.
JHN.5.21	“Aqda, shir-euq tsawrhaq-anr bi ghofdaef lar-awr, daef-eu jeq bif-euq lof-aer, Zaqyo khawf, aqyawf nuima tsaq-eu tsawrhaq-anr daef-eu jeq bif-eu mae. 
JHN.5.22	Aqda tiqghaq-anr-iq yarkhaq maqdar-a. Yarkhaq dar-eu jeq dawqtawvluf Zaqyo-anr bifjir taq-euq mae. 
JHN.5.23	Khoer-aq, tsawrhaq dawqtawvluf, Aqda Miqyaer-anr yawzeu baw-eu lof-aer, Zaqyo-anr khawf yawzeu bi bawlar-eu gharduq mae. Zaqyo-anr yawzeu maqbaw-eu tsawrhaq-aq, Zaqyo-anr khaerghae lef-euq Aqda Miqyaer-anr khawf yawzeu maqbaw-a.
JHN.5.24	“Ngar, nawmaf-anr aqdir aqmar aernaeq nyar, aqsur ghaq maqkaq, ngaq-euq dawq narhaq-awr, ngaq-anr khaerghae lef-euq ghaq-anr jan nar-aq, mqmaq maqbyav yarzir daef-eu jeq za-awr, yarkhaq dar-eu gar maqya daq-aer, shir-eu jeq-anr nae dovle ghaq-awr, daef-eu jeq-euq lafkhoer urler dzeur-euq mae.
JHN.5.25	“Ngar, nawmaf-anr aqdir aqmar aernaeq nyar, shir-euq tsawrhaq deuq, Miqyaer-euq Zaqyo-euq tersar-anr yagaq-eu aryamq keuvle luf-eu mae. Nymq-mr nae keuvle-euq mae. Yagaq-euq tsawrhaq yadaef taef-a. 
JHN.5.26	Aqjeq mirnae aernar-aq, Aqda, aqyawf-euq lafkhoer daef-eu jeq anr-eu lof-aer durni, Zaqyo-euq lafkhoer khawf daef-eu jeq anrni, aqyawf-anr biftaq-euq mae. 
JHN.5.27	Khoeruqtaf, aqyawf-aq, Tsawrhaq-euq Zaqyo pyeuf-eu mirnae, aqyawf-anr yarkhaq dar-eu aryaq biftaq-euq mae.
JHN.5.28	“Nawmaf garkawv heu-anr taq zanqler. Aqjeq mirnae aernar-aq, aryamq keuvlar ngae, lmqbymr-anr bafpanq taq-euq tsawrhaq dawqtawvluf, aqyawf-euq tersar yagaq-awr, 
JHN.5.29	lmqbymr-anr nae dovlar taef-a. Yawmuiq jeq mr-euq tsawrhaq-aq, ghofdaef lar-awr daef-eu jeq za taef-a. Yawdoer jeq mr-euq tsawrhaq-aq, ghofdaef lar-awr yarkhaq dar-eu gar yadaq taef-a.”
JHN.5.30	“Ngar-aq, yawqha yawqha tiqjeq-iq maq mrnya nya. Ngaq nae yagaq-euq lof-aer ngar yarkhaq dar-eu ma. Ngaq nae yarkhaq dar-euq-aq, tsaq-awr dawr-eu ma. Aqjeq mirnae aernar-aq, ngar-aq, ngar nuima tsaq-eu lof-aer mr-eu maqngeur, ngaq-anr khaerghae lef-euq Aqda nuima tsaq-eu lof-aer mr-eu ma.
JHN.5.31	“Ngar, yawqha-euq garkawv yawqha sarkirkamq nar-aq, ngaq-euq sarkir maqbyan-a. 
JHN.5.32	Ngaq-euq garkawv sarkir kamq-eu tiq ghaq jawr-eu mae. Ngaq-euq garkawv aqyawf kamq-eu khoer-aq, byan mae laer ngar siqnya-eu ma.
JHN.5.33	“Nawmaf, Yorhaq jawr-eu gar tsawrhaq khaerghae ngae, aqyawf yawtsaq yawdawr jeq-euq garkawv sarkir kamq-euq mae. 
JHN.5.34	Aqdir aernar-aq, tsawrhaq kamq-eu sarkir-anr ngar maqghoe. Aerkhawf, nawmaf yabuq-ir ni ngar heulof-aer aer-eu ma. 
JHN.5.35	Yorhaq-aq, dofbya taq-euq tsirkhmq lof-aer dur-eu mae. Nawmaf, aqyawf-euq yawshaef-euq lafkhoer tiqkhaeq-euq lafkhoer laqkhaq caer-eu nuima anr-eu mae.
JHN.5.36	“Aerkhawf, ngar-aq, Yorhaq-euq sarkir navmaqtser huiq-eu jeq jav-eu ma! Aqda nae ngaq-anr bifnaeq laf-euq gardeuq mrluivni, nymq-mr ngar mrluf-eu heu-aq, Aqda nae ngaq-anr khaerghae lef-euq mae laer sarkir kamq-eu mae. 
JHN.5.37	Ngaq-anr khaerghae lef-euq Aqda khawf ngaq-euq garkawv sarkir kamq-eu mae. Nawmaf-aq, aqyawf-euq tersar tiqpov-iq maq gaqhaw-aer, aqyawf-euq pyawqnaq-anr khawf maq mawrhaw-aq. 
JHN.5.38	Nawmaf-euq lafkhoer aqyawf-euq dawq maq jeqhmq taq-aq. Aqjeq mirnae aernar-aq, nawmaf, aqyawf nae khaerghae lef-euq ghaq-anr maqjan-a.
JHN.5.39	“Yaerbof-euq lafkhoer mqmaq maqbyav yarzir daef-eu jeq anr-eu mae laer nawmaf noeq-eu mirnae, nawmaf, Yaerbof guigui-aer povtser luf-eu mae. Yaerbof khoer-aq, ngaq-euq garkawv sarkir kamq-eu mae. 
JHN.5.40	Aerkhawf, nawmaf saflar daef-eu jeq za’ni, ngar jawr-eu gar maq larmawf-a.
JHN.5.41	“Ngar-aq, tsawrhaqzaq nae taqhuiq taqmanr-euq jeq-anr maq hageuf. 
JHN.5.42	Aerkhawf, ngar, nawmaf-anr siqnya ma. Nawmaf-euq lafkhoer Miqyaer-anr gaq-eu jeq maqanr-a. 
JHN.5.43	“Ngar, ngaqDa-euq tsawrmyanr-euq uqmov oe-euq khawf, nawmaf, ngaq-anr maq hageuf-a. Aqcawq, yawqha-euq tsawrmyanr-euq uqmov oe-eu lawnmr-aq, nawmaf, aqyawf-anr hageuf taef-a.
JHN.5.44	“Nawmaf-euq yawkaq tiqghaq tirghaq taqhuiq taqmanr-eu jeq povluf-awr, nawmaf, aqyawf tiq ghaq taef-aer Miqyaer pyeuf-eu ghaq-anr nae oe-euq taqhuiq taqmanr-eu jeq-anr maqpov-eu mirnae, nawmaf, ngaq-anr aqjox-aer jannya nmr-mq?
JHN.5.45	Ngar, Aqda-euq maeqshi nawmaf-euq yawlaeq daqler taef-a laer taqnoeq. Nawmaf-anr iqbax taq-eu tiq ghaq jawr-eu mae. Khoerghaq-aq, nawmaf noeqtmq luf-eu Morseq mae.
JHN.5.46	“Nawmaf, Morseq-anr jan-eu lawnmr-aq, ngaq-anr khawf jan taef-a. Aqjeq mirnae aernar-aq, aqyawf, ngaq-euq garkawv boftaq-euq mae. 
JHN.5.47	Nawmaf, aqyawf nae boftaq-euq deuq-anr maqjan nar-aq, ngaq-euq dawq-anr aqjox-aer jan nmr-mq?”
JHN.6.1	Garkawv khoerdeuq dzeur-euq nar-aq, Yeqsur, Deqbeqlir lan laer kur-eu Gaqliqlaer lan-euq nuibaq-anr tsaev-ir-euq mae. 
JHN.6.2	Khoerngae, tsawrhaq armaf mafma deuq, Yeqsur nae nar-awr gawr-eu tsawrhaq deuq-euq khoertav bisiq bimawr-eu jeq mr-euq gar ya’mawr-euq mirnae, aqyawf-euq maeqnan cantae ghae-euq mae. 
JHN.6.3	Yeqsur, gawqjawq-anr davler-awr, aqyawf-euq zaqlanr deuq naeq-aer khoergar nuir-euq mae. 
JHN.6.4	Khoerngae, Yurdav tsawrhaq-euq Baqsaqkaq yawbui bui-eu aryamq paelar-euq mae.
JHN.6.5	Yeqsur myavnuiv ghawrbyae-awr hawghae ngae, tsawrhaq armaf mafma, aqyawf jawr-eu gar larluf-eu gar ya’mawr-awr, Yeqsur, Pirlirpuv-anr narhaq-eu, “Aqduimaf, tsawrhaq heudeuq-anr bidzaq-eu kaqmur aqgar zeur-ir nmr-mq?”
JHN.6.6	Khoerngae, Yeqsur, aqyawf aqjox-aer janr-eu laer ghae-eu le laer siqnya-eu khawf, Pirlirpuv-euq nuima-anr tsermr haw-eu gharduq, khoerlof-aer narhaq-euq mae. 
JHN.6.7	Pirlirpuv, aqyawf-anr aerkhof-eu, “Tsawrhaq heudeuq, tiq ghaq uicuiv taef-aer yadzaqni, kaqmur, 200 byav arpoeq zeur-eu khawf maq lofler luf-a.”
JHN.6.8	Zaqlanr deuq-euq lafkhoer, Sirmoq Beqtuvluv-euq maernmr Aqdaeqlaeq, Yeqsur-anr aernaeq-eu, 
JHN.6.9	“Heugar aqlizaq tiq ghaq lawqloer kaqmur ngaq siq hawr-eu ngaqshaq nyiq mawr anrluf ngar-a. Aerkhawf, tsawrhaq heumyav myav-aer ghae-eu gar aqjox-aer birlof naeqnya nmr-mq?”
JHN.6.10	Khoerngae, Yeqsur aer-eu, “Nawmaf, tsawrhaq heudeuq-anr binuir-awq.”
JHN.6.10	Khoergar-aq, daqzawq ghawqmya’ni daef-eu mae. Khoergar nuir-eu tsawrhaq, zaqyo aqli taef-aer 5,000 ghaq aerghaqni byan-eu mae. 
JHN.6.11	Khoernar-aq, Yeqsur, kaqmur yur-awr, Miqyaer-euq guiqlanq-anr jaceuq-awr, kaqmur khoer zaqlanr deuq-anr bifnaeq-awr, zaqlanr deuq nae khoergar nuirluf-eu tsawrhaq-anr bi birnaeq-euq mae. Khoerlof-aer durni, aqyawfmaf khar geufmawf-eu lof-aer ngaqshaq khawf birnaeq-euq mae.
JHN.6.12	Aqyawfmaf dzaqdaev ghaq ngae, Yeqsur, aqyawf-euq zaqlanr deuq-anr aernaeq-eu, “Tiqjeq-iq maqya bicawv-ir ni, dzaeqlar-euq yawpyaeq yawmeur deuq ghovuiq-awq.” 
JHN.6.13	Khoerngae, aqyawfmaf, dzaq-euq tsawrhaq khoerdeuq nae maq dzaqjir-euq lawqloer kaqmur khoer ngaq siq-euq yawpyaeq yawmeur deuq-anr ghovuiq ngae, khavpuq 12 puq byanlar-euq mae.
JHN.6.14	Tsawrhaq khoerdeuq, Yeqsur nae bisiq bimawr-eu jeq mr-euq gar ya’mawr-awr aer-eu, “Tsawrhaq heughaq-aq, aqdir mirtsaq-euq khoertav oe taef-a laer aertaq-euq, Miqyaer gharduq ngaeqdan-eu khoerghaq ngar-a.”
JHN.6.15	Khoerngae, tsawrhaq khoerdeuq, aqyawf jawr-eu gar lar-awr, nyaef-awr nae sanqpaq bigeuf-eu laer kadarlar taef-a laer, Yeqsur siqnya-eu mirnae, aqyawf tiq ghaq taef-aer gawqjawq-anr par davler-euq mae.
JHN.6.16	Uqciftaw tawle ngae, aqyawf-euq zaqlanr deuq landzer-anr oeka-awr, 
JHN.6.17	lawq-anr urler-awr nae, lan-euq nuibaq paw jav-eu Gaqbeqneqoq-anr irtsaev ghaeluf-eu mae. Khoerngae, uqcif cifle-euq mae. Aerkhawf, Yeqsur, aqyawfmaf jawr-eu gar maq oekeuv-aq siq. 
JHN.6.18	Khoerngae, jaqlaer laerma bawlar-euq mirnae, irluv dzae duidui lar-euq mae. 
JHN.6.19	Aqyawfmaf smq lotsov, oeq lotsov byanni lawq heughae-euq nar-aq, Yeqsur, lan-euq khoertav cancan-aer lawq-euq dawqpae cantae mirle luf-eu gar aqyawfmaf ya’mawr ngae, yawkhav-aer guv-ir-euq mae. 
JHN.6.20	Aerkhawf, Yeqsur, aqyawf maf-anr aernaeq-eu, “Taqguv, ngar le.”
JHN.6.21	Khoernar-aq, aqyawfmaf laqkhaq caertavni Yeqsur-anr lawq-euq lafkhoer bi urlar-euq mae. Khoernar-aq, lawq khoer, aqyawfmaf irluf-eu tsanr-anr tiqkhaeq larkhaeq taef-aer irkeuv-euq mae.
JHN.6.22	Nishawq ngae nan, mirnan-aq, landzer, lawq tiq lawq taef-aer jav-awr, lawq khoerlawq-anr zaqlanr deuq naeq-aer Yeqsur maqdziq-aer, zaqlanr deuq taef-aer dziq-awr dov-ir-euq garkawv, lan-euq nuibaq-anr jawryaf-euq tsawrhaq armaf khoermaf siqnya-eu mae. 
JHN.6.23	Sanqpaq Yeqsur, Miqyaer-euq guiqlanq-anr jaceuq-awr, aqyawfmaf kaqmur yadzaq-euq jawrduq khoertsanr-euq dawqpae, Deqbeqlir meuq-anr nae lawq tiqdeuq larkeuv taq-euq mae. 
JHN.6.24	Khoerngae, Yeqsur hawr-eu aqyawf-euq zaqlanr deuq heugar maqpar jawr-eu ngar-a laer tsawrhaq armaf mafma khoermaf yasiq-awr, lawq khoerdeuq-anr urler-awr, Yeqsur-anr povle-eu laer Gaqbeqneqoq-anr oe-euq mae.
JHN.6.25	Aqyawfmaf, lan-euq khoerpaw baq-anr Yeqsur-anr povmawr-awr, Yeqsur-anr narhaq-eu, “Laqbir-or! Nawr heugar aqmyan oekeuv-euq le?”
JHN.6.26	Yeqsur heulof-aer aerkhof naeq-euq mae, “Ngar, nawmaf-anr aqdir aqmar aernaeq nyar, nawmaf, ngaq-anr pov-eu-aq, bisiq bimawr-eu jeq ya’mawr-euq mirnae maqngeur-a. Aerkhawf, kaqmur tiqdaev yadzaq-euq mirnae pov-eu mae. 
JHN.6.27	Buf-ir cawv-ir nya-eu dzaqdzaq dawrdawr za’ni taq laejae. Aerkhawf, Tsawrhaq-euq Zaqyo bifnaeq nya-eu mqmaq maqbyav yarzir zif-eu dzaqdzaq dawrdawr za’ni laejae-awq. Aqjeq mirnae aernar-aq, Aqda Miqyaer nae Tsawrhaq-euq Zaqyo-anr jmq diqtaq-euq mae.”
JHN.6.28	Khoerngae, aqyawfmaf, aqyawf-anr narhaq-eu, “Nga’maf, Miqyaer-euq gar mr-eu laer sawxnya paq-aer aqjerjeq ya’mr-eu la?”
JHN.6.29	Yeqsur, aqyawf maf-anr aerkhof naeq-eu, “Nawmaf, Miqyaer nae khaerghae lef-euq ghaq-anr jan-eu-aq, Miqyaer-euq gar mr-eu jeq pyeuf-eu mae.”
JHN.6.30	Khoerngae, aqyawfmaf heulof-aer paraer-eu mae, “Tox-aer mar-iq, nga’maf ya’mawr-awr nawq-anr janlarni, nawr, bisiq bimawr-eu aqgeu jeq mr nmr-mq? Nawr gar aqgeu jeq mr-eu laer ghae-eu le?
JHN.6.31	laer Yaerbof-euq lafkhoer boftaq-euq lof-aer, nga’maf-euq aqpoeq deuq-aq, bawrtsanq-anr jawr ngae, 
JHN.6.32	Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr aqdir aqmar aernaeq nyar, nawmaf-anr mqtav-euq kaqmur bif-euq ghaq-aq, Morseq maqngeur-a. Aerkhawf, marmarni mqtav-euq kaqmur, nawmaf-anr bif-eu ghaq-aq ngaqDa mae. 
JHN.6.33	Aqjeq mirnae aernar-aq, Miqyaer-euq kaqmur-aq, mq-euq khoertav nae oe-awr, mirtsaqzaq-anr daef-eu jeq bif-eu khoerghaq mae.”
JHN.6.34	Khoerngae, aqyawfmaf, aqyawf-anr aernaeq-eu, “Sanqpaq-or! Kaqmur khoer nga’maf-anr aqmyanluf bifnaeq laf-awq.”
JHN.6.35	Yeqsur, aqyawf maf-anr heulof-aer aernaeq-euq mae: “Ngar-aq, daef-eu jeq bif-eu kaqmur ma. Ngar jawr-eu gar lar-eu tsawrhaq-aq, hawq maqpar maef-ar. Ngaq-anr jan-eu tsawrhaq-aq, ircuf tiqjawr-iq maqpar maef-ar. 
JHN.6.36	Nawmaf, ngaq-anr mawr-euq khawf, ngaq-anr maqjan nga laer ngar, nawmaf-anr aernaeq-euq ma. 
JHN.6.37	Aqda Miqyaer nae ngaq-anr kharbif-euq tsawrhaq dawqtawvluf ngar jawr-eu gar lar taef-a. Ngar jawr-eu gar kharlar-eu tsawrhaq-anr ngar tiqjeq ghaenae-iq maq taedzae. 
JHN.6.38	Aqjeq mirnae aernar-aq, ngar mq-anr nae oe-euq-aq, ngaq-euq nuima tsaq-eu lof-aer mr-eu laer oe-euq maqngeur, ngaq-anr khaerghae lef-euq ghaq nuima tsaqni mr-eu laer oe-euq ma. 
JHN.6.39	Ngaq-anr khaerghae lef-euq Aqda Miqyaer, aqyawf nae ngaq-anr khar bifnaeq laf-euq tsawrhaq tiqghaq-iq maqya byov-ir-eu uqtaf, arsaqsaq ngae nan, yawqghaq navluf-anr bi ghofdaef lar-eu nuima tsaq-eu mae. 
JHN.6.40	Zaqyo-anr mawr-awr aqyawf-anr kharjan-eu tsawrhaq yawqghaq navluf-anr, mqmaq maqbyav yarzir daef-eu jeq bi za’ni, ngaq-anr khaerghae lef-euq ghaq nuima tsaq-eu mae. Khoeruqtaf, arsaqsaq ngae nan, ngar, aqyawf-anr bi ghofdaeflar ma.”
JHN.6.41	Yeqsur, “Ngar-aq, mq-euq khoertav nae oe-euq kaqmur ma” laer aer-eu mirnae, Yurdav tsawrhaq, aqyawf-anr dawqghof dov-eu mae. 
JHN.6.42	Aqyawfmaf aer-eu, “Teughaq-aq, Yorsaev-euq zaqyo Yeqsur maqngeur-a lor? Aqdui, aqyawf-euq aqma aqda-anr siqnya-eu maqngeur laq? Tox-aer mar-iq, aqyawf, ‘Ngar-aq, mq-anr nae oe-euq ma’ laer aqjox-aer aernya-eu nga?”
JHN.6.43	Khoerngae, Yeqsur, aqyawf maf-anr aerkhof naeq-eu, “Nawmaf-euq yawkaq dawqghof taqdov. 
JHN.6.44	Ngaq-anr khaerghae lef-euq Aqda Miqyaer nae ngar jawr-eu gar maq gheulaf-euq nar-aq, tsawrhaq tiqghaq-iq ngar jawr-eu gar maq larnya-a! Khoeruqtaf, arsaqsaq ngae nan, ngar, aqyawf-anr bi ghofdaeflar ma. 
JHN.6.45	Miqyaer gharduq ngaeqdan-eu deuq-euq sanqbof-euq lafkhoer,
JHN.6.45	laer boftaq-euq mae. Khoermirnae, Aqda Miqyaer maeq-eu dawq-anr yagaq-awr dzawgeuf-euq tsawrhaq yawqghaq navluf ngar jawr-eu gar lar taef-a. 
JHN.6.46	Tsawrhaq tiqghaq-iq Aqda Miqyaer-anr maq mawrhaw-aq, Miqyaer jawr-eu gar nae oe-euq ghaq taef-aer Aqda Miqyaer-anr mawrhaw-euq mae. 
JHN.6.47	Ngar, nawmaf-anr aqdir aqmar aernaeq nyar, ngaq-anr jan-eu tsawrhaq-aq, mqmaq maqbyav yarzir daef-eu jeq za-eu mae. 
JHN.6.48	Ngar-aq, daef-eu jeq bif-eu kaqmur ma. 
JHN.6.49	Nawmaf-euq aqpoeq deuq bawrtsanq bawrdanr-anr jawr ngae, maqnav kaqmur yadzaq-euq khawf shir-euq mae. 
JHN.6.50	Aerkhawf, kaqmur heu-aq, mq-anr nae oe-euq kaqmur mae. Kaqmur heu khardzaq-eu tsawrhaq maqya shir-ar. 
JHN.6.51	Ngar-aq, mq-anr nae oe-euq daef-eu jeq bif-eu kaqmur ma. Kaqmur heu-anr khardzaq-eu tsawrhaq-aq, mqmaq maqbyav yarzir yadaef-eu mae. Mirtsaqzaq yadaefni ngar yabif-eu kaqmur-aq, ngaq-euq shiqshaq yabif-eu mae.”
JHN.6.52	Khoerngae, Yurdav tsawrhaq, aqyawf maf-euq yawkaq pyaer-eu, “Tsawrhaq teughaq, aqdui maf-anr aqyawf-euq shaqjir aqjox-aer bi dzaqnya-eu gar aer-eu nga?”
JHN.6.53	Khoerngae, Yeqsur, aqyawf maf-anr heulof-aer aernaeq-euq mae, “Ngar, nawmaf-anr aqdir aqmar aernaeq nyar, nawmaf, Tsawrhaq-euq Zaqyo-euq shaqjir maqdzaq-aer, aqyawf-euq shiq maqdawr nar-aq, nawmaf-euq lafkhoer daef-eu jeq maqanr-a. 
JHN.6.54	Ngaq-euq shaqjir dzaq-awr, ngaq-euq shiq dawr-eu aqsur ghaq maqkaq, mqmaq maqbyav yarzir daef-eu jeq za-eu mae. Arsaqsaq ngae nan, ngar, aqyawf-anr bi ghofdaeflar ma. 
JHN.6.55	Ngaq-euq shaqjir-aq, aqdir aqmar dzaq-eu jeq pyeuf-awr, ngaq-euq shiq khawf aqdir aqmar dawr-eu jeq pyeuf-eu mae. 
JHN.6.56	Ngaq-euq shaqjir dzaq-awr ngaq-euq shiq dawr-eu tsawrhaq-aq, ngaq-euq lafkhoer jawr-awr, ngar khawf aqyawf-euq lafkhoer jawr-eu ma. 
JHN.6.57	Daefluf-eu Aqda Miqyaer, ngaq-anr khaerghae lef-awr, ngar khawf aqyawf-euq baqda’nae daefluf-eu ma. Khoerlof-aer durni, ngaq-euq shaqjir dzaq-eu tsawrhaq khawf, ngaq-euq baqda’nae yadaef taef-a. 
JHN.6.58	Kaqmur heu-aq, nawmaf-euq aqpoeq deuq nae dzaq-euq maqnav kaqmur khoer-anr maqdur-a. Aqyawfmaf yadzaq-euq khawf shir-euq mae. Kaqmur heu-aq, mq-anr nae oe-euq mae. Kaqmur heu dzaq-eu tsawrhaq-aq, mqmaq maqbyav yarzir yadaef taef-a.”
JHN.6.59	Dawq heudeuq-aq, Yeqsur, Gaqbeqneqoq-anr jav-eu 
JHN.6.60	Khoerngae, aqyawf-euq zaqlanr ghawqmya ghaq dawq khoerdeuq-anr yagaq ngae aer-eu, “Dawq teudawq-aq, khav duidui-eu nya, aqsur ghaq ghovshaw nya-eu?”
JHN.6.61	Zaqlanr deuq garkawv khoer-anr dawqghof dovluf-eu gar Yeqsur nuima-euq lafkhoer siqnya-awr, aqyawf maf-anr heulof-aer aernaeq-euq mae, “Dawq heudawq, nawmaf-euq gharduq sanqtif tif-eu jeq pyeuf-eu nya lor? 
JHN.6.62	Tsawrhaq-euq Zaqyo, aqyawf-euq jawrduq-anr ghofdav ler-eu gar nawmaf ya’mawr nar-aq, aqjox-aer noeq nmr-mq? 
JHN.6.63	Muiq-eu Saflar taef-aer daef-eu jeq bif-eu ghaq pyeuf-eu mae. Shiqshaq-aq, tiqjeq-iq gardanr maqtsoeq-a. Ngaq nae nawmaf-anr aernaeq-euq dawq-aq, saflar hawr-eu daef-eu jeq pyeuf-eu mae. 
JHN.6.64	Aerkhawf, nawmaf-euq lafkhoer tiqpavnav deuq maqjan-a.”
JHN.6.64	Yeqsur-aq, yawbae ngae nae, aqyawf-anr maqjan-eu tsawrhaq deuq hawr-eu aqyawf-anr anqdzaq-eu ghaq-anr khawf siqnya luf-eu mae. 
JHN.6.65	Yeqsur aer-eu, “Khoermirnae, ngaqDa nae maqbi lar-euq nar-aq, tsawrhaq tiqghaq-iq ngar jawr-eu gar maq larnya-a laer ngar, nawmaf-anr aernaeq-euq ma.”
JHN.6.66	Khoerngae nae nar-aq, aqyawf-euq zaqlanr ghawqmya ghaq, aqyawf-anr nae ghawq-ir-awr, aqyawf naeq-aer maqpar can-euq mae.
JHN.6.67	Khoerngae, Yeqsur, ghaqkhaer 12 ghaq-anr narhaq-eu, “Nawmaf khawf ghawq-ir mawf-eu nya lor?”
JHN.6.68	Khoerngae, Sirmoq Beqtuvluv, aqyawf-anr heulof-aer aerkhof naeq-euq mae, “Sanqpaq-or! Nawq-euq lafkhoer mqmaq maqbyav yarzir daef-eu jeq bif-eu dawq anr-eu mae. Nga’maf aqsur ghaq-euq maeqnan par cantae-ir nmr-mq? 
JHN.6.69	Khoeruqtaf, nawr-aq, daefluf-eu Miqyaer-euq Zaqyo Kali ngar-a laer, nga’maf siqnya lar-awr janlar-euq ma.”
JHN.6.70	Khoerngae, Yeqsur, aqyawf maf-anr aernaeq-eu, “Nawmaf 12 ghaq-anr ngaq nae tserdov taq-euq maqngeur-a lor? Aerkhawf, nawmaf-euq lafkhoer keuq-eu tiq ghaq-aq, 
JHN.6.71	Yeqsur khoerlof-aer aer-eu-aq, ghaqkhaer 12 ghaq-euq lafkhoer keuq-eu, aqyawf-anr anqdzaq-eu laer ghae-eu Sirmoq-euq zaqyo, Yurdav Irsaqgaqliqoq-anr aermawf-eu mae.
JHN.7.1	Khoernar-aq, Yeqsur, Gaqliqlaer mirkhanq doedoe-aer can-euq mae. Yurdav tsawrhaq, aqyawf-anr saef-eu laer jawq-eu mirnae, aqyawf, Yurdav mirkhanq-anr maq canmawf-a. 
JHN.7.2	Khoerngae, Yurdav tsawrhaq, Saeqghawv yawbui bui-eu aryamq paelar-euq mae. 
JHN.7.3	Khoerngae, aqyawf-euq maernmr deuq, aqyawf-anr heulof-aer aernaeq-euq mae, “Nawq-euq zaqlanr deuq khawf, nawr mrluf-eu deuq-anr ya’mawrni, heugar nae dov-ir-awr, Yurdav mirkhanq-anr ir-awq. 
JHN.7.4	Aqjeq mirnae aernar-aq, yawqha-euq mawrdo, aqcawq-anr byacaevni bisiq-eu laer sharpov luf-eu tsawrhaq-aq, aqjeq mr-eu khawf barzaf-anr tiqjeq-iq maqmr-ar. Nawr heudeuq mr-eu le laer nar-aq, nawq-euq mawrdo, mirtsaqzaq-anr bimawr-awq lawr.”
JHN.7.5	Aqyawf-euq maernmr deuq, aqyawf-anr maqjan-eu mirnae, khoerlof-aer aer-eu mae. 
JHN.7.6	Khoerngae, Yeqsur, aqyawf maf-anr heulof-aer aernaeq-euq mae, “Ngaq-euq aryamq maq tsaqlar-aq siq. Aerkhawf, nawmaf-euq aryamq-aq, aqmyanluf tsaq-eu mae. 
JHN.7.7	Mirtsaqzaq, nawmaf-anr maqbyae nya-ar. Aerkhawf, ngar, aqyawfmaf nae mr-euq deuq yawdoer nga laer sarkir kamq-eu mirnae, aqyawfmaf, ngaq-anr byae-eu mae. 
JHN.7.8	Nawmaf yawbui bui-eu gar le-awq. Ngaq-euq aryamq yawmuiq-aer maq tsaqlar-euq mirnae, ngar yawbui bui-eu gar maqle siq.”
JHN.7.9	Yeqsur, aqyawf maf-anr heulof-aer aernaeq ghaq-awr nae, Gaqliqlaer mirkhanq-anr jawryaf-euq mae.
JHN.7.10	Aerkhawf, aqyawf-euq maernmr deuq ledzeur-euq nar-aq, Yeqsur khawf aqcawq-anr maqbi siqnya’ni yawzaf zaf-aer yawbui bui-eu gar le-euq mae. 
JHN.7.11	Yawbuibui ngae, Yurdav tsawrhaq, “Aqyawf aqgeugar jawr-eu la?” laer narhaq narhaq-aer povluf-eu mae.
JHN.7.12	Tsawrhaq armaf deuq-euq yawkaq, aqyawf-euq garkawv lawflawf-aer jaluf-eu mae. Tiqpavnav deuq aer-eu, “Aqyawf-aq, yawmuiq mae.” Yawqdeuqyawq aer-eu, “Maqngeur-a, aqyawf-aq, tsawrhaq-anr sheuqbanq-eu tsawrhaq mae.” 
JHN.7.13	Aerkhawf, aqyawfmaf, Yurdav tsawrhaq-anr guv-eu mirnae, tiqghaq-iq Yeqsur-euq garkawv byacaevni maq japeuq-a.
JHN.7.14	Yawbui bui-eu tiqpav pavlar ngae, Yeqsur, uqduq tanqnymr nymrma-anr le-awr maeqnaeq tsovnaeq-euq mae. 
JHN.7.15	Yurdav tsawrhaq zanqler-awr aer-eu, “Tsawrhaq teughaq-aq, sanqbof maq dzawhaw-euq gar nae, sanqbof aqjox-aer siqnya-eu nga?”
JHN.7.16	Yeqsur, aqyawf maf-anr heulof-aer aerkhof naeq-euq mae, “Ngar maeq-eu dawqmaeq dawqtsov heu-aq, ngaq-euq dawq maqngeur, ngaq-anr khaerghae lef-euq ghaq-euq dawq mae. 
JHN.7.17	Miqyaer nuima tsaqni mrmawf-eu tsawrhaq-aq, ngar maeq-eu dawqmaeq dawqtsov heu, Miqyaer nae bimaeq-euq nga lor? Maqngeur nar-aq, ngar yawqha yawqha ngaeq-eu nga laq laer siqnya taef-a. 
JHN.7.18	Yawqha-anr nae dovlar-euq jeq ngaeq-eu tsawrhaq-aq, yawqha-euq yawshaef khanqsaer pov-eu mae. Aerkhawf, aqyawf-anr khaerghae lef-euq ghaq-euq yawshaef khanqsaer-anr pov-eu ghaq-aq, tsaq-awr dawr-awr, aqyawf-euq lafkhoer maqtsaq maqdawr-eu jeq maqanr-a. 
JHN.7.19	Morseq, nawmaf-anr zanrdawq bif-euq maqngeur-a lor? Aerkhawf, nawmaf tiqghaq-iq zanrdawq-euq maeqnan maq cantae-a. Ngaq-anr aqjeq mirnae saef-eu laer jawq-eu le?”
JHN.7.20	Tsawrhaq khoerdeuq aerkhof naeq-eu, “Nawr-aq, naef ur-eu ngar-a. Aqsur ghaq, nawq-anr saef-eu laer jawqluf-eu la?”
JHN.7.21	Yeqsur, aqyawf maf-anr heulof-aer aerkhof naeq-euq mae, “Ngar tiq jeq mr-euq gar, nawmaf dawqtawvluf zanqler-eu mae. 
JHN.7.22	Khoermirnae, Morseq, nawmaf-anr bawkhov maeqdzaq yaeq-eu zanr bijanr-euq mae. Nawmaf, landaw jawrnan ngae nan khawf, zaqyo aqli-anr bawkhov maeqdzaq yaeqnaeq-eu mae. (Zanr heu-aq, Morseq-anr nae ardanq bae-euq maqngeur-a. Aqpoeq aqbawr deuq nae tawqka lef-euq mae). 
JHN.7.23	Landaw jawrnan ngae nan, tsawrhaq tiq ghaq bawkhov maeqdzaq yaeq-eu khoer, Morseq-euq zanrdawq-anr maqbanqni mrkhmq-eu ngeur nar-aq, landaw jawrnan ngae nan, ngar, tsawrhaq tiq ghaq-euq mawrdo dolan-aer bi taqler jir-euq gar, nawmaf, ngaq-anr nuima paer-eu le lor? 
JHN.7.24	Lafnyir paw mawrlar-eu jeq-anr haw-awr nae yarkhaq maqdar-aer, tsaq-awr dawr-eu yarkhaq dar-eu jeq nae dar-awq.”
JHN.7.25	Yeqlursaqlaeq-anr jawr-eu tsawrhaq tiqpavnav deuq heulof-aer aer-eu mae, “Aqyawfmaf saef-eu laer jawqluf-eu khoerghaq, teughaq maqngeur-a lor? 
JHN.7.26	Aerkhawf, hawsher-eq! Aqyawf khaqduqni maeqluf-eu gar aqyawfmaf, aqyawf-anr tiqjeq-iq maqaer nga. Tsawrhaq teughaq aqdir Kali mae laer uvlanr-eu deuq aqdir siqnya-eu maqsiq. 
JHN.7.27	Tsawrhaq teughaq aqgeugar nae oe-euq la laer aqduimaf siqnya-eu beu. Aerkhawf, Kali oe ngae-aq, aqyawf aqgeugar nae oe-euq la laer tiqghaq-iq maqsiq nya-ar.”
JHN.7.28	Khoerngae, Yeqsur, uqduq tanqnymr nymrma-euq lafkhoer maeq-awr tsov-eu lafkhoer, tersar yawkhav-aer heulof-aer aer-eu mae, “Nawmaf, ngaq-anr siqnya-awr, ngar aqgeugar nae oe-euq la laer khawf siqnya-eu mae. Aerkhawf, ngar-aq, yawqha yawqha oe-euq maqngeur. Ngaq-anr khaerghae lef-euq ghaq tsaq-awr dawr-eu mae. Nawmaf, aqyawf-anr maq siqnya-a. 
JHN.7.29	Aerkhawf, ngar-aq, aqyawf-anr siqnya ma. Aqjeq mirnae aernar-aq, aqyawf, ngaq-anr khaerghae lef-awr, ngar-aq, aqyawf jawr-eu gar nae oe-euq ma.”
JHN.7.30	Khoer-euq baqda’nae, aqyawfmaf, aqyawf-anr nyaef-eu laer jawq-eu mae. Aerkhawf, aqyawf-euq aryamq maq tsaqlar-euq mirnae, aqyawf-anr tiqghaq-iq maqnyaef-a. 
JHN.7.31	Tsawrhaq khoerdeuq-euq lafkhoer ghawqmya ghaq aqyawf-anr janlar-awr aer-eu, “Kali oe ngae, tsawrhaq heughaq nae mr-euq bisiq bimawr-euq deuq myavmaqtser aqyawf mr taef-a lor?”
JHN.7.32	Tsawrhaq armaf deuq, Yeqsur-euq garkawv lawflawf-aer jaluf-eu gar Paqliqsaer deuq yagaq-euq mirnae, Yeqsur-anr binyaef-ir-eu laer pirma aqyuif deuq hawr-eu Paqliqsaer deuq, lofpir-eu kuirlaf
JHN.7.33	Khoerngae, Yeqsur, aqyawf maf-anr aernaeq-eu, “Ngar, nawmaf naeq-aer tiqkhaeq jawr nar-aq, ngaq-anr khaerghae lef-euq ghaq jawr-eu gar ghofler ma. 
JHN.7.34	Nawmaf, ngaq-anr pov taef-a. Aerkhawf, maq povmawr nya-ar. Nawmaf, ngar jawr-eu gar maq larnya-a.”
JHN.7.35	Khoerngae, Yurdav tsawrhaq-euq yawkaq heulof-aer aer-eu mae, “Aqduimaf, aqyawf-anr maq povmawr nya’ni, aqyawf aqgeugar ir-eu laer aer-eu nga? Heqlaqsar tsawrhaq-euq ghanrcae jawrbyav taq-euq deuq jawr-eu gar ir-awr, Heqlaqsar tsawrhaq deuq-anr maeqnaeq tsovnaeq-ir-eu laer aer-eu nga lor? 
JHN.7.36	‘Nawmaf, ngaq-anr pov taef-a. Aerkhawf, maq povmawr nya-ar. Ngar jawr-eu gar nawmaf maq larnya-a’ laer aqyawf aer-eu khoer aqjeq-anr aermawf-eu nga?”
JHN.7.37	Yawbui bui-eu arsaqsaq ngae nan-aq, huiqdzaeq-eu nan mae. Yeqsur gawqyawf yawf-awr, tersar yawkhav-aer heulof-aer aer-eu mae, “Ircuf kharmaef-eu tsawrhaq, ngar jawr-eu gar lar-awr dawrlar-awq. 
JHN.7.38	Ngaq-anr jan-eu tsawrhaq-aq, Yaerbof boftaq-euq lof-aer, ‘Aqyawf-euq nuima-anr nae daef-eu jeq bif-eu ircuf lawrgawv yoerdovlef taef-a.’ ”
JHN.7.39	Yeqsur heulof-aer aer-eu-aq, aqyawf-anr jan-eu tsawrhaq deuq aqkar muiq-eu Saflar za-eu gar aermawf-eu mae. Aqjeq mirnae aqkar za-eu laer aernar-aq, Yeqsur yawshaef khanqsaer maqza-euq siq mirnae, aqyawf maf-anr Yawshawr Saflar maq bifdan-aq siq.
JHN.7.40	Tsawrhaq armaf deuq dawq khoerdawq-anr yagaq ngae ghawqmya ghaq aer-eu, “Heughaq-aq, aqdirma-aer Miqyaer gharduq ngaeqdan-eu khoerghaq ngar-a.”
JHN.7.41	Tiqpavnav deuq aer-eu, “Heughaq-aq, Kali ngar-a.” Aerkhawf, tiqpavnav deuq aer-eu, “Kali, Gaqliqlaer mirkhanq-anr nae dovlar-a lor? 
JHN.7.42	Yaerbof-euq lafkhoer, ‘Kali-aq, Daqbir-euq aryoeq-anr nae dovle-awr, Daqbir-euq jawrduq Baeqlaeqhaeq-anr nae dovlar taef-a’ laer boftaq-euq maqngeur-a laq?”
JHN.7.43	Khoerngae, Yeqsur-euq baqda’nae, aqyawf maf-euq yawkaq pav-ir-euq mae. 
JHN.7.44	Tiqpavnav deuq, aqyawf-anr nyaefmawf-eu mae. Aerkhawf, tiqghaq-iq aqyawf-anr maqnyaef-a.
JHN.7.45	Khoerngae, pirma aqyuif deuq hawr-eu Paqliqsaer deuq, lofpir-eu kuirlaf deuq ghoflar-euq gar narhaq-eu, “Nawmaf aqjeq mirnae aqyawf-anr maq nyaeflaf-euq le?”
JHN.7.46	Lofpir-eu kuirlaf khoerdeuq aerkhof-eu, “Tsawrhaq heughaq lof-aer tiqghaq-iq maq ngaeqhaw-aq.”
JHN.7.47	Khoerngae, Paqliqsaer deuq, aqyawf maf-anr heulof-aer aerkhof naeq-euq mae, “Nawmaf khawf bi sheuqbanq ghae-euq le lor? 
JHN.7.48	Uvlanr-eu deuq hawr-eu Paqliqsaer deuq, aqyawf-anr janlar-euq tsawrhaq tiqghaqnav jawr mae lor? 
JHN.7.49	Aerkhawf, zanrdawq-anr maq siqnya-eu tsawrhaq armaf heudeuq-aq, yaqkhaer yaq-eu gar yadaq taef-a.”
JHN.7.50	Uqcif paw Yeqsur jawr-eu gar irhaw-euq aqyawf maf-euq lafkhoer keuq-eu Nirgawrdiq, aqyawf maf-anr aernaeq-eu, 
JHN.7.51	“Aqdui-euq zanrdawq, aqyawf ngaeq-eu gar jeqhu maq narhaq-aer, aqyawf mrluf-eu jeq-anr jeqhu maqya siq-euq gar, tsawrhaq tiq ghaq-anr yarkhaqdar taef-a lor?”
JHN.7.52	Aqyawfmaf, aqyawf-anr aerkhof naeq-eu, “Nawr khawf, Gaqliqlaer mirkhanq-anr nae oe-euq le lor? Nawr povtser haw-ir sher-eq. Gaqliqlaer mirkhanq-anr nae Miqyaer gharduq ngaeqdan-eu tsawrhaq tiqghaq-iq maq dovlar haw-aq.” 
JHN.7.53	Khoernar-aq, yawqghaq navluf yawqha-euq nymr-anr yawqha ghof-ir jir-euq mae.
JHN.8.1	Khoerngae, Yeqsur, Saqloq gawqjawq-anr ir-euq mae. 
JHN.8.2	Uqshawq yawnaf-aer aqyawf, uqduq tanqnymr nymrma-anr par ghofler-euq mae. Tsawrhaq dawqtawvluf, aqyawf jawr-eu gar lar-euq mae. Khoerngae, Yeqsur nuir-awr, aqyawf maf-anr maeqnaeq tsovnaeq-euq mae.
JHN.8.3	Khoerngae, zanr maeq-eu deuq hawr-eu Paqliqsaer deuq-aq, aqcawq naeq-aer banqluf joeluf-awr gar nyaefza-euq zaqmiq aqbur tiq ghaq sheuqlaf-awr, aqyawf-anr ghanrcae biyawf-euq mae. 
JHN.8.4	Khoernar-aq, aqyawfmaf, Yeqsur-anr heulof-aer aernaeq-euq mae, “Saqlaq-or! Zaqmiq aqbur heughaq, aqcawq naeq-aer banqluf joeluf-eu gar nyaefza-euq ma. 
JHN.8.5	Heulof-aer ghae-eu tsawrhaq-anr khaqlo nae ya biqsaef-eu mae laer Morseq, zanrdawq-euq lafkhoer dawq biftaq-euq mae. Aerkhawf, nawr aqjox-aer aer-eu le?”
JHN.8.6	Aqyawfmaf khoerlof-aer aer-eu-aq, aqyawfmaf tiqjeqnav zmq-awr, Yeqsur-anr iqbax taqnya’ni tsermr haw-eu jeq pyeuf-eu mae. Aerkhawf, Yeqsur maqgaq-euq geuf-awr, awkhof-awr nae, aqyawf-euq lafnoer nae mirtsa bof-euq mae. 
JHN.8.7	Aqyawfmaf maq naqlerni aqyawf-anr narhaq luf-eu mirnae, aqyawf turlar-awr aqyawf maf-anr aernaeq-eu, “Nawmaf-euq lafkhoer, iqbax maqanr-eu ghaq, aqyawf-anr khaqlo nae jeqhu biq-awq.”
JHN.8.8	Khoernar-aq, aqyawf par awkhof-awr, mirtsa parbof-euq mae. 
JHN.8.9	Khoerngae, dawq khoerdawq-anr yagaq-euq tsawrhaq deuq, aqyawf maf-euq zaqsiq nuisiq iqbax taq-eu mirnae, arkhof khawvdzaeq dzaeq-eu ghaq-anr nae nyirdzaeq dzaeq-eu ghaq-anr keuvni, tiqghaq sair tiqghaq dov-ir-euq mae. Yeqsur tiq ghaq taef-aer dzaeqlar-awr, zaqmiq aqbur khoerghaq ghanrcae yawfluf-a siq. 
JHN.8.10	Khoerngae, Yeqsur turlar-awr, zaqmiq aqbur khoerghaq maqngeur nar-aq tiqghaq-iq jawr-eu maqmawr-aer, Yeqsur, aqyawf-anr aernaeq-eu, “Zaqmiq-or! Nawq-anr iqbax taq-eu tsawrhaq deuq aqgar irjir-euq la? Tiqghaq-iq nawq-anr yarkhaq maqdar-a lor?”
JHN.8.11	Aqyawf aer-eu, “Sanqpaq-or! Tiqghaq-iq maqdar-a.” Yeqsur, aqyawf-anr aernaeq-eu, “Ngar khawf nawq-anr maqdar. Ir-awq, aqkar nar-aq, iqbax taqpar mr.”
JHN.8.12	Yeqsur, aqyawf maf-anr tiq pov par aernaeq-eu, “Ngar-aq, mirtsaq-euq yawshaef ma. Ngaq-euq maeqnan cantae-eu tsawrhaq-aq, yawzanr-euq lafkhoer maqpar can-aer, daef-eu jeq bif-eu yawshaef za taef-a.”
JHN.8.13	Khoerngae, Paqliqsaer deuq, aqyawf-anr aernaeq-eu, “Nawr-aq, yawqha-euq garkawv yawqha sarkir kamq-eu nga, nawq nae kamq-euq sarkir maqbyan-a.”
JHN.8.14	Khoerngae, Yeqsur, aqyawf maf-anr heulof-aer aerkhof naeq-euq mae: “Ngar, ngaq-euq garkawv sarkir kamq-eu khawf, ngaq-euq sarkir-aq byan ma. Aqjeq mirnae aernar-aq, ngar aqgeugar nae oe-awr, aqgar ir-eu laer ngar siqnya-eu ma. Aerkhawf, ngar aqgeugar nae oe-awr, aqgar ir-eu la laer nawmaf maq siqnya-a. 
JHN.8.15	Nawmaf-aq, shiqshaq-anr dawqpaeq taq-awr yarkhaq dar-eu mae. Aerkhawf, ngar-aq, tiqghaq-anr-iq yarkhaq maqdar. 
JHN.8.16	Ngar yarkhaqdar lawnmr-aq, ngaq nae dar-euq khoer tsaq ma. Aqjeq mirnae aernar-aq, ngar tiq ghaq taef-aer dar-eu maqngeur, ngaq-anr khaerghae lef-euq Aqda Miqyaer, ngaq naeq-aer jawr-eu mae. 
JHN.8.17	Nawmaf-euq zanrdawq-euq lafkhoer boftaq-euq, ‘Tsawrkaq nyiq ghaq sarkirkamq nar-aq, sarkir kamq-eu khoer tsaq-awr dawr-eu mae.’ 
JHN.8.18	Ngar, yawha-euq garkawv sarkir kamq-eu tiq ghaq ma. Ngaq-anr khaerghae lef-euq Aqda Miqyaer khawf, ngaq-euq garkawv sarkir kamq-eu mae.”
JHN.8.19	Khoerngae, aqyawfmaf, aqyawf-anr aernaeq-eu, “NawqDa aqgeugar jawr-eu la?”
JHN.8.19	Yeqsur aerkhof naeq-eu, “Nawmaf, ngaq-anr maq siqnya-a, ngaqDa-anr khawf maq siqnya-a. Nawmaf, ngaq-anr siqnya lawnmr-aq, ngaqDa-anr khawf siqnya taef-a.”
JHN.8.20	Yeqsur, uqduq tanqnymr nymrma-euq lafkhoer pyurdamq bawqkeuv baftaq-euq tsanr-anr jawr-awr, dawq heudeuq maeqnaeq tsovnaeq-eu lafkhoer ngaeq-euq mae. Aqyawf-euq aryamq maq tsaqlar-euq mirnae, tsawrhaq tiqghaq-iq aqyawf-anr maqnyaef-a.
JHN.8.21	Khoerngae, Yeqsur, aqyawf maf-anr par aernaeq-eu, “Ngar dov-ir luf-eu ma. Nawmaf, ngaq-anr sharpov taef-a. Aerkhawf, nawmaf-aq, nawmaf-euq iqbax-euq lafkhoer yashir taef-a. Ngar ir-eu gar nawmaf maqoe nya-ar.”
JHN.8.22	Khoerngae, Yurdav tsawrhaq aer-eu, “Aqyawf, yawqhar yawqha saef-eu laer ghae-eu mirnae, ‘Ngar ir-eu gar nawmaf maqoe nya-ar’ laer aer-eu nga lor?”
JHN.8.23	Khoerngae, Yeqsur, aqyawf maf-anr heulof-aer aernaeq-eu mae, “Nawmaf-aq, lafov paw nae lar-euq mae. Ngar-aq, laftav paw nae oe-euq ma. Nawmaf-aq, mirtsaq heu-anr taf-eu mae. Ngar-aq, mirtsaq heu-anr maqtaf. 
JHN.8.24	Khoermirnae, ngar, nawmaf-anr, ‘Nawmaf-aq, nawmaf-euq iqbax-euq lafkhoer yashir taef-a’ laer aernaeq-euq ma. Ngaq-anr khoerghaq ngar-a laer nawmaf maqjan nar-aq, nawmaf-aq, nawmaf-euq iqbax-euq lafkhoer yashir taef-a.”
JHN.8.25	Khoerngae, aqyawfmaf, Yeqsur-anr aernaeq-eu, “Nawr aqsur ghaq le?” Yeqsur heulof-aer aer-eu mae,
JHN.8.25	“Yawbae ngae nae, ngar, nawmaf-anr aernaeq luf-eu lof-aer ma. 
JHN.8.26	Ngar, nawmaf-euq garkawv ja-awr, yarkhaqdar paq-aer ghae-eu ghawqmya jeq jav-eu ma. Aerkhawf, ngaq-anr khaerghae lef-euq ghaq tsaq-awr dawr-eu mae. Ngar, aqyawf-anr nae yagaq-euq deuq mirtsaqzaq-anr ja’maeq naeq-eu ma.”
JHN.8.27	Yeqsur, aqyawf maf-anr Aqda Miqyaer-euq garkawv ja’naeq-eu gar, aqyawfmaf maq ghovshaw nya-a. 
JHN.8.28	Khoermirnae, Yeqsur, aqyawf maf-anr heulof-aer aernaeq-euq mae: “Nawmaf, Tsawrhaq-euq Zaqyo-anr khanqtur ngae, ngar-aq, khoerghaq ngar-a laer siqnya-eu uqtaf, ngar-aq, yawqha yawqha taef-aer tiqjeq-iq maqmr-aer, ngaqDa nae ngaq-anr maeq-euq lof-aer ngar heudeuq aer-eu ngar-a laer nawmaf yasiq taef-a.
JHN.8.29	“Ngaq-anr khaerghae lef-euq ghaq, ngaq naeq-aer jawrluf-eu mae. Aqda Miqyaer, ngaq-anr byaerdzae-awr, ngar tiq ghaq taef-aer maqbi jawrnaeq laf-a. Aqjeq mirnae aernar-aq, ngar aqmyanluf aqyawf nuima tsaq-eu heudeuq mrluf-eu ma.”
JHN.8.30	Yeqsur dawq heudeuq ngaeq ngae, tsawrhaq ghawqmya’ni aqyawf-anr janlar-euq mae.
JHN.8.31	Khoerngae, Yeqsur, aqyawf-anr jan-eu Yurdav tsawrhaq deuq-anr heulof-aer aernaeq-euq mae, “Nawmaf, ngaq-euq dawq-euq lafkhoer jawr nar-aq, aqdir aqmar ngaq-euq zaqlanr pyeuf-eu mae. 
JHN.8.32	Nawmaf, yawtsaq yawdawr-anr siqnya ngae, yawtsaq yawdawr, nawmaf-anr puirpyaeq naeqlaf taef-a.”
JHN.8.33	Aqyawfmaf, aqyawf-anr aerkhof naeq-eu, “Nga’maf-aq, 
JHN.8.34	Yeqsur, aqyawf maf-anr heulof-aer aerkhof naeq-euq mae, “Ngar, nawmaf-anr aqdir aqmar aernaeq nyar, aqsur ghaq maqkaq, iqbax mr nar-aq, iqbax-euq zaqkhav mae. 
JHN.8.35	Zaqkhav-aq, nymrjir-euq lafkhoer aqmyanluf maqya jawr-a. Zaqyo taef-aer aqmyanluf yajawr-eu mae. 
JHN.8.36	Khoermirnae, Zaqyo, nawmaf-anr puirpyaeqnaeq nar-aq, nawmaf aqdir yabuq-ir taef-a.
JHN.8.37	“Nawmaf-aq, Aqbyaqhaq-euq zaqdeuq uvdeuq mae laer ngar siqnya ma. Aerkhawf, ngaq-euq dawq nawmaf-euq lafkhoer jawrkhar maqza-eu mirnae, nawmaf, ngaq-anr saef-eu laer jawqluf-eu mae. 
JHN.8.38	Ngar-aq, ngaqDa naeq-aer jawr ngae mawr-euq deuq ja’naeq-eu ma. Nawmaf khawf, nawmaf-euq aqda naeq-aer jawr ngae ya’mawr-euq jeq mr-eu ngar-a.”
JHN.8.39	Aqyawfmaf Yeqsur-anr aerkhof naeq-eu, “Aqbyaqhaq-aq, nga’maf-euq aqda ma.”
JHN.8.39	Yeqsur, aqyawf maf-anr heulof-aer aernaeq-euq mae, “Nawmaf, Aqbyaqhaq-euq zaq ngeur nar-aq, nawmaf, Aqbyaqhaq-euq gardeuq mr taef-a. 
JHN.8.40	Ngar, Miqyaer-anr nae yagaq-euq yawtsaq yawdawr jeq nawmaf-anr ja’naeq-euq ma. Aerkhawf, nymq-mr nawmaf, ngaq-anr saef-eu laer jawqluf-eu mae. Aqbyaqhaq-aq, teulof-aer maqmr-aq. 
JHN.8.41	Nawmaf-aq, nawmaf-euq aqda mr-eu lof-aer mr-eu ngar-a.”
JHN.8.41	Aqyawfmaf aer-eu, “Nga’maf-aq, banq-awr muv-eu baqda’nae daefle-euq zaq maqngeur, nga’maf-euq aqda-aq, Aqda Miqyaer tiq ghaq jawr-eu taef ma.”
JHN.8.42	Khoerngae, Yeqsur, aqyawf maf-anr heulof-aer aernaeq-eu mae: “Miqyaer, nawmaf-euq Aqda ngeur nar-aq, nawmaf, ngaq-anr gaq taef-a. Aqjeq mirnae aernar-aq, ngar, Miqyaer-anr nae dovle-awr, Miqyaer jawr-eu gar nae oe-euq ma. Ngar, yawqha yawqha oe-euq maqngeur, aqyawf nae ngaq-anr khaerghae lef-euq mae. 
JHN.8.43	Ngar aer-eu dawq-anr nawmaf aqjeq mirnae maq ghovshaw nya-eu nya? Ngaq-euq dawq nawmaf maq narhaq coer-eu mirnae mae. 
JHN.8.44	Nawmaf-aq, nawmaf-euq aqda, naef sanqpaq-anr nae dovle-awr, nawmaf-euq aqda-euq nuikhanr nawmaf mrmawf-eu mae. Aqyawf-aq, yawbae ngae nae tsawrhaq-anr saef-awr, yawtsaq yawdawr-euq lafkhoer maqjawr-a. Aqjeq mirnae aernar-aq, aqyawf-euq lafkhoer yawtsaq yawdawr jeq maqanr-a. Aqyawf jaqmyawf myawf-eu-aq, aqyawf-euq lafkhoer pyeufluf-eu lof-aer myawf-eu mae. Aqjeq mirnae aernar-aq, aqyawf-aq, jaqmyawf myawf-eu ghaq pyeuf-awr, jaqmyawf-euq aqda mae. 
JHN.8.45	Aerkhawf, ngar yawtsaq yawdawr jeq ngaeq-eu mirnae, nawmaf, ngaq-anr maqjan-a. 
JHN.8.46	Nawmaf, aqsur ghaq, ngar-aq, iqbax anr-eu nga laer toeqmaeq nya-eu le? Ngar yawtsaq yawdawr jeq ngaeq-eu ngeur nar-aq, aqjeq mirnae nawmaf, ngaq-anr maqjan-eu le? 
JHN.8.47	Miqyaer-anr nae dovle-euq tsawrhaq-aq, Miqyaer-euq dawq narhaq taef-a. Nawmaf-aq, Miqyaer-anr nae dovle-euq maqngeur-eu mirnae maq narhaq-eu nga.”
JHN.8.48	Khoerngae, Yurdav tsawrhaq, aqyawf-anr aerkhof naeq-eu, nga’maf, “Nawr-aq, Saqmaqliv tsawrhaq pyeuf-eu uqtaf, naef ur-eu nga laer aer-eu khoer, tsaq-eu maqngeur-a lor?”
JHN.8.49	Khoerngae, Yeqsur heulof-aer aerkhof naeq-euq mae: “Ngaq-euq lafkhoer naef maqur. Ngar, ngaqDa-anr taqhuiq taqmanr ma. Aerkhawf, nawmaf, ngaq-anr maq taqhuiq maq taqmanr nga. 
JHN.8.50	Ngar, ngaq-euq yawshaef khanqsaer za’ni maqpov. Aerkhawf, ngar yawshaef khanqsaer za’ni sharpov-awr yarkhaq dar-eu tiq ghaq jawr-eu mae. 
JHN.8.51	Ngar, nawmaf-anr aqdir aqmar aernaeq nyar, ngaq-euq dawq-anr mrcaw-eu tsawrhaq aqsur ghaq maqkaq, shir-eu jeq-anr tiqjawr-iq maqya mawr-ar.”
JHN.8.52	Khoerngae, Yurdav tsawrhaq, Yeqsur-anr heulof-aer aernaeq-euq mae: “Nymq-mr pov-aq, nawq-euq lafkhoer naef ur-eu nga laer, nga’maf siqnya ma. Aqbyaqhaq shir-awr, Miqyaer gharduq ngaeqdan-eu tsawrhaq deuq khawf shirjir-euq mae. Nawr, ‘Ngaq-euq dawq-anr mrcaw-eu tsawrhaq aqsur ghaq maqkaq, shir-eu jeq-anr tiqjawr-iq maqya myeufhaw-ar’ laer aer-eu beu. 
JHN.8.53	Maqngeur nar-aq, nawr-aq, shirdzeur-euq aqdui-euq aqda Aqbyaqhaq hawr-eu shirdzeur-euq Miqyaer gharduq ngaeqdan-eu tsawrhaq deuq navmaqtser huiqdzaeq-eu le lor?”
JHN.8.54	Khoerngae, Yeqsur heulof-aer aerkhof naeq-euq mae: “Ngar, yawqhar yawqha taqhuiq taqmanr nar-aq, ngaq-euq taqhuiq taqmanr-eu jeq-aq, gardanr tiqpawf-iq maqtsoeq-a. Ngaq-anr taqhuiq taqmanr naeqlaf-eu ghaq-aq, ngaqDa mae. Aqyawf-aq, nawmaf-euq Miqyaer ma laer nawmaf aer-eu khoerghaq mae. 
JHN.8.55	Nawmaf, aqyawf-anr maq siqnya-aq. Aerkhawf, ngar, aqyawf-anr siqnya ma. ‘Ngar, aqyawf-anr maq siqnya nya’ laer aer lawnmr-aq, ngar khawf nawmaf lof-aer jaqmyawf myawf-eu tsawrhaq pyeuf-eu mae. Ngar, aqyawf-anr siqnya-awr, aqyawf-euq dawq-anr mrcaw-eu ma. 
JHN.8.56	Nawmaf-euq aqda Aqbyaqhaq-aq, ngaq-euq arnan-anr ya’mawr taef-a laer laqkhaq caer-eu mae. Aqyawf khoer-anr ya’mawr-awr laqkhaq caer-eu mae.”
JHN.8.57	Khoerngae, Yurdav tsawrhaq, aqyawf-anr aernaeq-eu, “Nawr 50 khof khawf maq khawvlar-euq gar, nawr, Aqbyaqhaq-anr mawrhaw-euq le lor?”
JHN.8.58	Yeqsur, aqyawf maf-anr aernaeq-eu, “Ngar, nawmaf-anr aqdir aqmar aernaeq nyar, Aqbyaqhaq maq daefle-euq minav-aer ngar-aq, jawrluf-eu ma.” 
JHN.8.59	Khoer baqda’nae, aqyawfmaf khaqlo ghov-awr, aqyawf-anr biq-eu laer ghae-eu mae. Aerkhawf, Yeqsur, aqyawf maf-anr maqbi mawrni, aqyawf maf-euq ghanrcae nae irpav-awr irdzeur ghae-awr nae, uqduq tanqnymr nymrma-anr nae dov-ir-euq mae.
JHN.9.1	Yeqsur maeqhu paw ir ghaeluf ngae, daefle ngae nae myavbaef baef-eu zaqyo aqli tiq ghaq-anr ya’mawr-euq mae. 
JHN.9.2	Aqyawf-euq zaqlanr deuq, Yeqsur-anr narhaq-eu, “Laqbir-or! Teughaq daefle ngae nae myavbaef baef-eu teu, aqsur ghaq iqbax mr-euq baqda’nae nga? Aqyawf-a lor? Maqngeur nar-aq, aqyawf-euq aqma aqda-a laq?”
JHN.9.3	Yeqsur heulof-aer aerkhof naeq-euq mae, “Aqyawf maqngeur nar-aq, aqyawf-euq aqma aqda iqbax mr-euq mirnae maqngeur-a. Aerkhawf, Miqyaer gar mr-eu jeq, aqyawf-euq daefzir-anr nae bi mawrlar-eu laer khoerlof-aer bi daefle-euq nga. 
JHN.9.4	Nan’ghanr paw, ngar, ngaq-anr khaerghae lef-euq ghaq-euq gardeuq ya’mr-eu mae. Mq cifle nar-aq, tsawrhaq tiqghaq-iq gar maq mrnya-a. 
JHN.9.5	Ngar, mirtsaq-euq khoertav kharjawr-eu khoerkeuvni, ngar-aq, mirtsaq-euq yawshaef ma.”
JHN.9.6	Yeqsur khoerdeuq ngaeqghaq ngae, mirtsa duqkhaq khashaeq-awr, duqkhaq hawr-eu mirtsaq nae shaqjaev lavpyeuf-euq mae. Khoernar-aq, shaqjaev khoer nae myavbaef khoerghaq-euq myavnuiv-anr laefnaeq-euq mae. 
JHN.9.7	Khoernar-aq, Yeqsur, aqyawf-anr aernaeq-eu, “Sirloq lan-anr pufshawr-ir-awq” (Sirloq laer aer-eu-aq, ‘Khaerghae-euq’ laer aermawf-eu mae.) Khoermirnae, aqyawf ir-awr pufshawr ngae, myavnuiv mawrnya lar-awr ghoflar-euq mae.
JHN.9.8	Khoerngae, aqyawf naeq-aer nymrkaq taf-eu deuq hawr-eu aqyawf myavbaefbaef ngae mawrhaw-euq deuq aer-eu, “Tsawrhaq heughaq-aq, dzeurlaf ngae nuir-awr hawqshar shardzaq-eu khoerghaq maqngeur-a lor?”
JHN.9.9	Tiqpavnav deuq aer-eu, “Khoerghaq ngar-a.”
JHN.9.9	Aerkhawf, yawqdeuqyawq aer-eu, “Khoerghaq-anr durler-eu tiq ghaq nga.”
JHN.9.9	Aqyawf aer-eu, “Ngar-aq, khoerghaq ma.”
JHN.9.10	Khoerngae, aqyawfmaf, khoerghaq-anr narhaq-eu, “Nawq-euq myavnuiv aqjox-aer ghae-awr mawrnya lar-euq le?” 
JHN.9.11	Aqyawf aerkhof naeq-eu, “Yeqsur laer kur-eu tsawrhaq tiq ghaq shaqjaev janr-awr, ngaq-euq myavnuiv-anr toeqlaef naeqlaf-awr ngaq-anr aer-eu, ‘Sirloq lan-anr ir-awr pufshawr-ir-awq.’ Khoermirnae, ngar ir-awr pufshawr-ir ngae, ngar mawrnya lar-euq mir-a.”
JHN.9.12	Khoerngae, aqyawfmaf, aqyawf-anr narhaq-eu, “Khoerghaq aqgeugar jawr-eu la?” Aqyawf aer-eu, “Ngar maqsiq.”
JHN.9.13	Tsawrhaq khoerdeuq, myavbaef baefhaw-euq khoerghaq-anr Paqliqsaer deuq jawr-eu gar sheuqghae-euq mae. 
JHN.9.14	Yeqsur mirtsaq-euq shaqjaev janr-awr, aqyawf-euq myavnuiv-anr bi mawrnya lar-euq khoernan-aq, landaw jawrnan tsaq-eu mae. 
JHN.9.15	Khoerngae, Paqliqsaer deuq khawf, aqyawf-euq myavnuiv aqjox-aer mawrnya lar-euq garkawv par narhaq-eu mae. Aqyawf, aqyawf maf-anr aernaeq-eu, “Aqyawf, ngaq-euq myavnuiv-anr shaqjaev toeqlaef naeqlaf-awr, ngar pufshawr-ir ngae mawrnya lar-euq mir-a.”
JHN.9.16	Khoermirnae, Paqliqsaer tiqpavnav deuq aer-eu, “Tsawrhaq heughaq-aq, Miqyaer jawr-eu gar nae oe-euq maqngeur luf-a. Aqjeq mirnae aernar-aq, aqyawf landaw jawrnan maqtawq-eu beu.”
JHN.9.16	Yawqdeuqyawq aer-eu, “Iqbaxzaq tiq ghaq heulof-aer ghae-eu bisiq bimawr-eu jeq aqjox-aer janrnya-eu?”
JHN.9.16	Khoerngae, aqyawf maf-euq yawkaq armur pav-ir-euq mae. 
JHN.9.17	Khoermirnae, aqyawfmaf, myavbaef baefhaw-euq khoerghaq-anr par narhaq-eu, “Aqyawf, nawq-euq myavnuiv-anr bi mawrnya lar-euq-aq, aqyawf aqjox-aer ghae-eu tsawrhaq la laer nawr aerhaw sher-eq.”
JHN.9.17	Aqyawf aer-eu, “Aqyawf-aq, Miqyaer gharduq ngaeqdan-eu tsawrhaq tiq ghaq mae.”
JHN.9.18	Yurdav tsawrhaq, myavnuiv mawrnya lar-euq khoerghaq-euq aqma aqda maq kurlaf-euq khoerkeuvni, khoerghaq yawbae myavbaef baef-awr, nymq-mr mawrnya lar-euq gar maqjan-a. 
JHN.9.19	Aqyawfmaf, aqyawf-euq aqma aqda-anr narhaq-eu, “Teughaq, nawnyaf-euq zaqyo ma lor? Aqyawf daefle ngae nae myavbaef mae laer nawnyaf aermar-iq, nymq-mr aqyawf aqjox-aer mawrnya lar-euq la?”
JHN.9.20	Aqyawf-euq aqma aqda, aqyawf maf-anr heulof-aer aerkhof naeq-euq mae, “Heughaq, nga’nyaf-euq zaqyo ma. Daefle ngae nae myavbaef baef-eu mae laer nga’nyaf siqnya ma. 
JHN.9.21	Aerkhawf, nymq-mr aqyawf aqjeq-euq baqda’nae mawrnya lar-euq garkawv nga’nyaf maq siqnya nya. Aqsur ghaq nae aqyawf-euq myavnuiv-anr bi mawrnya lar-euq khawf nga’nyaf maq siqnya nya. Aqyawf tsawrkhof khawvlar-euq mae, nawmaf, aqyawf-anr narhaq-awq. Aqyawf-euq garkawv aqyawf ja’maeq naeqlafnya taef-a.”
JHN.9.22	Aqyawf-euq aqma aqda, Yurdav tsawrhaq-anr guv-eu mirnae khoerlof-aer aer-eu mae. Aqjeq mirnae aernar-aq, Yeqsur-anr Kali mae laer khar aerdov-eu tsawrhaq aqsur ghaq maqkaq, zanrdawq khawqnymr-anr nae taedov ma laer Yurdav tsawrhaq bawqdzaqtsaev taq-euq mae. 
JHN.9.23	Khoermirnae, aqyawf-euq aqma aqda aer-eu, “Aqyawf tsawrkhof khawvlar-euq mae, nawmaf, aqyawf-anr narhaq-awq.”
JHN.9.24	Khoernar-aq, aqyawfmaf, myavbaef baefhaw-euq khoerghaq-anr parkur-awr aqyawf-anr aernaeq-eu, “Yawshaef khanqsaer Miqyaer-anr damq-awq, tsawrhaq khoerghaq-aq, iqbaxzaq mae laer nga’maf siqnya ma.”
JHN.9.25	Khoerngae, aqyawf aerkhof naeq-eu, “Aqyawf iqbaxzaq ngeur-eu maqngeur-eu, ngar maqsiq. Ngar siqnya-eu tiqjeq-aq, ngar myavbaef baefhaw-euq khawf, nymq-mr ngar mawrnya lar-euq ma.”
JHN.9.26	Khoerngae, aqyawfmaf, aqyawf-anr paraer-eu, “Aqyawf, nawq-anr aqjeq janrnaeq laf-euq la? Aqyawf, nawq-euq myavnuiv-anr aqjox-aer bi mawrnya lar-euq la?”
JHN.9.27	Aqyawf, aqyawf maf-anr aerkhof naeq-eu, “Ngar, nawmaf-anr aernaeq dzeur-euq khawf, nawmaf maq narhaq-eu gar nae, aqjeq mirnae tiq pov par gaqmawf-eu nya? Nawmaf khawf aqyawf-euq zaqlanr geufmawf-eu nya lor?”
JHN.9.28	Khoerngae, aqyawfmaf, aqyawf-anr heulof-aer daeq-eu mae, “Nawr nga lawr nae, aqyawf-euq zaqlanr. Aerkhawf, nga’maf-aq, Morseq-euq zaqlanr le. 
JHN.9.29	Miqyaer, Morseq naeq-aer dawq ngaeqcawq-euq mae laer nga’maf siqnya ma. Aerkhawf, tsawrhaq heughaq-aq, aqgeugar nae oe-euq laer nga’maf maq siqnya nya.”
JHN.9.30	Khoerghaq, aqyawf, aqyawf maf-anr heulof-aer aerkhof naeq-euq mae, “Nawmaf, aqyawf aqgeugar nae oe-euq la laer maq siqnya-eu mirnae, ngaq-anr zanq duidui ler mir-a. Aqjeq mirnae aernar-aq, aqyawf, ngaq-euq myavnuiv bi mawrnya lar-euq mae. 
JHN.9.31	Miqyaer, iqbaxzaq-euq dawq maq narhaq-a. Aerkhawf, aqsur ghaq maqkaq, Miqyaer-anr uqduq tanq-eu tsawrhaq pyeuf-awr, Miqyaer nuima tsaq-eu jeq mr nar-aq, aqyawf, tsawrhaq khoerghaq-euq dawq-anr narhaq-eu mae laer nga’maf siqnya-eu ma. 
JHN.9.32	Mqmir bae ngae nae iqnan keuvni, daefle ngae nae myavbaef baef-eu tsawrhaq-anr bi mawrnya lar-euq garkawv tiqghaq-iq maq gaqhaw-aq. 
JHN.9.33	Tsawrhaq heughaq, Miqyaer jawr-eu gar nae oe-euq maqngeur lawnmr-aq, aqyawf tiqjeq-iq maqmr nya-ar.”
JHN.9.34	Khoernar-aq, aqyawfmaf, aqyawf-anr aerkhof naeq-eu, “Nawr iqbax-euq lafkhoer daefpanq daeflanr le-euq khawf, nga’maf-anr parmaeq lar-eu le lor?” Khoernar-aq, aqyawfmaf, aqyawf-anr taedov ghae-euq mae.
JHN.9.35	Aqyawfmaf khoerghaq-anr taedov-euq garkawv Yeqsur yagaq-euq mae. Arnan, aqyawf-anr povmawr-awr, Yeqsur, aqyawf-anr narhaq-eu, “Nawr, Miqyaer-euq Zaqyo-anr jan ma lor?”
JHN.9.36	Aqyawf aerkhof-eu lafkhoer aer-eu, “Sanqpaq-or! Ngar, aqyawf-anr jannya’ni, khoerghaq aqsur ghaq la?”
JHN.9.37	Yeqsur, aqyawf-anr aernaeq-eu, “Nawr, aqyawf-anr ya’mawr-euq uqtaf, nymq-mr nawq naeq-aer dawq ngaeqcawq luf-eu ghaq-aq aqyawf mae.”
JHN.9.38	Khoerngae, aqyawf aer-eu, “Sanqpaq-or! Ngar jan ma.” Khoernar-aq, aqyawf, Yeqsur-anr uqduq tanq-euq mae.
JHN.9.39	Khoerngae, Yeqsur aer-eu, “Myavnuiv maq mawrnya-eu tsawrhaq myavnuiv mawrnya lar-awr, myavnuiv mawrnya-eu tsawrhaq-aq, myavbaef baef-ir ni, ngar yarkhaq dar-eu laer mirtsaq-euq khoertav oe-euq ma.”
JHN.9.40	Khoerngae, aqyawf naeq-aer khoergar jawr-eu Paqliqsaer tiqpavnav deuq dawq khoerdeuq-anr yagaq-awr aer-eu, “Nga’maf khawf myavbaef-a lor?”
JHN.9.41	Yeqsur, aqyawf maf-anr aernaeq-eu, “Nawmaf myavbaefbaef lawnmr-aq, iqbax maqanr-a. Aerkhawf, nymq-mr, ‘Nga’maf mawrnya ma’ laer nawmaf aer-eu mirnae, nawmaf iqbax anr-a siq.”
JHN.10.1	Yeqsur heulof-aer aer-eu mae, “Ngar, nawmaf-anr aqdir aqmar aernaeq nyar, yawr, yawrkuv-anr urlar ngae, ghovkhaeq-anr nae maq urlarni, yawqpawyawq nae davurlar-eu ghaq-aq, smrkhoeq hawr-eu tanrjoe mae. 
JHN.10.2	Ghovkhaeq-anr nae urlar-eu ghaq-aq, yawr bo-eu ghaq mae. 
JHN.10.3	Ghovkhaeq-anr lof-eu ghaq, aqyawf-anr larghov pannaeq taef-a. Yawrdeuq khawf aqyawf-euq tersar-anr narhaq-eu mae. Aqyawf-aq, aqyawf-euq yawr-euq armyanr kurkur-aer, yawr khoerdeuq-anr sheuqdov ghae-eu mae. 
JHN.10.4	Aqyawf-euq yawrdeuq-anr sheuqdov jir-euq nar-aq, aqyawf, yawrdeuq-euq maeqhu can-awr, yawrdeuq khawf aqyawf-euq tersar-anr siqnya-eu mirnae, aqyawf-euq maeqnan cantae ghae-eu mae. 
JHN.10.5	Yawrdeuq-aq, tiqjeq ghaenae-iq maqsiq maqsux-eu tsawrhaq-euq maeqnan maq cantae-eu uqtaf, aqyawf jawr-eu gar nae caev-eu mae. Aqjeq mirnae aernar-aq, yawrdeuq-aq, maqsiq maqsux-eu deuq-euq tersar-anr maq siqnya-a.”
JHN.10.6	Yeqsur yawjeq majeq dawq heudawq nae maeqnaeq-euq khawf, aqyawfmaf, Yeqsur nae aqyawf maf-anr maeqnaeq-euq garkawv khoerdeuq-anr maq ghovshaw nya-a.
JHN.10.7	Khoernar-aq, Yeqsur, aqyawf maf-anr heulof-aer par aernaeq-euq mae, “Ngar, nawmaf-anr aqdir aqmar aernaeq nyar, ngar-aq, yawrdeuq urlar-eu ghovkhaeq ma. 
JHN.10.8	Ngaq-euq maeqhu kharoe-euq tsawrhaq-aq, smrkhoeq hawr-eu tanrjoe mae. Aerkhawf, yawrdeuq, aqyawf maf-euq dawq-anr maq narhaq-aq. 
JHN.10.9	Ngar-aq, ghovkhaeq ma. Ngaq-anr ghoe-awr khar urlar-eu tsawrhaq-aq, yabuq-ir taef-a. Khoeruqtaf, aqyawf urlar-awr irdov-eu khawf gavdzaqduq ya’mawr taef-a. 
JHN.10.10	Smrkhoeq-aq, khoeq-eu, saef-eu, lavcawv-eu laer taef-aer lar-eu mae. Ngar-aq, aqyawfmaf daef-eu jeq biza-eu uqtaf, aqyawfmaf daef-eu khoer tiqbyan tiqlof biza-eu gharduq oe-euq ma.
JHN.10.11	“Ngar-aq, muiq-eu yawr bo-eu ghaq ma. Muiq-eu yawr bo-eu ghaq-aq, aqyawf-euq daefzir yawrdeuq-euq gharduq shirdan peuq-eu mae. 
JHN.10.12	Aqdir yawr bo-eu ghaq maqngeur-aer ghaqmanr manrdzaq-eu tsawrhaq-aq, yawqha-euq yawr maqngeur-eu mirnae, khaqyaer lar-eu gar ya’mawr ngae, yawrdeuq-anr byaerdzae-awr caev-eu mae. Khaqyaer khoer yawrdeuq-anr sheu-awr, aqyawf maf-anr taebyav-eu mae. 
JHN.10.13	Ghaqmanr manrdzaq-eu tsawrhaq-aq, aqyawf ghaqmanr manrdzaq-eu taef mirnae, yawrdeuq-euq gharduq tiqpawf-iq maq sharnoeqni caev-eu mae.
JHN.10.14	“Ngar-aq, muiq-eu yawr bo-eu ghaq ma. Ngar, ngaq-euq yawr-anr siqnya-awr, ngaq-euq yawr khawf ngaq-anr siqnya-eu mae. 
JHN.10.15	Khoerlof-aer durni, Aqda, ngaq-anr siqnya-awr, ngar khawf Aqda-anr siqnya-eu ma. Ngar, ngaq-euq daefzir yawrdeuq-euq gharduq shirdan peuq-eu ma. 
JHN.10.16	Ngar-aq, yawr yawrkuv heukuv-anr maqtaf-eu yawr nuideuq khawf jawr-eu le siq. Ngar, yawr khoerdeuq-anr khawf yasheuq laq-ir-awr, aqyawfmaf, ngaq-euq tersar-anr narhaq taef-a. Khoernar-aq, yawr yawrmaf tiq maf hawr-eu yawr bo-eu ghaq tiq ghaq taef-aer pyeuflar taef-a.
JHN.10.17	“Ngar ghofdaef larni ngaq-euq daefzir shirdan peuq-eu mirnae, ngaqDa, ngaq-anr gaq-eu mae. 
JHN.10.18	Ngaq-anr tiqghaq-iq maq lavsaef nya-a. Aerkhawf, ngar, yawqha yawqha shirdan-eu ma. Ngar shirdan-eu baoq jav-awr, ngar ghofdaef lar-eu baoq khawf jav-eu ma. Biftaq-euq dawq heudawq-aq, ngar, ngaqDa-anr nae za-euq ma.”
JHN.10.19	Khoerngae, dawq khoerdeuq-euq baqda’nae, Yurdav tsawrhaq-euq yawkaq parpav-ir-euq mae. 
JHN.10.20	Aqyawfmaf ghawqmya ghaq aer-eu, “Aqyawf-aq, naef ur-awr uqtsaev-euq nga. Nawmaf, aqyawf-euq dawq-anr aqjeq mirnae narhaq-eu le?”
JHN.10.21	Aerkhawf, tiqpavnav deuq paraer-eu, “Aqyawf-euq dawq-aq, naef ur-eu tsawrhaq-euq dawq maqngeur nya. Naef-aq, myavbaef-anr bi mawrlarnya taef-a lor?”
JHN.10.22	Khoerngae tsanqgav yamq tsaq-awr, Yeqlursaqlaeq-anr uqduq tanqnymr nymrma a’naeq-euq yawbui
JHN.10.23	Yeqsur, uqduq tanqnymr nymrma-euq lanr-euq lafkhoer tsovtaq-euq, 
JHN.10.24	Khoerngae, Yurdav tsawrhaq, aqyawf-euq tiqjawq uiqlar-awr aqyawf-anr aernaeq-eu, “Nawr, nga’maf-anr yawduq maqbaw-aer aqmyan keuvni bidawq-eu laer ghae-eu le? Nawr, Kali ngeur nar-aq, nga’maf-anr dawrcoeni aernaeq laf-awq.”
JHN.10.25	Yeqsur, aqyawf maf-anr heulof-aer aerkhof naeq-euq mae, “Ngar, nawmaf-anr aernaeq-euq ma. Aerkhawf, nawmaf maqjan-a. Ngaq nae ngaqDa-euq tsawrmyanr-euq uqmov mr-euq gardeuq-aq, ngaq-euq garkawv sarkir kamq-eu mae. 
JHN.10.26	Aerkhawf, nawmaf, ngaq-euq yawrdeuq maqngeur-eu mirnae, ngaq nae nawmaf-anr aernaeq-euq gar nawmaf maqjan-a. 
JHN.10.27	Ngaq-euq yawrdeuq-aq, ngaq-euq tersar-anr narhaq-eu mae. Ngar, aqyawf maf-anr siqnya-awr, aqyawfmaf khawf ngaq-euq maeqnan cantae-eu mae. 
JHN.10.28	Khoeruqtaf, ngar, aqyawf maf-anr mqmaq maqbyav yarzir daef-eu jeq bif-awr, aqyawfmaf tiqjawr-iq maqya cawv-ir-ar. Ngaq-euq aqlaf-anr nae tiqghaq-iq yawr khoerdeuq-anr maq ludov nya-ar. 
JHN.10.29	Dawqtawv luf-euq khoertav huiqdzaeq-eu ngaqDa nae yawr khoerdeuq, ngaq-anr a’naeq laf-euq mae. NgaqDa-euq aqlaf-euq lafkhoer nae tiqghaq-iq yawr khoerdeuq-anr maq ludov nya-ar. 
JHN.10.30	Ngar hawr-eu ngaqDa-aq, tiq ghaq taef ma.”
JHN.10.31	Khoerngae, Yurdav tsawrhaq khaqlo parghov-awr, aqyawf-anr biqsaef-eu laer ghae-eu mae. 
JHN.10.32	Yeqsur, aqyawf maf-anr aernaeq-eu, “Aqda-anr nae oe-euq gar yawmuiq ghawqmya jeq, ngar, nawmaf-anr bimawr-euq ma. Ngaq nae mr-euq aqgeu jeq-euq baqda’nae, nawmaf, ngaq-anr khaqlo nae biqsaef-eu laer ghae-eu le?”
JHN.10.33	Yurdav tsawrhaq, aqyawf-anr aerkhof naeq-eu, “Nga’maf, nawr gar yawmuiq jeq mr-euq baqda’nae nawq-anr khaqlo biq-eu laer ghae-eu maqngeur. Nawr, tsawrhaqzaq pyeuf-eu taef khawf yaeqbawq saerlu-aer Miqyaer ma laer aer-eu mirnae, biqsaef-eu laer ghae-eu ma.”
JHN.10.34	Yeqsur, aqyawf maf-anr heulof-aer aerkhof naeq-euq mae, “Nawmaf-euq zanrdawq-euq lafkhoer,
JHN.10.34	laer boftaq-euq maqngeur-a lor’? 
JHN.10.35	Miqyaer, khoerdeuq-anr miqyaer deuq laer kur-eu ngeur nar-aq, Miqyaer-euq dawq aqsur ghaq jawr-eu gar keuvle-euq la? (Yaerbof-euq lafkhoer boftaq-euq dawq-aq, maqcawv-ir nya-a.) 
JHN.10.36	Aqda nae tserdov-awr, mirtsaq-euq khoertav bi’oe-euq khoerghaq, ‘Ngar-aq, Miqyaer-euq Zaqyo ma’ laer aer-eu mirnae, nawmaf, ‘Nawr, Miqyaer-anr yaeqbawq saerlu-aer aer-eu nga’ laer aer-eu le lor? 
JHN.10.37	Ngar, ngaqDa-euq gardeuq maqmr nar-aq, ngaq-anr taqjan. 
JHN.10.38	Aerkhawf, ngar mrluf-eu ngeur nar-aq, ngaq-anr maqjan-eu khawf, ngar mrluf-eu gardeuq-anr jan-awq. Khoerlof-aer nar-aq, Aqda, ngaq-euq lafkhoer jawr-awr, ngar khawf Aqda-euq lafkhoer jawr-eu nga laer nawmaf ya siqnya-awr yajan taef-a.”
JHN.10.39	Khoerngae, aqyawfmaf, aqyawf-anr nyaef-eu laer parghae-eu mae. Aerkhawf, aqyawf, aqyawf maf-euq aqlaf-anr nae dzeur-ir-euq mae.
JHN.10.40	Khoernar-aq, Yeqsur, Yorhaq nae bartirsaq mrnaeq baebae-euq Yawrdaq lawrbaq-euq nuibaq paw parir-awr, khoergar jawr-euq mae. 
JHN.10.41	Tsawrhaq ghawqmya’ni aqyawf jawr-eu gar oe-awr aer-eu, “Yorhaq-aq, bisiq bimawr-eu tiqjeq-iq maqmr-aq. Aerkhawf, Yorhaq nae heughaq-euq garkawv aertaq-euq jeq dawqtawvluf tsaq duidui nga.” 
JHN.10.42	Khoergar, tsawrhaq ghawqmya’ni Yeqsur-anr janlar-euq mae.
JHN.11.1	Khoerngae, Laqzaqlur laer kur-eu tiq ghaq narluf-eu mae. Aqyawf-aq, Maqliv hawr-eu Maqta aqnyafnmr jawr-eu Beqtaqnir pu-anr jawr-eu mae. 
JHN.11.2	Maqliv heughaq-aq, arnan, Sanqpaq Yeqsur-anr tsir yawsaw laef-awr, tsaerkanr nae aqyawf-euq aqkuir-anr sivshawr naeq-eu khoerghaq mae. Narluf-eu Laqzaqlur-aq, Maqliv-euq aqmanr mae. 
JHN.11.3	Aqnyafnmr, Yeqsur-anr dawqtsaf tsafanr lef-euq, “Sanqpaq-or! Nawr zawr gaq-eu ghaq narluf-eu mae.”
JHN.11.4	Yeqsur dawq khoerdawq-anr yagaq ngae aer-eu, “Nar-eu khoer-aq, shir-eu gar maqkeuv-ar. Aerkhawf, Miqyaer-euq yawshaef khanqsaer bi dovlar-eu gharduq mae. Nar-eu khoer baqda’nae Miqyaer-euq Zaqyo yawshaef khanqsaer za taef-a.”
JHN.11.5	Yeqsur-aq, dzeurlaf ngae nae, Maqta aqnyafnmr hawr-eu Laqzaqlur-anr gaq-eu mae. 
JHN.11.6	Aqyawf, Laqzaqlur nar-eu garkawv yagaq-euq khawf, aqyawf jawrluf-eu gar nyiq nan parjawr-euq mae. 
JHN.11.7	Khoernar-aq, Yeqsur, zaqlanr deuq-anr cawq-eu, “Aqduimaf, Yurdav mirkhanq-anr parle kar-eur.”
JHN.11.8	Zaqlanr deuq, aqyawf-anr aernaeq-eu, “Laqbir-or! Nymq-mr kaq-anr, Yurdav tsawrhaq, nawq-anr khaqlo nae biqsaef-eu laer jawqluf-eu mae. Nawr khoergar parle-eu laer aer-eu le lor?”
JHN.11.9	Yeqsur heulof-aer aerkhof naeq-euq mae, “Tiq nan-euq lafkhoer naqliq 12 laf mq bya-eu maqngeur-a laq? Tsawrhaq tiq ghaq mq bya ngae garma can nar-aq, sanqtif maq tiflar-ar. Aqjeq mirnae aernar-aq, aqyawf, mirtsaq-euq yawshaef mawrnya-eu mae. 
JHN.11.10	Aerkhawf, tsawrhaq tiq ghaq uqcif paw garma can nar-aq, aqyawf sanqtif tiflar taef-a. Aqjeq mirnae aernar-aq, aqyawf-euq lafkhoer yawshaef maqanr-a.”
JHN.11.11	Yeqsur khoerlof-aer aerghaq-awr, aqyawf, aqyawf maf-anr par aernaeq-eu, “Aqdui-euq cawq, Laqzaqlur-aq, yufkhav luf-eu mae. Aerkhawf, ngar le-awr aqyawf-anr kurnoeqler la.”
JHN.11.12	Khoerngae, aqyawf-euq zaqlanr deuq aer-eu, “Sanqpaq-or! Aqyawf yufkhav luf-eu ngeur nar-aq, aqyawf taqler taef-a.”
JHN.11.13	Yeqsur khoerlof-aer aer-eu-aq, Laqzaqlur shir-euq gar aerkeuv mawf-eu mae. Aerkhawf, aqyawf ghaqnaq naq-eu lafkhoer yufkhav-euq gar aer-eu nga laer aqyawfmaf noeq-euq mae. 
JHN.11.14	Khoerngae, Yeqsur, aqyawf maf-anr dawrcoeni heulof-aer aernaeq-euq mae, “Laqzaqlur shir-euq mae. 
JHN.11.15	Nawmaf janni, ngar khoergar maqjawr-euq mirnae, nawmaf-euq gharduq ngar laqkhaqcaer nya. Aerkhawf, nymq-mr-aq, dzawq, aqduimaf, aqyawf jawr-eu gar le kar-eur.”
JHN.11.16	Zaqdzm laer kur-eu Tormav khoerghaq, aqyawf-euq cawq zaqlanr deuq-anr aernaeq-eu, “Aqduimaf khawf aqyawf naeq-aer yashirni le kar-eur.”
JHN.11.17	Yeqsur lekeuv ngae, Laqzaqlur, lmqbymr-anr bafpanq taq-euq oeq nan keuvlar-euq mae laer yasiq-euq mae. 
JHN.11.18	Beqtaqnir pu-aq, Yeqlursaqlaeq-euq dawqpae jav-eu mae. Smq lotsov aerghaqni kaq-eu taef mae. 
JHN.11.19	Yurdav tsawrhaq ghawqmya’ni, Maqliv hawr-eu Maqta jawr-eu gar lar-awr, aqnyaf nmr-euq aqmanr shir-euq mirnae, aqyawfnyaf nuima bi sarlar-eu gharduq lartaq-euq mae. 
JHN.11.20	Yeqsur larluf-eu garkawv Maqta yagaq-euq naeq-aer, aqyawf dov-ir-awr Yeqsur-anr mawr-ir-euq mae. Aerkhawf, Maqliv-aq, irkanr-euq lafkhoer nuirluf-eu mae.
JHN.11.21	Khoerngae, Maqta, Yeqsur-anr heulof-aer aernaeq-euq mae, “Sanqpaq-or! Nawr heugar jawr lawnmr-aq, ngaq-euq aqmanr maqshir-ar. 
JHN.11.22	Nymq-mr khawf, nawr, Miqyaer-anr aqjeq shar-eu maqkaq, Miqyaer, nawq-anr bifnaeq taef-a laer ngar siqnya ma.”
JHN.11.23	Yeqsur, aqyawf-anr aernaeq-eu, “Nawq-euq aqmanr ghofdaeflar taef-a.”
JHN.11.24	Maqta, aqyawf-anr aernaeq-eu, “Arsaqsaq ngae nan ghofdaef lar-eu aryamq keuvlar nar-aq, aqyawf ghofdaeflar taef-a laer ngar siqnya ma.” 
JHN.11.25	Yeqsur, aqyawf-anr heulof-aer aernaeq-euq mae, “Ngar-aq, ghofdaef lar-eu jeq hawr-eu daef-eu jeq pyeuf-eu ma. Ngaq-anr jan-eu tsawrhaq-aq, shir-euq khawf ghofdaeflar taef-a. 
JHN.11.26	Ngaq-euq lafkhoer jawr-awr, ngaq-anr kharjan-eu tsawrhaq-aq, tiqjawr-iq maqya shir-ar. Nawr dawq heudawq-anr jan ma laq?”
JHN.11.27	Maqta, aqyawf-anr aernaeq-eu, “Sanqpaq-or! Jan ma. Nawr-aq, mirtsaq-euq khoertav oe mae laer aer-eu Miqyaer-euq Zaqyo Kali mae laer, ngar jan ma.”
JHN.11.28	Maqta khoerlof-aer aerghaq ngae, aqyawf ghofler-awr, aqyawf-euq aqnyir Maqliv-anr yawzaf zaf-aer kur-awr aer-eu, “Saqlaq larkeuv taq-awr nawq-anr kurluf-eu mae.”
JHN.11.29	Maqliv khoerlof-aer yagaq-euq naeq-aer yawkawr-aer tur-awr, aqyawf jawr-eu gar ir-euq mae. 
JHN.11.30	Khoerngae keuvni, Yeqsur pu-anr maq urlerni, Maqta, aqyawf-anr mawrle-euq tsanr-anr jawrluf-eu mae. 
JHN.11.31	Khoerngae, Yurdav tsawrhaq deuq, Maqliv naeq-aer irkanr-euq lafkhoer jawr-awr, aqyawf nuima sarlarni janrluf-eu mae. Maqliv yawkawr-aer tur-awr dov-ir gar ya’mawr ngae, aqyawf-euq maeqnan cantae ghae-awr aer-eu, “Aqyawf, lmqbymr-anr ir-awr ngoer-ir-eu nga.”
JHN.11.32	Khoernar-aq, Maqliv, Yeqsur jawr-eu gar irkeuv-awr, aqyawf-anr ya’mawr ngae, Yeqsur-euq aqkuir-euq dawqpae awbyav-awr aer-eu, “Sanqpaq-or! Nawr heugar jawr lawnmr-aq, ngaq-euq aqmanr maqshir-ar.”
JHN.11.33	Maqliv hawr-eu aqyawf-euq maeqnan cantae lef-euq Yurdav tsawrhaq deuq ngoer-eu gar Yeqsur ya’mawr ngae, aqyawf-euq nuima-anr zawler-awr nuima tiqpawf-iq maqsar-a. 
JHN.11.34	Khoerngae, aqyawf aer-eu, “Nawmaf, aqyawf-anr aqgeugar bafpanq taq-euq le?” Aqyawfmaf, aqyawf-anr aernaeq-eu, “Sanqpaq-or! Oe-awr hawle-awq.”
JHN.11.35	Yeqsur ngoer-euq mae. 
JHN.11.36	Khoerngae, Yurdav tsawrhaq deuq aer-eu, “Hawsher-eq, aqyawf, Laqzaqlur-anr arnavni gaq-eu nga.”
JHN.11.37	Tiqpavnav deuq aer-eu, “Aqyawf myavbaef-anr myavnuiv bi mawrnya lar-euq mar-iq, Laqzaqlur maqya shirni maq janrnya-a lor?”
JHN.11.38	Khoerngae, Yeqsur, nuima shaqzanq mr-eu lafkhoer, lmqbymr-anr irkeuv-euq mae. Lmqbymr khoer-aq, lokhanq pyeuf-awr, ghaqkhaeq-anr khaqlo nae ngawqtsoeq taq-euq mae. 
JHN.11.39	Yeqsur aer-eu, “Khaqlo ngawqdzae-awq.” Shir-euq khoerghaq-euq dmrma Maqta, aqyawf-anr aernaeq-eu, “Sanqpaq-or! Aqyawf shir-euq oeq nan keuvlar-euq mirnae, yawbuf baeflaf-ir-euq mae.”
JHN.11.40	Yeqsur, aqyawf-anr aernaeq-eu, “Nawr jan nar-aq, Miqyaer-euq yawshaef khanqsaer-anr ya’mawr taef-a laer ngar, nawq-anr aernaeq-euq maqngeur-a lor?”
JHN.11.41	Khoerngae, aqyawfmaf, shir-euq khoerghaq bafpanq taq-euq gar nae, khaqlo ngawqdzae-euq mae. Yeqsur mq paw ghawrleur-awr heulof-aer aer-eu mae, “Aqda-or! Nawr, ngaq-euq shardawq-anr narhaq-eu mirnae, ngar, nawq-anr jaceuq ma. 
JHN.11.42	Nawr, ngaq-euq shardawq-anr aqmyanluf narhaq mae laer ngar siqnya ma. Aerkhawf, nawq nae ngaq-anr khaerghae lef-euq nga laer, heugar yawfluf-eu tsawrhaq deuq janlarni, aqyawf maf-euq gharduq ngar heulof-aer aer-eu ma.”
JHN.11.43	Khoerlof-aer aerghaq-euq nar-aq, aqyawf tersar yawkhav-aer gur-eu, “Laqzaqlur-or! Dovle-awq.” 
JHN.11.44	Khoerngae, shirtaq-euq khoerghaq aqkuir aqlaf-anr mawrtawv tawvtaq-awr, myavpyawq-anr saqpar lanrcuf taq-awr nae dovle-euq mae. Yeqsur, aqyawf maf-anr aernaeq-eu, “Aqyawf-anr puirnaeq-awr bican-awq.”
JHN.11.45	Khoernar-aq, Maqliv naeq-aer oe-euq Yurdav tsawrhaq ghawqmya ghaq, Yeqsur nae mr-euq gar ya’mawr ngae, aqyawf-anr janlar-euq mae. 
JHN.11.46	Aerkhawf, tiqpavnav deuq-aq, Paqliqsaer deuq jawr-eu gar ir-awr Yeqsur nae mr-euq deuq, aqyawf maf-anr ja’naeq-ir-euq mae. 
JHN.11.47	Khoerngae, Paqliqsaer deuq hawr-eu pirma aqyuif deuq, 
JHN.11.48	Aqyawf-anr khoerlof-aer mrmr-aer bijawr nar-aq, tsawrhaq dawqtawvluf, aqyawf-anr janler jir-eu ngar-a. Khoernar-aq, Lormav tsawrhaq lar-awr, aqdui-euq jawrduq hawr-eu aqdui-euq mirkhanq-anr yurgeuf jirlar taef-a.”
JHN.11.49	Aqyawf maf-euq lafkhoer, khoerngae khof 
JHN.11.50	Tsawrjeuq tiqjeuq jeuqlan-aer maqya cawv-ir ni, tsawrhaq armaf-euq gharduq, tsawrhaq tiq ghaq shirdan nar-aq, aqdui-euq gharduq muiq taef-a laer nawmaf maq sharnoeq-eu le lor?”
JHN.11.51	Aqyawf dawq khoerdawq ngaeq-eu-aq, aqyawxyawf noeqdov-awr ngaeq-eu maqngeur-a. Khoerngae khof, aqyawf, pirma yawhuiq ghaq geufluf-eu mirnae, Yeqsur, tsawrjeuq khoerjeuq-euq gharduq ya shirdan taef-a laer Miqyaer gharduq ngaeqdan-eu jeq pyeuf-eu mae. 
JHN.11.52	Tsawrjeuq khoerjeuq-euq gharduq taef-aer maqngeur-a. Aerkhawf, jawrbyav taq-euq Miqyaer-euq zaqdeuq, tiq mur taef-aer pyeuflarni aqyawf lavuiq-eu mae. 
JHN.11.53	Khoerngae nan-anr nae nar-aq, aqyawfmaf, Yeqsur-anr saef ma laer bawqdzaq tsaev-euq mae.
JHN.11.54	Khoermirnae, Yeqsur, Yurdav mirkhanq-euq lafkhoer byacaevni maqpar can-aq. Aqyawf khoergar nae dov-ir-awr, bawrtsanq bawrdanr-euq dawqpae jav-eu Erpaqleq laer kur-eu meuq meuqzaq tiq meuq-anr irkeuv-awr, khoergar aqyawf-euq zaqlanr deuq naeq-aer jawr-euq mae.
JHN.11.55	Yurdav tsawrhaq-euq Baqsaqkaq yawbui maq keuvlar-euq minav-aer, yawqha-euq mawrdo shawr-eu laer, danrtav jawr-eu tsawrhaq ghawqmya’ni Yeqlursaqlaeq-anr le-euq mae. 
JHN.11.56	Aqyawfmaf, Yeqsur-anr povluf-eu mae. Aqyawfmaf, uqduq tanqnymr nymrma-euq lafkhoer yawfluf ngae, aqyawf maf-euq yawkaq aer-eu, “Nawmaf aqjox-aer noeq-eu nya? Aqyawf yawbui bui-eu gar maqlar-a lor?”
JHN.11.57	Khoerngae, Aqsur ghaq maqkaq, Yeqsur aqgeugar jawr-a laer siqnya nar-aq, aqyawfmaf, Yeqsur-anr ya’nyaefni dawqtsaf yatsaf lar-eu mae laer pirma aqyuif deuq hawr-eu Paqliqsaer deuq dawq biftaq-euq mae.
JHN.12.1	Baqsaqkaq yawbui bui-eu maq keuvlar-aer kof nan dzer ngae, Yeqsur, Laqzaqlur jawr-eu Beqtaqnir pu-anr lekeuv-euq mae. Laqzaqlur heughaq-aq, Yeqsur nae shir-euq gar nae bi ghofdaef lar-euq khoerghaq mae. 
JHN.12.2	Khoergar, aqcawq, Yeqsur-euq gharduq hawqbyawr lavdawv naeq-euq mae. Maqta-aq, aqjax mr-awr, Laqzaqlur-aq, Yeqsur naeq-aer hawqjawq jawqluf-eu deuq-euq lafkhoer keuq-eu mae. 
JHN.12.3	Khoerngae, Maqliv-aq, naqdur laer kur-eu zawr poeq-eu tsir yawsaw smq kar yur-awr, Yeqsur-euq aqkuir-anr shaevlaef naeq-euq mae. Khoernar-aq, aqyawf-euq uqduq-euq tsaerkanr nae Yeqsur-euq aqkuir-anr sivshawr-euq mae. Tsir yawsaw khoer, nymr nymrlan-aer sawkheufni jav-eu mae.
JHN.12.4	Yeqsur-anr anqdzaq-eu laer ghae-eu aqyawf-euq zaqlanr pyeuf-eu Sirmoq-euq zaqyo, Yurdav Irsaqgaqliqoq khoerghaq aer-eu, 
JHN.12.5	“Tsir yawsaw teu deqnaqlir
JHN.12.6	Aqyawf khoerlof-aer aer-eu-aq, shaqzaq zanqzaq deuq-anr sharnoeq-awr aer-eu maqngeur-eu, smrkhoeq pyeuf-eu mirnae aer-eu mae. Aqyawf pyur pawqbaev jeqhmq-eu ghaq pyeuf-awr, khoer-euq lafkhoer anr-eu pyur khoeqluf-eu mae.
JHN.12.7	Khoerngae, Yeqsur heulof-aer aernaeq-euq mae, “Aqyawf-euq navni bijav-awq. Ngaq-anr bafpanq-eu arnan-euq gharduq, aqyawf tsir yawsaw heu jeqhmq taq-euq mae. 
JHN.12.8	Aqjeq mirnae aernar-aq, shaqzaq zanqzaq deuq aqmyanluf nawmaf naeq-aer jawr-eu mae. Aerkhawf, ngar, nawmaf naeq-aer aqmyanluf jawr-eu maqngeur.”
JHN.12.9	Yeqsur khoergar jawrluf-eu mae laer Yurdav tsawrhaq armaf mafma yasiq ngae, khoergar le-euq mae. Yeqsur-anr mawrmawf-eu mirnae taef-aer maqngeur-eu, shir-euq gar nae Yeqsur nae bi ghofdaef lar-euq Laqzaqlur-anr khawf mawrmawf-eu mirnae le-euq mae. 
JHN.12.10	Khoerngae, pirma aqyuif deuq, Laqzaqlur-anr khawf saef ma laer bawqtsaev taq-euq mae. 
JHN.12.11	Aqjeq mirnae aernar-aq, Yurdav tsawrhaq ghawqmya’ni Laqzaqlur baqda’nae aqyawf maf-euq armur-anr nae dov-ir-awr, Yeqsur-anr jan-ir-euq mae.
JHN.12.12	Nishawq ngae nan, Yeqsur, Yeqlursaqlaeq-anr oeluf-eu garkawv, yawbui bui-eu gar lartaq-euq tsawrhaq armaf mafma yagaq-euq mae. 
JHN.12.13	Khoermirnae, aqyawfmaf daor uqpyaq baf-awr, Yeqsur-anr halaq-ir-eu laer dov-ir-awr gur-eu,
JHN.12.14	Khoerngae, Yeqsur, manq tanqlavzaq tiq mawr-anr mawr-awr dziq-euq mae. Yaerbof-euq lafkhoer boftaq-euq lof-aer:
JHN.12.16	Yawbae ngae-aq, aqyawf-euq zaqlanr deuq garkawv khoer-anr maq ghovshaw nya-a. Yeqsur yawshaef khanqsaer zaghaq-awr nae taef-aer, aqyawf-euq garkawv khoerlof-aer boftaq-euq gar hawr-eu aqcawq, aqyawf-anr khoerlof-aer janrnaeq-euq garkawv, aqyawf maf-anr noeqdov ler-euq mae.
JHN.12.17	Yeqsur, Laqzaqlur-anr shir-euq gar nae bi ghofdaef lar-awr, lmqbymr-anr nae kurdov ngae, Yeqsur naeq-aer khoergar jawr-eu tsawrhaq armaf khoerdeuq, garkawv khoer sarkir kamqluf-eu mae. 
JHN.12.18	Yeqsur bisiq bimawr-eu jeq mr-euq garkawv, tsawrhaq armaf deuq yagaq-euq mirnae, aqyawf-anr ha-ir-euq mae. 
JHN.12.19	Khoermirnae, Paqliqsaer deuq, aqyawf maf-euq yawkaq aer-eu, “Nawmaf tiqjeq-iq maq mrpyeufnya nga. Hawsher-eq. Mirtsaqzaq dawqtawvluf, aqyawf-euq maeqnan cantae jir-euq ngar-a.”
JHN.12.20	Yawbui bui-eu gar uqduqtanq lar-euq tsawrhaq deuq-euq lafkhoer, Heqlaqsar tsawrhaq tiqdeuqnav khawf keuq-eu mae. 
JHN.12.21	Khoerngae, aqyawfmaf, Gaqliqlaer mirkhanq-anr jav-eu Baeqdzerdaq-anr nae oe-euq Pirlirpuv jawr-eu gar oe-awr shar-eu, “Saqlaq-or! Nga’maf, Yeqsur-anr mawrmawf nya.”
JHN.12.22	Pirlirpuv, Aqdaeqlaeq-anr aernaeq-ir-awr, Aqdaeqlaeq hawr-eu Pirlirpuv, Yeqsur-anr aernaeq-ir-euq mae. 
JHN.12.23	Khoerngae, Yeqsur, aqyawf nyaf-anr heulof-aer aerkhof naeq-euq mae, “Tsawrhaq-euq Zaqyo yawshaef khanqsaer za-eu aryamq keuvlar-euq mae. 
JHN.12.24	Ngar, nawmaf-anr aqdirma-aer aernaeq nyar, caer siqyoeq tiq nuiv mirtsaq-anr maqga-ir-aer maqshir nar-aq, siqyoeq khoer tiq nuiv taef mae. Aerkhawf, shir nar-aq, caersiq ghawqmya’ni tsofle-eu mae. 
JHN.12.25	Yawqha-euq daefzir-anr gaq-eu tsawrhaq-aq, daefzir yasmq taef-a. Mirtsaq-euq khoertav daef ngae, yawqha-euq daefzir-anr byae-eu tsawrhaq-aq, mqmaq maqbyav yarzir daef-eu gharduq jeqhmqnya taef-a. 
JHN.12.26	Tsawrhaq tiqghaqnav ngaq-euq kuirlaf zaqkhav geufmawf nar-aq, ngaq-euq maeqnan ya cantae-eu mae. Ngar aqgeugar jawr nar-aq, ngaq-euq kuirlaf zaqkhav khawf khoergar yajawr-eu mae. Tsawrhaq tiqghaqnav ngaq-euq kuirlaf zaqkhav geuf nar-aq, ngaqDa, aqyawf-anr taqhuiq taqmanrnaeq taef-a.”
JHN.12.27	“Nymq-mr ngaq-euq nuima saflar tiqpawf-iq maq sarnya. Ngar aqjox-aer aer-eu tsaq-eu la? ‘Aqda-or! Aryamq heu-anr nae ngaq-anr bibuq-ir naeqlaf-awq’ laer ya’aer-eu la laq? Aerkhawf, ngar-aq, arpyar heu jav-awr oe-euq ma. 
JHN.12.28	Aqda-or! Nawq-euq tsawrmyanr yawshaef khanqsaer za’ni mr-awq.”
JHN.12.28	Khoerngae, mq-anr nae tersar ngaeqdov lef-eu, “Ngar, ngaq-euq tsawrmyanr yawshaef khanqsaer za’ni mrghaq-awr, yawshaef khanqsaer za’ni parmr le siq.”
JHN.12.29	Khoergar yawfluf-eu tsawrhaq armaf deuq, tersar khoer-anr yagaq ngae, mqjeq jeq-eu tersar nya laer aer-awr, tiqpavnav deuq aer-eu, “Mqtav ghaqkhaer, aqyawf-anr dawq ngaeqcawq-eu nya.”
JHN.12.30	Yeqsur heulof-aer aerkhof naeq-euq mae; “Tersar khoer-aq, ngaq-euq gharduq maqngeur-a, nawmaf-euq gharduq mae. 
JHN.12.31	Nymq-mr mirtsaq heu-anr yarkhaq dar-eu aryamq tsaqlar-euq mae. Nymq-mr mirtsaq heu-anr uvlanr luf-eu ghaq yabi taedov taef-a. 
JHN.12.32	Mirtsaq-anr nae ngaq-anr ciqgor ngae, ngar, tsawrhaq dawqtawv luf-anr ngar jawr-eu gar gheu’ur laf ma.”
JHN.12.33	Yeqsur khoerlof-aer aer-eu-aq, aqyawf aqjox-aer yashir-eu garkawv toeqmaeq naeq-eu mae.
JHN.12.34	Khoerngae, tsawrhaq armaf deuq, aqyawf-anr aerkhof naeq-eu, “Kali-aq, mqmaq maqbyav yarzir daef-eu mae laer zanrdawq-euq lafkhoer nga’maf yagaq-euq ma. Aqjeq mirnae nawr, ‘Tsawrhaq-euq Zaqyo yabi ciqgor-eu mae’ laer aer-eu le? Tsawrhaq-euq Zaqyo khoerghaq aqsur ghaq la?”
JHN.12.35	Yeqsur, aqyawf maf-anr heulof-aer aernaeq-euq mae, “Nawmaf jawr-eu gar yawshaef tiqkhaeq bya-a siq. Yawzanr nawmaf-anr maqbi taemini, yawshaef bya ngae can-awq. Yawzanr-euq lafkhoer can-eu tsawrhaq-aq, aqyawf aqgeugar irluf-eu le laer maq siqnya-a. 
JHN.12.36	Nawmaf jawr-eu gar yawshaef byaluf ngae, nawmaf yawshaef-euq zaq pyeuflarni yawshaef-anr jan-awq.” Yeqsur dawq heudeuq ngaeqghaq ngae, aqyawfmaf jawr-eu gar nae dov-ir-awr yawzaf zaf-aer jawr-ir-euq mae.
JHN.12.37	Yeqsur, aqyawf maf-euq maeqshi bisiq bimawr-eu jeq ghawqmya’ni janrmaeq-euq khawf, aqyawfmaf, aqyawf-anr maqjan-a. 
JHN.12.38	Khoerlof-aer pyeuflar-euq-aq, Miqyaer gharduq ngaeqdan-eu Irsaqyar nae aertaq-euq dawq heudawq byanlar-euq mae. Aqyawf aer-eu,
JHN.12.39	Aqyawfmaf maq jancoer-eu khoer-aq, Irsaqyar heulof-aer par aertaq-euq mae,
JHN.12.41	Irsaqyar, Kali-euq yawshaef khanqsaer-anr ya’mawr-awr ya’ngaeq-euq mirnae, aqyawf-euq garkawv khoerlof-aer aer-eu mae. 
JHN.12.42	Khoerlof-aer khawf, uvlanr-eu deuq-euq lafkhoer, ghawqmya ghaq Yeqsur-anr janlar-euq mae. Aerkhawf, Paqliqsaer deuq-anr guv-eu mirnae, Aqyawfmaf, aqyawf-euq garkawv maq aerdov-a. Aqjeq mirnae aernar-aq, zanrdawq khawqnymr-anr nae taedov lar-eu gar guv-eu mae. 
JHN.12.43	Aqyawfmaf, Miqyaer nae jaceuq-eu gar geufmawf-eu navmaqtser, tsawrhaqzaq nae jaceuq-eu gar geufmawf-eu mae.
JHN.12.44	Khoerngae, Yeqsur tersar yawkhav-aer heulof-aer aer-eu mae: “Ngaq-anr jan-eu tsawrhaq-aq, ngaq-anr jan-eu maqngeur-a. Ngaq-anr khaerghae lef-euq ghaq-anr jan-eu mae. 
JHN.12.45	Ngaq-anr mawr-euq tsawrhaq-aq, ngaq-anr khaerghae lef-euq ghaq-anr mawr-euq mae. 
JHN.12.46	Ngaq-anr kharjan-eu tsawrhaq yawzanr-euq lafkhoer maqya jawrni, ngar yawshaef lof-aer mirtsaq-euq khoertav oe-euq ma.
JHN.12.47	Ngaq-euq dawq gaq-euq khawf, maqjan-eu tsawrhaq-anr ngar yarkhaq maqdar. Aqjeq mirnae aernar-aq, ngar, mirtsaqzaq-anr yarkhaq darle-euq maqngeur, mirtsaqzaq-anr bibuq-ir-eu gharduq oe-euq ma. 
JHN.12.48	Ngaq-anr byaerdzae-awr, ngaq-euq dawq-anr maq hageuf-eu tsawrhaq-anr yarkhaq dar-eu jeq jav-eu mae. Ngaq nae ngaeq-euq dawqdeuq-aq, arsaqsaq ngae nan aqyawf-anr yarkhaqdar taef-a. 
JHN.12.49	Aqjeq mirnae aernar-aq, ngar, ngaq-euq aryaq nae tiqjeq-iq maqngaeq-aq. Ngaq-anr khaerghae lef-euq Aqda-aq, ngar aqjeq ya’ngaeq-awr ngar aqjeq yatmr-eu la laer aqyawf, ngaq-anr dawq biflaf-euq mae. 
JHN.12.50	Aqyawf nae biflaf-euq dawq-aq, mqmaq maqbyav yarzir daef-eu jeq pyeuf-eu mae laer ngar siqnya ma. Khoermirnae, ngar kharngaeq-eu deuq-aq, Aqda nae ngaq-anr aernaeq laf-euq lof-aer ngar ngaeq-eu ma.”
JHN.13.1	Baqsaqkaq yawbui bui-eu maq keuvlar-euq minav-aer, Yeqsur-aq, aqyawf, mirtsaq heu-anr yaghawq-awr, Aqda jawr-eu gar ya ghofler-eu aryamq keuvlar-euq mae laer siqnya luf-eu mae. Aqda-aq, mirtsaq-euq khoertav jawr-eu aqyawf-euq tsawrhaq-anr gaq-awr, arsaqsaq ngae keuvni, aqyawf, aqyawf maf-anr gaq-euq mae.
JHN.13.2	Cifhawq dzaqluf ngae, naef sanqpaq nae Sirmoq-euq zaqyo, Yurdav Irsaqgaqliqoq-euq nuima-euq lafkhoer, Yeqsur-anr anqdzaq-eu nuinoeq dawvanr naeq-euq mae. 
JHN.13.3	Aqda Miqyaer nae aqyawf-euq aqlaf-euq lafkhoer yawqjeq navluf a’naeq jir-awr, aqyawf, Miqyaer jawr-eu gar nae oe-awr, Miqyaer jawr-eu gar ya ghofler-eu mae laer Yeqsur siqnya luf-eu mae. 
JHN.13.4	Khoerngae, Yeqsur hawqjawq jawqluf-eu gar nae tur-awr, aqyawf-euq paerkhanq paermanr laevtaq ghaq-euq nar-aq, parjae yur-awr nae jof-anr paf-euq mae. 
JHN.13.5	Khoernar-aq, aqyawf, ircuf saerbyaer-anr ircuf shaevdanq-awr, danqbae-awr, aqyawf-euq zaqlanr deuq-euq aqkuir-anr dzuifshawr naeq-euq uqtaf, aqyawf-euq jof-anr pafluf-eu parjae nae sivgui naeq-euq mae.
JHN.13.6	Khoernar-aq, aqyawf, Sirmoq Beqtuvluv jawr-eu gar irkeuv ngae, Beqtuvluv, aqyawf-anr narhaq-eu, “Sanqpaq-or! Nawr, ngaq-euq aqkuir dzuifshawr naeq-eu laer ghae-eu le lor?”
JHN.13.7	Yeqsur aerkhof naeq-eu, “Nymq-mr ngar janrluf-eu jeq-anr nawr maq siqnya-eu khawf, aqkar ghovshaw nyalar taef-a.”
JHN.13.8	Beqtuvluv, aqyawf-anr aernaeq-eu, “Nawr, tiqjawr-iq ngaq-euq aqkuir maqya dzuifshawr naeq-ar.” Yeqsur, aqyawf-anr aerkhof naeq-eu, “Ngar, nawq-anr maq dzuifshawrnaeq nar-aq, nawr, ngaq-anr maqtaf-a.”
JHN.13.9	Sirmoq Beqtuvluv, aqyawf-anr aernaeq-eu, “Sanqpaq-or! Ngaq-euq aqkuir taef-aer maqngeur-eu, ngaq-euq aqlaf khawf dzuifshawr-awr, ngaq-euq uqduq khawf tsiqnaeq laf-awq.”
JHN.13.10	Yeqsur, aqyawf-anr aernaeq-eu, “Ircuf dzuifghaq-euq tsawrhaq-aq, aqkuir dzuif-euq nar-aq, mawrdo dolan-aer shawr-eu mae. Nawmaf-aq, yawshawr mae. Aerkhawf, yawqghaq navluf-aer shawr-eu maqngeur-a.”
JHN.13.11	Yeqsur, aqsur ghaq, aqyawf-anr anqdzaq-eu laer ghae-eu la laer siqnya-eu mirnae aer-eu, “Nawmaf yawqghaq navluf-aer shawr-eu maqngeur-a.”
JHN.13.12	Khoerngae, Yeqsur, aqyawf maf-euq aqkuir dzuifshawrnaeq ghaq-euq nar-aq, aqyawf-euq paerkhanq paermanr dm-awr parnuir-euq mae. Khoerngae, aqyawf, aqyawf maf-anr heulof-aer aernaeq-euq mae, “Ngar, nawmaf-anr aqjox-aer janrnaeq-euq gar nawmaf ghovshaw-euq ma lor? 
JHN.13.13	Nawmaf, ngaq-anr Saqlaq hawr-eu Sanqpaq laer kurluf-eu mae. Nawmaf kur-eu-aq tsaq mae. Aqjeq mirnae aernar-aq, ngar-aq, nawmaf kur-eu lof-aer ngeur-eu ma. 
JHN.13.14	Ngar, nawmaf-euq Sanqpaq, nawmaf-euq Saqlaq pyeuf-eu khawf, nawmaf-euq aqkuir dzuifshawrnaeq nar-aq, nawmaf khawf tiqghaq tirghaq-euq aqkuir-anr dzuifshawr naeq-eu tsaq taef-a. 
JHN.13.15	Ngaq nae mr-euq lof-aer nawmaf khawf mrni, nawmaf bi hawgeuf-eu laer ngar mrmaeq naeq-eu ma. 
JHN.13.16	Ngar, nawmaf-anr aqdirma-aer aernaeq nyar, kuirlaf zaqkhav-aq, yawqha-euq yawsanr navmaqtser maq huiqdzaeq-a. Bikhaer-eu ghaq khawf, aqyawf-anr khaer-euq ghaq navmaqtser maq huiqdzaeq-a. 
JHN.13.17	Nawmaf garkawv heudeuq siqnya-awr mr-ir nar-aq, guiqlanqhuiq taef-a.
JHN.13.18	“Ngar heulof-aer aer-eu-aq, nawmaf yawqghaq navluf-anr aer-eu maqngeur. Ngaq nae tserdov taq-euq tsawrhaq-anr ngar siqnya ma. Aerkhawf,
JHN.13.18	laer Yaerbof-euq lafkhoer boftaq-euq lof-aer ya byanlar taef-a.
JHN.13.19	Garkawv heudeuq pyeuflar ngae, ngar-aq, khoerghaq ngar-a laer nawmaf janni, nymq-mr maq pyeuflar-euq minav-aer, ngar, nawmaf-anr aernaeq-eu ma. 
JHN.13.20	Ngar, nawmaf-anr aqdirma-aer aernaeq nyar, ngaq nae khaerghae-euq tsawrhaq-anr hageuf-eu ghaq-aq, ngaq-anr hageuf-eu mae. Ngaq-anr hageuf-eu tsawrhaq-aq, ngaq-anr khaerghae lef-euq ghaq-anr hageuf-eu mae.”
JHN.13.21	Yeqsur heudeuq aerghaq ngae, aqyawf-euq saflar tiqpawf-iq maqsar-aer byacaevni aer-eu, “Ngar, nawmaf-anr aqdir aqmar-aer aernaeq nyar, nawmaf-euq lafkhoer nae tiq ghaq, ngaq-anr anqdzaq taef-a.”
JHN.13.22	Khoerngae, aqyawf, aqsur ghaq-anr aermawf-eu nga laer zaqlanr deuq noeq ngae maqdov-aer, tiqghaq tirghaq haw-eu mae. 
JHN.13.23	Zaqlanr deuq-euq lafkhoer nae Yeqsur zawr gaq-eu zaqlanr khoerghaq, Yeqsur-euq bawkhanr-anr khawqdar luf-eu mae. 
JHN.13.24	Yeqsur, aqsur ghaq-anr aermawf-eu la laer narhaqni Sirmoq Beqtuvluv, zaqlanr khoerghaq-anr lafdzawr dzawrnaeq-euq mae.
JHN.13.25	Khoerngae, zaqlanr khoerghaq, Yeqsur-euq bawkhanr-anr khawqdar paedzaeq lef-awr narhaq-eu, “Sanqpaq-or! Aqsur ghaq la?”
JHN.13.26	Yeqsur aerkhof naeq-eu, “Ngar, kaqmur tiq pyaeq laef-awr, aqsur ghaq-anr bifnaeq nar-aq, ngaq-anr anqdzaq-eu-aq khoerghaq mae.”
JHN.13.26	Khoernar-aq, Yeqsur, kaqmur tiq pyaeq laef-awr, Sirmoq-euq zaqyo, Yurdav Irsaqgaqliqoq-anr bifnaeq-euq mae. 
JHN.13.27	Yurdav, kaqmur khoerpyaeq yurghaq-euq naeq-aer, naef Saqdaq, aqyawf-euq nuima-euq lafkhoer urler-euq mae. Khoerngae, Yeqsur, aqyawf-anr aernaeq-eu, “Nawr mr-eu laer ghae-eu jeq yawkawr-aer mr-ir-awq.”
JHN.13.28	Yeqsur, aqyawf-anr aqjeq mirnae khoerlof-aer aernaeq-eu nga laer hawqjawq jawqluf-eu tsawrhaq tiqghaq-iq maq siqnya-a. 
JHN.13.29	Yurdav-aq, pyur pawqbaev jeqhmq-eu ghaq pyeuf-eu mirnae, aqyawfmaf, “Aqdui yawbui bui-eu gar yageuf-eu jeq zeur-ir-awq” laer Yeqsur, aqyawf-anr khaer-eu jeq nga. Maqngeur nar-aq, shaqzaq zanqzaq deuq-anr tiqjeqpaq bifnaeq-ir-eu nga laer noeq-euq mae. 
JHN.13.30	Yurdav-aq, kaqmur khoerpyaeq yurghaq-euq naeq-aer dov-ir-euq mae. Khoerngae, uqcif cifle-euq mae.
JHN.13.31	Yurdav dov-ir ghaq-euq nar-aq, Yeqsur heulof-aer aer-eu mae, “Nymq-mr Tsawrhaq-euq Zaqyo yawshaef khanqsaer zaghaq-awr, aqyawf-euq lafkhoer Miqyaer khawf yawshaef khanqsaer za-euq mae. 
JHN.13.32	Tsawrhaq-euq Zaqyo-euq lafkhoer Miqyaer-euq yawshaef khanqsaer za-euq ngeur nar-aq, Miqyaer khawf aqyawf-euq lafkhoer, Tsawrhaq-euq Zaqyo-anr yawshaef khanqsaer biza taef-a. Yawshaef khanqsaer biza-eu khoer-aq, yawkawr-aer biza taef-a.
JHN.13.33	Ngar gaq-euq zaqdeuq-or! Ngar, nawmaf naeq-aer ghawqmyanrni maqpar yajawr-eu mae. Nawmaf, ngaq-anr pov taef-a. Aerkhawf, ‘Ngar ir-eu gar nawmaf maq oenya-a’ laer ngar, Yurdav tsawrhaq-anr aernaeq-euq lof-aer, nymq-mr ngar, nawmaf-anr khawf aernaeq-eu ma.
JHN.13.34	Nawmaf tiqghaq tirghaq gaq-awq laer ngar, nawmaf-anr dawq yawshuif tiq dawq bif-eu ma. Ngar, nawmaf-anr gaq-euq lof-aer, nawmaf khawf tiqghaq tirghaq gaq-awq. 
JHN.13.35	Nawmaf tiqghaq tirghaq gaq nar-aq, gaq-eu khoer baqda’nae, tsawrhaq dawqtawvluf, nawmaf-aq, ngaq-euq zaqlanr ngar-a laer yasiq taef-a.”
JHN.13.36	Sirmoq Beqtuvluv, Yeqsur-anr narhaq-eu, “Sanqpaq-or! Nawr aqgeugar ir-eu laer ghaeluf-eu le?” Yeqsur, aqyawf-anr aerkhof naeq-eu, “Nymq-mr ngar ir-eu laer ghaeluf-eu gar, nawr maq cantaelaf nya-a. Aerkhawf, aqkar, ngaq-euq maeqnan yacan taelaf taef-a.”
JHN.13.37	Beqtuvluv, aqyawf-anr aernaeq-eu, “Sanqpaq-or! Nymq-mr nae ngar aqjeq mirnae nawq-euq maeqnan maq cantaelaf nya-eu la? Nawq-euq gharduq ngaq-euq zir shirdanpeuq ma.”
JHN.13.38	Yeqsur, aqyawf-anr aerkhof-eu, “Nawr, ngaq-euq gharduq nawq-euq zir shirdanpeuq le laer? Ngar, nawq-anr aqdirma-aer aernaeq nyar, yapoer maq doerlar-euq minav-aer, nawr, ngaq-anr maqsiq laer smq pov keuvni pyaer taef-a.”
JHN.14.1	“Nawmaf-euq nuima maqsar-aer taqghae. Nawmaf, Miqyaer-anr jan-awr, ngaq-anr khawf jan-awq. 
JHN.14.2	NgaqDa-euq nymr-anr jawrkhar zaganq mae. Jawrkhar maqza lawnmr-aq, ngar, nawmaf-anr aernaeq taef-a. Ngar, nawmaf-euq gharduq jawrzar lavsavler ma. 
JHN.14.3	Ngar ghofler-awr, nawmaf-euq gharduq jawrzar lavsav ghaq-euq nar-aq, ngar tiq pov paroe-awr, nawmaf-anr sheuqlaqle ma. Aqjeq mirnae aernar-aq, ngar aqgar jawr nar-aq, nawmaf khawf khoergar yajawr taef-a. 
JHN.14.4	Ngar aqgeugar leluf-eu la laer nawmaf siqnya-awr, ngar le-eu garma-anr khawf nawmaf siqnya-eu mae.”
JHN.14.5	Tormav, aqyawf-anr aernaeq-eu, “Sanqpaq-or! Nawr aqgeugar leluf-eu la laer nga’maf maq siqnya nya. Nga’maf, garma khoerkanr-anr aqjox-aer siqnya nmr-mq?”
JHN.14.6	Yeqsur, aqyawf-anr heulof-aer aernaeq-euq mae, “Ngar-aq, garma ma, yawtsaq yawdawr jeq hawr-eu daef-eu jeq khawf ngeur ma. Ngaq-anr maqghoe nar-aq, tsawrhaq tiqghaq-iq Aqda jawr-eu gar maq lekeuv nya-a. 
JHN.14.7	Nawmaf, ngaq-anr siqnya-euq nar-aq, ngaqDa-anr khawf siqnya-euq mae. Iqnan tafnar-aq, nawmaf, aqyawf-anr ya’mawr-awr, aqyawf-anr ya siqnya-euq mae.”
JHN.14.8	Pirlirpuv, aqyawf-anr aernaeq-eu, “Sanqpaq-or! Nga’maf-anr Aqda bimawr naeqlaf-awq. Ya’mawr nar-aq, nga’maf nuikhanrshir ma.”
JHN.14.9	Yeqsur, aqyawf-anr heulof-aer aernaeq-euq mae, “Pirlirpuv-or! Ngar, nawq naeq-aer heumyanni jawrlaf-euq khawf, nawr, ngaq-anr maq siqnya-eu le siq lor? Ngaq-anr mawr-euq tsawrhaq-aq, Aqda-anr mawr-euq mae. ‘Nga’maf-anr Aqda bimawr naeqlaf-awq’ laer nawr aqjox-aer aer-eu le? 
JHN.14.10	Ngar, Aqda-euq lafkhoer jawr-awr, Aqda, ngaq-euq lafkhoer jawr-eu mae laer nawr maqjan-eu le lor? Ngar, nawmaf-anr aernaeq-eu dawqdeuq-aq, ngaq-euq aryaq zmq-awr aer-eu maqngeur. Aerkhawf, ngaq-euq lafkhoer jawr-eu Aqda, aqyawf-euq gar heudeuq mrluf-eu mae. 
JHN.14.11	Ngar, Aqda-euq lafkhoer jawr-awr, Aqda, ngaq-euq lafkhoer jawr mae laer jan-awq. Maqngeur nar-aq, gar khoerdeuq-euq baqda’nae taef-aer khawf ngaq-anr jan-awq.
JHN.14.12	“Ngar, nawmaf-anr aqdirma-aer aernaeq nyar, ngaq-anr jan-eu tsawrhaq-aq, ngaq nae mr-euq gardeuq mr taef-a. Ngar, ngaqDa jawr-eu gar ghofler-eu mirnae, aqyawf heunav maqtser huiq-eu gardeuq mr taef-a. 
JHN.14.13	Zaqyo-euq baqda’nae Aqda yawshaef khanqsaer za’ni, nawmaf, ngaq-euq tsawrmyanr-anr ghoe-awr kharshar-eu yawqjeq navluf ngar bi pyeuflar ma. 
JHN.14.14	Nawmaf, ngaq-euq tsawrmyanr-anr ghoe-awr, aqgeu jeq shar-eu maqkaq, ngar bi pyeuflar ma.”
JHN.14.15	“Nawmaf, ngaq-anr gaq nar-aq, ngaq nae bif-euq dawqdeuq-anr mrcaw taef-a. 
JHN.14.16	Ngar, Aqda-anr shar-awr, aqmyanluf nawmaf naeq-aer bijawr-eu gharduq, aqyawf, nawmaf-anr Cawba-eu ghaq, tiq ghaq bifnaeqlaf taef-a. 
JHN.14.17	Aqyawf-aq, yawtsaq yawdawr-euq Saflar mae. Mirtsaqzaq, aqyawf-anr maq siqnya-aer maq mawrnya-eu mirnae, aqyawf-anr maq hageuf nya-a. Aerkhawf, nawmaf, aqyawf-anr siqnya-eu mae. Aqjeq mirnae aernar-aq, aqyawf, nawmaf naeq-aer jawrluf-awr, nawmaf-euq lafkhoer jawr taef-a.
JHN.14.18	“Ngar, nawmaf-anr murcoeq aqnmr lof-aer maq byaerdzaeyaf. Ngar, nawmaf jawr-eu gar par ghofle ma. 
JHN.14.19	Tiqkhaeq ghae nar-aq, mirtsaqzaq, ngaq-anr maqpar ya’mawr-ar. Aerkhawf, nawmaf, ngaq-anr ya’mawr taef-a. Aqjeq mirnae aernar-aq, ngar daefluf-eu mirnae, nawmaf khawf yadaef taef-a. 
JHN.14.20	Khoerngae nan keuvle nar-aq, ngar, Aqda-euq lafkhoer jawr-awr, nawmaf, ngaq-euq lafkhoer jawr-awr, ngar khawf nawmaf-euq lafkhoer jawr-eu gar nawmaf yasiq taef-a. 
JHN.14.21	Ngaq nae bif-euq dawq yagaq-awr mrcaw-eu tsawrhaq-aq, ngaq-anr gaq-eu tsawrhaq mae. Ngaq-anr gaq-eu tsawrhaq-anr ngaqDa gaq taef-a. Khoeruqtaf, ngar khawf aqyawf-anr gaq-awr, ngaq-euq mawrdo aqyawf-anr byacaevni bimawr ma.”
JHN.14.22	Yurdav laer kur-eu (Yurdav Irsaqgaqliqoq maqngeur-eu) ghaq narhaq-eu, “Sanqpaq-or! Nawq-euq mawrdo, nga’maf-anr byacaevni bimawr-eu gar nae, aqjeq mirnae mirtsaqzaq-anr maqbi mawr-eu le?”
JHN.14.23	Yeqsur, aqyawf-anr heulof-aer aerkhof naeq-euq mae, “Aqgeu ghaq maqkaq, ngaq-anr gaq nar-aq, ngaq-euq dawq-anr mrcaw taef-a. Khoeruqtaf, ngaqDa khawf aqyawf-anr gaq-awr, nga’nyaf Dazaq, aqyawf jawr-eu gar oe-awr, aqyawf naeq-aer jawr ma. 
JHN.14.24	Ngaq-anr maqgaq-eu tsawrhaq-aq, ngaq-euq dawq-anr maq mrcaw-ar. Nawmaf ya gaqluf-eu dawq heu-aq, ngaq-euq dawq maqngeur, ngaq-anr khaerghae lef-euq Aqda Miqyaer-euq dawq mae.
JHN.14.25	“Ngar, nawmaf naeq-aer jawrluf ngae, dawq heudeuq nawmaf-anr aernaeq-euq ma. 
JHN.14.26	Ngaq-euq tsawrmyanr-euq uqmov nae, Aqda, Cawba-eu ghaq pyeuf-eu Yawshawr Saflar-anr bi’oe ngae, aqyawf, nawmaf-anr yawqjeq navluf maeqnaeq laf-awr, ngaq nae nawmaf-anr aernaeq taqyaf-euq dawq khoer dawqtawvluf, aqyawf, nawmaf-anr bi noeqdovlar taef-a. 
JHN.14.27	“Ngar, nawmaf-anr nuisar of-eu jeq bifyaf ma. Ngar, nawmaf-anr bif-eu ngaq-euq nuisar of-eu jeq heu-aq, mirtsaqzaq bif-eu lof-aer bif-eu maqngeur. Nawmaf-euq nuima maqsar-aer taqghae, guv khawf taqguv.
JHN.14.28	‘Ngar ghofler khawf, nawmaf jawr-eu gar tiq pov paroe ma’ laer ngaq nae nawmaf-anr aernaeq-euq dawq nawmaf yagaq-euq mae. Nawmaf, ngaq-anr gaq nar-aq, ‘Ngar, Aqda jawr-eu gar ghofler ma’ laer aer-eu mirnae, nawmaf laqkhaqcaer taef-a. Aqjeq mirnae aernar-aq, Aqda-aq, ngaq-euq navmaqtser huiq-eu mae.
JHN.14.29	“Khoerdeuq pyeuflar ngae nawmaf janni, nymq-mr maq pyeuflar-euq minav-aer, ngar, nawmaf-anr aernaeq-eu ma. 
JHN.14.30	Aqkar nar-aq, ngar, nawmaf naeq-aer dawq ghawqmya’ni maqpar ngaeq ma. Aqjeq mirnae aernar-aq, mirtsaq heu-anr uvlanr luf-eu ghaq larluf-eu mae. Aqyawf, ngaq-euq khoertav baoq tiqpawf-iq maqjav-a. 
JHN.14.31	Aerkhawf, ngar, Aqda-anr gaq-eu nga laer mirtsaqzaq yasiqni, Aqda, ngaq-anr dawq bifnaeq laf-euq lof-aer ngar mr-eu ma. Tur-awq, aqdui ir kar-eur.”
JHN.15.1	“Ngar-aq, aqgaf cirni nima ma. NgaqDa-aq, aqgaf yarkmr-anr lavsav-eu ghaq mae. 
JHN.15.2	Aqyawf, ngaq-anr tsoftsaf luf-eu gar nae arsiq maq siqle-eu cirni nizaq dawqtawv luf-anr deuvdzae-eu mae. Arsiq khar siqle-eu cirni nizaq deuq-anr-aq, bi siqdzaeq le-eu laer aqyawf yawmuiq-aer dawnaeq-eu mae. 
JHN.15.3	Ngaq nae nawmaf-anr ngaeqnaeq-euq dawq-euq baqda’nae, nymq-mr nawmaf shawrlar-euq mae. 
JHN.15.4	Nawmaf, ngaq-euq lafkhoer jawr-awq. Ngar khawf nawmaf-euq lafkhoer jawr ma. Cirni nizaq-aq, cirni nima-anr maq tsoftsaf nar-aq, aqyawxyawf arsiq maq siqle nya-eu lof-aer, nawmaf khawf ngaq-euq lafkhoer maqjawr nar-aq, arsiq maq siqle nya-a.
JHN.15.5	“Ngar-aq, aqgaf cirni nima ma. Nawmaf-aq, cirni nizaq deuq mae. Ngaq-euq lafkhoer jawr-awr, ngar khawf aqyawf-euq lafkhoer jawr-eu tsawrhaq-aq, arsiq ghawqmya’ni siqle taef-a. Aqjeq mirnae aernar-aq, ngar maqjawr nar-aq, nawmaf tiqjeq-iq maq janrnya-a. 
JHN.15.6	Tsawrhaq tiq ghaq, ngaq-euq lafkhoer maqjawr nar-aq, cirni nizaq deuq-anr deuvdzae-eu lof-aer deuvdzae-eu gar yadaq-awr, nyoeq-ir kov-ir taef-a. Aqcawq ghovbymr-awr miqdzaq-anr bafanr-awr, bi puivdzaq jir-eu mae. 
JHN.15.7	Nawmaf, ngaq-euq lafkhoer jawr-awr, ngaq-euq dawq khawf nawmaf-euq lafkhoer anr-eu nar-aq, nawmaf geufmawf-eu lof-aer shar-awq, nawmaf-euq gharduq bi pyeuflar taef-a. 
JHN.15.8	Nawmaf arsiq ghawqmya’ni siqle-eu baqda’nae, ngaqDa yawshaef khanqsaer za-awr, nawmaf khawf ngaq-euq zaqlanr pyeuflar taef-a.
JHN.15.9	“Aqda, ngaq-anr gaq-eu lof-aer, ngar khawf nawmaf-anr gaq-eu ma. Nawmaf, ngaq-euq gaq-eu jeq-euq lafkhoer jawr-awq. 
JHN.15.10	Ngar-aq, ngaqDa nae bif-euq dawqdeuq-anr mrcaw-awr, aqyawf-euq gaq-eu jeq-euq lafkhoer jawrluf-eu lof-aer, nawmaf khawf, ngaq nae bif-euq dawqdeuq-anr mrcaw nar-aq, ngaq-euq gaq-eu jeq-euq lafkhoer jawrluf-eu mae.
JHN.15.11	“Ngaq-euq laqkhaq caer-eu jeq nawmaf-euq lafkhoer anr-awr, nawmaf laqkhaq caer-eu jeq byanlarni, ngar, nawmaf-anr dawq heudeuq aernaeq-eu ma. 
JHN.15.12	Ngar, nawmaf-anr dawq heulof-aer bif-eu ma. Ngar, nawmaf-anr gaq-eu lof-aer, nawmaf khawf tiqghaq tirghaq gaq-awq. 
JHN.15.13	Tsawrhaq tiq ghaq, yawqha-euq cawq-euq gharduq, yawqha-euq zir shirdan-eu navmaqtser huiqdzaeq-eu tsawrhaq-euq gaq-eu jeq maqjav-a. 
JHN.15.14	Ngaq nae khar biftaq-euq dawqdeuq-anr nawmaf mrcaw nar-aq, nawmaf, ngaq-euq cawq pyeuf-eu mae. 
JHN.15.15	Aqkar nar-aq, ngar, nawmaf-anr zaqkhav laer maqpar kur ma. Aqjeq mirnae aernar-aq, zaqkhav-aq, yawsanr aqjeq mrluf-eu la laer maq siqnya-a. Aerkhawf, ngar, nawmaf-anr cawq laer kur ma. Aqjeq mirnae aernar-aq, ngar, ngaqDa-anr nae kharya gaq-euq yawqjeq navluf nawmaf-anr aernaeq-eu ma. 
JHN.15.16	Nawmaf nae ngaq-anr tsergeuf-euq maqngeur-a. Nawmaf ir-awr, arsiq siqle-eu uqtaf, arsiq khoer zif-awr gmqni, ngaq nae nawmaf-anr tserdov-awr tsaqtsov-euq ma. Khoermirnae, nawmaf, ngaq-euq tsawrmyanr-anr ghoe-awr, Aqda-anr kharshar-eu jeq, aqyawf, nawmaf-anr bifnaeqlaf taef-a. 
JHN.15.17	Ngar, nawmaf-anr dawq heulof-aer bif-eu-aq, nawmaf tiqghaq tirghaq bigaq-eu gharduq ma.”
JHN.15.18	“Mirtsaqzaq, nawmaf-anr byae nar-aq, nawmaf-anr maqbyae-euq minav-aer ngaq-anr byae-euq mae laer nawmaf siqnya-awq. 
JHN.15.19	Nawmaf, mirtsaq-anr taf-eu lawnmr-aq, mirtsaqzaq deuq yawqha-anr taf-eu tsawrhaq-anr gaq taef-a. Aerkhawf, nawmaf, mirtsaq-anr maqtaf-a. Khoeruqtaf, ngar, nawmaf-anr mirtsaq heu-euq lafkhoer nae tserdov-euq mirnae, mirtsaqzaq, nawmaf-anr byae-eu mae. 
JHN.15.20	‘Zaqkhav-aq, yawqha-euq yawsanr navmaqtser maq huiqdzaeq-a’ laer ngaq nae nawmaf-anr aernaeq-euq dawq-anr taqngaer. Aqyawfmaf, ngaq-anr khaeqlar khavlar nar-aq, nawmaf-anr khawf khaeqlar khavlar taef-a. Aqyawfmaf, ngaq-euq dawq-anr mrcaw nar-aq, nawmaf-euq dawq-anr khawf mrcaw taef-a. 
JHN.15.21	Aerkhawf, ngaq-euq tsawrmyanr baqda’nae, khoerdeuq dawqtawvluf, aqyawfmaf, nawmaf-anr janrlar taef-a. Aqjeq mirnae aernar-aq, aqyawfmaf, ngaq-anr khaerghae lef-euq ghaq-anr maq siqnya-a. 
JHN.15.22	Ngar maqoe-aer, aqyawf maf-anr maq maeqnaeq-euq lawnmr-aq, aqyawfmaf iqbax maqanr-ar. Aerkhawf, nymq-mr aqyawfmaf iqbax maqanr laer daeqlaefkhar maqza-a. 
JHN.15.23	Ngaq-anr byae-eu tsawrhaq-aq, ngaqDa-anr khawf byae-eu mae. 
JHN.15.24	Tsawrhaq tiqghaq nae-iq maq mrhaw-euq gardeuq, ngar, aqyawf maf-euq ghanrcae maqmr-euq lawnmr-aq, aqyawfmaf iqbax maqanr-ar. Aerkhawf, nymq-mr aqyawfmaf gar khoerdeuq-anr ya’mawr-awr, ngaq-anr khawf, ngaqDa-anr khawf byae-eu mae. 
JHN.15.25	Khoerlof-aer pyeuflar-euq-aq, aqyawf maf-euq zanrdawq-euq lafkhoer boftaq-euq dawq heudawq byanlar-euq mae,
JHN.15.26	“Aqda jawr-eu gar nae oe-eu Cawba-eu ghaq-anr ngar, nawmaf jawr-eu gar bi’oe ma. Aqyawf-aq, Aqda-anr nae dovle-awr yawtsaq yawdawr-euq Saflar mae. Aqyawf oekeuv ngae, ngaq-euq garkawv sarkirkamq taef-a. 
JHN.15.27	Nawmaf khawf, yawbae ngae nae ngaq naeq-aer jawrluf-eu mirnae, ngaq-euq garkawv sarkirkamq taef-a.”
JHN.16.1	“Nawmaf sanqtif maqya tifni, garkawv heudeuq ngar, nawmaf-anr aernaeq-eu ma. 
JHN.16.2	Aqcawq, nawmaf-anr zanrdawq khawqnymr-anr nae taedov naeqlaf taef-a. Khoeruqtaf, nawmaf-anr saef-eu aqsur ghaq maqkaq, aqyawf, Miqyaer-euq gar mr-eu ma laer noeq-eu aryamq keuvle luf-eu mae. 
JHN.16.3	Aqyawfmaf, Aqda-anr maq siqnya-aer, ngaq-anr khawf maq siqnya-euq mirnae, nawmaf-anr khoerlof-aer janrlar taef-a. 
JHN.16.4	Garkawv heu ngar, nawmaf-anr aernaeq-euq ma. Aryamq tsaqlar ngae, ngaq nae nawmaf-anr aernaeq-euq deuq nawmaf noeqdovlar taef-a. Yawbae ngae, ngar, nawmaf-anr maq aernaeq-euq khoer-aq, ngar, nawmaf naeq-aer jawrluf-eu mirnae ma.”
JHN.16.5	“Nymq-mr ngar, ngaq-anr khaerghae lef-euq ghaq jawr-eu gar ghofler ma. Aerkhawf, ‘Nawr aqgeugar ir-eu le?’ laer nawmaf tiqghaq-iq ngaq-anr maq narhaq lar-a. 
JHN.16.6	Aerkhawf, garkawv heudeuq ngar, nawmaf-anr aernaeq-euq mirnae, nawmaf-euq nuima-euq lafkhoer noeqshaq-eu jeq byan-eu mae. 
JHN.16.7	Ngar, nawmaf-anr dawrcoeni aernaeq nyar. Ngar ghofler-eu-aq, nawmaf-euq gharduq yawmuiq mae. Aqjeq mirnae aernar-aq, ngar maq ghofler nar-aq, Cawba-eu ghaq, nawmaf jawr-eu gar maqoe-a. Aerkhawf, ngar ghawq-ir-euq nar-aq, aqyawf-anr nawmaf jawr-eu gar khaerghaelef ma. 
JHN.16.8	Aqyawf oekeuv ngae, iqbax-euq garkawv, tsaq-awr dawr-eu garkawv hawr-eu yarkhaq dar-eu garkawv, aqyawf, mirtsaqzaq-anr yawlaeq toeqmaeqnaeq taef-a. 
JHN.16.9	Iqbax-aq, aqyawfmaf, ngaq-anr maqjan-eu mirnae mae. 
JHN.16.10	Tsaq-awr dawr-eu-aq, ngar, ngaqDa jawr-eu gar ghofler-awr, nawmaf, ngaq-anr maqpar ya’mawr-eu mirnae mae. 
JHN.16.11	Yarkhaq dar-eu-aq, mirtsaq heu-anr uvlanr-eu ghaq-aq, yarkhaq bi dartsaev ghaq-euq mirnae mae.
JHN.16.12	“Ngar, nawmaf-anr aernaeq paq-aer ghae-eu ghawqmya jeq jav-eu le siq. Aerkhawf, nymq-mr nawmaf maq ghovtaq jircoer-a. 
JHN.16.13	Aerkhawf, yawtsaq yawdawr-euq Saflar oekeuv ngae, nawmaf yawtsaq yawdawr dawqtawv luf-anr siqnya larni aqyawf sheuqmaeq naeqlaf taef-a. Aqjeq mirnae aernar-aq, aqyawf-aq, aqyawf-euq aryaq zmq-awr maqngaeq-a. Aerkhawf, aqyawf nae kharya gaq-euq jeq aqyawf ngaeq-awr, aqkar pyeuflar-eu garkawv deuq khawf, aqyawf, nawmaf-anr aernaeqlaf taef-a. 
JHN.16.14	Aqyawf, ngar yawshaef khanqsaer za’ni mr taef-a. Aqjeq mirnae aernar-aq, aqyawf, ngaq-anr taf-eu deuq yur-awr nawmaf-anr dzawrnaeqlaf taef-a. 
JHN.16.15	Aqda kharjav-eu dawqtawvluf ngaq-euq ma. Khoermirnae, aqyawf, ngaq-anr taf-eu deuq yur-awr nawmaf-anr dzawrnaeqlaf taef-a laer ngar, nawmaf-anr aernaeq-eu ma.”
JHN.16.16	“Tiqkhaeq ghae nar-aq, ngar, Aqda jawr-eu gar ghofler-eu mirnae, nawmaf, ngaq-anr maqpar ya’mawr-ar. Aerkhawf, tiqkhaeq parghae nar-aq, nawmaf, ngaq-anr ya’mawr taef-a.”
JHN.16.17	Khoerngae, zaqlanr tiqpavnav deuq, aqyawf maf-euq yawkaq ja-eu, “ ‘Tiqkhaeq ghae nar-aq, ngar, Aqda jawr-eu gar ghofler-eu mirnae, nawmaf, ngaq-anr maqpar ya’mawr-ar. Aerkhawf, tiqkhaeq parghae nar-aq, nawmaf, ngaq-anr ya’mawr taef-a’ laer aqyawf, aqdui-anr aernaeq laf-eu khoer, aqjeq-anr aermawf-eu nga?”
JHN.16.18	Khoermirnae, aqyawfmaf aer-eu, “Aqyawf aer-eu khoer, aqjeq aermawf-eu la laer aqdui-anr maq ghovlar nya. ‘Tiqkhaeq ghae nar-aq’ laer aer-eu dawq aqjeq-anr aermawf-eu nga?”
JHN.16.19	Khoerngae, aqyawfmaf, aqyawf-anr narhaq mawf-eu nga laer Yeqsur siqnya-awr heulof-aer aernaeq-euq mae, “ ‘Tiqkhaeq ghae nar-aq, nawmaf, ngaq-anr maqpar ya’mawr-ar. Tiqkhaeq parghae nar-aq, nawmaf, ngaq-anr ya’mawr taef-a’ laer ngar aer-eu mirnae, nawmaf tiqghaq tirghaq narhaq luf-eu le lor? 
JHN.16.20	Ngar, nawmaf-anr aqdirma-aer aernaeq nyar, nawmaf yawkhav-aer ngoer-awr, tsawrngoer ya’ngoer taef-a. Aerkhawf, mirtsaqzaq laqkhaqcaer taef-a. Nawmaf ya noeqshaq-eu khawf, nawmaf noeqshaq-eu khoer laqkhaq caer-eu jeq pyeuflar taef-a. 
JHN.16.21	Zaqmiq aqbur tiq ghaq, zaq baw-eu laer ghae ngae, aryamq tsaqlar-euq mirnae, aqyawf noeqshaq-eu mae. Aerkhawf, aqyawf, zaq khoerghaq bawghaq-euq naeq-aer, shaqzanq naf-euq jeq ngaerjir-euq mae. Aqjeq mirnae aernar-aq, mirtsaq-euq khoertav tsawrhaq tiq ghaq daefle-euq mirnae laqkhaq caer-eu mae. 
JHN.16.22	Khoerlof-aer durni, nymq-mr nawmaf noeqshaq luf-eu ngar-a. Aerkhawf, ngar, nawmaf-anr parya mawr ngae, nawmaf-euq nuima laqkhaq caerlar taef-a. Nawmaf laqkhaq caer-eu gar, laqkhaq maqbi caerni tiqghaq-iq maq yurgeuf nya-ar.
JHN.16.23	“Khoerngae nan keuvlar nar-aq, nawmaf, ngaq-anr tiqjeq-iq maqpar shar-ar. Ngar, nawmaf-anr aqdirma-aer aernaeq nyar, ngaq-euq tsawrmyanr-anr ghoe-awr, nawmaf, Aqda-anr kharshar-eu jeq aqyawf, nawmaf-anr bifnaeqlaf taef-a. 
JHN.16.24	Nymq-mr keuvni, nawmaf, ngaq-euq tsawrmyanr-anr ghoe-awr tiqjeq-iq maqshar-aq siq. Nawmaf laqkhaq caer-eu jeq byanlarni shar-awq, shar nar-aq za taef-a.”
JHN.16.25	“Ngar garkawv heudeuq nawmaf-anr yawjeq majeq dawq-anr nae aernaeq-euq ma. Aerkhawf, ghawqmyanr maqghae-aer, Aqda-euq garkawv, yawjeq majeq dawq-anr nae maqngeur-eu, nawmaf-anr byacaevni ja’naeq-eu aryamq keuvle luf-eu mae. 
JHN.16.26	Khoerngae nan, nawmaf, ngaq-euq tsawrmyanr-anr ghoe-awr shar taef-a. Ngar, nawmaf-euq gharduq Aqda-anr shar ma laer ngar, nawmaf-anr aer-eu maqngeur. 
JHN.16.27	Ngar, Aqda jawr-eu gar nae oe-euq mae laer nawmaf jan-awr, ngaq-anr gaq-eu mirnae, Aqda, aqyawfghaq khawf nawmaf-anr gaq-eu mae. 
JHN.16.28	Ngar, Aqda jawr-eu gar nae oe-awr, mirtsaq-anr oeka-euq ma. Ngar, mirtsaq-anr nae dov-ir-awr, Aqda jawr-eu gar par ghofler ma.”
JHN.16.29	Khoerngae, aqyawf-euq zaqlanr deuq, aqyawf-anr heulof-aer aer-eu mae, “Hawsher-eq, nymq-mr nawr yawjeq majeq dawq maqzmq-aer byacaevni maeqnaeqlaf luf-eu ngar-a. 
JHN.16.30	Tiqghaq-iq nawq-anr tiqjeq-iq narhaq-eu laer maqya ghaeni, nawr yawqjeq navluf-anr siqnya nga laer nymq-mr nga’maf siqduq-euq ma. Khoermirnae, nawr, Miqyaer jawr-eu gar nae oe-euq ngar-a laer nga’maf jan ma.”
JHN.16.31	Yeqsur, aqyawf maf-anr heulof-aer aerkhof naeq-euq mae, “Nymq-mr pov-aq, nawmaf jan ma lor? 
JHN.16.32	Nawmaf caevbyav jir-awr, yawqha-euq jawrduq-anr caevghof jir-awr, ngaq-anr taef-aer byaerdzae yaf-eu aryamq keuvle luf-eu mae. Nymq-mr nae keuvle-euq mae. Aerkhawf, ngar-aq, ngar tiq ghaq taef-aer jawr-eu maqngeur, Aqda, ngaq naeq-aer jawrluf-eu mae.
JHN.16.33	Nawmaf, ngaq-euq lafkhoer nuisar of-eu jeq za’ni, ngar, nawmaf-anr garkawv heudeuq aernaeq-eu ma. Mirtsaq-euq khoertav jawr ngae, nawmaf shaq-awr zanq-eu jeq-anr yadaq taef-a. Aerkhawf, nawmaf nuima zif-awr laqkhaq caer-awq, ngar, mirtsaq-anr ghaqler-euq ma.”
JHN.17.1	Yeqsur dawq heudeuq ngaeqghaq-awr, mq paw ghawrleur-awr heulof-aer aer-eu mae: “Aqda-or! Aryamq keuvlar-euq ngar-a. Zaqyo-euq baqda’nae nawr yawshaef khanqsaer za’ni, nawq-euq Zaqyo-anr yawshaef khanqsaer biza naeqlaf-awq. 
JHN.17.2	Nawr, tsawrhaq dawqtawv luf-euq khoertav-euq aryaq aqyawf-anr biftaq-euq lof-aer, aqyawf-anr khar a’naeq taq-euq tsawrhaq dawqtawv luf-anr, aqyawf mqmaq maqbyav yarzir daef-eu jeq bifnaeq nya-eu mae. 
JHN.17.3	Nawr, tiq ghaq taef-aer aqdir aqmar Miqyaer pyeuf-awr, Yeqsur Kali-aq, nawq nae khaerghae lef-euq mae laer siqnya-eu khoer-aq, mqmaq maqbyav yarzir daef-eu jeq pyeuf-eu mae. 
JHN.17.4	Ngar, nawq nae ngaq-anr bimr-euq gar-anr mrluiv-awr, ngar, mirtsaq-euq khoertav nawq-euq yawshaef khanqsaer dovlarni mr-euq ma. 
JHN.17.5	Aqda-or! Mirtsaq maqbae-euq minav-aer, ngar, nawq naeq-aer jawr ngae jav-euq yawshaef khanqsaer khoer, nymq-mr nawq naeq-aer tiqkawv lof-aer yawshaef khanqsaer biza naeqlaf-awq.
JHN.17.6	“Mirtsaq-euq khoertav nae nawr, ngaq-anr bifnaeq laf-euq tsawrhaq-anr, ngar, nawq-euq tsawrmyanr byacaevni bisiq-euq ma. Aqyawfmaf, nawq-euq tsawrhaq pyeuf-awr, nawq nae ngaq-anr bifnaeq laf-euq mae. Aqyawfmaf khawf nawq-euq dawq-anr mrcaw-euq mae. 
JHN.17.7	Nawq nae ngaq-anr kharbif-euq yawqjeq navluf, nawr jawr-eu gar nae oe-euq taef mae laer nymq-mr aqyawfmaf siqnya-eu mae. 
JHN.17.8	Aqjeq mirnae aernar-aq, nawq nae ngaq-anr bifnaeq laf-euq dawq, ngar, aqyawf maf-anr bif-awr, aqyawfmaf khawf dawq khoerdeuq-anr hageuf-euq mae. Khoeruqtaf, ngar, nawr jawr-eu gar nae oe-euq ngar-a laer aqyawfmaf siqduq-awr, nawq nae ngaq-anr khaerghae lef-euq ngar-a laer khawf aqyawfmaf jan-eu mae.
JHN.17.9	“Ngar, mirtsaqzaq-euq gharduq sharluf-eu maqngeur. Aerkhawf, nawq nae ngaq-anr bifnaeq laf-euq tsawrhaq deuq-aq, nawq-euq tsawrhaq mirnae, ngar, aqyawf maf-euq gharduq guiqlanq sharluf-eu ma. 
JHN.17.10	Ngaq-euq dawqtawvluf nawq-euq mae. Nawq-euq dawqtawvluf khawf ngaq-euq ma. Heudeuq-euq baqda’nae ngar yawshaef khanqsaer za-euq ma. 
JHN.17.11	Nymq-mr nae nar-aq, ngar, mirtsaq-euq khoertav maqpar jawrni nawr jawr-eu gar ghoflar ma. Aerkhawf, aqyawf maf-aq, mirtsaq-euq khoertav yajawr-eu mae. Shawr-eu Aqda-or! Arnyaf lof-aer aqyawfmaf khawf nuima tiqsiq taef-aer taqnya larni, nawq-euq tsawrmyanr-anr ghoe-awr, nawq nae ngaq-anr bifnaeq laf-euq tsawrhaq deuq-anr bosav naeq-awq. 
JHN.17.12	Ngar, aqyawfmaf naeq-aer mirtsaq-euq khoertav jawrluf ngae, nawq-euq tsawrmyanr-euq uqmov, ngar, aqyawf maf-anr bosav-euq ma. Nawq nae ngaq-anr bifnaeq laf-euq tsawrhaq deuq-anr ngar bosav-awr, lavcawv-eu ghaq-euq zaq maqngeur nar-aq, aqyawfmaf tiqghaq-iq maqbyov-ir-aq. Heu-aq, Yaerbof-euq lafkhoer boftaq-euq lof-aer bi byanlar-eu gharduq mae.
JHN.17.13	“Aerkhawf, nymq-mr ngar, nawr jawr-eu gar ghoflar ma. Ngaq-euq laqkhaq caer-eu jeq aqyawf maf-euq lafkhoer byanlarni, mirtsaq-euq khoertav jawr ngae, ngar dawq heudeuq aernaeq-euq ma. 
JHN.17.14	Ngar, aqyawf maf-anr nawq-euq dawq bif-euq ma. Ngar, mirtsaq-anr maqtaf-eu lof-aer, aqyawfmaf khawf mirtsaq-anr maqtaf-eu mirnae, mirtsaqzaq, aqyawf maf-anr byae-eu mae. 
JHN.17.15	Mirtsaq-euq khoertav nae aqyawf maf-anr sheuqdov ghae-awq laer ngar, nawq-anr shar-eu maqngeur. Aerkhawf, aqyawfmaf, yawdoer ghaq-anr nae yabuq-ir ni hawpir naeq-awq laer shar-eu ma. 
JHN.17.16	Ngar-aq, mirtsaq-euq maqngeur-eu lof-aer durni, aqyawfmaf khawf mirtsaq-euq maqngeur-a. 
JHN.17.17	Nawq-euq yawtsaq yawdawr nae aqyawf maf-anr lavshawr naeq-awq. Nawq-euq dawq-aq, yawtsaq yawdawr mae. 
JHN.17.18	Nawq nae ngaq-anr mirtsaq-euq khoertav khaerghae lef-euq lof-aer, ngar khawf aqyawf maf-anr mirtsaq-euq khoertav khaerghae-euq ma. 
JHN.17.19	Aqyawfmaf yawtsaq yawdawr nae bi lavshawrni, aqyawf maf-euq gharduq, ngar, yawqhar yawqha lavshawr-euq ma.
JHN.17.20	“Ngar, tsawrhaq heudeuq-euq gharduq taef-aer maqngeurni, aqyawf maf-euq dawq-euq baqda’nae, aqkar ngaq-anr janlar-eu tsawrhaq deuq-euq gharduq khawf guiqlanq shar-eu ma. 
JHN.17.21	Nawq nae ngaq-anr khaerghae lef-euq ngar-a laer mirtsaqzaq janlarni, Aqda-or! Nawr, ngaq-euq lafkhoer jawr-awr, ngar, nawq-euq lafkhoer jawr-eu lof-aer, aqyawfmaf dawqtawvluf nuima tiqsiq taef-aer taqnya larni, aqyawfmaf, arnyaf-euq lafkhoer bijawr-awq. 
JHN.17.22	Aqyawfmaf, arnyaf lof-aer, nuima tiqsiq taef-aer taqnya larni, nawq nae ngaq-anr biza-euq yawshaef khanqsaer khoer, ngar, aqyawf maf-anr biza-euq ma. 
JHN.17.23	Ngar, aqyawf maf-euq lafkhoer jawr-awr, nawr, ngaq-euq lafkhoer jawr-eu mirnae, aqyawfmaf nuima taf-awr gm-eu byanlar taef-a. Khoerngae, nawq nae ngaq-anr khaerghae lef-awr, nawr, ngaq-anr gaq-eu lof-aer, aqyawf maf-anr khawf gaq-eu ngar-a laer, mirtsaqzaq siqnyalar taef-a.
JHN.17.24	“Aqda-or! Mirtsaq maqbae-euq minav-aer nawr, ngaq-anr gaqluf-eu mirnae, nawq nae ngaq-anr bifnaeq laf-euq yawshaef khanqsaer khoer-anr aqyawfmaf ya’mawrni, nawq nae ngaq-anr bifnaeq laf-euq tsawrhaq-anr ngar kharjawr-eu gar aqyawfmaf khawf bi jawrmawf mir-a.
JHN.17.25	Tsaq-awr dawr-eu Aqda-or! Mirtsaqzaq, nawq-anr maq siqnya-eu khawf, ngar, nawq-anr siqnya ma. Nawq nae ngaq-anr khaerghae lef-euq mae laer tsawrhaq heudeuq siqnya-eu mae. 
JHN.17.26	Nawq nae ngaq-anr gaqnaeq laf-euq, gaq-eu jeq khoer, aqyawf maf-euq lafkhoer anr-awr, ngar khawf aqyawf maf-euq lafkhoer yajawrni, ngar, aqyawf maf-anr nawq-euq tsawrmyanr dzawrmaeqnaeq dzeur-euq khawf, pardzawr maeqnaeq le siq.”
JHN.18.1	Yeqsur dawq heudeuq ngaeqghaq-euq nar-aq, aqyawf-euq zaqlanr deuq naeq-aer dov-ir-awr, Girdaqloq lawrgawv-euq khoerpaw baq-anr tsaev-ir-euq mae. Khoergar yarkmr tiq kmr jav-eu mae. Yeqsur hawr-eu aqyawf-euq zaqlanr deuq, yarkmr khoerkur-anr urler-euq mae.
JHN.18.2	Khoergar, Yeqsur, aqyawf-euq zaqlanr deuq naeq-aer tiqkhaeq maqtaqni dzoerhaw-euq mirnae, Yeqsur-anr anqdzaq-euq Yurdav khoerghaq khawf, jawrduq khoertsanr-anr siqnya-eu mae. 
JHN.18.3	Yurdav-aq, pirma aqyuif deuq hawr-eu Paqliqsaer deuq nae khaerghae lef-euq lofpir-eu kuirlaf hawr-eu guirzaq tiq maf sheuq-awr oe-euq mae. Aqyawfmaf tsirkhmq dof-awr, miqdof keuq-awr, guirdeuv keuka khawf yur-awr, yarkmr-anr oekeuv taq-euq mae.
JHN.18.4	Yeqsur-aq, aqyawf-euq khoertav keuvle-eu laer ghae-eu yawqjeq navluf-anr siqnya-awr, maeqhu paw ledov-awr aqyawf maf-anr narhaq-eu, “Nawmaf aqsur ghaq-anr povluf-eu le?”
JHN.18.5	Aqyawfmaf, aqyawf-anr aerkhof naeq-eu, “Naqzaqlaer tsawrhaq Yeqsur-anr povluf-eu ma.”
JHN.18.5	Khoerngae, Yeqsur, aqyawf maf-anr aerkhof naeq-eu, “Ngar-aq, khoerghaq ma.”
JHN.18.5	Aqyawf-anr anqdzaq-euq Yurdav khawf aqyawfmaf naeq-aer yawfluf-eu mae. 
JHN.18.6	Yeqsur, aqyawf maf-anr, “Ngar-aq, khoerghaq ma” laer aernaeq ngae, aqyawfmaf narkhan paw jivkhof ghae-awr mirtsa coqdzae ghae-euq mae.
JHN.18.7	Khoerngae, Yeqsur, aqyawf maf-anr tiq pov par narhaq-eu, “Nawmaf aqsur ghaq-anr povluf-eu le?” Aqyawfmaf aer-eu, “Naqzaqlaer tsawrhaq Yeqsur-anr povluf-eu ma.”
JHN.18.8	Yeqsur aer-eu, “Ngar-aq, khoerghaq ma laer ngar, nawmaf-anr aernaeq-euq ma. Khoermirnae, nawmaf, ngaq-anr pov-eu ngeur nar-aq, heudeuq-anr pyaeq-awr bican-awq.”
JHN.18.9	Yeqsur khoerlof-aer aer-eu-aq, “Ngar, nawq nae ngaq-anr bifnaeq laf-euq tsawrhaq tiqghaq-iq maqbi byov-ir-aq” laer aqyawf nae aertaq-euq dawq khoerdawq bi byanlar-eu gharduq mae.
JHN.18.10	Sirmoq Beqtuvluv, micaer tiq kanr anr-eu mae. Aqyawf, micaer khoerkanr ghawrdov-awr, pirma yawhuiq ghaq-euq kuirlaf zaqkhav-anr coerghae-awr, aqyawf-euq naqpaf armar pyawq coertsaev-euq mae. Kuirlaf zaqkhav khoerghaq-aq, Maqlaqkur laer kur-eu mae.
JHN.18.11	Khoerngae, Yeqsur, Beqtuvluv-anr aernaeq-eu, “Nawq-euq micaer, tawvkhawv-anr soeqanr-awq. NgaqDa nae ngaq-anr bidawr-euq khmqmaq, ngar maqdawrni ghaenya taef-a lor?”
JHN.18.12	Khoerngae, guirzaq khoermaf, tanrdzoeq guirhuq hawr-eu Yurdav tsawrhaq-euq lofpir-eu kuirlaf deuq laer Yeqsur-anr nyaef-awr paf-euq mae. 
JHN.18.13	Khoernar-aq, aqyawf-anr Aqna jawr-eu gar jeqhu sheuqghae-euq mae. Aqjeq mirnae aernar-aq, Aqna-aq, khoerngae khof pirma yawhuiq ghaq geufluf-eu Gaqyaqpar-euq tsawrmawq mae. 
JHN.18.14	Gaqyaqpar heughaq-aq, yawbae Yurdav tsawrhaq-anr, ‘Tsawrjeuq tiq jeuq-euq gharduq tsawrhaq tiq ghaq shirdan nar-aq muiq taef-a’ laer, nuinoeq nuidur bif-euq khoerghaq mae.
JHN.18.15	Sirmoq Beqtuvluv hawr-eu zaqlanr yawqghaqyawq, Yeqsur-euq maeqnan cantae ghae-euq mae. Pirma yawhuiq ghaq, zaqlanr yawqghaq yawq-anr siqnya-eu mirnae, aqyawf, Yeqsur naeq-aer pirma yawhuiq ghaq-euq nymr-euq povka urler-euq mae. 
JHN.18.16	Aerkhawf, Beqtuvluv-aq, larghov-euq lafnyir paw yawfyaf-euq mae. Khoerngae, pirma yawhuiq ghaq siqnya-eu zaqlanr khoerghaq dov-ir-awr, larghov-anr lof-eu kuirlaf zaqkhav aqbur-anr tiq dawq aernaeq-awr, Beqtuvluv-anr sheuqur laq-ir-euq mae.
JHN.18.17	Larghov-anr lof-eu kuirlaf zaqkhav aqbur khoerghaq, Beqtuvluv-anr narhaq-eu, “Nawr khawf tsawrhaq heughaq-euq zaqlanr tiq ghaq maqngeur lor?”
JHN.18.17	Khoerngae, Beqtuvluv aer-eu, “Ngar maqngeur.”
JHN.18.18	Khoerngae, yawgav gav-eu mirnae, kuirlaf zaqkhav deuq hawr-eu lofpir-eu kuirlaf deuq, khaqgheuq bawdof-awr, gawqyawf yawf-awr yawgav lmrluf-eu mae. Beqtuvluv khawf aqyawfmaf naeq-aer yawf-awr lmrluf-eu mae.
JHN.18.19	Khoerngae, pirma yawhuiq ghaq, Yeqsur-anr aqyawf-euq zaqlanr deuq-euq garkawv hawr-eu, aqyawf-euq dawqmaeq dawqtsov-euq garkawv narhaq-euq mae.
JHN.18.20	Yeqsur, aqyawf-anr heulof-aer aerkhof naeq-euq mae, “Ngar yawzaf zaf-aer ngaeq-euq tiqjeq-iq maqjav. Ngar, mirtsaqzaq-anr byacaevni ngaeqnaeq-euq ma. Ngar aqmyanluf Yurdav tsawrhaq deuq yawqjawr navluf dzoer-eu zanrdawq khawqnymr hawr-eu uqduq tanqnymr nymrma-euq lafkhoer maeqnaeq-euq ma. 
JHN.18.21	Aqjeq mirnae nawr, ngaq-anr narhaq-eu le? Ngar, aqyawf maf-anr maeqnaeq ngae, gaq-euq deuq-anr narhaq-ir-awq lawr. Ngaq nae ngaeq-euq jeq aqyawfmaf siqnya taef-a.”
JHN.18.22	Yeqsur khoerlof-aer aerghaq ngae, dawqpae yawfluf-eu lofpir-eu kuirlaf tiq ghaq, Yeqsur-anr aqlaf nae taev-awr aer-eu, “Nawr, pirma yawhuiq ghaq-anr teulof-aer ngaeqkhof-eu le laq?”
JHN.18.23	Yeqsur, aqyawf-anr aerkhof naeq-eu, “Ngaq-euq dawq yawlaeq nar-aq, yawlaeq toeqmaeq naeqlaf-awq. Aerkhawf, ngaq-euq dawq tsaq nar-aq, aqjeq mirnae nawr, ngaq-anr taev-eu le?”
JHN.18.24	Khoernar-aq, Aqna-aq, Yeqsur-anr paftaq-euq maqpuirni pirma yawhuiq ghaq geufluf-eu Gaqyaqpar jawr-eu gar bi sheuqghae-euq mae.
JHN.18.25	Khoerngae, Sirmoq Beqtuvluv gawqyawf yawf-awr yawgav lmrluf ngae, aqcawq, aqyawf-anr narhaq-eu, “Nawr khawf aqyawf-euq zaqlanr tiq ghaq maqngeur lor?”
JHN.18.25	Khoerngae, Beqtuvluv pyaer-eu, “Ngar maqngeur.”
JHN.18.26	Beqtuvluv nae naqpaf coertsaev-euq khoerghaq-euq aqyuif aqnyir pyeuf-eu, pirma yawhuiq ghaq-euq kuirlaf zaqkhav tiq ghaq narhaq-eu, “Nawr yarkmr-euq lafkhoer, khoerghaq naeq-aer jawrluf ngae, ngar, nawq-anr mawr-euq maqngeur-a laq?” 
JHN.18.27	Beqtuvluv, ngar maqngeur laer tiq pov parpyaer-euq mae. Khoerlof-aer aerghaq-euq naeq-aer yapoer doerlar-euq mae.
JHN.18.28	Uqshawq yawnaf-aer, aqyawfmaf, Yeqsur-anr Gaqyaqpar jawr-eu gar nae guirmaf dzoeqnymr-anr sheuqghae-euq mae. Aerkhawf, aqyawfmaf Baqsaqkaq yawbui-anr dzaqtaf nya’ni, guirmaf dzoeqnymr-anr maq urler-aq. Urler nar-aq, aqyawf maf-euq mawrdo maqshawrni pyeuf-ir-eu mae. 
JHN.18.29	Khoermirnae, Pirlav, aqyawfmaf jawr-eu gar dovle-awr narhaq-eu, “Nawmaf, tsawrhaq heughaq-anr yawlaeq aqjeq daq-eu le?”
JHN.18.30	Aqyawfmaf aerkhof naeq-eu, “Tsawrhaq teughaq yawdoer jeq maqmr-euq lawnmr-aq, nga’maf, nawr jawr-eu gar maq sheuqha lar-ar.”
JHN.18.31	Pirlav, aqyawf maf-anr aernaeq-eu, “Nawmaf, aqyawf-anr sheuqghae-awr, nawmaf-euq zanrdawq jav-eu lof-aer aqyawf-anr yarkhaq darnaeq-awq.” Khoerngae, Yurdav tsawrhaq, aqyawf-anr aernaeq-eu, “Nga’maf, tsawrhaq tiq ghaq shirni maq janrkhmq-a.”
JHN.18.32	Aqyawfmaf khoerlof-aer aer-eu-aq, Yeqsur, aqyawf aqjox-aer yashir-eu garkawv, Yeqsur nae aertaq-euq lof-aer byanlarni aer-eu mae.
JHN.18.33	Khoernar-aq, Pirlav, guirmaf dzoeqnymr-anr par urler-awr, Yeqsur-anr kur-awr aqyawf-anr narhaq-eu, “Nawr, Yurdav tsawrhaq-euq Sanqpaq le lor?”
JHN.18.34	Yeqsur, aqyawf-anr aerkhof naeq-eu, “Dawq teudawq, nawr yawqha yawqha noeqdov-awr narhaq-eu le laq? Maqngeur nar-aq, ngaq-euq garkawv aqcawq, nawq-anr aernaeq laf-aq lor?”
JHN.18.35	Pirlav aerkhof naeq-eu, “Ngar, Yurdav tsawrhaq nga laq? Nawq-euq tsawrjeuq tsawrca hawr-eu pirma aqyuif deuq, nawq-anr ngar jawr-eu gar sheuqha lar-euq mae. Nawr aqjeq mr-euq le?”
JHN.18.36	Yeqsur aerkhof naeq-eu, “Ngar uvlanr-eu jeq-aq, mirtsaq heu-anr maqtaf. Ngar uvlanr-eu jeq mirtsaq heu-anr taf-eu lawnmr-aq, ngar, Yurdav tsawrhaq-euq aqlaf-anr maqya keuv-ir ni, ngaq-euq kuirlaf deuq guirdeuvdeuv taef-a. Aerkhawf, nymq-mr ngar uvlanr-eu jeq-aq, mirtsaq heu-anr maqtaf.”
JHN.18.37	Khoermirnae, Pirlav, aqyawf-anr narhaq-eu, “Tox-aer mar-iq, nawr sanqpaq le lor?” Yeqsur aerkhof naeq-eu, “Nawr, ngaq-anr sanqpaq laer aer-eu tsaq mae. Ngar yawtsaq yawdawr-euq gharduq sarkir kamqni daefle-awr, ngar heu-euq gharduq mirtsaq-euq khoertav oe-euq ma. Yawtsaq yawdawr-anr khartaf-eu tsawrhaq-aq, ngaq-euq tersar-anr narhaq-eu mae.”
JHN.18.38	Khoerngae, Pirlav, Yeqsur-anr narhaq-eu, “Yawtsaq yawdawr laer-aq, aqjeq la?”
JHN.18.38	Pirlav khoerlof-aer aer-awr, Yurdav tsawrhaq jawr-eu gar pardov-ir-awr nae heulof-aer aernaeq-euq mae, “Ngar, tsawrhaq heughaq-euq lafkhoer yawlaeq tiqjeq-iq maq povmawrnya nya. 
JHN.18.39	Aerkhawf, Baqsaqkaq yawbuibui ngae, nawmaf-euq zanr jav-eu lof-aer, ngar, nawmaf-euq gharduq kuv-anr nyaefur taq-euq tiq ghaq-anr ya pyaeqnaeq-eu mae. Khoermirnae, ngaq nae nawmaf-euq gharduq, Yurdav tsawrhaq-euq Sanqpaq heughaq-anr bi pyaeqnaeqmawf mir-a lor?”
JHN.18.40	Khoerngae, aqyawfmaf dawqtawvluf pargur-awr aer-eu, “Teughaq maqngeur-eu, Baqlaqbar-anr pyaeq-awq.” Baqlaqbar khoerghaq-aq tanrjoe mae.
JHN.19.1	Khoernar-aq, Pirlav, Yeqsur-anr bi sheuqdov ghae-awr bijuif-euq mae. 
JHN.19.2	Guirzaq deuq, aqgan cirni darkhanr khanr-awr, uqdzanq lof-aer dzeuf-awr, aqyawf-euq uqduq-anr nyaefkhov naeq-awr nae, aqyawf-anr nerpuir puir-eu paerkhanq paermanr sheudm naeq-euq mae. 
JHN.19.3	Khoernar-aq, aqyawfmaf aer-eu, “Yurdav tsawrhaq-euq Sanqpaq zirbaw zirza luf-ur!”
JHN.19.3	Khoernar-aq, aqyawfmaf, aqyawf-anr aqlaf nae taev-euq mae.
JHN.19.4	Pirlav tiq pov par irdov-awr aqyawf maf-anr aernaeq-eu, “Narhaq sher-eq. Ngar, tsawrhaq heughaq-euq lafkhoer yawlaeq tiqjeq-iq maq povmawrnya nya laer nawmaf yasiqni, ngar, aqyawf-anr nawmaf jawr-eu gar sheuqdov lef-euq ma.”
JHN.19.5	Khoerngae, Yeqsur-aq, aqgan uqdzanq dzanq-awr, nerpuir puir-eu paerkhanq paermanr dm-awr dovle-euq mae. Pirlav, aqyawf maf-anr aernaeq-eu, “Tsawrhaq heughaq-anr hawsher-eq!”
JHN.19.6	Pirma aqyuif deuq hawr-eu lofpir-eu kuirlaf deuq, Yeqsur-anr ya’mawr ngae gur-awr aer-eu, “Aqyawf-anr lafyaq-euq khoertav tafsaef-awq, aqyawf-anr lafyaq-euq khoertav tafsaef-awq!”
JHN.19.6	Pirlav, aqyawf maf-anr aernaeq-eu, “Nawmaf, aqyawf-anr sheuqghae-awr tafsaef-ir-awq. Ngar-aq, aqyawf-euq lafkhoer yawlaeq tiqjeq-iq maq povmawrnya nya.”
JHN.19.7	Yurdav tsawrhaq aerkhof naeq-eu, “Nga’maf zanrdawq jav-eu ma. Nga’maf-euq zanrdawq jav-eu lof-aer nar-aq, aqyawf shir-eu tsaq mae. Aqjeq mirnae aernar-aq, aqyawf-aq, Miqyaer-euq Zaqyo ma laer aer-eu mae.”
JHN.19.8	Khoerngae, Pirlav dawq khoerdawq-anr yagaq-awr, yawbae navmaqtser guv-eu mae. 
JHN.19.9	Aqyawf, guirmaf dzoeqnymr-anr par urler-awr Yeqsur-anr narhaq-eu, “Nawr aqgeugar nae oe-euq le?”
JHN.19.9	Aerkhawf, Yeqsur, aqyawf-anr tiqjeq-iq maq aerkhof naeq-aq. 
JHN.19.10	Khoerngae, Pirlav, aqyawf-anr aernaeq-eu, “Nawr, ngaq-anr dawq maq ngaeqcawq lor? Ngar, nawq-anr tafsaef-eu aryaq hawr-eu nawq-anr pyaeqnaeq-eu aryaq jav-eu laer, nawr maq siqnya-eu le laq?”
JHN.19.11	Yeqsur aerkhof-eu, “Laftav paw nae nawq-anr aryaq maqbif-euq nar-aq, nawr, ngaq-euq khoertav aryaq tiqpawf-iq maqjav-a. Khoermirnae, ngaq-anr nawr jawr-eu gar sheuqha lar-euq tsawrhaq-aq, nawq-euq navmaqtser iqbax naf-eu mae.”
JHN.19.12	Khoerngae nae nar-aq, Pirlav, Yeqsur-anr pyaeqnaeq-eu garma pov-euq mae. Aerkhawf, Yurdav tsawrhaq deuq gur-awr aer-eu, “Nawr teughaq-anr pyaeq nar-aq, nawr-aq, sanqpaq Gaersaq-euq cawq maqngeur-a. Yawqhar yawqha sanqpaq ma laer kharaer-eu tsawrhaq-aq, sanqpaq Gaersaq-anr puiq-eu tsawrhaq mae.”
JHN.19.13	Pirlav dawq khoerdawq-anr yagaq ngae, Yeqsur-anr bi sheuqdov ghae-awr, Heqbyaer dawq Gaqbaqdaq laer kur-awr, Khaqlo khawqtaq-euq jawrduq laer kur-eu gar jav-eu yarkhaq dar-eu nuirmanq-anr nuir-euq mae. 
JHN.19.14	Khoerngae nan-aq, Baqsaqkaq yawbui bui-eu gharduq 
JHN.19.15	Aqyawfmaf gur-eu, “Aqyawf-anr lavsaef byov-awq, aqyawf-anr lavsaef byov-awq! Aqyawf-anr lafyaq-euq khoertav tafsaef-awq!”
JHN.19.15	Pirlav, aqyawf maf-anr narhaq-eu, “Ngaq nae nawmaf-euq Sanqpaq-anr bi tafsaef le lor?”
JHN.19.15	Pirma aqyuif deuq aerkhof naeq-eu, “Sanqpaq 
JHN.19.16	Khoernar-aq, Pirlav, Yeqsur-anr bi tafsaef-eu laer aqyawfmaf jawr-eu gar bi sheuqghae-euq mae. Khoermirnae, aqyawfmaf, Yeqsur-anr sheuq-awr irdov-euq mae.
JHN.19.17	Yeqsur, aqyawf-euq lafyaq baf-awr, Uqduqkhmq laer kur-eu tsanr-anr le-euq mae. Jawrduq khoertsanr-aq, Heqbyaer dawq, 
JHN.19.18	Khoergar, aqyawfmaf, Yeqsur-anr lafyaq-euq khoertav taftaeq-euq mae. Tsawrhaq nuideuq nyiq ghaq-anr khawf, aqyawf naeq-aer tiqpaw tiq ghaq-aer, Yeqsur-anr-aq, ghanrcae laer taftaeq taq-euq mae.
JHN.19.19	Khoerngae, Pirlav sanqbof bof-awr, lafyaq-euq khoertav tafmyanq taq-euq mae: YURDAV TSAWRHAQ-EUQ SANQPAQ, NAQZAQLAER TSAWRHAQ YEQSUR. 
JHN.19.20	Yeqsur-anr tafsaef-euq khoertsanr-aq, meuq-euq dawqpae jav-eu mirnae, Yurdav tsawrhaq ghawqmya’ni sanqbof khoer-anr gui-eu mae. Sanqbof khoer-aq, Heqbyaer sanqbof, Lormav sanqbof hawr-eu Heqlaqsar sanqbof nae boftaq-euq mae. 
JHN.19.21	Khoermirnae, Yurdav tsawrhaq-euq pirma aqyuif deuq, Pirlav-anr aernaeq-eu, “ ‘Yurdav tsawrhaq-euq Sanqpaq’ laer maqngeur-eu, ‘Aqyawf, “Ngar-aq, Yurdav tsawrhaq-euq Sanqpaq ma” laer aer-eu’ mae laer bof-awq.”
JHN.19.22	Pirlav aerkhof naeq-eu, “Ngar bofmawf-eu jeq ngar bofdzeur-euq ma.”
JHN.19.23	Guirzaq deuq, Yeqsur-anr lafyaq-euq khoertav taftaeq ghaq-euq nar-aq, aqyawf-euq maeqtsoeq yur-awr, oeq bymr bymr-awr nae, tiq ghaq tiq bymr geuf-euq mae. Lafkhoer dm-eu paerkhanq khoerkanr khawf aqyawfmaf yur-euq mae. Paerkhanq khoerkanr-aq, parkhawr maqbaw-aer, tiq kanr kanrlanni zaf-awr zaftaq-euq mae.
JHN.19.24	Khoermirnae, aqyawf maf-euq yawkaq ja-eu, “Aqdui, paerkhanq heu maq caeqpyaqni, aqsur ghaq za’nya-eu nga laer shaevtsaqtsaq kar-eur.”
JHN.19.24	Heu-aq, Yaerbof-euq lafkhoer boftaq-euq dawq heudawq bi byanlar-eu gharduq mae,
JHN.19.24	Khoermirnae, guirzaq deuq khoerlof-aer janr-euq mae.
JHN.19.25	Yeqsur-euq lafyaq-euq dawqpae aqyawf-euq aqma, aqyawf-euq aqmui, Gaqlawrpar-euq nymrdanq Maqliv hawr-eu, Maqliv Maqgaqdaqlar yawfluf-eu mae. 
JHN.19.26	Yeqsur-aq, aqyawf-euq aqma hawr-eu aqyawf zawr gaq-eu zaqlanr khoerghaq, aqyawf-euq aqma-euq dawqpae yawfluf-eu gar mawr-awr, aqyawf, aqyawf-euq aqma-anr aernaeq-eu, “Zaqmiq aqbur-or! Haeq, teughaq-aq, nawq-euq zaqyo mae!” 
JHN.19.27	Khoernar-aq, zaqlanr khoerghaq-anr aernaeq-eu, “Haeq, nawqma-anr hawsher-eq!” Khoerngae yamq-anr nae nar-aq, zaqlanr khoerghaq, Yeqsur-euq aqma-anr aqyawf-euq irkanr-anr sheuqkhof ghae-awr bijawr-euq mae.
JHN.19.28	Khoerngae, yawqjeq navluf mrluiv jir-euq ma laer Yeqsur siqnya-awr, Yaerbof-euq lafkhoer boftaq-euq dawq byanlarni aer-eu, “Ngar ircuf maef nya!”
JHN.19.29	Khoergar, caermyawvni ghae-eu aqgaf dzaruir tiqbyanni danq-eu ciqcur curzaq tiq siq jav-eu mae. Khoerngae, aqyawfmaf, iqmalavshav-euq arhmr tiq pyaeq, caermyawvni ghae-eu aqgaf dzaruir-euq lafkhoer dawvduiv-awr, hursor arkanq-anr ganrcuf-awr, aqyawf-euq khaqmae-anr cawqmir naeq-euq mae.
JHN.19.30	Yeqsur, caermyawvni ghae-eu aqgaf dzaruir khoer-anr myeufhaw ghaq-euq nar-aq aer-eu, “Mrluiv jir-euq ma!” Khoernar-aq, uqduq ga’mof-awr nae saf tsaev-euq mae.
JHN.19.31	Khoerngae nan-aq, zanr janr-eu gharduq laeqhmq-eu arnan pyeuf-eu mae. Yurdav tsawrhaq, Pirlav jawr-eu gar le-awr, landaw jawrnan ngae nan (zawr taqhuiq-eu arnan pyeuf-eu mirnae), lafyaq-euq khoertav tsawrshir mawrdo maqya javni, aqyawf maf-euq aqkuir bi daekhaef-awr, shirtaq-euq mawrdo khoerdeuq-anr bi bafdov ghaeni sharler-euq mae. 
JHN.19.32	Khoernar-aq, guirzaq deuq lar-awr, yawbae ghaq-euq aqkuir-anr daekhaef-awr, Yeqsur naeq-aer taftaeq taq-euq yawqghaq yawq-euq aqkuir-anr khawf daekhaef-euq mae. 
JHN.19.33	Aerkhawf, Yeqsur jawr-eu gar larkeuv ngae, aqyawf shirtsaev taq-euq gar ya’mawr-awr, aqyawf-euq aqkuir maq daekhaef-aq. 
JHN.19.34	Aerkhawf, guirzaq tiq ghaq, Yeqsur-euq byarghar-anr ganq nae tsawv-awr, shiq hawr-eu ircuf tiqpov taef-aer yoerdov lef-euq mae.
JHN.19.35	Nawmaf khawf ya janni, khoer-anr ya’mawr-euq ghaq sarkir kamq-eu mae. Aqyawf sarkir kamq-eu khoer-aq, tsaq-awr dawr-awr, aqyawf aer-eu khoer-aq, yawtsaq yawdawr mae laer aqyawf siqnya-eu mae. 
JHN.19.36	Heulof-aer pyeuflar-euq-aq, Yaerbof-euq lafkhoer boftaq-euq heudawq byanlar-euq mae,
JHN.19.37	Yaerbof yawqtsanryawq par boftaq-euq,
JHN.19.38	Khoernar-aq, Aqlirmaqtaeq-anr nae lar-euq Yorsaev, Yeqsur-euq mawrdo-anr bafghaeni Pirlav-anr sharler-euq mae. Aqyawf-aq, Yeqsur-euq zaqlanr pyeuf-eu khawf, Yurdav tsawrhaq-anr guv-eu mirnae, aqcawq-anr maqbi siqni Yeqsur-euq zaqlanr geufluf-eu mae. Khoerngae, Pirlav, aqyawf-anr arnmq bif-euq mirnae, aqyawf lar-awr, Yeqsur-euq mawrdo bafghae-euq mae. 
JHN.19.39	Dzeurlaf ngae, uqcif paw, Yeqsur jawr-eu gar lar-euq Nirgawrdiq khawf, 
JHN.19.40	Yurdav tsawrhaq, tsawrshir bafpanq ngae zanr jav-eu lof-aer, aqyawfnyaf khawf yawsaw jeq dawvdawv-aer, Yeqsur-euq mawrdo-anr sheqsha
JHN.19.41	Yeqsur-anr tafsaef-euq dawqpae yarkmr tiq kmr jav-eu mae. Yarkmr heukmr-euq lafkhoer, tsawrhaq tiqghaq-iq maq bafpanq haw-euq khaqlo-anr taftaq-euq lmqbymr yawshuif tiq bymr jav-eu mae. 
JHN.19.42	Khoerngae nan-aq, Yurdav tsawrhaq-euq zanr janr-eu gharduq laeqhmq-eu arnan pyeuf-awr, lmqbymr khoer khawf dawqpae jav-eu mirnae, aqyawfnyaf, Yeqsur-anr khoergar bafpanq-euq mae.
JHN.20.1	Tiqjaw-euq lafkhoer yawbae ngae nan, uqbya maqbya lar-euq minav-aer, Maqliv Maqgaqdaqlar, lmqbymr-anr ir-euq mae. Aqyawf irkeuv ngae, lmqbymr-euq ghaqkhaeq-anr ngawqtsoeq taq-euq khaqlo khoersiq ngawqdzae taq-euq gar ya’mawr-euq mae. 
JHN.20.2	Khoermirnae, caevghof laf-awr, Sirmoq Beqtuvluv hawr-eu Yeqsur zawr gaq-eu zaqlanr khoerghaq jawr-eu gar le-awr aer-eu, “Aqcawq, Sanqpaq Yeqsur-euq mawrdo, lmqbymr-anr nae bafdov ghae-euq nga. Aqyawfmaf, aqyawf-anr aqgeugar baftaq-ir-euq nga laer nga’maf maq siqnya nya.”
JHN.20.3	Khoerngae, Beqtuvluv dov-ir-awr, zaqlanr yawqghaqyawq khawf dov-ir-awr lmqbymr-anr ir-euq mae. 
JHN.20.4	Aqyawfnyaf tiqkawv lof-aer caevghae-euq khawf, zaqlanr khoerghaq, Beqtuvluv-anr caevdzeur-awr, lmqbymr-anr jeqhu caevkeuv-euq mae. 
JHN.20.5	Aqyawf awkhof-awr lafkhoer cuhu ngae, sheqsha saqpar khoergar jav-eu gar ya’mawr-euq mae. Aerkhawf, aqyawf, lmqbymr-euq lafkhoer maq urler-aq. 
JHN.20.6	Khoerngae, Sirmoq Beqtuvluv oekeuv-awr, lmqbymr-euq lafkhoer urler ngae, aqyawf sheqsha saqpar khoergar javluf-eu gar ya’mawr-awr, 
JHN.20.7	Yeqsur-euq uqduq-anr lanrcuf-euq parjae, sheqsha saqpar naeq-aer tiqgar taef-aer maqjavni, byavtaq-awr yawqgaryawq jav-eu gar ya’mawr-euq mae. 
JHN.20.8	Khoerngae, lmqbymr-anr jeqhu caevkeuv-euq zaqlanr khoerghaq khawf urler-awr ya’mawr-euq mirnae jan-euq mae. 
JHN.20.9	Khoerngae keuvni, Yeqsur shir-euq gar nae ya ghofdaeflar mae laer, Yaerbof-euq lafkhoer boftaq-euq gar aqyawfnyaf maq siqnya-aq siq. 
JHN.20.10	Khoernar-aq, zaqlanr khoer nyiq ghaq yawqha-euq nymr-anr par ghofler-euq mae.
JHN.20.11	Aerkhawf, Maqliv-aq, lmqbymr-euq lafnyir paw yawf-awr ngoerluf-eu mae. Aqyawf ngoerngoer-aer awkhof-awr lmqbymr-euq lafkhoer cuhu-euq mae. 
JHN.20.12	Khoerngae, maeqtsoeq pyurdeuqni dmluf-eu mqtav ghaqkhaer nyiq ghaq, Yeqsur-euq mawrdo baftaq-euq khoertsanr-anr, uqghmq paw tiq ghaq, kuirbi paw tiq ghaq laer nuirluf-eu gar ya’mawr-euq mae.
JHN.20.13	Khoerngae, mqtav ghaqkhaer, aqyawf-anr narhaq-eu, “Zaqmiq aqbur-or! Nawr aqjeq mirnae ngoer-eu le?”
JHN.20.13	Aqyawf, mqtav ghaqkhaer-anr aernaeq-eu, “Aqcawq, ngaq-euq Sanqpaq-euq mawrdo-anr bafghae-awr, aqyawfmaf, aqyawf-anr aqgeugar baftaq-ir-euq la laer ngar maq siqnya nya.” 
JHN.20.14	Khoerlof-aer aerghaq-awr, aqyawf nanrghof ghofhaw ngae, Yeqsur khoergar yawfluf-eu gar ya’mawr-euq mae. Aerkhawf, Yeqsur nga laer maq siqnya-aq.
JHN.20.15	Yeqsur, aqyawf-anr narhaq-eu, “Zaqmiq aqbur-or! Nawr aqjeq mirnae ngoer-eu le? Nawr aqsur ghaq-anr povluf-eu le?” Maqliv-aq, aqyawf-anr yarkmr mr-eu tsawrhaq jeq nga laer noeq-awr aer-eu, “Aqyuif-or! Nawq nae aqyawf-anr bafghae-euq ngeur nar-aq, nawr, aqyawf-anr aqgeugar baftaq-ir-euq le laer ngaq-anr aernaeq laf-awq. Ngar, aqyawf-anr bafkhof laq-ir ma.”
JHN.20.16	Yeqsur, aqyawf-anr, “Maqliv-or” laer kur ngae, Maqliv nanrghof ghofhaw-awr, “
JHN.20.17	Yeqsur, aqyawf-anr heulof-aer aernaeq-euq mae, “Ngaq-anr taq gheutaeq. Aqjeq mirnae aernar-aq, ngar, ngaqDa jawr-eu gar maq ghofdav ler-aq siq. Nawr, ngaq-euq aqyuif aqnyir deuq jawr-eu gar le-awr nae, ‘NgaqDa hawr-eu nawmaf-euq Aqda pyeuf-awr, ngaq-euq Miqyaer hawr-eu nawmaf-euq Miqyaer khawf pyeuf-eu, ngaqDa jawr-eu gar ngar ghofdavler ma’ jer laer aernaeq ler-awq.”
JHN.20.18	Maqliv Maqgaqdaqlar, zaqlanr deuq jawr-eu gar ghofler-awr, aqyawf, Sanqpaq Yeqsur-anr ya’mawr-awr, aqyawf-anr aernaeq laf-euq deuq khawf, aqyawf maf-anr aernaeq-euq mae.
JHN.20.19	Khoernar-aq, tiqjaw-euq lafkhoer yawbae ngae nan, uqcif paw zaqlanr deuq, Yurdav tsawrhaq-anr guv-eu mirnae, aqyawfmaf uiqler taq-euq jawrduq-euq larghov piqtaeqjir taq-euq mae. Khoerngae, Yeqsur urlar-awr, aqyawf maf-euq ghanrcae yawf-awr aqyawf maf-anr aernaeq-eu, “Nawmaf, nuisar of luf-ur!”
JHN.20.20	Khoerlof-aer aerghaq-awr, aqyawf-euq aqlaf hawr-eu byarghar, aqyawf maf-anr bihaw-euq mae. Zaqlanr deuq, Sanqpaq Yeqsur-anr ya’mawr ngae laqkhaqcaer duidui-eu mae.
JHN.20.21	Khoerngae, Yeqsur, aqyawf maf-anr par aernaeq-eu, “Nawmaf, nuisar of luf-ur! Aqda, ngaq-anr khaerghae lef-euq lof-aer, ngar khawf, nawmaf-anr khaerghae-eu ma.” 
JHN.20.22	Khoerlof-aer aerghaq-euq nar-aq, aqyawf maf-euq khoertav saf baw-awr heulof-aer aernaeq-euq mae, “Yawshawr Saflar-anr hageuf-awq. 
JHN.20.23	Nawmaf nae iqbax pyaeqnaeq-euq tsawrhaq-anr, Miqyaer khawf iqbax pyaeqnaeq taef-a. Nawmaf nae iqbax maq pyaeqnaeq-euq tsawrhaq-anr, Miqyaer khawf iqbax maq pyaeqnaeq-ar.”
JHN.20.24	Ghaqkhaer 12 ghaq-euq lafkhoer keuq-eu Zaqdzm laer kur-eu Tormav khoerghaq, Yeqsur oe ngae aqyawfmaf naeq-aer maqjawr-a.
JHN.20.25	Khoerngae, zaqlanr nuideuq, aqyawf-anr aernaeq-eu, “Nga’maf, Sanqpaq Yeqsur-anr ya’mawr-euq ma.”
JHN.20.25	Khoerngae, Tormav, aqyawf maf-anr aernaeq-eu, “Ngar, aqyawf-euq aqlaf-anr shmrsaeq nae taf-euq marbyawf-anr maqya mawr-aer, ngaq-euq lafnoer nae marbyawf khoer-anr maqya toeqhaw-euq uqtaf, ngaq-euq lafnoer nae aqyawf-euq byarghar-anr maqya toeqhaw-euq khoer-aq ngar maqjan.”
JHN.20.26	Khoernar-aq, yaef nan dzeur-ir-awr, aqyawf-euq zaqlanr deuq, nymr-euq lafkhoer par uiqler-awr jawr ngae, Tormav khawf aqyawfmaf naeq-aer jawrluf-eu mae. Aqyawfmaf larghov dawqtawvluf piqtaeqjir taq-awr jawrluf ngae, Yeqsur urlar-awr, aqyawf maf-euq ghanrcae yawf-awr aer-eu, “Nawmaf, nuisar of luf-ur!”
JHN.20.27	Khoernar-aq, aqyawf, Tormav-anr aernaeq-eu, “Nawq-euq lafnoer heugar toeqhaw lar-awr, ngaq-euq aqlaf-anr khawf haw-awr, nawq-euq aqlaf cawqlaf-awr, ngaq-euq byarghar-anr toeqhaw-awq. Maq jancoer-aer maqghaeni jan-awq.”
JHN.20.28	Khoerngae, Tormav, aqyawf-anr aerkhof naeq-eu, “Ngaq-euq Sanqpaq, ngaq-euq Miqyaer-or!”
JHN.20.29	Yeqsur, aqyawf-anr aernaeq-eu, “Nawr-aq, ngaq-anr mawr-euq mirnae jan-eu ngar-a. Ngaq-anr maqya mawr-euq khawf jan-eu tsawrhaq-aq, guiqlanqhuiq taef-a.”
JHN.20.30	Sanqbof heupur-euq lafkhoer, aqdirma-aer Yeqsur nae aqyawf-euq zaqlanr deuq-euq maeqshi mr-euq bisiq bimawr-eu jeq, maq bofanr taq-euq ghawqmya’ni jav-eu mae. 
JHN.20.31	Aerkhawf, Yeqsur-aq, Kali pyeuf-eu Miqyaer-euq Zaqyo ngar-a laer nawmaf jan-awr, aqyawf-anr jan-eu mirnae, aqyawf-euq tsawrmyanr-euq lafkhoer nawmaf daef-eu jeq za’ni garkawv heudeuq boftaq-euq ma.
JHN.21.1	Khoernar-aq, Deqbeqlir lan landzer, Yeqsur, zaqlanr deuq-anr tiq pov parbi mawr-euq mae. Aqyawf, aqyawf-euq mawrdo bimawr-euq garkawv-aq heulof-aer mae. 
JHN.21.2	Sirmoq Beqtuvluv, Zaqdzm laer kur-eu Tormav, Gaqliqlaer mirkhanq-euq Gaqnaq tsawrhaq Naqdaqneqlar, Zeqbeqdaer-euq zaqyo nyiq ghaq hawr-eu zaqlanr nuideuq nyiq ghaq, aqyawfmaf tiqgar taef-aer jawrluf-eu mae. 
JHN.21.3	Sirmoq Beqtuvluv, aqyawf maf-anr aernaeq-eu, “Ngar, za dzae-ir ma.” Khoerngae, aqyawfmaf, aqyawf-anr aernaeq-eu, “Nga’maf khawf, nawq naeq-aer oe ma.” Khoernar-aq, aqyawfmaf, lawq-anr ur-awr tiqpov taef-aer dov-ir-euq mae. Khoerngae mir, aqyawfmaf ngaqshaq tiqmawr-iq maq dzaemi-aq.
JHN.21.4	Uqbya byataw, Yeqsur, lan landzer yawfluf-eu mae. Aerkhawf, zaqlanr deuq, Yeqsur nga laer maq hawsiq-aq.
JHN.21.5	Khoerngae, Yeqsur, aqyawf maf-anr aernaeq-eu, “Zaqdeuq-or! Nawmaf ngaqshaq dzaemi-euq ma lor?”
JHN.21.5	Khoerngae, aqyawfmaf, aqyawf-anr aerkhof naeq-eu, “Maq dzaemi-aq.”
JHN.21.6	Yeqsur, aqyawf maf-anr aernaeq-eu, “Nawmaf, lawq-euq armar paw za dzae’anr ghae-awq. Khoerlof-aer dzae’anrghae nar-aq, nawmaf uicuiv dzaemi taef-a.” Khoermirnae, aqyawfmaf za dzae’anrghae ngae, ngaqshaq ghawqmya’ni pafler-euq mirnae, za maq gheudov coer-a.
JHN.21.7	Khoerngae, Yeqsur zawr gaq-eu zaqlanr khoerghaq, Beqtuvluv-anr, “Sanqpaq Yeqsur nga” laer aernaeq-euq mae.
JHN.21.7	Sirmoq Beqtuvluv, Sanqpaq Yeqsur nga laer aer-eu gar yagaq ngae, maeqtsoeq maq dmluf-eu mirnae, paerkhanq paermanr tiq kanr lanrcuf-awr, lan-anr tsawqpuf ghae-euq mae. 
JHN.21.8	Aerkhawf, zaqlanr nuideuq-aq, lawq lawqzaq-anr ur-awr, ngaqshaq tiqbyanni pafler taq-euq za-anr, lan landzer gheudov laf-euq mae. Aqjeq mirnae aernar-aq, aqyawfmaf jawr-eu khoer-aq, lan landzer-anr nae ghawqmanrni maqkaq-a, 50 lmr aerghaq kaq-eu taef mae. 
JHN.21.9	Aqyawfmaf landzer davdov ler-euq naeq-aer, khoergar khaqgheuq bawdof taq-euq gar ya’mawr-euq mae. Ngaqshaq taeqba taq-awr, kaqmur khawf jav-eu gar ya’mawr-euq mae.
JHN.21.10	Yeqsur, aqyawf maf-anr aernaeq-eu, “Uqsoe nawmaf nae dzaemi-euq ngaqshaq heumyav mawr yurlaf-awq.”
JHN.21.11	Khoerngae, Sirmoq Beqtuvluv, lawq-euq lafkhoer urler-awr, ngaqshaq yawhuiq tiqbyanni pafler taq-euq za-anr lan landzer gheudov laf-euq mae. Ngaqshaq yawhuiq khoer dawqtawvluf 153 mawr byan-eu mae. Ngaqshaq khoermyav myav-aer pafler-euq khawf, za khoerkanr maqpyaq-ir-aq. 
JHN.21.12	Yeqsur, aqyawf maf-anr aernaeq-eu, “Lar-awr shawqhawq dzaqlar-awq.” Aqyawf-aq, Sanqpaq Yeqsur nga laer siqnya-eu mirnae, zaqlanr deuq, aqyawf-anr “Nawr aqsur ghaq le?” laer tiqghaq-iq maq narhaq peuq-a. 
JHN.21.13	Khoernar-aq, Yeqsur oe-awr, kaqmur yur-awr aqyawf maf-anr bifnaeq-awr, ngaqshaq khawf yur-awr bifnaeq-euq mae. 
JHN.21.14	Yeqsur, shir-euq gar nae ghofdaef lar-euq nar-aq, aqyawf-euq mawrdo aqyawf-euq zaqlanr deuq-anr bimawr-euq heupov-aq, smq pov tiqpov mae.
JHN.21.15	Aqyawfmaf shawqhawq dzaqghaq ngae, Yeqsur, Sirmoq Beqtuvluv-anr narhaq-eu, “Yornav-euq zaqyo Sirmoq-or! Nawr heudeuq-anr navmaqtser ngaq-anr gaq ma lor?”
JHN.21.15	Beqtuvluv, aqyawf-anr aerkhof naeq-eu, “Gaq ma Sanqpaq-or! Ngar, nawq-anr gaq-eu nawr siqnya mae.”
JHN.21.15	Yeqsur, aqyawf-anr aernaeq-eu, “Ngaq-euq yawrzaq deuq-anr bidzaq bidawr-awq.” 
JHN.21.16	Yeqsur, aqyawf-anr nyiq pov tiqpov par narhaq-eu, “Yornav-euq zaqyo Sirmoq-or! Nawr, ngaq-anr gaq ma laq?” Khoerngae, Beqtuvluv par aerkhof naeq-euq, “Gaqma Sanqpaq-or! Ngar, nawq-anr gaq-eu nawr siqnya mae.” Yeqsur, aqyawf-anr aernaeq-eu, “Ngaq-euq yawrdeuq-anr bosav-awq.”
JHN.21.17	Yeqsur, aqyawf-anr smq pov tiqpov par narhaq-eu, “Yornav-euq zaqyo Sirmoq-or! Nawr, ngaq-anr gaq ma lor?” “Nawr, ngaq-anr gaq ma lor?” laer Yeqsur, aqyawf-anr smq pov narhaq keuvlaf-euq mirnae, Beqtuvluv noeqshaq lar-awr, aqyawf-anr aerkhof naeq-eu, “Sanqpaq-or! Nawr, yawqjeq navluf siqnya-eu mae. Ngar, nawq-anr gaq-eu nawr siqnya mae.” Yeqsur, aqyawf-anr heulof-aer aernaeq-euq mae, “Ngaq-euq yawrdeuq-anr bidzaq bidawr-awq. 
JHN.21.18	Ngar, nawq-anr aqdirma-aer aernaeq nyar, nawr zaqguq ngae, yawqhar yawqha jofpaf paf-awr, khar irmawf-eu gar ir-eu mae. Aerkhawf, nawr mawq-ir ngae, nawr aqlaf cawqja-awr, aqcawq, nawq-anr jofpaf pafnaeq-awr, nawr maq irmawf-eu gar sheuqghae naeqlaf taef-a.”
JHN.21.19	Yeqsur khoerlof-aer aer-eu-aq, Miqyaer-euq yawshaef khanqsaer za’ni, aqkar Beqtuvluv aqjox-aer yashir-eu garkawv-anr toeqmaeq mawf-eu mae. Khoerlof-aer aerghaq-euq nar-aq, Yeqsur, Beqtuvluv-anr aernaeq-eu, “Ngaq-euq maeqnan cantae lar-awq.”
JHN.21.20	Beqtuvluv nanrghof ghofhaw ngae, Yeqsur zawr gaq-eu zaqlanr khoerghaq cantaelaf luf-eu gar ya’mawr-euq mae. Zaqlanr khoerghaq-aq, cifhawq dzaqtaf ngae mir, Yeqsur-euq khanq-anr khawqdar-awr, “Sanqpaq-or! Nawq-anr anqdzaq-eu aqsur ghaq la?” laer narhaq-euq khoerghaq mae. 
JHN.21.21	Beqtuvluv khoerghaq-anr ya’mawr ngae, Yeqsur-anr narhaq-eu, “Sanqpaq-or! Teughaq-anr lawr nae, aqjeq ya pyeuflar-eu la?”
JHN.21.22	Yeqsur, aqyawf-anr aernaeq-eu, “Ngar ghofle ngae keuvni, ngar, aqyawf-anr bi jawrmawf nar-aq, nawq-anr aqjeq taf-eu la? Nawr-aq, ngaq-euq maeqnan cantaelaf nar-aq ghaq-ar.”
JHN.21.23	Khoermirnae, zaqlanr khoerghaq maqya shir-a jer laer aqyuif aqnyir deuq-euq ghanrcae jabyan taq-euq mae. Aerkhawf, Yeqsur, zaqlanr khoerghaq maqya shir-a laer aermawf-eu maqngeur-a. “Ngar ghofle ngae keuvni, ngar, aqyawf-anr bi jawrmawf nar-aq, nawq-anr aqjeq taf-eu la?” laer aer-eu taef mae.
JHN.21.24	Zaqlanr khoerghaq-aq, garkawv heudeuq sarkir kamq-awr, bof-euq ghaq mae. Aqyawf-euq sarkir-aq, tsaq-awr dawr-eu mae laer nga’maf siqnya ma.
JHN.21.25	Yeqsur nae mr-euq gar ghawqmya’ni javganq-a siq. Aqyawf nae kharmr kharshar-euq garkawv, aqyawf kawv aqyawf-aer boftaq lawnmr-aq, bofdov taq-euq sanqbof pardmq khoerdeuq, mirtsaq-euq khoertav khawf maq derler-ar laer ngar noeq mir-a. Aqmeq.
ACT.1.1	Tawrpirlu-or! Ngaq nae bof-euq sanqbof yawbae pur-euq lafkhoer, Yeqsur nae mrdanq bae-awr, maeqdanq bae-euq dawqtawv luf-anr nae, 
ACT.1.2	Yeqsur, Yawshawr Saflar-anr ghoe-awr, aqyawf nae tserdov taq-euq ghaqkhaer deuq-anr dawq bifyaf-awr, mqtav bi sheuqdav lef-euq gar keuvni boftaq-euq ma. 
ACT.1.3	Aqyawf shaqzanq daqghaq-euq nar-aq, yawduq baw-eu sarkir ghawqmya jeq nae aqyawf daefluf-eu ma laer, ghaqkhaer deuq-anr bimawr-euq mae. Oeqtser nan-euq lafkhoer aqyawf-euq mawrdo aqyawf maf-anr bimawr-awr, Miqyaer uvlanr-eu garkawv ja’maeq naeq-euq mae.
ACT.1.4	Yeqsur, aqyawfmaf naeq-aer uiqler-awr jawr ngae, Yeqlursaqlaeq-anr nae taqdov-ir, Aqda Miqyaer nae aertaq-euq dawqma sarjax khoerdawq-anr nawmaf dawqtawq siq laer, Yeqsur, aqyawf maf-anr dawq bif-euq mae. Yeqsur aer-eu, “Garkawv heu-aq, ngar aer-eu gar nawmaf yagaq-euq mae. 
ACT.1.5	Yorhaq-aq, ircuf nae bartirsaq mrnaeq-euq mae. Aerkhawf, aqkar nar-aq, ghawqmya nan maqghae-aer, nawmaf-aq, Yawshawr Saflar-euq lafkhoer bartirsaq ya hageuf taef-a.”
ACT.1.6	Khoermirnae, aqyawfmaf uiqler taq-awr jawr ngae, Yeqsur-anr narhaq-eu, “Sanqpaq-or! Nymq-mr nawr, Irsaqleqlav tsawrhaq yawqhar yawqha parbi uvlanr-eu laer ghae-eu ma lor?” 
ACT.1.7	Khoerngae, Yeqsur, aqyawf maf-anr heulof-aer aernaeq-euq mae, “Aqda, aqyawf-euq aryaq-euq lafkhoer, aryamq arlaw paxtaq-euq gar nawmaf siqnya-eu laer maqya ghae-ar. 
ACT.1.8	Aerkhawf, Yawshawr Saflar, nawmaf-euq khoertav zafkale ngae, nawmaf baoq za taef-a. Khoernar-aq, nawmaf, Yeqlursaqlaeq hawr-eu Yurdav mirkhanq-euq lafkhoer, Saqmaqliv mirkhanq doeni hawr-eu mqdzer mirdzer-anr keuvni, ngaq-euq garkawv sarkir kamq-eu tsawrhaq pyeuflar taef-a.”
ACT.1.9	Dawq khoerdeuq aerghaq-awr, aqyawfmaf hawluf ngae, aqyawf-anr bi sheuqdav lef-euq mae. Mqdmr tiq tsanq nae aqyawf-anr uvkaq le-awr, aqyawf-anr maqpar mawrnya-aq. 
ACT.1.10	Aqyawf davler luf-eu gar aqyawfmaf mq-anr hawtsovluf ngae, maeqtsoeq yawpyur dmluf-eu tsawrhaq nyiq ghaq, aqyawf maf-euq dawqpae yawfluf-eu mae. 
ACT.1.11	Aqyawfnyaf aer-eu, “Gaqliqlaer tsawrhaq deuq-or! Nawmaf aqjeq mirnae yawf-awr mq-anr hawluf-eu le? Nawmaf-anr nae mq-anr bi sheuqdav lef-euq Yeqsur heughaq-aq, aqyawf mq-anr bi sheuqdav lef-eu gar nawmaf nae ya’mawr-euq lof-aer, aqyawf tiq pov par zafka le-eu mae.”
ACT.1.12	Khoernar-aq, ghaqkhaer deuq, Saqloq laer kur-eu gawqjawq-anr nae Yeqlursaqlaeq-anr ghof-ir-euq mae. Gawqjawq khoerjawq-aq, Yeqlursaqlaeq-euq dawqpae jav-awr, landaw jawrnan ngae nan cankhmq-eu navni kaq-eu taef mae. 
ACT.1.13	Aqyawfmaf meuq-anr ghofkeuv-ir-awr, aqyawfmaf yaf-eu laftav tiv-euq kuvlawv-anr ledav-euq-aq heudeuq mae: Beqtuvluv, Yorhaq, Yaqkov, Aqdaeqlaeq, Pirlirpuv, Tormav, Baqtawrlaqmaer, Maqtaeq, Aqlaqpaer-euq zaqyo Yaqkov, Sirmoq Zeqlur hawr-eu Yaqkov-euq zaqyo Yurdav. 
ACT.1.14	Aqyawfmaf dawqtawvluf nuima tiqgar gm-awr, guiqlanq yawkhav-aer shar-awr, maq naqlerni tanqshar luf-eu mae. Zaqmiq aqbur heumyav ghaq, Yeqsur-euq aqma Maqliv hawr-eu Yeqsur-euq maernmr deuq khawf, aqyawfmaf naeq-aer jawrluf-eu mae.
ACT.1.15	(Khoerngae yamq-anr, tsawrhaq 120 ghaq aerghaqni uiqler taq-awr jawr-eu gar), Beqtuvluv, zaqlanr deuq-euq ghanrcae nae turlar-awr heulof-aer aer-eu mae: 
ACT.1.16	“Aqyuif aqnyir deuq-or! Yawshawr Saflar, Daqbir-euq khaqmae-anr ghoe-awr aerkeuv taq-euq, 
ACT.1.17	Aqyawf khawf nga’maf naeq-aer bi sawxgawf-euq, guiqlanq-euq gar heu-anr taf-eu tiq ghaq mae.”
ACT.1.18	“(Yurdav, aqyawf nae yawlaeq jeq mr-awr za-euq arpoeq khoer yur-awr, mirtsaq tiq tsanr zeur-euq mae. Yurdav uqduq tanqpov-aer ga-ir-awr, uqmav gapav-awr nae bawur bawma dawqtawvluf yoerdov lef-euq mae. 
ACT.1.19	Garkawv heu-aq, Yeqlursaqlaeq-anr jawr-eu tsawrhaq dawqtawvluf siqnya-eu mae. Khoermirnae, mirtsaq khoertsanr-anr aqyawf maf-euq dawq-anr nae, Aqgeqdaqmaq laer kur-euq mae. Dawqtsuif-aq, ‘Shiq-euq mirtsaq’ laer aermawf-eu mae).
ACT.1.20	“Aqjeq mirnae aernar-aq, Jaceuq-eu sanqbof-euq lafkhoer heulof-aer boftaq-euq mae,
ACT.1.21	“Khoermirnae, Sanqpaq Yeqsur, aqdui naeq-aer irir larlar-aer can-euq aryamq dawqtawv luf-euq lafkhoer, ardanqbae ngae nae nymq-mr keuvni, aqdui naeq-aer jawrluf-eu tsawrhaq deuq-euq lafkhoer-euq tiq ghaq, 
ACT.1.22	Yorhaq bartirsaq mrnaeq-eu aryamq-anr nae bae-awr, Yeqsur, aqdui jawr-eu gar nae bi sheuqdav lef-euq arnan aryamq-anr keuvni, aqdui naeq-aer keuq-eu tiq ghaq, Yeqsur ghofdaef lar-euq garkawv, aqduimaf naeq-aer sarkir kamq-eu tsawrhaq ya pyeuflar-eu mae.”
ACT.1.23	Khoermirnae, aqyawfmaf, tsawrhaq nyiq ghaq-anr sharnoeq-euq mae. Yawbae ghaq-aq, tsawrmyanr myanrmar Yurtuq laer myanr-awr, Baqsaqbav laer khawf kur-eu Yorsaev mae. Nyiq ghaq tiqghaq-aq, Maqtir laer kur-eu mae. 
ACT.1.24	Khoernar-aq, aqyawfmaf guiqlanq heulof-aer shar-euq mae, “
ACT.1.25	Yurdav-aq, aqyawf-euq jawrduq jawrzar-anr irni, mrbanq mrlaeq-awr coq-ir-euq mirnae, heughaq-anr ghaqkhaer bigeuf-awr guiqlanq-euq gar heu-anr yabi mrtaf lar-eu mae.” 
ACT.1.26	Khoernar-aq, aqyawfmaf, aqyawf nyaf-euq gharduq shaevtsaqtsaq ngae, Maqtir-anr zaqler-euq mae. Khoermirnae, Maqtir-anr ghaqkhaer 11 ghaq naeq-aer sawxgawf-euq mae.
ACT.2.1	Beqdeqgordeq yawbui bui-eu arnan keuvlar ngae, aqyawfmaf dawqtawvluf nuima tiqgar gm-awr, tiqgar taef-aer uiqler taq-awr jawrluf-eu mae. 
ACT.2.2	Khoerngae, japyuqni jaqlaer laerma baw-eu tersar lof-aer, mq-anr nae yawkhav-aer manrdov lef-awr, aqyawfmaf nuirluf-eu nymr nymrlan-aer tersar khoer byanluf-eu mae. 
ACT.2.3	Khoernar-aq, aqyawfmaf jawr-eu gar, miqdzaq dofluf-eu maeqlar larcaeq lof-aer dur-eu miqdzaq miqlmr dovle-awr, aqyawf ghaq aqyawf-euq khoertav birkhawq ghae-awr naqler taq-awr jav-eu gar ya’mawr-euq mae. 
ACT.2.4	Khoerngae, aqyawfmaf yawqghaq navluf-anr Yawshawr Saflar byanle-awr, Yawshawr Saflar nae bingaeq-euq lof-aer, danqbae-awr nuijeq-euq dawq-anr nae dawqbav bav-eu mae.
ACT.2.5	Khoerngae, Miqyaer-anr yawzeu baw-eu Yurdav tsawrhaq deuq, mq-euq uqmov jav-eu mirkhanq yawqkhanq navluf-anr nae Yeqlursaqlaeq-anr lartaq-euq mae. 
ACT.2.6	Tersar khoer manrdovlef ngae, tsawrhaq armaf mafma uiqlar-awr, aqyawfmaf ngaeqluf-eu dawq khoer, yawqha-euq jawrkhanq-anr ngaeq-eu dawqkawq lof-aer yawqha-anr gaqlar-eu mirnae, aqyawfmaf noeq maqdov-a. 
ACT.2.7	Aqyawfmaf noeq maqdov-aer zanq duidui ler-eu lafkhoer tiqghaq tirghaq heulof-aer aer-eu mae: “Hawsher-eq, dawq ngaeqluf-eu teudeuq dawqtawvluf Gaqliqlaer-euq tsawrhaq maqngeur-a lor? 
ACT.2.8	Tox-aer ngeur nar-aq, yawqha-euq jawrkhanq-anr ngaeq-eu dawqkawq aqdui-anr aqjox-aer gaqlar-eu nya? 
ACT.2.9	Aqdui maf-aq, Baqtir mirkhanq, Miqdir mirkhanq, Erlamq mirkhanq hawr-eu Meqsoqpoqtaqmir mirkhanq-anr jawr-eu tsawrhaq, Yurdav mirkhanq, Gaqbaqdawrciv mirkhanq, Boqtuv mirkhanq, Aqsir mircoer, 
ACT.2.10	Puqgir mirkhanq, Paqburlir mirkhanq, Irjirtuv hawr-eu Kurleqniq mirkhanq-euq dawqpae jav-eu Lirbyaq mirkhanq-anr jawr-eu tsawrhaq deuq ma. Lormav meuq-anr nae lartaq-euq Yurdav tsawrhaq, Yurdav-euq zanr tawqlar-euq 
ACT.2.11	Gaqlaqdeq tsawrhaq hawr-eu Aqlar tsawrhaq khawf keuq-eu mae. Miqyaer nae muiq duidui-eu gardeuq mr-euq garkawv, aqyawfmaf ngaeq-eu gar aqdui yawqha-euq dawq-anr nae yagaq-euq ma.” 
ACT.2.12	Aqyawfmaf dawqtawvluf zanqler jir-awr, noeq maqdovni pyeuf-ir jir-awr, tiqghaq tirghaq aer-eu, “Heu, aqjeq laer aermawf-eu nga?”
ACT.2.13	Tiqpavnav deuq aqjaf jafjaf-aer aer-eu, “Aqyawfmaf aqgaf dzaruir yawshuif dawryaef-euq jeq nga.”
ACT.2.14	Khoerngae, Beqtuvluv, ghaqkhaer 11 ghaq naeq-aer yawf-awr, tersar yawkhav khav-aer aqyawf maf-anr heulof-aer aernaeq-euq mae: “Yurdav tsawrhaq hawr-eu Yeqlursaqlaeq-anr kharjawr-eu tsawrhaq deuq-or! Garkawv heudeuq nawmaf siqnya paq-aer ghae-eu mae. Ngaq-euq dawq-anr yawmuiq-aer narhaq sher-eq. 
ACT.2.15	Tsawrhaq heudeuq-aq, nawmaf noeq-eu lof-aer aqgaf dzaruir dawryaef-euq maqngeur-a. Aqjeq mirnae aernar-aq, nymq-mr uqshawq paw naqliq ghoeq laf keuvlar-euq taef-a siq. 
ACT.2.16	Aerkhawf, garkawv heu-aq, Miqyaer gharduq ngaeqdan-eu Yorirlav nae aertaq-euq lof-aer pyeuflar-euq mae:
ACT.2.22	“Irsaqleqlav tsawrhaq deuq-or! Ngar aer-eu gar narhaq sher-eq. Miqyaer, Naqzaqlaer tsawrhaq Yeqsur-anr ghoe-awr, nawmaf-euq ghanrcae khavjeq-aer ghae-eu jeq, zanqler paq-aer ghae-eu jeq hawr-eu bisiq bimawr-eu jeq bimr-awr, Miqyaer nae nawmaf-euq gharduq sarkir bipyeuf-euq ghaq mae laer nawmaf yawqghaq navluf siqnya-eu lof-aer mae. 
ACT.2.23	Yawbae ngae nae, Miqyaer siqnya-awr noeqtsaev taq-euq lof-aer, Yeqsur, aqcawq-euq aqlaf-euq lafkhoer ya’anr-ir-euq mae. Nawmaf, zanrdawq-anr leur-eu deuq-euq aqlaf-anr ghoe-awr, aqyawf-anr lafyaq-euq khoertav taftaeq-awr saef-euq mae. 
ACT.2.24	Aerkhawf, Miqyaer, aqyawf-anr shir-eu jeq-euq shaqzanq-anr nae puirpyaeq naeq-awr, bi ghofdaef lar-euq mae. Aqjeq mirnae aernar-aq, shir-eu jeq aqyawf-anr maq paftawftaq nya-a. 
ACT.2.25	Daqbir, aqyawf-euq garkawv heulof-aer aertaq-euq mae:
ACT.2.29	“Aqyuif aqnyir deuq-or! Aqpoeq Daqbir-euq garkawv, ngar, nawmaf-anr dawrcoeni ya’aer nar-aq, aqyawf shir-awr aqyawf-anr bafpanq-euq mae. Khoeruqtaf, aqyawf-euq lmqbymr iqnan keuvni aqduimaf jawr-eu gar javluf-eu mae. 
ACT.2.30	Daqbir-aq, Miqyaer gharduq ngaeqdan-eu tiq ghaq pyeuf-eu mirnae, aqyawf-euq mawrdo hawr-eu shiqshaq-anr taf-eu arsiq-euq garkawv, Miqyaer sarjax dzaq-awr kamqtaq-euq lof-aer, aqyawf-euq nuirmanq-anr bi nuirlarni, Miqyaer, Kali-anr bi dovlar-eu garkawv siqnya-eu mae. 
ACT.2.31	Aqyawf, maeqhu paw pyeuflar-eu garkawv, hawmawr taq-euq mirnae, Kali ghofdaef lar-eu garkawv aer-eu,
ACT.2.32	Yeqsur heughaq-anr Miqyaer nae bi ghofdaef lar-euq mae. Nga’maf dawqtawvluf garkawv heu-euq gharduq sarkir kamq-eu tsawrhaq ma. 
ACT.2.33	Miqyaer-euq armar paw aqyawf-anr taqhuiq taqmanr-awr, Yawshawr Saflar bif ma laer Miqyaer nae sarjax dzaqtaq-euq lof-aer, aqyawf za-euq mae. Nymq-mr nawmaf yagaq ya’mawr luf-eu lof-aer, aqyawf shaevdav naeqlef-euq mae.
ACT.2.34	“Daqbir mq-euq khoertav maq davler haw-aq. Aerkhawf, aqyawf, yawqha yawqha heulof-aer aer-eu mae,
ACT.2.36	“Khoermirnae, Irsaqleqlav-euq nymrkhanq yawqkhanq navluf garkawv heu-anr yawmuiq-aer siqduq-awq. Nawmaf nae tafsaef-euq Yeqsur khoerghaq-anr Miqyaer nae Sanqpaq Miqyaer hawr-eu Kali bi pyeuflar ghaq-euq mae.”
ACT.2.37	Aqyawfmaf, dawq khoerdeuq-anr yagaq ngae, nuima-anr zawler-awr, Beqtuvluv hawr-eu ghaqkhaer nuideuq-anr aernaeq-eu, “Aqyuif aqnyir deuq-or! Nga’maf aqjox-aer yajanr-eu la?”
ACT.2.38	Khoerngae, Beqtuvluv, aqyawf maf-anr heulof-aer aernaeq-euq mae: “Miqyaer, nawmaf-euq iqbax pyaeqnaeqni noeqpov noeqpar-awr, Yeqsur Kali-euq tsawrmyanr-euq uqmov bartirsaq hageuf-awq. Khoerlof-aer janr nar-aq, Yawshawr Saflar-euq lafsawq za taef-a. 
ACT.2.39	Aqjeq mirnae aernar-aq, sarjax khoer-aq, aqdui-euq Sanqpaq Miqyaer nae khar kurtaq-euq nawmaf-anr khawf, nawmaf-euq zaqdeuq-anr khawf, garmanr kaq-eu gar jawr-eu tsawrhaq dawqtawv luf-anr khawf dzaqtaq-euq mae.”
ACT.2.40	Khoeruqtaf, Beqtuvluv dawq ghawqmya’ni ngaeq-awr, aqyawf sarkir kamq-awr aqyawf maf-anr ghaq bifnaeq-eu, “Nawmaf, nanrpov-aer ghae-eu heuzir-anr yabuq-ir ni laejae-awq.” 
ACT.2.41	Aqyawf nae maeq-euq dawq-anr laqkhaq caertavni hageuf-euq tsawrhaq deuq bartirsaq hageuf-euq mae. Khoerngae nan, zaqlanr 3,000 ghaq aerghaqni lanqlar-euq mae. 
ACT.2.42	Aqyawfmaf aqmyanluf ghaqkhaer deuq-euq dawqmaeq dawqtsov narhaq-awr, tiqghaq tirghaq cawqcawq taf-eu lafkhoer, kaqmur ngawqpyaeq-awr guiqlanq shartaf-eu mae. 
ACT.2.43	Khoernar-aq, guv-eu jeq yawqghaq navluf-euq khoertav keuvle-euq mae. Khoerngae, ghaqkhaer deuq zanqler paq-aer ghae-eu jeq hawr-eu bisiq bimawr-eu jeq ghawqmya jeq mrdov laf-euq mae. 
ACT.2.44	Jan-eu tsawrhaq dawqtawvluf tiqgar taef-aer jawr-awr, myawq dawqtawvluf tiqkawv lof-aer zmq-euq mae. 
ACT.2.45	Aqyawfmaf, mirtsaq hawr-eu myawqganq anq-awr, kharmawf-eu ghaq-anr mawf-eu lof-aer daeqbir naeq-euq mae.
ACT.2.46	Aqyawfmaf nan-anr nae nuima gm-awr, 
ACT.2.47	Aqyawfmaf, Miqyaer-anr jaceuq-eu mae. Tsawrhaq dawqtawvluf, aqyawf maf-anr nuikhanr shir-eu mae. Nan-anr nae kakhof-eu jeq za-awr jan-eu tsawrhaq deuq bi lanqlarni, Sanqpaq Miqyaer mrluf-eu mae.
ACT.3.1	Tiqnan, uqciftaw naqliq smr laf-anr guiqlanq shar-eu aryamq keuvlar ngae, Beqtuvluv hawr-eu Yorhaq, uqduq tanqnymr nymrma-anr davler luf-eu mae. 
ACT.3.2	Khoerngae, Hawmuiq-eu larghov laer kur-eu ghovkhaeq-anr, uqduq tanqnymr nymrma-euq lafkhoer urler-eu deuq-anr pyur bishar-eu laer, daefle ngae nae aqkuir yawcawv tiq ghaq-anr aqcawq yawqnan navluf baftaq lar-eu lof-aer, bi baftaq lar-awr jawr-eu mae. 
ACT.3.3	Aqyawf, Beqtuvluv hawr-eu Yorhaq, uqduq tanqnymr nymrma-anr urler-eu laer ghae ngae, ya’mawr-awr aqyawf nyaf-anr pyur shar-eu mae. 
ACT.3.4	Aqyawf, Yorhaq-anr hawtsovtaq ngae Beqtuvluv aer-eu, “Nawr, nga’nyaf-anr hawsher-eq.” 
ACT.3.5	Aqyawf, aqyawfnyaf tiqjeqnav bifnaeq laf-eu paq laer noeqtmq-eu mirnae, aqyawf, aqyawf nyaf-anr hawtsov taq-euq mae.
ACT.3.6	Khoerngae, Beqtuvluv aer-eu, “Ngar, pyur hawr-eu shuir maqanr. Aerkhawf, ngar anr-eu jeq nawq-anr bif ma. Naqzaqlaer tsawrhaq Yeqsur Kali-euq tsawrmyanr-euq uqmov turlar-awr can-awq.” 
ACT.3.7	Khoernar-aq, Beqtuvluv, khoerghaq-euq armar laf-anr nyaeftaeq-awr, aqyawf-anr gheutur naeq-euq mae. Khoerngae, aqyawf-euq aqkuir hawr-eu kuirmyavpur tiqpov taef-aer ghaq anrlar-euq mae. 
ACT.3.8	Khoermirnae, aqyawf tsawqdir laf-awr gawqyawf yawf-eu uqtaf, garma khawf can-eu mae. Khoernar-aq, aqyawf canlaw can, tsawqlaw tsawqtsawq-aer Miqyaer-anr jaceuq-eu lafkhoer, aqyawfnyaf naeq-aer uqduq tanqnymr nymrma-euq lafkhoer urler-euq mae. 
ACT.3.9	Aqyawf, Miqyaer-anr jaceuq jaqceuq-aer canluf-eu gar, tsawrhaq dawqtawvluf ya’mawr-euq mae. 
ACT.3.10	Aqyawfmaf, aqyawf-aq, Hawmuiq-eu larghov ghovkhaeq-anr nuir-awr pyur shar-eu khoerghaq nga laer hawsiq-awr, aqyawf-euq khoertav pyeuflar-euq jeq-euq baqda’nae, aqyawfmaf noeq maqdovni zanq duidui ler-euq mae.
ACT.3.11	Aqkuir yawcawv taqler-euq khoerghaq, Beqtuvluv hawr-eu Yorhaq-anr nyaeftaeq-awr jawrluf-eu gar tsawrhaq dawqtawvluf zanq duidui ler-awr, aqyawfmaf jawr-eu 
ACT.3.12	Beqtuvluv khoer-anr ya’mawr ngae, tsawrhaq khoerdeuq-anr heulof-aer aernaeq-euq mae: “Irsaqleqlav tsawrhaq deuq-or! Nawmaf aqjeq mirnae garkawv heu-anr zanqler-eu nya? Nga’maf-anr aqjeq mirnae hawtsov taq-euq le? Nga’nyaf-euq baoq hawr-eu nga’nyaf, Miqyaer-anr yawzeu baw-eu baqda’nae heughaq-anr garma bi cannya lar-euq nga laer nawmaf noeq-eu le lor? 
ACT.3.13	Nawmaf, Yeqsur, Pirlav-anr a’naeq-awr, Pirlav, aqyawf-anr pyaeqnaeq ma laer noeqtsaev-euq khawf, Pirlav-euq maeqshi nawmaf, aqyawf-anr byaerdzae-euq mae. Aerkhawf,
ACT.3.13	aqyawf-euq ghaqzaq ghaqkhaer Yeqsur-anr yawshaef khanqsaer bifnaeq-euq mae. 
ACT.3.14	Nawmaf, Tsaq-awr dawr-eu Yawshawr ghaq-anr byaerdzae-awr, aqcawq-anr saef-eu tsawrhaq pyaeqnaeqlaf laer shar-euq mae. 
ACT.3.15	Nawmaf, daefzir-euq Sanqpaq pyeuf-eu ghaq-anr saef-euq mae. Aerkhawf, Miqyaer, aqyawf-anr shir-euq gar nae bi ghofdaef lar-euq mae. Nga’nyaf-aq, garkawv heu-euq sarkir pyeuf-eu ma. 
ACT.3.16	Nawmaf mawr-awr siqnya-eu tsawrhaq heughaq, ghaq anrlar-euq-aq, aqyawf, Yeqsur-euq tsawrmyanr-anr jan-eu mirnae, Yeqsur-euq tsawrmyanr baqda’nae, aqyawf-anr ghaq anrlar-euq mae. Aqyawf-anr nae dovle-euq Yeqsur-anr jan-eu jeq-euq baqda’nae, aqyawf, nawmaf dawqtawv luf-euq maeqshi tiqbyan tiqlof muiqlar jir-euq mae.
ACT.3.17	“Aerkhawf, aqyuif aqnyir deuq-or! Nawmaf-euq uvlanr-eu deuq hawr-eu nawmaf khawf, maq siqnya-eu mirnae, khoerlof-aer mr-euq ngar-a laer ngar siqnya ma. 
ACT.3.18	Aerkhawf, Kali-aq, shaqzanq yadaq mae laer aqyawf-euq gharduq ngaeqdan-eu tsawrhaq dawqtawv luf-euq khaqmae-anr ghoe-awr, Miqyaer nae dzeurlaf ngae nae aertaq-euq lof-aer byanlar-euq mae. 
ACT.3.19	Khoermirnae, noeqpov noeqpar-awr daefpov daefpar-awq. Khoerlof-aer janr nar-aq, Miqyaer, nawmaf-euq iqbax sivdzae naeqlaf-awr, Sanqpaq Miqyaer-euq maeqshi lavshuif-eu aryamq keuvle taef-a. 
ACT.3.20	Aqcawq, aqyawf-euq garkawv maeq-eu gar nawmaf ya gaqhaw-euq Yeqsur Kali-anr khawf, aqyawf bi’oe taef-a. 
ACT.3.21	Miqyaer-aq, mqmir bae ngae nae, shawr-eu aqyawf-euq gharduq ngaeqdan-eu deuq-euq khaqmae-anr ghoe-awr aertaq-euq lof-aer, yawqjeq navluf lavmuiqkhof jir ngae keuvni, mqtav mirkhanq, aqyawf-anr yabi jawrtawq taef-a. 
ACT.3.22	, aqpoeq deuq-anr aqdir heulof-aer aernaeq-euq mae,
ACT.3.24	“Saqmeuqlav-anr nae aqyawf-euq maeqnan dovlar-euq Miqyaer gharduq ngaeqdan-eu yawqghaq navluf nae khar ngaeqtaq-euq deuq, aryamq heu-euq garkawv aertaq-euq mae. 
ACT.3.25	Nawmaf-aq, Miqyaer gharduq ngaeqdan-eu deuq-euq zaqdeuq pyeuf-awr, Miqyaer nae aqdui-euq aqpoeq deuq-anr aernaeq-euq dawqma sarjax-euq zaqdeuq khawf pyeuf-eu mae. Miqyaer, Aqbyaqhaq-anr aernaeq-euq,
ACT.3.26	Nawmaf yawqghaq navluf, yawqha-euq yawlaeq jeq-anr byaerdzae-awr, aqyawf, nawmaf-anr guiqlanq bibif-eu gharduq, Miqyaer, aqyawf-euq ghaqzaq ghaqkhaer, Yeqsur-anr bi ghofdaef lar-awr, nawmaf jawr-eu gar jeqhu bi’oe-euq mae.”
ACT.4.1	Aqyawfnyaf, tsawrhaq khoerdeuq-anr ngaeqnaeqluf ngae, pirma deuq, uqduq tanqnymr nymrma-anr lofpir-eu aqyuif ghaq hawr-eu Saqduqgaer deuq, aqyawfmaf jawr-eu gar oekeuv-euq mae. 
ACT.4.2	Aqyawfnyaf, tsawrhaq khoerdeuq-anr maeqnaeq tsovnaeq luf-awr, Yeqsur-euq garkawv-anr ghoe-awr, shir-euq tsawrhaq ghofdaef lar-eu garkawv maeqnaeq luf-eu mirnae, nuima paer duidui-eu mae. 
ACT.4.3	Khoermirnae, aqyawf nyaf-anr nyaef-awr, khoerngae nan uqcif cifle-euq mirnae, nishawq ngae nan keuvni kuv-anr nyaefur taq-awr bijawr-euq mae. 
ACT.4.4	Aerkhawf, dawq khoer-anr yagaq-euq tsawrhaq ghawqmya’ni janlar-euq mae. Zaqyo aqli deuq taef-aer 5,000 ghaq aerghaqni byan-eu mae.
ACT.4.5	Khoernar-aq, heulof-aer pyeuflar-euq mae. Nishawq ngae nan, uvlanr-eu deuq, aqyuif aqtsu deuq hawr-eu, zanr maeq-eu deuq uiqlar-awr, 
ACT.4.6	Aqna 
ACT.4.7	Ghaqkhaer khoer nyiq ghaq-anr ghanrcae bijawr-awr, aqyawfmaf narhaq-eu, “Nawnyaf aqgeu jeq-euq baoq zmq-awr, aqsur ghaq-euq tsawrmyanr-anr ghoe-awr teulof-aer mrluf-eu le?”
ACT.4.8	Khoerngae, Beqtuvluv, Yawshawr Saflar byan-eu lafkhoer, aqyawf maf-anr heulof-aer aernaeq-euq mae: “Mirkhanqzaq-anr uvlanr-eu deuq hawr-eu Irsaqleqlav-euq aqyuif aqtsu deuq-or, 
ACT.4.9	ghaq maqanr-eu heughaq-anr yawmuiq jeq mrnaeq-awr, aqyawf aqjeq-euq baqda’nae taqler-euq garkawv, iqnan nga’nyaf-anr dar-eu ngeur nar-aq, 
ACT.4.10	nawmaf dawqtawvluf hawr-eu Irsaqleqlav tsawrhaq dawqtawvluf heu-anr siqnya-awq. Nawmaf-euq maeqshi yawfluf-eu heughaq taqler-euq-aq, nawmaf nae tafsaef-awr, Miqyaer nae aqyawf-anr shir-euq gar nae bi ghofdaef lar-euq Naqzaqlaer tsawrhaq Yeqsur Kali-euq tsawrmyanr baqda’nae mae. 
ACT.4.11	Yeqsur heughaq-aq,
ACT.4.12	Aqyawf-euq lafkhoer maqngeur nar-aq, nuighaq tiqghaq-iq kakhof-eu jeq maqanr-a. Aqjeq mirnae aernar-aq, mq-euq uqmov, aqdui-anr bibuq-ir nya-eu tsawrmyanr yawqmyanryawq maqbif taq-aq.”
ACT.4.13	Aqyawfmaf, Beqtuvluv hawr-eu Yorhaq nuima khaqduqni ghae-eu gar ya’mawr-awr, sanqbof maq dzawhaw-aer, mrdzaw maqdzaw-euq tsawrhaq mae laer parya siq ngae zanqler-eu mae. Khoerngae, aqyawf nyaf-aq, Yeqsur naeq-aer jawr-euq mirnae ngar-a laer, aqyawf maf-anr noeqdov ler-euq mae. 
ACT.4.14	Khoeruqtaf, aqkuir taqler-euq khoerghaq, aqyawfnyaf naeq-aer yawfluf-eu gar parya mawr-euq mirnae, aqyawfmaf tiqjeq-iq maq aerler nya-a. 
ACT.4.15	Khoernar-aq, aqyawfmaf, aqyawf nyaf-anr dawq bif-awr, 
ACT.4.16	“Aqduimaf, tsawrhaq heu nyiq ghaq-anr aqjox-aer janrnaeq paq nga? Aqjeq mirnae aernar-aq, aqyawfnyaf byacaevni mawrlar-eu khavjeq-aer ghae-eu jeq janr-euq mae laer Yeqlursaqlaeq-anr jawr-eu tsawrhaq dawqtawvluf siqnya-eu mae. Aqduimaf khawf maqngeur-a laer maqaer nya-eu beu. 
ACT.4.17	Aerkhawf, garkawv heu, mirkhanqzaq-euq ghanrcae heunav maqtser maqpar bikhawq-ir ni, nymq-mr nae nar-aq, tsawrmyanr teumyanr-anr ghoeghoe-aer tiqghaq-anr-iq taqpar maeq laer aqduimaf, aqyawf nyaf-anr guvtsiq yawkhav-aer ya nyaefnaeq-eu ngar-a.”
ACT.4.18	Khoernar-aq, aqyawfmaf, aqyawf nyaf-anr kur-awr, Yeqsur-euq tsawrmyanr-anr ghoe-awr maeq khawf taqpar maeq, ja khawf taqpar ja laer dawq bif-euq mae. 
ACT.4.19	Aerkhawf, Beqtuvluv hawr-eu Yorhaq, aqyawf maf-anr heulof-aer aerkhof naeq-euq mae, “Miqyaer-anr narhaq geuf-eu navmaqtser nawmaf-anr narhaq geuf-eu, Miqyaer-euq maeqshi tsaq paq-aer ghae mir-a laq laer nawmaf dar-awq. 
ACT.4.20	Nga’nyaf-aq, nga’nyaf nae yagaq-awr ya’mawr-euq garkawv deuq maqja-aer maq jawrnya nya.” 
ACT.4.21	Khoerngae, aqyawfmaf, tsawrhaq baqmaf-anr guv-eu lafkhoer, aqyawf nyaf-anr aqjox-aer khaeqnaeq-eu paq nga laer noeq maqdov-eu mirnae, aqyawf nyaf-anr guvtsiq yawkhav-aer parnyaef-awr pyaeqnaeq-euq mae. Aqjeq mirnae aernar-aq, khoergar pyeuflar-euq garkawv-euq baqda’nae, tsawrhaq dawqtawvluf Miqyaer-anr ciqhuiq ciqmanr luf-eu mae. 
ACT.4.22	Aqjeq mirnae aernar-aq, khavjeq-aer ghae-eu jeq mr-euq lafkhoer taqler-euq tsawrhaq khoerghaq-aq, arkhof 40 khof dzaeq-ir-euq mae.
ACT.4.23	Aqyawfnyaf bipyaeq-euq nar-aq, cawqdeuq jawr-eu gar ir-awr, pirma aqyuif deuq hawr-eu aqyuif aqtsu deuq nae aqyawf nyaf-anr khar aernaeq-euq dawqtawvluf, aqyawf maf-anr dzawrnaeq-euq mae. 
ACT.4.24	Aqyawfmaf yagaq ngae, nuima tiqsiq taef-aer taq-awr, tersar yawkhav-aer Miqyaer-anr heulof-aer aernaeq-euq mae, “Sanqpaq Miqyaer-or! Nawr-aq, mq hawr-eu mir, iqmalavshav hawr-eu heudeuq-euq lafkhoer kharjawr kharjav-eu yawqjeq navluf-anr bae-euq Yawsanr ghaq mae. 
ACT.4.25	Nawr, nawq-euq ghaqzaq ghaqkhaer Daqbir-euq khaqmae-anr ghoe-awr heulof-aer bi’aer-euq mae:
ACT.4.27	“Nawq nae tsaqtsov taq-euq, shawr-eu nawq-euq ghaqzaq ghaqkhaer Yeqsur-anr aqdir muir-eu laer, Heqlor hawr-eu Boqtiv Pirlav, aqcawq tsawrjeuq tsawrca hawr-eu Irsaqleqlav tsawrhaq deuq khawf tiqkawv lof-aer uiqlar taq-euq mae. 
ACT.4.28	Aqyawf maf-aq, nawr nuima tsaq-eu lof-aer nawq-euq aqlaf nae mr ma laer noeqtaq-euq lof-aer pyeuflarni mr-eu gharduq mae. 
ACT.4.29	Sanqpaq Miqyaer-or! Nymq-mr aqyawfmaf, nga’maf-anr guvtsiq nyaeflar-eu gar haw-awr, nawq-euq ghaqzaq ghaqkhaer deuq nuima khaqduqni anranr-aer, nawq-euq dawq ngaeqnya’ni cawba naeqlaf-awq. 
ACT.4.30	Nawq-euq aqlaf cawqja lef-awr nargawr lavtaq naeq-eu uqtaf, nawq-euq shawr-eu ghaqzaq ghaqkhaer Yeqsur-euq tsawrmyanr-anr ghoe-awr, bisiq bimawr-eu jeq hawr-eu zanqler paq-aer ghae-eu jeq mr-awq.”
ACT.4.31	Aqyawfmaf guiqlanq sharghaq ngae, aqyawfmaf uiqler taq-euq khoertsanr nyaelar-euq mae. Khoernar-aq, aqyawfmaf yawqghaq navluf-anr Yawshawr Saflar byanle-awr, aqyawfmaf nuima khaqduqni Miqyaer-euq dawq ngaeq-eu mae.
ACT.4.32	Kali-anr jan-eu tsawrhaq baqmaf myaq-eu khawf, nuima tiqsiq taef-aer taq-awr, nuinoeq tiqgar taef-aer tsaq-eu mae. Aqgeu ghaq maqkaq, yawqha jav-eu myawqdeuq, yawqha-euq le laer tiqghaq-iq maqaerni, kharjav-eu myawq dawqtawvluf tiqkawv lof-aer zmq-eu mae. 
ACT.4.33	Ghaqkhaer deuq huiq-eu baoq anr-eu lafkhoer, Sanqpaq Yeqsur ghofdaef lar-euq garkawv sarkir kamq-euq mae. Aqyawfmaf yawqghaq navluf-euq khoertav, Miqyaer-euq guiqlanq yawdzanr huiq duidui-eu mae. 
ACT.4.34	Aqyawf maf-euq lafkhoer nym-eu tsawrhaq tiqghaq-iq maqjawr-a. Aqjeq mirnae aernar-aq, yawqghaq navluf kharjav-eu jeq anq-awr, mirtsaq hawr-eu nymr khawf anq-awr, anqza-euq pyur khoer yurlaf-awr, 
ACT.4.35	ghaqkhaer deuq-euq aqkuir-anr yurtaq lar-eu mae. Khoernar-aq, yawqha mawf-eu gar tsaqni kharmawf-eu ghaq-anr birnaeq-eu mae.
ACT.4.36	Gurbaqlur irjawlanr-anr daefle-euq Leqbir arjeuq arca Yorsaev laer kur-eu tiq ghaq jawr-eu mae. Ghaqkhaer deuq, aqyawf-anr Baqnaqbar laer myanrpar naeq-euq mae (Baqnaqbar laer aer-eu-aq, “Ghaq bif-eu zaqyo” laer aermawf-eu mae). 
ACT.4.37	Aqyawf khawf mirtsaq jav-eu mae. Mirtsaq khoer anq-awr za-euq pyur khoer, ghaqkhaer deuq-euq aqkuir-anr yurtaq lar-euq mae.
ACT.5.1	Khoerngae, Aqnaqnir laer kur-eu tiq ghaq jawr-awr, aqyawf-euq miqzaq-aq Saqpirla laer kur-eu mae. Aqnyaf dzerzaq khawf mirtsaq tiq tsanr anq-euq mae. 
ACT.5.2	Khoernar-aq, anqza-euq pyur-euq lafkhoer nae uicuiv yurdov yaf-awr, nuideuq-aq, ghaqkhaer deuq-euq aqkuir-anr yurtaq lar-euq mae. Pyur yurdov yaf-euq khoer aqyawf-euq miqzaq khawf siqnya-eu mae. 
ACT.5.3	Khoerngae, Beqtuvluv heulof-aer aernaeq-euq mae: “Aqnaqnir-or! Aqjeq mirnae nawq-euq nuima-anr naef Saqdaq bi urbyan lar-awr, Yawshawr Saflar-anr jaqmyawf myawf-awr, mirtsaq anqza-euq pyur uicuiv yurdov yaf-euq le? 
ACT.5.4	Mirtsaq maqanq-euq siq khoer-aq, nawq-euq mirtsaq maqngeur-a lor? Paranq-euq law-awr khawf, arpoeq khoer nawq-euq navni jav-eu maqngeur-a laq? Nawr aqjeq mirnae teulof-aer janr-eu laer, nawq-euq nuima-euq lafkhoer sharnoeq-euq le? Nawr, tsawrhaq-anr maqngeur-eu, Miqyaer-anr jaqmyawf myawf-euq mae.”
ACT.5.5	Aqnaqnir dawq khoerdawq-anr yagaq ngae, coqdzae ghae-awr saf tsaev-euq mae. Garkawv khoer yagaq-euq tsawrhaq dawqtawvluf guv duidui-ir-euq mae. 
ACT.5.6	Khoerngae, zaqguq tiqdeuq turlar-awr, mawrtawv tawv-awr nae bafdov ghae-awr bafpanq-ir-euq mae.
ACT.5.7	Khoernar-aq, naqliq smr laf aerghaq dzeur-ir ngae, aqyawf-euq miqzaq urlar-euq mae. Uqsoe pyeufdzeur yaf-euq garkawv-anr aqyawf maq siqnya-a. 
ACT.5.8	Beqtuvluv, aqyawf-anr narhaq-eu, “Ngaq-anr aernaeqlaf sher-eq. Nawnyaf nae mirtsaq anqza-euq pyur heumyav taef ma lor?” Khoerngae, aqyawf aerkhof-eu, “Ngeur ma. Teumyav taef ma.” 
ACT.5.9	Khoerngae, Beqtuvluv, aqyawf-anr aernaeq-eu, “Nawnyaf aqjox-aer tiqgar gm-awr, Sanqpaq Miqyaer-euq Saflar-anr tsermr haw-eu le? Taeq, nawq-euq khaqdzerzaq-anr bafpanq-ir-euq deuq ghovkhaeq-anr ghofkeuv lar-euq ngar-a. Aqyawfmaf, nawq-anr khawf bafdovghae taef-a.” 
ACT.5.10	Zaqmiq aqbur khoerghaq khawf tiqpov taef-aer Beqtuvluv-euq aqkuir-euq dawqpae coqdzae ghae-awr saf tsaev-euq mae. Zaqguq khoerdeuq urlar ngae, aqyawf saf tsaevdzeur-euq gar ya’mawr-awr, aqyawf-anr khawf bafdov ghae-awr, aqyawf-euq khaqdzerzaq-euq gardzer bafpanq-ir-euq mae. 
ACT.5.11	Khoermirnae, Kalizaq armur hawr-eu, garkawv khoer kharya gaq-euq tsawrhaq dawqtawvluf guv duidui-ir-euq mae.
ACT.5.12	Sanqpaq Miqyaer, ghaqkhaer deuq-euq aqlaf-anr ghoe-awr, tsawrhaq ghawqmya ni-euq ghanrcae, bisiq bimawr-eu jeq hawr-eu zanqler paq-aer ghae-eu jeq ghawqmya’ni mr-euq mae. Aqyawfmaf dawqtawvluf nuima tiqsiq taef-aer taq-awr, Sorlaqmoq-euq guirgaceuq-anr uiqler-awr jawr-eu mae. 
ACT.5.13	Aqcawq tiqghaq-iq aqyawfmaf naeq-aer maq gawfler peuq-eu khawf, mirkhanqzaq, aqyawf maf-anr noeqpoeq-awr taqhuiq-eu mae. 
ACT.5.14	Sanqpaq Yeqsur-anr jan-eu tsawrhaq, zaqmiq aqbur khawf, zaqyo aqli khawf, ghawqmya’ni tiqjawr sair tiqjawr myaqlar luf-eu mae. 
ACT.5.15	Khoeruqtaf, Beqtuvluv cantsaev ngae, aqyawf-euq arbar narshmr taef-aer khawf, nar-awr gawr-eu tsawrhaq-anr bi barshmrni, aqyawf maf-anr garma-anr bafdov lef-awr, yufzar-anr maqngeur nar-aq, parsiq-anr bi yuftaq-euq mae. 
ACT.5.16	Yeqlursaqlaeq-euq jawqlaw jawrlawr jav-eu meuq-anr jawr-eu tsawrhaq armaf deuq, nar-awr gawr-eu tsawrhaq deuq hawr-eu, naef yawjawf nae bikhaeq bikhav-euq tsawrhaq deuq sheuqlaf-euq mae. Aqyawfmaf dawqtawvluf taqler jir-euq mae.
ACT.5.17	Khoerngae, pirma yawhuiq ghaq hawr-eu aqyawf naeq-aer kharjawr-eu Saqduqgaer armur-anr gawf-eu tsawrhaq deuq myavnavnav duidui-eu mirnae tsawqtur lar-euq mae. 
ACT.5.18	Khoerngae, aqyawfmaf, ghaqkhaer deuq-anr nyaef-awr kuv-anr nyaefur taq-euq mae. 
ACT.5.19	Aerkhawf, uqcif paw Sanqpaq Miqyaer-euq mqtav ghaqkhaer tiq ghaq, kuv-euq larghov deuq panle-awr, aqyawf maf-anr sheuqdov ghae-awr aer-eu, 
ACT.5.20	“Nawmaf le-awr, uqduq tanqnymr nymrma-euq lafkhoer yawf-awr, aqyawf maf-anr daef-eu jeq bif-eu dawq dawqtawvluf ja’maeq naeqler-awq.”
ACT.5.21	Ghaqkhaer deuq dawq khoerdawq yagaq-euq mirnae uqshawq yawnaf-aer, uqduq tanqnymr nymrma-anr urler-awr maeqnaeq tsovnaeq-euq mae. Khoerngae, pirma yawhuiq ghaq hawr-eu aqyawf naeq-aer jawr-eu tsawrhaq deuq lar-awr, khavma armur hawr-eu Irsaqleqlav tsawrhaq-euq aqyuif aqtsu dawqtawvluf kuruiq jir-awr, kuv-anr nyaefur taq-euq ghaqkhaer deuq-anr bi sheuqdov laq-ir-euq mae.
ACT.5.22	Aerkhawf, lofpir-eu kuirlaf deuq irkeuv ngae, ghaqkhaer deuq kuv-anr ur-eu gar maqmawr-aq. Khoermirnae, aqyawfmaf ghoflar-awr, dawqdzawr dzawr-eu lafkhoer, 
ACT.5.23	aer-eu, “Kuv-euq larghov zifdanni tawftaeq taq-awr, lof-eu tsawrhaq deuq khawf lafnyir paw ghovkhaeq-euq maeqshi yawfluf-eu gar nga’maf ya’mawr-euq ma. Aerkhawf, larghov pan-awr haw ngae-aq, lafkhoer tiqghaq-iq jawr-eu maqmawr-aq.” 
ACT.5.24	Khoerngae, pirma yawhuiq ghaq, uqduq tanqnymr nymrma-anr haw-eu aqyuif ghaq hawr-eu, pirma aqyuif deuq, dzawrlar-euq dawq khoer-anr yagaq ngae, garkawv heu aqjox-aer pyeuflar-eu laer ghae-eu nga laer noeq maqdov-a.
ACT.5.25	Khoerngae, tsawrhaq tiq ghaq, aqyawfmaf jawr-eu gar urlar-awr aer-eu, “Haeqsher-eq! Nawmaf nae kuv-anr nyaefur taq-euq tsawrhaq khoerdeuq, uqduq tanqnymr nymrma-euq lafkhoer yawf-awr, khoergar jawr-eu tsawrhaq deuq-anr maeqnaeq luf-eu mae.” 
ACT.5.26	Khoermirnae, uqduq tanqnymr nymrma-anr haw-eu aqyuif ghaq, lofpir-eu kuirlaf sheuq-awr, ghaqkhaer deuq-anr maq lavnarni sheuqlaq-ir-euq mae. Aqjeq mirnae aernar-aq, tsawrhaq armaf deuq, aqyawf maf-anr khaqlo biqlar-eu gar guv-eu mae.
ACT.5.27	Ghaqkhaer deuq-anr sheuqkeuv laf-euq nar-aq, khavma armur-euq maeqshi biyawf-awr, pirma yawhuiq ghaq, aqyawf maf-anr narhaq-eu lafkhoer, 
ACT.5.28	aer-eu, “Tsawrmyanr heumyanr-anr ghoeghoe-aer aqcawq-anr taqpar maeqnaeq laer nga’maf, nawmaf-anr dawq yawkhav khav-aer bif-euq maqngeur-a lor? Aerkhawf, hawsher-eq, nawmaf-euq dawqmaeq dawqtsov deuq, Yeqlursaqlaeq meuq meuqlanni gaqdoe-ir taq-awr, tsawrhaq heughaq-euq shiq-euq arpoeq, nga’maf-euq khoertav bi keuvle mawf-eu ghae-eu nga.”
ACT.5.29	Khoerngae, Beqtuvluv hawr-eu ghaqkhaer deuq heulof-aer aerkhof-euq mae: “Nga’maf, tsawrhaq-euq dawq-anr navmaqtser, Miqyaer-euq dawq-anr narhaq geuf-eu tsaq mae. 
ACT.5.30	Nawmaf nae darkawq lafyaq-anr gheuceuq-awr saef-euq Yeqsur-anr, aqdui-euq aqpoeq deuq-euq Miqyaer nae bi ghofdaef lar-euq mae. 
ACT.5.31	Uvlanr-eu ghaq hawr-eu Kakhof-eu ghaq pyeuf-awr, Irsaqleqlav-anr noeqpov noeqpar-eu jeq hawr-eu, iqbax pyaeq-eu jeq bif-eu gharduq, Miqyaer, aqyawf-anr aqyawf-euq armar paw ciqgor naeq-euq mae. 
ACT.5.32	Nga’maf-aq, aqyawf-euq gharduq garkawv heudeuq sarkir kamq-eu ma. Miqyaer nae aqyawf-euq dawq narhaq geuf-eu tsawrhaq deuq-anr biftaq-euq Yawshawr Saflar khawf garkawv heudeuq sarkir kamq-eu mae.”
ACT.5.33	Aqyawfmaf dawq khoerdawq-anr yagaq ngae, nuima paer duidui lar-awr, ghaqkhaer deuq-anr saef-eu laer tov-eu mae. 
ACT.5.34	Aerkhawf, tsawrhaq dawqtawvluf yawzeu baw-eu zanrdawq maeq-eu saqlaq, Gaqmaqleqlar laer kur-eu 
ACT.5.35	Khoernar-aq, aqyawf, khavma armur deuq-anr heulof-aer aernaeq-euq mae: “Irsaqleqlav tsawrhaq deuq-or! Nawmaf tsawrhaq heudeuq-anr aqjox-aer janrnaeq law-awr khawf, yawmuiq-aer yanr-eu lafkhoer janr-eu tsaq mae. 
ACT.5.36	Arhu Turdav laer kur-eu tiq ghaq dovlar-awr, aqyawxyawf yawhuiq yawmanr tiq ghaq ma laer aer-eu mae. Oeqyar ghaq aerghaqni aqyawf-euq maeqnan cantae-euq mae. Aerkhawf, aqyawf-anr lavsaef ghaq ngae, aqyawf-anr nuijan taq-euq tsawrhaq dawqtawvluf caevbyav jir-awr, yawqngaef pyeuf-ir-euq mae. 
ACT.5.37	Khoernar-aq, mirkhanqzaq-euq tsawrmyanr dawv ngae, Yurdav laer kur-eu Gaqliqlaer tsawrhaq tiq ghaq khawf dovlar-euq mae. Mirkhanqzaq tiqpavnav deuq-anr gheupyawr-awr, aqyawf-euq maeqnan bi cantae lar-euq mae. Aqyawf khawf bisaef-euq nar-aq, aqyawf-anr nuijan taq-eu tsawrhaq dawqtawvluf bi taebyav jir-euq mae. 
ACT.5.38	Khoermirnae, nymq-mr tsawrhaq heudeuq-anr tiqjeq-iq maq janrnaeqni bijawrtawq sher-eq laer ngar, nawmaf-anr sharmawf mir-a. Aqyawf maf-euq bawqtov hawr-eu mr-eu jeq tsawrhaq-anr nae dovlar-euq ngeur nar-aq, yawqngaef pyeuf-ir taef-a. 
ACT.5.39	Aerkhawf, Miqyaer-anr nae dovle-euq ngeur nar-aq, nawmaf, aqyawf maf-anr maq lavtsoeq nya-ar. Khoeruqtaf, nawmaf, Miqyaer-anr guirdeuv deuv-eu nga laer mawrlar-eu baw-mr.”
ACT.5.40	Aqyawf, aqyawf maf-anr japyawr-awr, aqyawfmaf, ghaqkhaer deuq-anr kurur laf-awr nae aqyawf maf-anr diqghaq-euq nar-aq, Yeqsur-euq tsawrmyanr-anr ghoeghoe-aer taqpar maeq laer dawq bif-awr, aqyawf maf-anr pyaeqnaeq-euq mae.
ACT.5.41	Miqyaer, aqyawf maf-anr Yeqsur-euq tsawrmyanr baqda’nae shafdawr-eu jeq-anr daq-eu geux-eu tsawrhaq laer sawxnaeq-euq mirnae, ghaqkhaer deuq, khavma armur-euq maeqshi nae laqkhaq caertavni dov-ir-euq mae. 
ACT.5.42	Aqyawfmaf yawqnan navluf, Yeqsur-aq, Kali mae laer uqduq tanqnymr nymrma-euq lafkhoer hawr-eu nymr yawqnymr navluf-euq lafkhoer, dawqmaeq maeq-awr maeqnaeq tsovnaeq-euq mae.
ACT.6.1	Khoerngae yamq-anr, zaqlanr deuq myaqlar luf-eu mae. Yawqnan navluf dzaqdzaq dawrdawr birnaeq ngae, aqyawf maf-euq miqcoeq miqma deuq-anr yawmuiq-aer maq birof naeq-euq mirnae, Heqlaqsar dawq ngaeq-eu deuq, 
ACT.6.2	Khoermirnae, ghaqkhaer 12 ghaq, zaqlanr baqmaf mafma-anr kuruiq-awr heulof-aer aernaeq-euq mae: “Nga’maf, Miqyaer-euq dawq maeq-eu byaer-awr, dzaqdzaq dawrdawr birnaeq-eu-aq maqtsaq nga. 
ACT.6.3	Khoermirnae, aqyuif aqnyir deuq-or! Nawmaf-euq lafkhoer tsawrmyanr muiq-awr, Yawshawr Saflar hawr-eu zaqsiq tsawrganr byan-eu tsawrhaq shif ghaq-anr tserdov-awq. Nga’maf, aqyawf maf-anr khaerdar naeq-awr gar heu bimr ma. 
ACT.6.4	Aerkhawf, nga’maf-aq, guiqlanq shar-awr, Yaerdawq-anr taf-eu guiqlanq-euq gar-anr taef-aer noeqtsov taq-awr mr ma.”
ACT.6.5	Aqyawfmaf aer-eu gar, tsawrhaq armaf maflanni nuikhanr shir-awr, heudeuq-anr tserdov-euq mae: jan-eu jeq byan-awr Yawshawr Saflar byan-eu Saqteqpaq hawr-eu Pirlirpuv, Bawrkawq, Nirgaqnawq, Tirmoq, Baqmeqnar hawr-eu Yurdav-euq zanr tawqlar-euq Aqdirawq-anr jawr-eu Nirgawrla heudeuq mae. 
ACT.6.6	Aqyawf maf-anr ghaqkhaer deuq-euq maeqshi biyawf-awr, ghaqkhaer deuq guiqlanq shar-awr, aqyawf maf-euq khoertav aqlaf bafdav naeq-euq mae.
ACT.6.7	Khoernar-aq, Miqyaer-euq dawq gaqdoe-ir-awr, Yeqlursaqlaeq-euq lafkhoer zaqlanr zawr myaqlar-awr, pirma ghawqmya’ni khawf Kali-anr janlar-euq mae.
ACT.6.8	Saqteqpaq-aq, jan-eu jeq hawr-eu baoq tiqbyanni anr-awr, mirkhanqzaq-euq ghanrcae huiq duidui-eu zanqler paq-aer ghae-eu jeq hawr-eu bisiq bimawr-eu jeq mr-euq mae. 
ACT.6.9	Khoerngae, Buq-ir-euq tsawrhaq-euq 
ACT.6.10	Aerkhawf, Saqteqpaq-aq, zaqsiq tsawrganr hawr-eu muiq-eu Saflar-anr ghoeghoe-aer ngaeq-eu mirnae, aqyawfmaf maq pyaerghaq nya-a.
ACT.6.11	Khoermirnae, aqyawfmaf tsawrhaq tiqpavnav deuq-anr yawzaf zaf-aer cawqtawv-awr heulof-aer bi’aer-euq mae, “Tsawrhaq heughaq-aq, Morseq hawr-eu Miqyaer-anr yaeqbawq saerlu-aer aer-eu gar nga’maf yagaq-euq ma.”
ACT.6.12	Khoernar-aq, aqyawfmaf nae mirkhanqzaq, aqyuif aqtsu deuq hawr-eu, zanr maeq-eu deuq-anr lavteuv-euq mae. Khoermirnae, aqyawfmaf, Saqteqpaq jawr-eu gar oe-awr, aqyawf-anr nyaef-awr nae, aqyawf-anr khavma armur jawr-eu gar sheuqghae-euq mae. 
ACT.6.13	Khoeruqtaf, aqyawfmaf, tsawrkaq jaqmyawf kurlaf-awr heulof-aer bi’aer-euq mae: “Tsawrhaq heughaq-aq, yawshawr lawv hawr-eu zanrdawq-anr maq tsaevlerni yaeqbawq saerlu-aer aerluf-eu mae. 
ACT.6.14	Naqzaqlaer tsawrhaq Yeqsur, uqduq tanqnymr nymrma heu-anr pyavdzae-awr, ‘Morseq nae aqdui-anr bi tawqka lef-euq zanr deuq-anr khawf lavpar taef-a’ laer aqyawf aer-eu gar nga’maf yagaq-euq ma.”
ACT.6.15	Khoerngae, khavma armur-euq lafkhoer nuirluf-eu tsawrhaq dawqtawvluf, Saqteqpaq-anr hawtsov taq-awr, aqyawf-euq myavpyawq, mqtav ghaqkhaer-euq myavpyawq lof-aer dur-eu gar ya’mawr-euq mae.
ACT.7.1	Khoernar-aq, pirma yawhuiq ghaq, Saqteqpaq-anr narhaq-eu, “Heulof-aer ngeur-eu mae lor?” 
ACT.7.2	Khoerngae, Saqteqpaq heulof-aer aerkhof naeq-euq mae: “Aqyuif aqnyir hawr-eu aqda deuq-or! Narhaq sher-eq. Aqdui-euq aqpoeq Aqbyaqhaq, Harlaq meuq-anr maqjawr-ir-euq minav-aer, Meqsoqpoqtaqmir mirkhanq-anr jawr ngae, yawshaef khanqsaer huiq-eu Miqyaer, aqyawf jawr-eu gar dovle-awr, 
ACT.7.3	aqyawf-anr aernaeq-euq,
ACT.7.4	Khoermirnae, aqyawf, Kaqlaqdaer mirkhanq-anr nae dovle-awr, Harlaq meuq-anr jawr-ir-euq mae. Aqyawf-euq aqda shirdzeur-euq nar-aq, Miqyaer, aqyawf-anr khoergar nae bidov-ir-awr, nymq-mr nawmaf jawrluf-eu mirkhanq heukhanq-anr bi jawrle-euq mae.
ACT.7.6	Khoerngae, Miqyaer heulof-aer aer-eu mae,
ACT.7.7	Miqyaer aer-eu, 
ACT.7.8	Khoernar-aq, Miqyaer, Aqbyaqhaq-anr bawkhov maeqdzaq yaeq-eu zanr-anr taf-eu dawqma sarjax bif-euq mae. Khoermirnae, Aqbyaqhaq-euq zaqyo Irtsav daefle-awr yaef nan byanlar-euq nar-aq, aqyawf-anr bawkhov maeqdzaq yaeqnaeq-euq mae. Irtsav-euq zaqyo Yaqkov mae. Yaqkov-euq zaqyo-aq, aqdui-euq aqpoeq 12 poeq mae.
ACT.7.9	“Aqpoeq heudeuq, Yorsaev-anr myavnav nav-eu mirnae, Irjirtuv-anr anqdzae-euq mae. Aerkhawf, Miqyaer, aqyawf naeq-aer jawr-awr, 
ACT.7.10	shaqzanq yawqjeq navluf-anr nae aqyawf-anr bibuq-ir-euq uqtaf, Yorsaev, Irjirtuv sanqpaq Paqlawr-euq maeqshi jawr ngae, Miqyaer, aqyawf-anr ghoer mr-awr zaqsiq tsawrganr khawf bifnaeq-euq mae. Khoermirnae, Paqlawr, Yorsaev-anr mirkhanq hawr-eu aqyawf-euq nymrkhanq dawqtawv luf-anr sanrmr-eu ghaq bigeuf-euq mae. 
ACT.7.11	Khoerngae, Irjirtuv hawr-eu Kaqnaq mirkhanq khanqlanni, maef-awr shuf-eu jeq hawr-eu shaqdui zanq duidui-eu jeq keuvle taq-euq mae. Aqdui-euq aqpoeq deuq khawf, dzaq-eu jeq maq povmawr nya-aer shaqlar taq-euq mae. 
ACT.7.12	Aerkhawf, Yaqkov, Irjirtuv-anr caer jav-eu garkawv yagaq ngae, aqdui-euq aqpoeq deuq-anr khaerghae-awr, yawbae dov bi’ir-euq mae. 
ACT.7.13	Nyiq dov tiqdov ir ngae, Yorsaev, aqyawf aqsur ghaq le laer aqyawf-euq maernmr deuq-anr bi siqnya-euq mae. Paqlawr khawf Yorsaev-euq zawfjir-anr ya siqnya-euq mae. 
ACT.7.14	Khoernar-aq, Yorsaev, aqyawf-euq aqda Yaqkov hawr-eu aqyuif aqnyir bi sheuqlaq ler-eu laer khaerlef-euq mae. Aqyawfmaf dawqtawvluf 75 ghaq byan-eu mae. 
ACT.7.15	Khoernar-aq, Yaqkov, Irjirtuv-anr jawr-ir-awr, aqyawf khawf, aqdui-euq aqpoeq deuq khawf khoergar shirjir-euq mae. 
ACT.7.16	Aqyawf maf-anr Seqjeq meuq-anr bafkhof lef-awr, Seqjeq meuq-euq aqda Haqmawq-euq oeqpaq oeqma deuq-anr, Aqbyaqhaq nae pyur bif-awr zeurtaq-euq lmqbymr-anr bafpanq-euq mae.”
ACT.7.17	“Miqyaer nae Aqbyaqhaq-anr sarjax dzaqtaq-euq dawq byanlar-eu aryamq paelar ngae, Irjirtuv-euq lafkhoer aqdui-euq tsawrjeuq tsawrca myaqlar-awr baerlar-euq mae.
ACT.7.18	Yorsaev-anr maq siqnya-eu sanqpaq yawshuif tiq ghaq dzoeqlar ngae keuvni myaqlar baerlar-euq mae. 
ACT.7.19	Sanqpaq heughaq aqdui-euq tsawrjeuq tsawrca-anr maershuir shuir-awr, aqdui-euq aqpoeq aqbawr deuq-anr khaeqnaeq khavnaeq-awr, zaqdeuq maqya daef-ir ni bi ciqdzae-euq mae. 
ACT.7.20	Khoerngae, Morseq daefle-awr, Miqyaer nuikhanrshir duidui-eu mae. Bala smr siq byanni aqyawf-euq aqda-euq nymr-euq lafkhoer cutaq-euq mae. 
ACT.7.21	Arnan, aqyawf-anr ciqdzae-ir ngae, Paqlawr-euq zaqmiq nae aqyawf-anr ciqghae-awr, aqyawf-euq zaq lof-aer cuhuiq-euq mae. 
ACT.7.22	Morseq-aq, Irjirtuv tsawrhaq-euq zaqsiq tsawrganr dawqtawvluf yadzaw-awr, ngaeq-awr tmr-eu paw khawf, mr-awr shar-eu paw khawf ghaq anr duidui-eu mae.
ACT.7.23	“Aqyawf 40 khof khawvlar ngae, aqyawf-euq aqyuif aqnyir Irsaqleqlav tsawrhaq-anr haw-ir-eu laer aqyawf-euq nuima-anr noeqdov ler-euq mae. 
ACT.7.24	Aqyawf, aqyawf maf-euq lafkhoer-euq tiq ghaq bikhaeq-awr shaqzanq daqluf-eu gar ya’mawr ngae, aqyawf-euq tsawrhaq-anr cawba naeq-awr, khaeq-euq Irjirtuv tsawrhaq khoerghaq-anr janrkhof naeq-awr saef-euq mae. 
ACT.7.25	Miqyaer, aqyawf-euq aqlaf-anr ghoe-awr, aqyawf maf-anr bi kakhof le-euq ngar-a laer, aqyuif aqnyir deuq ghovshawnya taef-a laer Morseq noeq-euq khawf, aqyawfmaf maq ghovshaw nya-a. 
ACT.7.26	Nishawq ngae nan, Irsaqleqlav tsawrhaq nyiq ghaq caedzaq luf-eu gar dovle-awr, aqyawfnyaf tsaqler dzoerlerni laejae-eu lafkhoer aer-eu, ‘Cawq-or! Nawnyaf, aqyuif aqnyir yawkaq, aqjeq mirnae tiqghaq tirghaq mrbanq luf-eu le?’
ACT.7.27	Aerkhawf, aqyawf-euq aqyuif aqnyir-anr mrbanq-euq khoerghaq, Morseq-anr daeqdzae ghae-awr heulof-aer aer-eu mae,
ACT.7.29	Morseq dawq khoerdawq-anr yagaq ngae, Mirdiqyaq mirkhanq-anr caevjawr-ir-awr, mirkhanq khoerkhanq-anr jawrnaq mr-eu tsawrhaq pyeuflar-euq mae. Khoergar zaqyo nyiq ghaq jawrle-euq mae.
ACT.7.31	Morseq khoer-anr ya’mawr ngae, zanqler-awr hawduq ler-eu laer dawqpae lepae ngae, Sanqpaq Miqyaer-euq tersar ngaeqdov laf-awr 
ACT.7.32	aer-eu,
ACT.7.32	Khoerngae, Morseq yawdzuq gan’gan-aer maq hawpeuq-a. 
ACT.7.33	Khoerngae, Sanqpaq Miqyaer, aqyawf-anr heulof-aer aernaeq-euq mae:
ACT.7.35	“Morseq heughaq-aq, aqyawfmaf nae heulof-aer aer-awr byaerdzae-euq mae,
ACT.7.35	Aerkhawf, Miqyaer-aq, bawduv-euq lafkhoer dovle-euq mqtav ghaqkhaer khoerghaq-euq aqlaf-anr ghoe-awr, aqyawf-anr uvlanr-eu ghaq hawr-eu bibuq-ir-eu ghaq bigeuf-eu laer khaerlef-euq mae. 
ACT.7.36	Morseq-aq, Irjirtuv-euq lafkhoer khawf, Irner iqmalavshav hawr-eu bawrtsanq bawrdanr-anr 40 khof byanni jawrluf ngae khawf, zanqler paq-aer ghae-eu jeq hawr-eu bisiq bimawr-eu jeq janr-awr, aqyawf maf-anr sheuqdov laf-euq mae.
ACT.7.37	“Tsawrhaq heughaq-aq, Irsaqleqlav tsawrhaq-anr heulof-aer aernaeq-euq Morseq mae,
ACT.7.38	“Morseq-aq, bawrtsanq bawrdanr-anr uiqler-euq baqmaf-euq lafkhoer keuq-eu mae. Sirnav gawqjawq-euq khoertav aqyawf-anr dawq ngaeqcawq-euq mqtav ghaqkhaer khoerghaq naeq-aer jawr-awr, aqdui-euq aqpoeq deuq naeq-aer khawf jawr-euq mae. Bi daeflar nya-eu dawq aqdui-anr bif-eu laer aqyawf hageuf-euq mae. 
ACT.7.39	“Aerkhawf, aqdui-euq aqpoeq deuq aqyawf-euq dawq-anr maq narhaq geufni, aqyawf-anr byaerdzae-awr, aqyawf maf-euq nuima-euq lafkhoer-aq, Irjirtuv-anr ghof-ir mawf-eu mae. 
ACT.7.40	Aqyawfmaf, Aqloq-anr aernaeq-eu,
ACT.7.41	Khoerngae yamq-anr, aqyawfmaf mawrner mawrgaw-euq mawrkawr tiq kawr taev-euq mae. Khoernar-aq, mawrkawr khoerkawr-anr lawrnaeq shaernaeq-awr, aqyawf maf-euq aqlaf nae taevdov taq-euq mawrkawr-anr laqkhaq caer-euq mae. 
ACT.7.42	Miqyaer yawqpawyawq ciqpyawr-awr nae aqyawf maf-anr byaer-awr, mq-euq khoertav jav-eu jeq-anr uqduq bitanq-euq mae. Khoer-anr tafler-awr nae, Miqyaer gharduq ngaeqdan-eu deuq-euq sanqbof-euq lafkhoer heulof-aer boftaq-euq mae:
ACT.7.44	“Aqdui-euq aqpoeq deuq bawrtsanq bawrdanr-anr jawr ngae, sarkir-euq saqpar saeqghawv jav-euq mae. Morseq nae ya’mawr-euq arbar lof-aer ghawv-awq laer Miqyaer, aqyawf-anr aernaeq-awr khaerdar-euq mae. 
ACT.7.45	Saqpar saeqghawv heughawv-anr aqdui-euq aqpoeq deuq hageuf-awr ghawvka lef-euq mae. Yorsuv khawf aqcawq tsawrjeuq tsawrca-euq mirkhanq-anr bafanr ghae-awr, Daqbir-euq zir-anr keuvni jav-euq mae. Aqcawq tsawrjeuq tsawrca khoerdeuq-aq, Miqyaer nae aqdui-euq aqpoeq deuq-euq maeqshi nae taedov-euq mae. 
ACT.7.46	Daqbir-aq, Miqyaer ghoer mr-eu tsawrhaq pyeuf-awr, Yaqkov-euq Miqyaer-euq jawrduq bi tsovnaeqlaf laer shar-euq mae. 
ACT.7.47	Aerkhawf, Miqyaer-euq gharduq nymr yatsov-euq ghaq-aq, Sorlaqmoq mae.
ACT.7.48	“Aerkhawf, aqdir aernar-aq, Gor duidui-eu ghaq-aq, tsawrhaqzaq-euq aqlaf nae tsov-euq uqduq tanqnymr deuq-anr jawr-eu maqngeur-a. Miqyaer gharduq ngaeqdan-eu tsawrhaq heulof-aer aertaq-euq mae:
ACT.7.51	“Kawqlanr ghanr-awr, nuima hawr-eu naqbawr bawkhov maeqdzaq maqyaeq-euq tsawrhaq deuq-or! Nawmaf aqmyanluf Yawshawr Saflar-anr lavtsoeq-eu mae. Nawmaf-euq aqpoeq deuq aqjox-aer janr-euq nar-aq, nawmaf khawf khoerlof-aer ghaeluf-eu mae. 
ACT.7.52	Nawmaf-euq aqpoeq deuq nae maqbi khaeq maqbi khav haw-euq Miqyaer gharduq ngaeqdan-eu tsawrhaq aqgeu ghaq jawr-eu la? Tsaq-awr dawr-eu ghaq oe taef-a laer ngaeqdan-euq deuq-anr khawf, aqyawfmaf saef-euq mae. Nymq-mr nawmaf khawf, Tsaq-awr dawr-eu khoerghaq, aqcawq-anr anqdzaq-awr bisaef-euq mae. 
ACT.7.53	Nawmaf-aq, mqtav ghaqkhaer deuq-anr nae zanrdawq za-euq khawf maq cantae-aq.”
ACT.7.54	Aqyawfmaf dawq khoer-anr yagaq ngae, nuima-anr tsawvler-awr, Saqteqpaq-anr seuq teuf-eu mae. 
ACT.7.55	Khoerngae, Saqteqpaq-anr Yawshawr Saflar byanle-awr mq-anr hawtsovtaq ngae, Miqyaer-euq yawshaef khanqsaer-anr mawr-awr, Yeqsur, Miqyaer-euq armar paw yawfluf-eu gar khawf ya’mawr-awr, 
ACT.7.56	aer-eu, “Hawsher-eq! Mq pantaq-awr, 
ACT.7.57	Khoerngae, aqyawfmaf tersar yawkhav-aer gurgur-aer, naqbawr daeqtsoeq-awr, Saqteqpaq jawr-eu gar tiqkawv lof-aer caevghae-euq mae. 
ACT.7.58	Khoernar-aq, aqyawf-anr meuq-euq lafnyir daeqdov ghae-awr, aqyawf-anr khaqlo nae biq-euq mae. Sarkir pyeuf-eu deuq, aqyawf maf-euq paerkhanq laev-awr, Sawrluv laer kur-eu zaqguq tiq ghaq-euq aqkuir-anr yurtaq yaf-euq mae. 
ACT.7.59	Aqyawfmaf, Saqteqpaq-anr khaqlo biqluf ngae, Saqteqpaq, Miqyaer-anr kurkur-aer aer-eu, “Sanqpaq Yeqsur-or! Ngaq-euq saflar-anr hageuf naeqlaf-awq.” 
ACT.7.60	Khoernar-aq, aqyawf pawqtsuif pawqdmq dmq-awr tersar yawkhav-aer aer-eu, “Sanqpaq Miqyaer-or! Iqbax heu aqyawf maf-euq khoertav taqbi jav.” Aqyawf khoerlof-aer aerghaq-awr yufkhav-euq mae.
ACT.8.1	Saqteqpaq-anr saef-eu gar Sawrluv khawf nuima tsaq-eu mae. Khoerngae nan-anr nae, Yeqlursaqlaeq-anr jawr-eu Kali-anr jan-eu armur-aq, khaeqdui khav duidui-eu gar yadaq-euq mae. Ghaqkhaer deuq maqngeur nar-aq, Kali-anr jan-eu tsawrhaq dawqtawvluf Yurdav mirkhanq hawr-eu Saqmaqliv mirkhanq doeni caevbyav ghae-euq mae. 
ACT.8.2	Miqyaer-anr yawzeu baw-eu deuq, Saqteqpaq-anr bafpanq-ir-awr, aqyawf-euq gharduq tsawrngoer yawkhav-aer ngoer-euq mae. 
ACT.8.3	Aerkhawf, Sawrluv-aq, Kali-euq armur-anr lavcawv luf-eu mae. Aqyawf tiqnymr sair tiqnymr irir-aer, zaqmiq aqbur hawr-eu zaqyo aqli deuq-anr nyaef-awr kuv-anr dawvnaeq-eu mae.
ACT.8.4	Caevbyav ghae-euq khoerdeuq, khar irkeuv-euq gar Yaerdawq maeqnaeq-euq mae. 
ACT.8.5	Pirlirpuv khawf Saqmaqliv meuq-anr ir-awr, aqyawf maf-anr Kali-euq garkawv dawqmaeq maeqnaeq-euq mae. 
ACT.8.6	Tsawrhaq khoerdeuq, Pirlirpuv dawqmaeq maeq-eu gar yagaq-awr, khavjeq-aer ghae-eu jeq janr-eu gar ya’mawr-euq mirnae, nuima tiqsiq taef-aer taq-awr, aqyawf maeq-eu dawq-anr yawmuiq-aer narhaq-euq mae. 
ACT.8.7	Aqjeq mirnae aernar-aq, tsawrhaq ghawqmya ghaq-euq lafkhoer ur-eu naef yawjawf deuq, tersar yawkhav-aer gurgur-aer dovle-euq mae. Kuirshir lafshir shir-eu hawr-eu kuircawv ghawqmya ghaq khawf taqler-euq mae. 
ACT.8.8	Khoermirnae, meuq khoermeuq-euq lafkhoer laqkhaq caer-eu jeq byan-eu mae.
ACT.8.9	Aerkhawf, meuq khoermeuq-anr Sirmoq laer kur-eu tiq ghaq jawr-eu mae. Dzeurlaf ngae, aqyawf mawloq loq-awr, 
ACT.8.10	Meuq khoermeuq-anr jawr-eu huiqzaq nyirzaq dawqtawvluf heulof-aer aeraer-aer aqyawf-euq dawq narhaqgeuf luf-eu mae, “Tsawrhaq heughaq-aq, Miqyaer-euq huiq duidui-eu baoq mae.” 
ACT.8.11	Aqyawf mawloq loq-awr, aqyawf maf-anr bi zanqler-eu myanrlar-euq mirnae, aqyawfmaf, aqyawf-euq dawq narhaq geuf-eu mae. 
ACT.8.12	Aerkhawf, Pirlirpuv, Miqyaer uvlanr-eu garkawv hawr-eu Yeqsur Kali-euq tsawrmyanr garkawv dawqmaeq maeq-eu gar aqyawfmaf janlar-awr, zaqmiq aqbur hawr-eu zaqyo aqli deuq khawf bartirsaq hageuf-euq mae. 
ACT.8.13	Khoerngae, Sirmoq khoerghaq khawf janlar-awr, bartirsaq hageuf-awr, aqmyanluf Pirlirpuv naeq-aer jawr-eu mae. Pirlirpuv nae mr-euq khavjeq-aer ghae-eu jeq hawr-eu bisiq bimawr-eu jeq-anr aqyawf ya’mawr ngae, zanq duidui ler-euq mae.
ACT.8.14	Saqmaqliv tsawrhaq, Miqyaer-euq dawq-anr hageuf-euq garkawv, Yeqlursaqlaeq-anr jawr-eu ghaqkhaer deuq yagaq ngae, Beqtuvluv hawr-eu Yorhaq-anr aqyawfmaf jawr-eu gar khaerghae-euq mae. 
ACT.8.15	Aqyawfnyaf oekeuv-euq nar-aq, Kali-anr jan-eu tsawrhaq deuq, Yawshawr Saflar za’ni aqyawf maf-euq gharduq guiqlanq sharnaeq-euq mae. 
ACT.8.16	Aqjeq mirnae aernar-aq, aqyawfmaf tiqghaq-iq-euq khoertav Yawshawr Saflar maq zafka le-aer, aqyawfmaf, Sanqpaq Yeqsur-euq tsawrmyanr-euq uqmov bartirsaq hageuf-euq taef-a siq. 
ACT.8.17	Beqtuvluv hawr-eu Yorhaq, aqyawf maf-euq khoertav aqlaf bafdavnaeq ngae, aqyawfmaf, Yawshawr Saflar za-euq mae.
ACT.8.18	Ghaqkhaer deuq aqlaf bafdavnaeq nar-aq, aqcawq, Yawshawr Saflar za-eu gar Sirmoq ya’mawr ngae, ghaqkhaer deuq jawr-eu gar pyur yurlaf-awr, 
ACT.8.19	aer-eu, “Ngar, aqsur ghaq-euq khoertav maqaer, aqlaf bafdavnaeq ngae, khoerghaq, Yawshawr Saflar za’ni baoq teu ngaq-anr khawf bifnaeq laf-awq.”
ACT.8.20	Khoerngae, Beqtuvluv, aqyawf-anr heulof-aer aernaeq-euq mae: “Miqyaer-euq lafsawq-anr pyur nae zeurnya taef-a laer nawr noeq-eu mirnae, nawr hawr-eu nawq-euq pyur tiqkawv lof-aer cawv-ir luf-ur. 
ACT.8.21	Miqyaer-euq maeqshi nawq-euq nuima maqdawr-eu mirnae, nawr garkawv heu-anr tiqjeq-iq maqtaf-aer, tiqpawf-iq maqgawf-a. 
ACT.8.22	Nawr yawcawv jeq teu-anr nae noeqpov noeqpar-awq. Miqyaer-anr guiqlanq shar-awq, nawq-euq nuima-euq lafkhoer noeq-eu teu-anr Miqyaer iqbax pyaeqnaeq laf-eu baw-mr. 
ACT.8.23	Aqjeq mirnae aernar-aq, nawr-aq, khaqjawfni ghae-eu nuicawv nae dzardof bidawv taq-awr, maqtsaq maqdawr-eu aryoeq nae bi paftawf taq-euq nga laer, ngaq-anr mawrlar nga.”
ACT.8.24	Khoerngae, Sirmoq aerkhof naeq-eu, “Nawq nae kharaer-euq jeq ngaq-euq khoertav tiqjeq-iq maqya keuvleni, ngaq-euq gharduq Sanqpaq Miqyaer-anr guiqlanqshar naeqlaf-awq.” 
ACT.8.25	Ghaqkhaer deuq sarkir kamq-awr, Sanqpaq Miqyaer-euq dawq maeqnaeq ghaq-euq nar-aq, Yeqlursaqlaeq-anr ghofler-euq mae. Ghoflerluf ngae, Saqmaqliv-euq pu ghawqmya pu-anr guiqlanqdawq maeqnaeq-euq mae.
ACT.8.26	Khoerngae, Sanqpaq Miqyaer-euq mqtav ghaqkhaer tiq ghaq Pirlirpuv-anr aernaeq-eu, “Tur-awq, lafov paw jav-eu Yeqlursaqlaeq-anr nae Gaqsaq meuq-anr ir-eu garma khoerkanr-anr ir-awq.” Garma khoerkanr-aq, bawrtsanq bawrdanr mae. 
ACT.8.27	Khoermirnae, aqyawf tur-awr irdov ghae-euq mae. Khoerngae, Eqtiqorpir sanqpaqma Gaqdaer-euq pyurshuir myawqganq dawqtawv luf-anr hawpir-eu, aryaq zawr gor-eu Eqtiqorpir-euq miqtsuif aqyuif ghaq, Yeqlursaqlaeq-anr uqduq tanqler-awr, 
ACT.8.28	garma-anr ghof-ir luf-eu mae. Aqyawf, manq lavlawq-anr dziq-awr, Miqyaer gharduq ngaeqdan-eu Irsaqyar nae boftaq-euq sanqbof guiluf-eu mae. 
ACT.8.29	Khoerngae, muiq-eu Saflar, Pirlirpuv-anr aernaeq-eu, “Nawr, manq lavlawq-anr taemir-awr, manq lavlawq naeq-aer ir-awq.”
ACT.8.30	Khoermirnae, Pirlirpuv, aqyuif khoerghaq jawr-eu gar caevghae-euq mae. Khoerngae, aqyuif khoerghaq, Miqyaer gharduq ngaeqdan-eu Irsaqyar nae boftaq-euq sanqbof guiluf-eu gar yagaq-awr, aqyawf-anr narhaq-eu, “Nawr guiluf-eu garkawv teu, nawq-anr ghovshawlar mir-a lor?”
ACT.8.31	Khoerngae, aqyawf aer-eu, “Ngaq-anr maeqnaeq laf-eu tsawrhaq maqjawr-eu gar, ngar aqjox-aer ghovshawnya nmr-mq?” Khoernar-aq, Pirlirpuv-anr manq lavlawq-euq lafkhoer kurdav-awr, aqyawf naeq-aer binuir-euq mae.
ACT.8.32	Aqyawf guiluf-eu Yaerbof khoertsanr-aq heulof-aer mae:
ACT.8.34	Khoerngae, aqyuif khoerghaq, Pirlirpuv-anr aernaeq-eu, “Ngar narhaqmawf mir-a. Miqyaer gharduq ngaeqdan-eu tsawrhaq heughaq, aqsur ghaq-euq garkawv aermawf-eu nga? Aqyawf-euq garkawv aermawf-eu nga lor? Maqngeur nar-aq, aqcawq-euq garkawv aermawf-eu nga laq?” 
ACT.8.35	Khoerngae, Pirlirpuv khaqmae mrnga-awr Yaerbof heudeuv-anr nae danqbae-awr, Yeqsur-euq garkawv aqyawf-anr dawqmaeq maeqnaeq-euq mae.
ACT.8.36	Aqyawfnyaf garma kanrli-aer irghae-awr, ircuf danq-eu tiq tsanr-anr irkeuv ngae, aqyuif khoerghaq aer-eu, “Hawsher-eq. Heugar ircuf danq ngar-a. Ngar bartirsaq hageuf-eu gar lavtsoeq paq-aer tiqjeqnav jav-a laq?” 
ACT.8.37	Khoerngae, Pirlirpuv aer-eu, “Nawq-euq nuima dawqtawvluf jan nar-aq, bartirsaq hageufnya taef-a.”
ACT.8.37	Khoerngae, aqyuif khoerghaq aer-eu, “Yeqsur Kali-aq, Miqyaer-euq Zaqyo ngar-a laer ngar jan ma.”
ACT.8.38	Khoerngae, aqyuif khoerghaq dawq bif-awr, manq lavlawq-anr binaq-euq mae. Pirlirpuv hawr-eu aqyuif khoerghaq ircuf-anr ur-ir-awr, Pirlirpuv, aqyawf-anr bartirsaq mrnaeq-euq mae. 
ACT.8.39	Aqyawfnyaf, ircuf-anr nae dovlar ngae, Sanqpaq Miqyaer-euq Saflar nae Pirlirpuv-anr ciqghae-awr, aqyuif khoerghaq, Pirlirpuv-anr maqpar ya’mawr-euq mae. Aqyuif khoerghaq-aq, laqkhaq caertavni maeqhu paw ghof-ir ghae-euq mae. 
ACT.8.40	Khoernar-aq, Pirlirpuv, Aqcov meuq-anr jawr-eu gar bimawr-euq mae. Aqyawf, meuq yawqmeuq navluf-anr cantsaev ngae, guiqlanqdawq maeqmaeq-aer Gaersaqlir-anr lekeuv-euq mae.
ACT.9.1	Khoerngae yamq-anr khawf, Sawrluv-aq, Sanqpaq Yeqsur-euq zaqlanr deuq-anr saef ma laer guvtsiq nyaefnyaef-aer lmqluf-eu mae. Aqyawf, pirma yawhuiq ghaq jawr-eu gar le-awr, 
ACT.9.2	Kali-euq Garma khar tawqluf-eu zaqmiq aqbur, zaqyo aqli-anr ya’mawr nar-aq, aqyawf, aqyawf maf-anr paf-awr Yeqlursaqlaeq-anr sheuqghaeni, Daqmaqsaer-anr jav-eu zanrdawq khawqnymr-anr bif-eu sanqbof sharler-euq mae. 
ACT.9.3	Sawrluv irdov ghae-awr, Daqmaqsaer-euq dawqpae oekeuv ngae, mq-anr nae yawshaef japyuqni aqyawf-euq tiqjawq byale-euq mae. 
ACT.9.4	Khoerngae, aqyawf, mirtsa gacoq ghae-awr, aqyawf-anr heulof-aer aer-eu tersar-anr yagaq-euq mae, “Sawrluv-or! Sawrluv, nawr aqjeq mirnae ngaq-anr khaeq-eu le?”
ACT.9.5	Khoerngae, aqyawf aer-eu, “Sanqpaq-or! Nawr aqsur ghaq le?”
ACT.9.5	Sanqpaq Yeqsur aer-eu, “Ngar-aq, nawr khaeqluf-eu Yeqsur ma. Nawr jeqzaq-anr tae-eu darcae-anr baev-eu-aq yawshaq mae.” 
ACT.9.6	Khoernar-aq, aqyawf zanqler taq-awr yawdzuq gan’gan-aer aer-eu, “Sanqpaq-or! Nawr, ngaq-anr aqjeq bi janrmawf-eu nya?”
ACT.9.6	Khoerngae, Sanqpaq Yeqsur, aqyawf-anr aerkhof naeq-eu, “Tur-awr meuq-anr urler-awq. Nawr aqjeq yajanr-eu la laer aqcawq, nawq-anr aernaeqlaf taef-a.” 
ACT.9.7	Aqyawf naeq-aer canluf-eu tsawrhaq deuq tersar khoer-anr yagaq-euq khawf, tiqghaq-anr-iq maqmawr-euq mirnae, dawq maq ngaeqdov nya’ni yawfluf-eu mae. 
ACT.9.8	Sawrluv, mirtsa nae turlar-awr, myavnuiv byae ngae, tiqjeq-iq maq mawrnya-a. Khoermirnae, aqyawfmaf, aqyawf-euq aqlaf-anr nyaeftaeq-awr, Daqmaqsaer-anr sheuqur lef-euq mae. 
ACT.9.9	Aqyawf smq nan keuvni, myavnuiv maq mawrnya-aer, maqdzaq maqdawrni jawr-euq mae.
ACT.9.10	Daqmaqsaer-anr Aqnaqnir laer kur-eu zaqlanr tiq ghaq jawr-eu gar, mawrle-euq lafkhoer Sanqpaq Yeqsur aer-eu, “Aqnaqnir-or.”
ACT.9.10	Khoerngae, Aqnaqnir aer-eu, “Sanqpaq-or! Ngar heugar jawr ma.”
ACT.9.11	Khoerngae, Sanqpaq Yeqsur, aqyawf-anr heulof-aer aernaeq-euq mae: “Tur-awr, Gardawr laer kur-eu garma khoerkanr-anr ir-awq. Yurdav-euq irkanr jawr-eu, Daqsuv-anr nae lar-euq Sawrluv laer kur-eu tiq ghaq-anr haw-ir-awq. Nymq-mr aqyawf guiqlanq sharluf-eu mae. 
ACT.9.12	Aqyawf-anr mawrle-euq lafkhoer Aqnaqnir laer kur-eu tiq ghaq urlar-awr, aqyawf-euq myavnuiv par mawrnya larni, aqyawf-euq khoertav aqlaf bafdav naeq-euq gar khawf ya’mawr-euq mae.”
ACT.9.13	Khoerngae, Aqnaqnir heulof-aer aerkhof naeq-euq mae: “Sanqpaq-or! Tsawrhaq heughaq-aq, Yeqlursaqlaeq-anr jawr-eu nawq-euq tsawrshawr deuq-anr arnavni lavtanq lavnar naeq-euq garkawv, ngar, ghawqmya ghaq ja-eu gar yagaq-euq ma. 
ACT.9.14	Nymq-mr heugar khawf, nawq-euq tsawrmyanr-anr kharkur-eu tsawrhaq deuq-anr nyaef ma laer pirma aqyuif deuq-anr nae aryaq zataq-euq mae.”
ACT.9.15	Khoerngae, Sanqpaq Yeqsur, aqyawf-anr heulof-aer aernaeq-euq mae: “Ir-awq. Aqjeq mirnae aernar-aq, aqyawf-aq, aqcawq tsawrjeuq tsawrca, sanqpaq deuq hawr-eu Irsaqleqlav tsawrhaq-euq maeqshi, ngaq-euq tsawrmyanr bipi-awr bi tsafgaq-eu laer ngaq nae tserdov taq-euq ngaq-euq keuka ma. 
ACT.9.16	Ngaq-euq tsawrmyanr baqda’nae, aqyawf shaqzanq ghawqmya jeq yadaq-a laer ngar, aqyawf-anr bimawr ma.”
ACT.9.17	Khoermirnae, Aqnaqnir ir-awr, nymr khoernymr-anr urler-euq mae. Aqyawf, Sawrluv-euq khoertav aqlaf bafdav-awr aer-eu, “Maernmr Sawrluv-or! Nawr garpaer-anr oeluf ngae dovle-euq Sanqpaq Yeqsur khoerghaq, nawr myavnuiv mawrnya lar-awr, Yawshawr Saflar byanlarni, ngaq-anr khaerghae lef-euq mae.” 
ACT.9.18	Khoerngae, tiqpov taef-aer Sawrluv-euq myavnuiv-anr nae ngaqghaw lof-aer ghae-eu jeq gayawv le-awr, aqyawf-euq myavnuiv mawrnya lar-euq mae. Khoernar-aq, aqyawf turlar-awr bartirsaq hageuf-euq mae. 
ACT.9.19	Sawrluv, dzaqdzaq dawrdawr dzaqghaq dawrghaq ngae, ghaq anrkhof lar-euq mae. Khoernar-aq, Sawrluv, Daqmaqsaer-anr jawr-eu zaqlanr deuq naeq-aer heumyav nan jawr-euq mae.
ACT.9.20	Sawrluv tiqpov taef-aer zanrdawq khawqnymr-euq lafkhoer, Kali-aq, Miqyaer-euq Zaqyo mae laer maeqnaeq-euq mae. 
ACT.9.21	Kharya gaq-euq tsawrhaq dawqtawvluf zanqler-awr aer-eu, “Tsawrhaq heughaq, Yeqlursaqlaeq-euq lafkhoer, tsawrmyanr heumyanr-anr kharkur-eu tsawrhaq-anr lavcawv-euq khoerghaq maqngeur-a lor? Heugar khawf khoerlof-aer janr-eu gharduq, aqyawf, aqyawf maf-anr nyaef-awr pirma aqyuif deuq jawr-eu gar sheuqghae-eu laer, aqyawf oe-euq maqngeur-a laq?” 
ACT.9.22	Aerkhawf, Sawrluv tiqjawr sair tiqjawr ghaq khavdzaeq lar-awr, Yeqsur-aq, Kali mae laer yawmuiq-aer aerduq nya-eu mirnae, Daqmaqsaer-anr jawr-eu Yurdav tsawrhaq deuq zanqlerjir taq-euq mae.
ACT.9.23	Ghawqmya nan dzeur-ir ngae, Yurdav tsawrhaq deuq, Sawrluv-anr saef-eu laer tov-eu mae. 
ACT.9.24	Aerkhawf, aqyawfmaf nae tov-euq khoer Sawrluv yasiq-euq mae. Aqyawfmaf, Sawrluv-anr saef-eu laer uqcif nan’ghanr maqaer, 
ACT.9.25	Khoermirnae, uqcif pawdzer, zaqlanr deuq nae aqyawf-anr khavpuq puqma-anr biur-awr, meuq-euq lanr-anr nae pyaeqka ghae-euq mae.
ACT.9.26	Khoernar-aq, Sawrluv, Yeqlursaqlaeq-anr larkeuv-awr, zaqlanr deuq naeq-aer gawfler-eu laer laejae-euq khawf, aqyawfmaf dawqtawvluf, Sawrluv zaqlanr pyeuflar-euq mae laer maq jancoer-aer guv-eu mae. 
ACT.9.27	Aerkhawf, Baqnaqbar, aqyawf-anr sheuq-awr ghaqkhaer deuq jawr-eu gar dzoer-ir-euq mae. Sawrluv garma garpaer-anr, Sanqpaq Yeqsur-anr aqjox-aer mawr-awr, Sanqpaq Yeqsur, aqyawf-anr dawq aqjox-aer ngaeqcawq le-euq garkawv hawr-eu aqyawf, Daqmaqsaer-anr Yeqsur-euq tsawrmyanr-anr ghoeghoe-aer nuima khaqduqni dawqmaeq aqjox-aer maeq-euq garkawv khawf, aqyawf maf-anr dzawrnaeq-euq mae. 
ACT.9.28	Khoermirnae, aqyawf, aqyawfmaf naeq-aer irir larlar-aer Yeqlursaqlaeq-anr jawr-euq mae. 
ACT.9.29	Aqyawf, Sanqpaq Yeqsur-euq tsawrmyanr-anr ghoeghoe-aer, nuima khaqduqni dawqmaeq maeq-euq mae. Heqlaqsar tsawrhaq deuq naeq-aer tsawrpyaer pyaer-euq mae. Khoerngae, aqyawfmaf, aqyawf-anr saef-eu laer laejae-eu mae. 
ACT.9.30	Aqyuif aqnyir deuq, garkawv khoer-anr yasiq ngae, aqyawf-anr Gaersaqlir-anr sheuqkeuv ha-ir-awr, Daqsuv-anr bile-euq mae.
ACT.9.31	Khoerngae, Yurdav mirkhanq, Gaqliqlaer mirkhanq hawr-eu Saqmaqliv mirkhanq doeni jawr-eu Kali-anr jan-eu armur deuq, nuisar of-eu lafkhoer yajawr-awr huiqlar manrlar-euq mae. Sanqpaq Miqyaer-anr yawzeu baw-awr, Yawshawr Saflar ghaq bif-eu lof-aer daefghae-eu lafkhoer, aqyawfmaf myaqlar-euq mae.
ACT.9.32	Khoerngae, heulof-aer pyeuflar-euq mae. Beqtuvluv doedoe-aer can-awr, Lurda-anr jawr-eu tsawrshawr jawr-eu gar oeka-euq mae. 
ACT.9.33	Khoergar, kuirshir lafshir shir-eu mirnae, yaef khof byanni yufzar-anr taef-aer galaf-euq Aerneq laer kur-eu tiq ghaq-anr ya’mawr-euq mae. 
ACT.9.34	Beqtuvluv, aqyawf-anr aernaeq-eu, “Aerneq-or! Yeqsur Kali, nawq-anr lavtaq luf-eu mae. Tur-awr nawq-euq yufzar lavluiv-awq.” Khoerngae, tiqpov taef-aer aqyawf turlar-euq mae. 
ACT.9.35	Lurda hawr-eu Saqlor mirkhanq-anr jawr-eu tsawrhaq dawqtawvluf khoerghaq-anr ya’mawr ngae, Sanqpaq Yeqsur jawr-eu paw pyawrlar jir-euq mae.
ACT.9.36	Yurbeq meuq-anr Daqbirtav laer kur-eu zaqlanr pyeuf-euq zaqmiq aqbur tiq ghaq jawr-eu mae. Daqbirtav-aq,
ACT.9.37	Aerkhawf, khoerngae yamq-anr aqyawf narlar-awr shir-euq mae. Aqcawq, aqyawf-anr ircuf dzuifnaeq-awr, nymr laftav tiv-euq kuvlawv-anr baftaq-euq mae. 
ACT.9.38	Lurda-aq, Yurbeq meuq-euq dawqpae jav-eu mirnae, Beqtuvluv khoergar jawr mae laer zaqlanr deuq yagaq ngae, aqyawfmaf, aqyawf jawr-eu gar tsawrhaq nyiq ghaq khaerghae lef-awr, maq nyinaqni aqyawfmaf jawr-eu gar oe-awq laer bi tanqshar ler-euq mae.
ACT.9.39	Khoerngae, Beqtuvluv tur-awr aqyawfnyaf naeq-aer ir-euq mae. Khoergar irkeuv-euq naeq-aer, aqcawq, aqyawf-anr nymr laftav tiv-euq kuvlawv-anr sheuqdav lef-euq mae. Miqcoeq miqma dawqtawvluf Beqtuvluv-euq dawqpae yawf-awr, Dawkar daef ngae guf-euq paerkhanq hawr-eu maeqtsoeq deuq, aqyawf-anr sheuhaw sheuhaw-aer ngoer-eu mae. 
ACT.9.40	Beqtuvluv, aqyawfmaf yawqghaq navluf-anr bidov-ir-awr, pawqtsuif pawqdmq dmq-awr guiqlanq shar-euq mae. Khoernar-aq, shir-euq mawrdo jav-eu paw ghawrpyawr-awr aer-eu, “Daqbirtav-or! Tur-awq.” Khoerngae, aqyawf myavnuiv byaelar-awr, Beqtuvluv-anr mawr ngae turnuir lar-euq mae. 
ACT.9.41	Khoerngae, Beqtuvluv, aqlaf cawqja-awr, aqyawf-anr gheutur naeq-euq mae. Khoernar-aq, tsawrshawr deuq hawr-eu miqcoeq miqma deuq-anr kurlaf-awr, Dawkar yawdaef-aer aqyawf maf-anr a’naeq-euq mae. 
ACT.9.42	Garkawv heu Yurbeq meuq meuqlan-aer gaqdoe-ir-awr, tsawrhaq ghawqmya’ni Sanqpaq Yeqsur-anr janlar-euq mae. 
ACT.9.43	Khoernar-aq, Beqtuvluv, Yurbeq meuq-anr jawr-eu Sirmoq laer kur-eu shaqkhov janranq-eu ghaq-euq nymr-anr ghawqmya nan jawr-euq mae.
ACT.10.1	Gaersaqlir-anr Gorneqlir laer kur-eu tiq ghaq jawr-eu mae. Aqyawf-aq, Irdaqliq Guirmaf laer kur-eu guirmaf tiq mur-euq 
ACT.10.2	Aqyawf hawr-eu aqyawf-euq miqsawrzaq yawqghaq navluf Miqyaer-anr guv-awr uqduq tanq-eu tsawrhaq pyeuf-eu mae. Yawqjawr navluf mirkhanqzaq-anr gamfnaeq-awr, aqmyanluf Miqyaer-anr guiqlanq sharluf-eu mae. 
ACT.10.3	Tiqnan, uqciftaw paw naqliq smr laf byanlar ngae, mawrle-eu lafkhoer byacaevni ya’mawr-euq Miqyaer-euq mqtav ghaqkhaer tiq ghaq, aqyawf jawr-eu gar urlar-awr aqyawf-anr aernaeq-eu, “Gorneqlir-or!”
ACT.10.4	Khoerngae, Gorneqlir, aqyawf-anr hawtsov taq-awr guv duidui-eu lafkhoer aer-eu, “Sanqpaq-or! Aqjeq aer-eu le?”
ACT.10.4	Khoerngae, mqtav ghaqkhaer khoerghaq, aqyawf-anr heulof-aer aernaeq-euq mae: “Nawq-euq guiqlanq shardawq hawr-eu nawq nae gamfnaeq-euq jeq Miqyaer-euq maeqshi larkeuv-awr, aqyawf noeqmawr luf-eu mae. 
ACT.10.5	Nymq-mr nawr, tsawrhaq khaerghae-awr, Yurbeq meuq-anr jawr-eu Beqtuvluv laer kur-eu Sirmoq-anr bi kurlaq-ir-awq. 
ACT.10.6	Aqyawf-aq, iqmalavshav-euq lawrdzer-anr jav-eu bawkhov janranq-eu Sirmoq-euq nymr-anr jawrluf mae. Nawr aqjeq yajanr-a laer aqyawf, nawq-anr aernaeqlaf taef-a.”
ACT.10.7	Aqyawf-anr ngaeqcawq le-euq mqtav ghaqkhaer khoerghaq ghofdov-ir dzeur ngae, Gorneqlir, aqyawf-euq nymrkhanq-euq kuirlaf zaqkhav nyiq ghaq hawr-eu, aqmyanluf aqyawf-euq myawqkhaer ghov-eu laer lofluf-eu tsawrhaq deuq-euq lafkhoer nae, Miqyaer-anr guv-eu guirzaq tiq ghaq-anr kurlaf-euq mae. 
ACT.10.8	Khoernar-aq, khoerdeuq dawqtawvluf, aqyawf, aqyawf maf-anr jashawnaeq ghaq ngae, Yurbeq meuq-anr khaerghae-euq mae.
ACT.10.9	Nishawq ngae nan, aqyawfmaf garma dov-ir-awr, meuq-euq dawqpae irkeuv-awr, nanlov caelarmawf ngae, Beqtuvluv guiqlanq shar-eu laer nymrmq-anr
ACT.10.10	Khoerngae, aqyawf hawq yawkhav-aer maeflar-awr, hawq dzaqmawf-eu mae. Aerkhawf, aqcawq laeqhmqluf ngae, Beqtuvluv-anr mawrle-eu lafkhoer heulof-aer ya’mawr-euq mae. 
ACT.10.11	Mq panlar-awr, saqpar parma lof-aer ghae-eu tiq hmq, lafcoer oeq coer-anr paftawf taq-awr, aqyawf jawr-eu paw mirtsaq-anr pyaeqka lef-eu gar, aqyawf ya’mawr-euq mae. 
ACT.10.12	Saqpar-euq lafkhoer, mirtsaq-euq khoertav-euq oeq kuir tsof-eu jeqzaq kharngeur-eu jeq, jeqzaq yawghae deuq, joejoe-aer can-eu jeqzaq hawr-eu mqtav zaw-eu arjir deuq ur-eu mae. 
ACT.10.13	Khoerngae, tersar tiq sar aqyawf-anr aernaeq-eu, “Beqtuvluv-or! Tur-awr saef-awr dzaq-awq.”
ACT.10.14	Aerkhawf, Beqtuvluv aer-eu, “Sanqpaq-or! Maq geufnya-a. Maq dzaqkhmq-eu jeq hawr-eu maqshawr-eu jeq, ngar tiqpov-iq maq dzaqhaw-aq.”
ACT.10.15	Tersar khoer nyiq pov tiqpov aqyawf-anr paraer-eu, “Miqyaer nae shawr-euq jeq-anr maq dzaqkhmq-eu jeq laer nawr taqsawx.” 
ACT.10.16	Khoerlof-aer smq pov keuvni pyeuflar ghaq-awr, saqpar parma-anr dur-eu khoerhmq, mq-anr par gheukhofdav lef-euq mae.
ACT.10.17	Beqtuvluv, mawrle-eu lafkhoer ya’mawr-euq khoer aqjeq aermawf-eu nga laer yawqha taef-aer noeqzanq taq-awr jawrluf ngae, hawsher-eq, Gorneqlir nae khaerghae lef-euq tsawrhaq khoerdeuq, Sirmoq-euq nymr-anr narhaq narhaq-aer larkeuv taq-awr ghovkhaeq-anr yawfluf-eu mae. 
ACT.10.18	Khoerngae, Beqtuvluv laer kur-eu Sirmoq khoerghaq, khoergar jawr mae lor laer aqyawfmaf kurkur-aer narhaq-eu mae.
ACT.10.19	Beqtuvluv mawrle-euq jeq-euq garkawv sharnoeqluf ngae, muiq-eu Saflar, aqyawf-anr heulof-aer aer-eu mae: “Hawsher-eq, tsawrhaq smr ghaq, nawq-anr povluf-eu mae. 
ACT.10.20	Teumirnae tur-awr irka-awr, aqyawfmaf naeq-aer ir-awq. Nuima povpov lavlav-aer tiqpawf-iq taqghae. Aqjeq mirnae aernar-aq, ngaq nae aqyawf maf-anr bi’oe-euq ma.”
ACT.10.21	Khoerngae, Beqtuvluv irka-awr, Gorneqlir nae khaerghae lef-euq tsawrhaq khoerdeuq-anr aernaeq-eu, “Haeq, nawmaf povluf-eu ghaq-aq ngar ma. Nawmaf aqjeq mirnae oe-euq le?”
ACT.10.22	Khoerngae, aqyawfmaf aer-eu, “Yardzoeq guirhuq Gorneqlir-aq, Miqyaer-anr guv-awr, Yurdav tsawrjeuq tsawrca dawqtawv luf-euq lafkhoer tsawrmyanr muiq-eu, tsaq-awr dawr-eu tiq ghaq mae. Nawq-anr aqyawf-euq irkanr-euq lafkhoer kurur-awr, nawq-euq dawq narhaq-awq laer shawr-eu mqtav ghaqkhaer tiq ghaq, aqyawf-anr aernaeq le-euq mae.” 
ACT.10.23	Khoernar-aq, Beqtuvluv, aqyawf maf-anr irkanr ha’ur-awr, uqcif tiq mir biyaf-euq mae. Nishawq ngae nan, Beqtuvluv, aqyawfmaf naeq-aer le-euq mae. Yurbeq meuq-anr jawr-eu aqyuif aqnyir heumyav ghaq khawf aqyawf naeq-aer lecaw-euq mae.
ACT.10.24	Sarpaeq ngae nan, aqyawfmaf, Gaersaqlir-anr lekeuv-euq mae. Gorneqlir, aqyawf-euq aqyuif aqnyir hawr-eu cawq yawghoer deuq kuruiq-awr, aqyawf maf-anr dawqluf-eu mae. 
ACT.10.25	Beqtuvluv urler-euq naeq-aer, Gorneqlir, aqyawf-anr mawr-awr, aqyawf-euq aqkuir-euq maeqshi awbyav-awr uqduq tanq-eu mae. 
ACT.10.26	Khoerngae, Beqtuvluv, aqyawf-anr gheutur-awr aer-eu, “Tur-awq, ngar khawf tsawrhaqzaq taef ma.”
ACT.10.27	Beqtuvluv, aqyawf naeq-aer dawq ngaeqcawq ngaeqcawq-aer urler ngae, tsawrhaq ghawqmya’ni uiqlar taq-euq gar ya’mawr-euq mae. 
ACT.10.28	Khoernar-aq, aqyawf, aqyawf maf-anr heulof-aer aernaeq-euq mae, “Yurdav tsawrhaq tiq ghaq, yawqkhanq yawqmir yawq-euq tsawrhaq naeq-aer cawq cawq-eu maqngeur nar-aq, aqyawfmaf jawr-eu gar ir-eu heu, maq janrkhmq-a laer nawmaf siqnya-eu mae. Aerkhawf, tsawrhaq tiqghaq-anr-iq maq cawqkhmq-eu hawr-eu maqshawr-eu laer taqsawx laer, Miqyaer, ngaq-anr maeqnaeq laf-euq mae. 
ACT.10.29	Khoermirnae, ngaq-anr kurlar-euq naeq-aer, ngar khoerheu laer maqaerni lar-euq ma. Nawmaf, ngaq-anr aqjeq mirnae bi kurlaq le-euq le laer narhaqmawf mir-a?”
ACT.10.30	Khoerngae, Gorneqlir heulof-aer aer-eu mae, “Dzeurlaf-euq oeq nan ngae nan-anr nae heuyamq-anr keuvni, ngar dzardzaq sheuq-euq ma. Uqciftaw naqliq smr laf-anr ngar, irkanr-euq lafkhoer guiqlanq sharluf ngae, tsawrhaq tiq ghaq yawshaef bya-eu maeqtsoeq dm-awr, ngaq-euq maeqshi yawfle-awr, 
ACT.10.31	heulof-aer aer-eu mae: ‘Gorneqlir-or! Nawq-euq guiqlanq shardawq-anr Miqyaer gaq-awr, nawq nae gamfnaeq-euq deuq-anr khawf Miqyaer-euq maeqshi aqyawf noeqmawr luf-eu mae. 
ACT.10.32	Khoermirnae, nawr, Yurbeq meuq-anr tsawrhaq khaerghae-awr, Beqtuvluv laer kur-eu Sirmoq khoerghaq-anr bi kurlaq-ir-awq. Aqyawf-aq, iqmalavshav-euq lawrdzer-anr jav-eu bawkhov janranq-eu Sirmoq-euq nymr-anr jawr-eu mae. Aqyawf larkeuv ngae, aqyawf, nawq-anr ja’maeq naeqlaf taef-a.’ 
ACT.10.33	Khoermirnae, ngar tiqpov taef-aer nawr jawr-eu gar khaerghae lef-euq ma. Nawr lar-euq-aq zawr muiq-eu mae. Miqyaer nae nawq-anr biftaq-euq yawqdawq navluf-anr narhaq-eu laer, nymq-mr nga’maf, Miqyaer-euq maeqshi uiqlar taq-euq ma.”
ACT.10.34	Khoerngae, Beqtuvluv, khaqmae mrnga-awr heulof-aer aer-eu mae, “Yawtsaq yawdawr-euq lafkhoer, Miqyaer-aq, myavpyawq huiqnyir maqtser nga laer, ngar siqduq-euq ma. 
ACT.10.35	Aerkhawf, yawqjeuq yawqca navluf-euq lafkhoer, aqyawf-anr guv-awr tsaq-awr dawr-eu jeq mr-eu tsawrhaq yawqghaq navluf-anr aqyawf hageuf-eu mae. 
ACT.10.36	Miqyaer, aqyawf-euq dawq, Irsaqleqlav tsawrhaq-anr bif-euq mae. Dawq khoerdawq-aq, dawqtawv luf-euq Sanqpaq pyeuf-eu Yeqsur Kali-euq baqda’nae, nuisar biza’ni maeq-eu guiqlanqdawq mae. 
ACT.10.37	Yorhaq, bartirsaq-euq garkawv dawqmaeq maeq-eu khoer dzeur-euq nar-aq, Gaqliqlaer mirkhanq-anr danqbae-awr, Yurdav mirkhanq doeni maeqkhawq jir-euq dawq heu-anr nawmaf siqnya-eu mae. 
ACT.10.38	Miqyaer, Naqzaqlaer tsawrhaq Yeqsur-anr Yawshawr Saflar hawr-eu baoq nae tsaqtsov-awr, aqyawf doedoe-aer can ngae, Miqyaer, aqyawf naeq-aer jawr-eu mirnae, yawmuiq jeq mr-awr, 
ACT.10.39	Aqyawf nae Yurdav mirkhanq hawr-eu Yeqlursaqlaeq-anr kharmr-euq yawqjeq navluf-euq garkawv nga’maf sarkir kamq-eu ma. Aqcawq, aqyawf-anr lafyaq-euq khoertav gheuceuq-awr saef-euq mae. 
ACT.10.40	Aerkhawf, smq nan keuvlar-euq nar-aq, Miqyaer, Yeqsur-anr bi ghofdaef lar-awr, aqyawf-euq mawrdo byacaevni bimawr-euq mae. 
ACT.10.41	Mirkhanqzaq dawqtawv luf-anr bimawr-euq maqngeur-a. Sarkir bikamq-eu laer yawbae ngae nae, Miqyaer nae tserdov taq-euq nga’maf-anr bimawr naeqlaf-euq taef mae. Aqyawf shir-euq gar nae ghofdaef lar-awr, nga’maf, aqyawf naeq-aer dzaqtaf dawrtaf-euq ma. 
ACT.10.42	Aqcawq-anr dawqmaeq maeq-awr, daefluf-eu tsawrhaq-anr khawf, shir-euq tsawrhaq-anr khawf, yarkhaq dar-eu ghaq geufni, Miqyaer, Yeqsur-anr tserdov taq-euq mae laer, sarkir bikamq-eu gharduq, aqyawf, nga’maf-anr dawq bifyaf-euq mae. 
ACT.10.43	Aqyawf-anr kharjan-eu aqsur ghaq maqkaq, aqyawf-euq tsawrmyanr baqda’nae iqbax pyaeq-eu jeq za taef-a laer, Miqyaer gharduq ngaeqdan-eu tsawrhaq yawqghaq navluf aqyawf-euq garkawv sarkir kamqtaq-euq mae.”
ACT.10.44	Beqtuvluv dawq heudeuq ngaeqluf ngae, aqyawf-euq dawq narhaq luf-eu tsawrhaq dawqtawv luf-euq khoertav, Yawshawr Saflar zafka le-euq mae. 
ACT.10.45	Aqcawq tsawrjeuq tsawrca-euq khoertav khawf, Miqyaer, Yawshawr Saflar-euq lafsawq shaevdav naeq-euq mirnae, Beqtuvluv naeq-aer lar-euq bawkhov maeqdzaq yaeq-euq jan-eu tsawrhaq khoerdeuq ya’mawr ngae zanqler-euq mae. 
ACT.10.46	Aqjeq mirnae aernar-aq, tsawrhaq heudeuq yawqjeq yawq-euq dawq bavbav-aer Miqyaer-anr ciqhuiq ciqmanr-eu gar yagaq ya’mawr-euq mae.
ACT.10.47	Khoerngae, Beqtuvluv aer-eu, “Tsawrhaq heudeuq khawf aqduimaf lof-aer Yawshawr Saflar za-euq mae. Aqyawf maf-anr ircuf-euq lafkhoer bartirsaq taq hageuf laer aqsur ghaq lavtsoeq nya-eu la?” 
ACT.10.48	Khoermirnae, Beqtuvluv, aqyawf maf-anr Sanqpaq Miqyaer-euq tsawrmyanr-euq uqmov bartirsaq hageuf-awq laer dawq bif-euq mae. Khoernar-aq, aqyawfmaf naeq-aer heumyav nan parjawr naeqlaf laer Beqtuvluv-anr shar-euq mae.
ACT.11.1	Ghaqkhaer deuq hawr-eu Yurdav mirkhanq-anr jawr-eu aqyuif aqnyir deuq, aqcawq tsawrjeuq tsawrca khawf, Miqyaer-euq dawq hageuf-euq mae laer yagaq-euq mae. 
ACT.11.2	Khoermirnae, Beqtuvluv, Yeqlursaqlaeq-anr davlar ngae, aqcawq-anr bawkhov maeqdzaq bi yaeqmawf-eu tsawrhaq deuq, aqyawf-anr iqbax taq-eu lafkhoer, 
ACT.11.3	aer-eu, “Nawr beu-euq, bawkhov maeqdzaq maqyaeq-euq tsawrhaq-euq nymr-anr urler-euq uqtaf, aqyawfmaf naeq-aer dzaqtaf dawrtaf-euq nga-eq!”
ACT.11.4	Khoerngae, Beqtuvluv ardanq bae-eu gar nae, tiqjeq sair tiqjeq aqyawf maf-anr aershaw naeq-euq mae. Aqyawf heulof-aer aer-eu mae, 
ACT.11.5	“Ngar, Yurbeq meuq-anr jawr-awr guiqlanq sharluf ngae, ngar yufmav mavmawr-eu lof-aer mawrle-euq lafkhoer, lafcoer oeq coer baw-eu saqpar parma lof-aer ghae-eu tiq hmq, mq-anr nae, ngaq-euq maeqshi pyaeqka lef-euq gar, ngar ya’mawr-euq ma. 
ACT.11.6	Khoer-euq lafkhoer ngar yawmuiq-aer hawduq ngae, mirtsaq-euq khoertav-euq oeq kuir tsof-eu jeqzaq deuq hawr-eu jeqzaq yawghae deuq, joejoe-aer can-eu jeqzaq hawr-eu mqtav zaw-eu arjir deuq ur-eu gar ngar ya’mawr-euq ma. 
ACT.11.7	Khoerngae, ‘Beqtuvluv-or! Tur-awr, saef-awr dzaq-awq’ laer aer-eu tersar-anr ngar yagaq-euq ma.
ACT.11.8	Aerkhawf, ngar, ‘Sanqpaq-or! Maq geufnya-a. Maq dzaqkhmq-eu jeq hawr-eu maqshawr-eu jeq, ngaq-euq khaqmae-anr tiqpov-iq maq dawvluv haw-aq’ laer aernaeq-euq ma.
ACT.11.9	Khoerngae, mq-anr nae tersar nyiq pov tiqpov par aerkhof lef-eu, ‘Miqyaer nae shawr-euq jeq-anr maq dzaqkhmq-eu jeq laer nawr taqsawx.’ 
ACT.11.10	Khoerlof-aer smq pov keuvni pyeuflar ghaq-awr, khoerdeuq dawqtawvluf mq-anr par gheudav lef-euq mae.
ACT.11.11	Khoerngae khavtseuvni, Gaersaqlir-anr nae ngar jawr-eu gar bi khaerghae lef-euq tsawrhaq smr ghaq, ngar jawr-eu nymr-euq ghovkhaeq-anr oekeuv taq-awr yawfluf-eu mae. 
ACT.11.12	Khoerngae, muiq-eu Saflar, ngaq-anr aernaeq laf-eu, nuima povpov lavlav-aer maqghaeni aqyawfmaf naeq-aer le-awq. Aqyuif aqnyir heu kof ghaq khawf ngaq naeq-aer le-awr, khoerghaq-euq nymr-anr urler-euq ma. 
ACT.11.13	Mqtav ghaqkhaer tiq ghaq, aqyawf-euq irkanr yawfle-euq gar aqyawf aqjox-aer ya’mawr-euq garkawv, khoerghaq, nga’maf-anr dzawrnaeq laf-euq mae. Mqtav ghaqkhaer khoerghaq, aqyawf-anr heulof-aer aernaeq laf-euq mae laer aer-eu mae, ‘Yurbeq meuq-anr tsawrhaq khaerghae-awr, Beqtuvluv laer kur-eu Sirmoq-anr bi kurlaq-ir-awq. 
ACT.11.14	Nawr hawr-eu nawq-euq miqsawrzaq yawqghaq navluf yabuq-ir ni, aqyawf, nawq-anr dawqja ja’maeq naeqlaf taef-a.’
ACT.11.15	“Ngar ngaeqdanq bae-euq naeq-aer, yawbae aqdui-euq khoertav Yawshawr Saflar zafka le-euq lof-aer, aqyawf maf-euq khoertav khawf zafka le-euq mae. 
ACT.11.16	Khoerngae, ngar, Sanqpaq Yeqsur nae aernaeq laf-euq dawq heudawq-anr noeqdov lar-euq mir-a. Aqyawf aer-eu, ‘Yorhaq-aq, ircuf nae bartirsaq mrnaeq-euq mae. Aerkhawf, nawmaf-aq, Yawshawr Saflar-euq lafkhoer bartirsaq ya hageuf taef-a.’ 
ACT.11.17	Aqdui, Sanqpaq Yeqsur Kali-anr janlar ngae, Miqyaer, aqdui-anr lafsawq bifnaeq laf-euq lof-aer, aqyawf maf-anr khawf bifnaeq-euq ngeur nar-aq, Miqyaer-anr lavtsoeq nya’ni ngar, aqsur ghaq la?”
ACT.11.18	Aqyawfmaf garkawv khoer-anr yagaq ngae, ciqcur savni jawr-awr Miqyaer-anr ciqhuiq ciqmanr-eu, “Tox-aer mar-iq, aqcawq tsawrjeuq tsawrca-anr khawf daef-eu jeq bi za’ni Miqyaer, aqyawf maf-anr bi noeqpov bi noeqpar-euq ngar-a.”
ACT.11.19	Saqteqpaq-anr khaeq-awr khav-euq mirnae, jawrbyav taq-euq tsawrhaq khoerdeuq, Pirnir mirkhanq, Gurbaqlur irjawlanr hawr-eu Aqdirawq-anr keuvni ir-awr, Yurdav tsawrhaq-anr taef-aer dawqmaeq maeqnaeq-euq mae. 
ACT.11.20	Aerkhawf, Gurbaqlur irjawlanr hawr-eu Kurleqniq mirkhanq-anr jawr-eu tiqpavnav deuq-aq, aqyawfmaf, Aqdirawq-anr larkeuv ngae, Heqlaqsar tsawrhaq-anr khawf ngaeqcawq-awr, Sanqpaq Yeqsur-euq garkawv dawqmaeq maeqnaeq-euq mae. 
ACT.11.21	Sanqpaq Miqyaer-euq aqlaf, aqyawf maf-anr sheuqghae luf-eu mirnae, tsawrhaq ghawqmya’ni Sanqpaq Miqyaer-anr janlar-awr, aqyawf jawr-eu paw pyawrlar-euq mae.
ACT.11.22	Garkawv heudeuq, Yeqlursaqlaeq-anr jawr-eu Kali-anr jan-eu armur deuq-euq naqbawr-anr gaqkeuv ler-awr, aqyawfmaf, Baqnaqbar-anr khaer-awr, Aqdirawq meuq-anr bi’ir-euq mae. 
ACT.11.23	Aqyawf khoergar irkeuv-awr, Miqyaer-euq guiqlanq yawdzanr-anr ya’mawr-euq mirnae, laqkhaq caer-eu mae. Aqyawf, aqyawfmaf yawqghaq navluf-anr nuima zifdanni, Sanqpaq Miqyaer-euq dawqpae taeqni daef-awq laer ghaq bif-euq mae. 
ACT.11.24	Baqnaqbar-aq, tsawrmuiq tsawrjaq tiq ghaq pyeuf-awr Yawshawr Saflar hawr-eu jan-eu nuima tiqbyanni anr-eu mae. Khoerngae, tsawrhaq, baqmaf-aer Sanqpaq Miqyaer jawr-eu paw lanqlar-euq mae.
ACT.11.25	Khoernar-aq, Baqnaqbar, Daqsuv-anr ir-awr, Sawrluv-anr pov-ir-euq mae. 
ACT.11.26	Aqyawf-anr povmawr ngae, Aqdirawq meuq-anr sheuqlaf-euq mae. Aqyawfnyaf tiq khof byanni khoergar jawr-awr, Kali-anr jan-eu armur naeq-aer uiqler uiqler-aer tsawrhaq ghawqmya ni-anr maeqnaeq tsovnaeq-euq mae. Zaqlanr deuq-anr Kalizaq laer kur-eu-aq, Aqdirawq meuq-anr nae kurbae bae-euq mae.
ACT.11.27	Khoerngae yamq-anr, Miqyaer gharduq ngaeqdan-eu deuq Yeqlursaqlaeq-anr nae Aqdirawq meuq-anr oeka-euq mae. 
ACT.11.28	Aqyawf maf-euq lafkhoer, Aqgaqbar laer kur-eu tiq ghaq turlar-awr, muiq-eu Saflar sheuqghae-eu lafkhoer, mirtsaq doeni maefdui shuf duidui-eu jeq keuvle taef-a laer bimawr-euq mae. Maef-awr shuf-eu khoer-aq, sanqpaq 
ACT.11.29	Khoerngae, zaqlanr deuq yawqha khar ghaenya-eu lof-aer, Yurdav mirkhanq-anr jawr-eu aqyuif aqnyir deuq-anr cawba-eu pyur shaghae ma laer noeqtsaev taq-euq mae. 
ACT.11.30	Aqyawfmaf nae noeqtsaev taq-euq lof-aer mr-awr, Baqnaqbar hawr-eu Sawrluv-euq aqlaf-anr ghoe-awr nae Kalizaq armur-euq aqyuif aqtsu deuq jawr-eu gar bi shaha ler-euq mae.
ACT.12.1	Khoerngae yamq-anr, sanqpaq Heqlor, aqyawf-euq aqlaf nae Kalizaq armur-euq lafkhoer jawr-eu tiqpavnav deuq-anr yaeqbawq-aer janrnaeq-euq mae. 
ACT.12.2	Khoernar-aq, aqyawf, micaer nae Yorhaq-euq maernmr Yaqkov-anr saef-euq mae. 
ACT.12.3	Khoerlof-aer saef-eu gar Yurdav tsawrhaq nuikhanrshir nga laer, aqyawf ya’mawr ngae, Beqtuvluv-anr khawf parnyaef-euq mae. Khoerngae yamq-aq, Daeqtseq maqdawv-euq kaqmur dzaq-eu yawbui-anr tsaq-eu mae. 
ACT.12.4	Khoermirnae, Heqlor, Beqtuvluv-anr nyaef-awr kuv-anr dawvtaq-euq mae. Aqyawf-anr guirzaq oeq ghaq tiq mur murtaq-euq, oeq mur nae bilof-euq mae. Baqsaqkaq yawbui dzeur-euq nar-aq, aqyawf-anr mirkhanqzaq-euq maeqshi yarkhaqdar ma laer noeqtaq-euq mae.
ACT.12.5	Khoermirnae, Beqtuvluv kuv-anr bi kaflanr taq-euq mae. Aerkhawf, Kalizaq armur-aq, maq naqlerni aqyawf-euq gharduq Miqyaer-anr guiqlanq shar-euq mae.
ACT.12.6	Heqlor, Beqtuvluv-anr yarkhaq dar-eu laer ghae-eu jeqhu ngae mir, Beqtuvluv-aq, shmrcav nyiq cav nae bi paftaq-awr, guirzaq nyiq ghaq-euq ghanrcae yufluf-eu mae. Lofluf-eu deuq khawf, kuv-euq larghov-euq lafnyir paw lofluf-eu mae. 
ACT.12.7	Khoerngae, Sanqpaq Miqyaer-euq mqtav ghaqkhaer tiq ghaq Beqtuvluv-euq gardzer yawfle-awr, kuv-euq arlawv-euq lafkhoer yawshaef byalar-euq mae. Aqyawf, Beqtuvluv-euq byaghar-anr taevtaev-aer kurnoeq-eu, “Yawkawr-aer tur-awq.” Khoerngae, shmrcav deuq aqyawf-euq aqlaf-anr nae galaev jir-euq mae.
ACT.12.8	Khoernar-aq, mqtav ghaqkhaer, aqyawf-anr aernaeq-eu, “Jofpaf paf-awr saeqnawv arcav paf-awq.” Khoerngae, aqyawf khoerlof-aer janr-euq mae. Mqtav ghaqkhaer khoerghaq paraer-eu, “Nawq-euq paerkhanq paermanr gheudm-awr, ngaq-euq maeqnan cantae lef-awq.” 
ACT.12.9	Khoernar-aq, Beqtuvluv, aqyawf-euq maeqnan cantaedov ghae-euq mae. Aerkhawf, mqtav ghaqkhaer khoerghaq mrluf-eu deuq aqdir aqmar nga laer Beqtuvluv maq siqnya-aer, mawrle-euq lafkhoer ya’mawr-euq tiqjeq nya laer taef-aer noeq-euq mae. 
ACT.12.10	Aqyawfnyaf yawbae tsanr-anr lof-eu deuq-anr hawr-eu nyiq tsanr tiqtsanr-anr lof-eu deuq-anr irdzeur-awr, meuq-anr ur-ir-eu shmr larghov-anr irkeuv ngae, larghov khoer aqyawxyawf, aqyawf nyaf-anr pannaeq-awr, aqyawfnyaf dov-ir-euq mae. Aqyawfnyaf garma tiqkanr lawcaw-aer irluf ngae, mqtav ghaqkhaer khoerghaq tiqpov taef-aer aqyawf-anr nae ghawq-ir-euq mae.
ACT.12.11	Khoerngae, Beqtuvluv noeqbeur lar-awr aer-eu, “Sanqpaq Miqyaer, aqyawf-euq mqtav ghaqkhaer bi’oe-awr, Heqlor-euq aqlaf hawr-eu Yurdav tsawrhaq nae noeqtmq taq-euq jeq dawqtawv luf-anr nae ngaq-anr bibuq-ir naeqlaf-euq nga laer, nymq-mr ngar aqdir siqduq-euq ma.”
ACT.12.12	Aqyawf garkawv khoer-anr sharnoeq hawghaq dzeur-euq nar-aq, Maqkuv laer khawf kur-eu Yorhaq-euq aqma Maqliv-euq nymr-anr ir-euq mae. Khoergar, tsawrhaq ghawqmya’ni uiqler taq-awr guiqlanq sharluf-eu mae. 
ACT.12.13	Beqtuvluv kmrcaer-euq larghov-anr khovluf ngae, Lordeq laer kur-eu aqbur tiq ghaq narhaq le-euq mae. 
ACT.12.14	Aqyawf, Beqtuvluv-euq tersar-anr narhaqsiq ngae, laqkhaq caer-eu mirnae, larghov maq pannaeqni, Beqtuvluv larghov-euq maeqshi yawfluf nya laer irkanr-euq lafkhoer caevur lef-awr, aqyawf maf-anr tsafgaq ler-euq mae. 
ACT.12.15	Khoerngae, aqyawfmaf, aqyawf-anr, “Nawr uq-ir-euq nya laq” laer aernaeq-euq khawf, aqyawf maqjuqni aerluf-eu mirnae, aqyawfmaf, “Beqtuvluv-euq mqtav ghaqkhaer nya” laer aer-eu mae.
ACT.12.16	Beqtuvluv maq naqlerni larghov-anr khovluf-eu mae. Aqyawfmaf larghov pan-ir ngae, Beqtuvluv-anr ya’mawr-awr, zanq duidui ler-euq mae. 
ACT.12.17	Khoerngae, Beqtuvluv, aqyawf maf-anr ciqcurni jawr-awq laer lafdzawr dzawrnaeq-awr, Sanqpaq Miqyaer, aqyawf-anr kuv-anr nae aqjox-aer sheuqdov naeqlaf-euq garkawv, aqyawf maf-anr ja’naeq-awr aer-eu, “Ir-awr, garkawv heu Yaqkov hawr-eu aqyuif aqnyir deuq-anr dzawrnaeq-ir-awq.” Khoernar-aq, aqyawf dov-ir-awr, yawqgaryawq ir-euq mae.
ACT.12.18	Uqbya byalar-euq naeq-aer, Beqtuvluv aqgeugar ir-euq nga laer maq siqnya-eu mirnae, guirzaq khoerdeuq suqsaq duidui luf-eu mae. 
ACT.12.19	Heqlor, aqyawf-anr pov ngae maq povmawr nya-euq mirnae, lofpir-eu deuq-anr yawmuiq-aer narhaq ghaq-euq nar-aq, aqyawf maf-anr saef-awq laer dawq bif-euq mae. Khoernar-aq, Heqlor, Yurdav mirkhanq-anr nae irka ghae-awr, Gaersaqlir-anr jawr-ir-euq mae.
ACT.12.20	Heqlor-aq, Durlu hawr-eu Sirdoq-anr jawr-eu tsawrhaq deuq-anr nuima paer duidui-eu mae. Khoermirnae, aqyawfmaf nuima tiqgar gm-awr, aqyawf jawr-eu gar lar-euq mae. Sanqpaq-anr cawba-eu ghaq Baqlaqdur laer kur-eu ghaq-anr bawqdzaq tsaq-awr, tsaqler dzoerlerni sharler-euq mae. Aqjeq mirnae aernar-aq, aqyawf maf-euq dzaqdzaq dawrdawr Heqlor-euq mirkhanq-anr ghoeluf-eu mae.
ACT.12.21	Nanpax paxtaq-euq arnan keuvlar ngae, Heqlor-aq, sanqpaq-euq maeqtsoeq dm-awr, nuirmanq-anr nuir-awr nae aqyawf maf-anr dawqngaeq dawqtmr mrnaeq-euq mae. 
ACT.12.22	Khoerngae, tsawrhaq khoerdeuq gur-eu, “Tersar teu-aq, tsawrhaqzaq-euq tersar maqngeur nya, miqyaer-euq tersar nya!” 
ACT.12.23	Khoerngae, Heqlor, Miqyaer-anr maq ciqhuiq maq ciqmanr-eu mirnae, Sanqpaq Miqyaer-euq mqtav ghaqkhaer japyuqni tanqghae lef-awr aqyawf-anr arboeq armawr deuq nae bidzaq-awr, aqyawf saf tsaev-euq mae.
ACT.12.24	Aerkhawf, Miqyaer-euq dawq-aq, huiqlar manrlar luf-awr, khawq-ir byan-ir luf-eu mae.
ACT.12.25	Baqnaqbar hawr-eu Sawrluv, aqyawf nyaf-euq guiqlanq-euq gar mrluiv ghaq-euq nar-aq, Yeqlursaqlaeq-anr nae Maqkuv laer khawf kur-eu Yorhaq-anr sheuq-awr ghof-ir-euq mae.
ACT.13.1	Aqdirawq Kalizaq armur-euq lafkhoer, Miqyaer gharduq ngaeqdan-eu deuq hawr-eu maeqnaeq tsovnaeq-eu deuq jawr-eu mae. Tsawrhaq khoerdeuq-aq, Baqnaqbar, Nirgaq laer kur-euq Surmoq, Kurleqniq mirkhanq-anr jawr-eu Lurgir, mirkhanq-anr uvlanr-eu Heqlor naeq-aer tiqkawv lof-aer huiqlar-euq Maqneq hawr-eu Sawrluv, heudeuq mae. 
ACT.13.2	Aqyawfmaf, Sanqpaq Miqyaer-anr uqduq tanqtanq-aer dzardzaq sheuqluf ngae, Yawshawr Saflar, aqyawf maf-anr aernaeq-eu, “Ngaq nae aqyawf nyaf-anr kurtaq-awr bi mr-eu laer ghaer-eu gar deuq-anr mrni, ngaq-euq gharduq Baqnaqbar hawr-eu Sawrluv-anr tserpavdov taq-awq.” 
ACT.13.3	Khoernar-aq, aqyawfmaf dzardzaq sheuq-awr guiqlanq shar-eu lafkhoer, aqyawf nyaf-euq khoertav aqlaf bafdav naeq-awr khaerdov ghae-euq mae.
ACT.13.4	Khoermirnae, Yawshawr Saflar, aqyawf nyaf-anr khaer-eu lof-aer, Seqlurgir meuq-anr irka-awr, khoergar nae lawq-anr dziq-awr, Gurbaqlur irjawlanr-anr irghae-euq mae. 
ACT.13.5	Aqyawfnyaf, Saqlaqmir meuq-anr irkeuv ngae, Yurdav tsawrhaq-euq zanrdawq khawqnymr-euq lafkhoer, Miqyaer-euq dawq maeqnaeq-euq mae. Aqyawfnyaf, Yorhaq-anr-aq, cawba-eu ghaq bigeuf-euq mae.
ACT.13.6	Aqyawfmaf irjawlanr-anr cantsaevdov ghae-awr, Baqpur meuq-anr irkeuv ngae, Yurdav tsawrhaq pyeuf-euq Baqyeqsur laer kur-eu mawloq loqnya-awr, Miqyaer gharduq ngaeqdan-eu jaqmyawf tiq ghaq tanqpuq-euq mae. 
ACT.13.7	Heughaq-aq, zaqsiq tsawrganr zawr anr-eu Seqlaqgir Pawrluv laer kur-eu, irjawlanr-euq meuq-anr sanrmr-eu ghaq naeq-aer jawr-eu mae. Meuq-anr sanrmr-eu khoerghaq, Miqyaer-euq dawq gaqmawf-eu mirnae, Baqnaqbar hawr-eu Sawrluv-anr kur-euq mae. 
ACT.13.8	Aerkhawf, meuq-anr sanrmr-eu heughaq maqbi janlarni, mawloq loqnya-eu Erlurma laer kur-eu khoerghaq, aqyawf nyaf-anr lavtsoeq luf-eu mae (Erlurma laer aer-eu-aq, mawloq loqnya-eu laer aermawf-eu mae). 
ACT.13.9	Khoerngae, Sawrluv laer khawf kur-eu Pawrluv-anr Yawshawr Saflar byanle-awr, mawloq loqnya-eu khoerghaq-anr hawtsov taq-awr, 
ACT.13.10	heulof-aer aernaeq-euq mae: “Naef sanqpaq-euq zaqyo-or! Nawr-aq, jaqmyawf hawr-eu maershuir tiqbyanni anr-eu nga. Tsaq-awr dawr-eu dawqtawv luf-anr muir-eu ghaq khawf ngeur nga. Sanqpaq Miqyaer-euq garma yawdawr-anr lavghof-eu nawr maq naqler-eu le siq laq? 
ACT.13.11	Nymq-mr Sanqpaq Miqyaer-euq aqlaf nawq-euq khoertav keuvle-awr, nawr myavbaef baef-ir-awr, nanrma-euq yawshaef-anr maq mawrnya’ni tiqkhaeq tiqyamq yajawr taef-a.” Khoerngae, tiqpov taef-aer juqkhoeq lof-aer dur-eu zanrtsuini ghae-eu jeq, aqyawf-euq khoertav keuvle-awr, aqyawf-euq aqlaf-anr nyaeftaeq-awr bi sheuqghae-eu laer, aqyawf jawqlaw jawrlawr-aer tsawrhaq-anr povluf-eu mae. 
ACT.13.12	Khoerlof-aer pyeuflar-euq gar meuq-anr sanrmr-eu khoerghaq ya’mawr ngae, aqyawf, Kali-anr janlar-euq mae. Aqjeq mirnae aernar-aq, Sanqpaq Miqyaer-euq garkawv maeqnaeq-eu gar aqyawf zanq duidui ler-euq mae.
ACT.13.13	Pawrluv hawr-eu aqyawf naeq-aer jawr-eu deuq lawq-anr dziq-awr, Baqpur meuq-anr nae Paqburlir mirkhanq Beqlaqgeq meuq-anr irkeuv-euq mae. Khoergar, Yorhaq, aqyawf nyaf-anr nae ghawq-awr Yeqlursaqlaeq-anr ghofler-euq mae. 
ACT.13.14	Khoerngae, aqyawfnyaf, Beqlaqgeq meuq-anr nae dov-ir-awr, Birsirdir mirkhanq-anr jav-eu Aqdirawq-anr lekeuv-euq mae. Landaw jawrnan ngae nan, aqyawfnyaf zanrdawq khawqnymr-anr urler-awr nuir-euq mae. 
ACT.13.15	Zanrdawq hawr-eu Miqyaer gharduq ngaeqdan-eu tsawrhaq deuq-euq sanqbof-anr guighaq ngae, zanrdawq khawqnymr-anr uvlanr-eu deuq aqyawfnyaf jawr-eu gar tsawrhaq khaerghae-awr heulof-aer bi tsafgaq-ir-euq mae, “Aqyuif aqnyir deuq-or! Tsawrhaq heudeuq-anr ghaq bifmawf-eu jeq jav nar-aq bif-awq.”
ACT.13.16	Khoerngae, Pawrluv turlar-awr, aqlaf bafdir-awr heulof-aer aer-eu mae: “Irsaqleqlav tsawrhaq hawr-eu Miqyaer-anr guv-eu tsawrhaq deuq-or! Narhaq sher-eq. 
ACT.13.17	Irsaqleqlav tsawrhaq heudeuq-euq Miqyaer-aq, aqdui-euq aqpoeq-anr tserdov-awr, Irjirtuv-anr daqyan pyeuf-awr jawr ngae, aqyawf maf-anr ciqhuiq ciqmanr naeq-awr, aqyawf-euq baoq huiq-eu lafdu nae aqyawf maf-anr sheuqdov laf-euq mae. 
ACT.13.18	Khoerngae, 40 khof aerghaqni aqyawfmaf nae bawrtsanq bawrdanr-anr mr-awr shar-euq jeq-anr Miqyaer or-euq mae. 
ACT.13.19	Aqyawf, Kaqnaq mirkhanq-anr jawr-eu tsawrjeuq shif jeuq-anr lavcawv-awr, mirkhanq heukhanq aqyawf maf-anr biof-euq mae.
ACT.13.20	“Khoernar-aq, Miqyaer gharduq ngaeqdan-eu Saqmeuqlav maq dovlar-euq khoer, 450 khof aerghaqni, Miqyaer, aqyawf maf-anr yarkhaq dar-eu tsawrhaq deuq bifnaeq-euq mae. 
ACT.13.21	Khoernar-aq, aqyawfmaf sanqpaq tiq ghaq shar-eu mirnae, Miqyaer, Beqyaqmiq-euq arjeuq arca Girsav-euq zaqyo Sawrluv-anr aqyawf maf-euq sanqpaq 40 khof bigeuf-euq mae. 
ACT.13.22	Khoernar-aq, Miqyaer, Sawrluv-anr yurdzae-awr, Daqbir-anr aqyawf maf-euq sanqpaq bi geuflar-euq mae. Miqyaer, Daqbir-euq garkawv sarkir kamq-eu,
ACT.13.23	Miqyaer nae sarjax dzaqtaq-euq lof-aer, Daqbir-euq aryoeq-euq lafkhoer nae, Irsaqleqlav tsawrhaq-euq gharduq Kakhof-eu ghaq bi dovle-euq khoer-aq, Yeqsur mae. 
ACT.13.24	Yorhaq, Yeqsur maqoe-euq minav-aer, noeqpov noeqpar-eu jeq-anr taf-eu bartirsaq-euq garkawv, Irsaqleqlav tsawrhaq dawqtawv luf-anr dawqmaeq maeqnaeq-euq mae. 
ACT.13.25	Yorhaq, aqyawf-euq gar mrjirlaf ngae aer-eu, ‘Nawmaf, ngar, aqsur ghaq nga laer noeq-eu le? Ngar-aq, khoerghaq maqngeur. Ngaq-euq maeqnan tiq ghaq oeluf-eu mae. Ngar, aqyawf-euq saeqnawv arcav-anr puir-eu taef khawf maqgeux-a.’
ACT.13.26	“Aqbyaqhaq-euq zaq pyeuf-eu aqyuif aqnyir hawr-eu nawmaf-euq lafkhoer Miqyaer-anr guv-eu tsawrhaq deuq-or! Kakhof-eu garkawv-anr taf-eu dawq heu-aq, nawmaf-anr shaha keuvlef taq-euq mae. 
ACT.13.27	Yeqlursaqlaeq-anr jawr-eu tsawrhaq hawr-eu aqyawf maf-euq sanqpaq deuq-aq, aqyawf-anr maq siqnya-eu uqtaf, landaw jawrnan yawqjaw navluf guiluf-eu, Miqyaer gharduq ngaeqdan-eu deuq nae boftaq-euq sanqbof-anr khawf, maq ghovshaw nya-eu mirnae, dawq khoerdeuq byanlarni aqyawf-anr yarkhaq dar-euq mae. 
ACT.13.28	Aqyawf-euq lafkhoer yashir paq-aer mrlaeq taq-euq jeq maq povmawr nya-euq khawf, aqyawf-anr saefni Pirlav-anr shar-euq mae. 
ACT.13.29	Yeqsur-euq garkawv khar boftaq-euq lof-aer, aqyawfmaf mrbyan ghaq ngae, aqyawf-anr darkawq lafyaq-anr nae bafka-awr, lmqbymr-euq lafkhoer bafanr-ir-euq mae. 
ACT.13.30	Aerkhawf, Miqyaer, aqyawf-anr shir-euq gar nae bi ghofdaef lar-euq mae. 
ACT.13.31	Gaqliqlaer mirkhanq-anr nae Yeqlursaqlaeq-anr keuvni, aqyawf naeq-aer le-euq deuq-anr, aqyawf-euq mawrdo ghawqmya nan bimawr-euq mae. Tsawrhaq khoerdeuq-aq, nymq-mr aqcawq-euq maeqshi aqyawf-euq sarkir kamq-eu tsawrhaq pyeuf-eu mae.
ACT.13.32	Miqyaer nae aqdui-euq aqpoeq deuq-anr sarjax dzaqtaq-euq lof-aer, nga’nyaf, nawmaf-anr laqkhaq caer-eu guiqlanqdawq heu maeqnaeq-eu ma. 
ACT.13.33	Yeqsur-anr bi ghofdaef lar-euq khoer-aq, Miqyaer nae aqyawf maf-euq zaqdeuq pyeuf-eu aqdui-euq gharduq bi byanlar-euq mae. Jaceuq-eu sanqbof deuvma nyif lafkhoer khawf heulof-aer boftaq-euq mae,
ACT.13.34	Miqyaer, aqyawf-anr shir-euq gar nae bi ghofdaef lar-awr, aqyawf-euq mawrdo tiqjawr-iq maqpar yabuf-ir-eu garkawv, Miqyaer aer-eu,
ACT.13.35	Khoermirnae, Jaceuq-eu sanqbof yawqtsanr yawq-anr paraer-eu,
ACT.13.36	“Aerkhawf, Daqbir-aq, aqyawf-euq zir-anr daef-euq tsawrhaq deuq-euq gharduq, Miqyaer nuima tsaq-eu lof-aer mr-awr yufkhav-euq mae. Aqyawf-anr aqyawf-euq aqpoeq deuq naeq-aer bi bafpanq-awr, aqyawf-euq mawrdo buf-ir-euq mae. 
ACT.13.37	Aerkhawf, Miqyaer nae bi ghofdaef lar-euq heughaq-aq, buf-ir gar maqya keuv-aq. 
ACT.13.38	Khoermirnae, aqyuif aqnyir deuq-or! Nawmaf heu-anr siqnya-awq. Tsawrhaq heughaq-euq baqda’nae iqbax pyaeq-eu garkawv, nawmaf-anr dawqmaeq maeqnaeq-euq ma. 
ACT.13.39	Tsawrhaq heughaq-anr kharjan-eu tsawrhaq yawqghaq navluf, Morseq-euq zanrdawq nae maq mrshawr nya-eu iqbax yawqjeq navluf-anr khawf, mrshawr nya-eu mae. 
ACT.13.40	Khoermirnae, Miqyaer gharduq ngaeqdan-eu deuq-euq sanqbof-euq lafkhoer aertaq-euq lof-aer, nawmaf-euq khoertav maqya keuvleni yanr-awq:
ACT.13.42	Khoernar-aq, Yurdav tsawrhaq, zanrdawq khawqnymr-anr nae dov-ir dzeur-euq nar-aq, aqkar keuvlar-eu landaw jawrnan ngae nan khawf, dawq heudeuq par maeqnaeqlaf laer aqcawq tsawrjeuq tsawrca deuq shar-eu mae. 
ACT.13.43	Tsawrhaq armaf ghawq-ir ngae, Yurdav tsawrhaq hawr-eu Miqyaer-anr guv-eu Yurdav-euq zanr tawqlar-euq tsawrhaq ghawqmya’ni, aqyawf maf-anr maeqnaeq-euq Pawrluv hawr-eu Baqnaqbar-euq maeqnan cantae ghae-euq mae. Aqyawfnyaf, aqyawf maf-anr Miqyaer-euq guiqlanq yawdzanr-euq lafkhoer daefdav lefni maeqjan yaf-euq mae.
ACT.13.44	Yawqjaw yawq-euq landaw jawrnan keuvlar ngae, meuq-euq lafkhoer jawr-eu tsawrhaq dawqtawvluf aerghaqni, Miqyaer-euq dawq narhaq-eu laer uiqlar taq-euq mae. 
ACT.13.45	Aerkhawf, Yurdav tsawrhaq deuq, tsawrhaq armaf-anr ya’mawr ngae, myavnavnav duidui-eu lafkhoer Pawrluv ngaeq-eu gar lavtsoeq-awr, pyaerpyaer-aer yaeqbawq saerlu-aer aernaeq-eu mae. 
ACT.13.46	Khoermirnae, Pawrluv hawr-eu Baqnaqbar nuima khaqduqni anrlar-awr heulof-aer aernaeq-euq mae: “Miqyaer-euq dawq nawmaf-anr jeqhu maeqnaeq-eu-aq tsaq mae. Aerkhawf, nawmaf, Miqyaer-euq dawq-anr byaerdzae-awr, li-eu maqbawni daef-eu jeq za-eu-aq, yawqha maqgeux-a laer dar-eu mirnae, nga’nyaf, aqcawq tsawrjeuq tsawrca jawr-eu paw ciqpyawr ma. 
ACT.13.47	Aqjeq mirnae aernar-aq, Sanqpaq Miqyaer, nga’maf-anr dawq heulof-aer biftaq-euq mae,
ACT.13.48	Aqcawq tsawrjeuq tsawrca deuq, dawq khoerdawq-anr yagaq ngae, laqkhaq caertavni Sanqpaq Miqyaer-euq dawq-anr ciqhuiq ciqmanr-eu mae. Li-eu maqbawni daef-eu jeq za-eu gharduq kharbi tserdov taq-euq deuq, Kali-anr janlar-euq mae.
ACT.13.49	Khoermirnae, Sanqpaq Miqyaer-euq dawq, mircoer khoercoer-anr gaqdoe-ir-euq mae. 
ACT.13.50	Aerkhawf, Yurdav tsawrhaq deuq, Miqyaer-anr guv-eu myavpyawq narmaer jav-eu zaqmiq aqbur deuq hawr-eu meuq-euq lafkhoer aqyuif geufluf-eu deuq-anr lavteuv-awr, Pawrluv hawr-eu Baqnaqbar-anr bikhaeq bikhav-awr, aqyawf nyaf-anr mircoer khoercoer-anr nae taedov-euq mae. 
ACT.13.51	Aqyawfnyaf, tsawrhaq khoerdeuq-euq maeqshi, aqkuir-anr laeflar-euq khaqlaer baevkhar yaf-awr, Irgawrnir-anr le-euq mae. 
ACT.13.52	Khoerngae, zaqlanr deuq laqkhaq caer-eu jeq hawr-eu Yawshawr Saflar tiqbyanni byanluf-eu mae.
ACT.14.1	Aqyawfnyaf Irgawrnir-anr jawr-awr, Yurdav tsawrhaq-euq zanrdawq khawqnymr-anr tiqkawv lof-aer davler-euq mae. Khoergar dawqmaeq maeqnaeq-euq mirnae, Yurdav tsawrhaq hawr-eu Heqlaqsar tsawrhaq armaf mafma janlar-euq mae. 
ACT.14.2	Aerkhawf, aqyuif aqnyir deuq-anr muirni, maqjan-eu Yurdav tsawrhaq deuq-aq, aqcawq tsawrjeuq tsawrca-anr lavteuv-awr, aqyawf maf-euq nuinoeq-anr dzardof dawv-euq mae. 
ACT.14.3	Aqyawfnyaf khoergar ghawqmyanrni jawr-awr, Sanqpaq Miqyaer-euq lafkhoer khaqduqni ngaeq-euq mae. Aqyawfnyaf ngaeqluf-eu aqyawf-euq guiqlanq yawdzanr-euq dawq khoer-anr sarkir bipyeuf-eu gharduq, aqyawf nyaf-euq aqlaf-anr ghoe-awr, bisiq bimawr-eu jeq hawr-eu zanqler paq-aer ghae-eu jeq ghawqmya jeq mr-euq mae. 
ACT.14.4	Aerkhawf, meuq khoermeuq-anr jawr-eu tsawrhaq armaf deuq nyiq mur pav-ir-euq mae. Tiqpav-aq, Yurdav tsawrhaq jawr-eu paw pyawq-awr, tiqpav-aq, ghaqkhaer deuq jawr-eu paw pyawq-euq mae. 
ACT.14.5	Khoerngae, aqcawq tsawrjeuq tsawrca hawr-eu Yurdav tsawrhaq deuq, aqyawf maf-euq aqyuif aqtsu deuq naeq-aer, ghaqkhaer khoer nyiq ghaq-anr yaeqbawq saerlu-aer janrnaeq-awr, khaqlo nae biq-eu laer ghae-euq mae. 
ACT.14.6	Aqyawfnyaf garkawv khoer-anr yasiq ngae, Lurgawrnir mirkhanq-anr jav-eu Lurdaqlar meuq, Deqbeq hawr-eu jawqlaw jawrlawr jav-eu jawrkhanq-anr caev-ir-euq mae. 
ACT.14.7	Khoergar khawf, aqyawfnyaf guiqlanqdawq maeq-euq mae.
ACT.14.8	Khoerngae, Lurdaqlar meuq-anr daefle ngae nae aqkuir yawcawv mirnae aqkuir ghaq maqanr-aer, garma tiqtof-iq maq canhaw-euq tsawrhaq tiq ghaq nuirluf-eu mae. 
ACT.14.9	Aqyawf, Pawrluv ngaeq-eu gar narhaq luf-eu mae. Pawrluv, aqyawf-anr hawtsov taq-awr, aqyawf taqlerni jan-eu nuima anr-eu nga laer hawsiq ngae, 
ACT.14.10	Pawrluv tersar yawkhav-aer aer-eu, “Nawr tsawqtur-awr dawrcoeni yawf-awq.” Khoerngae, khoerghaq tsawqtur-awr garma can-eu mae. 
ACT.14.11	Khoernar-aq, mirkhanqzaq, Pawrluv khoerlof-aer janr-eu gar ya’mawr ngae, Lurgawrnir-euq dawq nae gur-eu, “Miqyaer deuq, tsawrhaq lof-aer pyeuf-awr, aqdui jawr-eu gar zafka le-euq nga!” 
ACT.14.12	Aqyawfmaf, Baqnaqbar-anr Jursav laer kur-awr, Pawrluv-anr-aq, dawq ngaeqmyaq dzaeq-eu mirnae, Heqmeq laer kur-eu mae. 
ACT.14.13	Khoerngae, meuq-euq meuqdzer jav-eu Jursav-euq uqduq tanqnymr-anr jawr-eu pirma, mawrner tsanr-awr, aryaev lanrdan yur-awr, meuq-euq lanrkhaeq-anr lar-euq mae. Aqyawf, tsawrhaq armaf mafma deuq naeq-aer lawrnaeq-eu laer lar-euq mae.
ACT.14.14	Aerkhawf, ghaqkhaer Baqnaqbar hawr-eu Pawrluv garkawv khoer-anr yagaq ngae, paerkhanq gheupyaq-awr, tsawrhaq armaf mafma-euq ghanrcae caevur ghae-awr gurgur-aer, 
ACT.14.15	heulof-aer aer-eu mae: “Aqyuif aqnyir deuq-or! Aqjeq mirnae teulof-aer janr-eu le? Nga’nyaf khawf nawmaf lof-aer dur-eu tsawrhaqzaq pyeuf-eu ma. Nga’nyaf, nawmaf-anr dawqmaeq maeqle-euq heu-aq, nawmaf gardanr maqtsoeq-eu teudeuq-anr byaerdzae-awr, mq hawr-eu mir, iqmalavshav hawr-eu kharjawr kharjav-eu jeq dawqtawv luf-anr bae-euq ghaq pyeuf-eu, daefluf-eu Miqyaer jawr-eu paw bi ghofpyawr lar-eu gharduq ma. 
ACT.14.16	Dzeurlaf-euq aryamq-euq lafkhoer, mirkhanq-euq tsawrjeuq dawqtawv luf-anr yawqha-euq nuinoeq nuidur lof-aer daefni, Miqyaer pyaeq-euq mae.
ACT.14.17	Aqjox-aer law-awr khawf, aqyawf yawmuiq jeq mr-euq mae laer aqyawf-euq gharduq sarkir maqbi jawr-aer maqbyaerni, aqyawf, aqdui-anr mq-anr nae uqyaer bif-awr, yamqlaw tsaqni dzaqla ghovcaer bibaw bi zale-eu mae. Khoer-aq, aqdui-euq nuima-anr dzaqdzaq dawrdawr hawr-eu laqkhaq caer-eu jeq bibyan-eu gharduq mae.”
ACT.14.18	Aqyawfnyaf khoerlof-aer aer-awr nae mirtsa, aqyawf nyaf-anr lawrnaeq-eu laer ghae-eu tsawrhaq armaf-anr, maqghaq maqnav-aer lavnaq nya-euq mae. 
ACT.14.19	Khoerngae, Yurdav tsawrhaq Aqdirawq hawr-eu Irgawrnir-anr nae khoergar oe-euq mae. Aqyawfmaf, tsawrhaq armaf mafma-anr gheupyawr nya-awr, Pawrluv-anr khaqlo bibiq-euq mae. Aqyawf shir-euq jeq nga laer noeq-awr, meuq-euq lafnyir gheudzae-ir-euq mae. 
ACT.14.20	Aerkhawf, zaqlanr deuq, aqyawf ga-eu tiqjawq yawfluf ngae, aqyawf turlar-awr, meuq-anr urler-euq mae. Nishawq ngae nan, Baqnaqbar naeq-aer Deqbeq-anr ir-euq mae.
ACT.14.21	Aqyawfmaf, Deqbeq-anr jawr-eu tsawrhaq-anr guiqlanqdawq maeqnaeq-awr, tsawrhaq ghawqmya ghaq zaqlanr pyeuflarni mryaf-euq mae. Khoernar-aq, aqyawfnyaf, Lurdaqlar, Irgawrnir hawr-eu Aqdirawq meuq-anr ghofler-euq mae. 
ACT.14.22	Zaqlanr deuq nuima saflar, ghaq khavlarni, aqmyanluf jan-awr nuima zifdanni jawr-awq laer ghaq bifnaeq-eu lafkhoer aer-eu, “Aqdui, Miqyaer uvlanr-eu jeq-anr urler nya’ni, shaqzanq ghawqmya jeq-anr ya tanqpuq-eu mae.” 
ACT.14.23	Aqyawfnyaf, Kalizaq armur yawqmur navluf-anr, aqyuif aqtsu tserdov naeq-awr, dzardzaq sheuq-awr guiqlanq shar-eu lafkhoer, aqyawfmaf janluf-eu Sanqpaq Miqyaer-euq aqlaf-euq lafkhoer a’naeq yaf-euq mae. 
ACT.14.24	Aqyawfnyaf, Birsirdir mirkhanq-anr cantsaev-awr, Paqburlir mirkhanq-anr irkeuv-euq mae. 
ACT.14.25	Beqlaqgeq meuq-anr Yaerdawq maeqnaeq-awr, Aqdaqlir meuq-anr ir-euq mae. 
ACT.14.26	Khoergar nae nar-aq, lawq dziq-awr Aqdirawq-anr ghofkeuv-ir-euq mae. Yawbae, meuq khoermeuq-euq lafkhoer jawr ngae, aqyawfnyaf, Miqyaer-euq gar mr-eu gharduq, aqcawq, aqyawf nyaf-anr Miqyaer-euq guiqlanq yawdzanr-euq lafkhoer a’naeq-euq mae. Nymq-mr aqyawfnyaf gar khoer-anr mrluiv-euq mae.
ACT.14.27	Aqyawfnyaf ghofkeuvle ngae, Kalizaq armur-anr tiqgar kuruiq-awr, Miqyaer, aqyawf nyaf-anr ghoe-awr kharmr kharshar-euq garkawv hawr-eu, aqcawq tsawrjeuq tsawrca, Kali-anr janlarni Miqyaer larghov aqjox-aer pannaeq-euq garkawv, aqyawf maf-anr dzawrnaeq-euq mae. 
ACT.14.28	Aqyawfnyaf khoergar zaqlanr deuq naeq-aer ghawqmyanrni jawr-euq mae.
ACT.15.1	Khoerngae, Yurdav mirkhanq-anr jawr-eu tsawrhaq tiqpavnav deuq oeka-awr, aqyuif aqnyir deuq-anr maeqnaeq tsovnaeq-eu lafkhoer aer-eu, “Nawmaf, Morseq-euq zanrtaq khoftaq jav-eu lof-aer, bawkhov maeqdzaq maqyaeq nar-aq, maqbuq-ir nya-a.” 
ACT.15.2	Khoermirnae, Pawrluv hawr-eu Baqnaqbar, aqyawfmaf naeq-aer caecae-aer pyaer duidui-euq mae. Khoernar-aq, garkawv khoer bi narhaq ler-eu laer, Pawrluv, Baqnaqbar hawr-eu aqyawf maf-euq lafkhoer keuq-eu heumyav ghaq-anr tserdov-awr, Yeqlursaqlaeq-anr jawr-eu ghaqkhaer deuq hawr-eu aqyuif aqtsu deuq jawr-eu gar bile-euq mae.
ACT.15.3	Khoerngae, Kalizaq armur aqyawf maf-anr khaerdov-awr bile-euq mae. Aqyawfmaf, Pirnir mirkhanq hawr-eu Saqmaqliv mirkhanq-anr cantsaev-awr, aqcawq tsawrjeuq tsawrca, Miqyaer jawr-eu paw ghoflar-euq garkawv dzawrmaeqnaeq ngae, aqyuif aqnyir dawqtawvluf laqkhaqcaer duidui-eu mae. 
ACT.15.4	Aqyawfmaf, Yeqlursaqlaeq-anr lekeuv ngae, Kalizaq armur, ghaqkhaer deuq hawr-eu aqyuif aqtsu deuq, aqyawf maf-anr hageuf-euq mae. Khoerngae, Miqyaer, aqyawf nyaf-anr ghoe-awr kharmr kharshar-euq garkawv dawqtawvluf, aqyawf maf-anr dzawrnaeq-euq mae. 
ACT.15.5	Aerkhawf, Paqliqsaer armur-anr gawf-awr Kali-anr janlar-euq tiqpavnav deuq turlar-awr heulof-aer aer-eu mae, “Aqcawq tsawrjeuq tsawrca deuq bawkhov maeqdzaq yayaeq-awr, Morseq-euq zanrdawq-anr mrcaw-awq laer dawq yabif taef-a.”
ACT.15.6	Khoermirnae, ghaqkhaer deuq hawr-eu aqyuif aqtsu deuq uiqler-awr, garkawv khoer maeqbawq mr-euq mae. 
ACT.15.7	Garkawv khoer-anr ghawqmyanrni pyaerkeuvlaf ngae, Beqtuvluv turlar-awr aqyawf maf-anr heulof-aer aernaeq-euq mae: “Aqyuif aqnyir deuq-or! Aqcawq tsawrjeuq tsawrca khawf, guiqlanqdawq yagaq-awr janlar nya’ni, yawbae ngae nae aqdui maf-euq ghanrcae, Miqyaer, ngaq-euq khaqmae-anr zmq-eu laer tserdov-euq mae laer nawmaf siqnya-eu mae. 
ACT.15.8	Tsawrhaq-euq nuima-anr siqnya-eu Miqyaer-aq, aqdui-anr Yawshawr Saflar bifnaeq laf-euq lof-aer, aqcawq tsawrjeuq tsawrca-anr khawf bifnaeq-euq mirnae, Miqyaer, aqyawf maf-anr khawf hageuf-eu nga laer mawrlar-eu mae. 
ACT.15.9	Miqyaer-aq, aqdui hawr-eu aqyawfmaf laer maq tserpav-a. Jan-eu jeq-anr ghoe-awr nae, Miqyaer, aqyawf maf-euq nuima-anr bimuiq bi shawrlar-euq mae. 
ACT.15.10	Tox-aer mar-iq, nymq-mr nawmaf aqjeq mirnae Miqyaer-anr tsermr haw-eu le? Aqjeq mirnae aqdui-euq aqpoeq deuq hawr-eu aqduimaf khawf maq daqcoer-eu khavbaev, zaqlanr deuq-euq kawqlanr-anr ciqpi naeq-eu le? 
ACT.15.11	Sanqpaq Yeqsur Kali-euq guiqlanq yawdzanr-euq baqda’nae, aqdui yabuq-ir taef-a laer aqdui jan-eu ma. Aqyawfmaf khawf khoerlof-aer yabuq-ir taef-a.”
ACT.15.12	Khoerngae, uiqlar-euq tsawrhaq dawqtawvluf ciqcurni jawr-awr, Baqnaqbar hawr-eu Pawrluv dzawrnaeq-eu gar narhaq luf-eu mae. Miqyaer, aqyawf nyaf-anr ghoe-awr, aqcawq tsawrjeuq tsawrca-euq ghanrcae bisiq bimawr-eu jeq hawr-eu zanqler paq-aer ghae-eu jeq ghawqmya’ni mr-euq garkawv dzawrnaeq-euq mae. 
ACT.15.13	Aqyawfnyaf dzawrnaeqghaq ngae, Yaqkov heulof-aer aernaeq-euq mae, “Aqyuif aqnyir deuq-or! Ngar aer-eu gar narhaq sher-eq. 
ACT.15.14	Miqyaer, aqcawq tsawrjeuq tsawrca-anr hawle baebae ngae pov, aqyawf maf-euq lafkhoer nae, aqyawf-euq tsawrmyanr-euq uqmov bijawr-eu tsawrhaq deuq-anr tserdov taq-euq mae laer, Sirmoq dzawrnaeqlaf dzeur-euq mae. 
ACT.15.15	Garkawv heu-aq, Miqyaer gharduq ngaeqdan-eu deuq nae aertaq-euq dawq-anr khawf tsaq-eu mae. Yaerbof-euq lafkhoer heulof-aer boftaq-euq mae:
ACT.15.18	“Miqyaer nae kharmr-euq gar dawqtawvluf, mqmaq maqbyav yarzir-anr nae aqyawf siqnya luf-eu mae.’ 
ACT.15.19	Khoermirnae, Miqyaer jawr-eu paw ghoflar luf-eu aqcawq tsawrjeuq tsawrca heudeuq-anr lavshaq naeq-eu maqtsaq-a laer ngar aertsaev ma. 
ACT.15.20	Aerkhawf, tanqpanq aqma mawrkawr-anr lawrnaeq-euq maqshawr-eu jeq dzaq-eu, banq-awr khaqmiq sheu-eu, shiq hawr-eu pafsaef-euq jeqzaq dzaq-eu, heudeuq-anr byaer-awq laer aqyawf maf-anr sanqbof bofnaeq-eu tsaq taef-a. 
ACT.15.21	Aqjeq mirnae aernar-aq, Morseq-euq zanrdawq khofdawq-aq, arhuba nae tiqzir sair tiqzir, meuq yawqmeuq navluf-euq lafkhoer, dawq heudeuq maeqnaeq-eu tsawrhaq jawr-awr, landaw jawrnan yawqnan navluf zanrdawq khawqnymr-euq lafkhoer guimaeq naeqluf-eu mae.”
ACT.15.22	Khoermirnae, aqyawf maf-euq lafkhoer nae tsawrhaq tserdov-awr, Pawrluv hawr-eu Baqnaqbar naeq-aer Aqdirawq-anr bi’ir ma laer ghaqkhaer deuq, aqyuif aqtsu deuq hawr-eu Kalizaq armur murlan-aer nuikhanr shir-eu mae. Aqyuif aqnyir deuq-euq ghanrcae sheuqghae luf-eu Baqsaqbav laer kur-eu Yurdav hawr-eu Siqlav-anr tserdov-awr bi’ir-euq mae. 
ACT.15.23	Aqyawfmaf nae bof-euq sanqbof-aq, heulof-aer boftaq-euq mae:
ACT.15.23	“Nga’maf, ghaqkhaer deuq, aqyuif aqtsu deuq hawr-eu aqyuif aqnyir deuq, nawmaf, Aqdirawq, Surliv hawr-eu Girlirciv-anr jawr-eu, aqcawq tsawrjeuq tsawrca pyeuf-eu aqyuif aqnyir deuq-anr dawqcawqpuq ma.
ACT.15.24	Nga’maf-euq lafkhoer jawr-eu tsawrhaq tiqpavnav deuq, nawmaf jawr-eu gar oe-awr, ‘Nawmaf zanrdawq-anr ya cantae-awr, bawkhov maeqdzaq yayaeq-eu mae’ laer nawmaf-euq nuima maqsarni bi pyeuflar-awr nuima saflar povpov lavlav-aer bi ghaelar-eu dawq ngaeqle-euq mae laer nga’maf yagaq-euq ma. Tsawrhaq khoerdeuq-anr nga’maf nae khaerlef-euq maqngeur. 
ACT.15.25	Khoermirnae, nga’maf tiqgar uiqler-awr tserdov-euq, nga’maf zawr gaq-eu Baqnaqbar hawr-eu Pawrluv, nawmaf jawr-eu gar bi’oe-eu yawmuiq taef-a laer noeq-eu ma. 
ACT.15.26	Aqyawf nyaf-aq, aqdui-euq Sanqpaq Yeqsur Kali-euq tsawrmyanr gharduq, yawqha-euq daefzir bifpeuq-euq tsawrhaq mae. 
ACT.15.27	Khoermirnae, nga’maf, Yurdav hawr-eu Siqlav-anr khaer-awr bi’oe-euq ma. Nga’maf nae khar boftaq-euq garkawv heu, aqyawf nyaf-euq khaqmae nae dzawrnaeqlaf taef-a. 
ACT.15.28	Maq mrkhmq-eu heudeuq maqngeur nar-aq, nawmaf-euq khoertav khavbaev nuijeq maq ciqpi naeq-eu gar Yawshawr Saflar khawf nuima tsaq-awr, nga’maf khawf nuima tsaq-eu ma. 
ACT.15.29	Nawmaf maq mrkhmq-eu jeq-aq heudeuq mae, tanqpanq aqma mawrkawr-anr lawrnaeq-euq dzaqdzaq dawrdawr dzaq-eu, shiq dzaq-eu, pafsaef-euq jeqzaq dzaq-eu hawr-eu banq-awr khaqmiq sheu-eu, heudeuq-anr nawmaf maqmr nar-aq muiq duidui-eu mae. Nawmaf nuisar of luf-ur.”
ACT.15.30	Khoermirnae, aqyawf maf-anr bi khaerghae-awr, Aqdirawq-anr irkeuv ngae, tsawrhaq armaf deuq-anr kuruiq-awr, aqyawf maf-anr sanqbof khoertaf bifnaeq-euq mae. 
ACT.15.31	Aqyawfmaf sanqbof khoertaf-anr guihaw ngae, aqyawf maf-anr ghaq bif-eu garkawv boftaq-euq mirnae, aqyawfmaf laqkhaqcaer duidui-eu mae. 
ACT.15.32	Yurdav hawr-eu Siqlav, aqnyaf khawf, Miqyaer gharduq ngaeqdan-eu tsawrhaq pyeuf-eu mirnae, aqyuif aqnyir deuq-anr dawq ghawqmya’ni ngaeqnaeq-eu lafkhoer maeqbawq bif-awr ghaq bi khavlar-euq mae. 
ACT.15.33	Aqyawfnyaf khoergar tiqkhaeq jawr-awr, aqyuif aqnyir deuq nae dawqcawq puqanr laf-euq dawq yur-awr, ghaqkhaer deuq jawr-eu gar bighof-ir-euq mae. 
ACT.15.34	Aerkhawf, Siqlav ghaq-aq, khoergar jawryaf-eu yawmuiq nga laer noeqtsaev-euq mae. 
ACT.15.35	Pawrluv hawr-eu Baqnaqbar-aq, Aqdirawq-anr jawr-awr, aqcawq ghawqmya ghaq naeq-aer gm-awr Sanqpaq Miqyaer-euq dawq maeqnaeq tsovnaeq-awr, dawqmaeq maeq-euq mae.
ACT.15.36	Arnan aryamq uicuiv myanrlar ngae, Pawrluv, Baqnaqbar-anr aernaeq-eu, “Arnyaf nae Sanqpaq Miqyaer-euq dawq maeqyaf-euq meuq yawqmeuq navluf-anr ghofkhof-ir-awr, aqyuif aqnyir deuq aqjox-aer pyeufluf-eu nga laer haw-ir kar-eur.” 
ACT.15.37	Khoerngae, Baqnaqbar-aq, Maqkuv laer kur-eu Yorhaq-anr khawf sheuqghae ma laer noeqtsaev-euq mae. 
ACT.15.38	Aerkhawf, dzeurlaf ngae, aqyawfmaf, Paqburlir mirkhanq-anr jawr ngae, aqyawfnyaf naeq-aer gar maqmr-ir ni ghawq-ir-euq tsawrhaq-anr sheuqghae-eu maqtsaq-a laer, Pawrluv pyaer-eu mae. 
ACT.15.39	Khoermirnae, aqyawfnyaf yawkaq yawkhav-aer jadzaq-awr, tiqghaq tiqpaw-aer ghawq-ir-euq mae. Baqnaqbar-aq, Maqkuv sheuq-awr nae, Gurbaqlur irjawlanr-anr lawq-anr dziq-awr ir-euq mae. 
ACT.15.40	Aerkhawf, Pawrluv-aq, Siqlav-anr tser-awr, aqyuif aqnyir deuq nae Miqyaer-euq guiqlanq yawdzanr-euq lafkhoer bi a’naeq ghaq-euq nar-aq, sheuq-awr dov-ir-euq mae. 
ACT.15.41	Aqyawf, Surliv hawr-eu Girlirciv doedoe-aer, Kalizaq armur deuq-anr ghaq bifbif-aer can-euq mae.
ACT.16.1	Khoerngae, Pawrluv, Deqbeq hawr-eu Lurdaqlar-anr oekeuv-euq mae. Khoergar Tivmorseq laer kur-eu zaqlanr tiq ghaq jawr-eu mae. Aqyawf-aq, janlar-euq Yurdavma tiq ghaq-euq zaqyo mae. Aerkhawf, aqyawf-euq aqda-aq, Heqlaqsar tsawrhaq mae. 
ACT.16.2	Lurdaqlar meuq-anr hawr-eu Irgawrnir-anr jawr-eu aqyuif aqnyir deuq, aqyawf-anr jaceuq-eu mae. 
ACT.16.3	Pawrluv, Tivmorseq-anr sheuqcawghae mawf-eu mirnae aqyawf-anr bawkhov maeqdzaq bi yaeqler-euq mae. Aqjeq mirnae aernar-aq, Tivmorseq-euq aqda-aq, Heqlaqsar tsawrhaq mae laer khoergar jawr-eu Yurdav tsawrhaq dawqtawvluf siqnya-eu mae. 
ACT.16.4	Aqyawfmaf tiqmeuq sair tiqmeuq-anr irluf ngae, Yeqlursaqlaeq-anr jawr-eu ghaqkhaer deuq hawr-eu aqyuif aqtsu deuq nae bawqdzaqtsaev taq-euq zanrtaq khoftaq khoer, zaqlanr deuq bi mrcaw-eu gharduq maeqnaeq-euq mae. 
ACT.16.5	Khoermirnae, Kalizaq armur deuq, jan-eu paw ghaq khavlar-awr, nan-anr nae tsawrhaq myaqlar luf-eu mae.
ACT.16.6	Khoerngae, Aqsir mircoer-anr Yaerdawq maqbi maeqni Yawshawr Saflar lavtsoeq-eu mirnae, aqyawfmaf, Puqgir hawr-eu Gaqlaqtiv mirkhanq irpav ghae-euq mae. 
ACT.16.7	Aqyawfmaf, Mursir mirkhanq-euq mirkaq-anr irkeuv ngae, Beqturnir mirkhanq-anr urler-eu laer laejae-euq khawf, muiq-eu Saflar lavtsoeq-eu mae. 
ACT.16.8	Khoermirnae, aqyawfmaf, Mursir mirkhanq irpav ghae-awr nae Daqlor-anr irkeuv-euq mae. 
ACT.16.9	Uqcif pawdzer, Pawrluv-anr mawrle-euq lafkhoer, Maqgeqdawrniv tsawrhaq tiq ghaq yawfle-awr Pawrluv-anr shar-eu, “Maqgeqdawrniv mirkhanq-anr lar-awr, nga’maf-anr cawba lar-awq.” 
ACT.16.10	Pawrluv mawrle-eu lafkhoer khoerlof-aer ya’mawr-euq nar-aq, Sanqpaq Miqyaer, aqyawf maf-anr guiqlanqdawq maeqnaeqler laer nga’maf-anr, kur-eu ngar-a laer noeqjir-awr, nga’maf, Maqgeqdawrniv mirkhanq-anr yawkawr-aer lenya’ni laeqhmq-euq ma.
ACT.16.11	Nga’maf, lawq-anr dziq-awr, Daqlor-anr nae Saqmoqdaqlaer irjawlanr-anr dawrcoeni ir-awr, nishawq ngae nan, Naqbawrlir meuq-anr irkeuv-euq ma. 
ACT.16.12	Khoergar nae nar-aq, Pirlirpiv-anr lekeuv-euq ma. Meuq khoermeuq-aq, Maqgeqdawrniv mirkhanq-euq lafkhoer, Lormav tsawrhaq uvlanr luf-eu meuq uqdzan mae. Nga’maf khoergar heumyav nan jawr-euq ma. 
ACT.16.13	Landaw jawrnan ngae nan, nga’maf meuq-euq lafnyir paw irdov-awr, guiqlanq shar-eu tsawrhaq aqmyanluf guiqlanq shar-ir-eu lawrbaq lawrdzer-anr irkeuv-euq ma. Nga’maf nuir-awr khoergar uiqlar taq-euq zaqmiq aqbur deuq-anr dzoer-awr dawq ngaeqcawq-euq ma. 
ACT.16.14	Khoerngae, Miqyaer-anr uqduq tanq-eu, Tiqyaqdiqlar meuq-anr jawr-euq Luqdir laer kur-eu, nerpuir puir-eu saqpar anq-eu zaqmiq aqbur tiq ghaq, nga’maf ngaeq-eu gar gaq-euq mae. Pawrluv nae ngaeq-euq garkawv deuq-anr yawmuiq-aer narhaqni, Sanqpaq Miqyaer, aqyawf-euq nuima pan-euq mae. 
ACT.16.15	Khoernar-aq, aqyawf hawr-eu aqyawf-euq nymrkhanq-euq zaq dawqtawvluf bartirsaq hageuf-euq mae. Khoerngae, aqyawf shar-eu, “Ngar, Sanqpaq Miqyaer-anr sarjax zif-eu nga laer nawmaf noeq-eu ngeur nar-aq, ngaq-euq nymr-anr davlar-awr yaflar-awq.” Khoermirnae, aqyawf, nga’maf-anr cawqza nya-euq mae.
ACT.16.16	Tiqnan, nga’maf guiqlanq sharduq-anr irluf ngae, ja’maw maw-eu naef ur-eu zaqkhav aqbur tiq ghaq, nga’maf-anr tanqpuq lar-euq mae. Aqbur khoerghaq shaevtsaq tsaqnya-eu mirnae, aqyawf-euq yawsanr deuq-anr pyur ghawqmya’ni lavza naeq-euq mae. 
ACT.16.17	Aqbur khoerghaq, Pawrluv hawr-eu nga’maf-euq maeqnan cantae cantae-aer gur-eu, “Tsawrhaq heudeuq-aq, Gor duidui-eu Miqyaer-euq ghaqzaq ghaqkhaer mae. Aqyawf maf-aq, aqdui-anr bibuq-ir-eu garma dawqdzawr mrlar-euq mae.” 
ACT.16.18	Aqyawf khoerlof-aer ghawqmya nan janrkeuv laf-euq mirnae, Pawrluv daevlar taq-awr, narkhan paw ciqpyawr-awr naef khoermawr-anr aernaeq-eu, “Yeqsur Kali-euq tsawrmyanr-euq uqmov, ngar, nawq-anr dawq bif-eu ma. Aqyawf-anr nae dovle-awq.” Khoerngae, tiqpov taef-aer naef khoermawr dovle-euq mae. 
ACT.16.19	Aerkhawf, aqbur khoerghaq-euq yawsanr deuq, aqyawf maf-euq noeqtmqduq pyeuf-eu pyur zakhaeq maqpar jav-eu ngar-a laer ya’mawr ngae, Pawrluv hawr-eu Siqlav-anr nyaef-awr, povka laevkawv, aryaq jav-eu tsawrhaq deuq jawr-eu gar gheughae-euq mae.
ACT.16.20	Aqyawfmaf, aqyawf nyaf-anr yarkhaq dar-eu tsawrhaq jawr-eu gar sheuqkeuv ghae-awr heulof-aer aer-eu mae, “Yurdav tsawrhaq pyeuf-eu tsawrhaq heu nyiq ghaq, aqdui-euq meuq gardzaq garkawv bi dovlarni janrluf-eu mae. 
ACT.16.21	Aqyawfnyaf, aqdui, Lormav tsawrhaq maq hageuf khmq-aer maq mrkhmq-eu zanr maeqluf tsovluf-eu mae.” 
ACT.16.22	Khoerngae, tsawrhaq armaf mafma deuq tiqkawv lof-aer turlar-awr, aqyawf nyaf-anr muir-eu mae. Yarkhaq dar-eu tsawrhaq, aqyawf nyaf-euq maeqtsoeq nyaeflaev-awr, darkawq nae diq-awq laer dawq bif-euq mae. 
ACT.16.23	Aqyawf nyaf-anr ghawqmya laf diq-awr, kuv-anr nyaefur-euq mae. Aqyawf nyaf-anr yawmuiq-aer lofni kuv-euq aqyuif ghaq-anr dawq bif-euq mae. 
ACT.16.24	Kuv-euq aqyuif ghaq dawq khoer za-euq lof-aer, aqyawf nyaf-anr kuv-euq lafkhoer lawv-anr nyaefur-awr, aqyawf nyaf-euq aqkuir-anr darkawq manqtawf nae tawftaeq taq-euq mae.
ACT.16.25	Aerkhawf, saerghanr caelar ngae, Pawrluv hawr-eu Siqlav guiqlanq shar-awr, Miqyaer-anr jaceuq-eu cardawq carcar-aer jaceuq luf-eu mae. Kuv-anr ur-eu deuq khawf narhaq luf-eu mae. 
ACT.16.26	Khoerngae, mirluvluv duidui lar-awr, kuv-euq dawqpaeq-anr keuvni nyaelar-euq mae. Tiqpov taef-aer kuv-euq larghov dawqtawvluf panlar jir-awr, kuv-anr ur-eu tsawrhaq deuq-anr paftaq-euq shmrcav galaev jir-euq mae. 
ACT.16.27	Khoerngae, kuv-euq aqyuif ghaq noeqlar-awr, kuv-euq larghov dawqtawvluf pantaq-euq gar ya’mawr ngae, kuv-anr ur-eu tsawrhaq dawqtawvluf caevdov jir-euq jeq nga laer noeq-awr, micaer ghawrdov-awr, yawqhar yawqha saef-eu laer ghae-eu mae. 
ACT.16.28	Aerkhawf, Pawrluv tersar yawkhav-aer gur-eu, “Yawqha-euq mawrdo-anr lavtanq lavnar-eu jeq taqjanr. Nga’maf yawqghaq navluf heugar jawrluf ma.”
ACT.16.29	Khoerngae, kuv-euq aqyuif ghaq miqdzaq bi keuqlef-awr, caevur ghae-awr, yawdzuq gan’gan-aer, Pawrluv hawr-eu Siqlav-euq maeqshi gabyav ghae-euq mae. 
ACT.16.30	Khoernar-aq, aqyawf, aqyawf nyaf-anr sheuqdov ghae-awr aer-eu, “Saqlaq-or! Ngar yabuq-ir ni aqjeq yajanr-eu la?”
ACT.16.31	Khoerngae, aqyawfnyaf aer-eu, “Sanqpaq Yeqsur Kali-anr jan-awq. Nawr hawr-eu nawq-euq nymrkhanq-euq zaq dawqtawvluf yabuq-ir taef-a.” 
ACT.16.32	Khoernar-aq, aqyawfnyaf, kuv-euq aqyuif ghaq-anr hawr-eu aqyawf-euq nymr-euq lafkhoer jawr-eu tsawrhaq dawqtawv luf-anr, Sanqpaq Miqyaer-euq dawq ja’naeq-euq mae. 
ACT.16.33	Khoerngae mir, khoerngae yamq-anr, kuv-euq aqyuif ghaq, aqyawf nyaf-anr sheuqghae-awr, aqyawf nyaf-anr bidiq-euq markhaeq-anr tsiqshawr naeq-euq mae. Khoernar-aq, aqyawf hawr-eu aqyawf-euq nymrkhanq-euq zaq dawqtawvluf tiqpov taef-aer bartirsaq hageuf-euq mae. 
ACT.16.34	Khoernar-aq, aqyawf nyaf-anr aqyawf-euq irkanr sheuqur-awr, aqyawf nyaf-euq maeqshi dzaqdzaq dawrdawr ciqtaq naeq-euq mae. Miqyaer-anr jan-eu mirnae, aqyawf hawr-eu aqyawf-euq nymrkhanq-euq zaq dawqtawvluf laqkhaqcaer duidui-eu mae.
ACT.16.35	Uqbya byalar ngae, yarkhaq dar-eu tsawrhaq, lofpir-eu kuirlaf deuq-anr khaer-awr heulof-aer bi tsafgaq-ir-euq mae, “Tsawrhaq khoer nyiq ghaq-anr pyaeqnaeq-awq.” 
ACT.16.36	Khoerngae, kuv-euq aqyuif ghaq, Pawrluv-anr dawq khoerdeuq heulof-aer aernaeq-euq mae, “Yarkhaq dar-eu tsawrhaq deuq, nawnyaf-anr pyaeqnaeq-awq laer khaerlef-euq nga. Khoermirnae, nymq-mr kuv-anr nae dov-ir-awr, nuisar of-eu lafkhoer ghofler-awq.”
ACT.16.37	Aerkhawf, Pawrluv, aqyawf maf-anr aernaeq-eu, “Nga’nyaf, Lormav tsawrhaq pyeuf-eu khawf, aqyawfmaf, nga’nyaf-anr yarkhaq maqdar-euq minav-aer, aqcawq-euq maeqshi diq-awr kuv-anr biqur naeqlaf-euq mae. Nymq-mr aqyawfmaf, nga’nyaf-anr ciqcurni pyaeq-eu laer ghae-eu la laq? Maqgeuf. Aqyawfmaf, yawqha-euq mawrdo oe-awr, nga’nyaf-anr bi sheuqdov le-awq.”
ACT.16.38	Lofpir-eu kuirlaf khoerdeuq yarkhaq dar-eu tsawrhaq-anr tsafgaq naeqler ngae, aqyawfnyaf, Lormav tsawrhaq mae laer yagaq-awr guv-eu mae. 
ACT.16.39	Khoermirnae, aqyawfmaf oe-awr, aqyawf nyaf-anr tanqshar-euq mae. Khoernar-aq, aqyawf nyaf-anr kuv-anr nae sheuqdov-awr, meuq heumeuq-anr nae dov-ir naeqlaf laer shar-eu mae. 
ACT.16.40	Aqyawfnyaf kuv-anr nae dovle-awr, Luqdir-euq irkanr-anr urler-euq mae. Aqyuif aqnyir deuq-anr ya’mawr ngae, aqyawf maf-anr ghaq bif-awr ghawq-euq mae.
ACT.17.1	Khoerngae, Pawrluv hawr-eu Siqlav, Aqpirbawrlir meuq hawr-eu Aqpawrlawrnir meuq-anr canpav ghae-awr, Tersaqlorni-anr oekeuv-euq mae. Khoergar, Yurdav tsawrhaq-euq zanrdawq khawqnymr jav-eu mae. 
ACT.17.2	Khoernar-aq, aqmyanmyan lof-aer, Pawrluv, zanrdawq khawqnymr-anr urler-euq mae. Landaw jawrnan ngae nan smq jaw byanni Yaerbof-anr ghoeghoe-aer aqyawfmaf naeq-aer jasawx-euq mae. 
ACT.17.3	Kali-aq, shaqzanq yadaq-awr, shir-euq gar nae ya ghofdaeflar mae laer aershaw-awr ja’mawr naeq-eu lafkhoer aer-eu, “Ngar, nawmaf-anr dawqmaeq maeqluf-eu Yeqsur heughaq-aq Kali mae.” 
ACT.17.4	Aqyawf maf-euq lafkhoer tiqpavnav deuq-anr maeqjan-awr, Pawrluv hawr-eu Siqlav-anr gawflar-euq mae. Miqyaer-anr guv-eu Heqlaqsar tsawrhaq armaf mafma hawr-eu, myavpyawq narmaer jav-eu zaqmiq aqbur deuq khawf yawmyaq mae.
ACT.17.5	Aerkhawf, maqjan-eu Yurdav tsawrhaq deuq myavnav nav-eu mirnae, povka laevkawv kharngeur-eu gar jawr-eu tsawrdoer deuq-anr dae’uiq-awr, meuq khoermeuq bi luiqgha lar-euq mae. Aqyawfmaf, Yaqsoq-euq nymr-anr tanqur lef-awr, Pawrluv hawr-eu Siqlav-anr tsawrhaq khoermyav ni-euq maeqshi gheudov-eu laer pov-euq mae. 
ACT.17.6	Aerkhawf, aqyawf nyaf-anr maq povmawr nya-eu mirnae, Yaqsoq hawr-eu aqyuif aqnyir tiqpavnav deuq-anr gheu-awr meuq-anr uvlanr-eu deuq jawr-eu gar lekeuv ngae, heulof-aer gurgur-aer aer-eu mae, “Mirtsaq povlav par-eu tsawrhaq deuq, heugar khawf oekeuv taq-euq ngar-a. 
ACT.17.7	Yaqsoq, aqyawf maf-anr hageuf-euq mae. Aqyawfmaf, Yeqsur laer kur-eu sanqpaq nuighaq jawr-eu mae laer aer-awr, aqyawfmaf dawqtawvluf sanqpaq Gaersaq-euq zanrtaq khoftaq-anr mrbanq-euq mae.” 
ACT.17.8	Dawq khoerdawq-anr yagaq ngae, tsawrhaq armaf deuq hawr-eu meuq-anr uvlanr-eu deuq, nuima maqsarni pyeuflar-euq mae. 
ACT.17.9	Khoerngae, aqyawfmaf, kamq-eu gharduq pyur yurghaq-euq nar-aq, Yaqsoq hawr-eu cawqdeuq-anr pyaeqnaeq-euq mae.
ACT.17.10	Khoernar-aq, uqcif cifle ngae, aqyuif aqnyir deuq tiqpov taef-aer, Pawrluv hawr-eu Siqlav-anr Beqlir meuq-anr khaerghae-euq mae. Aqyawfnyaf khoergar irkeuv ngae, Yurdav tsawrhaq-euq zanrdawq khawqnymr-anr urler-euq mae. 
ACT.17.11	Khoergar jawr-eu tsawrhaq deuq-aq, Tersaqlorni meuq-anr jawr-eu tsawrhaq deuq navmaqtser sharnoeq nya-awr, aqyawfmaf laeqhmqdan taq-euq lafkhoer, Miqyaer-euq dawq-anr hageuf-eu mae. Garkawv khoerdeuq tsaq nga laq maqtsaq nga laq laer yasiqni, yawqnan navluf Yaerbof-anr povtserhaw luf-eu mae. 
ACT.17.12	Khoermirnae, aqyawf maf-euq lafkhoer ghawqmya ghaq Kali-anr janlar-euq mae. Myavpyawq narmaer jav-eu Heqlaqsar-euq zaqmiq aqbur deuq khawf, zaqyo aqli deuq khawf ghawqmya’ni janlar-euq mae.
ACT.17.13	Aerkhawf, Pawrluv, Beqlir meuq-anr Miqyaer-euq dawq maeqluf-eu mae laer Tersaqlorni-anr jawr-eu Yurdav tsawrhaq deuq yasiq ngae, khoergar khawf oe-awr, tsawrhaq armaf mafma-anr lavteuv-euq mae. 
ACT.17.14	Khoerngae, aqyuif aqnyir deuq, Pawrluv-anr iqmalavshav-euq lawrdzer paw yawkawr-aer bi’ir-euq mae. Aerkhawf, Siqlav hawr-eu Tivmorseq-aq, khoergar jawryaf-euq mae. 
ACT.17.15	Khoernar-aq, Pawrluv-anr sheuqha-ir-euq deuq, Aqteq-anr keuvni sheuqha keuv-ir-euq mae. Siqlav hawr-eu Tivmorseq-anr aqyawf jawr-eu gar yawkawr-aer oe laer, dawq bif-awr nae bi ghofler-euq mae.
ACT.17.16	Pawrluv, Aqteq-anr jawr-awr, aqyawf nyaf-anr dawqluf ngae, meuq meuqlanni tanqpanq aqma mawrkawr byanluf-eu gar ya’mawr-awr, saflar maqsarni pyeuflar taq-euq mae. 
ACT.17.17	Khoermirnae, aqyawf, zanrdawq khawqnymr-euq lafkhoer, Yurdav tsawrhaq hawr-eu Miqyaer-anr uqduq tanq-eu aqcawq tsawrjeuq tsawrca naeq-aer jasawx-eu uqtaf, yawqnan navluf povka laevkawv-anr khar mawrle-euq tsawrhaq naeq-aer jasawx-euq mae. 
ACT.17.18	Khoerngae, Erpirgurlu armaf
ACT.17.19	Khoerngae, aqyawfmaf, Pawrluv-anr Aqleqorpaqgur gawqjawq-anr sheuqdav lef-awr heulof-aer aernaeq-euq mae, “Nawr ngaeqluf-eu dawqmaeq dawqtsov yawshuif teu, nga’maf-anr khawf bisiq naeqlafnya mae lor? 
ACT.17.20	Nawr, nga’maf-euq naqbawr maq gaqhaw-euq jeq ngaeq-eu mirnae, nga’maf garkawv heudeuq-euq dawqtsuif siqnya’mawf mir-a.” 
ACT.17.21	Aqteq tsawrhaq hawr-eu khoergar jawr-eu daqyan deuq dawqtawvluf, nuijeq tiqjeq-iq-euq gharduq aryamq maqzmq-aer, maq gaqhaw-euq garkawv yawshuif jeq ja-awr, narhaq-eu gar taef-aer aryamq zmq-eu mae.
ACT.17.22	Khoerngae, Pawrluv, Aqleqorpaqgur gawqjawq-euq ghanrcae yawf-awr heulof-aer aer-eu mae,
ACT.17.22	“Aqteq-euq tsawrhaq-or! Nawmaf yawqdzer dzaq-anr navluf uqduq tanq-eu zanr-anr taqhuiq duidui-eu nga laer ngar ya’mawr-euq ma. 
ACT.17.23	Aqjeq mirnae aernar-aq, ngar doedoe-aer can-awr, nawmaf uqduq tanq-eu jeq-anr haw ngae: NGA’MAF MAQ SIQNYA-EU MIQYAER-EUQ GHARDUQ laer bofmyanq taq-euq lawrduq tiq tsanr-anr ngar mawr-euq ma. Khoermirnae, nawmaf maq siqnya-eu khawf uqduq tanqluf-eu Miqyaer heughaq-euq garkawv, ngar, nawmaf-anr ja’maeqnaeq mawf mir-a:
ACT.17.24	“Mirtsaq hawr-eu mirtsaq-euq khoertav kharjawr kharjav-eu yawqjeq navluf-anr bae-euq Miqyaer-aq, mq hawr-eu mir-euq Yawsanr ghaq pyeuf-eu mirnae, tsawrhaq-euq aqlaf nae tsov-euq uqduq tanqnymr-anr jawr-eu maqngeur-a. 
ACT.17.25	Aqyawf tiqjeqpaq mawf-eu lof-aer, tsawrhaqzaq-euq aqlaf nae lawr-euq gar ghoe-eu maqngeur-a. Aqjeq mirnae aernar-aq, aqyawf-aq, tsawrhaq dawqtawv luf-anr daef-eu jeq, saf hawr-eu yawqjeq navluf bif-eu ghaq pyeuf-eu mae. 
ACT.17.26	Aqyawf, tsawrhaq tiq ghaq-euq shiq-anr nae taef-aer, mirkhanq-euq tsawrjeuq tsawrca dawqtawv luf-anr bae-euq khoer-aq, mirtsaq tanqkhawr doeni bijawr-eu gharduq mae. Aryamq arlaw hawr-eu yajawr-eu mirkaq khawf, ardanqbae ngae nae noeqtsaev taq-euq mae. 
ACT.17.27	Khoer-aq, tsawrhaqzaq noeqtmq-eu lafkhoer, aqyawf-anr ya sawvhaw-awr ya’mawrni, Sanqpaq Miqyaer-anr bi sharpov-eu gharduq mae. Miqyaer-aq, aqdui yawqghaq navluf-anr nae, garmanr maqkaq gar jawrluf-eu mae. 
ACT.17.28	Aqjeq mirnae aernar-aq, aqdui, aqyawf-euq lafkhoer daef-awr, luvlav mrluf-eu uqtaf, yawdaef daefluf-eu ma. Nawmaf-euq zaqnyiq zmqdawq siqzaq tiqghaqnav nae aertaq-euq lof-aer, ‘Aqdui khawf Miqyaer-anr nae jeuqle ovle-euq tsawrhaq ma.’ 
ACT.17.29	Khoermirnae, aqdui, Miqyaer-anr nae jeuqle ovle-euq ngeur nar-aq, Miqyaer-euq pyeufghaer-aq, tsawrhaq nae noeqdov-awr janrtaq-euq pyur, shuir, khaqlo-euq mawrkawr, heudeuq-anr dur taef-a laer noeq-eu maqtsaq-a. 
ACT.17.30	Dzeurlaf ngae, tsawrhaq nae maq siqnya-aer mr-euq deuq-anr Miqyaer hawdzeur-euq mae. Aerkhawf, nymq-mr yawqgar navluf jawr-eu tsawrhaq dawqtawvluf noeqpov noeqpar-awq laer dawq bif-euq mae. 
ACT.17.31	Aqjeq mirnae aernar-aq, aqyawf nae aryaq biftaq-euq ghaq-anr ghoe-awr, mirtsaqzaq-anr tsaq-awr dawr-eu lafkhoer aqyawf yarkhaq dar-eu laer nanpax paxtaq-euq mae. Aqyawf-anr shir-euq gar nae bi ghofdaef lar-euq gar ghoe-awr, Miqyaer nae khoerghaq-anr aryaq biftaq-euq mae laer tsawrhaqzaq dawqtawv luf-anr yawduq baw-eu jeq bifnaeq-euq mae.”
ACT.17.32	Khoerngae, aqyawfmaf shir-euq gar nae ghofdaef lar-euq garkawv yagaq-awr, tsawrhaq tiqpavnav deuq, aqyawf-anr aqjaf jaf-eu mae. Aerkhawf, tiqpavnav deuq aer-eu, “Nawr garkawv teu ja-eu gar nga’maf yawqpovyawq par narhaq taef-a.” 
ACT.17.33	Khoernar-aq, Pawrluv, aqyawf maf-euq ghanrcae-anr nae dov-ir-euq mae. 
ACT.17.34	Aerkhawf, heumyav ghaq, Kali-anr janlar-awr, aqyawf-anr gawfler-euq mae. Tsawrhaq khoerdeuq-euq lafkhoer, Aqleqorpaqgur armaf-anr taf-eu Daqyawrnaqsir laer kur-eu tiq ghaq keuq-awr, Daqmaqlir laer kur-eu zaqmiq aqbur tiq ghaq hawr-eu nuideuq khawf keuq-eu mae.
ACT.18.1	Khoernar-aq, Pawrluv, Aqteq-anr nae dov-ir-awr, Gawrliqtu-anr ir-euq mae. 
ACT.18.2	Khoergar, Boqtuv mirkhanq-anr daefle-euq Aqgurla laer kur-eu Yurdav tsawrhaq tiq ghaq-anr tanqpuq-euq mae. Yurdav tsawrhaq dawqtawvluf Lormav meuq-anr nae yadov-ir jir-eu mae laer, sanqpaq Gaqlawrdir dawq bif-euq mirnae, aqyawf-euq nymrdanq Birgirla naeq-aer Irdaqliq mirkhanq-anr nae dovle-euq maq myanrlar-aq siq. Pawrluv, aqnyaf dzerzaq-anr dzoer-ir-euq mae. 
ACT.18.3	Aqnyaf dzerzaq-aq, saqpar saeqghawv janranq-eu tsawrhaq mae. Pawrluv khawf aqnyaf dzerzaq lof-aer gar aqyawf tiqjeq mr-eu mirnae, Pawrluv, aqyawfnyaf naeq-aer jawr-awr gar mr-euq mae. 
ACT.18.4	Yurdav tsawrhaq hawr-eu Heqlaqsar tsawrhaq, Kali-anr janlarni, landaw jawrnan yawqnan navluf zanrdawq khawqnymr-euq lafkhoer Pawrluv kurcawq-eu mae.
ACT.18.5	Siqlav hawr-eu Tivmorseq, Maqgeqdawrniv mirkhanq-anr nae oekeuv ngae, Pawrluv, muiq-eu Saflar katir-eu mirnae, Yeqsur-aq, Kali mae laer Yurdav tsawrhaq deuq-anr sarkir kamqnaeq luf-eu mae. 
ACT.18.6	Aerkhawf, tsawrhaq khoerdeuq, aqyawf-anr muir-awr yaeqbawq saerlu-aer aer ngae, Pawrluv, aqyawf-euq paerkhanq byuqkhar-awr aer-eu, “Nawmaf-euq shiq, nawmaf-euq uqduq-euq khoertav jav luf-ur. Ngar-aq, yawshawr ma. Iqnan tafnar-aq, ngar, aqcawq tsawrjeuq tsawrca jawr-eu gar ir ma.”
ACT.18.7	Khoernar-aq, aqyawf khoergar nae dov-ir-awr, Miqyaer-anr uqduq tanq-eu Yurtuq laer kur-eu ghaq-euq irkanr ir-euq mae. Aqyawf-euq nymr-aq, zanrdawq khawqnymr-euq dawqpae jav-eu mae. 
ACT.18.8	Zanrdawq khawqnymr-euq aqyuif geuf-eu Gaqlirpuv laer kur-eu ghaq hawr-eu aqyawf-euq miqsawrzaq yawqghaq navluf, Sanqpaq Yeqsur-anr janlar-euq mae. Gawrliqtu-anr jawr-eu ghawqmya ghaq khawf yagaq-awr janlar-awr, bartirsaq hageuf-euq mae.
ACT.18.9	Uqcif pawdzer mawrle-eu lafkhoer, Sanqpaq Yeqsur, Pawrluv-anr heulof-aer aer-eu mae, “Taqguv. Nawr ciqcurni maqjawr-aer ngaeq-awq. 
ACT.18.10	Aqjeq mirnae aernar-aq, ngar, nawq naeq-aer jawr-eu ma. Tiqghaq-iq nawq-anr maq lavtanq maq lavnar lar-ar. Meuq heumeuq-euq lafkhoer ngaq-euq tsawrhaq ghawqmya’ni jawr-eu ma.” 
ACT.18.11	Pawrluv khoergar tiq khof uqtaf bala kof siq jawr-awr, aqyawf maf-euq ghanrcae Miqyaer-euq dawq maeqnaeq tsovnaeq-euq mae.
ACT.18.12	Aqgaqyar mirkhanq-anr Gaqliqoq sanrmrluf ngae, Yurdav tsawrhaq nuima tiqgar gm-awr, Pawrluv-anr muirni turlar-awr, aqyawf-anr yarkhaq dar-eu nuirmanq-anr sheughae-awr, 
ACT.18.13	aer-eu, “Tsawrhaq heughaq-aq, zanrdawq-anr banq-eu jeq-aer Miqyaer-anr uqduq tanqni, aqcawq-anr gheupyawr luf-eu mae.”
ACT.18.14	Khoernar-aq, Pawrluv khaqmae mrnga-awr dawq ngaeq-eu laer ghae ngae, Gaqliqoq, Yurdav tsawrhaq deuq-anr heulof-aer aernaeq-euq mae, “Yurdav tsawrhaq deuq-or! Garkawv heu yawlaeq jeq maqngeur nar-aq, zawr banq-eu yawcawv jeq mr-euq ngeur-eu lawnmr-aq, ngar oror-aer nawmaf ja-eu gar narhaq ma. 
ACT.18.15	Aerkhawf, dawqdeuq, tsawrmyanr deuq hawr-eu nawmaf-euq zanrdawq-anr taf-eu garkawv pyeuf-eu mirnae, nawmaf yawqha yawqha hawtser-awq. Heulof-aer ghae-eu garkawv deuq-anr ngar yarkhaq dar-eu ghaq maq geufmawf nya.” 
ACT.18.16	Khoernar-aq, aqyawf, aqyawf maf-anr yarkhaq dar-eu nuirmanq-anr nae taedov ghae-euq mae. 
ACT.18.17	Khoerngae, Heqlaqsar tsawrhaq dawqtawvluf, zanrdawq khawqnymr-euq aqyuif Surdeq-anr tsuvtaeq-awr, yarkhaq dar-eu nuirmanq-euq maeqshi diq-euq mae. Aerkhawf, Gaqliqoq-aq, garkawv khoer aqyawf-anr tiqjeq-iq maqtaf-eu lof-aer jawr-eu mae.
ACT.18.18	Pawrluv khoergar ghawqmya nan jawr-euq nar-aq, aqyuif aqnyir deuq-anr ghawqdawq tsaf-awr, lawq-anr dziq-awr Surliv-anr ir-euq mae. Birgirla hawr-eu Aqgurla aqnyaf dzerzaq khawf aqyawf naeq-aer ir-euq mae. Aqyawf nae kamqtaq-euq lof-aer, Geqjeq meuq-anr irkeuv ngae, aqyawf uqjaev jaev-euq mae. 
ACT.18.19	Aqyawfmaf, Erpersu-anr irkeuv-awr, aqnyaf dzerzaq-anr khoergar bi jawryaf-euq mae. Pawrluv-aq, zanrdawq khawqnymr-anr urler-awr, Yurdav tsawrhaq deuq naeq-aer jasawx-euq mae. 
ACT.18.20	Khoerngae, aqcawq, aqyawf-anr uicuiv tiqkhaeq jawrnaeq laf-awq laer shar-eu khawf, aqyawf maq jawrnaeq-aq. 
ACT.18.21	Aerkhawf, aqyawf, aqyawf maf-anr ghawq-ir ngae aer-eu, “Ngar khar ghaenya-eu lof-aer Yeqlursaqlaeq-anr yawbui jav-eu gar ya irkeuv-a. Aerkhawf, Miqyaer nuima tsaq nar-aq, ngar, nawmaf jawr-eu gar par ghoflar ma.” Khoernar-aq, aqyawf, lawq-anr dziq-awr Erpersu-anr nae dov-ir-euq mae.
ACT.18.22	Pawrluv, Gaersaqlir-anr irkeuv-awr, khoergar nae ledav-awr, Kalizaq armur-anr dawqcawq puqnaeq-awr, Aqdirawq-anr le-euq mae. 
ACT.18.23	Pawrluv khoergar tiqkhaeq jawr-euq nar-aq dov-ir-awr, Gaqlaqtiv hawr-eu Puqgir mirkhanq tiqgar sair tiqgar ir-awr, zaqlanr dawqtawv luf-anr ghaq bif-euq mae.
ACT.18.24	Khoerngae, Aqleqsaqdur meuq-anr daefle-euq Aqpawrluv laer kur-eu Yurdav tsawrhaq tiq ghaq, Erpersu-anr oekeuv-euq mae. Aqyawf-aq, dawq zawr ngaeqnya-awr, Yaerbof siqnya duidui-eu mae. 
ACT.18.25	Tsawrhaq heughaq-aq, Sanqpaq Miqyaer-euq garkawv yadzaw-awr, nuima keuv duidui-eu lafkhoer, Sanqpaq Miqyaer-euq garkawv marjawvni maeqnya-awr aernya-eu mae. Aerkhawf, aqyawf-aq, Yorhaq-euq bartirsaq-anr siqnya-eu taef mae. 
ACT.18.26	Aqyawf, zanrdawq khawqnymr-euq lafkhoer, danqbae-awr nuima khaqduqni maeq-eu mae. Birgirla hawr-eu Aqgurla aqnyaf dzerzaq, aqyawf maeq-eu dawq yagaq ngae, aqyawf-anr kurceuv dov-awr, Miqyaer-euq garkawv marjawvni yawmuiq-aer, aqyawf-anr maeqnaeq-euq mae.
ACT.18.27	Aqyawf, Aqgaqyar mirkhanq-anr irtsaev mawf-eu mirnae, khoergar jawr-eu zaqlanr deuq aqyawf-anr bi ha’ni, ghaq bif-eu laer aqyuif aqnyir deuq nae sanqbof bofanr ghae-euq mae. Aqyawf khoergar irkeuv ngae, Miqyaer-euq guiqlanq yawdzanr-euq baqda’nae, janlar-euq tsawrhaq deuq-anr yawkhav-aer cawba naeq-euq mae. 
ACT.18.28	Aqjeq mirnae aernar-aq, Yeqsur-aq, Kali mae laer Yaerbof panpan-aer tsawrhaq dawqtawv luf-euq maeqshi, Yurdav tsawrhaq naeq-aer tsawrpyaer pyaer ngae, aqyawf pyaerghaq nya-eu mae.
ACT.19.1	Aqpawrluv, Gawrliqtu-anr jawr ngae, Pawrluv laftav paw-euq mirkhanq deuq-anr cantsaev-awr, Erpersu-anr irkeuv-euq mae. Khoergar, zaqlanr heumyav ghaq-anr tanqpuq-awr, 
ACT.19.2	aqyawf, aqyawf maf-anr aernaeq-eu, “Nawmaf janlar ngae Yawshawr Saflar za’maq lor?”
ACT.19.2	Khoerngae, aqyawfmaf aer-eu, “Nga’maf, Yawshawr Saflar-euq garkawv gaq-eu taef-aer khawf maq gaqhaw-aq.” 
ACT.19.3	Khoerngae, Pawrluv aer-eu, “Tox-aer mar-iq, nawmaf aqgeu jeq-euq bartirsaq-anr hageuf-euq le?”
ACT.19.3	Khoerngae, aqyawfmaf aer-eu, “Yorhaq-euq bartirsaq-anr hageuf-euq ma.”
ACT.19.4	Khoerngae, Pawrluv aer-eu, “Yorhaq-euq bartirsaq-aq, noeqpov noeqpar-eu bartirsaq mae. Yorhaq, tsawrhaq khoerdeuq-anr aqyawf-euq maeqnan oe-eu ghaq-anr jan-awq laer aernaeq-euq mae. Khoerghaq-aq, Yeqsur Kali mae.” 
ACT.19.5	Aqyawfmaf dawq khoerdawq-anr yagaq ngae, Sanqpaq Yeqsur-euq tsawrmyanr-euq uqmov bartirsaq hageuf-euq mae. 
ACT.19.6	Khoernar-aq, Pawrluv, aqyawf maf-euq khoertav aqlaf bafdavnaeq ngae, aqyawf maf-euq khoertav Yawshawr Saflar zafka le-euq mae. Aqyawfmaf dawqbav bav-eu uqtaf, Miqyaer gharduq ngaeqdan-eu mae. 
ACT.19.7	Aqyawf maf-aq, zaqyo aqli deuq dawqtawvluf 12 ghaq aerghaqni byan-eu mae.
ACT.19.8	Khoernar-aq, Pawrluv zanrdawq khawqnymr-anr urler urler-aer, khaqduqni bala smr siq aerghaqni, aqyawf maf-anr gheupyawr khof-eu gharduq, Miqyaer uvlanr-eu garkawv jasawx jasawx-aer jawr-euq mae. 
ACT.19.9	Aerkhawf, tiqpavnav deuq nuima ghanr-awr maqjan-aer, tsawrhaq armaf mafma-euq maeqshi Yeqsur-euq Garma-anr dawqdoer ngaeq-eu mae. Khoerngae, Pawrluv, aqyawfmaf jawr-eu gar nae dov-ir-awr, zaqlanr deuq-anr khawf, aqyawf maf-euq lafkhoer nae bi dovle-awr, nan-anr nae Durlaqnmr-euq dawqmaeq maeq-eu dzawnymr-euq lafkhoer jasawx-euq mae. 
ACT.19.10	Aqyawf nyiq khof byanni khoerlof-aer janr-euq mirnae, Aqsir mircoer-anr kharjawr-eu tsawrhaq dawqtawvluf Yurdav tsawrhaq deuq khawf, Heqlaqsar tsawrhaq deuq khawf, Sanqpaq Yeqsur-euq dawq yagaq-euq mae.
ACT.19.11	Miqyaer, Pawrluv-euq aqlaf-anr ghoe-awr nae, tiqjawr-iq maq mawrhaw-euq khavjeq-aer ghae-eu jeq mr-euq mae. 
ACT.19.12	Khoermirnae, Pawrluv-euq mawrdo-anr nae lafsiv maqngeur nar-aq, tsanrghaq-eu saqpar, nar-awr gawr-eu deuq jawr-eu gar yurghae-awr ghovdavnaeq ngae, nargawr taqler-awr, naef yawjawf deuq khawf dov-ir-eu mae. 
ACT.19.13	Khoerngae, doedoe-aer cancan-aer, naeftor tor-awr naef taedov luf-eu Yurdav tsawrhaq heumyav ghaq, Sanqpaq Yeqsur-euq tsawrmyanr-anr ghoeghoe-aer naef yawjawf ur-eu deuq-anr aernaeq-eu, “Nga’maf, Pawrluv dawqmaeq maeqluf-eu Yeqsur khoerghaq-euq tsawrmyanr-anr ghoe-awr, nawmaf dovle-awq laer dawq bif-eu ma.” 
ACT.19.14	Khoerlof-aer mrluf-eu deuq-aq, Geqbar laer kur-eu Yurdav tsawrhaq-euq pirma aqyuif tiq ghaq-euq zaqyo shif ghaq mae.
ACT.19.15	Khoerngae, naef yawjawf, aqyawf maf-anr aerkhof naeq-eu, “Ngar, Yeqsur-anr siqnya-awr, Pawrluv-anr khawf siqnya ma. Aerkhawf, nawmaf teu, aqsur ghaq le?”
ACT.19.16	Khoernar-aq, naef yawjawf ur-eu khoerghaq, aqyawf maf-anr tsawqdawf lef-awr, aqyawf maf-anr khavghaq-awr, dawfghaq-euq mirnae, aqyawfmaf bi lavnar bi lavgawr-awr, nymr khoernymr-anr nae nermyawvni caevdovghae lef-euq mae. 
ACT.19.17	Garkawv heu-aq, Erpersu-anr jawr-eu Yurdav tsawrhaq hawr-eu, Heqlaqsar tsawrhaq dawqtawvluf yasiq-euq mae. Aqyawfmaf dawqtawvluf guv duidui-awr, Sanqpaq Yeqsur-euq tsawrmyanr-anr yawkhav-aer ciqhuiq ciqmanr-eu mae.
ACT.19.18	Kali-anr janlar-euq tsawrhaq ghawqmya’ni lar-awr, yawqha nae mrlaeq taq-euq deuq aerdov aerdov-aer ja’naeq luf-eu mae. 
ACT.19.19	Mawloq loqnya-eu tsawrhaq ghawqmya ghaq khawf, aqyawf maf-euq sanqbof pardmq bafuiq laf-awr, tsawrhaq dawqtawv luf-euq maeqshi keuqdzae-euq mae. Aqyawfmaf pardmq khoer-euq arpoeq sawxhaw ngae, pyur marbyav 50,000 byav poeq-eu mae. 
ACT.19.20	Khoermirnae, Sanqpaq Miqyaer-euq dawq-aq, ghaq khavlar luf-awr ghaqler luf-eu mae.
ACT.19.21	Garkawv heudeuq pyeuflar dzeur-euq nar-aq, Pawrluv, Maqgeqdawrniv mirkhanq hawr-eu Aqgaqyar mirkhanq-anr irtsaev ghae-awr, Yeqlursaqlaeq-anr le ma laer muiq-eu Saflar-euq lafkhoer noeqtsaev-euq mae. Aqyawf aer-eu, “Ngar khoergar leghaq-euq nar-aq, Lormav meuq-anr khawf yale-a siq.” 
ACT.19.22	Khoermirnae, aqyawf-anr cawba-eu deuq-euq lafkhoer nae, Tivmorseq hawr-eu Erlaqdur aqnyaf-anr Maqgeqdawrniv mirkhanq-anr bile-awr, aqyawf-aq, Aqsir mircoer-anr tiqkhaeq par jawryaf-euq mae. 
ACT.19.23	Khoerngae yamq-anr, Yeqsur-euq Garma-euq baqda’nae yawkhav-aer luiqgha lar-euq mae. 
ACT.19.24	Aqjeq mirnae aernar-aq, Deqmeqdeqlir laer kur-eu pyur taev-eu tiq ghaq jawr-eu mae. Aqyawf-aq, pyur yur-awr Aqdeqmir miqyaerma-euq lawrguir guirzaq taev-eu mae. Aqyawf-euq baqda’nae, lafmyawq lafmuv mr-eu tsawrhaq deuq jirjeuq ghawqmya’ni zaluf-eu mae. 
ACT.19.25	Aqyawf pyur taev-eu deuq hawr-eu khoerlof-aer ghae-eu gar mr-eu deuq-anr kuruiq-awr heulof-aer aer-eu mae, “Cawqdeuq-or! Gar heu-euq baqda’nae, aqdui smrmuiq muiqlar-euq ma laer nawmaf siqnya-eu mae. 
ACT.19.26	Aerkhawf, tsawrhaq-euq aqlaf nae taev-euq miqyaer deuq-aq, miqyaer maqngeur-a laer Pawrluv heughaq aeraer-aer, Erpersu-anr taef-aer maqngeur-eu, Aqsir mircoer yawqgar navluf aerghaqni, aqyawf, tsawrhaq ghawqmya ni-anr gheupyawr-awr nuima lavpar luf-eu gar nawmaf yagaq ya’mawr-euq mae. 
ACT.19.27	Khoermirnae, aqdui-euq gar heu tsawrmyanr cawv-ir-eu taef-aer maqngeur-eu, Aqsir mircoer hawr-eu mirtsaqzaq dawqtawvluf uqduq tanqluf-eu, khanqsaer huiq-eu Aqdeqmir miqyaerma-euq uqduq tanqnymr khawf, tiqjeq-iq gardanr maqtsoeq-eu lof-aer pyeuf-ir-awr, aqyawf-euq yawshaef khanqsaer khawf cawv-ir gar yaguv-eu mae.”
ACT.19.28	Aqyawfmaf dawq khoerdawq-anr yagaq ngae, nuima yawkhav-aer paerlar-awr gur-eu, “Erpersu tsawrhaq-euq Aqdeqmir-aq, huiqdui manr duidui-eu mae!” 
ACT.19.29	Khoerngae, meuq meuqlan-aer luiqgha lar-euq mae. Aqyawfmaf, Pawrluv naeq-aer canluf-eu Maqgeqdawrniv mirkhanq-anr jawr-eu Gaqyur hawr-eu, Aqliqdaqgur-anr gheu-awr, meuq-euq yawbui buiduq-anr uiqler-euq mae. 
ACT.19.30	Pawrluv, tsawrhaq armaf mafma jawr-eu gar urler mawf-eu khawf, zaqlanr deuq, aqyawf-anr maqbi urler-a. 
ACT.19.31	Pawrluv-euq cawq Aqsir mircoer-euq sanrmrzaq geuf-eu tiqpavnav deuq khawf, yawbui buiduq-anr urler-awr yawqha-anr taq lavshaq laer dawqtsaf tsafanr lef-awr aqyawf-anr shar-euq mae. 
ACT.19.32	Khoergar uiqler taq-euq tsawrhaq deuq, aqyawfmaf myaqni tiqpav-aq, aqjeq mirnae uiqlar-euq le laer maq siqnya-aer, yawbanq yawlanr-aer ghaeluf-eu mirnae, tiqghaq tiqjeq-aer gur-eu mae. 
ACT.19.33	Khoerngae, aqcawq, Aqleqsaqdur-anr gheudov lef-awr, Yurdav tsawrhaq nae aqyawf-anr tsawrhaq khoerdeuq-euq maeqshi daeqdov ghae-euq mae. Khoernar-aq, Aqleqsaqdur, tsawrhaq armaf mafma deuq-anr garkawv jashawnaeq mawf-eu mirnae, aqlaf bafdir-euq mae. 
ACT.19.34	Aerkhawf, aqyawfmaf, heughaq-aq, Yurdav tsawrhaq nga laer yasiq ngae, naqliq nyiq laf aerghaqni, aqyawfmaf dawqtawvluf tiqkawv lof-aer heulof-aer gur-eu mae, “Erpersu tsawrhaq-euq Aqdeqmir-aq, huiqdui manr duidui-eu mae!”
ACT.19.35	Khoerngae, meuq-anr sanrmr-eu aqyuif ghaq nae tsawrhaq armaf khoermaf-anr lavcof-awr heulof-aer aernaeq-euq mae, “Erpersu-anr jawr-eu tsawrhaq deuq-or! Erpersu-aq, huiq-awr manr-eu Aqdeqmir miqyaerma-euq uqduq tanqnymr-anr hawr-eu Jursav-anr nae gale-euq mawrkawr-anr hawpir-eu meuq mae laer maq siqnya-eu aqsur ghaq jawr-eu la? 
ACT.19.36	Garkawv heudeuq-anr tsawrpyaer pyaerkhar maqza-eu mirnae, maq sharnoeq-aer tiqjeq-iq taqjanr, nawmaf ciqcurni jawr-eu tsaq mae. 
ACT.19.37	Tsawrhaq heudeuq-aq, uqduq tanqnymr-anr tanrjoe dae-euq maqngeur-aer, aqdui maf-euq miqyaerma-anr yaeqbawq saerlu-aer aer-euq khawf maqngeur-eu gar nae, nawmaf, aqyawf maf-anr heugar sheuqlef-euq ngar-a. 
ACT.19.38	Khoermirnae, Deqmeqdeqlir hawr-eu aqyawf-euq cawq lafmyawq lafmuv mr-eu deuq, tiqghaqnav yarkhaq ja’mawf nar-aq, yarkhaq darduq pantaq-awr, sanrmr-eu deuq khawf jawr-eu mae. Aqyawf maf-euq yawkaq yarkhaq bija-awq. 
ACT.19.39	Aerkhawf, nawmaf garkawv yawqjeqyawq parjav nar-aq, zanr-anr tsaqler-eu lafkhoer uiqler ngae, nawmaf-euq garkawv bi dartsaev taef-a. 
ACT.19.40	Iqnan luiqgha lar-euq gar tafler-awr nae, aqcawq, aqdui-euq yawlaeq nyaeflar-eu gar khanqlanrkhar za-eu mae. Aqjeq mirnae heulof-aer uiqler-awr luiqgha banqgha luf-eu le laer aqcawq narhaqlar nar-aq, aqdui yawduq duq-aer tiqjeq-iq maq aerkhofnaeq nya-a.” 
ACT.19.41	Aqyawf khoerlof-aer aernaeq ghaq-awr, uiqlar-euq tsawrhaq deuq-anr bighawq-ir-euq mae.
ACT.20.1	Luiqgha-eu khoer cof-ir-euq nar-aq, Pawrluv, zaqlanr deuq-anr kuruiq-awr, aqyawf maf-anr byarcuf-awr, Maqgeqdawrniv mirkhanq-anr irghae-euq mae. 
ACT.20.2	Mirkhanq khoerkhanq doeni irghae ngae, zaqlanr deuq-anr dawq ghawqmya’ni ngaeqnaeq-awr ghaq bifyaf-awr, Heqlaqsar mirkhanq-anr irkeuv-euq mae. 
ACT.20.3	Khoergar bala smr siq byanni jawr-awr, lawq-anr dziq-awr Surliv-anr ghof-ir-eu laer ghae ngae, Yurdav tsawrhaq, Pawrluv-anr saef-eu laer tovluf-eu mirnae, aqyawf, Maqgeqdawrniv mirkhanq paw nae ghof-ir ma laer noeqtsaev-euq mae. 
ACT.20.4	Pawrluv naeq-aer ir-euq deuq-aq, Beqlir-anr jawr-eu Sorbaqdaqlur, Tersaqlorni-anr jawr-eu Aqliqdaqgur hawr-eu Seqguqdur, Deqbeq-anr jawr-eu Gaqyur hawr-eu Tivmorseq, Aqsir mircoer-anr jawr-eu Durjir hawr-eu Daqlorbeq heudeuq mae. 
ACT.20.5	Aqyawfmaf jeqhu irghae-awr, nga’maf-anr Daqlor-anr dawqluf-eu mae. 
ACT.20.6	Daeqtseq maqdawv-euq kaqmur dzaq-eu yawbui dzeur-awr, nga’maf, Pirlirpiv-anr nae lawq-anr dziq-awr dov-ir-euq ma. Ngaq nan byanlar ngae, Daqlor-anr irkeuv-awr, aqyawfmaf naeq-aer tanqdzoer-awr, khoergar shif nan byanni jawrnaq mr-euq ma.
ACT.20.7	Tiqjaw-euq lafkhoer yawbae ngae nan, nga’maf kaqmur ngawqpyaeq-eu laer uiqler-euq ma. Pawrluv nishawq ngae nan dov-ir-eu laer ghae-eu mirnae, saerghanr caelar ngae keuvni dawqmaeq maeq-euq mae. 
ACT.20.8	Nga’maf uiqluf-eu nymr laftav tiv-anr tsirkhmq ghawqmya’ni doftaq-euq mae. 
ACT.20.9	Khoerngae, Urtiqkur laer kur-eu aqli zaqguq tiq ghaq larghovzaq-anr nuirluf-eu mae. Pawrluv dawqmaeq ghawqmyanrni maeq-eu mirnae, khoerghaq yufkhav-awr, maq noeqni yufkhavbyov lef-euq mae. Khoernar-aq, aqyawf, nymr smq tiv gor-eu gar nae gaka ghae-awr, aqcawq, aqyawf-anr baftur-ir ngae shirdzeur-euq mae. 
ACT.20.10	Khoerngae, Pawrluv zafka-ir-awr, khoerghaq-euq khoertav awkhof-awr, aqyawf-anr byarcuf-awr, aqyawf maf-anr aernaeq-eu, “Nawmaf taq tsawqguv-ir, aqyawf daefluf nya siq.” 
ACT.20.11	Khoernar-aq, par davler-awr, kaqmur ngawqpyaeq-awr dzaq-euq mae. Aqyawfmaf naeq-aer ghawqmyanrni jasawx-awr, uqbya byalar-awr nae taef-aer dov-ir-euq mae. 
ACT.20.12	Aqyawfmaf, aqli zaqguq khoerghaq-anr yawdaef-aer ya sheuqkhof ghae-euq mirnae, nuima uicuiv taef-aer sar-eu maqngeur-a.
ACT.20.13	Pawrluv nae khaertaq-euq lof-aer, nga’maf-aq, lawq-anr dziq-awr Aqtsov-anr jeqhu irtawq-awr, aqyawf-euq mawrdo-aq, khoergar keuvni kuirzoq ir-awr, Aqtsov-anr nga’maf naeq-aer lawq-anr bi dziqlar-eu laer noeqtsaev taq-euq ma. 
ACT.20.14	Khoernar-aq, Aqtsov-anr aqyawf, nga’maf-anr dzoer ngae, nga’maf, aqyawf-anr lawq-anr bi dziqlar-awr, Meqdurleq meuq-anr ir-euq ma. 
ACT.20.15	Khoergar nae lawq-anr dziq-awr, nyiq nan tiqnan Ciror irjawlanr naeq-aer dawrnaq-aer jav-eu jawrduq-anr irkeuv-euq ma. Smq nan tiqnan Saqmor irjawlanr-anr irkeuv-awr, Tawqjiqlir-anr jawrnaq mr-euq ma. Oeq nan tiqnan Meqleqdur-anr irkeuv-euq ma. 
ACT.20.16	Aqsir mircoer-anr ghawqmyanr maqya jawrni, Erpersu-anr maqnaq-aer, maeqhu paw irghae ma laer Pawrluv noeqtsaev taq-euq mae. Ghaenya nar-aq, Beqdeqgordeq yawbui arnan-anr Yeqlursaqlaeq-anr jawrnya’ni, aqyawf yawkawr-aer irmawf-eu mae.
ACT.20.17	Pawrluv, Meqleqdur-anr jawrluf ngae, Erpersu Kalizaq armur-euq aqyuif aqtsu deuq-anr kuruiq laf-euq mae. 
ACT.20.18	Aqyawfmaf, aqyawf jawr-eu gar larkeuv ngae, Pawrluv, aqyawf maf-anr heulof-aer aernaeq-euq mae:
ACT.20.18	“Ngar, Aqsir mircoer-anr larkeuv danqbae-euq ngae nan-anr nae, nawmaf-euq ghanrcae kharjawr ngae, ngar aqjox-aer janr-euq garkawv nawmaf siqnya-eu mae. 
ACT.20.19	Ngar nuima nanqyuni tiqbyan tiqlof taq-awr, myavbir ghawqmya’ni dovdov-aer Sanqpaq Yeqsur-euq gar mr-euq ma. Yurdav tsawrhaq, ngaq-anr yawdoer janr-eu laer jawqluf-eu mirnae, shaqzanq ghawqmya jeq-anr yadaq-euq gar khawf nawmaf siqnya-eu mae. 
ACT.20.20	Ngar, nawmaf-anr gardanr tsoeq-eu jeq maq zaftaqni nawmaf-anr dzawrmaeq naeq-awr, tsawrhaq dawqtawv luf-euq maeqshi khawf, tiqnymr sair tiqnymr khawf, ngar, nawmaf-anr maeqnaeq tsovnaeq-euq ma. 
ACT.20.21	Yurdav tsawrhaq hawr-eu Heqlaqsar tsawrhaq-anr khawf, Miqyaer-euq maeqshi iqbax noeqpov-awr, aqdui-euq Sanqpaq Yeqsur Kali-anr jan-awq laer sarkir kamq-euq ma. 
ACT.20.22	Nymq-mr muiq-eu Saflar, ngaq-anr paf-awr Yeqlursaqlaeq-anr sheuqghae naeqlaf luf-eu mae. Khoergar, ngaq-euq khoertav aqjeq keuvle-eu laer ngar maqsiq. 
ACT.20.23	Aerkhawf, ngar khar irkeuv-euq meuq-euq lafkhoer, shmrcav hawr-eu shaqzanq, ngaq-anr dawqluf-eu mae laer Yawshawr Saflar, ngaq-anr byacaevni aernaeq laf-euq mae. 
ACT.20.24	Aerkhawf, heudeuq tiqjeq-iq ngaq-anr maq gheunyaelar nya-aer, ngaq-euq daefzir-anr khawf, ngar maq khanqlanr. Aqjeq mirnae aernar-aq, ngar yacaev-eu garma heukanr laqkhaq tiqcaer caevli-awr, Sanqpaq Yeqsur-anr nae za-euq guiqlanq-euq gar pyeuf-eu, Miqyaer-euq guiqlanq yawdzanr byan-eu guiqlanq dawq-euq garkawv, sarkir yakamq nar-aq ghaq ma.
ACT.20.25	“Hawsher-eq, ngar, nawmaf-euq ghanrcae cancan-aer, Miqyaer uvlanr-eu garkawv maeqnaeq-euq ma. Aqkar nar-aq, nawmaf dawqtawvluf ngaq-euq myavpyawq-anr maqpar ya’mawr-a laer ngar siqnya ma. 
ACT.20.26	Khoermirnae, tsawrhaq dawqtawv luf-euq shiq khoer ngaq-anr maqtaf-aer, ngar-aq, shawrjaevni ghae-eu ma laer iqnan ngar, nawmaf-anr sarkir kamq-eu ma. 
ACT.20.27	Aqjeq mirnae aernar-aq, Miqyaer nuima tsaq-eu jeq dawqtawvluf ngar maq zaftaqni nawmaf-anr maeqnaeq jir-euq ma. 
ACT.20.28	Yawshawr Saflar, nawmaf-anr armaf-euq lafkhoer nae tserdov-awr aqyuif aqtsu bigeuf-euq mirnae, nawmaf yawqhar yawqha yanryanr-aer daef-awr, armaf maflan-euq gharduq khawf yanr-awq. Aqyawf-euq shiq nae zeurkhof taq-euq Sanqpaq Miqyaer-euq Kalizaq armur-anr bosav-awq. 
ACT.20.29	Ngar dov-ir dzeur-euq nar-aq, zawr ghae-eu khaqyaer deuq, nawmaf-euq ghanrcae urlar-awr, yawr yawrmaf-anr lavcawv duidui taef-a laer ngar siqnya ma. 
ACT.20.30	Khoeruqtaf, nawmaf-euq lafkhoer tsawrhaq tiqpavnav deuq dovlar-awr, zaqlanr deuq, aqyawf maf-euq maeqnan cantae larni, yawtsaq yawdawr-euq dawq-anr yurpyawv taef-a. 
ACT.20.31	Khoermirnae, nawmaf yawbeur beur-aer jawr-awq. Ngar smr khof byanni uqcif nan’ghanr maqaer, maq naqlerni myavbir dovdov-aer, nawmaf yawqghaq navluf-anr aernoeq naeq-euq gar noeqmawr-awq.
ACT.20.32	“Aqyuif aqnyir deuq-or! Nymq-mr ngar, nawmaf-anr Miqyaer-euq aqlaf-euq lafkhoer hawr-eu aqyawf-euq guiqlanq yawdzanr-euq dawq-euq lafkhoer a’naeq-awr bi jawryaf ma. Guiqlanq yawdzanr-euq dawq khoer-aq, nawmaf-anr bihuiq bi manrlar nya-awr, lavshawr-euq tsawrhaq dawqtawvluf naeq-aer, nawmaf tiqkawv lof-aer jeqbir za’nya-eu mae. 
ACT.20.33	Ngar-aq, tiqghaq-iq-euq pyur, shuir maqngeur nar-aq, dmghaq dmlmr-anr maerjuir maqjuir-aq. 
ACT.20.34	Ngar hawr-eu ngaq naeq-aer jawr-eu deuq mawf-eu jeq za’ni, ngaq-euq aqlaf heu aqmyanluf mrluf-eu mae laer nawmaf siqnya-eu mae. 
ACT.20.35	Nawmaf khawf khoerlof-aer gar yawkhav-aer mrmr-aer, ghaq baq-eu deuq-anr cawba’ni, ngar yawqjeq navluf-euq lafkhoer nawmaf-anr mrmaeq naeq-euq ma. Sanqpaq Yeqsur nae aertaq-euq dawq heudawq-anr khawf noeqkeuv-awq, ‘Bif-eu-aq, za-eu navmaqtser guiqlanq huiqdzaeq-eu mae.’ ”
ACT.20.36	Khoerngae, Pawrluv khoerlof-aer aerghaq-awr, pawqtsuif pawqdmq dmq-awr nae, aqyawfmaf dawqtawvluf naeq-aer guiqlanq shar-euq mae. 
ACT.20.37	Khoernar-aq, aqyawfmaf dawqtawvluf yawkhav-aer ngoerngoer-aer, Pawrluv-euq kawqlanr-anr byarcuf-awr maeqsaw saw-euq mae. 
ACT.20.38	Aqkar nar-aq, nawmaf, ngaq-euq myavpyawq-anr maqpar ya’mawr-a laer Pawrluv nae aer-euq dawq khoerdawq-euq baqda’nae, aqyawfmaf noeqshaq duidui-eu mae. Khoernar-aq, aqyawfmaf, Pawrluv-anr lawq-anr sheuqur naeq-ir-euq mae.
ACT.21.1	Khoernar-aq, heulof-aer pyeuflar-euq mae. Aqyawf maf-anr ghawq-awr, nga’maf lawq-anr dziq-awr nae, dawrcoeni ir-awr Korsav irjawlanr-anr irkeuv-euq ma. Nishawq ngae nan, Lordav irjawlanr-anr irkeuv-awr, khoergar nae Baqdaqlar meuq-anr irkeuv-euq ma. 
ACT.21.2	Khoergar, Pirnir mirkhanq-anr ir-eu lawq tiq lawq povmawr-awr, dziqler-awr irghae-euq ma. 
ACT.21.3	Gurbaqlur irjawlanr-anr ya’mawr ngae, nanrma gakhaeq paw nae Surliv-anr ir-euq ma. Khoernar-aq, lawq khoerlawq Durlu-anr myawq ya bafka-eu mirnae, khoergar naq-euq mae. 
ACT.21.4	Nga’maf khoergar jawr-eu zaqlanr deuq-anr povmawr-awr, khoergar shif nan byanni jawrnaq mr-euq ma. Zaqlanr khoerdeuq Yawshawr Saflar-anr ghoeghoe-aer Pawrluv-anr Yeqlursaqlaeq-anr taqle laer aernaeq-euq mae. 
ACT.21.5	Khoergar jawr-eu arsaq saqlar ngae nan, nga’maf ghawq-awr maeqhu paw irghae-euq ma. Aqyawfmaf hawr-eu aqyawf maf-euq zaqmiqzaq deuq hawr-eu zaqdeuq dawqtawvluf khawf, meuq-euq meuqdzer keuvni nga’maf-anr sheuqha le-euq mae. Nga’maf iqmalavshav-euq lawrdzer-anr pawqtsuif pawqdmq dmq-awr guiqlanq shar-euq ma. 
ACT.21.6	Khoernar-aq, tiqghaq tirghaq ghawqdawq ngaeq-awr, nga’maf lawq-anr dziqler-euq nar-aq, aqyawfmaf irkanr ghofler-euq mae.
ACT.21.7	Nga’maf, Durlu meuq-anr nae ircuf-euq garma canli-awr, Baqdawrleq meuq-anr irkeuv-euq ma. Khoergar jawr-eu aqyuif aqnyir deuq-anr dawqcawq puq-awr, aqyawfmaf naeq-aer tiq nan jawrnaq mr-euq ma. 
ACT.21.8	Nishawq ngae nan, Pawrluv naeq-aer canluf-eu nga’maf dov-ir-awr, Gaersaqlir-anr irkeuv-euq ma. Pirlirpuv laer kur-eu guiqlanqdawq maeq-eu ghaq-euq nymr-anr urler-awr, aqyawf naeq-aer yaf-euq ma. Aqyawf-aq, cawba-eu shif ghaq-euq lafkhoer keuq-eu tiq ghaq mae. 
ACT.21.9	Aqyawf-aq, Miqyaer gharduq ngaeqdan-eu zaqmiq oeq ghaq jawr-awr, yawqghaq navluf miqdaf dafshawr mae.
ACT.21.10	Nga’maf khoergar ghawqmya nan jawrkeuvlaf ngae, Aqgaqbar laer kur-eu Miqyaer gharduq ngaeqdan-eu tiq ghaq, Yurdav mirkhanq-anr nae oeka-euq mae. 
ACT.21.11	Aqyawf, nga’maf jawr-eu gar oe-awr, Pawrluv-euq jofpaf yur-euq mae. Khoernar-aq, aqyawf-euq aqkuir aqlaf-anr pafcuf-awr aer-eu, “Yawshawr Saflar heulof-aer aer-eu mae, ‘Yeqlursaqlaeq-anr jawr-eu Yurdav tsawrhaq deuq, jofpaf heucav-euq yawsanr ghaq-anr heulof-aer paf-awr, aqcawq tsawrjeuq tsawrca-euq aqlaf-anr bianr-ir taef-a.’ ”
ACT.21.12	Dawq khoerdawq-anr yagaq ngae, nga’maf hawr-eu khoergar jawr-eu deuq, Pawrluv-anr Yeqlursaqlaeq-anr taqpar le laer shar duidui-euq ma. 
ACT.21.13	Khoerngae, Pawrluv aer-eu, “Aqjeq mirnae nawmaf teunav nav-aer ngoerngoer-aer ngaq-euq nuima tsawqpav-ir paq-aer janrnaeq laf-eu le? Ngar, Sanqpaq Yeqsur-euq tsawrmyanr-euq gharduq aqcawq nae bipaf-eu taef-aer maqngeur-eu, Yeqlursaqlaeq-anr yashir-eu law-awr khawf laeqhmqdan taq-euq ma.”
ACT.21.14	Nga’maf, aqyawf-anr maq japyawr nya-eu mirnae, “Sanqpaq Miqyaer nuima tsaq-eu lof-aer pyeuf luf-ur!” laer aer-awr, ciqcurni jawr-euq ma.
ACT.21.15	Khoergar, ghawqmya nan jawrkeuv laf-euq nar-aq, nga’maf myawq lavluiv-awr, Yeqlursaqlaeq-anr le-euq ma. 
ACT.21.16	Gaersaqlir-anr jawr-eu zaqlanr tiqpavnav deuq, Gurbaqlur irjawlanr-anr jawr-eu Maqnaqsoq khawf sheuq-awr nga’maf naeq-aer lar-euq mae. Maqnaqsoq-aq, zaqlanr geuf-eu myanrlar-euq mae. Nga’maf, aqyawf-euq nymr-anr yafler-euq ma.
ACT.21.17	Khoernar-aq, nga’maf, Yeqlursaqlaeq-anr lekeuv ngae, aqyuif aqnyir deuq, nga’maf-anr laqkhaq caertavni hageuf naeqlaf-euq mae. 
ACT.21.18	Nishawq ngae nan, Pawrluv, nga’maf tiqkawv lof-aer Yaqkov-anr dzoerler-euq ma. Aqyuif aqtsu yawqghaq navluf khawf khoergar jawrluf-eu mae. 
ACT.21.19	Pawrluv, aqyawf maf-anr dawqcawq puq-awr, Miqyaer, aqyawf-euq guiqlanq-euq gar-anr ghoe-awr, aqcawq tsawrjeuq tsawrca-euq gharduq aqjox-aer mr-euq garkawv tiqjeq sair tiqjeq dzawrnaeq-euq mae. 
ACT.21.20	Aqyawfmaf yagaq ngae, Miqyaer-anr ciqhuiq ciqmanr-eu mae. Khoernar-aq, aqyawfmaf, Pawrluv-anr heulof-aer aernaeq-euq mae:
ACT.21.20	“Maernmr-or! Yurdav tsawrhaq-euq lafkhoer Kali-anr janlar-euq armyav tanr ghaq jawr-eu la laer nawr mawrluf-eu mae. Aqyawfmaf dawqtawvluf zanrdawq-anr nuima keuv duidui-eu mae. 
ACT.21.21	Aerkhawf, aqcawq tsawrjeuq tsawrca-euq ghanrcae jawr-eu Yurdav tsawrhaq dawqtawv luf-anr, Morseq-anr byaerdzae-awr, yawqha-euq zaqdeuq-anr bawkhov maeqdzaq maqya yaeqnaeq-eu uqtaf, zanrsanrkhof jav-eu lof-aer maqya cantae-ar laer nawr maeqluf-eu mae laer aqyawfmaf yagaq-euq mae. 
ACT.21.22	Tox-aer mar-iq, aqjox-aer janr-eu paq nga? Aqjeq mirnae aernar-aq, nawr lar-euq garkawv aqyawfmaf yasiq-awr, aqyawfmaf yadzoer-eu yawduq baw-eu mae. 
ACT.21.23	Khoermirnae, nga’maf nae nawq-anr aernaeq-euq lof-aer janr-awq. Nga’maf jawr-eu gar kamqtaq-euq oeq ghaq jawr-eu mae. 
ACT.21.24	Aqyawfmaf sheuq-awr, aqyawfmaf naeq-aer mawrdo shawr-eu zanr janrler-awq. Khoeruqtaf, aqyawf maf-euq gharduq pyur bif-awr uqjaev bi jaevdzae-awq. Khoerlof-aer janr nar-aq, nawq-euq garkawv yagaq-euq lof-aer maqngeur-eu uqtaf, nawr khawf zanrdawq-anr yawmuiq-aer daefcaw-awr cantae luf-eu law hawrngaq laer yawqghaq navluf-anr siqler taef-a. 
ACT.21.25	Kali-anr janlar-euq aqcawq tsawrjeuq tsawrca deuq-euq gharduq-aq, aqdui bawqdzaq tsaev-euq lof-aer, sanqbof heulof-aer bofanr ghae-euq ma. Tanqpanq aqma mawrkawr-anr lawrnaeq-euq jeq, shiq hawr-eu pafsaef-euq jeqzaq taqdzaq. Banq-awr khaqmiq sheu-eu taqbi jav. Nawmaf heudeuq lan-eu tsaq mae.”
ACT.21.26	Khoermirnae, nishawq ngae nan, Pawrluv, tsawrhaq khoer oeq ghaq sheuq-awr, aqyawfmaf naeq-aer mawrdo shawr-eu zanr janrler-euq mae. Khoerngae, uqduq tanqnymr nymrma-euq lafkhoer urler-awr, aqyawfmaf mawrdo shawr-eu zanr janrjir-eu arnan hawr-eu yawqha aqgeu ngae yamq-anr lawrnaeq-eu le laer aernaeq ler-euq mae.
ACT.21.27	Khoer shif nan jirlerluf ngae, Aqsir mircoer-anr nae lartaq-euq Yurdav tsawrhaq deuq, Pawrluv-anr uqduq tanqnymr nymrma-euq lafkhoer jawrluf-eu gar ya’mawr ngae, aqyawfmaf, tsawrhaq armaf dawqtawv luf-anr lavluiq-awr, Pawrluv-anr nyaef-awr, 
ACT.21.28	gur-eu, “Irsaqleqlav tsawrhaq deuq-or! Cawba le-awq! Tsawrhaq heughaq-aq, aqdui-euq tsawrjeuq tsawrca-anr khawf, zanrdawq-anr khawf, jawrduq heutsanr-anr khawf, muirni kharngeur-eu gar yawqghaq navluf-anr maeqmaeq-aer canluf-eu mae. Khoeruqtaf, aqyawf, Heqlaqsar tsawrhaq-anr uqduq tanqnymr nymrma-euq lafkhoer sheuqur laf-awr, shawr-eu jawrduq heutsanr-anr maqshawrni bipyeuf-ir-euq mae.” 
ACT.21.29	(Daqlorbeq laer kur-eu Erpersu-anr jawr-eu tiq ghaq, aqyawfmaf, Pawrluv naeq-aer meuq-euq lafkhoer canluf-eu gar ya’mawr-euq mirnae, Pawrluv, aqyawf-anr uqduq tanqnymr nymrma-euq lafkhoer sheuqur laf-euq paq laer aqyawfmaf noeq-eu mae.)
ACT.21.30	Khoerngae, meuq meuqlanni luiqgha lar-awr, baqmaf purjeq-aer caevuiq laf-euq mae. Aqyawfmaf, Pawrluv-anr nyaef-awr, uqduq tanqnymr nymrma-anr nae gheudov ghae-awr nae tiqpov taef-aer larghov piqtaeq-euq mae. 
ACT.21.31	Aqyawfmaf, Pawrluv-anr saef-eu laer povluf ngae, Yeqlursaqlaeq meuq meuqlanni luiqgha luf-eu garkawv, tanrdzoeq guirhuq-anr tsafgaq ler-euq mae. 
ACT.21.32	Tanrdzoeq guirhuq khoerghaq tiqpov taef-aer, yardzoeq guirhuq heumyav ghaq hawr-eu guirzaq sheuq-awr, luiqgha luf-eu tsawrhaq armaf mafma jawr-eu gar caevghae-euq mae. Tsawrhaq khoerdeuq tanrdzoeq aqyuif hawr-eu guirzaq deuq-anr ya’mawr ngae, Pawrluv-anr maqdiqni naqler-euq mae. 
ACT.21.33	Khoerngae, tanrdzoeq guirhuq dawqpae oe-awr, Pawrluv-anr nyaef-awr, shmrcav nyiq cav nae paf-awq laer dawq bif-euq mae. Aqyawf aqsur ghaq pyeuf-awr, aqjeq janrluf-eu la laer tanryar dzoeqda narhaq-euq mae. 
ACT.21.34	Tsawrhaq armaf mafma-euq lafkhoer tiqpavnav deuq, tiqghaq tiqjeq-aer aeraer-aer yawkhav-aer lawfgha luf-eu mae. Khoerlof-aer lawfgha luf-eu mirnae, pyeufluf-eu garkawv maq siqduq nya-aer, Pawrluv-anr guirzaq-euq jawrnymr-anr sheuqghae-awq laer tanrdzoeq guirhuq dawq bif-euq mae. 
ACT.21.35	Pawrluv dawqdzm-anr lekeuv ngae, tsawrhaq armaf mafma, aqyawf-anr diq-eu laer yawkhav-aer laejae-eu mirnae guirzaq deuq, aqyawf-anr baf-awr ledav-euq mae. 
ACT.21.36	Khoerngae, tsawrhaq armaf mafma khoerdeuq maeqnan cantae cantae-aer gur-eu, “Aqyawf-anr lavsaef byov-awq.”
ACT.21.37	Khoernar-aq, aqyawfmaf, Pawrluv-anr guirzaq-euq jawrnymr-euq lafkhoer sheuqur lef-eu laer ghae ngae, Pawrluv, tanrdzoeq guirhuq-anr narhaq-eu, “Ngar, nawq-anr dawq ngaeqcawqnya mae lor?”
ACT.21.37	Khoerngae, aqyawf aer-eu, “Nawr, Heqlaqsar-euq dawq ngaeqnya-eu le laq? 
ACT.21.38	Nawr dzeurlaf ngae, mirkhanq-anr puiq-awr, aqcawq-anr saef-euq tsawrhaq 4,000 ghaq sheuq-awr nae bawrtsanq bawrdanr-anr caevjawr-ir-euq Irjirtuv tsawrhaq khoerghaq maqngeur lor?”
ACT.21.39	Khoerngae, Pawrluv aer-eu, “Ngar-aq, Girlirciv mirkhanq-anr jav-eu Daqsuv-anr jawr-eu Yurdav tsawrhaq ma. Tsawrmyanr maqjav-eu meuq meuqzaq-anr daefle-euq tsawrhaq maqngeur. Tsawrhaq heudeuq-anr dawq tiq pov bi ngaeqcawq naeqlaf-awq laer ngar, nawq-anr shar ma.” 
ACT.21.40	Tanrdzoeq guirhuq arnmq bifnaeq ngae, Pawrluv dawqdzm-anr yawf-awr, tsawrhaq khoerdeuq-anr lafdzawr dzawrnaeq-euq mae. Aqyawfmaf ciqcur savni jawr ngae, Pawrluv, Heqbyaer dawq-anr nae aqyawf maf-anr heulof-aer aernaeq-euq mae:
ACT.22.1	“Aqyuif aqnyir, aqpoeq aqbawr deuq-or! Ngar, ngaq-euq garkawv nawmaf-anr jashaw-eu gar narhaq naeqlaf sher-eq.” 
ACT.22.2	Aqyawf, Heqbyaer dawq ngaeq-eu gar aqyawfmaf yagaq ngae, yawbae navmaqtser ciqcurni jawr-eu gar Pawrluv heulof-aer aernaeq-euq mae,
ACT.22.3	“Ngar-aq, Girlirciv mirkhanq, Daqsuv-anr daefle-euq Yurdav tsawrhaq ma. Aerkhawf, meuq heumeuq-anr huiqlar-awr, Gaqmaqleqlar-euq aqkuir-euq dawqpae nuir-awr dzaw ngae, aqdui-euq aqpoeq deuq-euq zanrdawq dufyawrni yawmuiq-aer maeqnaeq laf-euq mae. Iqnan, nawmaf dawqtawvluf Miqyaer-euq gharduq nuima keuv duidui-eu lof-aer ngar khawf keuv-euq ma. 
ACT.22.4	Ngar, Yeqsur-euq Garma-anr can-eu tsawrhaq-anr shir-eu gar keuvni khaeqnaeq khavnaeq haw-euq ma. Zaqyo aqli deuq-anr khawf, zaqmiq aqbur deuq-anr khawf, nyaef-awr kuv-anr dawv-euq ma. 
ACT.22.5	Pirma yawhuiq ghaq hawr-eu khavma armur-euq aqyuif aqtsu dawqtawvluf khawf, ngaq-euq garkawv sarkir kamqnya taef-a. Aqyuif aqnyir Yurdav tsawrhaq-euq gharduq, ngar sanqbof za-awr, Daqmaqsaer-anr jawr-eu aqyuif aqnyir deuq-anr shmrcav nae paf-awr, Yeqlursaqlaeq-anr sheuqkeuv laf-awr khaeqnaeq-eu laer ngar, Daqmaqsaer-anr ir-euq ma.”
ACT.22.6	“Ngar, Daqmaqsaer-euq meuqdzer irkeuv ngae, nanlov caelar-euq mae. Khoerngae, mq-anr nae zawr khav-eu yawshaef tiqpov taef-aer ngaq-euq tiqjawq byale-euq mae. 
ACT.22.7	Ngar, mirtsa gacoqghae ngae, ngaq-anr heulof-aer aer-eu tersar-anr yagaq-euq ma, ‘Sawrluv-or! Sawrluv, nawr aqjeq mirnae ngaq-anr khaeq-awr khav-eu le?’
ACT.22.8	Khoerngae, ngar aerkhof naeq-eu, ‘Sanqpaq-or! Nawr aqsur ghaq le?’ Aqyawf, ngaq-anr aerkhof naeqlaf-eu, ‘Ngar-aq, nawr khaeq-awr khavluf-eu Naqzaqlaer tsawrhaq Yeqsur ma.’
ACT.22.9	“Ngaq naeq-aer canluf-eu deuq yawshaef khoer-anr ya’mawr-awr guv duidui-ir-euq khawf, ngaq-anr ngaeqcawq-eu ghaq-euq tersar-anr maqya gaq-aq.
ACT.22.10	Khoernar-aq, ngar heulof-aer narhaq-euq ma, ‘Sanqpaq-or! Ngar aqjeq yajanr-eu la?’
ACT.22.10	Khoerngae, Sanqpaq Yeqsur, ngaq-anr aernaeq laf-eu, ‘Tur-awr, Daqmaqsaer-anr urler-awq. Nawq-anr bimr-eu laer tsaq khartsov taq-euq yawqjeq navluf khoergar nawq-anr aernaeqlaf taef-a.’ 
ACT.22.11	Yawbya khoer-euq yawshaef-euq baqda’nae, ngar myavnuiv maq mawrnya-aer pyeuf-ir-euq mir-a. Khoermirnae, ngaq naeq-aer canluf-eu khoerdeuq, ngaq-euq aqlaf-anr nyaeftaeq-awr, Daqmaqsaer-anr urler-euq ma.
ACT.22.12	“Khoergar, Aqnaqnir laer kur-eu tiq ghaq jawr-eu mae. Aqyawf-aq, khoergar jawr-eu Yurdav tsawrhaq dawqtawv luf-euq lafkhoer tsawrmyanr muiq-eu uqtaf, zanrdawq jav-eu lof-aer Miqyaer-anr guv-eu tsawrhaq tiq ghaq mae. 
ACT.22.13	Aqyawf, ngar jawr-eu gar lar-awr, ngaq-euq dawqpae yawf-awr aer-eu, ‘Maernmr Sawrluv-or! Nawr mawrnya lar-awq.’ Ngar hawghae ngae, tiqpov taef-aer aqyawf-anr mawr-euq ma. 
ACT.22.14	Khoernar-aq, aqyawf aer-eu, ‘Nawr, Miqyaer nuima tsaq-eu jeq-anr yasiqni hawr-eu, Tsaq-awr dawr-eu ghaq-anr ya’mawrni khawf, aqyawf-euq khaqmae-anr nae ngaeqdov lef-euq tersar-anr yagaqni khawf, aqdui-euq aqpoeq deuq-euq Miqyaer, nawq-anr tserdov taq-euq mae. 
ACT.22.15	Aqjeq mirnae aernar-aq, nawq nae yagaq ya’mawr-euq deuq, tsawrhaq dawqtawv luf-euq maeqshi aqyawf-euq gharduq nawr sarkir yakamq taef-a. 
ACT.22.16	Nymq-mr nawr aqjeq ghae-eu dawqdawq-aer jawr-eu le? Tur-awr, bartirsaq hageuf-awr, nawq-euq iqbax tsiqshawr-awq. Sanqpaq Miqyaer-euq tsawrmyanr-anr kur-awq.’ ”
ACT.22.17	“Khoernar-aq, ngar, Yeqlursaqlaeq-anr ghofkeuv lar-awr, uqduq tanqnymr nymrma-euq lafkhoer guiqlanq sharluf ngae, mawrle-euq lafkhoer, 
ACT.22.18	Sanqpaq Yeqsur mawrle-awr, ngaq-anr aer-eu, ‘Yeqlursaqlaeq-anr nae yawkawr-aer dov-ir-awq. Aqjeq mirnae aernar-aq, heugar jawr-eu tsawrhaq deuq, nawr, ngaq-euq garkawv sarkir kamq-eu gar maq hageuf-a.’
ACT.22.19	Khoerngae, ngar heulof-aer aer-euq ma: ‘Sanqpaq-or! Ngar, nawq-anr jan-eu tsawrhaq-anr kuv-euq lafkhoer nyaefur-awr, zanrdawq khawqnymr yawqnymr navluf-euq lafkhoer aqyawf maf-anr diq-euq garkawv, aqyawfmaf siqnya-eu mae. 
ACT.22.20	Khoeruqtaf, nawq-euq gharduq shir-euq Saqteqpaq-anr aqcawq shiq lavdovnaeq ngae, ngar khawf yawfluf-awr, aqyawf shir-eu gar nuima tsaq-awr, aqyawf-anr biqsaef luf-eu tsawrhaq-euq maeqtsoeq-anr ngar lof-euq ma.’
ACT.22.21	Khoerngae, aqyawf, ngaq-anr aernaeq laf-eu, ‘Nawr ir-awq. Ngar, nawq-anr garmanr kaq-eu gar jawr-eu aqcawq tsawrjeuq tsawrca jawr-eu gar khaerghae-eu ma.’ ”
ACT.22.22	Tsawrhaq armaf mafma deuq, Pawrluv dawq khoerdawq aer-eu gar narhaq keuvlaf-euq nar-aq, tersar yawkhav khav-aer gur-eu, “Teulof-aer ghae-eu tsawrhaq-aq, mirtsaq-euq khoertav nae lavbyov dzae-awq. Aqyawf daef-eu maqgeux-a.” 
ACT.22.23	Aqyawfmaf gurgur-aer, yawqha-euq maeqtsoeq laevdzae-awr, mq paw khaqlaer byav-eu mae. 
ACT.22.24	Khoerngae, tanrdzoeq guirhuq, Pawrluv-anr guirzaq-euq jawrnymr-euq lafkhoer sheuqur lef-awr, aqjeq mirnae aqcawq, aqyawf-anr khoerlof-aer aerluf-eu nga laer yasiqni, aqyawf-anr juif-awr narhaq tser-awq laer dawq bif-euq mae. 
ACT.22.25	Aqyawfmaf, aqyawf-anr shaqkhov arcav nae paf-awr juif-eu laer ghae ngae, Pawrluv, aqyawf-euq dawqpae yawfluf-eu yardzoeq guirhuq-anr narhaq-eu, “Nawmaf, Lormav tsawrhaq-anr yarkhaq maqdar-euq minav-aer juif-eu zanr jav-eu le laq?”
ACT.22.26	Yardzoeq guirhuq dawq khoerdawq-anr yagaq ngae, tanrdzoeq guirhuq jawr-eu gar le-awr aer-eu, “Nawr aqjeq janr-eu law-awr khawf yayanr-eu ngar-a. Tsawrhaq heughaq-aq, Lormav tsawrhaq nga de-eq.”
ACT.22.27	Khoernar-aq, tanrdzoeq guirhuq, Pawrluv jawr-eu gar le-awr aer-eu, “Ngaq-anr aernaeqlaf sher-eq, nawr, Lormav tsawrhaq le lor?”
ACT.22.27	Khoerngae, Pawrluv aer-eu, “Ngeur ma.”
ACT.22.28	Tanrdzoeq guirhuq aer-eu, “Ngar pyur ghawqmya’ni bif-awr nae taef-aer Lormav tsawrhaq pyeuflar-euq ma.” Khoerngae, Pawrluv aer-eu, “Aerkhawf, ngar-aq, daefle ngae nae Lormav tsawrhaq ma.”
ACT.22.29	Khoerngae, Pawrluv-anr narhaq tser-eu laer ghae-eu deuq, aqyawf jawr-eu gar nae tiqpov taef-aer ghofdov-ir-euq mae. Pawrluv-aq, Lormav tsawrhaq law hawrngaq laer tanrdzoeq guirhuq ghaq khawf yasiq-awr, aqyawf-anr paftaq-euq mirnae guv duidui-eu mae.
ACT.22.30	Nishawq ngae nan, tanrdzoeq guirhuq, Pawrluv-anr shmrcav puirnaeq-awr, Yurdav tsawrhaq, Pawrluv-anr iqbax aqjox-aer taq-eu nga laer siqnya mawf-eu mirnae, pirma aqyuif deuq hawr-eu khavma armur dawqtawv luf-anr dawq bif-awr bi uiqlar-euq mae. Khoernar-aq, Pawrluv-anr sheuqlef-awr, aqyawf maf-euq maeqshi biyawf-euq mae.
ACT.23.1	Khoerngae, Pawrluv khavma armur-anr hawtsov taq-awr aer-eu, “Aqyuif aqnyir deuq-or! Iqnan keuvni, ngar, Miqyaer-euq maeqshi kharmr-euq jeq, zaqsiq nuisiq shawrjaevni anr-awr daefluf-eu ma.” 
ACT.23.2	Khoerngae, Aqnaqnir pirma yawhuiq ghaq, aqyawf-euq maeqboeq-anr taevghae-awq laer, Pawrluv-euq dawqpae yawfluf-eu tsawrhaq-anr khaer-euq mae. 
ACT.23.3	Khoernar-aq, Pawrluv, aqyawf-anr aernaeq-eu, “Pyurdeuqni laeftaq-euq karpyawr-or! Miqyaer, nawq-anr taev taef-a. Zanrdawq jav-eu lof-aer ngaq-anr yarkhaq dar-eu laer nawr teugar nuirluf-eu khawf, zanrdawq-anr banqlerni nawr, aqcawq-anr khaer-awr ngaq-anr bitaev-eu le lor?”
ACT.23.4	Khoerngae, dawqpae yawfluf-eu deuq, Pawrluv-anr aernaeq-eu, “Nawr, Miqyaer-euq pirma yawhuiq ghaq-anr yaeqbawq-aer aer-eu le laq?”
ACT.23.5	Khoerngae, Pawrluv aer-eu, “Aqyuif aqnyir deuq-or! Aqyawf, pirma yawhuiq ghaq nga laer ngar maq siqnya-aq. Aqjeq mirnae aernar-aq,
ACT.23.5	laer boftaq-euq mae.”
ACT.23.6	Khoerngae, uiqlar taq-euq tsawrhaq deuq-euq lafkhoer, Paqliqsaer tiqpavnav deuq keuq-awr, tiqpavnav deuq-aq, Saqduqgaer nga laer Pawrluv yasiq ngae, tersar yawkhav-aer khavma armur-anr aernaeq-eu, “Aqyuif aqnyir deuq-or! Ngar-aq, Paqliqsaer ma. Ngaqda khawf Paqliqsaer mae. Shir-euq tsawrhaq ghofdaef lar-eu hawr-eu noeqtmq-eu jeq-euq garkawv-euq baqda’nae, ngar yarkhaq dar-eu gar ya daqluf-eu ma.”
ACT.23.7	Aqyawf khoerlof-aer aerghaq-euq nar-aq, Paqliqsaer deuq hawr-eu Saqduqgaer deuq yawkaq tsawrpyaer pyaer-awr, uiqlar taq-euq tsawrhaq deuq pav-ir-euq mae. 
ACT.23.8	Aqjeq mirnae aernar-aq, Saqduqgaer deuq-aq, shir-euq tsawrhaq maq ghofdaef lar-a laer aer-eu uqtaf, mqtav ghaqkhaer maqjawr-aer saflar khawf maqbaw-a laer aer-eu mae. Aerkhawf, Paqliqsaer deuq-aq, heudeuq dawqtawvluf jav mae, jawr mae laer aer-eu mae. 
ACT.23.9	Khoermirnae, aqyawfmaf lawflawf-aer yawkhav-aer pyaer-eu mae. Paqliqsaer-euq armur-euq lafkhoer zanr maeq-eu tiqpavnav deuq tsawqtur-awr tsawrpyaer pyaerpyaer-aer aer-eu, “Nga’maf-anr tsawrhaq heughaq tiqjeq-iq laeq nga laer maq mawrlar-a. Saflar maqngeur nar-aq, mqtav ghaqkhaer, aqyawf-anr dawq ngaeqcawq le-euq ngeur nar-aq, aqdui, Miqyaer-anr guir maq deuvni yanr kar-eur.”
ACT.23.10	Khoerngae, tsawrpyaer pyaer duidui-eu mae. Tsawrhaq khoerdeuq, Pawrluv-anr gheupav gheushav baw-mr laer tanrdzoeq guirhuq khanqlanr-eu mae. Khoermirnae, guirzaq-anr khaer-awr, aqyawf maf-euq ghanrcae nae Pawrluv-anr ludov laq-ir-awr, guirzaq-euq jawrnymr-anr sheuqur laf-awq laer dawq bif-euq mae.
ACT.23.11	Nishawq nan ngae mir, Sanqpaq Yeqsur, Pawrluv-euq dawqpae yawfle-awr aer-eu, “Pawrluv-or! Nuima khaqduqni jawr-awq. Nawr, ngaq-euq garkawv Yeqlursaqlaeq-euq lafkhoer sarkir kamq-euq lof-aer, Lormav meuq-anr khawf sarkir yakamq taef-a.”
ACT.23.12	Uqbya byalar ngae, Yurdav tsawrhaq tiqpavnav deuq banrler-awr, Pawrluv-anr maqsaef-euq khoer-aq, maqdzaq maqdawr laer kamq-awr aertsaev taq-euq mae. 
ACT.23.13	Khoerlof-aer banrler-euq tsawrhaq-aq, 40 ghaq dzaeq-eu mae. 
ACT.23.14	Khoernar-aq, aqyawfmaf, pirma aqyuif deuq hawr-eu aqyuif aqtsu deuq jawr-eu gar le-awr heulof-aer aernaeq ler-euq mae, “Nga’maf, Pawrluv-anr maqsaef-euq khoer-aq, tiqjeq-iq maqdzaq laer nga’maf-euq yawkaq kamq-awr aertsaev taq-euq ma. 
ACT.23.15	Teumirnae, nawmaf, khavma armur naeq-aer tiqkawv lof-aer tanrdzoeq guirhuq jawr-eu gar le-awr, nawmaf, Pawrluv-euq garkawv yawmuiq-aer siqduqni narhaqtser mawf-eu janrgeuf-awr, aqyawf-anr nawmaf hawr-eu khavma armur jawr-eu gar bi sheuqlefni sharler-awq. Aerkhawf, aqyawf maq oekeuv-euq minav-aer, nga’maf, aqyawf-anr saef-eu laer laeqhmqtaq ma.”
ACT.23.16	Aqyawfmaf khoeqlof luf-eu garkawv, Pawrluv-euq zaqoer yagaq-awr, aqyawf, guirzaq-euq jawrnymr-anr lekeuv-awr urler-euq nar-aq, Pawrluv-anr aernaeq-euq mae. 
ACT.23.17	Khoerngae, Pawrluv, yardzoeq guirhuq tiq ghaq-anr kurlaf-awr aernaeq-eu, “Aqli zaqguq heughaq tanrdzoeq guirhuq-anr dzawrnaeq paq-aer ghae-eu tiqjeqnav jav-eu mae. Khoermirnae, aqyawf-anr tanrdzoeq guirhuq jawr-eu gar sheuqha-ir sher-eq.” 
ACT.23.18	Khoermirnae, yardzoeq guirhuq, aqli khoerghaq-anr sheuq-awr tanrdzoeq guirhuq jawr-eu gar irkeuv ngae aer-eu, “Aqli zaqguq heughaq, nawq-anr dzawrnaeq paq-aer ghae-eu tiqjeqnav jav-eu mirnae, nawr jawr-eu gar sheuqha-ir sher-eq laer kuv-anr nyaefur taq-euq Pawrluv khoerghaq, ngaq-anr kur-awr shar-eu mae.”
ACT.23.19	Khoerngae, tanrdzoeq guirhuq, aqli zaqguq khoerghaq-euq aqlaf-anr tsanr-awr, gardzer paw ir-awr barzaf-anr narhaq-eu, “Nawr, ngaq-anr aqjeq dzawrnaeq-eu jeq jav-eu le?”
ACT.23.20	Khoerngae, aqli zaqguq khoerghaq heulof-aer aer-eu mae, “Pawrluv-euq garkawv yawmuiq-aer narhaqduq mawf-eu janrgeuf-awr, nishawq nan, khavma armur jawr-eu gar nawr, Pawrluv-anr sheuqka lefni, Yurdav tsawrhaq, nawq-anr shar-eu laer bawqdzaqtsaev taq-euq mae. 
ACT.23.21	Teumirnae, aqyawf maf-euq shardawq-anr nawr taq narhaq. Aqjeq mirnae aernar-aq, Pawrluv-anr maqsaef-euq khoer-aq, tiqjeq-iq maqdzaq maqdawr laer tsawrhaq 40 ghaq dzaeqni kamq-awr, aertsaev taq-awr lofluf-eu mae. Nymq-mr aqyawfmaf danlar taq-awr, nawq-euq dawq-anr dawqluf-eu mae.”
ACT.23.22	Khoernar-aq, tanrdzoeq guirhuq, aqli zaqguq khoerghaq-anr bighof-ir ngae dawq bif-eu, “Nawq nae ngaq-anr dzawrnaeq laf-euq garkawv heu tiqghaq-anr-iq taq aernaeq de-eq.”
ACT.23.23	Khoerngae, tanrdzoeq guirhuq khoerghaq, yardzoeq guirhuq nyiq ghaq-anr kur-awr heulof-aer aernaeq-euq mae, “Nymrcif naqliq ghoeq laf-anr Gaersaqlir-anr ir-eu gharduq, guirdeuv deuv-eu guirzaq 200 ghaq, manq dziq-eu guirzaq 70 ghaq hawr-eu, ganq baf-eu guirzaq 200 ghaq laeqhmq taq-awq. 
ACT.23.24	Khoeruqtaf, Pawrluv bidziq-eu jeqzaq khawf laeqhmq-awr, meuqsanr Peqlir jawr-eu gar yawmuiq paq-aer sheuqkeuv ha-ir-awq.”
ACT.23.25	Tanrdzoeq guirhuq khoerghaq, meuqsanr Peqlir-anr sanqbof heulof-aer bofanr ghae-euq mae:
ACT.23.26	“Gaqlawrdir Lursiv nae muiq duidui-eu meuqsanr Peqlir-anr dawqcawq puqanr lef-eu ma.
ACT.23.27	Tsawrhaq heughaq, Yurdav tsawrhaq nae binyaef-awr, aqyawf-anr saef-eu laer ghaeluf ngae, aqyawf, Lormav tsawrhaq nga laer ngar yasiq-euq mirnae, guirzaq deuq sheuq-awr aqyawf-anr kakhof laq-ir-euq ma. 
ACT.23.28	Yurdav tsawrhaq, aqyawf-anr aqjeq-euq baqda’nae iqbax taq-eu nga laer ngar siqduq mawf-eu mirnae, aqyawf-anr aqyawf maf-euq khavma armur jawr-eu gar sheuqghae-euq ma. 
ACT.23.29	Aqyawfmaf, aqyawf-euq khoertav shir paq-aer geux-eu yawlaeq hawr-eu shmrcav paf paq-aer geux-eu yawlaeq daq-eu maqngeur-aer, aqyawf maf-euq zanrdawq-anr taf-eu garkawv taef-aer yawlaeq daq-eu nga laer ngar povtser duq-euq ma.
ACT.23.30	Arnan, tsawrhaq heughaq-anr saef-eu laer Yurdav tsawrhaq laeqhmq taq-euq mae laer, aqcawq, ngaq-anr aernaeq lar-euq naeq-aer, ngar, aqyawf-anr nawr jawr-eu gar yawkawr-aer bi sheuqha le-euq ma. Aqyawf-anr yarkhaq ja’mawf-eu tsawrhaq khawf, nawq-euq maeqshi ja-ir-awq laer ngar dawq bif-euq ma. Guiqlanqhuiq luf-ur.”
ACT.23.31	Khoermirnae, guirzaq deuq, aqyawf maf-anr dawq bif-euq lof-aer, uqcif paw Pawrluv-anr sheuq-awr, Aqdirbaqlir meuq-anr sheuqkeuv ha-ir-euq mae. 
ACT.23.32	Nishawq ngae nan, manq dziq-eu guirzaq deuq, aqyawf-anr maeqhu paw sheuqha-ir-awr, guirzaq nuideuq-aq, guirzaq-euq jawrnymr-anr ghofler-euq mae. 
ACT.23.33	Manq dziq-eu guirzaq deuq, Gaersaqlir-anr irkeuv-awr, meuqsanr Peqlir-anr sanqbof khoertaf bifnaeq-awr, Pawrluv khawf aqyawf-anr a’naeq-euq mae. 
ACT.23.34	Meuqsanr Peqlir sanqbof khoertaf guighaq-awr Pawrluv-anr aqgeu khanq-anr jawr-eu tsawrhaq le laer narhaq-euq mae. Khoernar-aq, Pawrluv-aq, Girlirciv mirkhanq-anr jawr-eu tsawrhaq nga laer yasiq ngae, 
ACT.23.35	aer-eu, “Nawq-anr yawlaeq daq-eu deuq oekeuv ngae, ngar, nawq-euq garkawv par narhaqduq ma.” Khoernar-aq, Pawrluv-anr Heqlor-euq guirmaf-euq dzoeqnymr-anr kalanr taq-awq laer dawq bif-euq mae.
ACT.24.1	Ngaq nan dzeur-euq nar-aq, Aqnaqnir pirma yawhuiq ghaq, aqyuif aqtsu heumyav ghaq hawr-eu Deqlaqdurluv laer kur-eu dawq zawr ngaeqnya-eu tiq ghaq laer oeka-awr, aqyawfmaf, Pawrluv-euq yawlaeq meuqsanr Peqlir-anr daqler-euq mae. 
ACT.24.2	Pawrluv-anr sheuqkeuvlaf ngae, Deqlaqdurluv danqbae-awr Pawrluv-euq yawlaeq heulof-aer daq-eu mae,
ACT.24.2	“Sanqpaq-or! Nawq-euq baqda’nae nga’maf sarlaevni yajawr-awr, sanqpaq nuinoeq dov-awr, tsawrganr byan-eu mirnae, mirkhanq heukhanq nawq-euq maeqshi bawle zale luf-eu mae. 
ACT.24.3	Teumirnae, nga’maf yawqgar navluf, yawqjawr navluf, poeq duidui-eu meuqsanr Peqlir, nawq-euq guiqlanq-anr hageuf-awr noeqmuiq luf-eu ma. 
ACT.24.4	Aerkhawf, nawr narhaqbyae paq-aer ngar dawq ardzaeq-aer maq ngaeqdzeurni, ghawqshaq gaq-awr nga’maf heumyav dawq ja-eu gar narhaq naeqlaf-awq laer ngar, nawq-anr shar-eu ma. 
ACT.24.5	Aqjeq mirnae aernar-aq, tsawrhaq heughaq-aq, zawr khav-eu nyawq-ir nya-eu nargawr-anr dur-eu tiq ghaq ngar-a laer nga’maf ya’mawr-euq ma. Mirtsaq-euq khoertav kharngeur-eu gar jawr-eu Yurdav tsawrhaq dawqtawvluf, puiqlarni janr-eu ghaq pyeuf-awr, maqtsaq-eu Naqzaqlaer baqmur-euq aqyuif khawf pyeufluf-eu mae. 
ACT.24.6	Khoeruqtaf, uqduq tanqnymr nymrma-anr khawf lavjawf-eu laer ghae-eu gar, nga’maf, aqyawf-anr nyaef-euq ma. Nga’maf, aqyawf-anr nga’maf-euq zanrdawq jav-eu lof-aer yarkhaq darmawf-eu law mir-a. 
ACT.24.7	Aerkhawf, tanrdzoeq guirhuq Lursiv oe-awr, nga’maf-euq aqlaf-euq lafkhoer nae aqyawf-anr yawkhav-aer lu-awr ludov-euq mae. 
ACT.24.8	Pawrluv-anr yawlaeq daq-eu tsawrhaq deuq, nawq-euq maeqshi le-awq laer aqyawf dawq bifnaeq laf-euq mae. Nawr, aqyawf-anr yawmuiq-aer narhaqtser nar-aq, nga’maf, aqyawf-euq yawlaeq daq-eu heu yawqjeq navluf ya siqduq taef-a.” 
ACT.24.9	Khoerngae, Yurdav tsawrhaq deuq khawf, Pawrluv-euq yawlaeq teulof-aer mae laer nuima tiqgar tsaq-eu mae.
ACT.24.10	Khoernar-aq, dawq ngaeqnya taef-a laer sanqpaq Peqlir, Pawrluv-anr lafdzawr dzawrnaeq ngae, Pawrluv heulof-aer aer-eu mae:
ACT.24.10	“Nawr, mirkhanq heukhanq-anr yarkhaq dar-eu ghaq geufluf-eu ghawqmya khof byanlar-euq mae laer, ngar siqnya-eu mirnae, nawq-euq maeqshi ngar laqkhaq caertavni ngaq-euq garkawv jashawnaeq ma. 
ACT.24.11	Ngar, Yeqlursaqlaeq-anr uqduq tanqler-euq 12 nan maq byanlar-aq siq laer nawr cawtserhaw nar-aq yasiq taef-a. 
ACT.24.12	Uqduq tanqnymr nymrma-euq lafkhoer, zanrdawq khawqnymr-euq lafkhoer hawr-eu meuq-euq lafkhoer khawf, aqyawf maf-aq, ngar, aqcawq naeq-aer tsawrpyaer pyaer-eu hawr-eu tsawrhaq armaf mafma-anr bi luiqgha lar-eu gar khawf maqmawr-ar. 
ACT.24.13	Nymq-mr aqyawfmaf, ngaq-euq yawlaeq daq-eu garkawv teudeuq khawf, tsawrkaq kur-awr nawq-anr maqbi dzawrnaeq nya-a. 
ACT.24.14	Aerkhawf, ngar, nawq-anr dawrcoeni aerdov ma. Maqtsaq-eu baqmur laer aqyawfmaf kur-eu Yeqsur-euq Garma-anr ngar cantae luf-eu ma. Khoermirnae, ngar, ngaq-euq aqpoeq deuq-euq Miqyaer-anr uqduq tanqluf-awr, zanrdawq hawr-eu Miqyaer gharduq ngaeqdan-eu tsawrhaq deuq-euq sanqbof-euq lafkhoer khar boftaq-euq dawqtawv luf-anr khawf ngar jan-eu ma. 
ACT.24.15	Aqkar, tsawrmuiq tsawrdoer dawqtawvluf ghofdaeflar taef-a laer aqyawfmaf noeqtmq-eu lof-aer, ngar khawf Miqyaer-anr ghoeghoe-aer noeqtmq luf-eu ma. 
ACT.24.16	Khoermirnae, ngar, Miqyaer hawr-eu tsawrhaq-euq maeqshi khawf, yawlaeq tiqjeq-iq maqanr-eu zaqsiq nuisiq za’ni laejae duidui luf-eu ma.
ACT.24.17	“Heumyav khof dzeur-ir-euq nar-aq, ngar, ngaq-euq tsawrjeuq tsawrca-euq shaqzaq-anr cawba-eu gharduq gamfnaeq-eu jeq hawr-eu lawrnaeq-eu jeq shaha ler-euq ma. 
ACT.24.18	Ngar, tsawrhaq armaf mafma hawr-eu luiqgha lar-euq deuq naeq-aer jawr-eu maqngeur-aer, ngar, uqduq tanqnymr nymrma-euq lafkhoer mawrdo shawr-eu zanr janrluf-eu gar, Aqsir mircoer-anr nae oe-euq Yurdav tsawrhaq heumyav ghaq, ngaq-anr mawr-euq mae. 
ACT.24.19	Aqyawfmaf, nawq-euq maeqshi oe-awr, ngaq-euq yawlaeq aer paq-aer ghae-eu jeq jav nar-aq daqle-eu tsaq nga. 
ACT.24.20	Maqngeur nar-aq, khavma armur-euq maeqshi, ngar yawfluf ngae, ngar tiqjeqnav mrlaeq-euq gar mawrtaq-euq jav nar-aq, bi aerdovlaf sher-eq. 
ACT.24.21	Parjav-eu law-awr khawf, ngar, aqyawf maf-euq maeqshi yawf-awr, tersar yawkhav-aer heulof-aer aer-euq taef ma, ‘Shir-euq tsawrhaq ghofdaeflar taef-a laer ngar jan-eu mirnae, iqnan ngar, nawmaf-euq maeqshi yarkhaq dar-eu gar ya daqluf-eu ma.’ ”
ACT.24.22	Khoerngae, Yeqsur-euq Garma-euq zanr garkawv Peqlir yawmuiq paq-aer siqnya-eu mirnae aer-eu, “Tanrdzoeq guirhuq Lursiv oekeuv ngae, ngar, nawmaf-euq garkawv heuhmq dartsaevnaeq ma.” 
ACT.24.23	Khoernar-aq, Pawrluv-anr lof-awq laer yardzoeq guirhuq-anr dawq bif-euq mae. Aerkhawf, aqyawf-anr yawkhav-aer maq kalanr naeqni, aqyawf-euq cawqdeuq larmawr-awr mawf-eu jeq cawba naeq-eu gar khawf taq lavtsoeq laer aernaeq-euq mae.
ACT.24.24	Heumyav nan dzeur-euq nar-aq, Peqlir, aqyawf-euq miqzaq Dursirleq naeq-aer lar-euq mae. Dursirleq-aq, Yurdavma mae. Khoernar-aq, Pawrluv-anr bi kurlaq-ir-awr, Kali-anr jan-eu garkawv Pawrluv ja-eu gar narhaq-euq mae. 
ACT.24.25	Khoernar-aq, Pawrluv tsaq-awr dawr-eu garkawv, yawqha-euq nuima-anr ghaqler-eu garkawv hawr-eu, aqkar keuvle-eu yarkhaq dar-eu garkawv ja’maeqnaeq ngae, Peqlir guvlar taq-awr aer-eu, “Nymq-mr pov-aq ghaq-ar. Nawr ghof-ir-awr, aqkar aryamq tsaq ngae, ngar, nawq-anr parkur ma.” 
ACT.24.26	Pawrluv, aqyawf-anr pyur bifnaeqlaf nar-aq, Pawrluv-anr pyaeqnaeq taef-a laer Peqlir pyur za-eu gar noeqtmq-eu mirnae, Pawrluv-anr ghawqmya pov kurkur-aer dawqja jacawq-euq mae.
ACT.24.27	Nyiq khof byanlar ngae, Peqlir-euq jawrzar-anr Bawrgir Beqtur dzoeqdzaq mrlar-euq mae. Peqlir, Yurdav tsawrhaq-anr ya yurmawf-eu mirnae, Pawrluv-anr kuv-euq lafkhoer bi uryaf-euq mae.
ACT.25.1	Beqtur, mirkhanq khoerkhanq-anr larkeuv-euq smq nan byanlar ngae, Gaersaqlir-anr nae Yeqlursaqlaeq-anr le-euq mae. 
ACT.25.2	Khoerngae, pirma yawhuiq ghaq hawr-eu Yurdav tsawrhaq-euq aqyuif aqtsu deuq, Pawrluv-euq garkawv aqyawf-anr daqler-awr tanqshar-euq mae. 
ACT.25.3	Pawrluv-anr muirni, Yeqlursaqlaeq-anr bi sheuqha lar-eu gharduq, janrtsaq naeqlaf laer Beqtur-anr shar-euq mae. Aqjeq mirnae aernar-aq, aqyawfmaf garpaer khoeqlof-awr, Pawrluv-anr saef-eu laer noeqtaq-euq mae. 
ACT.25.4	Aerkhawf, Pawrluv-aq, Gaersaqlir-anr kalanr taq-eu tsaq mae laer Beqtur aer-awr, aqyawf ghawqmyanr maqghae-aer khoergar ghof-ir ma laer aernaeq-euq mae. 
ACT.25.5	Peqlir aer-eu, “Khoermirnae, nawmaf-euq lafkhoer aryaq jav-eu aqyuif geuf-eu deuq, ngaq-anr cantae lef-awr, tsawrhaq heughaq-euq yawlaeq daq-eu jeq jav nar-aq daqle-awq. Aqyawf-euq lafkhoer yawbanq aqjeq anr-eu nga laer haw taef-a.”
ACT.25.6	Beqtur, aqyawfmaf naeq-aer tser nan dzaeqni jawr-awr, Gaersaqlir-anr ghof-ir-euq mae. Nishawq ngae nan, aqyawf yarkhaq dar-eu nuirmanq-anr nuir-awr, dawq bif-awr, Pawrluv-anr bi sheuqlaq-ir-euq mae. 
ACT.25.7	Khoernar-aq, Pawrluv larkeuv ngae, Yeqlursaqlaeq-anr nae oe-euq Yurdav tsawrhaq deuq, Pawrluv-euq tiqjawq yawf-awr, Pawrluv nae yawkhav-aer mrlaeq-euq ghawqmya jeq jav-eu mae laer daq-eu mae. Aerkhawf, aqyawfmaf aer-eu lof-aer, yawduq bawni tiqjeq-iq maq toeqmaeq nya-a.
ACT.25.8	Khoerngae, Pawrluv, aqyawf-euq garkawv jashawkhof naeq-eu, “Ngar-aq, Yurdav tsawrhaq-euq zanrdawq-anr khawf, uqduq tanqnymr nymrma-anr khawf, Gaersaq-anr khawf, mrbanq taq-euq tiqjeq-iq maqjav.”
ACT.25.9	Aerkhawf, Beqtur, Yurdav tsawrhaq-anr ya yurmawf-eu mirnae, Pawrluv-anr aernaeq-eu, “Nawr, Yeqlursaqlaeq-anr le-awr, garkawv heudeuq ngaq-euq maeqshi yarkhaq ja’mawf mir-a lor?”
ACT.25.10	Khoerngae, Pawrluv heulof-aer aerkhof naeq-euq mae: “Ngar, Gaersaq-euq yarkhaq dar-eu nuirmanq-euq maeqshi yawfluf-eu ma. Heugar jawr-awr ngaq-anr yarkhaq darnaeq-eu tsaq taef-a. Nawr siqduq-eu lof-aer, ngar, Yurdav tsawrhaq-anr mrbanq taq-euq tiqjeq-iq maqjav. 
ACT.25.11	Ngar shir paq-aer geux-eu yawlaeq mrtaq-euq jav-eu lawnmr-aq, yashir-eu law-awr khawf ngar tiqjeq-iq maqaer. Aerkhawf, aqyawfmaf, ngaq-euq yawlaeq daq-eu deuq, ngar tiqjeq-iq maq mrbanq-euq gar-aq, tsawrhaq tiqghaq-iq aqyawf maf-euq aqlaf-euq lafkhoer ngaq-anr maqbi keuv-ir nya-ar. Ngar, Gaersaq jawr-eu gar yarkhaq bidar-ir laf laer shar ma.”
ACT.25.12	Khoerngae, Beqtur, khavma armur naeq-aer bawqdzaq ghaq-awr aer-eu, “Nawr, Gaersaq jawr-eu gar yarkhaq bidar-ir laf laer shar-eu mirnae, nawr, Gaersaq jawr-eu gar ya’ir taef-a.”
ACT.25.13	Ghawqmyanr maqghae-aer, sanqpaq Aqgirpav hawr-eu Beqlaqnir, Beqtur-anr dawqcawq puqlar-eu laer Gaersaqlir-anr lar-euq mae. 
ACT.25.14	Aqyawfnyaf khoergar ghawqmya nan jawrkeuvlaf ngae, Beqtur, Pawrluv-euq garkawv sanqpaq Aqgirpav-anr heulof-aer ja’naeq-euq mae: “Heugar, Peqlir nae bi kalanr yaf-euq tsawrhaq tiq ghaq jawr-eu mae. 
ACT.25.15	Ngar, Yeqlursaqlaeq-anr jawr ngae, pirma aqyuif deuq hawr-eu Yurdav tsawrhaq-euq aqyuif aqtsu deuq, aqyawf-euq garkawv ngaq-anr ja’naeq laf-awr, aqyawf-anr yarkhaq dartsaev-awq laer ngaq-anr shar-eu mae. 
ACT.25.16	Ngar, aqyawf maf-anr heulof-aer aernaeq-euq ma, ‘Lormav-euq zanrsanrkhof-aq, yawlaeq mr-aq laer bidaq-euq ghaq yacawv-ir ni, yawlaeq mr-aq laer daq-euq ghaq naeq-aer myavpyawq ciqdaq-awr, yawlaeq khoer-euq garkawv maqya jashaw-euq khoerkeuvni, yarkhaq maq darnya-a.’ 
ACT.25.17	Khoermirnae, aqyawfmaf heugar oekeuv ngae, ngar maq nyinaqni, nishawq ngae nan nae yarkhaq dar-eu nuirmanq-anr nuir-awr, dawq bif-awr tsawrhaq heughaq-anr bi sheuqdov laq-ir-euq ma. 
ACT.25.18	Khoerngae, aqyawf-anr yarkhaq ja’mawf-eu deuq tur-awr, aqyawf-euq yawlaeq daq-eu mae. Aerkhawf, ngaq nae noeqtaq-euq lof-aer tiqjeq-iq maq dzawrdov laf-a. 
ACT.25.19	Aerkhawf, aqyawfmaf uqduq tanq-eu zanr-euq garkawv ja-awr, shirdzeur-euq Yeqsur laer kur-eu tiq ghaq-euq garkawv Pawrluv naeq-aer tsawrpyaer pyaer-eu mae. Aerkhawf, Pawrluv, Yeqsur heughaq-aq, daefluf-eu mae laer aer-eu mae. 
ACT.25.20	Garkawv heudeuq-anr ngar aqjox-aer ya pyaevtser-eu la laer noeq maqdov-eu mirnae, aqyawf, Yeqlursaqlaeq-anr le-awr, garkawv heudeuq khoergar yarkhaq jalermawf mir-a laq laer ngar narhaq-euq ma. 
ACT.25.21	Aerkhawf, Pawrluv, Awrgurtuv nae yarkhaq maqbi dar-euq khoerkeuvni bijawr naeqlaf laer, aqyawf shar-eu mirnae, Gaersaq jawr-eu gar maq sheuqha-ir-euq khoerkeuvni, aqyawf-anr heugar kalanr taq-awq laer ngar dawq bif-euq ma.”
ACT.25.22	Khoernar-aq, Aqgirpav, Beqtur-anr aernaeq-eu, “Ngar khawf heughaq ja-eu gar narhaqmawf mir-a.”
ACT.25.22	Khoerngae, Beqtur aer-eu, “Nishawq, nawr, aqyawf ngaeq-eu gar yagaq taef-a.” 
ACT.25.23	Nishawq ngae nan, Aqgirpav hawr-eu Beqlaqnir, aqyawfnyaf yawshaef khanqsaer za-eu lafkhoer tanrdzoeq guirhuq deuq hawr-eu meuq-euq lafkhoer jawr-eu yawhuiq yawmanr deuq naeq-aer bawqdzaq duq-anr urler-euq mae. Beqtur dawq bif ngae, Pawrluv-anr sheuqur laf-euq mae. 
ACT.25.24	Khoerngae, Beqtur heulof-aer aer-eu mae: “Sanqpaq Aqgirpav hawr-eu heugar jawrluf-eu tsawrhaq deuq-or! Heughaq-anr hawsher-eq. Ngar, Yeqlursaqlaeq-anr jawr ngae khawf, heugar jawr ngae khawf, Yurdav tsawrhaq dawqtawvluf, ngar jawr-eu gar tanqshar lar-awr, ‘Heughaq-anr yawdaef bidaef-eu maqpar geux mae’ laer gur duidui-eu mae. 
ACT.25.25	Aerkhawf, aqyawf shir paq-aer geux-eu yawbanq ngar maq povmawr-aq. Khoeruqtaf, Awrgurtuv jawr-eu gar yarkhaq bidar-ir naeqlaf laer Pawrluv aqyawfghaq shar-eu mirnae, ngar, aqyawf-anr bi sheuqha-ir ma laer noeqtsaev taq-euq ma. 
ACT.25.26	Aerkhawf, ngar, Pawrluv-euq garkawv ngaq-euq sanqpaq-anr aqjox-aer bofnaeq-eu laer yawduq maqbawnya siq. Khoermirnae, aqyawf-anr yawmuiq-aer narhaqtser ghaq-awr, aqyawf-euq garkawv ngar bofnaeq nya’ni, nawmaf-euq maeqshi, heunav maqtser sanqpaq Aqgirpav-or! Nawq-euq maeqshi, ngar, aqyawf-anr sheuqlaf-euq ma. 
ACT.25.27	Aqjeq mirnae aernar-aq, kuv-anr nyaefur taq-euq tsawrhaq tiqghaqnav bi’ir ngae, aqcawq, aqyawf-euq yawlaeq daq-eu garkawv yawmuiq-aer maq bofanr naeq-eu-aq, tiqpawf-iq maqtsaq-a laer ngar noeq-eu ma.”
ACT.26.1	Khoerngae, Aqgirpav, Pawrluv-anr aernaeq-eu, “Nawq-euq garkawv nawr ngaeqmawf-eu lof-aer ngaeqnya taef-a.”
ACT.26.1	Khoermirnae, Pawrluv aqlaf cawqja-awr, aqyawf-euq garkawv heulof-aer ja’naeq-euq mae: 
ACT.26.2	“Sanqpaq Aqgirpav-or! Yurdav tsawrhaq, ngaq-euq khoertav yawlaeq daq-eu garkawv dawqtawvluf, iqnan ngar, nawq-euq maeqshi ya’aer khof-eu mirnae, ngar laqkhaqcaer mir-a. 
ACT.26.3	Guiqlanq huiqdzaeq-eu tiqjeq-aq, nawr, Yurdav tsawrhaq-euq zanrsanrkhof hawr-eu narhaq-eu dawqdeuq dawqtawv luf-anr yawmuiq-aer siqnya-eu mae. Khoermirnae, or-awr ngaq-euq dawq narhaq naeqlaf laer ngar, nawq-anr shar-eu ma.”
ACT.26.4	“Ngar, yawzaq-anr ngae nae, ngaq-euq tsawrjeuq tsawrca-euq lafkhoer hawr-eu Yeqlursaqlaeq-euq lafkhoer, ngaq-euq daefjeq daefkawv aqjox-aer ghae-eu la laer Yurdav tsawrhaq dawqtawvluf siqnya-eu mae. 
ACT.26.5	Yawbae ngae nae, aqyawfmaf, ngaq-euq garkawv siqnya-eu mirnae, ngaq-euq garkawv sarkir kamqmawf lawnmr-aq, ngar-aq, nga’maf-euq kan duidui-eu uqduq tanq-eu zanr-euq lafkhoer, Paqliqsaer laer kur-eu armur-euq lafkhoer jawrhaw-euq mae laer kamqnya taef-a. 
ACT.26.6	Nymq-mr-aq, ngar, Miqyaer nae nga’maf-euq aqpoeq deuq-anr aernaeq taq-euq sarjax-anr noeqtmq-eu mirnae, ngar heugar yawf-awr yarkhaq dar-eu gar ya daqluf-eu ma. 
ACT.26.7	Nga’maf-euq tsawrjeuq 12 jeuq, uqcif nan’ghanr maqaer, laejae laejae-aer Miqyaer-anr uqduq tanq-eu lafkhoer, sarjax heu-anr za’ni noeqtmq luf-eu mae. Sanqpaq Aqgirpav-or! Ngar khawf khoerlof-aer noeqtmq-eu baqda’nae, Yurdav tsawrhaq, ngar yawlaeq nga laer daqluf-eu mae. 
ACT.26.8	Miqyaer-aq, shir-euq tsawrhaq-anr bi ghofdaeflar nya-eu mae laer aer-eu gar, jancoer paq-aer maqghae-a laer nawmaf noeq-eu nya laq?”
ACT.26.9	“Aqdir aernar-aq, ngar, Naqzaqlaer tsawrhaq Yeqsur-euq tsawrmyanr-anr coeqler civlerni ghawqmya jeq janr paq-aer ghae taef-a laer noeqhaw-euq ma. 
ACT.26.10	Yeqlursaqlaeq-anr khawf ngar heulof-aer mr-euq ma. Pirma aqyuif deuq nae bif-euq aryaq za-awr, tsawrshawr ghawqmya ghaq-anr nyaef-awr kuv-anr dawv-euq ma. Aqyawf maf-anr diqsaef paq-aer ghae-eu mae lor laer aqcawq narhaq ngae, ngar khawf nuima tsaq-euq ma. 
ACT.26.11	Khoeruqtaf, zanrdawq khawqnymr yawqgar navluf-euq lafkhoer, ngar, aqyawf maf-anr ghawqmya pov khaeq-awr, aqyawfmaf yaeqbawq saerlu-aer aerni ngar laejae-euq ma. Ngar, aqyawf maf-anr nuima paer duidui-eu mirnae, aqcawq-euq mirkhanq-anr jav-eu meuqdeuq-anr keuvni, aqyawf maf-anr khaeq-awr khavnaeq-euq ma.”
ACT.26.12	“Ngar khoerlof-aer khaeqluf khavluf ngae, pirma aqyuif deuq-anr nae aryaq hawr-eu arnmq za-awr, Daqmaqsaer-anr ir-euq ma. 
ACT.26.13	Sanqpaq-or! Nanlov caelar-eu yamq-anr, ngar garpaer-anr canluf ngae, mq-anr nae nanrma tsaeq-eu navmaqtser khav-eu yawshaef, ngar hawr-eu ngaq naeq-aer canluf-eu deuq-euq tiqjawq byale-euq gar ya’mawr-euq ma. 
ACT.26.14	Nga’maf yawqghaq navluf mirtsa gacoq ghae-awr jawr ngae, Heqbyaer dawq-anr nae heulof-aer ngaeqdov lef-eu gar ngar yagaq-euq ma, ‘Sawrluv-or! Sawrluv, nawr, ngaq-anr aqjeq mirnae khaeq-eu le? Nawr jeqzaq-anr tae-eu darcae-anr baev-eu-aq maqawq-a.’
ACT.26.15	Khoerngae, ngar narhaq-eu, ‘Sanqpaq-or! Nawr aqsur ghaq le?’
ACT.26.15	Khoernar-aq, aqyawf heulof-aer aer-eu mae: ‘Ngar-aq, nawr khaeqluf-eu Yeqsur ma. 
ACT.26.16	Tur-awr, nawq-euq aqkuir nae yawf-awq. Aqjeq mirnae aernar-aq, ngar, nawq-anr heu-euq gharduq bimawr-euq ma. Nawq nae ya’mawr-euq garkawv hawr-eu maeqhu paw ngar, nawq-anr panmaeq naeq-eu garkawv deuq, nawr gar mr-awr, sarkir kamqni ngar, nawq-anr tserdov-euq ma. 
ACT.26.17	Ngar, nawq-anr Yurdav tsawrhaq-anr nae bibuq-ir-eu uqtaf, nymq-mr ngar, nawq-anr khaerghae-eu aqcawq tsawrjeuq tsawrca-euq aqlaf-anr nae khawf bibuq-ir ma. 
ACT.26.18	Aqyawf maf-euq myavnuiv pannaeq-awr, yawzanr-euq lafkhoer nae yawshaef jav-eu gar bilar-awr, naef Saqdaq-euq baoq-euq uqmov jawr-eu gar nae Miqyaer jawr-eu paw bi ghoflar-eu uqtaf, ngaq-anr jan-eu baqda’nae, Miqyaer, aqyawf maf-euq iqbax pyaeqnaeq-awr, muiqlar shawrlar-euq tsawrhaq naeq-aer jeqbir za’ni, ngar, nawq-anr aqyawfmaf jawr-eu gar bi’ir-eu ma.’ ”
ACT.26.19	“Khoermirnae, sanqpaq Aqgirpav-or! Mq-euq khoertav nae bi mawrle-euq jeq-anr ngar maq narhaq geuf-aer maqghae-aq. 
ACT.26.20	Khoernar-aq, ngar, Daqmaqsaer-anr maeqdanq bae-awr, Yeqlursaqlaeq-anr jawr-eu deuq, Yurdav mirkhanq doeni jawr-eu deuq hawr-eu, aqcawq tsawrjeuq tsawrca-anr noeqpov noeqpar-awr, Miqyaer jawr-eu paw pyawrlar-eu uqtaf, nawmaf noeqpov noeqpar-euq gar geux-eu gardeuq mrmr-aer daef-awq laer maeqnaeq-ir-euq ma. 
ACT.26.21	Heudeuq-euq baqda’nae, Yurdav tsawrhaq, ngar, uqduq tanqnymr nymrma-euq lafkhoer jawr-eu gar nyaef-awr, ngaq-anr diqsaef-eu laer laejae-eu mae. 
ACT.26.22	Aerkhawf, Miqyaer, ngaq-anr cawba naeqlaf luf-eu mirnae, iqnan keuvni, ngar heugar yawf-awr, huiqzaq nyirzaq deuq-euq maeqshi, garkawv heudeuq sarkir kamqluf-eu ma. Ngar aerluf-eu heudeuq-aq, Miqyaer gharduq ngaeqdan-eu tsawrhaq deuq hawr-eu Morseq nae aqkar pyeuflar taef-a laer, aertaq-euq lof-aer taef-aer ngar aer-eu ma. 
ACT.26.23	Kali-aq, yashaq yazanq-awr, shir-euq gar nae ghofdaef baebae lar-euq ghaq pyeuf-awr, Yurdav tsawrhaq hawr-eu aqcawq tsawrjeuq tsawrca-anr yawshaef-euq garkawv dzawrnaeq taef-a.”
ACT.26.24	Pawrluv khoerlof-aer jashawluf ngae, Beqtur tersar yawkhav-aer aer-eu, “Pawrluv-or! Nawr-aq, uq-ir-euq nga. Nawr sanqbof ardzaeq-aer dzawdzeur-awr dzawuq shaw-euq ngar-a!”
ACT.26.25	Aerkhawf, Pawrluv heulof-aer aerkhof naeq-euq mae: “Huiq-awr manr-eu Beqtur-or! Ngar uq-ir-euq maqngeur. Ngar yawmuiq-aer sharnoeq-awr yawtsaq yawdawr jeq ngaeqluf-eu ma. 
ACT.26.26	Garkawv heudeuq-anr sanqpaq Aqgirpav siqnya-eu mirnae, ngar, aqyawf-euq maeqshi nuima khaqduqni aerpeuq-eu ma. Garkawv heudeuq barzaf-anr pyeuflar-euq maqngeur-eu mirnae, aqyawf maqsiq maqmawr-euq tiqjeq-iq maqjav-a laer ngar yawduqbaw ma. 
ACT.26.27	Sanqpaq Aqgirpav-or! Miqyaer gharduq ngaeqdan-eu tsawrhaq deuq-euq dawq-anr nawr jan ma lor? Nawr jan-eu mae laer ngar siqnya ma.”
ACT.26.28	Khoerngae, sanqpaq Aqgirpav, Pawrluv-anr aerkhof naeq-eu, “Uicuiv nae maqngeur lawnmr-aq, ngar, Kalizaq pyeuflarni nawq nae bi gheupyawr-euq law mir-a.”
ACT.26.29	Khoerngae, Pawrluv aer-eu, “Ngaq-euq navni jav-eu lawnmr-aq, nawr taef-aer maqngeur-eu, iqnan ngaq-euq dawq narhaq luf-eu tsawrhaq dawqtawvluf khawf, shmrcav daq-eu heu tiq hmq maqngeur nar-aq, ngar lof-aer pyeuflarni, ngar, Miqyaer-anr guiqlanq sharluf-eu ma.”
ACT.26.30	Aqyawf khoerlof-aer aerghaq ngae, sanqpaq Aqgirpav tur-euq mae. Khoerngae, Beqtur hawr-eu Beqlaqnir naeq-aer nuirluf-eu deuq khawf turjir-awr, 
ACT.26.31	Aqyawfmaf dov-ir dzeur-euq nar-aq, aqyawf maf-euq yawkaq aer-eu, “Tsawrhaq heughaq beu, shir paq-aer hawr-eu shmrcav pafnaeq paq-aer geux-eu tiqjeq-iq maqanr nga-eq.”
ACT.26.32	Khoerngae, Aqgirpav, Beqtur-anr aernaeq-eu, “Tsawrhaq heughaq, Gaersaq jawr-eu gar yarkhaq bidar-ir naeqlaf laer maq shartaq-euq lawnmr-aq, aqyawf-anr pyaeqnaeq nya-eu ngar-a.”
ACT.27.1	Nga’maf-anr lawq-anr bidziq-awr, Irdaqliq mirkhanq-anr bi’ir ma laer noeqtsaev ghaq-euq nar-aq, Pawrluv hawr-eu kuv-anr ur-eu nuideuq-anr, Awrgurtuv guirzaq tiq mur-anr taf-eu, Yurluv laer kur-eu yardzoeq guirhuq-euq aqlaf-anr a’naeq-euq mae. 
ACT.27.2	Khoernar-aq, Aqsir mircoer-euq iqmalavshav lawrdzer cawcaw-aer jav-eu meuqdeuq-anr ir-eu laer nga’maf, Aqdaqmurdir meuq-anr jawr-eu tsawrhaq-euq lawq-anr davler-euq ma. Maqgeqdawrniv mirkhanq-anr jav-eu Tersaqlorni-anr jawr-eu Aqliqdaqgur khawf, nga’maf naeq-aer tiqkawv lof-aer ir-euq ma.
ACT.27.3	Nishawq ngae nan, nga’maf, Sirdoq meuq-anr naq-ir-euq ma. Yardzoeq guirhuq Yurluv-aq, Pawrluv-anr ghawqshaq gaq-eu mirnae, aqyawf-euq cawq jawr-eu gar le-awr, khoerdeuq nae bi ngaeqghaeni pyaeqnaeq-euq mae. 
ACT.27.4	Nga’maf khoergar nae lawq-anr dziq-awr dov-ir ngae, jaqlaer baw-eu arpyawq maqtsaq-eu mirnae, Gurbaqlur irjawlanr-anr ghoe-awr, jaqlaer maqzaw-eu paw nae irghae-euq ma. 
ACT.27.5	Khoernar-aq, Girlirciv mirkhanq hawr-eu Paqburlir mirkhanq-euq lafov paw jav-eu iqmalavshav-anr irpav ghae-awr, Lurgir mirkhanq-anr jav-eu Muqlar meuq-anr irkeuv-euq ma. 
ACT.27.6	Khoergar, yardzoeq guirhuq khoerghaq, Aqleqsaqdur meuq-euq lawq, Irdaqliq mirkhanq-anr ir-eu laer ghae-eu lawq tiq lawq-anr povmawr-awr, nga’maf-anr bi urler naeqlaf-euq mae.
ACT.27.7	Nga’maf ghawqmya nan byanni, arlawv lawv-aer irghae-awr, maqghaq maqnav-aer Gaqnir meuq-euq dawqpae irkeuv-euq ma. Jaqlaer baw-eu arpyawq maqtsaq-eu mirnae, nga’maf maeqhu paw maqir nya-aer, Gaqlaqdeq irjawlanr-anr ghoe-awr, jaqlaer maqzaw-eu Saqmoqneq meuq paw nae irghae-euq ma. 
ACT.27.8	Nga’maf lawrbanr cawcaw-aer ir-awr, maqghaq maqnav-aer Laqsaer meuq-euq dawqpae jav-eu Zawr muiq-eu Naqduq laer kur-eu tsanr-anr lekeuv-euq ma.
ACT.27.9	Irdov-euq ghawqmyanrni keuvlar-awr, Dzardzaq sheuq-eu Arnan khawf dzeur-euq mirnae, lawq dov-ir-eu-aq, guvkhar za-eu mae. Khoermirnae, Pawrluv, aqyawf maf-anr maeqbawq bif-eu laer, 
ACT.27.10	aer-eu, “Cawqdeuq-or! Yanr-awq. Ngar haw ngae heupov dov-ir-eu-aq, tawqluf-eu myawq hawr-eu lawq yawkhav-aer cawv-ir-eu taef-aer maqngeur-aer, aqdui-euq daefzir khawf yasmq-ir taef-a laer ngaq-anr mawrlar nya.” 
ACT.27.11	Aerkhawf, yardzoeq guirhuq-aq, Pawrluv-euq dawq-anr navmaqtser, lawq ngawq-eu ghaq hawr-eu lawq-euq yawsanr ghaq-euq dawq-anr narhaq dzaeq-eu mae. 
ACT.27.12	Khoeruqtaf, tsanqgav yamq-anr naqduq heutsanr naq-eu maqmuiq-eu mirnae, heugar nae dov-ir-awr, ghaenya nar-aq, Pirnir meuq-anr irkeuv-awr, tsanqgav yamq khoergar jawrnaq mr-ir-eu gar, tsawrhaq myaqni tiqpav nuima tsaq-eu mae. Pirnir meuq-aq, Gaqlaqdeq irjawlanr-anr jav-eu lawq naqduq mae. Naqduq khoer-aq, nanrma gakhaeq laftav paw hawr-eu nanrma gakhaeq lafov paw pyawr-eu mae.
ACT.27.13	Khoerngae, lafov paw nae bawlaf-eu jaqlaer shuqshuq-aer bawluf-eu mirnae, aqyawfmaf nae noeqtmq taq-euq lof-aer pyeuflar-euq nga laer aqyawfmaf noeq-eu mae. Khoernar-aq, lawq-euq kuvseuq gheudav-awr, iqmalavshav-anr dov-ir ngae, Gaqlaqdeq irjawlanr-euq dawqpae nae ir-euq ma. 
ACT.27.14	Aerkhawf, ghawqmyanr maqghae-aer, nanrma dovkhaeq laftav paw-euq jaqlaer laer kur-eu jaqlaer laerma, danrtav paw nae yawkhav-aer bawlef-euq mae. 
ACT.27.15	Jaqlaer laerma khoer lawq-anr bawtsanqlef ngae, lawq maq daqcoer-eu mirnae, nga’maf jaqlaer khar bawpyawr-eu paw irghae-euq ma. 
ACT.27.16	Khoernar-aq, Gaqlawrdeq laer kur-eu irjawlanr lanrzaq-anr ghoe-awr, nga’maf jaqlaer maq bawzaw-eu paw irluf ngae, lawq lawqzaq maqbi cawv-ir ni maqghaq maqnav-aer lawq lawqma-euq khoertav gheudav taq-euq ma. 
ACT.27.17	Lawq lawqma maqya pav-ir ni, aqyawfmaf arcav yur-awr tiqjawq yawmuiq-aer ganrdzanq-euq mae. Khoerngae, lawq, iqmalavshav-euq lafkhoer jav-eu kharshuif puqlu-anr tanqtsov-ir-eu law maqsiq laer aqyawfmaf khanqlanr-eu mirnae, lawq gheupyawr-eu saqpar khoer pyaeqaw-awr, lawq-anr jaqlaer nae bi bawghae-euq mae. 
ACT.27.18	Jaqlaer laerma khoer maq naqlerni baw duidui-eu mirnae, nishawq ngae nan, aqyawfmaf tawqluf-eu myawqdeuq bafdzae-euq mae. 
ACT.27.19	Smq nan keuvlar ngae, lawq-euq mrmyawq keuka deuq khawf, nga’maf-euq aqlaf nae biqdzae-euq ma. 
ACT.27.20	Ghawqmya nan byanni nanrma hawr-eu aqguir-anr maqya mawr-euq uqtaf, jaqlaer laerma khawf baw duidui luf-eu mirnae, nga’maf yabuq-ir taef-a laer tiqpawf-iq maq noeqtmq-aq.
ACT.27.21	Aerkhawf, aqyawfmaf tiqjeq-iq maqdzaq-aer jawr-eu ghawqmya nan keuvlar ngae, Pawrluv, aqyawf maf-euq ghanrcae yawf-awr heulof-aer aernaeq-euq mae:
ACT.27.21	“Cawqdeuq-or! Nawmaf, ngaq-euq dawq narhaq-awr, Gaqlaqdeq irjawlanr-anr nae maq dovle-euq lawnmr-aq, smq-ir cawv-ir-eu heu-anr maqya daq-ar. 
ACT.27.22	Nymq-mr nawmaf nuisar za-awq laer ngar, nawmaf-anr ghaq bif-eu ma. Lawq heulawq cawv-ir-eu maqngeur nar-aq, nawmaf tiqghaq-iq zir maqya smq-ar. 
ACT.27.23	Aqjeq mirnae aernar-aq, ngaq-anr uvlanr-awr, ngar uqduq tanqluf-eu Miqyaer-euq mqtav ghaqkhaer, mircif ngaq-euq dawqpae yawfle-awr, 
ACT.27.24	aer-eu, ‘Pawrluv-or! Taqguv. Nawr, Gaersaq-euq maeqshi yayawf taef-a. Nawq naeq-aer lawq-anr dziqluf-eu tsawrhaq yawqghaq navluf khawf, Miqyaer, nawq-anr taqnaeq jir-euq mae.’ 
ACT.27.25	Khoermirnae, cawqdeuq-or! Nawmaf nuima noeqsar-awq. Ngaq-anr aernaeq laf-euq lof-aer pyeuflar taef-a laer ngar, Miqyaer-anr jan ma. 
ACT.27.26	Aerkhawf, aqdui maf-euq lawq heulawq-aq, irjawlanr tiq tsanr-anr ya tanqtsov taef-a.”
ACT.27.27	Khoernar-aq, 14 nan ngae mir, nga’maf-euq lawq Aqdivtif iqmalavshav-anr buluf-eu ma. Saerghanr caelarmawf ngae, mirtsaq tiq tsanr nav-anr paele-euq jeq mir-a laer lawq-euq lafkhoer gar mr-eu deuq noeq-eu mae. 
ACT.27.28	Khoernar-aq, ircuf-anr dzahaw ngae, 20 lmr naf-eu mae. Tiqkhaeq leghae-awr par dzahaw ngae, 15 lmr naf-eu mae. 
ACT.27.29	Lawq, khaqlo-anr tanqtov-ir-eu law maqsiq laer aqyawfmaf guv-eu mirnae, lawq-euq dawqdanq paw shmr kuvseuq oeq seuq pyaeqka-awr, uqbya yawkawr-aer byalarni guiqlanq shar-eu mae. 
ACT.27.30	Khoerngae, lawq-euq lafkhoer gar mr-eu deuq, lawq-anr byaerdzae-awr caev-eu laer ghae-eu mae. Lawq-euq uqduq paw shmr kuvseuq pyaeqka-eu janrgeuf-awr, lawq lawqzaq ircuf-euq lafkhoer pyaeqka luf-eu mae. 
ACT.27.31	Khoerngae, Pawrluv, yardzoeq guirhuq hawr-eu guirzaq deuq-anr aernaeq-eu, “Tsawrhaq teudeuq lawq-euq lafkhoer maqjawr nar-aq, nawmaf maqbuq-ir nya-ar.” 
ACT.27.32	Khoerngae, guirzaq deuq nae lawq lawqzaq-euq arcav deuvtsaev-awr bi bubyov ghae-euq mae.
ACT.27.33	Uqbya byalarluf ngae, Pawrluv, aqyawfmaf yawqghaq navluf-anr hawq dzaq-awq laer ghaq bif-eu lafkhoer heulof-aer aernaeq-euq mae:
ACT.27.33	“Nawmaf, tiqjeq-iq maqdzaq maqdawr-aer dawq-awr dzanqluf-eu, iqnan 14 nan byanlar-euq mae. 
ACT.27.34	Khoermirnae, nawmaf ghaq anrkhof larni dzaq-awr dawr-awq laer ngar, nawmaf-anr ghaq bif-eu ma. Aqjeq mirnae aernar-aq, nawmaf tiqghaq-iq-euq tsaerkanr tiq kanr taef-aer khawf maqya teq-ir-ar.” 
ACT.27.35	Pawrluv khoerlof-aer aerghaq-euq nar-aq, kaqmur yur-awr, dawqtawv luf-euq maeqshi Miqyaer-anr jaceuq-awr, ngawqpyaeq-awr aqyawf dzaq-euq mae. 
ACT.27.36	Khoernar-aq, aqyawfmaf yawqghaq navluf nuima ghaq anrlar-awr dzaq-euq mae. 
ACT.27.37	Nga’maf naeq-aer lawq heulawq-anr dziqluf-eu tsawrhaq dawqtawvluf 276 ghaq byan-eu ma. 
ACT.27.38	Aqyawfmaf dzaqdaev ghaq-awr, lawq pyarlarni, caer iqmalavshav-anr bafpuf ghae-euq mae.
ACT.27.39	Uqbya byalar ngae, mirtsaq khoer aqgeu tsanr nga laer aqyawfmaf maq siqnya-a. Aerkhawf, kharshuif jav-eu lanrghof-anr ya’mawr ngae, ghaenya nar-aq, lawq lanrghof khoertsanr-anr taeghae ma laer aqyawfmaf noeqtsaev-euq mae. 
ACT.27.40	Khoermirnae, lawq-euq kuvseuq khoerdeuq iqmalavshav-anr puirdzae yaf-euq mae. Lawq-anr lavpyawr-eu darlav deuq-anr paftaq-euq arcav-anr khawf puir-euq mae. Khoernar-aq, lawq-euq uqduq paw saqpar gheutaw-awr, jaqlaer nae lawrdzer paw bi bawghae-euq ma. 
ACT.27.41	Aerkhawf, ircuf yoertsmr-eu gar lawq tanqtsov ghae-euq mae. Lawq-euq uqduq paw pyawq khoergar coeqtsmq taq-awr maq luvnya-a. Lawq-euq dawqdanq paw pyawq-anr-aq, irkhawr nae tanqpyav tanqshav jir-euq mae.
ACT.27.42	Khoerngae, paftaq-euq tsawrhaq deuq-aq, ircuf irdiq diqtsaev-awr caevbyov-eu baw-mr laer guirzaq deuq khanqlanr-eu mirnae, aqyawf maf-anr saef-eu laer bawqtov tovtaq-euq mae. 
ACT.27.43	Aerkhawf, yardzoeq guirhuq ghaq, Pawrluv-anr bibuq-ir mawf-eu mirnae, khoerlof-aer maqbi janrni lavtsoeq-euq mae. Khoerngae, yardzoeq guirhuq dawq bif-awr, irdiq diqnya-eu deuq-aq, aqcawq-euq jeqhu ircuf-anr tsawqpuf-awr lawrdzer irdiq bi diqdov ghae-awr, 
ACT.27.44	nuideuq-aq, terbyaf-anr nae maqngeur nar-aq, lawq-euq lafkhoer jav-eu keuka-anr nae lawrdzer irdov ghae-euq mae. Khoermirnae, yawqghaq navluf buq-ir-awr lawrdzer tsaevdov jir-euq ma.
ACT.28.1	Nga’maf buq-ir ghaq-euq mirtsa, irjawlanr khoer Maqleqdaq laer kur-eu law hawrngaq laer yasiq-euq ma. 
ACT.28.2	Irjawlanr-anr jawr-eu tsawrhaq, nga’maf-anr ghawqshaq zawr gaqnaeq laf-euq mae. Khoerngae, uqyaer yaer-awr, yawgav gav-eu mirnae, aqyawfmaf miqdzaq bawdof-awr, nga’maf, yawqghaq navluf-anr yawmuiq-aer hageuf naeqlaf-euq mae. 
ACT.28.3	Aerkhawf, Pawrluv miqdzaq kawqpyar tiq dzanq ya laf-awr bafdof ngae, yawlanr lanr-eu mirnae, dof zawr khav-eu arlawr tiq mawr dovle-awr, Pawrluv-euq aqlaf-anr lanrtaeq taq-euq mae. 
ACT.28.4	Khoergar jawr-eu tsawrhaq deuq, arlawr khoermawr, Pawrluv-euq aqlaf-anr gagheu luf-eu gar ya’mawr ngae, aqyawf maf-euq yawkaq ja-eu, “Tsawrhaq teughaq-aq, aqdirma-aer aqcawq-anr saef-eu tsawrhaq ngar-a. Aqyawf, iqmalavshav-anr nae yabuq-ir-euq khawf, tsaq-awr dawr-eu jeq aqyawf-anr maqbi daef-ir-eu ghae-eu nga.” 
ACT.28.5	Khoerngae, Pawrluv, arlawr khoermawr miqdzaq-euq lafkhoer juifpuiv ghae-awr, aqyawf-anr-aq tiqjeq-iq maq ghaelar-aq. 
ACT.28.6	Aerkhawf, aqyawf-anr puqlar-eu maqngeur nar-aq, tiqpov taef-aer coqdzae-awr shir taef-a laer aqyawfmaf noeqnoeq-aer hawluf-eu mae. Aqyawfmaf ghawqmyanrni hawhaw-aer jawr-eu khawf, Pawrluv-anr tiqjeq-iq maq pyeuflar-euq mirnae, aqyawfmaf noeqpar lar-awr, ‘Tsawrhaq heughaq-aq, miqyaer tiq ghaq nga’ laer aer-eu mae.
ACT.28.7	Khoertsanr-euq dawqpae, Buqbaqlir laer kur-eu irjawlanr-euq aqyuif ghaq-euq daeyar ghawqmya’ni jav-eu mae. Aqyawf, nga’maf-anr yawmuiq-aer hageuf naeqlaf-awr, smq nan byan’ni yawmuiq-aer bidzaq bidawr naeqlaf-euq mae. 
ACT.28.8	Khoerngae, Buqbaqlir-euq aqda pyaqpyaq-aer uqmav uqner yoer-eu mirnae yufluf-eu mae. Pawrluv urler-awr, aqyawf-anr guiqlanq sharnaeq-euq mae. Khoernar-aq, aqyawf-euq khoertav aqlaf bafdav-awr, nargawr lavtaq naeq-euq mae. 
ACT.28.9	Khoerlof-aer pyeuflar ghaq-euq nar-aq, irjawlanr-anr jawr-eu nar-eu tsawrhaq nuideuq khawf lar-awr, nargawr taqler jir-euq mae. 
ACT.28.10	Aqyawfmaf, nga’maf-anr yawkhav-aer taqhuiq taqmanr naeqlaf-euq mae. Nga’maf lawq-anr dziq-awr dov-ir-eu laer ghae ngae, nga’maf mawf-eu jeq lawq-euq lafkhoer dawvanr naeqlaf-euq mae.
ACT.28.11	Bala smr siq dzeur-ir-awr, nga’maf, Aqleqsaqdur meuq-euq lawq-anr dziq-awr dov-ir-euq ma. Lawq khoerlawq-anr, “Zaqdzm Maernmr” laer kur-eu arbar nae tsaqtsov taq-euq mae. Lawq khoerlawq-aq, tsanqgav yamq-anr irjawlanr khoerlanr-anr naq-euq mae. 
ACT.28.12	Nga’maf, Surlaqgur-anr irkeuv-awr, khoergar smq nan byanni jawrnaq mr-euq ma. 
ACT.28.13	Khoergar nae pardov-ir-awr, garghof gardiv-aer le-awr nae, Leqjiqoq-anr lekeuv-euq ma. Tiq nan dzeur-ir-euq nar-aq, lafov paw-euq jaqlaer bawlaf-euq mirnae, nishawq ngae nan, nga’maf, Puqterorli-anr irkeuv-euq ma. 
ACT.28.14	Khoergar, aqyuif aqnyir deuq-anr tanqpuq-awr, aqyawfmaf naeq-aer shif nan jawrnaeq laf-awq laer shar-eu mae. Khoernar-aq, nga’maf, Lormav meuq-anr le-euq ma. 
ACT.28.15	Khoergar jawr-eu aqyuif aqnyir deuq, nga’maf larluf-eu mae laer yagaq-euq mirnae, Aqpir laer kur-eu laev-anr hawr-eu daqyan Yafduq Smqnymr laer kur-eu tsanr-anr keuvni oe-awr, nga’maf-anr hageuf laqle-euq mae. Pawrluv, aqyawf maf-anr ya’mawr ngae, Miqyaer-anr jaceuq-awr, nuima ghaq anrlar-euq mae. 
ACT.28.16	Khoernar-aq, nga’maf, Lormav meuq-anr lekeuv ngae, yardzoeq guirhuq ghaq, aqyawf nae paftaq-euq tsawrhaq deuq, lofpir-eu guirzaq aqyuif ghaq-anr a’naeq-euq mae. Aerkhawf, Pawrluv-anr-aq, aqyawf-anr lof-eu guirzaq tiq ghaq bihaw-awr aqyawxyawf bijawr-euq mae.
ACT.28.17	Khoerngae, heulof-aer pyeuflar-euq mae. Smq nan dzeur-euq nar-aq, Pawrluv khoergar jawr-eu Yurdav tsawrhaq-anr sheuqghae-eu deuq-anr kuruiq-euq mae. Aqyawfmaf uiqlar ngae, Pawrluv, aqyawf maf-anr heulof-aer aernaeq-euq mae:
ACT.28.17	“Aqyuif aqnyir deuq-or! Ngar, aqdui-euq tsawrjeuq tsawrca hawr-eu aqdui-euq aqpoeq deuq-euq zanrsanrkhof-anr tiqjeq-iq maq mrbanq-euq khawf, Yeqlursaqlaeq-euq lafkhoer ngaq-anr nyaef-awr, Lormav tsawrhaq-euq aqlaf-euq lafkhoer bi’anr-ir-euq mir-a. 
ACT.28.18	Lormav tsawrhaq, ngaq-anr yawmuiq-aer narhaqtser ghaq ngae, ngaq-euq lafkhoer shir paq-aer geux-eu yawlaeq maqmawr-euq mirnae, ngaq-anr pyaeqnaeq mawf-eu mae. 
ACT.28.19	Aerkhawf, Yurdav tsawrhaq nuikhanr maqshir-aer jabanq-eu mae. Ngaq-anr katir lar-eu mirnae, Gaersaq jawr-eu gar yarkhaq bidar-ir naeqlaf laer shar-euq ma. Ngar khoerlof-aer shar-eu-aq, ngaq-euq tsawrjeuq tsawrca-euq yawlaeq tiqjeqpaq daq-eu laer maqngeur. 
ACT.28.20	Khoermirnae, nawmaf-anr mawr-awr dawqja ya jacawqni, ngar, nawmaf-anr kur-euq ma. Aqjeq mirnae aernar-aq, Irsaqleqlav tsawrjeuq tsawrca noeqtmq luf-eu jeq-euq baqda’nae, shmrcav heu nae bi paftawf taq-euq ma.”
ACT.28.21	Khoerngae, aqyawfmaf, aqyawf-anr heulof-aer aer-eu mae:
ACT.28.21	“Nga’maf, Yurdav mirkhanq-anr nae nawq-euq garkawv bofanr laf-euq sanqbof maqza-aq. Aqyuif aqnyir deuq khawf, heugar lar-awr nawq-euq garkawv yawdoer jeq tiqghaq-iq maqtsaf maq dzawrnaeq lar-aq. 
ACT.28.22	Aerkhawf, yawqgar navluf jawr-eu tsawrhaq, armur heumur-anr jadoer luf-eu mae laer nga’maf siqnya ma. Khoermirnae, nawr aqjox-aer noeq-eu le laer nga’maf gaqmawf mir-a.”
ACT.28.23	Khoernar-aq, aqyawfmaf, Pawrluv naeq-aer nanpax pax-euq mae. Khoernan keuvlar ngae, tsawrhaq ghawqmya’ni Pawrluv jawr-eu gar uiqlar-euq mae. Pawrluv uqshawq paw nae uqcif pawdzer keuvni, Miqyaer uvlanr-eu garkawv, aqyawf maf-anr sarkir kamqnaeq-awr, aqyawfmaf, Yeqsur-anr taf-eu paw pyawrlarni, Morseq-euq zanrdawq hawr-eu Miqyaer gharduq ngaeqdan-eu tsawrhaq deuq-euq sanqbof-anr ghoeghoe-aer, yawmuiq paq-aer dufyawrni ja’maeq naeq-euq mae. 
ACT.28.24	Aqyawf ngaeq-eu gar tiqpavnav deuq pyawrlar-awr, tiqpavnav deuq maqjan-a. 
ACT.28.25	Aqyawfmaf tiqghaq tirghaq maqtsaq maq dzoerler-aer, Pawrluv, aqyawf maf-anr dawq heudawq aernaeq ghaq ngae ghawq-ir-euq mae: “Yawshawr Saflar nae Miqyaer gharduq ngaeqdan-eu Irsaqyar-anr ghoe-awr, aqdui-euq aqpoeq deuq-anr aernaeq-euq dawq heudawq-aq, tsaq duidui-eu mae.
ACT.28.26	Aqyawf heulof-aer aer-eu mae:
ACT.28.28	“Khoermirnae, nawmaf heulof-aer siqnya-awq. Miqyaer kakhof-eu garkawv heu, aqcawq tsawrjeuq tsawrca-anr keuv-ir ngae, aqyawfmaf lawnmr-aq narhaq taef-a.” 
ACT.28.29	Pawrluv khoerlof-aer aerghaq ngae, Yurdav tsawrhaq deuq dov-ir-awr, aqyawf maf-euq yawkaq pyaer duidui-eu mae.
ACT.28.30	Khoernar-aq, Pawrluv, aqyawf nae ngaqtaq-euq nymr-anr nyiq khof byanni jawr-awr, aqyawf jawr-eu gar kharlar-eu tsawrhaq dawqtawv luf-anr hageuf-euq mae. 
ACT.28.31	Aqyawf nuima khaqduqni anr-eu lafkhoer, Miqyaer uvlanr-eu garkawv dawqmaeq maeq-awr, Sanqpaq Yeqsur Kali-euq garkawv maeqnaeq tsovnaeq-euq mae. Aqyawf khoerlof-aer maeq-eu gar tiqghaq-iq maq lavtsoeq-a.
ROM.1.1	Ngar-aq, Yeqsur Kali-euq kuirlaf zaqkhav Pawrluv ma. Miqyaer, ngaq-anr ghaqkhaer geuf laer kur-awr, Miqyaer-euq guiqlanq dawq-euq gharduq bi tserpav taq-euq tiq ghaq ma. 
ROM.1.2	Guiqlanqdawq heu-aq, dzeurlaf ngae aqyawf-euq gharduq ngaeqdan-eu deuq-anr ghoe-awr, Shawr-eu 
ROM.1.3	Khoer-aq, aqyawf-euq Zaqyo pyeuf-eu aqdui-euq Sanqpaq Yeqsur Kali-euq garkawv mae. Shiqshaq paw aerlef nar-aq, aqyawf-aq, Daqbir-euq aryoeq-anr nae daefle-euq mae. 
ROM.1.4	Yawshawr Saflar-euq baoq-anr ghoe-awr nae Kali shir-euq khawf ghofdaef lar-euq mirnae, Miqyaer-euq Zaqyo mae laer bi siqnya naeqlaf-euq mae. 
ROM.1.5	Nga’maf, aqyawf-euq baqda’nae, guiqlanq yawdzanr za-awr ghaqkhaer yageuf-euq ma. Khoer-aq, aqyawf-euq tsawrmyanr gharduq hawr-eu mirkhanq-euq tsawrjeuq dawqtawv luf-euq ghanrcae nae, jan-awr narhaq geuf-eu tsawrhaq bi dovlar-eu gharduq mae. 
ROM.1.6	Nawmaf khawf tsawrjeuq tsawrca khoerdeuq-euq lafkhoer keuq-eu, Yeqsur Kali nae kur-euq tsawrhaq mae.
ROM.1.7	Miqyaer zawr gaq-awr, tsawrshawr pyeuflarni bi kurtaq-euq Lormav meuq-anr jawr-eu nawmaf dawqtawv luf-anr ngar sanqbof bofanr laf-euq ma. Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu nuisar of-eu jeq nawmaf-euq khoertav jav luf-ur.
ROM.1.8	Yawbae jeq-aq, nawmaf, Miqyaer-anr jan-eu garkawv mirkhanq doeni gaqdoe-ir-euq mirnae, ngar, nawmaf dawqtawv luf-euq gharduq Yeqsur Kali-anr ghoe-awr ngaq-euq Miqyaer-anr jaceuq ma. 
ROM.1.9	Ngar, nawmaf-euq gharduq maq naqlerni aqmyanluf guiqlanq shar-eu gar Miqyaer, ngaq-euq gharduq sarkir kamqnya mae. Ngar-aq, ngaq-euq nuima saflar nae aqyawf-euq gharduq mr-awr, aqyawf-euq Zaqyo-euq garkawv guiqlanqdawq maeqluf-eu ma. 
ROM.1.10	Miqyaer nuima tsaq nar-aq, arsaq saqlar ngae, ngar, nawmaf jawr-eu gar larnya’ni garma tiqkanrnav bi danrlar naeqlaf laer, nymq-mr ngar guiqlanq sharluf-eu ma. 
ROM.1.11	Aqjeq mirnae aernar-aq, ngar, nawmaf-anr mawrmawf duidui nya. Ya’mawr nar-aq, nawmaf ziflarni, nawmaf-anr saflar paw-euq lafsawq tiqjeqnav bifnaeqmawf mir-a. 
ROM.1.12	Ngar heulof-aer aermawf-eu ma. Ngar jan-eu mirnae nawmaf ghaq khavlar-awr, nawmaf jan-eu mirnae ngar khawf ghaq khavlar-awr, nyiq pawluf ghaq khavlar-eu gar geufmawf mir-a. 
ROM.1.13	Aqyuif aqnyir deuq-or! Ngar, nawmaf-anr heulof-aer bi siqmawf mir-a. Nuigar jawr-eu 
ROM.1.14	Ngar, Heqlaqsar tsawrhaq hawr-eu yarsaq tsawrhaq-anr khawf, zaqsiq tsawrganr anr-eu hawr-eu zaqsiq tsawrganr maqanr-eu tsawrhaq-anr khawf dzirdzov davluf-eu ma. 
ROM.1.15	Khoermirnae, ngar nuima keuv-eu lof-aer, Lormav meuq-anr jawr-eu nawmaf-anr khawf, guiqlanqdawq maeq-eu laer laeqhmqdan taq-euq ma.
ROM.1.16	Ngar, Kali-euq guiqlanqdawq gharduq maq shafdawr. Aqjeq mirnae aernar-aq, guiqlanq dawq-aq, jan-eu tsawrhaq yawqghaq navluf-anr bibuq-ir nya-eu Miqyaer-euq baoq pyeuf-eu mae. Yurdav tsawrhaq-anr nae bae-awr, Heqlaqsar tsawrhaq-anr khawf bibuq-ir-eu mae. 
ROM.1.17	Aqjeq mirnae aernar-aq, Miqyaer-euq tsaq-awr dawr-eu jeq-aq, jan-eu jeq-anr bae-awr jan-eu jeq-anr saqler-eu mae laer guiqlanq dawq-anr ghoe-awr, panmaeq naeqlaf-euq mae. Yaerbof-euq lafkhoer boftaq-euq lof-aer,
ROM.1.18	Miqyaer-anr yawzeu maqbaw-aer maqtsaq maqdawr-eu jeq mr-euq tsawrhaq yawqghaq navluf-euq khoertav, mq-anr nae Miqyaer nuima paer-eu jeq panmaeq naeqlaf-euq mae. Tsawrhaq khoerdeuq-aq, maqtsaq maqdawr-eu jeq nae yawtsaq yawdawr jeq-anr nyaefsuf luf-eu mae. 
ROM.1.19	Miqyaer-euq garkawv tsawrhaqzaq siqnya paq-aer ghae-eu deuq, tsawrhaqzaq-anr byacaevni bimawr-euq mae. Aqjeq mirnae aernar-aq, Miqyaer, aqyawf maf-anr panmaeq naeq-euq mae. 
ROM.1.20	Mqbae mirbae bae ngae nan-anr nae, Miqyaer-euq mqmaq maqbyav yarzir zif-eu baoq hawr-eu aqyawf, Miqyaer pyeuf-eu garkawv byacaevni siqduq mawrduq lar-eu mae. Myavnuiv nae maq hawmawr nya-eu khawf, aqyawf nae baetaq-euq deuq-anr haw-awr siqduq lar-eu mae. Khoermirnae, aqyawfmaf tiqjeq-anr-iq daeqlaefkhar maqza-a.
ROM.1.21	Aqyawfmaf, Miqyaer-anr siqnya-eu khawf, aqyawf-anr Miqyaer lof-aer maq ciqhuiq maq ciqmanr-eu uqtaf, guiqlanq-anr khawf maq jaceuq-a. Aerkhawf, aqyawfmaf tiqjeq-iq gardanr maqtsoeq-eu jeq taef-aer sharnoeq sharsawx-awr, maqganr-eu aqyawf maf-euq nuima zanrtsuini pyeuf-ir taq-euq mae. 
ROM.1.22	Yawqhar yawqha yawganr ma laer aer-eu khawf, aqdzawq argan pyeuf-ir taq-euq mae. 
ROM.1.23	Aqyawfmaf, shir-eu maqbaw-eu Miqyaer-euq yawshaef khanqsaer-euq gharduq, shirnya-eu tsawrhaq, arjir deuq, oeq kuir tsof-eu jeqzaq hawr-eu joejoe-aer can-eu jeqzaq deuq-euq mawrkawr lavpyeuf-euq mae.
ROM.1.24	Khoermirnae, aqyawf maf-euq yawkaq yawha-euq mawrdo-anr maq taqhuiq-aer, nuima-euq lafkhoer kharnoeq kharlov-eu lof-aer, jawflafni ghae-eu jeq mrghaeni, Miqyaer, aqyawf maf-anr pyaeqnaeq-euq mae. 
ROM.1.25	Aqyawfmaf, Miqyaer-euq yawtsaq yawdawr jeq yur-awr, jaqmyawf myawf-eu jeq-anr pargeuf-euq mae. Bae-euq ghaq-anr uqduq maqtanq-aer, aqyawf-euq gar maqmrni, aqyawf nae baetaq-euq deuq-anr uqduq tanqtanq-aer, khoerdeuq-euq gharduq gar mr-eu mae. Bae-euq ghaq-anr li-eu maqbawni jaceuq kar-eur. Aqmeq.
ROM.1.26	Khoerlof-aer mr-eu mirnae, aqyawfmaf yawjawf jeq mrmawf duidui-eu nuima anr-eu lof-aer mrni, Miqyaer, aqyawf maf-anr pyaeqnaeq-euq mae. Aqyawf maf-euq zaqmiq aqbur deuq-aq, baetaq-euq lof-aer maqngeurni, zaqmiq aqbur yawkaq maq mrkhmq-eu jeq mrluf-eu mae. 
ROM.1.27	Zaqyo aqli deuq khawf, khoerlof-aer mrluf-eu mae. Zaqmiq aqbur naeq-aer yuftafni baetaq-euq jeq, khoer-anr byaer-awr zaqyo aqli yawkaq khaqmiq sheutaf mawf-eu nuikhanr anr duidui-awr, zaqyo aqli yawkaq tiqghaq tirghaq shafdawr duidui paq-aer ghae-eu jeq janr-eu mirnae, aqyawf maf-euq yawlaeq-anr geuxni, aqyawf maf-euq mawrdo yadaq-eu mae.
ROM.1.28	Aqyawfmaf dirdaq-aer Miqyaer-anr maq siqnya mawf-eu lof-aer, maq noeqsiq maq noeqmawr nya-eu nuima bi anrlar-awr, maqtsaq-eu jeq mrni, Miqyaer, aqyawf maf-anr pyaeqnaeq-euq mae. 
ROM.1.29	Aqyawf maf-euq lafkhoer heudeuq dawqtawvluf anr-eu mae: maqtsaq maqdawr-eu jeq, banq-awr khaqmiq sheu-eu jeq, yawcawv jeq, maerjuir juir-eu jeq, yawdoer jeq mr-eu, myavnav nav-eu, tsawrhaq-anr saef-eu, caemawf-eu, jaqmyawf maershuir shuir-eu, noeqdoer-eu hawr-eu jabu jadoer-eu mae. 
ROM.1.30	Narkhan paw jadoer-eu, Miqyaer-anr byae-eu, aqcawq-anr lavtanq lavnar-eu, nuima huiq-eu, jasae-eu, yawdoer jeq mr-eu garkawv sharnoeq-eu, aqma aqda-euq aerdawq maq narhaq geuf-eu. 
ROM.1.31	Maq tsermr nya-eu, ghoecoer paq-aer maqghae-eu, nuigaq maqanr-aer, iqbax maqpyaeq-eu, ghawqshaq gaq-eu khawf maq siqnya-eu. 
ROM.1.32	Heudeuq kharmr-eu tsawrhaq-aq, shir-eu geux mae laer Miqyaer nae tsaq-awr dawr-eu lafkhoer dartsaev taq-euq khoer-anr aqyawfmaf siqnya luf-eu khawf, aqyawfmaf mrluf-eu uqtaf, aqcawq khawf khoerlof-aer mrni nuima tsaq-eu mae.
ROM.2.1	Aqcawq-anr yarkhaq dar-eu tsawrhaq deuq-or! Nawr aqsur ghaq maqkaq, tiqjeq-anr-iq daeqlaefkhar maqza-a. Aqjeq mirnae aernar-aq, nawr, aqcawq-anr yarkhaq dar-eu khoer-aq, yawqhar yawqha yarkhaq dar-eu mae. Aqjeq mirnae aernar-aq, aqcawq-anr yarkhaq dar-eu nawr khawf, aqyawf lof-aer mrluf-eu mae. 
ROM.2.2	Aerkhawf, Miqyaer khoerlof-aer ghae-eu tsawrhaq-anr yarkhaq darnaeq-eu-aq, yawtsaq yawdawr-euq lafkhoer dar-eu mae laer aqdui siqnya ma. 
ROM.2.3	Tsawrhaqzaq-or! Khoerlof-aer mrluf-eu tsawrhaq-anr nawr yarkhaq dar-awr, nawr ghae khoerlof-aer mrluf-eu khawf, nawr ghaq-aq, Miqyaer darnaeq laf-eu gar nae yabuq-ir taef-a laer noeq-eu le lor? 
ROM.2.4	Maqngeur nar-aq, aqyawf-euq sanr duidui-eu yawmuiq jeq, ornya-eu jeq, nuinoeq ghawqmanrni noeq-eu jeq-anr nawr yaeqbawq saerlu-aer ghae-eu le laq? Nawr noeqpov noeqparlar nya’ni, Miqyaer-euq yawmuiq jeq, nawq-anr sheuqghaeluf nga laer nawr maq siqnya-eu le lor?
ROM.2.5	Nawr nuima ghanr-awr nuima maq noeqpov maq noeqpar-eu mirnae, Miqyaer nuima paer-eu arnan khoernan-euq gharduq aqyawf nuima paer-eu jeq-anr nawr povuiq luf-eu mae. Khoernan keuvle ngae, Miqyaer tsaq-awr dawr-eu lafkhoer byacaevni yarkhaq dar-eu gar ya’mawr taef-a. 
ROM.2.6	“Tsawrhaq yawqghaq navluf-anr yawqha nae mr-euq lof-aer geuxni, Miqyaer janrkhofnaeq taef-a.” 
ROM.2.7	Nuima zifdanni or-eu lafkhoer yawmuiq jeq mr-awr, yawshaef khanqsaer hawr-eu taqhuiq taqmanr-eu jeq-anr pov-eu uqtaf, maqbyov-ir maqcawv-ir nya-eu jeq-anr pov-eu tsawrhaq-aq, mqmaq maqbyav yarzir daef-eu jeq za taef-a. 
ROM.2.8	Aerkhawf, yawqha-euq gharduq taef-aer sharnoeq-eu tsawrhaq hawr-eu yawtsaq yawdawr dawq-anr maq narhaq geuf-aer, maqtsaq maqdawr-eu jeq-anr narhaq geuf-eu tsawrhaq-euq khoertav, Miqyaer nuima dav-awr nuima paer-eu jeq keuvle taef-a. 
ROM.2.9	Yawdoer jeq kharmr-eu tsawrhaq dawqtawv luf-euq khoertav, shaqdui zanq duidui-eu jeq hawr-eu noeqdui noeqduir-eu jeq keuvle taef-a. Yurdav tsawrhaq-anr jeqhu keuvle-awr, Heqlaqsar tsawrhaq-anr keuvle taef-a. 
ROM.2.10	Aerkhawf, yawmuiq jeq kharmr-eu tsawrhaq yawqghaq navluf, yawshaef khanqsaer, taqhuiq taqmanr-eu jeq hawr-eu nuisar of-eu jeq za taef-a. Yurdav tsawrhaq-anr jeqhu keuvle-awr, Heqlaqsar tsawrhaq-anr keuvle taef-a. 
ROM.2.11	Aqjeq mirnae aernar-aq, Miqyaer myavpyawq huiqnyir maqtser-a.
ROM.2.12	Zanrdawq maqjav-aer iqbax kharmr-euq tsawrhaq-aq, zanrdawq-anr maqtaf-aer yacawv-ir taef-a. Zanrdawq jav-eu gar nae iqbax kharmr-euq tsawrhaq-aq, zanrdawq aertaq-euq lof-aer yarkhaq dar-eu gar yadaq taef-a. 
ROM.2.13	(Zanrdawq-anr yagaq-euq mirnae, Miqyaer-euq maeqshi tsaq-awr dawr-eu tsawrhaq pyeuflar-eu maqngeur-a. Zanrdawq-anr mrcaw-euq tsawrhaq deuq taef-aer mrshawr-euq tsawrhaq pyeuflar-eu mae. 
ROM.2.14	Zanrdawq maqjav-eu aqcawq tsawrjeuq tsawrca deuq, zanrdawq maqjav-eu khawf, aqyawfmaf, yawqhar yawqha noeqsiq-awr, zanrdawq aertaq-euq lof-aer mr nar-aq, mr-eu khoer aqyawf maf-euq gharduq zanrdawq pyeuf-eu mae. 
ROM.2.15	Zanrdawq aertaq-euq lof-aer, aqyawf maf-euq nuima-euq lafkhoer boftaq-euq nga laer mawrlar-eu mae. Aqyawf maf-euq zaqsiq nuisiq khawf, sarkir kamq-eu mae. Khoermirnae, aqyawf maf-euq yawkaq iqbax taqnya-awr, tsaq ngar-a laer khawf aernya-eu mae). 
ROM.2.16	Ngar guiqlanqdawq maeq-eu lof-aer, Miqyaer, Yeqsur Kali-anr ghoe-awr tsawrhaqzaq nae zaftaq-euq jeq-anr yarkhaqdar ngae nan, heulof-aer pyeuflar taef-a.
ROM.2.17	Nawr aqdir Yurdav tsawrhaq ma laer aer-awr, zanrdawq-anr ghoe-eu uqtaf, Miqyaer-anr taf-eu jeq-anr khanqsaer jaev-eu mae. 
ROM.2.18	Nawr, Miqyaer nuima tsaq-eu jeq siqnya-awr, zanrdawq-anr yadzaw-euq mirnae, zawr muiq-eu jeq-anr tserpav birpav nya-eu mae. 
ROM.2.19	Nawr, myavbaef-anr garma sheuqmaeq-eu tsawrhaq pyeuf-awr, yawzanr-euq lafkhoer jawr-eu tsawrhaq-anr yawshaef bya’naeq-eu tsawrhaq pyeuf-eu ma laer yawduq baw-eu mae. 
ROM.2.20	Aqdzawq argan deuq-anr maeqpar tsovpar-eu tsawrhaq pyeuf-awr, zaqdeuq-euq saqlaq ma laer nawr sawxtaq-euq mae. Zanrdawq-euq lafkhoer, siqnya-eu tsawrganr hawr-eu yawtsaq yawdawr jeq anr-eu ma laer nawr noeqtaq-euq mae. 
ROM.2.21	Nawr, aqcawq-anr maeqnaeq tsovnaeq-eu khawf, yawqhar yawqha maqmaeq-eu le lor? Nawr, aqcawq-anr smrkhoeq taqkhoeq laer dawqmaeq maeq-eu khawf, nawr ghaq parkhoeq-eu le laq? 
ROM.2.22	Nawr, “Aqcawq-euq miqzaq yozaq-anr taqbanq taqjoe” laer aerluf-eu khawf, nawr ghaq parbanq parjoe-eu le lor? Nawr, tanqpanq aqma mawrkawr-anr nuidav dav-eu khawf, 
ROM.2.23	Nawr zanrdawq-anr ghoe-awr khanqsaer jaev-eu khawf, zanrdawq-anr mrbanq mrbanq-aer, Miqyaer-euq tsawrmyanr-anr lavcawv luf-eu le lor? 
ROM.2.24	Yaerbof-euq lafkhoer boftaq-euq lof-aer,
ROM.2.25	Nawr zanrdawq-anr narhaqgeuf nar-aq, bawkhov maeqdzaq yaeq-euq khoer, nawq-anr gardanr tsoeq-eu mae. Aerkhawf, nawr zanrdawq-anr mrbanq nar-aq, nawr bawkhov maeqdzaq yaeq-euq khawf, maqyaeq-euq tsawrhaq pyeuflar-eu mae. 
ROM.2.26	Khoermirnae, bawkhov maeqdzaq maqyaeq-euq tsawrhaq, tsaq-awr dawr-eu zanrdawq-euq zanrtaq khoftaq-anr narhaqgeuf nar-aq, aqyawf bawkhov maeqdzaq maqyaeq-euq khawf, bawkhov maeqdzaq yaeq-euq tsawrhaq lof-aer sawx-eu maqngeur-a lor? 
ROM.2.27	Boftaq-euq zanrdawq jav-awr, shiqshaq paw bawkhov maeqdzaq yaeq-euq khawf, nawr zanrdawq-anr mrlaeq-euq nar-aq, bawkhov maeqdzaq maqyaeq-euq khawf, zanrdawq mrbyan-eu tsawrhaq nae nawq-anr yarkhaq yabi dar-eu maqngeur-a laq?
ROM.2.28	Aqjeq mirnae aernar-aq, lafnyir paw taef-aer Yurdav tsawrhaq geuf-eu ghaq-aq, aqdir Yurdav tsawrhaq maqngeur-a. Shiqshaq lafnyir paw taef-aer bawkhov maeqdzaq yaeq-euq tsawrhaq khawf, aqdir bawkhov maeqdzaq yaeq-euq maqngeur-a. 
ROM.2.29	Lafkhoer paw Yurdav tsawrhaq pyeuf-eu ghaq taef-aer aqdir Yurdav tsawrhaq mae. Aqdir bawkhov maeqdzaq yaeq-euq tsawrhaq-aq, nuima-euq lafkhoer yaeq-eu mae. Boftaq-euq zanrdawq khofdawq-euq baqda’nae maqngeur-a, muiq-eu Saflar baqda’nae mae. Khoerlof-aer ghae-eu tsawrhaq-anr jaceuq-eu-aq, tsawrhaq maqngeur-a, Miqyaer mae.
ROM.3.1	Yurdav tsawrhaq, aqcawq navmaqtser aqjeq guiqlanq huiqdzaeq-eu la? Maqngeur nar-aq, bawkhov maeqdzaq yaeq-euq baqda’nae aqjeq gardanr tsoeq-eu la? 
ROM.3.2	Yawqdzer dzaq-anr navluf gardanr zawr tsoeq-eu mae. Uqdzan jeq-aq, Miqyaer-euq dawq aqyawf maf-anr a’naeq taq-euq mae. 
ROM.3.3	Aqyawfmaf tiqpavnav deuq maqjan-eu khawf aqjeq parngeur-eu? Aqyawfmaf maqjan-eu mirnae, Miqyaer-euq sarjax zif-eu jeq-anr lavcawv-eu la lor? 
ROM.3.4	Tiqpawf-iq maqngeur-a.
ROM.3.4	Miqyaer-aq, tsaq-awr dawr-eu mae. Yaerbof-euq lafkhoer boftaq-euq lof-aer,
ROM.3.5	Aqdui-euq maqtsaq maqdawr-eu jeq-euq baqda’nae, Miqyaer-euq tsaq-awr dawr-eu jeq bi dovlar nar-aq, aqdui aqjox-aer aer-eu tsaq la? Miqyaer maqtsaq maqdawr-eu lafkhoer, aqyawf nuima paer-eu jeq bi keuvle-eu nga laer aer-eu lor? (Ngar-aq, tsawrhaqzaq noeq-eu lof-aer aer-eu taef ma.) 
ROM.3.6	Khoerlof-aer maqngeur-a. Khoerlof-aer ngeur-eu law nar-aq, Miqyaer, mirtsaqzaq-anr yarkhaq aqjox-aer dar nmr-mq?
ROM.3.7	Ngar jaqmyawf myawf-eu mirnae, Miqyaer-euq yawtsaq yawdawr jeq-anr yawshaef khanqsaer bi dovlar dzaeq-eu ngeur nar-aq, aqjeq mirnae ngaq-anr iqbaxzaq lof-aer yarkhaq darluf-eu la? 
ROM.3.8	“Yawmuiq jeq dovlarni, aqdui yawdoer jeq mr kar-eur” laer maqaer nya-a lor? Nga’maf khoerlof-aer aer-eu mae laer tsawrhaq tiqpavnav deuq yaeqbawq-aer jabu jadoer-eu mae. Khoerlof-aer aer-eu deuq-aq, yarkhaq dar-eu gar bidaq-eu tsaq mae.
ROM.3.9	Tox-aer mar-iq, aqdui, Yurdav tsawrhaq-aq, aqcawq-euq navmaqtser muiqdzaeq-eu le lor? Tiqpawf-iq maqngeur-a. Aqjeq mirnae aernar-aq, Yurdav tsawrhaq hawr-eu Heqlaqsar tsawrhaq dawqtawvluf iqbax-euq lafov jawrluf-eu mae laer nga’maf jashawdzeur yaf-euq ma. 
ROM.3.10	Yaerbof-euq lafkhoer heulof-aer boftaq-euq mae,
ROM.3.19	Zanrdawq-euq lafkhoer khar boftaq-euq dawqdeuq-aq, zanrdawq-euq lafov jawr-eu tsawrhaq-anr aernaeq-eu mae laer aqdui siqnya-eu ma. Khoer-aq, tiqghaq-iq daeqlaefkhar maqbi za-aer, mirtsaqzaq dawqtawvluf Miqyaer-euq maeqshi yawlaeq ngar-a laer bi dovlar-eu gharduq mae. 
ROM.3.20	Zanrdawq-anr mrcaw-eu baqda’nae, tsawrhaq tiqghaq-iq Miqyaer-euq maeqshi tsaq-awr dawr-eu tsawrhaq maq pyeuflar nya-a. Aqjeq mirnae aernar-aq, zanrdawq-euq baqda’nae iqbax-anr siqnya-eu tsawrganr anrlar-eu mae.
ROM.3.21	Aerkhawf, nymq-mr zanrdawq-anr maqtaf-eu, Miqyaer-anr nae dovle-euq tsaq-awr dawr-eu jeq-anr panmaeq naeqlaf-euq mae. Garkawv heu-aq, zanrdawq hawr-eu Miqyaer gharduq ngaeqdan-eu deuq-euq sanqbof-euq lafkhoer sarkirkamq taq-euq mae. 
ROM.3.22	Yeqsur Kali-anr kharjan-eu tsawrhaq dawqtawvluf, aqyawfmaf jan-eu lafkhoer, Miqyaer-euq tsaq-awr dawr-eu jeq-anr za-euq mirnae, beugar-eu tiqjeq-iq maqjav-a. 
ROM.3.23	Aqjeq mirnae aernar-aq, tsawrhaqzaq dawqtawvluf iqbax mr-awr, Miqyaer-euq yawshaef khanqsaer-anr nae kaq-ir taq-euq mae. 
ROM.3.24	Aerkhawf, nymq-mr-aq, Miqyaer-euq guiqlanq yawdzanr baqda’nae, Yeqsur Kali-euq lafkhoer anr-eu kakhof-eu jeq-anr ghoe-awr, yawqngaef-aer mrshawr naeqlaf-euq mae. 
ROM.3.25	Miqyaer, Yeqsur Kali-anr lawrbyan-eu jeq lof-aer tserdov taq-euq mae. Jan-eu lafkhoer Yeqsur-euq shiq-anr ghoe-awr, aqyawf-euq tsaq-awr dawr-eu jeq bi dovlar-eu gharduq, Miqyaer ornya-eu nuima nae, dzeurlaf ngae tsawrhaq nae mr-euq iqbax-anr aqyawf hawdzeur-euq mae. 
ROM.3.26	Khoer-aq, aryamq heu-euq lafkhoer, aqyawf-euq tsaq-awr dawr-eu jeq panmaeq naeq-eu gharduq mae. Aqyawf-aq, tsaq-awr dawr-eu ghaq pyeuf-awr, Yeqsur-anr kharjan-eu tsawrhaq-anr mrshawr-eu ghaq pyeuf-eu ngar-a laer bi dovlar-eu gharduq mae.
ROM.3.27	Tox-aer ngeur nar-aq, aqjeq-anr nuima huiqkhar za-eu la? Nuima huiqkhar maqza-a. Zanr hawr-eu mr-awr shar-eu baqda’nae la lor? Maqngeur-a, jan-eu jeq-euq zanr baqda’nae mae. 
ROM.3.28	Khoermirnae, zanrdawq-anr mrcaw-eu gar maqtafni, jan-eu baqda’nae taef-aer bi mrshawr-euq tsawrhaq pyeuflar-euq mae laer nga’maf sawx-eu ma. 
ROM.3.29	Miqyaer-aq, Yurdav tsawrhaq-euq Miqyaer taef-a lor? Aqyawf-aq, aqcawq tsawrjeuq tsawrca-euq Miqyaer khawf pyeuf-eu maqngeur-a laq? Ngeur mae. Aqcawq tsawrjeuq tsawrca-euq Miqyaer khawf pyeuf-eu mae. 
ROM.3.30	Bawkhov maeqdzaq yaeq-euq tsawrhaq jan-eu mirnae, tsaq-awr dawr-eu tsawrhaq bi pyeuflar-awr, bawkhov maeqdzaq maqyaeq-euq tsawrhaq khawf jan-eu mirnae, tsaq-awr dawr-eu tsawrhaq bi pyeuflar nya-eu ghaq-aq, Miqyaer tiq ghaq jawr-eu taef mae. 
ROM.3.31	Tox-aer ngeur nar-aq, aqdui jan-eu jeq-anr ghoe-awr zanrdawq-anr lavbyov-eu nga lor? Maqngeur, zanrdawq-anr lavzif-eu ma.
ROM.4.1	Tox-aer mar-iq, shiqshaq paw aqdui-euq aqda yawdzanr 
ROM.4.2	Mr-awr shar-eu baqda’nae Aqbyaqhaq tsaq-awr dawr-eu tsawrhaq pyeuflar-euq lawnmr-aq, aqyawf nuima huiqkhar za taef-a. Aerkhawf, Miqyaer-euq maeqshi aqyawf nuima huiqkhar maqza-a. 
ROM.4.3	Yaerbof-euq lafkhoer aqjox-aer aertaq-euq la?
ROM.4.4	Gar mr-eu tsawrhaq ghaqgarpoeq za-euq khoer-aq, lafsawq za-euq laer maqsawx-aer, mrpoeq za-euq laer sawx-eu mae. 
ROM.4.5	Aerkhawf, jan-eu tsawrhaq-anr tsaq-awr dawr-eu tsawrhaq mae laer Miqyaer sawx-eu mae. Aqyawf nae mr-awr shar-euq mirnae maqngeur-aer, iqbaxzaq-anr mrshawr nya-eu ghaq-anr jan-eu mirnae mae. 
ROM.4.6	Heukawv-anr tafler-awr nae Daqbir aer-eu, Tsawrhaq tiq ghaq mr-awr shar-euq gar maqtaf-aer, Miqyaer, aqyawf-anr tsaq-awr dawr-eu tsawrhaq laer sawxnaeq nar-aq, guiqlanq huiq-eu mae.
ROM.4.9	Bawkhov maeqdzaq yaeq-eu tsawrhaq taef-aer guiqlanq heu za-eu la lor? Bawkhov maeqdzaq maqyaeq-eu tsawrhaq khawf za-eu maqngeur-a laq?
ROM.4.10	Aqyawf-anr tsaq-awr dawr-eu tsawrhaq laer aqmyan sawxnaeq-euq la? Aqyawf bawkhov maeqdzaq yaeqghaq-awr nae-a lor? Maqngeur nar-aq, bawkhov maeqdzaq maqyaeq-euq minav-aer la laq? Bawkhov maeqdzaq yaeqghaq-awr nae maqngeur-a, maqyaeq-euq minav-aer sawxnaeq-euq mae. 
ROM.4.11	Aqyawf jan-eu mirnae, bawkhov maeqdzaq maqyaeq-euq minav-aer, tsaq-awr dawr-eu tsawrhaq pyeuflar-euq mae. Aqyawf tsaq-awr dawr-eu tsawrhaq pyeuflar-euq mae laer bi mawrlar-eu gharduq, tsaqtsov-eu tiqjeq lof-aer bawkhov maeqdzaq yaeq-euq mae. Bawkhov maeqdzaq maqyaeq-euq khawf jan-eu mirnae, tsaq-awr dawr-eu tsawrhaq pyeuflar-euq mae laer sawxnaeq taq-euq tsawrhaq dawqtawv luf-euq aqda yawdzanr khawf pyeuf-eu mae. 
ROM.4.12	Khoeruqtaf, bawkhov maeqdzaq yaeq-euq tsawrhaq-euq aqda yawdzanr khawf pyeuf-eu mae. Aqyawf maf-aq, bawkhov maeqdzaq yaeq-euq taef-aer maqngeur-aer, aqdui-euq aqda Aqbyaqhaq bawkhov maeqdzaq maqyaeq-euq minav-aer, jan-eu lof-aer jan-awr, aqyawf-euq aqkuir paeqzar maeqnan cantae-eu tsawrhaq mae.
ROM.4.13	Miqyaer, Aqbyaqhaq hawr-eu aqyawf-euq aryoeq-anr mirtsaq heu dawqtawvluf za’ni jeqbir of-eu tsawrhaq bipyeuf ma laer sarjax dzaqtaq-euq mae. Khoer-aq, zanrdawq-euq baqda’nae maqngeur-eu, jan-eu jeq-anr taf-eu tsaq-awr dawr-eu jeq-euq baqda’nae za-eu mae. 
ROM.4.14	Zanrdawq-anr ghoe-eu tsawrhaq jeqbir of-eu tsawrhaq pyeuf nar-aq, jan-eu jeq-aq, tiqjeq-iq gardanr maqtsoeq-aer, sarjax dzaqtaq-euq khoer khawf yawqngaef pyeuf-ir taef-a. 
ROM.4.15	Aqjeq mirnae aernar-aq, zanrdawq-aq, Miqyaer nuima paer-eu jeq bi keuvle-eu mae. Aerkhawf, zanrdawq maqjav-eu gar-aq, mrbanq-eu jeq khawf maqjav-a.
ROM.4.16	Khoermirnae, jan-eu baqda’nae jeqbir za-eu mae. Jan-eu lafkhoer sarjax aertaq-euq lof-aer aryoeq dawqtawvluf za’nya-eu khoer-aq, guiqlanq yawdzanr baqda’nae nga laer bi dovlar-eu gharduq mae. Zanrdawq-anr ghoe-eu tsawrhaq taef-aer sarjax za-eu maqngeur-aer, aqdui dawqtawv luf-euq aqda yawdzanr Aqbyaqhaq jan-eu lof-aer kharjan-eu tsawrhaq yawqghaq navluf za-eu mae. 
ROM.4.17	Aqbyaqhaq janluf-eu Miqyaer-aq, shir-euq tsawrhaq-anr daef-eu jeq bifnya-eu uqtaf, maqjav-eu jeq-anr kur-awr bi javlar nya-eu Miqyaer mae. Miqyaer khoerghaq-euq maeqshi, Aqbyaqhaq-aq, aqdui yawqghaq navluf-euq aqda yawdzanr pyeuflar-euq mae. Khoer-aq,
ROM.4.17	laer Yaerbof-euq lafkhoer boftaq-euq lof-aer mae. 
ROM.4.18	Aqbyaqhaq-aq, noeqtmq-eu jeq maqjav-eu khawf, noeqtmq-eu lafkhoer jan-euq mae. Khoermirnae, Miqyaer nae aertaq-euq lof-aer, mirkhanq-euq tsawrjeuq ghawqmya jeuq-euq aqda yawdzanr pyeuflar-euq mae.
ROM.4.18	laer Miqyaer, aqyawf-anr aernaeq-euq mae.
ROM.4.20	Miqyaer nae aernaeq-euq sarjax-anr noeqtsov taq-awr, maqjan-aer nuima povpov lavlav-aer maqghae-eu uqtaf, jan-eu paw ghaq khavlar-awr, Miqyaer-anr ciqhuiq ciqmanr-euq mae. 
ROM.4.21	Sarjax aertaq-euq lof-aer Miqyaer mrnya mae laer aqyawf zifdanni janduq taq-euq mae. 
ROM.4.22	Khoermirnae, Miqyaer,
ROM.4.23	Aqyawf-anr tsaq-awr dawr-eu tsawrhaq laer sawxnaeq-euq mae laer aer-eu dawq heudawq-aq, aqyawf-euq gharduq taef-aer boftaq-euq maqngeur-a. 
ROM.4.24	Aqdui-euq gharduq khawf boftaq-euq mae. Aqdui-euq Sanqpaq Yeqsur-anr shir-euq gar nae bi ghofdaef lar-euq Miqyaer-anr aqdui jan nar-aq, aqdui-anr khawf tsaq-awr dawr-eu tsawrhaq laer aqyawf sawxnaeqlaf taef-a. 
ROM.4.25	Aqdui mrbanq lavlaeq-euq baqda’nae, Yeqsur, aqcawq-euq aqlaf-euq lafkhoer bi a’naeq-euq mae. Aqdui tsaq-awr dawr-eu tsawrhaq pyeuflarni aqyawf ghofdaef lar-euq mae.
ROM.5.1	Aqdui jan-eu baqda’nae tsaq-awr dawr-eu tsawrhaq pyeuflar-awr, aqdui-euq Sanqpaq Yeqsur Kali-euq baqda’nae Miqyaer-anr tsaqler dzoerler-euq ma. 
ROM.5.2	Aqdui, Kali-anr ghoe-awr jan-eu baqda’nae, guiqlanq yawdzanr-euq lafkhoer ya urler-awr yawfluf-eu ma. Miqyaer-euq yawshaef khanqsaer-anr noeqtmq luf-eu mirnae laqkhaq caer-eu ma. 
ROM.5.3	Khoeruqtaf, shaq-awr zanq-eu jeq-anr yadaq ngae khawf, aqdui laqkhaqcaer ma. Aqjeq mirnae aernar-aq, shaq-awr zanq-eu baqda’nae daqcoer orcoer lar-eu mae laer siqnya-eu ma. 
ROM.5.4	Daqcoer orcoer-eu baqda’nae, jancoer ghoecoer lar-eu mae. Jancoer ghoecoer lar-euq baqda’nae noeqtmqnya lar-eu mae. 
ROM.5.5	Noeqtmq-eu baqda’nae nuima yacawv-eu maqngeur-a. Aqjeq mirnae aernar-aq, aqdui-anr bifnaeq laf-euq Yawshawr Saflar, aqdui-euq nuima-euq lafkhoer, Miqyaer-euq gaq-eu jeq shaevanr naeqlaf-euq mae.
ROM.5.6	Aqjeq mirnae aernar-aq, aqdui ghaq baqluf ngae, Kali-aq, nanpax paxtaq-euq aryamq-anr iqbaxzaq-euq gharduq shirdan-euq mae. 
ROM.5.7	Tsaq-awr dawr-eu tsawrhaq-euq gharduq shirdan-eu aer-eu-aq yawcuiv mae. Tsawrmuiq tsawrjaq tiq ghaq-euq gharduq lawnmr-aq, shirdan peuq-eu tsawrhaq jawr-eu baw-mr. 
ROM.5.8	Aerkhawf, Miqyaer, aqdui-anr gaq-eu byacaevni bi mawrlar-eu laer aqdui, iqbaxzaq pyeufluf ngae, Kali, aqdui-euq gharduq shirdan-euq mae.
ROM.5.9	Khoernav maqtser, nymq-mr Kali-euq shiq-euq baqda’nae, aqdui tsaq-awr dawr-eu tsawrhaq pyeuflar-euq ma. Khoeruqtaf, aqyawf-euq baqda’nae aqdui, Miqyaer nuima paer-eu jeq-anr nae yabuq-ir taef-a. 
ROM.5.10	Aqjeq mirnae aernar-aq, aqdui, Miqyaer-anr muir-eu tsawrhaq pyeufluf ngae, aqyawf-euq Zaqyo shirdan-euq mirnae, Miqyaer-anr tsaqler dzoerler-euq ma. Khoernav maqtser, tsaqler dzoerler ghaq-euq nar-aq, Kali daefluf-eu mirnae, aqdui-anr aqdir kakhof naeqlaf taef-a. 
ROM.5.11	Khoer taef-aer maqngeur-eu, aqdui-euq Sanqpaq Yeqsur Kali-euq baqda’nae Miqyaer-anr tsaqler dzoerler-awr, aqyawf-euq baqda’nae, Miqyaer-euq lafkhoer aqdui laqkhaq caerluf-eu ma.
ROM.5.12	Tsawrhaq tiq ghaq-euq baqda’nae mirtsaq-euq khoertav iqbax javle-awr, iqbax-euq baqda’nae shir-eu jeq javlar-euq mae. Tsawrhaqzaq dawqtawvluf iqbax mr-euq mirnae, shir-eu jeq tsawrhaq dawqtawv luf-euq khoertav keuvle-euq mae. 
ROM.5.13	Mirtsaq-euq khoertav zanrdawq maq javlar-euq minav-aer iqbax javluf-eu mae. Aerkhawf, zanrdawq maqjav nar-aq, iqbax-anr iqbax laer maqsawx-a. 
ROM.5.14	Aqdaq-anr nae 
ROM.5.15	Aerkhawf, mrbanq lavlaeq-euq khoer-aq, yawqngaef-aer bif-eu lafsawq-anr maqdur-a. Aqjeq mirnae aernar-aq, tsawrhaq tiq ghaq mrbanq lavlaeq-euq mirnae, tsawrhaq ghawqmya’ni yashir-eu ngeur nar-aq, Miqyaer-euq guiqlanq yawdzanr hawr-eu Yeqsur Kali laer kur-eu khoerghaq-euq guiqlanq yawdzanr-euq lafkhoer anr-eu lafsawq-aq, ngeurdzaeq, tsawrhaq ghawqmya ni-euq gharduq byandzaeq-eu mae. 
ROM.5.16	Khoeruqtaf, tsawrhaq tiq ghaq iqbax mr-euq mirnae pyeuflar-eu jeq khawf, yawqngaef-aer bif-eu lafsawq-anr maqdur-a. Aqjeq mirnae aernar-aq, tiq pov mrbanq-euq taef khawf, yawlaeq ngar-a laer yarkhaq darnaeq-eu gar yadaq-eu mae. Aerkhawf, ghawqmya’ni mrbanq-euq baqda’nae, yawqngaef-aer bif-euq lafsawq-aq, tsaq-awr dawr-eu jeq bi dovlar-eu mae. 
ROM.5.17	Tsawrhaq tiq ghaq mrbanq lavlaeq-awr, shir-eu jeq aqyawf-euq baqda’nae uvlanr luf-eu ngeur nar-aq, Miqyaer-euq huiqdui myaq duidui-eu guiqlanq yawdzanr hawr-eu, tsaq-awr dawr-eu lafsawq za-euq tsawrhaq-aq, ngeurdzaeq, Yeqsur Kali-anr ghoe-awr daef-eu jeq-euq lafkhoer uvlanr taef-a.
ROM.5.18	Tsawrhaq tiq ghaq nae mrbanq lavlaeq-euq mirnae, tsawrhaq dawqtawvluf yawlaeq ngar-a laer yarkhaq darnaeq-eu gar yadaq-euq lof-aer, tsawrhaq tiq ghaq tsaq-awr dawr-eu jeq mr-euq mirnae, tsawrhaq dawqtawvluf yawqngaef-aer bif-euq lafsawq za-awr, mrshawr-euq jeq-euq lafkhoer yadaef-eu mae. 
ROM.5.19	Tsawrhaq tiq ghaq maq narhaq geuf-euq mirnae, tsawrhaq ghawqmya’ni iqbaxzaq pyeuf-ir-euq lof-aer, tsawrhaq tiq ghaq narhaq geuf-euq mirnae, tsawrhaq ghawqmya’ni tsaq-awr dawr-eu tsawrhaq pyeuflar taef-a.
ROM.5.20	Zanrdawq javle-awr mrbanq lavlaeq-eu jeq myaqlar-euq mae. Aerkhawf, iqbax myaq-eu jawrduq-anr-aq, Miqyaer-euq guiqlanq yawdzanr par myaqdzaeq lar-eu mae. 
ROM.5.21	Iqbax uvlanr-eu baqda’nae shir-eu gar bikeuv-awr, tsaq-awr dawr-eu jeq-anr ghoe-awr guiqlanq yawdzanr uvlanr-eu baqda’nae, aqdui-euq Sanqpaq Yeqsur Kali-anr ghoe-awr, mqmaq maqbyav yarzir daef-eu lafkhoer sheuqkeuv lef-eu mae.
ROM.6.1	Tox-aer mar-iq, aqdui aqjox-aer aer nmr-mq? Guiqlanq yawdzanr bi myaqlarni aqdui iqbax mrmr-aer daef-eu laq? 
ROM.6.2	Khoerlof-aer tiqpawf-iq taqmr! Aqdui iqbax-anr nae shirdzeur-euq tsawrhaq, iqbax-euq lafkhoer aqjox-aer par daefghae-eu? 
ROM.6.3	Aqdui ghawqmya ghaq bartirsaq hageuf-awr Yeqsur Kali-anr gawfler-euq deuq-aq, bartirsaq hageuf-eu lafkhoer, aqyawf-euq shir-euq jeq-anr khawf gawfler-euq gar nawmaf maq siqnya-eu le lor? 
ROM.6.4	Khoermirnae, aqdui bartirsaq hageuf-eu lafkhoer, aqyawf shir-euq jeq-anr gawfler-awr, aqyawf naeq-aer tiqkawv lof-aer bi bafpanq-euq ma. Aqda Miqyaer-euq yawshaef khanqsaer-euq baqda’nae, Kali shir-euq gar nae ghofdaef lar-euq lof-aer, tsawrhaq yawshuif pyeuflar-eu lafkhoer yadaef-eu mae.
ROM.6.5	Aqyawf shir-euq lof-aer durni, aqdui, aqyawf naeq-aer gawfler-euq nar-aq, aqyawf ghofdaef lar-euq lof-aer durni, aqdui, aqyawf naeq-aer gawfler taef-a. 
ROM.6.6	Aqdui iqbax-euq zaqkhav maqpar yageuf-aer, iqbax-euq mawrdo heu-anr lavcawv nya’ni, aqdui-euq yawoer ghaq, aqyawf naeq-aer lafyaq-euq khoertav bi taftaeq-euq mae laer aqdui siqnya-eu ma. 
ROM.6.7	Aqjeq mirnae aernar-aq, shir-euq tsawrhaq-aq, iqbax-anr nae buq-ir-euq mae. 
ROM.6.8	Aqdui, Kali naeq-aer shir nar-aq, aqdui khawf aqyawf naeq-aer yadaef taef-a laer jan-eu ma. 
ROM.6.9	Kali shir-euq gar nae ghofdaef lar-euq mirnae, aqyawf tiqjawr-iq maqpar shir-eu mae. Shir-eu jeq aqyawf-anr maqpar uvlanr nya-eu mae laer aqdui siqnya ma. 
ROM.6.10	Aqyawf shir-euq khoer-aq, iqbax-anr tafler-awr tiq pov shir-euq taef khawf, dawqtawv luf-euq gharduq luiv-eu mae. Aerkhawf, aqyawf daefluf-eu-aq, Miqyaer-euq gharduq mae.
ROM.6.11	Khoerlof-aer durni, nawmaf khawf iqbax-anr nae shirdzeur-awr, Yeqsur Kali-euq lafkhoer, Miqyaer-euq gharduq daefluf-eu tsawrhaq ma laer yawqhar yawqha sawx-awq. 
ROM.6.12	Nawmaf-euq shiqshaq-euq nuikhanr-anr maqya narhaq geufni, nawmaf-euq shirnya-eu mawrdo-anr iqbax nae taqbi uvlanr. 
ROM.6.13	Nawmaf-euq arsaer deuq maqtsaq maqdawr-eu jeq mr-eu gar zmq-eu keuka bi pyeufni, iqbax-anr taq a’naeq. Shir-euq gar nae ghofdaef lar-euq tsawrhaq lof-aer, yawqha-euq mawrdo, Miqyaer-anr a’naeq-awr, nawmaf-euq arsaer deuq khawf, tsaq-awr dawr-eu jeq-euq gharduq zmq-eu keuka pyeufni, Miqyaer-anr a’naeq-awq. 
ROM.6.14	Nawmaf zanrdawq-euq uqmov maqpar jawr-aer, guiqlanq yawdzanr-euq uqmov jawr-eu mirnae, iqbax nawmaf-anr maqpar uvlanrluf mae.
ROM.6.15	Tox-aer mar-iq aqjox-aer la? Aqdui zanrdawq-euq uqmov maqpar jawr-aer, Miqyaer-euq guiqlanq yawdzanr-euq uqmov jawrluf-eu mirnae, iqbax mr-eu tsaq taef-a lor? Tiqpawf-iq maqtsaq-a. 
ROM.6.16	Nawmaf, tsawrhaq tiq ghaq-euq zaqkhav geuf-awr aerdawq narhaqgeuf nar-aq, nawmaf aerdawq narhaq geuf-eu khoerghaq-euq zaqkhav pyeuf-eu mae laer nawmaf maq siqnya-eu le laq? Iqbax-euq zaqkhav geuf nar-aq yashir-awr, Miqyaer-anr narhaqgeuf nar-aq, tsaq-awr dawr-eu tsawrhaq pyeuflar-eu mae. 
ROM.6.17	Dzeurlaf ngae, nawmaf iqbax-euq zaqkhav geuf-euq mae. Aerkhawf, nymq-mr-aq, nawmaf-anr maeqnaeq-euq dawqmaeq dawqtsov-anr nuima nae narhaq geuf-euq mirnae, Miqyaer-euq guiqlanq-anr jaceuq ma. 
ROM.6.18	Nawmaf iqbax-anr nae yabuq-ir-awr, tsaq-awr dawr-eu jeq-euq zaqkhav pyeuflar-euq mae.
ROM.6.19	Nawmaf shiqshaq paw ghaq baq-eu mirnae, tsawrhaq yaw’awq awq-aer ghovshaw nya’ni, dawq heudeuq ngar, nawmaf-anr aernaeq-eu ma. Dzeurlaf ngae, nawmaf-euq arsaer deuq zanrdawq-anr leur-eu jeq mrni, maqshawr-eu jeq hawr-eu, zanrdawq-anr leur-eu jeq-euq zaqkhav bigeuf-eu laer a’naeq-euq mae. Aerkhawf, nymq-mr nawmaf shawrlarni, tsaq-awr dawr-eu jeq-euq zaqkhav bigeuf-eu gharduq, nawmaf-euq arsaer deuq a’naeq-awq. 
ROM.6.20	Nawmaf iqbax-euq zaqkhav geufluf ngae, tsaq-awr dawr-eu jeq-euq uqmov maqjawr-aq. 
ROM.6.21	Nawmaf khoerlof-aer mrluf ngae aqjeq za-euq le? Khoerlof-aer mr-euq mirnae, nymq-mr nawmaf shafdawr-eu mae. Aqjeq mirnae aernar-aq, khoer-euq arsaq saqduq-aq yashir-eu mae. 
ROM.6.22	Aerkhawf, nymq-mr nawmaf iqbax-anr nae buq-ir-awr, Miqyaer-euq zaqkhav pyeuflar-euq mirnae, shawr-eu arsiq siqle luf-eu mae. Heu-euq arsaq saqduq-aq, mqmaq maqbyav yarzir daef-eu jeq za-eu mae. 
ROM.6.23	Aqjeq mirnae aernar-aq, iqbax mr-eu mirnae za-eu arpoeq-aq yashir-eu mae. Aerkhawf, Miqyaer nae bifnaeq laf-euq lafsawq-aq, aqdui-euq Sanqpaq Yeqsur Kali-euq lafkhoer, mqmaq maqbyav yarzir yadaef-eu mae.
ROM.7.1	Aqyuif aqnyir deuq-or! Zanrdawq-anr siqnya-eu nawmaf-anr ngar heulof-aer aer-eu ma. Zanrdawq-aq, tsawrhaq daefluf ngae taef-aer uvlanr-eu mae laer nawmaf maq siqnya-eu le lor? 
ROM.7.2	Zanrdawq-aq, zaqmiqzaq tiq ghaq, aqyawf-euq khaqdzerzaq khardaef-eu khoerkeuvni, zaqmiqzaq khoerghaq-anr aqyawf-euq khaqdzerzaq naeq-aer ganrdzanq taq-euq mae. Aerkhawf, khaqdzerzaq shir-euq nar-aq, aqyawf, khaqdzerzaq-euq zanrtaq khoftaq-anr nae buq-ir-euq mae. 
ROM.7.3	Khoermirnae, aqyawf-euq khaqdzerzaq daefluf ngae, zaqyo aqli nuighaq-anr danqdzaq-ir nar-aq, banq-awr muv-eu zaqmiqzaq laer yabi kur-eu mae. Aerkhawf, aqyawf-euq khaqdzerzaq shir-euq nar-aq, aqyawf zanrdawq khoer-anr nae buq-ir-euq mirnae, zaqyo aqli yawqghaq yawq-anr danqdzaq-ir-eu khawf, banq-awr muv-eu zaqmiqzaq maqngeur-a.
ROM.7.4	Ngaq-euq aqyuif aqnyir deuq-or! Khoerlof-aer durni, nawmaf khawf Kali-euq mawrdo-anr ghoe-awr, zanrdawq-anr nae shirdzeur-euq mae. Khoeruqtaf, nawmaf, shir-euq gar nae ghofdaef lar-euq khoerghaq-anr danqdzaq-ir-euq mae. Khoer-aq, aqdui, Miqyaer-euq gharduq arsiq bi siqle-eu laer mae. 
ROM.7.5	Aqjeq mirnae aernar-aq, aqdui shiqshaq-euq lafkhoer daefluf ngae, shir-eu jeq-euq gharduq arsiq siqleni, aqdui-euq arsaer iqbax mr-eu laer bi lovlarni, zanrdawq gar mrluf-eu mae. 
ROM.7.6	Aerkhawf, nymq-mr aqdui zanrdawq-anr nae buq-ir-euq ma. Dzeurlaf ngae, aqdui-anr ganrdzanq taq-euq zanrdawq-anr nae aqdui shirdzeur-euq mirnae, aqdui-aq, boftaq-euq zanrdawq yawoer-euq uqmov, Miqyaer-euq gar mr-eu maqngeur-aer, muiq-eu Saflar uvlanr-eu yawshuif-euq lafkhoer mrluf-eu ma.
ROM.7.7	Tox-aer ngeur nar-aq, aqdui aqjox-aer aer nmr-mq? Zanrdawq-aq, iqbax pyeuf-eu la lor? Tiqpawf-iq maqngeur-a de-eq. Zanrdawq maqjav lawnmr-aq, ngar, iqbax-anr maq siqnya-a.
ROM.7.7	laer zanrdawq maqaer lawnmr-aq, ngar maerjuir juir-eu jeq-anr maq siqnya-a. 
ROM.7.8	Iqbax-aq, zanrdawq khofdawq-anr ghoe-awr, ngaq-euq lafkhoer nuikhanr yawdoer yawqjeq navluf bi dovlarni aryamq povluf-eu mae. Aqjeq mirnae aernar-aq, zanrdawq maqjav lawnmr-aq, iqbax-aq yawshir mae. 
ROM.7.9	Dzeurlaf ngae, ngar, zanrdawq maqjav-aer daef-euq ma. Aerkhawf, zanrdawq khofdawq dovle ngae, iqbax daeflar-awr, ngar-aq, shir-euq ma. 
ROM.7.10	Zanrdawq khofdawq daef-eu jeq bif paq-aer ghae-eu khawf, shir-eu jeq bif-eu nga laer ngar ya’mawr-euq ma. 
ROM.7.11	Aqjeq mirnae aernar-aq, iqbax-aq, zanrdawq khofdawq-anr ghoe-awr, ngaq-anr sheuqbanq lar-eu uqtaf, zanrdawq khofdawq-anr ghoe-awr, ngaq-anr saeflar-eu laer aryamq povluf-eu mae. 
ROM.7.12	Khoermirnae, zanrdawq-aq yawshawr mae. Zanrdawq khofdawq-aq, shawr-awr, dawr-awr tsaq-eu uqtaf, yawmuiq mae.
ROM.7.13	Tox-aer mar-iq, yawmuiq jeq khoer ngaq-anr bishir laf-eu nga lor? Tiqpawf-iq maqngeur-a de-eq. Ngaq-anr bishir laf-eu-aq iqbax mae. Iqbax-aq, iqbax nga laer bi dovlarni, yawmuiq jeq-anr ghoe-awr ngaq-anr bishir laf-euq mae. Khoermirnae, zanrtaq khoftaq-aq, iqbax arnavni doer-eu nga laer byacaevni maeqnaeq laf-euq mae.
ROM.7.14	Zanrdawq-aq, saflar-anr taf-eu mae laer aqdui siqnya-eu ma. Aerkhawf, ngar-aq, shiqshaq-anr taf-awr, iqbax-anr bi anqnaeq taq-euq ma. 
ROM.7.15	Aqjeq mirnae aernar-aq, ngar mrluf-eu deuq-anr ngar maq ghovshawnya nya. Ngar mrmawf-eu deuq-anr ngar maqmr-aer, ngar byae-eu deuq-anr ngar mrluf-eu mir-a. 
ROM.7.16	Ngar maq mrmawf-eu deuq-anr ngar mr nar-aq, zanrdawq-aq, yawmuiq mae laer ngar aerluf-eu gar dur-eu mae. 
ROM.7.17	Aerkhawf, khoerlof-aer mr-eu khoer-aq, ngar mr-eu maqngeur-aer, ngaq-euq lafkhoer anr-eu iqbax mr-eu mae. 
ROM.7.18	Shiqshaq-anr taf-eu ngaq-euq mawrdo-euq lafkhoer yawmuiq jeq maqanr nya laer ngar siqnya ma. Aqjeq mirnae aernar-aq, yawmuiq jeq mrmawf-eu nuima anr-eu khawf, aqjox-aer ya’mr-eu la laer maq povmawrnya nya. 
ROM.7.19	Ngar mrmawf-eu yawmuiq jeq-anr maqmrni, ngar maq mrmawf-eu yawdoer jeq-anr mrluf-eu mir-a. 
ROM.7.20	Ngar maq mrmawf-eu jeq-anr mr-eu ngeur nar-aq, ngar mr-eu maqngeur-aer, ngaq-euq lafkhoer anr-eu iqbax mr-eu mae.
ROM.7.21	Khoermirnae, ngar zanr heu tiqjeq-anr povmawr-euq ma. Ngar yawmuiq jeq mrdov laf-eu laer ghae ngae, ngaq-euq lafkhoer nae yawdoer jeq khawf mrdov laf-eu laer ghae-eu mir-a. 
ROM.7.22	Aqjeq mirnae aernar-aq, ngaq-euq lafkhoer paw-euq saflar taef lawnmr-aq, Miqyaer-euq zanr-anr laqkhaqcaer mir-a. 
ROM.7.23	Aerkhawf, ngaq-euq arsaer-euq lafkhoer zanr yawqjeqyawq anr-eu gar ngar ya’mawr-euq ma. Zanr khoer-aq, ngaq-euq nuinoeq-euq zanr naeq-aer deuvcae caeluf-eu mae. Khoeruqtaf, ngaq-euq arsaer-euq lafkhoer anr-eu iqbax-euq zanr-euq uqmov bijawrni ngaq-anr paf-awr tsanrghae luf-eu mae. 
ROM.7.24	Ngar-aq, ghawqshar shaq-aer ghaelar paq-aer ghae-eu tsawrhaq tiq ghaq mir-a. Shir-eu gar sheuqghae luf-eu mawrdo heu-anr nae, ngaq-anr aqsur ghaq bibuq-ir nya-eu la? 
ROM.7.25	Aqdui-euq Sanqpaq Yeqsur Kali-anr ghoe-awr, ngar, Miqyaer-anr jaceuq ma. Khoermirnae, ngaq-euq nuinoeq Miqyaer-euq zanr-anr tsaq-eu lof-aer mr-eu khawf, ngaq-euq shiqshaq paw-aq, iqbax-euq zanr-anr tsaqni mrluf-eu nya siq.
ROM.8.1	Khoermirnae, nymq-mr Yeqsur Kali-euq lafkhoer jawr-awr, shiqshaq-euq nuikhanr maeqnan maqcan-aer, muiq-eu Saflar-euq lafkhoer canluf-eu tsawrhaq deuq-aq, yarkhaq dar-eu gar maqpar yadaq-eu mae. 
ROM.8.2	Aqjeq mirnae aernar-aq, muiq-eu Saflar-euq zanr-aq, ngaq-anr Yeqsur Kali-euq lafkhoer daef-eu jeq bif-awr, iqbax hawr-eu shir-eu jeq-euq zanr-anr nae bibuq-ir naeqlaf-euq mae. 
ROM.8.3	Shiqshaq-euq baqda’nae zanrdawq ghaq byaev-eu mirnae, maq mrnya-eu jeq-anr Miqyaer nae mr-euq mae. Iqbax bi shadzae-eu laer Miqyaer, aqyawf-euq Zaqyo-anr iqbaxzaq lof-aer shiqshaq pi-awr bi’oe-awr, shiqshaq-euq lafkhoer anr-eu iqbax-anr yarkhaq darnaeq-euq mae. 
ROM.8.4	Aqdui shiqshaq-euq maeqnan maq cantae-aer, muiq-eu Saflar-euq maeqnan cantae luf-eu ma. Khoermirnae, zanrdawq-euq lafkhoer ya’mr mae laer aertaq-euq tsaq-awr dawr-eu jeq aqdui-euq lafkhoer byanlarni, Miqyaer khoerlof-aer janr-euq mae.
ROM.8.5	Aqjeq mirnae aernar-aq, shiqshaq-anr daefcaw-eu tsawrhaq-aq, shiqshaq paw-euq garkawv-anr taef-aer noeqtsov taq-euq mae. Aerkhawf, muiq-eu Saflar-anr daefcaw-eu tsawrhaq-aq, muiq-eu Saflar-anr taf-eu deuq-anr noeqtsov taq-euq mae. 
ROM.8.6	Shiqshaq paw-euq garkawv-anr noeqtsov taq-euq tsawrhaq-aq yashir-eu mae. Aerkhawf, saflar paw taf-eu deuq-anr noeqtsovtaq nar-aq, daef-eu jeq hawr-eu nuisar of-eu jeq za-eu mae. 
ROM.8.7	Shiqshaq paw-euq garkawv-anr noeqtsov taq-eu-aq, Miqyaer-anr muir-eu jeq pyeuf-eu mae. Aqjeq mirnae aernar-aq, khoerlof-aer ghae-eu nuima-aq, Miqyaer-euq zanr-euq uqmov maqjawr-aer, jawr khawf maq jawrnya-a. 
ROM.8.8	Shiqshaq-euq maeqnan cantae-eu tsawrhaq-aq, Miqyaer nuima tsaqni maq mrnya-a.
ROM.8.9	Miqyaer-euq Saflar, nawmaf-euq lafkhoer aqdir jawr nar-aq, nawmaf shiqshaq-euq lafkhoer maqpar jawr-aer, muiq-eu Saflar-euq lafkhoer jawr-eu mae. Tsawrhaq tiq ghaq-euq lafkhoer Kali-euq Saflar maqjawr nar-aq, khoerghaq Kali-anr maqtaf-a. 
ROM.8.10	Kali, nawmaf-euq lafkhoer jawr nar-aq, iqbax-euq baqda’nae mawrdo shir-euq khawf, tsaq-awr dawr-eu jeq-euq baqda’nae, muiq-eu Saflar-euq lafkhoer yadaef taef-a. 
ROM.8.11	Khoeruqtaf, Yeqsur-anr shir-euq gar nae bi ghofdaef lar-euq ghaq-euq Saflar, nawmaf-euq lafkhoer jawr nar-aq, Yeqsur Kali-anr shir-euq gar nae bi ghofdaef lar-euq ghaq, nawmaf-euq lafkhoer jawr-eu aqyawf-euq Saflar-anr ghoe-awr, nawmaf-euq shirnya-eu mawrdo-anr khawf bi ghofdaeflar taef-a.
ROM.8.12	Khoermirnae, aqyuif aqnyir deuq-or! Aqdui dzirdzov dav-eu tsawrhaq ma. Aerkhawf, shiqshaq-anr daefcaw-eu gharduq shiqshaq-anr dzirdzov dav-eu maqngeur. 
ROM.8.13	Nawmaf shiqshaq-anr daefcaw nar-aq yashir taef-a. Aerkhawf, muiq-eu Saflar-anr ghoe-awr, mawrdo mr-awr shar-eu jeq-anr lavsaef nar-aq yadaef taef-a. 
ROM.8.14	Miqyaer-euq Saflar khar sheuqghae-eu tsawrhaq-aq, Miqyaer-euq zaq mae. 
ROM.8.15	Nawmaf parya guvni zaqkhav-euq saflar zataq-euq maqngeur-a. Nawmaf-aq, zaq sheuqcu-eu, muiq-eu Saflar zataq-euq mae. Khoermirnae, aqdui “
ROM.8.16	Aqdui-aq, Miqyaer-euq zaq mae laer muiq-eu Saflar, aqdui-euq saflar naeq-aer sarkir kamq-eu mae. 
ROM.8.17	Aqyawf-euq zaq pyeuf-eu ngeur nar-aq, jeqbir of-eu tsawrhaq khawf pyeuf-eu mae. Kali naeq-aer tiqkawv lof-aer yawshaef khanqsaer za’ni, aqdui, aqyawf naeq-aer shaqzanq daq nar-aq, aqdui khawf Miqyaer-euq jeqbir of-eu tsawrhaq pyeuf-awr, Kali naeq-aer tiqkawv lof-aer jeqbir of-eu tsawrhaq pyeuf taef-a.
ROM.8.18	Ngar heulof-aer sharnoeq-eu ma. Heuzir-anr yadaq-eu shaqzanq-aq, aqkar aqdui-anr panmaeq naeqlaf-eu yawshaef khanqsaer-anr tiqpawf-iq sheucaevnyaf maqnyeuv-a. 
ROM.8.19	Khar baetaq-euq jeq, Miqyaer-euq zaqdeuq dovle-eu gar mawrmawf-awr, noeqtmq duidui-eu lafkhoer lofluf-eu mae. 
ROM.8.20	Khar baetaq-euq jeq yawqngaef-euq uqmov jawrluf-eu mae. Khoerlof-aer jawrmawf-awr jawr-eu maqngeur-a. Khoerlof-aer bijawr-euq ghaq, noeqtmq-eu jeq-euq uqmov bijawr-euq mirnae jawrluf-eu mae. 
ROM.8.21	Khoer-aq, baetaq-euq yawqjeq navluf peuq-ir cawv-ir-eu jeq-euq baoq-euq uqmov, paftawf taq-euq jeq-anr nae buq-ir-awr, Miqyaer-euq zaqdeuq-euq buq-ir-euq yawshaef khanqsaer-anr za taef-a.
ROM.8.22	Aqjeq mirnae aernar-aq, baetaq-euq yawqjeq navluf nymq-mr keuvni tiqkawv lof-aer shaqzanq naf-awr, maq kamqcoerni teuvluf manrluf-eu gar aqdui siqnya-eu ma. 
ROM.8.23	Khar baetaq-euq deuq taef-aer maqngeur-aer, muiq-eu Saflar-euq arsiq siqbae baele-euq aqdui khawf, aqdir aqyawf-euq zaq pyeuflar-awr, aqdui-euq mawrdo heu kakhof-eu jeq za-eu gar nuima keuv-awr lofluf ngae, yawqha-euq nuima-euq lafkhoer yawqha manrluf-eu ma. 
ROM.8.24	Noeqtmq-eu jeq-euq baqda’nae aqdui kakhof-eu jeq za-euq ma. Noeqtmq taq-euq jeq-anr ya’mawr nar-aq, khoer-aq, noeqtmq-eu jeq maqpar ngeur-eu mae. Ya’mawr-euq jeq-anr aqsur ghaq par noeqtmq-eu? 
ROM.8.25	Aerkhawf, aqdui maqmawr-euq jeq-anr noeqtmq luf-eu nar-aq, oror-aer nuima keuv-eu lafkhoer dawq-eu jeq pyeuf-eu mae.
ROM.8.26	Khoerlof-aer durni, aqdui ghaq baq ngae, muiq-eu Saflar cawba naeqlaf-eu mae. Aqdui guiqlanq aqjox-aer shar-eu tsaq-eu la laer maq siqnya-eu khawf, muiq-eu Saflar, dawq maq ngaeqdovlaf nya-eu jeq manrmanr-aer aqdui-euq gharduq guiqlanq shardan-eu mae. 
ROM.8.27	Tsawrhaq-euq nuima-anr povtser haw-eu Miqyaer-aq, muiq-eu Saflar-euq nuinoeq-anr siqnya-eu mae. Aqjeq mirnae aernar-aq, muiq-eu Saflar-aq, tsawrshawr deuq-euq gharduq Miqyaer nuima tsaq-eu lof-aer guiqlanq shardan-eu mae.
ROM.8.28	Miqyaer, aqyawf-anr khargaq-eu tsawrhaq-euq gharduq, yawqjeq navluf-euq lafkhoer nae, yawmuiq jeq bi dovlar-eu mae laer aqdui siqnya ma. Miqyaer nae noeqtaq-euq lof-aer pyeuflarni, aqyawf, tsawrhaq khoerdeuq-anr kur-euq mae. 
ROM.8.29	Aqjeq mirnae aernar-aq, aqyawfmaf, aqyawf-euq Zaqyo-euq shaevdzeuf anrlarni, yawbae ngae nae Miqyaer siqnya-awr tserdov taq-euq mae. Maernmr ghawqmya ghaq-anr nae, aqyawf-euq Zaqyo-anr huqbaw zaqyo ghaq bigeuf-eu laer Miqyaer khoerlof-aer janr-euq mae. 
ROM.8.30	Khoeruqtaf, yawbae ngae nae aqyawf nae tserdov taq-euq tsawrhaq-anr aqyawf kur-euq mae. Aqyawf nae kur-euq deuq-anr mrshawr-euq tsawrhaq bi pyeuflar-euq mae. Aqyawf nae mrshawr-euq deuq-anr aqyawf-euq yawshaef khanqsaer biza-euq mae.
ROM.8.31	Heu-euq garkawv aqdui aqjox-aer aer nmr-mq? Miqyaer, aqdui jawr-eu paw pyawq nar-aq, aqdui-anr aqsur ghaq lavtsoeqlar nya-eu? 
ROM.8.32	Miqyaer cirkhof maqkhof-aer aqyawf-euq Zaqyo khawfni, aqdui dawqtawv luf-euq gharduq bifnaeq lef-euq ngeur nar-aq, aqyawf-euq Zaqyo naeq-aer tiqkawv lof-aer aqyawf kharjav-eu yawqjeq navluf, aqdui-anr yawqngaef-aer bifnaeq lef-eu maqngeur-ar lor? 
ROM.8.33	Miqyaer nae tserdov taq-euq tsawrhaq-anr aqsur ghaq iqbax taqnya-eu la? Miqyaer nae aqyawf maf-anr mrshawr-euq tsawrhaq bi pyeuflar-euq mae. 
ROM.8.34	Aqyawfmaf yawlaeq mae laer yarkhaq darnya-eu aqsur ghaq la? Yeqsur Kali-aq, shir-euq khawf ghofdaef lar-awr, nymq-mr Miqyaer-euq armar paw jawr-awr nae aqdui-euq gharduq guiqlanq shardan luf-eu mae. 
ROM.8.35	Aqsur ghaq, aqdui-anr Kali-euq gaq-eu jeq-anr nae lavghawqlar nya-eu la? Yadaq duidui-eu jeq, shaq-awr zanq-eu jeq, khaeq-awr khav-eu jeq, maef-awr shuf-eu jeq, nermyawvni yashaq-eu jeq, guv-awr gav-eu jeq hawr-eu mizaq micaer, heudeuq-a lor? 
ROM.8.36	Yaerbof-euq lafkhoer boftaq-euq lof-aer,
ROM.8.37	Aerkhawf, aqdui-anr gaq-eu ghaq-anr ghoe-awr, heudeuq dawqtawv luf-anr yawmuiq-aer ghaqler jir-euq ma. 
ROM.8.38	Aqjeq mirnae aernar-aq, ngar heulof-aer janduq taq-euq ma. Shir-eu jeq, daef-eu jeq, mqtav ghaqkhaer, dzoeqdzaq mrluf-eu deuq, baoq jav-eu deuq, nymq-mr jav-eu jeq, aqkar javle-eu jeq, 
ROM.8.39	yawgor jeq, yawnaf jeq, khar baetaq-euq aqgeu jeq maqkaq, aqdui-euq Sanqpaq Yeqsur Kali-euq lafkhoer anr-eu, Miqyaer, aqdui-anr gaq-eu jeq-anr nae maq lavghawqlar nya-a.
ROM.9.1	Ngar, Kali-euq lafkhoer jaqmyawf maqmyawfni yawtsaq yawdawr ngaeq-eu ma. Ngaq-euq zaqsiq nuisiq, Yawshawr Saflar-euq lafkhoer, ngaq-euq garkawv sarkir kamqluf-eu mae. 
ROM.9.2	Ngar noeqshaq duidui-awr, aqmyanluf nuima ghawqshaq-aer ghaeluf mir-a. 
ROM.9.3	Ngaq-euq aqyuif aqnyir pyeuf-awr, shiqshaq taf-eu ngaq-euq tsawrjeuq tsawrca-euq gharduq, ngar yaqkhaer yaq-eu gar daq-awr, Kali-anr yaghawq-ir-eu gar keuv lawnmr khawf, ngar daqmawf-eu nuima anr-eu ma. 
ROM.9.4	Aqyawf maf-aq, Irsaqleqlav tsawrhaq mae. Miqyaer-euq zaq pyeuflar-awr, yawshaef khanqsaer hawr-eu dawqma sarjax za-euq uqtaf, zanrdawq bifnaeq-awr, uqduq tanq-eu zanr hawr-eu sarjax za-euq mae. 
ROM.9.5	Aqpoeq deuq-aq, aqyawf maf-euq aqpoeq mae. Shiqshaq paw aerlef nar-aq, Kali khawf aqyawf maf-euq arjeuq arca mae. Aqyawf-aq, dawqtawv luf-euq khoertav uvlanr-awr, arsaq saq-eu maqbawni jaceuq-eu geux-eu Miqyaer mae. Aqmeq.
ROM.9.6	Heu-aq, Miqyaer-euq dawq yawqngaef pyeuf-ir-euq nga laer aer-eu maqngeur. Aqjeq mirnae aernar-aq, Irsaqleqlav-anr nae daefle-euq tsawrhaq dawqtawvluf aqdir Irsaqleqlav tsawrhaq pyeuf-eu maqngeur-a. 
ROM.9.7	Aqbyaqhaq-euq aryoeq pyeuf-eu khawf, dawqtawvluf, aqyawf-euq zaq pyeuf-eu maqngeur-a.
ROM.9.7	laer aertaq-euq mae.
ROM.9.8	Heu-aq heulof-aer aermawf-eu mae. Shiqshaq-anr nae daefle-euq zaqdeuq-aq, Miqyaer-euq zaq pyeuf-eu maqngeur-a. Aerkhawf, sarjax aertaq-euq lof-aer daefle-euq tsawrhaq deuq taef-aer Aqbyaqhaq-euq aryoeq laer sawxnya-eu mae. 
ROM.9.9	Aqjeq mirnae aernar-aq, sarjax heulof-aer aertaq-euq mae,
ROM.9.10	Khoertaef-aer maqngeur-eu, Leqberkav khawf tsawrhaq tiq ghaq-euq baqda’nae zaq tsaevler-euq mae. Khoerghaq-aq, aqdui-euq aqda yawdzanr Irtsav mae. 
ROM.9.11	Zaqdzm khoer nyiq ghaq maq daefle-euq minav-aer, yawmuiq yawdoer khawf maqmr-euq siq khoer nae, Miqyaer tserdov-eu jeq zifni, aqyawfmaf mr-awr shar-eu gar haw-awr maqngeur-aer, kur-eu ghaq pyeuf-eu Miqyaer nae noeqtsaev taq-euq lof-aer tser-eu jeq pyeuf-eu mae. 
ROM.9.12	Miqyaer, Leqberkav-anr aernaeq-eu,
ROM.9.13	Yaerbof-euq lafkhoer boftaq-euq lof-aer,
ROM.9.14	Tox-aer mar-iq, aqdui aqjox-aer aer-eu paq nga? Miqyaer maqtsaq maqdawr-eu la laq? Maqngeur-a de-eq. 
ROM.9.15	Aqjeq mirnae aernar-aq, Miqyaer, Morseq-anr heulof-aer aernaeq-euq mae,
ROM.9.16	Khoermirnae, khoer-aq, tsawrhaqzaq-euq nuikhanr-euq baqda’nae za-eu maqngeur-a. Tsawrhaqzaq laejae-awr mr-eu mirnae za-eu khawf maqngeur-a. Miqyaer ghawqshaq gaq-eu baqda’nae taef-aer za’nya-eu mae. 
ROM.9.17	Aqjeq mirnae aernar-aq, Yaerbof-euq lafkhoer Paqlawr-euq garkawv heulof-aer aertaq-euq mae,
ROM.9.18	Khoermirnae, Miqyaer ghawqshaq gaqnaeq mawf-eu ghaq-anr ghawqshaq gaqnaeq-awr, nuima bi ghanrmawf-eu ghaq-anr nuima bighanr lar-eu mae.
ROM.9.19	Nawmaf tiqghaqnav ngaq-anr heulof-aer narhaq mawf-eu paq, “Miqyaer aqjeq mirnae tsawrhaqzaq-anr yawlaeq pov-eu nga? Aqyawf-euq nuinoeq-anr aqsur ghaq lavtsoeq nya-eu la?” 
ROM.9.20	Tsawrhaqzaq-or! Miqyaer-anr dawqpov povler paq-aer nawr aqsur ghaq le? Bi taevtaq-euq jeq, taev-eu ghaq-anr heulof-aer aerlernya taef-a laq? “Nawr, ngaq-anr aqjeq mirnae heulof-aer taev naeqlaf-euq le?” 
ROM.9.21	Oeqlanq taev-eu ghaq, mirtsaq shaqjaev tiq khor-anr nae tiq tsuv tsuv-awr, poeq-awr lawq-eu oeqlanq taevdov-awr, tiq tsuv partsuv-awr, teq-awr nyir-eu oeqlanq khawf, aqyawf taevmawf-eu lof-aer, aqyawf-euq navni jav-eu maqngeur-a laq?
ROM.9.22	Miqyaer, aqyawf nuima paer-eu jeq hawr-eu aqyawf-euq baoq bi mawrlar mawf-eu baqda’nae, nuima paer-eu gar yadaq-awr, lavcawv-eu gharduq laeqhmq taq-euq oeqlanq deuq-anr nuima ghawqmanrni taq-eu gar aqjeq aerkhar parza-eu. 
ROM.9.23	Khoeruqtaf, yawshaef khanqsaer bi za’ni yawbae ngae nae laeqhmq taq-euq, aqyawf ghawqshaq gaq-eu oeqlanq deuq-anr, aqyawf-euq yawshaef khanqsaer arnavni sanr-eu nga laer bi siqlar-eu gharduq mae. 
ROM.9.24	Oeqlanq khoer-aq, Miqyaer nae kur-euq aqduimaf ma. Yurdav tsawrhaq-euq lafkhoer taef-aer maqngeur-aer, aqcawq tsawrjeuq tsawrca-anr khawf kurdov naeqlaf-euq mae.
ROM.9.25	Horseq sanqbof-euq lafkhoer Miqyaer aer-eu,
ROM.9.27	Irsaqleqlav tsawrhaq-euq garkawv, Irsaqyar gur-awr heulof-aer aertaq-euq mae,
ROM.9.29	Yawbae ngae nae, Irsaqyar nae aertaq-euq lof-aer,
ROM.9.30	Tox-aer mar-iq, aqdui aqjox-aer aer-eu paq nga? Aqcawq tsawrjeuq tsawrca deuq-aq, tsaq-awr dawr-eu jeq-anr maq sharpov-euq khawf, tsaq-awr dawr-eu jeq-anr zataq-euq mae. Tsaq-awr dawr-eu jeq za-euq khoer-aq, jan-eu mirnae za-euq mae. 
ROM.9.31	Aerkhawf, Irsaqleqlav tsawrhaq-aq, tsaq-awr dawr-eu jeq-euq zanrdawq-anr sharpov-euq khawf, tsaq-awr dawr-eu jeq-euq zanrdawq-anr maqza-aq. 
ROM.9.32	Aqjeq mirnae maqza-euq la? Aqyawfmaf jan-eu jeq-anr maqghoe-aer, zanrdawq mrcaw-eu gar taef-aer ghoe-eu mirnae maqza nya-aq. Khoermirnae, aqyawfmaf sanqtif tif-eu khaqlo-anr sanqtif tif-euq mae. 
ROM.9.33	Yaerbof-euq lafkhoer boftaq-euq lof-aer,
ROM.10.1	Aqyuif aqnyir deuq-or! Irsaqleqlav tsawrhaq kakhof-eu jeq za’ni, ngaq-euq nuima geufmawf duidui-awr, aqyawf maf-euq gharduq Miqyaer-anr guiqlanq sharluf-eu ma. 
ROM.10.2	Aqyawfmaf, Miqyaer-euq gharduq nuima keuv duidui-eu mae laer ngar sarkir kamqnya ma. Aerkhawf, siqnya-eu tsawrganr anr-awr nae, nuima keuv-eu maqngeur-a. 
ROM.10.3	Aqjeq mirnae aernar-aq, aqyawfmaf, Miqyaer-euq tsaq-awr dawr-eu jeq-anr maq siqnya-aer, yawqha-euq tsaq-awr dawr-eu jeq mrdov-eu laer laejae-eu mae. Khoermirnae, aqyawfmaf, Miqyaer-euq tsaq-awr dawr-eu jeq-euq uqmov maqjawr-a. 
ROM.10.4	Kali-aq, aqyawf-anr kharjan-eu tsawrhaq yawqghaq navluf, tsaq-awr dawr-eu tsawrhaq pyeuflarni, zanrdawq mrbyan-eu ghaq mae.
ROM.10.5	Zanrdawq-anr taf-eu tsaq-awr dawr-eu garkawv Morseq heulof-aer boftaq-euq mae,
ROM.10.6	Aerkhawf, jan-eu jeq-anr taf-eu tsaq-awr dawr-eu jeq-aq heulof-aer aer-eu mae:
ROM.10.6	(Khoer-aq, Kali-anr mq-anr nae sheuqka lef-eu gar aermawf-eu mae.) 
ROM.10.7	Maqngeur nar-aq,
ROM.10.7	(Khoer-aq, Kali-anr 
ROM.10.8	Jan-eu jeq-anr taf-eu tsaq-awr dawr-eu jeq aqjox-aer aermawf-eu nga laer aernar-aq,
ROM.10.8	(Dawq heudawq-aq, nga’maf maeqluf-eu jan-eu jeq-anr taf-eu dawqdeuq-anr aermawf-eu ma.) 
ROM.10.9	Yeqsur-aq, Sanqpaq mae laer nawq-euq khaqmae nae aerdov-awr, Miqyaer, aqyawf-anr shir-euq gar nae bi ghofdaef lar-euq mae laer nawq-euq nuima-euq lafkhoer jan nar-aq, nawr kakhof-eu jeq za taef-a. 
ROM.10.10	Aqjeq mirnae aernar-aq, tsawrhaq tiq ghaq nuima-euq lafkhoer jan nar-aq, tsaq-awr dawr-eu tsawrhaq pyeuflar-awr, khaqmae nae aerdov nar-aq, kakhof-eu jeq za-eu mae. 
ROM.10.11	Aqjeq mirnae aernar-aq, Yaerbof aer-eu,
ROM.10.12	Yurdav tsawrhaq hawr-eu Heqlaqsar tsawrhaq maq beugar-a. Aqjeq mirnae aernar-aq, Miqyaer-aq, tsawrhaq dawqtawv luf-euq Sanqpaq pyeuf-awr, aqyawf-anr kur-eu tsawrhaq yawqghaq navluf-anr guiqlanq tiqbyanni bifnaeq-eu mae. 
ROM.10.13	Aqjeq mirnae aernar-aq,
ROM.10.14	Aerkhawf, aqyawfmaf, aqyawf-anr maqjan nar-aq, aqyawf-anr aqjox-aer kurnya-eu? Aqyawf-euq garkawv maq gaqhaw-euq nar-aq, aqyawf-anr aqjox-aer jannya-eu? Dawqmaeq maeq-eu tsawrhaq maqjawr nar-aq, aqjox-aer gaqnya-eu? 
ROM.10.15	Dawqmaeq maeq-eu tsawrhaq maq khaerghae-euq nar-aq, dawqmaeq aqjox-aer maeqnya-eu? Yaerbof-euq lafkhoer boftaq-euq lof-aer,
ROM.10.16	Aerkhawf, yawqghaq navluf-aer guiqlanq dawq-anr narhaq geuf-eu maqngeur-a. Aqjeq mirnae aernar-aq, Irsaqyar aer-eu,
ROM.10.17	Khoermirnae, jan-eu jeq-aq, yagaq-euq mirnae jan-eu mae. Yagaq-euq khoer-aq, Miqyaer-euq dawq yagaq-euq mae. 
ROM.10.18	Aerkhawf, ngar narhaq mawf-eu-aq, aqyawfmaf maqya gaq-aq lor? Aqdir yagaq-euq mae.
ROM.10.19	Ngar par narhaq la sher-eq. Irsaqleqlav tsawrhaq maq siqnya-eu la lor? Yawbae ngae nae Morseq aer-eu,
ROM.10.20	Aerkhawf, Irsaqyar nuima khaqduqni aer-eu,
ROM.10.21	Miqyaer, Irsaqleqlav tsawrhaq-anr aernaeq-eu,
ROM.11.1	Tox-aer mar-iq, ngar narhaq mawf-eu-aq, Miqyaer, aqyawf-euq tsawrhaq-anr byaerdzae-euq la laq? Tiqpawf-iq maqngeur-a. Aqjeq mirnae aernar-aq, ngar khawf Irsaqleqlav tsawrhaq ma. Aqbyaqhaq-euq aryoeq pyeuf-eu Beqyaqmiq-euq arjeuq arca ma. 
ROM.11.2	Miqyaer, yawbae ngae nae siqluf-eu aqyawf-euq tsawrhaq-anr aqyawf maq byaerdzae-aq. Maqngeur nar-aq, Yaerbof-euq lafkhoer, Erlirya-euq garkawv boftaq-euq heu-anr nawmaf maq siqnya-eu le lor? Aqyawf, Miqyaer-euq maeqshi Irsaqleqlav tsawrhaq-anr iqbax taqtaq-aer guiqlanq shar-eu,
ROM.11.4	Aerkhawf, Miqyaer, aqyawf-anr aqjox-aer aerkhof naeq-euq nga laer aernar-aq,
ROM.11.5	Khoerlof-aer durni, nymq-mr khawf, Miqyaer-euq guiqlanq yawdzanr baqda’nae tserdov taq-euq tsawrhaq uicuiv dzer-a siq. 
ROM.11.6	Guiqlanq yawdzanr-euq baqda’nae za-euq ngeur-eu law nar-aq, mr-awr shar-eu jeq-anr maqtaf-a. Mr-awr shar-eu jeq-anr taf-eu law nar-aq, guiqlanq yawdzanr maqpar ngeur-eu mae. Aerkhawf, mr-awr shar-eu jeq-euq baqda’nae ngeur-eu law nar-aq, guiqlanq yawdzanr-anr maqtaf-a. Guiqlanq yawdzanr-anr taf-eu law nar-aq, mr-awr shar-eu jeq maqpar ngeur-eu mae.
ROM.11.8	Yaerbof-euq lafkhoer boftaq-euq lof-aer,
ROM.11.9	Daqbir khawf aer-eu,
ROM.11.11	Tox-aer mar-iq, ngar narhaq mawf-eu-aq, Irsaqleqlav tsawrhaq sanqtif tif-euq khoer-aq, aqyawfmaf bi coqdzae-eu laer la lor? Maqngeur-a. Irsaqleqlav tsawrhaq coq-ir-euq khoer-aq, aqcawq tsawrjeuq tsawrca-anr kakhof-eu jeq bi keuvle-awr, Irsaqleqlav tsawrhaq myavnav binav-eu gharduq mae. 
ROM.11.12	Irsaqleqlav tsawrhaq coq-ir-euq khoer, mirtsaqzaq-anr bi sanrlar-awr, aqyawfmaf nae laeq-ir-euq khoer, aqcawq tsawrjeuq tsawrca-anr bi sanrlar-eu ngeur nar-aq, aqyawfmaf dawqtawvluf kakhof-eu jeq za lawnmr-aq, ngeurdzaeq arnavni par sanrlar-eu paq nga!
ROM.11.13	Khoermirnae, aqcawq tsawrjeuq tsawrca pyeuf-eu nawmaf-anr ngar heulof-aer aernaeq-eu ma. Ngar-aq, aqcawq tsawrjeuq tsawrca-euq ghaqkhaer pyeuf-eu mirnae, ngar, ngaq-euq guiqlanq-euq gar heu-anr taqhuiq-eu ma. 
ROM.11.14	Ngar heulof-aer mr-eu mirnae, ngaq-anr shiqshaq taf-eu tsawrhaq myavnav navlar-awr, aqyawfmaf tiqpavnav deuq-anr bibuq-ir nya’ni ngar noeqtmq luf-eu ma. 
ROM.11.15	Irsaqleqlav tsawrhaq bi byaerdzae taq-euq mirnae, mirtsaqzaq, Miqyaer-anr tsaqler dzoerler-euq ngeur nar-aq, Irsaqleqlav tsawrhaq-anr par hageuf-eu-aq, shir-euq tsawrhaq ghofdaef lar-euq gar dur-eu maqngeur-a lor?
ROM.11.16	Kaqmur tiq siq-euq lafkhoer nae yawbae lawrnaeq-euq pyaeq yawshawr nar-aq, kaqmur tiq siq siqlanni yawshawr mae. Duqcir yawshawr nar-aq, uqpyaq uqlaf khawf yawshawr taef-a. 
ROM.11.17	Tsawrhaqzaq nae kataq-euq saqloq uqpyaq tiqdeuq nav-anr deuvdzae-awr, bawrtsanq-euq saqloq uqpyaq pyeuf-eu nawmaf-anr tsafnaeq laf-awr, uqpyaq nuideuq naeq-aer tiqkawv lof-aer saqloq-euq duqcir-euq ardziq-anr shuvluf-eu ngeur nar-aq, 
ROM.11.18	bi deuvdzae-euq uqpyaq khoerdeuq-euq khoertav huiqmawf manrmawf-eu nuima maqya anr-a. Huiqmawf manrmawf-eu nuima anr nar-aq, duqcir, nawq-anr ghoe-awr daef-eu maqngeur-a. Nawr, duqcir-anr ghoe-awr daefluf-eu mae laer siqnya paq-aer ghae-eu mae. 
ROM.11.19	Nawr heulof-aer aermawf taef-a, “Ngar, arbawr-anr ya tsaflerni, uqpyaq khoerdeuq bi deuvtsaev dzae-euq mae.” 
ROM.11.20	Tsaq mae. Aqyawfmaf maqjan-eu mirnae bi deuvdzae-euq mae. Nawr jan-eu mirnae zifluf-eu mae. Aerkhawf, nawr nuima taqhuiq, guv-eu lafkhoer jawr-awq. 
ROM.11.21	Arbawr-anr nae tsofdov le-euq uqpyaq-anr Miqyaer maq taqnaeq nar-aq, nawq-anr khawf maq taqnaeq-ar.
ROM.11.22	Khoermirnae, Miqyaer-euq yawmuiq jeq hawr-eu aqyawf yawkhav-aer janrnaeq-eu jeq-anr sharnoeqhaw sher-eq. Aqyawf, coqdzae-euq tsawrhaq-anr yawkhav-aer janrnaeq-awr, nawr aqmyanluf aqyawf-euq yawmuiq jeq-euq lafkhoer jawr nar-aq, aqyawf-euq yawmuiq jeq nawq-euq khoertav jav taef-a. Aerkhawf, nawr maqjawr nar-aq, aqyawf, nawq-anr khawf deuvtsaevdzae naeqlaf taef-a. 
ROM.11.23	Khoerlof-aer durni, aqyawfmaf tiqjawr-iq maqpar jan-eu maqngeur nar-aq, aqyawf maf-anr par tsafnaeq taef-a. Aqjeq mirnae aernar-aq, Miqyaer, aqyawf maf-anr parbi tsafkhof lerni janrnya-eu mae. 
ROM.11.24	Nawmaf-aq, bawrtsanq-anr khardaef maqdaef-aer daef-eu saqloq arbawr-anr nae deuv-awr, kataq-euq saqloq arbawr-anr bi tsaftaq-euq khoer-aq, baetaq-euq naeq-aer nanrpov-aer jav-eu mae. Tox-aer ngeur nar-aq, bi deuvdzae-euq uqpyaq khoerdeuq, ngeurdzaeq yawqha-euq saqloq arbawr-anr par tsafler nya-eu maqngeur-a lor?
ROM.11.25	Aqyuif aqnyir deuq-or! Nawmaf yawqhar yawqha zaqsiq tsawrganr anr ma laer maqya noeqni, ngar, nawmaf-anr zaftaq-euq garkawv heu-anr maq siqnya-aer maqbi ghaemawf nya. Aqcawq tsawrjeuq tsawrca maq urbyan lar-euq khoerkeuvni, Irsaqleqlav tsawrhaq tiqpavnav deuq myavbaefbaef taef-a. 
ROM.11.26	Aqcawq tsawrjeuq tsawrca urbyan lar-euq nar-aq, Irsaqleqlav tsawrhaq dawqtawvluf yabuq-ir taef-a. Yaerbof-euq lafkhoer boftaq-euq lof-aer,
ROM.11.28	Guiqlanqdawq pawdzer nae aerlef nar-aq, nawmaf guiqlanq za’ni, aqyawfmaf, muir-eu tsawrhaq pyeuf-eu mae. Aerkhawf, tserdov-euq pawdzer nae aerlef nar-aq, aqyawf maf-euq aqpoeq deuq-euq baqda’nae, Miqyaer zawr gaq-euq tsawrhaq pyeuf-eu mae. 
ROM.11.29	Aqjeq mirnae aernar-aq, Miqyaer-aq, aqyawf nae bif-euq lafsawq hawr-eu, aqyawf nae kur-euq khoer-anr maqpov maq parlar-a. 
ROM.11.30	Khoerlof-aer durni, nawmaf, Miqyaer-euq dawq maq narhaq geuf-aq. Aerkhawf, nymq-mr-aq, Irsaqleqlav tsawrhaq, Miqyaer-euq dawq maq narhaq geuf-euq mirnae, nawmaf, Miqyaer-euq ghawqshaq gaq-eu jeq-anr za-euq mae. 
ROM.11.31	Khoergar durni, nawmaf, Miqyaer-euq ghawqshaq gaq-eu jeq za-euq lof-aer, aqyawfmaf khawf Miqyaer-euq ghawqshaq gaq-eu jeq za’ni, nymq-mr aqyawfmaf maq narhaq geuf-a. 
ROM.11.32	Aqjeq mirnae aernar-aq, tsawrhaq dawqtawv luf-anr ghawqshaq gaqnaeqni, Miqyaer, tsawrhaq dawqtawv luf-anr maq narhaq geuf-eu jeq-euq lafkhoer kalanr taq-euq mae. 
ROM.11.33	Miqyaer-euq sanr duidui-eu zaqsiq tsawrganr hawr-eu siqnya-eu tsawrganr arnavni naf-eu nga!
ROM.11.33	Aqyawf yarkhaq dar-eu jeq-anr tiqghaq-iq maq noeqdov coer-a.
ROM.11.33	Aqyawf-euq garma-anr tiqghaq-iq maq cawmawrduq nya-a!
ROM.11.36	Aqjeq mirnae aernar-aq, kharjawr kharjav-eu yawqjeq navluf, aqyawf-anr nae dovle-awr aqyawf-euq baqda’nae javluf jawrluf-awr, aqyawf-euq gharduq taef mae. Mqmaq maqbyav yarzir aqyawf-anr yawshaef khanqsaer damqnaeq kar-eur. Aqmeq.
ROM.12.1	Khoermirnae, aqyuif aqnyir deuq-or! Miqyaer-euq ghawqshaq gaq-eu jeq-euq baqda’nae, ngar, nawmaf-anr shar-eu ma. Miqyaer nuima tsaq-eu, shawrjaevni ghae-eu, daefluf-eu lawrnaeq-eu jeq lof-aer, nawmaf-euq mawrdo a’naeq-awq. Nawmaf heulof-aer mr-eu-aq, aqdir uqduq tanq-eu jeq pyeuf-eu mae. 
ROM.12.2	Nawmaf, mirtsaqzaq daef-eu lof-aer taqdaef. Aerkhawf, nuima bi lavshuif-awr daefzir parlar-awq. Khoernar-aq, nawmaf, Miqyaer nuima tsaq-eu jeq-anr siqnya lar-awr, yawmuiq jeq, Miqyaer nuikhanr shir-eu jeq hawr-eu byan-eu jeq-anr siqnyalar taef-a.
ROM.12.3	Ngaq-anr bifnaeq laf-euq guiqlanq yawdzanr baqda’nae, nawmaf-euq lafkhoer jawr-eu yawqghaq navluf-anr ngar heulof-aer aernaeq-eu ma. Yawqhar yawqha sharnoeq paq-aer ghae-eu taf-aer taqnoeq huiqdzeur. Aerkhawf, Miqyaer nae tiqghaq sair tiqghaq-anr jan-eu jeq bifnaeq taq-euq gar tsaqni taef-aer, yawmuiq-aer sharnoeq sharsawx-awq. 
ROM.12.4	Aqjeq mirnae aernar-aq, aqdui-euq mawrdo tiq do-anr arsaer ghawqmya’ni tsof-eu mae. Aerkhawf, arsaer dawqtawvluf mr-eu gar maq durler-a. 
ROM.12.5	Khoerlof-aer durni, aqdui tsawrhaq yawmyaq khawf, Kali-euq lafkhoer mawrdo tiq do taef ma. Aqdui tiqghaq tirghaq-euq arsaer pyeuf-eu ma. 
ROM.12.6	Aqdui-anr bifnaeq laf-euq guiqlanq yawdzanr-euq baqda’nae, aqdui zataq-euq lafsawq maq durler-a. Aqdui lafsawq khoerdeuq zmq kar-eur: Miqyaer gharduq ngaeqdan-eu lafsawq za-euq ngeur nar-aq, jan-eu ghaq kharkhav-eu lof-aer Miqyaer gharduq ngaeqdan-awq. 
ROM.12.7	Kuirlaf zaqkhav geuf-eu lafsawq za-euq ngeur nar-aq, kuirlaf zaqkhav geuf-awq. Maeq-awr tsov-eu lafsawq za-euq ngeur nar-aq, maeqnaeq tsovnaeq-awq. 
ROM.12.8	Ghaq bif-eu lafsawq za-euq ngeur nar-aq, ghaq bif-awq. Bif-awr damq-eu lafsawq za-euq ngeur nar-aq, nuima jerloni bif-awr damq-awq. Sheuqghae-eu lafsawq za-euq ngeur nar-aq, laejae-awr sheuqghae-awq. Ghawqshaq gaq-eu lafsawq za-euq ngeur nar-aq, laqkhaq tiqcaer ghawqshaq gaqnaeq-awq.
ROM.12.9	Nawmaf, gaq-eu jeq jaqmyawf maqbi anrni, aqdir gaq-eu jeq bipyeuf-awq. Yawdoer jeq-anr byae-awr, yawmuiq jeq-anr zifdanni nyaeftaeq taq-awq. 
ROM.12.10	Aqyuif aqnyir yawkaq gaq-eu lof-aer tiqghaq tirghaq ghoer-awr gaq-awq. Yawqha-anr navmaqtser aqcawq-anr noeqpoeq-awr, tiqghaq tirghaq taqhuiq taqmanr-awq. 
ROM.12.11	Saflar-euq lafkhoer shaqdaef shaqnar anr-awr, nymrgawq yawdoer maqanrni, Sanqpaq Miqyaer-euq gar mr-awq. 
ROM.12.12	Noeqtmq-eu lafkhoer laqkhaq caer-awr, shaqzanq yadaq ngae or-eu uqtaf, aqmyanluf nuima keuvkeuv-aer guiqlanq shar-awq. 
ROM.12.13	Tsawrshawr mawf-eu jeq-anr cawba naeq-awq. Aqcawq-anr hageuf mawf-eu nuima anr-awq.
ROM.12.14	Nawmaf-anr khaeqlar khavlar-eu deuq-anr dawq ngaeqghae naeq-awr, yaqkhaer maqyaq-aer, dawqmuiq ngaeqnaeq-awq. 
ROM.12.15	Laqkhaq caer-eu tsawrhaq naeq-aer laqkhaq cawcaer-awr, ngoer-eu tsawrhaq naeq-aer cawngoer-awq. 
ROM.12.16	Tiqghaq tirghaq tsaqler dzoerler-eu nuima anr-awq. Huiqmawf manrmawf-eu nuima maqanr-aer, teq-awr nyir-eu tsawrhaq deuq naeq-aer khawf cawq cawq-awq.
ROM.12.17	Aqcawq yawdoer janrlar-eu gar yawdoer taq janrkhof. Tsawrhaq dawqtawvluf haw ngae yawmuiq yawjaq ngar-a laer noeq-eu jeq mr-awq. 
ROM.12.18	Nawq-euq navni kharjav-eu jeq, khar ghaenya-eu lof-aer, tsawrhaq yawqghaq navluf naeq-aer tsaqler dzoerlerni daef-awq. 
ROM.12.19	Ngar zawr gaq-eu cawqdeuq-or! Yawqha yawqha lafpov taq povkhof. Aerkhawf, Miqyaer nuima paer-eu jeq-euq gharduq taq-awq. Aqjeq mirnae aernar-aq, Yaerbof-euq lafkhoer boftaq-euq,
ROM.12.19	laer Sanqpaq Miqyaer aer-eu mae. 
ROM.12.20	Khoermirnae,
ROM.12.21	Yawdoer jeq nae nawmaf-anr taqbi ghaqlar. Yawmuiq jeq nae yawdoer jeq-anr ghaqler-awq.
ROM.13.1	Tsawrhaq yawqghaq navluf, uvlanr-eu aryaq-euq uqmov yawmuiq-aer jawr-awq. Aqjeq mirnae aernar-aq, Miqyaer-anr nae maqoe-euq aryaq tiqjeq-iq maqjav-aer, kharjav-eu aryaq-aq, Miqyaer nae bif-euq mae. 
ROM.13.2	Khoermirnae, aryaq-anr puiq-eu aqsur ghaq maqkaq, Miqyaer-euq aryaq-anr puiq-eu tsawrhaq mae. Puiq-eu tsawrhaq-aq, yawqhar yawqha yarkhaq dar-eu jeq bi keuvle-eu laer pov-eu mae. 
ROM.13.3	Aqjeq mirnae aernar-aq, uvlanr-eu deuq-aq, yawmuiq jeq mr-eu deuq-euq gharduq guvlar paq-aer maqghae-aer, yawdoer jeq mr-eu deuq-euq gharduq guvlar paq-aer ghae-eu mae. Nawr, aryaq jav-eu deuq-anr maqguv-eu tsawrhaq pyeufmawf mir-a lor? Yawmuiq jeq mr-awq. Mr nar-aq, aqyawfmaf, nawq-anr jaceuq naeqlaf taef-a. 
ROM.13.4	Aqjeq mirnae aernar-aq, aqyawf, Miqyaer-euq kuirlaf zaqkhav geuf-eu khoer-aq, nawq-anr bimuiq-eu gharduq mae. Aerkhawf, nawr yawdoer jeq mr nar-aq, guv paq-aer ghae-eu mae. Aqjeq mirnae aernar-aq, aqyawf, micaer yawqngaef-aer shafluf-eu maqngeur-a. Aqyawf-aq, Miqyaer-euq kuirlaf zaqkhav geuf-awr, yawdoer jeq kharmr-eu tsawrhaq deuq-anr yarkhaq dar-eu ghaq pyeuf-eu mae. 
ROM.13.5	Khoermirnae, nuima paer-eu jeq-anr guv-eu mirnae taef-aer maqngeur-aer, nawmaf-euq zaqsiq nuisiq-anr tsaqni, nawmaf sanqpaq deuq uvlanr-eu lafov yawmuiq paq-aer jawr-awq.
ROM.13.6	Heu-euq baqda’nae, nawmaf khawf jeq dovluf-eu mae. Aqjeq mirnae aernar-aq, aqyawfmaf, Miqyaer-euq gar mrzaq pyeuf-awr, aqmyanluf gar khoerdeuq mrluf-eu mae. 
ROM.13.7	Tsawrhaq yawqghaq navluf-anr bif paq-aer ghae-eu lof-aer bifnaeq-awq. Jeq tafnaeq paq-aer ghae-eu deuq-anr tafnaeq-awr, pyur dovnaeq paq-aer ghae-eu deuq-anr dovnaeq-awq. Guv paq-aer ghae-eu tsawrhaq-anr guv-awr, taqhuiqnaeq paq-aer ghae-eu tsawrhaq-anr taqhuiq naeq-awq.
ROM.13.8	Nawmaf tiqghaq tirghaq gaq-eu dzirdzov maqngeur nar-aq, nuijeq-euq dzirdzov taqbi dav. Aqjeq mirnae aernar-aq, aqcawq-anr gaqnya-eu tsawrhaq-aq, zanrdawq-anr mrbyan-eu mae.
ROM.13.9	laer aertaq-euq zanrdawq khofdawq hawr-eu, zanrdawq khofdawq nuideuq jav nar-aq khawf,
ROM.13.9	laer aertaq-euq dawq heudawq-euq lafkhoer anrjir-eu mae. 
ROM.13.10	Gaq-eu jeq-aq, yawqha-euq dawqpae jawr-eu tsawrhaq-anr lavtanq lavnar-eu jeq maqmr-a. Khoermirnae, gaq-eu jeq-aq, zanrdawq-anr mrbyan-eu mae.
ROM.13.11	Heu uqtaf, nymq-mr-aq, uqnoeq noeqlar-eu yamq tsaqlar-euq ngar-a laer nawmaf siqnya-eu mae. Aqjeq mirnae aernar-aq, aqdui janbae baelar ngae navmaqtser, nymq-mr-aq, aqdui-anr buq-ir-eu jeq paedzaeq le-euq mae. 
ROM.13.12	Uqcif dzeur-awr, uqbya byalar shaw-iq-eu ngar-a. Khoermirnae, yawzanr-euq gardeuq-anr byaerdzae yaf-awr, yawshaef-euq guirdeuv keuka dmdav kar-eur. 
ROM.13.13	Aqdui nan’ghanr paw daef paq-aer ghae-eu lof-aer daefghae-awq. Byaeqlaeq shaevdae-aer bui-eu jeq hawr-eu dzaqnyawq dawryaef-eu jeq-euq lafkhoer maqdaef-aer, jawflafni ghae-eu jeq hawr-eu shiqshaq-euq nuikhanr-euq lafkhoer maqdaef-eu uqtaf, cae-awr myavnav nav-eu lafkhoer taqdaef. 
ROM.13.14	Maeqtsoeq dm-eu lof-aer Sanqpaq Yeqsur Kali dmdav-awq. Shiqshaq-euq nuikhanr mrbyan-eu laer tiqjeq-iq laeqhmq taq-awr taqbi jav.
ROM.14.1	Nawmaf jan-eu paw ghaq baq-eu tsawrhaq deuq-anr hageuf-awq. Aerkhawf, nuinoeq beugar-eu garkawv-anr tsawrpyaer taqpyaer. 
ROM.14.2	Ngar yawqjeq navluf dzaqnya ma laer tsawrhaq tiqghaqnav jan-eu mae. Aerkhawf, jan-eu paw ghaq baq-eu tsawrhaq deuq-aq, ghawqpaf ghawqnyoer taef-aer dzaq-eu mae. 
ROM.14.3	Dzaq-eu ghaq, maqdzaq-eu ghaq-anr taq hawdoer. Maqdzaq-eu ghaq khawf dzaq-eu ghaq-anr yarkhaq taqdar. Aqjeq mirnae aernar-aq, Miqyaer, aqyawf-anr hageuf ghaq-euq mae. 
ROM.14.4	Aqcawq-euq kuirlaf zaqkhav-anr yarkhaqdar paq-aer nawr aqsur ghaq le? Aqyawf yawfzif nya-eu hawr-eu coq-ir-eu khoer-aq, aqyawf-euq yawsanr ghaq navni jav-eu mae. Aqyawf yawfzifnya taef-a. Aqjeq mirnae aernar-aq, aqyawf yawfnya’ni Sanqpaq Miqyaer janrnya-eu mae.
ROM.14.5	Tsawrhaq tiqghaqnav, heunan-aq, khoernan navmaqtser muiqdzaeq-eu mae laer taqhuiq-awr, tiqghaq nav-aq, yawqnan navluf tiqkawv mae laer noeq-eu mae. Aerkhawf, yawqghaq navluf yawqha-euq nuima-euq lafkhoer tiqbyanni janduq taq-euq jeq bijav-awq. 
ROM.14.6	Arnan tiqnan nav-anr lan-eu tsawrhaq-aq, Sanqpaq Miqyaer-anr noeqkeuv-awr lan-eu mae. Maqlan-euq tsawrhaq khawf, Sanqpaq Miqyaer-anr noeqkeuv-eu lafkhoer maqlan-eu mae. Dzaq-eu tsawrhaq khawf, Sanqpaq Miqyaer-anr noeqkeuv-awr dzaq-eu mae. Aqjeq mirnae aernar-aq, aqyawf, Miqyaer-anr jaceuq-awr dzaq-eu mae. Maqdzaq-eu tsawrhaq khawf, Sanqpaq Miqyaer-anr noeqkeuv-eu lafkhoer maqdzaqni, Miqyaer-anr jaceuq-eu mae. 
ROM.14.7	Aqdui tiqghaq-iq yawqha-euq gharduq daef-eu maqngeur. Tiqghaq-iq yawqha-euq gharduq shir-eu khawf maqngeur. 
ROM.14.8	Aqdui yadaef nar-aq, Sanqpaq Miqyaer-euq gharduq daef ma. Aqdui yashir nar-aq khawf, Sanqpaq Miqyaer-euq gharduq shir ma. Khoermirnae, aqdui daef-eu maqaer, shir-eu maqkaq, aqdui-aq, Sanqpaq Miqyaer-euq pyeuf-eu ma.
ROM.14.9	Heu-euq baqda’nae, shir-euq tsawrhaq hawr-eu daefluf-eu tsawrhaq-euq Sanqpaq Miqyaer pyeufni, Kali shir-awr ghofdaef lar-awr daefluf-eu mae. 
ROM.14.10	Aerkhawf, nawr aqjeq mirnae nawq-euq maernmr-anr yarkhaq dar-eu le? Nawr aqjeq mirnae nawq-euq maernmr-anr hawdoer-eu le? Aqdui yawqghaq navluf Kali yarkhaq dar-eu nuirmanq-euq maeqshi ya yawfler-eu mae. 
ROM.14.11	Yaerbof-euq lafkhoer boftaq-euq,
ROM.14.12	Khoermirnae, aqdui yawqghaq navluf yawqha-euq garkawv yawqha Miqyaer-anr ya dzawrnaeq-eu mae.
ROM.14.13	Khoermirnae, aqkar nar-aq, aqdui tiqghaq tirghaq yarkhaq maqpar dar-aer, aqdui-euq maernmr sanqtif bitif-awr, bicoq-ir paq-aer maqpar janr-eu ma laer noeqtsaev kar-eur.
ROM.14.14	Sanqpaq Yeqsur-euq baqda’nae aqgeu jeq maqkaq, aqyawxyawf maqshawr-eu tiqjeq-iq maqjav-a laer ngar siqnya-awr, janduq lar-euq ma. Aerkhawf, aqgeu jeq maqkaq maqshawr-a laer tsawrhaq tiqghaqnav noeq nar-aq, aqyawf-euq gharduq maqshawr-eu jeq pyeuf-eu mae. 
ROM.14.15	Nawq-euq dzaqdzaq dawrdawr-euq baqda’nae nawq-euq maernmr-anr bi noeqshaq nar-aq, nawr-aq, gaq-eu lafkhoer daefluf-eu maqngeur-a. Nawq-euq dzaqdzaq dawrdawr-euq baqda’nae, Kali nae shirdan-euq nawq-euq maernmr-anr taq lavcawv. 
ROM.14.16	Nawq-euq yawmuiq jeq-anr aqcawq jadoerduq taqbi pyeuf. 
ROM.14.17	Aqjeq mirnae aernar-aq, Miqyaer uvlanr-eu jeq-aq, dzaq-awr dawr-eu garkawv maqngeur-a. Yawshawr Saflar-euq lafkhoer, tsaq-awr dawr-eu, nuisar of-eu hawr-eu laqkhaq caer-eu jeq pyeuf-eu mae. 
ROM.14.18	Kali-euq gharduq mr-eu tsawrhaq-anr Miqyaer nuikhanr shir-awr, tsawrhaqzaq khawf nuima tsaq taef-a.
ROM.14.19	Khoermirnae, aqdui tsaqler dzoerlerni hawr-eu tiqghaq tirghaq bihuiq bi manrlarni mr kar-eur. 
ROM.14.20	Dzaqdzaq dawrdawr-euq baqda’nae, Miqyaer-euq gar-anr taq lavcawv. Dzaqdzaq dawrdawr dawqtawvluf yawshawr mae. Aerkhawf, tsawrhaq tiq ghaq, dzaqdzaq dawrdawr-euq baqda’nae aqcawq-anr sanqtif bitif nar-aq, dzaq-eu khoerghaq yawdoer jeq mr-euq mae. 
ROM.14.21	Shaqjir dzaq-awr, aqgaf dzaruir dawr-eu uqtaf, tiqjeqnav mr-eu baqda’nae nawq-euq maernmr-anr sanqtif bitif-awr, bitov-ir-eu uqtaf, ghaq bibaq-ir paq-aer ghae-eu jeq maqmr nar-aq yawmuiq mae. 
ROM.14.22	Nawr nuijan anr-eu le laq? Nuijan khoer Miqyaer hawr-eu yawqha-euq yawkaq bijav-awq. Yawqha nae tsaq nga laer noeq-awr mr-awr shar-euq jeq-euq baqda’nae, yawqhar yawqha iqbax taq-eu jeq maqjav nar-aq, guiqlanqhuiq taef-a. 
ROM.14.23	Tsawrhaq tiq ghaq, jan-eu povpov lavlav-aer ghae-eu lafkhoer dzaq nar-aq, yarkhaq dar-eu gar yadaq taef-a. Aqjeq mirnae aernar-aq, aqyawf-aq, jan-eu lafkhoer dzaq-euq maqngeur-a. Maqjan-eu lafkhoer kharmr-eu yawqjeq navluf iqbax mae.
ROM.15.1	Aqdui jan-eu ghaq khav-eu tsawrhaq deuq, yawqha nuikhanr shirni mr-eu maqngeur-eu, ghaq baq-eu deuq-euq khavbaev cawpi naeq-eu tsaq mae. 
ROM.15.2	Aqdui yawqghaq navluf, yawqha-euq dawqpae jawr-eu tsawrhaq-anr muiqni, aqyawfmaf nuikhanr shirni mrnaeq-awr bihuiq bi manrlar kar-eur. 
ROM.15.3	Aqjeq mirnae aernar-aq, Kali khawf yawqha nuikhanr shirni maqmr-aq. Yaerbof-euq lafkhoer boftaq-euq lof-aer,
ROM.15.4	Arhu nae Yaerbof-euq lafkhoer khar boftaq-euq dawqtawvluf, aqdui-anr maeqnaeq tsovnaeq-eu gharduq mae. Yaerbof-euq lafkhoer maeqtaq-euq lof-aer ornya lar-awr, nuima sar-eu jeq za-eu mirnae, noeqtmq-eu jeq javlar-eu mae. 
ROM.15.5	Nymq-mr, ornya-eu jeq hawr-eu nuima sar-eu jeq bifnaeq laf-eu Miqyaer, nawmaf, Yeqsur Kali lof-aer nuima tiqsiq taef-aer taqnya’ni janrnaeqlaf luf-ur. 
ROM.15.6	Heu-euq baqda’nae, nawmaf nuima tiqgar taf-awr, khaqmae tiq mae lof-aer, aqdui-euq Sanqpaq Yeqsur Kali-euq Aqda Miqyaer-anr ciqhuiq ciqmanr luf-ur.
ROM.15.7	Khoermirnae, Miqyaer-euq yawshaef khanqsaer dovlarni, Kali, aqdui-anr hageuf-euq lof-aer tiqghaq tirghaq hageuf-awq. 
ROM.15.8	Nymq-mr ngar aermawf-eu-aq, arhu Miqyaer nae aqpoeq deuq-anr sarjax dzaqtaq-euq khoerdeuq biduq bi marlarni hawr-eu, Miqyaer-euq yawtsaq yawdawr bi dovlar-eu gharduq, Yeqsur Kali, bawkhov maeqdzaq yaeq-euq tsawrhaq deuq-euq kuirlaf zaqkhav geufle-euq mae. 
ROM.15.9	Khoeruqtaf, Miqyaer-euq ghawqshaq gaq-eu jeq-euq baqda’nae, aqcawq tsawrjeuq tsawrca deuq khawf, Miqyaer-anr bi ciqhuiq bi ciqmanr-eu gharduq mae. Yaerbof-euq lafkhoer boftaq-euq lof-aer,
ROM.15.10	Aqyawf paraer-eu,
ROM.15.11	Aqyawf tiq pov paraer-eu,
ROM.15.12	Irsaqyar khawf aer-eu,
ROM.15.13	Yawshawr Saflar-euq baoq baqda’nae nawmaf noeqtmq-eu jeq myaqlarni, nawmaf jan-eu lafkhoer, noeqtmq-eu jeq bif-eu Miqyaer, nawmaf-anr laqkhaq caer-eu jeq hawr-eu nuisar of-eu jeq bi byanlar luf-ur.
ROM.15.14	Ngaq-euq aqyuif aqnyir deuq-or! Nawmaf yawmuiq jeq tiqbyanni anr-awr, siqnya-eu tsawrganr dawqtawvluf byan-eu uqtaf, tiqghaq tirghaq khawf ghaq bifnya-eu tsawrhaq mae laer ngar, nawmaf-anr yawduq baw-eu ma. 
ROM.15.15	Aerkhawf, ngar, nawmaf-anr garkawv tiqdeuqnav aernoeq naeq-eu laer, nuima khaqduqni nawmaf-anr sanqbof bofanr laf-euq ma. Miqyaer, ngaq-anr guiqlanq yawdzanr bifnaeq laf-euq baqda’nae, 
ROM.15.16	ngar, aqcawq tsawrjeuq tsawrca-euq gharduq Yeqsur Kali-euq gar mrzaq geuf-awr, Miqyaer-euq guiqlanq dawq-euq gar mrluf-eu ma. Yawshawr Saflar nae aqcawq tsawrjeuq tsawrca-anr lavshawr-euq nar-aq, aqyawf maf-anr yur-awr lawrnaeq-eu jeq lof-aer lawrnaeq ngae, Miqyaer hageuf paq-aer ngar mrluf-eu ma. 
ROM.15.17	Khoermirnae, ngar, Miqyaer-euq gar mr-eu lafkhoer, Yeqsur Kali-euq baqda’nae khanqsaer jaevkhar za-eu ma. 
ROM.15.18	Aqcawq tsawrjeuq tsawrca narhaqgeuf larni, Kali, ngaq-anr ghoe-awr ngaq-euq dawq hawr-eu ngaq nae mr-awr shar-euq jeq bi pyeufler-euq garkawv maqngeur nar-aq, ngar tiqjeq-iq maq aerpeuq nya. 
ROM.15.19	Baoq huiq-eu bisiq bimawr-eu jeq hawr-eu zanqler paq-aer ghae-eu jeq heudeuq, Miqyaer-euq Saflar-euq baoq-anr ghoe-awr mr-euq ma. Khoerlof-aer mrmr-aer, ngar, Yeqlursaqlaeq-anr nae Irlurliv-anr keuvni, Kali-euq garkawv guiqlanqdawq maeqdoe-euq ma. 
ROM.15.20	Ngar, aqcawq nae dawqpaeq baetaq-euq gar maqya tsovdavni, Kali-euq tsawrmyanr maq gaqhaw-euq gar, guiqlanqdawq maeq-ir ma laer ngar noeqtsaev taq-euq ma. 
ROM.15.21	Yaerbof-euq lafkhoer boftaq-euq lof-aer,
ROM.15.22	Heu-euq baqda’nae, nawmaf jawr-eu gar lar-eu laer ghae-euq khawf, lavtsoeq-eu jeq ghawqmya’ni jav-eu mirnae maqya lar-aq. 
ROM.15.23	Aerkhawf, nymq-mr-aq, jawrkhanq heupyawq-anr maeqkhar maqpar za-eu mae. Khoeruqtaf, ngar, nawmaf jawr-eu gar larmawf duidui-eu ghawqmya khof byanlar-euq ma. 
ROM.15.24	Ngar, Saqbeq-anr le ngae, nawmaf jawr-eu gar lar taef-a. Aqjeq mirnae aernar-aq, ngar, nawmaf-anr jeqhu ya’mawr-awr nawmaf naeq-aer cawq tiqkhaeq yacawq-eu gar noeqtmq-eu uqtaf, ngar, Saqbeq-anr lenya’ni nawmaf cawba naeqlaf-eu gar khawf noeqtmq-eu ma. 
ROM.15.25	Aerkhawf, nymq-mr ngar, tsawrshawr deuq-anr cawba-eu gharduq, Yeqlursaqlaeq-anr le-eu laer ghaeluf-eu ma. 
ROM.15.26	Aqjeq mirnae aernar-aq, Maqgeqdawrniv mirkhanq hawr-eu Aqgaqyar mirkhanq-anr jawr-eu tsawrshawr deuq, Yeqlursaqlaeq-anr jawr-eu tsawrshawr deuq-euq lafkhoer irshaqzaq deuq-euq gharduq, pyur damq-awr cawba-eu gar nuikhanr shir-eu mae. 
ROM.15.27	Khoer-aq, aqyawf maf-anr aqdir nuikhanr bi shirler-euq mae. Khoeruqtaf, aqyawfmaf dzirdzov tsoeqnaeq-eu laer khawf aernya-eu mae. Aqjeq mirnae aernar-aq, aqcawq tsawrjeuq tsawrca deuq, saflar paw Yurdav tsawrhaq naeq-aer tiqkawv lof-aer guiqlanq za-euq ngeur nar-aq, shiqshaq paw-euq myawqganq Yurdav tsawrhaq-anr bifnaeq-eu-aq, aqyawfmaf ya’mr-eu gar pyeuf-eu mae. 
ROM.15.28	Khoermirnae, ngar gar heu mrluiv ghaq-awr, pyur heudeuq aqyawf maf-anr a’naeq ghaq-euq nar-aq, nawmaf jawr-eu gar nae Saqbeq-anr le ma. 
ROM.15.29	Ngar, nawmaf jawr-eu gar lar ngae, Kali-euq guiqlanq dawq-euq guiqlanq deuq tiqbyanni anr-eu lafkhoer lar-eu ma laer siqnya ma.
ROM.15.30	Aqyuif aqnyir deuq-or! Aqdui-euq Sanqpaq Yeqsur Kali-euq baqda’nae hawr-eu, muiq-eu Saflar-euq gaq-eu jeq-euq baqda’nae, ngar, nawmaf-anr heulof-aer shar-eu ma. Ngaq-euq gharduq ngaq naeq-aer Miqyaer-anr guiqlanq cawshar naeqlaf-awq. 
ROM.15.31	Yurdav mirkhanq-euq lafkhoer jawr-eu, maqjan-eu tsawrhaq deuq-euq aqlaf-anr nae ngar yabuq-ir ni sharcaw naeqlaf-awq. Yeqlursaqlaeq-anr jawr-eu tsawrshawr deuq, ngaq nae gar mr-euq gar hageufni khawf sharcaw naeqlaf-awq. 
ROM.15.32	Khoeruqtaf, Miqyaer nuima tsaq-eu lafkhoer, ngar laqkhaq caertavni nawmaf jawr-eu gar ya larkeuv-awr, nawmaf naeq-aer tiqkawv lof-aer ghaqdoer danlarni, guiqlanq sharcaw naeqlaf laer ngar, nawmaf-anr shar-eu ma. 
ROM.15.33	Nuisar bif-eu Miqyaer, nawmaf yawqghaq navluf naeq-aer jawr luf-ur. Aqmeq.
ROM.16.1	Geqjeq Kalizaq armur-anr cawba-eu ghaq geufluf-eu, aqdui-euq dmrma Pirbeq-aq, noeqpoeq paq-aer ghae-eu tiq ghaq mae laer nawmaf-anr bisiq-eu ma. 
ROM.16.2	Sanqpaq Miqyaer-euq lafkhoer, tsawrshawr deuq mr paq-aer ghae-eu lof-aer, nawmaf, aqyawf-anr hageuf naeq-awq. Aqyawf, nawmaf-anr nae mawf-eu aqgeu jeq maqkaq, nawmaf, aqyawf-anr cawba naeq-awq. Aqjeq mirnae aernar-aq, aqyawf, tsawrhaq ghawqmya ghaq-anr cawba naeqluf-eu uqtaf, ngaq-anr khawf cawba naeqlaf-euq mae.
ROM.16.3	Ngaq naeq-aer Yeqsur Kali-euq gar mrcawq pyeuf-eu, Birgirla hawr-eu Aqgurla-anr dawqcawq puq-eu ma. 
ROM.16.4	Ngaq-euq daefzir-euq gharduq, aqnyaf dzerzaq, yawqha-euq kawqlanr nae kamqpeuq-euq mae. Ngar taef-aer aqnyaf dzerzaq-anr jaceuq-eu maqngeur-a. Aqcawq tsawrjeuq tsawrca pyeuf-eu Kalizaq armur dawqtawvluf khawf jaceuq-eu mae.
ROM.16.5	Aqnyaf dzerzaq-euq nymr-anr uiqler luf-eu Kalizaq armur-anr khawf, dawqcawq puq-eu ma.
ROM.16.5	Aqgaqyar-euq lafkhoer Kali-euq gharduq arsiq siqbae baele-euq, ngar zawr gaq-eu Irbaernaer-anr khawf dawqcawq puq-eu ma.
ROM.16.6	Aqdui-euq gharduq gar mr duidui-eu Maqliv-anr khawf dawqcawq puq-eu ma.
ROM.16.7	Ngaq naeq-aer kuv-anr urhaw-euq ngaq-euq aqyuif aqnyir pyeuf-eu Aqdawrniv hawr-eu Yurniv aqnyaf-anr khawf dawqcawq puq-eu ma. Aqyawf nyaf-aq, ngaq-euq maeqhu nae Kalizaq pyeuflar-awr, ghaqkhaer deuq-euq ghanrcae tsawrmyanr muiq-eu mae.
ROM.16.8	Sanqpaq Miqyaer-euq lafkhoer ngar zawr gaq-eu Aqbaqlir-anr khawf dawqcawq puq-eu ma.
ROM.16.9	Kali-euq lafkhoer aqdui-euq gar mrcawq Urlaqbaq hawr-eu ngar zawr gaq-eu Seqdaqgur-anr khawf dawqcawq puq-eu ma.
ROM.16.10	Kali-euq lafkhoer tsermr haw-eu gar yadaq-euq, Aqbeqler-anr khawf Aqlirdawrbuv-euq zawfjir-anr khawf dawqcawq puq-eu ma. 
ROM.16.11	Ngaq-euq aqyuif aqnyir pyeuf-eu, Heqlordiroq hawr-eu Sanqpaq Miqyaer-euq lafkhoer jawr-eu Naqgiqsur-euq zawfjir-anr khawf dawqcawq puq-eu ma. 
ROM.16.12	Sanqpaq Miqyaer-euq lafkhoer gar mrluf-eu, Daqlurpaernav hawr-eu Daqlurpawrsav-anr khawf, Sanqpaq Miqyaer-euq lafkhoer gar yawkhav-aer mrluf-eu, aqdui zawr gaq-eu Beqlaqsir-anr khawf dawqcawq puq-eu ma. 
ROM.16.13	Sanqpaq Miqyaer-euq lafkhoer tserdov taq-euq Lurpur hawr-eu ngaq-euq aqma lof-aer sawxtaq-euq aqyawf-euq aqma-anr khawf dawqcawq puq-eu ma.
ROM.16.14	Aqsoqgaqler, Paqleqgoq, Heqlaqmeq, Barlawrbar, Heqlaqmar hawr-eu, aqyawfmaf naeq-aer jawr-eu aqyuif aqnyir deuq-anr dawqcawq puq-eu ma.
ROM.16.15	Pirlawrlur hawr-eu Yurliv, Neqlur hawr-eu aqyawf-euq dmrma Awrloqpar hawr-eu aqyawfmaf naeq-aer jawr-eu tsawrshawr yawqghaq navluf-anr khawf dawqcawq puq-eu ma.
ROM.16.16	Shawr-eu maeqsaw saw-eu jeq nae nawmaf tiqghaq tirghaq dawqcawq puq-awq.
ROM.16.16	Kali-euq Kalizaq armur deuq, nawmaf-anr dawqcawq puqanr laf-euq mae.
ROM.16.17	Aqyuif aqnyir deuq-or! Nawmaf nae yadzaw-euq dawqmaeq dawqtsov naeq-aer dawrnaq-aer mr-eu lafkhoer, aqcawq-anr bighawq bighaer-ir-awr, sanqtif bitif-eu tsawrhaq deuq-anr garjaw jaw-awq laer ngar, nawmaf-anr tanqshar-eu ma. 
ROM.16.18	Aqjeq mirnae aernar-aq, khoerlof-aer ghae-eu tsawrhaq deuq-aq, aqdui-euq Sanqpaq Yeqsur Kali-euq gar maqmr-aer, yawqha-euq uqmav-euq gharduq taef-aer mr-eu mae. Aqyawf maf-aq, narhaq muiq-eu dawq hawr-eu jaceuq-eu dawq nae, maqdzaw-euq tsawrhaq-anr shuirtawv-eu mae. 
ROM.16.19	Nawmaf, Miqyaer-euq dawq narhaq geuf-eu garkawv, yawqghaq navluf siqnya lar-euq mae. Khoermirnae, ngar, nawmaf-euq gharduq laqkhaqcaer nya. Aerkhawf, nawmaf yawmuiq jeq-anr tsawrganr anr-awr, yawdoer jeq-anr maq sharnoeq nya-eu tsawrhaq bi pyeufmawf mir-a. 
ROM.16.20	Ghawqmyanr maqghae-aer, nuisar bif-eu Miqyaer-aq, nawmaf-euq aqkuir paeqzar-euq uqmov, naef Saqdaq-anr nawqpyaev taef-a. Aqdui-euq Sanqpaq Yeqsur Kali-euq guiqlanq yawdzanr nawmaf-euq khoertav jav luf-ur.
ROM.16.21	Ngaq-euq gar mrcawq Tivmorseq hawr-eu ngaq-euq aqyuif aqnyir pyeuf-eu Lurgir, Yaqsoq hawr-eu Sawrsirpaqtav aqha’maf, nawmaf-anr dawqcawq puqanr laf-euq mae.
ROM.16.22	Ngar-aq, Pawrluv-euq gharduq sanqbof heupur bofluf-eu Deqlaqtir ma. Sanqpaq Yeqsur-euq lafkhoer ngar, nawmaf-anr dawqcawq puq-eu ma.
ROM.16.23	Ngaq-anr hageuf-awr, Kalizaq armur murlan-anr hageuf naeqlaf-euq Gaqyur khawf, nawmaf-anr dawqcawq puqanr laf-euq mae. Meuq heumeuq-euq pyur jeqhmq-eu ghaq Erlaqdur hawr-eu maernmr Gawqtu khawf, nawmaf-anr dawqcawq puqanr laf-euq mae. 
ROM.16.24	Aqdui-euq Sanqpaq Yeqsur Kali-euq guiqlanq yawdzanr nawmaf yawqghaq navluf-euq khoertav jav luf-ur. Aqmeq.
ROM.16.25	Mirtsaq bae ngae nae maqbi siq-aer zaftaq-euq jeq-euq garkawv panmaeq naeqlaf-euq mirnae, ngar maeq-eu guiqlanqdawq hawr-eu Yeqsur Kali-euq garkawv dawqmaeq maeq-eu baqda’nae, nawmaf-anr bi ziflar nya-eu ghaq-anr jaceuq ma. 
ROM.16.26	Mirkhanq-euq tsawrjeuq dawqtawvluf janlar-awr narhaq geufnya’ni, mqmaq maqbyav yarzir daef-eu Miqyaer nae dawq biftaq-euq lof-aer zaftaq-euq khoer, nymq-mr panmaeq naeqlaf-awr, Miqyaer gharduq ngaeqdan-eu deuq-euq sanqbof-anr ghoe-awr, tsawrjeuq tsawrca dawqtawvluf zaftaq-euq khoer-anr byacaevni ya’mawr-euq mae. 
ROM.16.27	Miqyaer tiq ghaq taef-aer tsawrganr byan-eu mirnae, Yeqsur Kali-anr ghoe-awr, mqmaq maqbyav yarzir aqyawf-anr ciqhuiq ciqmanr kar-eur. Aqmeq.
1CO.1.1	Miqyaer nuima tsaq-awr, Yeqsur Kali-euq ghaqkhaer bigeuf-eu laer kurtaq-euq, Pawrluv hawr-eu maernmr Surdeq nga’nyaf,
1CO.1.2	Gawrliqtu-anr jawr-eu Miqyaer-euq Kalizaq armur-anr sanqbof bofanr lef-eu ma. Yeqsur Kali-euq lafkhoer bi lavshawr-awr, tsawrshawr bigeuf-eu laer kurdov taq-euq aqdui-euq Sanqpaq, Yeqsur Kali-euq tsawrmyanr-anr kharkur-eu aqgeugar jawr-eu tsawrhaq-anr maqkaq, sanqbof heu bofnaeq-eu ma. Kali-aq, aqdui-euq Sanqpaq pyeuf-awr, aqyawf maf-euq Sanqpaq khawf ngeur-eu mae.
1CO.1.3	Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu, nuisar of-eu jeq nawmaf-euq khoertav jav luf-ur.
1CO.1.4	Ngar, nawmaf-euq baqda’nae aqmyanluf ngaq-euq Miqyaer-anr jaceuq luf-eu ma. Aqjeq mirnae aernar-aq, Yeqsur Kali-euq baqda’nae nawmaf, Miqyaer-euq guiqlanq yawdzanr za-euq mae. 
1CO.1.5	Nawmaf, aqyawf-euq lafkhoer yawqjeq navluf javlar-awr sanrlar-euq mae. Dawq kharngaeq-eu bymlar-awr, siqnya-eu tsawrganr yawqjeq navluf khawf sanrlar-euq mae. 
1CO.1.6	Kali-euq garkawv sarkir kamq-eu lof-aer tsaq ngar-a laer, nawmaf-euq lafkhoer byanlar luf-eu gar aqcawq ya’mawr-euq mae. 
1CO.1.7	Khoermirnae, aqdui-euq Sanqpaq Yeqsur Kali ghofle-eu gar nuima keuv-awr dawqluf ngae, nawmaf-euq lafkhoer lafsawq tiqjeq-iq maqteq-a. 
1CO.1.8	Aqdui-euq Sanqpaq Yeqsur Kali-euq arnan ngae nan, nawmaf-anr aerkhar maqbi za’ni, arsaqsaq ngae keuvni aqyawf, nawmaf-anr bizif naeqlaf taef-a. 
1CO.1.9	Miqyaer-aq, sarjax zif-eu mae. Aqyawf-euq Zaqyo pyeuf-eu aqdui-euq Sanqpaq Yeqsur Kali naeq-aer, cawq bicawq-eu laer aqyawf, nawmaf-anr kur-euq mae.
1CO.1.10	Aqyuif aqnyir deuq-or! Ngar, aqdui-euq Sanqpaq Yeqsur Kali-euq tsawrmyanr-euq uqmov nawmaf-anr heulof-aer shar-eu ma. Nawmaf dawqtawvluf tsaqler dzoerler-eu dawq ngaeq-awr, nawmaf-euq yawkaq armaf taq birpav. Nawmaf yawmuiq-aer gawfler gmler nya’ni, nuima tiqsiq taef-aer taq-awr nuinoeq tiqgar taef-aer tsaq-awq. 
1CO.1.11	Ngaq-euq aqyuif aqnyir deuq-or! Nawmaf iqdaeq iqcae dovluf-eu mae laer Kaqlawriv nymrkhanq-euq lafkhoer jawr-eu tsawrhaq, ngaq-anr dzawrnaeq laf-euq mae. 
1CO.1.12	Ngar aermawf-eu-aq, nawmaf-euq yawkaq heulof-aer aerluf-eu mae, “Ngar-aq, Pawrluv-euq tsawrhaq ma.” “Ngar-aq, Aqpawrluv-euq tsawrhaq ma.” “Ngar-aq, Geqpar-euq tsawrhaq ma.” “Ngar-aq, Kali-euq tsawrhaq ma.” 
1CO.1.13	Kali-anr birpav nya-eu la laq? Pawrluv, nawmaf-euq gharduq lafyaq-anr bi taftaeq-euq la lor? Maqngeur nar-aq, nawmaf, Pawrluv-euq tsawrmyanr-euq uqmov bartirsaq hageuf-euq le laq?
1CO.1.14	Ngar, Gaqlirpuv hawr-eu Gaqyur-anr maqngeur nar-aq, nawmaf-euq lafkhoer tiqghaq-anr-iq bartirsaq maq mrnaeq-euq mirnae, Miqyaer-euq guiqlanq-anr jaceuq ma. 
1CO.1.15	Khoermirnae, nawmaf, ngaq-euq tsawrmyanr-euq uqmov bartirsaq hageuf-euq ma laer tiqghaq-iq maqaer nya-a. 
1CO.1.16	Ngar, Saqteqpaq paeqzaq-anr khawf bartirsaq mrnaeq-euq ma. Khoerdeuq-anr maqngeur nar-aq, nuideuq-anr bartirsaq mrnaeq-euq laer ngar maq noeqnya. 
1CO.1.17	Kali, ngaq-anr Bartirsaq mrnaeq-ir laer khaer-euq maqngeur-a. Guiqlanqdawq maeq-ir laer khaernaeq laf-euq mae. Ngar guiqlanqdawq maeq ngae, Kali lafyaq-anr shirdan-euq khoer yawqngaef maqya pyeuf-ir ni, ngar, mirtsaq-anr taf-eu zaqsiq tsawrganr deuq-anr maqghoeni maeq-eu ma.
1CO.1.18	Aqjeq mirnae aernar-aq, lafyaq-euq garkawv-aq, cawv-ir luf-eu tsawrhaq-euq gharduq-aq, zaqsiq tsawrganr maqanr-eu dawq pyeuf-eu mae. Aerkhawf, kakhof-eu jeq zaluf-eu aqdui-euq gharduq-aq, Miqyaer-euq baoq pyeuf-eu mae. 
1CO.1.19	Aqjeq mirnae aernar-aq, 
1CO.1.20	Tsawrganr anr-eu tsawrhaq aqgeugar jawr-eu la? Zanr maeq-eu tsawrhaq aqgeugar jawr-eu la? Heuzir-euq lafkhoer ghawqmya jeq siqnya-awr pyaermawf-eu tsawrhaq aqgeugar jawr-eu la? Miqyaer, mirtsaq-euq zaqsiq tsawrganr-anr, gardanr maqtsoeq-eu jeq bipyeuf-ir-euq maqngeur-a lor? 
1CO.1.21	Miqyaer, aqyawf-euq zaqsiq tsawrganr-euq lafkhoer noeqtsaev taq-euq lof-aer nar-aq, mirtsaqzaq, yawqha-euq zaqsiq tsawrganr-anr ghoe-awr nae Miqyaer-anr siqnya larni maqngeur-a. Zaqsiq tsawrganq maqanr-eu gar dur-eu, guiqlanqdawq maeq-eu gar jan-eu tsawrhaq deuq-anr kakhof-eu Miqyaer nuikhanr shir-eu mae. 
1CO.1.22	Aqjeq mirnae aernar-aq, Yurdav tsawrhaq-aq, bisiq bimawr-eu jeq mawrmawf-awr, Heqlaqsar tsawrhaq-aq, zaqsiq tsawrganr-anr sharpov-eu mae. 
1CO.1.23	Aerkhawf, aqdui, Kali lafyaq-anr bi tafsaef-euq garkawv dawqmaeq maeq-eu ma. Garkawv heu-aq, Yurdav tsawrhaq-euq gharduq sanqtif tif-eu jeq pyeuf-awr, Heqlaqsar tsawrhaq-euq gharduq zaqsiq tsawrganr maqanr-eu jeq pyeuf-eu mae. 
1CO.1.24	Aerkhawf, Miqyaer nae kharkur taq-euq tsawrhaq-euq gharduq-aq, Yurdav tsawrhaq hawr-eu Heqlaqsar tsawrhaq-euq gharduq khawf, Kali-aq, Miqyaer-euq baoq hawr-eu Miqyaer-euq zaqsiq tsawrganr pyeuf-eu mae. 
1CO.1.25	Aqjeq mirnae aernar-aq, Miqyaer-euq zaqsiq tsawrganr yaw’aw-aq, tsawrhaqzaq-euq zaqsiq tsawrganr navmaqtser gordzaeq-awr, Miqyaer-euq ghaq baq-eu jeq-aq, tsawrhaqzaq-euq ghaq khav-eu navmaqtser khavdzaeq-eu mae.
1CO.1.26	Aqyuif aqnyir deuq-or! Miqyaer, nawmaf-anr kur-euq gar sharnoeqhaw sher-eq. Shiqshaq paw sharsawx nar-aq, nawmaf-euq lafkhoer zaqsiq tsawrganr anr-eu tsawrhaq maqmyaq-a, ghaq khav-eu tsawrhaq maqmyaq-a, tsawrhuiq tsawrma khawf maqmyaq-a. 
1CO.1.27	Aerkhawf, Miqyaer, zaqsiq tsawrganr anr-eu deuq bi shafdawr-ir-eu laer, mirtsaqzaq nae zaqsiq tsawrganr maqanr-a laer sawxtaq-euq deuq-anr tserdov-euq mae. Miqyaer, ghaq khav-eu deuq bi shafdawr-ir-eu laer ghaq baq-eu tsawrhaq mae laer mirtsaqzaq nae sawxtaq-euq deuq-anr tserdov-euq mae. 
1CO.1.28	Miqyaer jav-eu deuq-anr lavbyov-eu laer, mirtsaqzaq nae taqteq-awr nodzae taq-euq deuq, tiqjeq-iq maqjav-a laer sawxtaq-euq deuq-anr tserdov-euq mae. 
1CO.1.29	Khoermirnae, Miqyaer-euq maeqshi tsawrhaq tiqghaq-iq khanqsaer jaevkhar maqza-a. 
1CO.1.30	Aerkhawf, Miqyaer-euq baqda’nae nawmaf, Yeqsur Kali-euq lafkhoer ya jawrlar-euq mae. Kali-aq, aqdui-euq gharduq Miqyaer-euq zaqsiq tsawrganr, tsaq-awr dawr-eu jeq, lavshawr-eu jeq hawr-eu kakhof-eu jeq pyeuflar-euq mae. 
1CO.1.31	Yaerbof-euq lafkhoer heulof-aer boftaq-euq mae,
1CO.2.1	Aqyuif aqnyir deuq-or! Arhu ngar, nawmaf jawr-eu gar oe-awr, Miqyaer-euq sarkir garkawv maeqle ngae, narhaq muiq-eu artiv yawgor-euq dawq hawr-eu zaqsiq tsawrganr anr-eu dawq ngaeqngaeq-aer maeq-euq maqngeur. 
1CO.2.2	Ngar, nawmaf naeq-aer jawr ngae, Yeqsur Kali-euq garkawv hawr-eu, aqyawf, lafyaq-euq khoertav bi tafsaef-euq garkawv maqngeur nar-aq, nuijeq tiqjeq-iq siqnya-eu maqgeuf laer ngar noeqtsaev taq-euq ma. 
1CO.2.3	Ngar, nawmaf naeq-aer jawr ngae, ghaq tiqpawf-iq maqanr-aer, guv duidui-eu lafkhoer yawdzuq gan’gan-aer jawr-euq ma. 
1CO.2.4	Ngar dawq ngaeq-eu khawf, dawqmaeq maeq-eu khawf, tsawrhaq-euq zaqsiq tsawrganr anr-eu dawq zmq-awr mur-euq maqngeur, muiq-eu Saflar hawr-eu baoq-anr ghoe-awr mrmaeq mrmawr naeq-euq ma. 
1CO.2.5	Khoermirnae, nawmaf jan-eu jeq-aq, tsawrhaq-euq zaqsiq tsawrganr-anr ghoe-eu maqngeur-eu, Miqyaer-euq baoq-anr ghoe-eu tsaq mae.
1CO.2.6	Nga’maf saflar paw tsawrkhav khavlar-euq deuq-euq ghanrcae zaqsiq tsawrganr-euq garkawv ja-eu ma. Aerkhawf, heuzir-anr taf-eu zaqsiq tsawrganr maqngeur-eu, piq-ir byov-ir luf-eu heuzir-euq khoertav uvlanr-eu deuq-euq zaqsiq tsawrganr khawf maqngeur-a. 
1CO.2.7	Dzeurlaf ngae zaftaq-awr daeqkaq taq-euq Miqyaer-euq zaqsiq tsawrganr-euq garkawv nga’maf jaluf-eu ma. Zaqsiq tsawrganr heu-aq, aqdui khanqsaer za’ni, mirtsaq heu maqbae-euq minav-aer Miqyaer nae noeqtsaev taq-euq mae. 
1CO.2.8	Mirtsaq heu-euq khoertav uvlanr-eu deuq, tiqghaq-iq zaqsiq tsawrganr heu-anr maq siqnya-a. Aqyawfmaf siqnya lawnmr-aq, yawshaef khanqsaer huiq-eu Sanqpaq-anr maq tafsaef-ar. 
1CO.2.9	Aerkhawf, Yaerbof aer-eu,
1CO.2.10	Miqyaer-aq, aqyawf-euq Saflar-anr ghoe-awr, heudeuq aqdui-anr panmaeq naeqlaf-euq mae. Aqjeq mirnae aernar-aq, muiq-eu Saflar-aq, yawqjeq navluf-anr povtser haw-awr, Miqyaer-anr taf-eu naf duidui-eu jeq-anr khawf povtser dov-eu mae. 
1CO.2.11	Tsawrhaq tiq ghaq-anr taf-eu garkawv, aqyawf-euq lafkhoer jawr-eu saflar maqngeur nar-aq, aqsur ghaq siqnya-eu? Khoerlof-aer durni, Miqyaer-euq Saflar maqngeur nar-aq, Miqyaer-anr taf-eu deuq-anr tiqghaq-iq maq siqnya-a. 
1CO.2.12	Aqdui-aq, mirtsaq heu-euq saflar zataq-euq maqngeur, Miqyaer nae aqdui-anr yawqngaef-aer bifnaeq laf-euq guiqlanq deuq-anr siqnya’ni, Miqyaer-anr nae oe-euq muiq-eu Saflar zataq-euq ma.
1CO.2.13	Khoermirnae, nga’maf guiqlanq heudeuq-euq garkawv ngaeq ngae, tsawrhaq-euq zaqsiq tsawrganr maeq-eu lof-aer ngaeq-eu maqngeur, Yawshawr Saflar maeqnaeq laf-eu lof-aer ngaeq-eu ma. Saflar paw-euq garkawv ngaeq ngae, saflar paw taf-eu deuq-anr ciqcaev-awr ngaeq-eu ma. 
1CO.2.14	Aerkhawf, Miqyaer-euq Saflar-anr taf-eu deuq-anr maq daefpov-euq tsawrhaq maq hageuf nya-a. Khoerdeuq-aq, aqyawf-euq gharduq aqdzawq argan-euq dawq lof-aer pyeuf-awr aqyawfmaf, garkawv heudeuq-anr maq ghovshaw nya-a. Aqjeq mirnae aernar-aq, saflar paw tserpav birpav nya-eu tsawrhaq taef-aer heudeuq-anr ghovshaw nya-eu mae. 
1CO.2.15	Saflar paw-euq tsawrhaq-aq, yawqjeq navluf-anr tsermr nya-eu mae. Aerkhawf, aqyawf-anr-aq, tiqghaq-iq maq tsermr nya-a. 
1CO.2.16	Aqjeq mirnae aernar-aq,
1CO.2.16	Aerkhawf, aqdui-aq, Kali-euq nuinoeq nuima anr-eu ma.
1CO.3.1	Aqyuif aqnyir deuq-or! Ngar, nawmaf-anr saflar paw-euq tsawrhaq-anr ngaeqcawq-eu lof-aer maq ngaeqcawq nya-eu mirnae, shiqshaq paw-euq tsawrhaq hawr-eu Kali-euq lafkhoer arner zaqnanq-anr ngaeqcawq-eu lof-aer taef-aer ya ngaeqcawq-eu mir-a. 
1CO.3.2	Ngar, nawmaf-anr dzar yawzae maqbi dzaqni, aqcoer taef-aer bidawr-euq ma. Aqjeq mirnae aernar-aq, dzeurlaf ngae nawmaf dzar yawzae maq dzaqnya-a, nymq-mr keuvni khawf maq dzaqnya lar-euq nga siq. 
1CO.3.3	Nawmaf-aq, shiqshaq paw-euq tsawrhaq lof-aer daefluf nga siq. Nawmaf tiqghaq tirghaq myavnav nav-awr, iqdaeq iqcae dovluf-eu uqtaf, nawmaf-euq yawkaq armaf birpav luf-eu nga. Khoerlof-aer janr-eu-aq, nawmaf, shiqshaq paw-euq tsawrhaq lof-aer pyeuf-awr, tsawrhaqzaq lof-aer taef-aer daefluf-eu maqngeur le laq? 
1CO.3.4	Nawmaf, tiqghaq tirghaq aer-eu, “Ngar-aq, Pawrluv-euq tsawrhaq ma.” “Ngar-aq, Aqpawrluv-euq tsawrhaq ma.” Nawmaf khoerlof-aer aer-eu, shiqshaq paw-euq tsawrhaq lof-aer dur-eu maqngeur-a lor?
1CO.3.5	Pawrluv aqsur ghaq la? Aqpawrluv khawf aqsur ghaq la? Nga’nyaf-aq, nawmaf janlarni guiqlanq-euq gar mrzaq taef ma. Sanqpaq Miqyaer nae kharbi mrlaf-euq lof-aer yawqha-euq gar yawqha mrluf-eu ma. 
1CO.3.6	Ngar-aq, ka-eu ghaq pyeuf-awr, Aqpawrluv-aq, ircuf shaeq-eu ghaq pyeuf-eu mae. Aerkhawf, bihuiq bi maerlar-eu ghaq-aq Miqyaer mae. 
1CO.3.7	Khoermirnae, ka-eu ghaq hawr-eu ircuf shaeq-eu ghaq huiq-eu maqngeur-a. Huiq-eu ghaq-aq, bihuiq bi maerlar-euq Miqyaer mae. 
1CO.3.8	Ka-eu ghaq hawr-eu ircuf shaeq-eu ghaq-aq tiqkawv mae. Yawqghaq navluf yawqha nae mrtaq-euq lof-aer yawqha-euq mrpoeq lafsawq za taef-a. 
1CO.3.9	Nga’nyaf-aq, Miqyaer-euq gar mrcawq ma. Nawmaf-aq, Miqyaer-euq daeyar mae. Nawmaf-aq, Miqyaer tsovluf-eu nymr mae.
1CO.3.10	Ngar, Miqyaer nae ngaq-anr bifnaeq laf-euq guiqlanq yawdzanr-anr ghoe-awr, tsawrganr anr-eu nymr tsov-eu yawsanr lof-aer gawrdanq baetaq-euq ma. Heunar-aq, yawqghaqyawq khoergar nae ya tsovdavlef taef-a. Aerkhawf, yawqghaq navluf aqjox-aer tsovdav lef-eu le laer yawmuiq-aer sharnoeq-awr tsovdav lef-eu tsaq taef-a. 
1CO.3.11	Aqjeq mirnae aernar-aq, Yeqsur Kali-aq, gawrdanq baetaq-euq dawqpaeq pyeuf-eu mae. Tiqghaq-iq nuijeq nae dawqpaeq maq gawqpar nya-a. 
1CO.3.12	Tsawrhaq tiqghaqnav dawqpaeq khoer-anr pyur, shuir, khaqlo saer, darkawq, uqjir, ghovyoeq yur-awr tsovdavlef nar-aq, 
1CO.3.13	yawqghaq navluf, yawqha nae mrtaq-euq lof-aer dovlar taef-a. Aqjeq mirnae aernar-aq, khoerngae nan aqgeu ghaq aqjeq zmq-awr tsov-euq nga laer byacaevni dovlar taef-a. Tsawrhaq yawqghaq navluf nae mr-awr shar-euq jeq-anr miqdzaq nae panmaeq naeqlaf taef-a. 
1CO.3.14	Tsawrhaq tiqghaqnav gawrdanq baetaq-euq khoer-anr nae tsovdav lef-euq khoer zif nar-aq, aqyawf-euq mrpoeq lafsawq za taef-a. 
1CO.3.15	Tsawrhaq tiqghaqnav nae mr-awr shar-euq deuq-anr miqdzaq nae puivdzae nar-aq, aqyawf smq-ir gar yadaq taef-a. Aerkhawf, aqyawf-aq, miqdzaq-anr nae dzeur-ir-euq lof-aer yabuq-ir taef-a.
1CO.3.16	Nawmaf-aq, Miqyaer-euq 
1CO.3.17	Tsawrhaq tiqghaqnav Miqyaer-euq uqduq tanqnymr nymrma-anr lavcawv nar-aq, Miqyaer, aqyawf-anr lavcawv taef-a. Aqjeq mirnae aernar-aq, Miqyaer-euq uqduq tanqnymr nymrma-aq yawshawr mae. Nawmaf-aq, uqduq tanqnymr nymrma mae.
1CO.3.18	Tsawrhaq tiqghaq-iq, yawqhar yawqha jaqmyawf taqmyawf. Nawmaf-euq lafkhoer tiqghaqnav mirtsaq-euq tsawrganr anr-eu ma laer noeq nar-aq, tsawrganr anrlarni aqdzawq argan geuf-awq. 
1CO.3.19	Aqjeq mirnae aernar-aq, mirtsaq-euq zaqsiq tsawrganr-aq, Miqyaer-euq maeqshi yawdzawq yawgan mae. Yaerbof aer-eu,
1CO.3.20	Khoeruqtaf paraer-eu,
1CO.3.21	Khoermirnae, aqgeu ghaq maqkaq, tsawrhaq-anr nuima taqhuiq. Aqjeq mirnae aernar-aq, yawqjeq navluf nawmaf-euq mae. 
1CO.3.22	Pawrluv khawf, Aqpawrluv khawf, Geqpar khawf, mirtsaq khawf, yawdaef jeq khawf, yawshir jeq khawf, nymq-mr pyeufluf-eu deuq khawf, aqkar pyeuflar-eu deuq khawf, dawqtawvluf nawmaf-euq mae. 
1CO.3.23	Nawmaf-aq, Kali-euq mae. Kali-aq, Miqyaer-euq mae.
1CO.4.1	Nga’maf-aq, Kali-euq ghaqzaq ghaqkhaer pyeuf-awr, Miqyaer nae zaftaq-euq deuq-anr hawpir-eu tsawrhaq nga laer tsawrhaqzaq sawxnaeq laf-eu tsaq taef-a. 
1CO.4.2	Khoeruqtaf, hawpir-eu tsawrhaq geuf-eu deuq-aq, sarjax zif-eu tsawrhaq yapyeuf-eu mae. 
1CO.4.3	Nawmaf maqngeur nar-aq, yarkhaq darnymr-euq tsawrhaq deuq, ngaq-anr yarkhaq darlar-eu-aq, huiq-eu garkawv maqngeur-a. Khoeruqtaf, ngar, yawqhar yawqha khawf yarkhaq maqdar. 
1CO.4.4	Ngar, yawqha-euq yawlaeq tiqjeq-iq maq noeqdovnya nya. Aerkhawf, ngar khoerlof-aer maq noeqdov nya-eu mirnae, ngar mrshawr-euq tsawrhaq pyeuflar-euq maqngeur. Aqjeq mirnae aernar-aq, ngaq-anr yarkhaq dar-eu ghaq-aq, Sanqpaq Miqyaer mae. 
1CO.4.5	Khoermirnae, aryamq maq keuvlar-euq minav-aer, Sanqpaq Miqyaer maqoe-euq nmrkaq, tiqjeq-anr-iq yarkhaq taqdar siq. Aqyawf oekeuv ngae, yawzanr-euq lafkhoer zaftaq-euq deuq yawbya-anr bi dovlar-awr, tsawrhaq-euq nuima khawf aqyawf panmawrnaeq taef-a. Khoerngae, Miqyaer, tsawrhaq yawqghaq navluf-anr geux-eu lof-aer jaceuqnaeq taef-a.
1CO.4.6	Aqyuif aqnyir deuq-or! Nawmaf tiqghaq-iq nuima huiq-awr, tiq ghaq-anr muiq-awr tiq ghaq-anr doer-eu jeq maqya mr-aer, Yaerbof-anr boftaq-euq taf-aer maqbi mrdzaeq-eu gharduq, Aqpawrluv hawr-eu ngaq-anr dzawgeufni, nga’nyaf-euq garkawv sheucaev-awr bofanr lef-euq ma. 
1CO.4.7	Aqsur ghaq nae nawmaf-anr bi beugar lar-euq la? Nawr bifnaeq laf-eu gar za-euq maqngeur-eu aqjeq jav-eu le? Nawr aqdir bifnaeq laf-eu gar za-euq ngeur nar-aq, maqngeur-eu lof-aer aqjeq mirnae nuima huiqluf-eu le?
1CO.4.8	Nawmaf yawqjeq navluf javlar-euq ngar-a! Smrmuiq khawf muiqlar-euq ngar-a. Nga’maf maqjawr khawf, nawmaf sanqpaq geuf-awr uvlanrnya lar-euq ngar-a. Nawmaf aqdir uvlanr-eu gar ngar geufmawf mir-a. Khoerlof-aer nar-aq, nga’maf khawf nawmaf naeq-aer tiqkawv lof-aer ya uvlanr taef-a. 
1CO.4.9	Miqyaer-aq, ghaqkhaer pyeuf-eu nga’maf-anr, saef-awq laer yarkhaq dartsaev taq-euq tsawrhaq lof-aer, aqcawq-euq jeqnan nansaq bijawr naeqlaf-euq mae laer ngar noeq-eu ma. Khoermirnae, nga’maf-aq, mirtsaq-euq khoertav, mqtav ghaqkhaer hawr-eu tsawrhaqzaq hawnirghaduq pyeuflar-euq mae. 
1CO.4.10	Nga’maf, Kali-euq gharduq aqdzawq argan pyeuf-eu khawf, nawmaf-aq, Kali-euq lafkhoer tsawrganr anr-eu tsawrhaq ngar-a! Nga’maf ghaq baq-eu khawf, nawmaf ghaq khav-eu ngar-a! Nga’maf-aq, hawteq hawdoer-eu gar yadaq-eu khawf, nawmaf-aq, myavpyawq narmaer jav-eu ngar-a! 
1CO.4.11	Nymq-mr keuvni, nga’maf hawq maef-awr ircuf maefluf-eu ma. Dmghaq dmlmr maqlof-aer, diqlar khovlar-eu gar daqluf-eu uqtaf, jawrduq maqjav-aer shaqluf-eu ma. 
1CO.4.12	Nga’maf, yawqha-euq aqlaf nae gar yawkhav-aer mrluf-eu ma. Aqcawq, nga’maf-anr yaqkhaer yaqlar-eu gar dawq ngaeqghae naeq-awr, aqcawq, nga’maf-anr khaeq-awr khavlar-eu gar nga’maf or-awr daqluf-eu ma. 
1CO.4.13	Aqcawq, nga’maf-anr yaeqbawq-aer jadoer lar-eu gar dawq yawmuiq-aer ngaeqkhof naeq-euq ma. Nymq-mr keuvni, aqcawq, nga’maf-anr mirtsaq-euq yawjawf jeq hawr-eu yavdzae taq-euq yawqjeq navluf-euq javguv javmeuq lof-aer hawluf-eu mae.
1CO.4.14	Ngar heulof-aer bof-eu-aq, nawmaf bi shafdawr-ir-eu laer maqngeur. Ngar zawr gaq-eu zaq lof-aer sawx-awr bi yanrnya lar-eu laer bof-eu ma. 
1CO.4.15	Kali-euq garkawv nawmaf-anr maeqnaeq-eu 10,000 ghaq jawr-eu khawf, aqda ghawqmya ghaq jawr-eu maqngeur-a. Aqjeq mirnae aernar-aq, ngar guiqlanqdawq maeq-awr, Yeqsur Kali-euq lafkhoer nawmaf-anr ngaq-euq zaq bi pyeuflar-euq ma. 
1CO.4.16	Khoermirnae, ngaq-anr mrcaw-awq laer ngar, nawmaf-anr shar-eu ma. 
1CO.4.17	Khoer baqda’nae, Sanqpaq Miqyaer-euq lafkhoer sarjax zif-awr, ngar zawr gaq-eu zaqyo Tivmorseq-anr nawmaf jawr-eu gar bilar-euq ma. Ngar, yawqgar navluf jawr-eu Kalizaq armur dawqtawv luf-anr maeqnaeq tsovnaeq-eu lof-aer, ngar, Kali-anr ghoe-awr mr-eu mrjeq sharkawv aqyawf, nawmaf-anr ja’noeq naeqlaf taef-a.
1CO.4.18	Tsawrhaq tiqpavnav deuq, ngar, nawmaf jawr-eu gar maqlar-ar laer noeq-awr nuima huiqluf-eu mae. 
1CO.4.19	Aerkhawf, Sanqpaq Miqyaer nuima tsaq nar-aq, ghawqmyanr maqghae-aer, ngar, nawmaf jawr-eu gar lar ma. Khoerngae, ngar, nuima huiq-eu khoerdeuq dawq ngaeq-eu gar maqngeur-eu, aqyawf maf-euq baoq-anr haw ma. 
1CO.4.20	Aqjeq mirnae aernar-aq, Miqyaer uvlanr-eu jeq-aq, dawq ngaeq-eu gar taf-eu maqngeur-a, baoq-anr taf-eu mae. 
1CO.4.21	Nawmaf aqjox-aer geufmawf-eu nya? Ngar, nawmaf jawr-eu gar darcuir yur-awr bi larmawf-eu nya lor? Maqngeur nar-aq, gaq-eu lafkhoer nuima nanqyuni bi larmawf-eu nya laq?
1CO.5.1	Nawmaf-euq lafkhoer, aqcawq tsawrjeuq tsawrca deuq ngaeq-eu taef-aer khawf maq ngaeqkeuv shaf-eu, banq-awr khaqmiq sheu-eu garkawv javluf-eu mae laer, ngar aqdir yagaq-euq ma. Khoer-aq, tsawrhaq tiq ghaq, aqyawf-euq aqma ma’nyir naeq-aer banq-awr joe-eu garkawv mae. 
1CO.5.2	Khoerlof-aer mrluf-eu tsawrhaq-anr nawmaf-euq lafkhoer nae taedov-eu gharduq, dawqkawq kawqkawq-aer tsawrngoer ngoer paq-aer ghae-eu khawf, nawmaf nuima huiqhuiq-aer parjawr nya-eu nga. 
1CO.5.3	Ngaq-euq mawrdo nawmaf naeq-aer maqjawr-eu khawf, ngaq-euq nuima nawmaf jawr-eu gar javluf ma. Ngar, nawmaf naeq-aer jawr-eu lof-aer, khoerlof-aer mr-eu tsawrhaq-anr yarkhaq darnaeq dzeur-euq ma. 
1CO.5.4	Nawmaf uiqler ngae, ngaq-euq nuima khawf nawmaf naeq-aer jav-eu ma. Aqdui-euq Sanqpaq Yeqsur Kali-euq tsawrmyanr-euq uqmov, aqdui-euq Sanqpaq Yeqsur Kali-euq baoq-anr ghoe-awr, 
1CO.5.5	khoerlof-aer mrluf-eu tsawrhaq shiqshaq paw cawv-ir ni, naef Saqdaq-euq aqlaf-euq lafkhoer a’naeq-awq. Khoerlof-aer janr-euq nar-aq, Sanqpaq Yeqsur-euq arnan-anr, Miqyaer, aqyawf-euq saflar-anr bibuq-ir taef-a.
1CO.5.6	Nawmaf khanqsaer jaev-eu maqtsaq-a. Daeqtseq uicuiv taef khawf, kaqmur tiq siq siqlanni-anr bi poqlar nya-eu mae laer nawmaf maq siqnya-eu le lor? 
1CO.5.7	Nawmaf daeqtseq maqanr-eu kaqmur yawshuif tiq siq pyeuflarni, daeqtseq yawoer yurdov dzae-awq. Aqjeq mirnae aernar-aq, Kali, aqdui-euq gharduq lawrdan dzeur-euq, aqdui-euq Baqsaqkaq yawrzaq pyeuf-eu mae. 
1CO.5.8	Khoermirnae, aqdui Baqsaqkaq yawbuibui ngae, daeqtseq yawoer maqdawvni, yawdoer jeq hawr-eu yawcawv jeq-anr taf-eu daeqtseq khawf maqdawv-aer, daeqtseq maqdawv-aer shawrjaevni ghae-eu nuima hawr-eu, yawtsaq yawdawr nae janr-euq kaqmur nae yawbuibui kar-eur.
1CO.5.9	Ngar, nawmaf-anr sanqbof bofanr lef-awr, maqtsaq-eu lafkhoer banq-awr joe-eu tsawrhaq naeq-aer cawq taq cawqtaf laer aernaeq-euq ma. 
1CO.5.10	Ngar khoerlof-aer aer-euq-aq, mirtsaq-anr taf-eu, maqtsaq-eu lafkhoer banq-awr joe-eu deuq, aqcawq-euq myawq-anr maerjuir juir-eu deuq, aqcawq-euq myawq-anr khaeqgeuf khavgeuf-eu deuq hawr-eu, tanqpanq aqma mawrkawr-anr uqduq tanq-eu deuq-anr aermawf-eu maqngeur. Heudeuq naeq-aer cawq taq cawqtaf laer aer-eu ngeur-eu law nar-aq, nawmaf, mirtsaq heu-anr nae yadov-ir-eu mae. 
1CO.5.11	Aerkhawf, nymq-mr ngar, nawmaf-anr bofanr lef-euq heu-aq, aqyuif aqnyir Kalizaq ma laer aer-eu gar nae, maqtsaq-eu lafkhoer banq-awr joe-eu, aqcawq-euq myawq-anr maerjuir juir-eu, tanqpanq aqma mawrkawr-anr uqduq tanq-eu, jabu jadoer-eu, jirbaq dawryaef-eu hawr-eu, aqcawq-euq myawq-anr khaeqgeuf khavgeuf-eu tsawrhaq naeq-aer cawq taq cawqtaf, aqyawfmaf naeq-aer dzaq khawf taq dzaqtaf laer bofanr lef-euq ma.
1CO.5.12	Lafnyir paw jawr-eu tsawrhaq-anr yarkhaq dar-eu, ngaq-anr aqjeq taf-eu la? Nawmaf, lafkhoer paw jawr-eu tsawrhaq-anr yarkhaq yadar-eu maqngeur-a lor? 
1CO.5.13	Aerkhawf, lafnyir paw jawr-eu deuq-anr-aq, Miqyaer yarkhaqdar taef-a. Khoermirnae,
1CO.6.1	Nawmaf-euq yawkaq tiqghaq tirghaq jadzaq-eu jeq dovlar ngae, tsawrshawr deuq jawr-eu gar maqir-aer, maqtsaq maqdawr-eu tsawrhaq jawr-eu gar aqjox-aer yarkhaq ja-ir peuq-eu nya? 
1CO.6.2	Tsawrshawr deuq mirtsaq heu-anr yarkhaq yadar mae laer nawmaf maq siqnya-eu le laq? Nawmaf, mirtsaq heu-anr yarkhaq yadar-eu ngeur nar-aq, nyir duidui-eu garkawv heu-anr nawmaf yarkhaq darnaeq-eu maqgeux-a lor? 
1CO.6.3	Aqdui, mqtav ghaqkhaer-anr yarkhaq yadar mae laer nawmaf maq siqnya-eu le laq? Mirtsaq-euq khoertav daefluf ngae, yapuq ya’mawr-eu heudeuq-anr ngeurdzaeq aqjeq aernyaf nyeuv-eu? 
1CO.6.4	Daefzir-euq lafkhoer garkawv heulof-aer ghae-eu deuq dovlar ngae, Kalizaq armur maq taqhuiq-eu tsawrhaq-anr, yarkhaq dar-eu ghaq bigeuf-awr bidar-eu laer ghae-eu le lor? 
1CO.6.5	Ngar, nawmaf bi shafdawr-eu laer heulof-aer aer-eu ma. Aqyuif aqnyir yawkaq jadzaq-eu jeq dovlar ngae, nawmaf-euq lafkhoer dartsaev nya-eu tsawrganr anr-eu tsawrhaq tiq ghaq taef-aer khawf maqjawr-a laq? 
1CO.6.6	Nawmaf-aq, maernmr yawkaq yarkhaq ja-eu uqtaf, maqjan-eu tsawrhaq-euq maeqshi yarkhaq ja-ir-eu nga siq!
1CO.6.7	Nawmaf tiqghaq tirghaq yarkhaq ja-eu teu-aq laeq duidui-eu mae. Aqjeq mirnae aqcawq, nawmaf-anr mrbanq naeqlaf-eu gar maqor-eu le? Aqjeq mirnae aqcawq nae nawmaf-anr maqbi shuirgeuf-eu le? 
1CO.6.8	Nawmaf-aq, yawbanq mr-awr aqcawq-anr shuirdzaq luf-eu mae. Nawmaf, yawqha-euq aqyuif aqnyir-anr khawf, yawdoer heudeuq janrnaeq luf-eu mae.
1CO.6.9	Nawmaf, maqtsaq maqdawr-eu tsawrhaq, Miqyaer uvlanr-eu jeq maqza nya-a laer maq siqnya-eu le lor? Taq noeqlaeq de-eq. Maqtsaq-eu lafkhoer banq-awr joe-eu, tanqpanq aqma mawrkawr-anr uqduq tanq-eu, banq-awr joe-eu, aqli yawkaq aqli maqngeur nar-aq, aqbur yawkaq aqbur banq-awr joe-eu, aqli yawkaq aqli mawrdo anq-eu tsawrhaq deuq, 
1CO.6.10	smrkhoeq khoeq-eu, aqcawq-euq myawq-anr maerjuir juir-eu, jirbaq dawryaef-eu, jabu jadoer-eu hawr-eu, aqcawq-euq myawq-anr khaeqgeuf khavgeuf-eu, heulof-aer ghae-eu tsawrhaq-aq, Miqyaer uvlanr-eu jeq maqza nya-a. 
1CO.6.11	Dzeurlaf ngae, nawmaf tiqpavnav deuq khawf khoerlof-aer mr-euq mae. Aerkhawf, nymq-mr Sanqpaq Yeqsur-euq tsawrmyanr-euq uqmov hawr-eu, aqdui-euq Miqyaer-euq Saflar-anr ghoe-awr, nawmaf-anr mrshawr-awr lavshawr-euq uqtaf, tsiqshawr ghaq-euq mae.
1CO.6.12	Ngar yawqjeq navluf mrkhmq ma. Aerkhawf, yawqjeq navluf-aer gardanr tsoeq-eu maqngeur-a. Ngar yawqjeq navluf mrkhmq ma. Aerkhawf, ngar, aqgeu jeq-euq baoq-euq uqmov maqkaq maqjawr. 
1CO.6.13	Dzaqdzaq dawrdawr-aq, uqmav-euq gharduq pyeuf-awr, uqmav-aq, dzaqdzaq dawrdawr-euq gharduq mae. Aerkhawf, Miqyaer heu nyiq jeq luf-anr lavcawv taef-a. Mawrdo-aq, banq-awr khaqmiq sheu-eu gharduq maqngeur-a, Sanqpaq Yeqsur-euq gharduq mae. Sanqpaq Yeqsur khawf mawrdo-euq gharduq mae. 
1CO.6.14	Miqyaer nae Sanqpaq Yeqsur-anr bi ghofdaef lar-euq mae. Aqyawf-euq baoq nae aqdui-anr khawf bi ghofdaeflar taef-a.
1CO.6.15	Nawmaf-euq mawrdo-aq, Kali-euq arsaer deuq mae laer nawmaf maq siqnya-eu le lor? Ngar, Kali-euq arsaer yur-awr, mawrdo anq-eu tsawrhaq-euq arsaer bipyeuf-ir-eu tsaq taef-a laq? Tiqpawf-iq maqtsaq-ar! 
1CO.6.16	Nawmaf, mawrdo anq-eu tsawrhaq naeq-aer joe-euq tsawrhaq-aq, aqyawf naeq-aer tiqshiq tiqshaq taef-aer pyeuflar-eu mae laer maq siqnya-eu le lor? Aqjeq mirnae aernar-aq, Miqyaer aer-eu,
1CO.6.17	Aerkhawf, Sanqpaq Miqyaer-anr gawf-eu tsawrhaq-aq, aqyawf naeq-aer saflar tiqgar taf-eu mae.
1CO.6.18	Banq-awr khaqmiq sheu-eu jeq-anr caevdzeur-awq. Tsawrhaqzaq nae kharmr-euq iqbax-aq, mawrdo-euq lafnyir paw mr-eu mae. Aerkhawf, maqtsaq-eu lafkhoer banq-awr joe-eu-aq, yawqha-euq mawrdo-anr mrbanq-eu mae. 
1CO.6.19	Nawmaf-euq mawrdo-aq, Yawshawr Saflar-euq uqduq tanqnymr nymrma mae laer maq siqnya-eu le lor? Yawshawr Saflar-aq, Miqyaer-anr nae oe-awr, nawmaf-euq lafkhoer jawrluf-eu mae. Khoeruqtaf, nawmaf-euq mawrdo-aq, nawmaf-euq maqngeur-a. 
1CO.6.20	Aqjeq mirnae aernar-aq, arpoeq bif-awr nawmaf-anr zeurtsaev taq-euq mae. Khoermirnae, Miqyaer-euq pyeuf-eu nawmaf-euq mawrdo hawr-eu saflar-anr nae, Miqyaer-euq yawshaef khanqsaer bi dovlar-awq.
1CO.7.1	Nawmaf nae ngaq-anr sanqbof bofnaeq lef-euq garkawv-anr tafler-awr nae ngar heulof-aer aer-eu ma, “Zaqyo aqli-aq, zaqmiq aqbur-anr maq toeqcivni jawrnya nar-aq yawmuiq mae.” 
1CO.7.2	Aerkhawf, banq-awr khaqmiq sheu-eu jeq javluf-eu mirnae, zaqyo aqli yawqghaq navluf miqzaq sheuq-awr, zaqmiq aqbur yawqghaq navluf khawf khaqdzerzaq baw-eu tsaq mae. 
1CO.7.3	Khaqdzerzaq-aq, yawqha-euq miqzaq-anr ghoer-awr mrnaeq paq-aer ghae-eu lof-aer tsaqtsaqni mrnaeq-awq. Miqzaq ghaq khawf yawqha-euq khaqdzerzaq-anr khoerlof-aer mrnaeq-awq. 
1CO.7.4	Miqzaq ghaq-euq mawrdo-aq, miqzaq ghaq-euq navni maqjav-aer, khaqdzerzaq ghaq-euq navni jav-eu mae. Khoergar durni, khaqdzerzaq ghaq-euq mawrdo khawf, khaqdzerzaq ghaq-euq navni maqjav-aer, miqzaq ghaq-euq navni jav-eu mae. 
1CO.7.5	Dzardzaq sheuq-awr guiqlanq shar-eu gharduq, nyiq ghaqluf nuima tsaq-awr tiqkhaeq lafkhoer, maq yuftaf-eu laer maqngeur nar-aq, miqzaq yozaq-euq yawkaq maq yuftaf laer aer-eu maqtsaq-a. Khoer dzeur-euq nar-aq par yuftaf-awq. Heu-aq, nawmaf, yawqha-euq nuima-anr maq ghaqler-aer jawr ngae, naef Saqdaq, nawmaf-anr maqbi murni khmq-eu jeq pyeuf-eu mae.
1CO.7.6	Aerkhawf, ngar heulof-aer aer-eu-aq, nawmaf-anr dawq bif-eu maqngeur, nawmaf-anr arnmq bif-eu ma. 
1CO.7.7	Tsawrhaq yawqghaq navluf ngar lof-aer bi pyeufmawf mir-a. Aerkhawf, Miqyaer nae tiqghaq-anr tiqjeq-aer biftaq-euq lafsawq maq durler-a. Tiq ghaq heujeq za-awr, tiq ghaq khoerjeq za-euq mae.
1CO.7.8	Ngar lof-aer jawrnya nar-aq muiq taef-a laer, oermr maqbar-euq tsawrhaq hawr-eu miqcoeq miqma deuq-anr ngar aer-eu ma. 
1CO.7.9	Aerkhawf, yawqha-euq nuima-anr maq ghaqler nar-aq, oermr bar-eu tsaq mae. Aqjeq mirnae aernar-aq, yuftaf jawrtaf mawf-eu nuikhanr nae bipuiv-eu navmaqtser, oermr bar-eu-aq muiqdzaeq-eu mae.
1CO.7.10	Ngar, oermr bar-euq deuq-anr dawq bif-eu ma. Aqdir aernar-aq, ngaq-euq dawq maqngeur, Sanqpaq Miqyaer-euq dawq mae. Miqzaq-aq, yawqha-euq khaqdzerzaq-anr nae taqghawq-ir. 
1CO.7.11	Ghawq-euq ngeur nar-aq, yawqzanryawq taqir. Maqngeur nar-aq, yawqha-euq khaqdzerzaq naeq-aer par danqdzaq khof-awq. Khaqdzerzaq khawf yawqha-euq miqzaq-anr maqya khof-a.
1CO.7.12	Ngar nuideuq-anr heulof-aer aer-eu ma. Sanqpaq Miqyaer-euq dawq maqngeur-a. Kalizaq tiq ghaq, yawqha-euq miqzaq maqjan-eu khawf, aqyawf-euq miqzaq, aqyawf naeq-aer jawrmawf nar-aq maqya khof-a. 
1CO.7.13	Kalizaq tiq ghaq, yawqha-euq khaqdzerzaq maqjan-eu khawf, aqyawf-euq khaqdzerzaq, aqyawf naeq-aer jawrmawf nar-aq maqya ghawq-a. 
1CO.7.14	Aqjeq mirnae aernar-aq, maqjan-eu khaqdzerzaq, yawqha-euq miqzaq-euq baqda’nae lavshawr ghaq-euq mae. Maqjan-eu miqzaq khawf, yawqha-euq khaqdzerzaq-euq baqda’nae lavshawr ghaq-euq mae. Khoerlof-aer maqngeur nar-aq, nawmaf-euq zaq maqshawr-a. Aerkhawf, nymq-mr-aq, aqyawfmaf yawshawr mae. 
1CO.7.15	Maqjan-eu miqzaq hawr-eu khaqdzerzaq ghaq ghawqmawf nar-aq ghawq luf-ur. Khoerlof-aer ghawq nar-aq, Kalizaq pyeuf-eu khaqdzerzaq hawr-eu miqzaq, aqyawf-anr ghawq-euq khoerghaq-euq zaqkhav maqpar ngeur-eu mae. Aerkhawf, Miqyaer, aqdui-anr bitsaq bi dzoerler-eu gharduq kur-euq mae. 
1CO.7.16	Miqzaq deuq-or! Nawq-euq khaqdzerzaq-anr maqbi buq-ir nya-a laer nawr aqjox-aer siqnya-eu? Khaqdzerzaq deuq-or! Nawq-euq miqzaq-anr maqbi buq-ir nya-a laer, nawr aqjox-aer siqnya-eu?
1CO.7.17	Sanqpaq Miqyaer nae tiqghaq sair tiqghaq-anr birnaeq taq-euq lof-aer daef-awr, Miqyaer nae tiqghaq sair tiqghaq-anr kur ngae, kharpyeuf-eu lof-aer daefghae-awq. Ngar, Kalizaq armur yawqmur navluf-anr khoerlof-aer khaerluf-eu ma. 
1CO.7.18	Miqyaer, tsawrhaq tiqghaq nav-anr kur ngae, bawkhov maeqdzaq yaeqdzeur-euq ngeur nar-aq, maqyaeq-euq taq janrgeuf. Tsawrhaq tiqghaq nav-anr kur ngae, bawkhov maeqdzaq maqyaeq-euq ngeur nar-aq, maqya yaeq-ar. 
1CO.7.19	Bawkhov maeqdzaq yaeq-euq khawf, maqyaeq-euq khawf tiqjeq-iq gardanr tsoeq-eu maqngeur-a. Miqyaer-euq zanrdawq khofdawq-anr mrcaw-eu taef-aer gardanr tsoeq-eu mae. 
1CO.7.20	Miqyaer tiqghaq sair tiqghaq-anr kur ngae, kharpyeuf-euq lof-aer pyeuf-eu tsaq mae. 
1CO.7.21	Miqyaer, nawq-anr kur ngae, nawr zaqkhav geufluf-eu le lor? Khoer-anr khanq taqlanr. Aerkhawf, buq-ir nya nar-aq, buq-ir-eu muiqdzaeq taef-a. 
1CO.7.22	Aqjeq mirnae aernar-aq, zaqkhav geufluf ngae, Sanqpaq Miqyaer kur-euq tsawrhaq-aq, Sanqpaq Miqyaer-euq buq-ir-euq tsawrhaq pyeuf-eu mae. Khoerlof-aer durni, buq-ir-euq tsawrhaq pyeufluf ngae, Sanqpaq Miqyaer kur-euq tsawrhaq-aq, Kali-euq zaqkhav pyeuflar-euq mae. 
1CO.7.23	Arpoeq bif-awr nawmaf-anr zeurtsaev taq-euq mirnae, tsawrhaq-euq zaqkhav taqgeuf. 
1CO.7.24	Aqyuif aqnyir deuq-or! Miqyaer, nawmaf tiqghaq sair tiqghaq-anr kur ngae, kharpyeuf-euq lof-aer Miqyaer naeq-aer khoerlof-aer daef-awq.
1CO.7.25	Zaqguq deuq-euq garkawv-anr tafler-awr Sanqpaq Miqyaer nae bif-euq dawq ngar maqza-aq. Aerkhawf, Sanqpaq Miqyaer, ngaq-anr ghawqshaq gaq-eu mirnae, ngaq-anr jancoer paq-aer ghae-eu tsawrhaq bi pyeuflar naeqlaf-euq lof-aer, ngaq-euq nuinoeq nawmaf-anr ja’naeq nyar. 
1CO.7.26	Nymq-mr-aq, zawr shaq-eu aryamq pyeuf-eu mirnae, tsawrhaq yawqghaq navluf yawqha khar pyeufluf-eu lof-aer daefghae-eu tsaq taef-a laer ngar noeq mir-a. 
1CO.7.27	Nawr, miqzaq baw-eu ngeur nar-aq, khof-eu garma taqpov. Nawr, miqzaq maqbaw-eu ngeur nar-aq taqsheuq. 
1CO.7.28	Nawr, miqzaq sheuq-eu law-awr khawf iqbax mr-eu maqngeur-a. Miqdaf dafshawr danqdzaq-ir-eu khawf iqbax mr-eu maqngeur-a. Aerkhawf, khoerlof-aer mr-eu tsawrhaq-aq, shiqshaq paw yashaq yazanq taef-a. Ngar, nawmaf-anr khoerdeuq maqbi daqmawf nya.
1CO.7.29	Aqyuif aqnyir deuq-or! Ngar, nawmaf-anr heulof-aer aernaeqmawf mir-a. Ghawqmyanrni maqpar ca-eu mae. Nymq-mr nae nar-aq, miqzaq baw-eu tsawrhaq, miqzaq maqbaw-eu lof-aer daef-awq. 
1CO.7.30	Tsawrngoer ngoerluf-eu tsawrhaq, maqngoer-eu lof-aer daef-awr, laqkhaq caer-eu tsawrhaq, laqkhaq maqcaer-eu lof-aer daef-eu uqtaf, myawq zeur-eu tsawrhaq, myawq maqjav-eu lof-aer daef-awq. 
1CO.7.31	Mirtsaq-anr tafler-eu jeq zmq-eu deuq, maq zmqbanqni daef-awq. Aqjeq mirnae aernar-aq, mirtsaq heu-anr taf-eu deuq byov-ir luf-eu mae.
1CO.7.32	Ngar, nawmaf-anr khanq maqbi lanrmawf nya. Miqzaq maqbaw-eu tsawrhaq-aq, Sanqpaq Miqyaer nuima tsaqni, Sanqpaq Miqyaer-euq gar aqjox-aer mr-eu paq nga laer sharnoeq-eu mae. 
1CO.7.33	Aerkhawf, miqzaq baw-eu tsawrhaq-aq, aqjox-aer ghae-awr yawqha-euq miqzaq nuikhanr bishir-eu paq nga laer mirtsaq-anr taf-eu jeq-anr khanqlanr-eu mae. 
1CO.7.34	Khaqdzerzaq baw-eu zaqmiq aqbur hawr-eu miqdaf dafshawr yawkaq beugar-eu jeq jav-eu mae. Maq danqdzaq-ir-euq zaqmiq aqbur-aq, Sanqpaq Miqyaer-anr taf-eu jeq-anr taef-aer sharnoeq-awr, aqyawf-euq mawrdo hawr-eu saflar yawshawr shawr-aer daefnya-eu mae. Aerkhawf, danqdzaq-ir-euq zaqmiqzaq deuq-aq, aqjox-aer ghae-awr yawqha-euq khaqdzerzaq nuikhanr bishir-eu paq nga laer mirtsaq-anr taf-eu jeq-anr khanqlanr-eu mae. 
1CO.7.35	Ngar heulof-aer aer-eu-aq, nawmaf-anr gardanr bitsoeqni aer-eu ma. Ngar, nawmaf-anr paftawf-eu maqngeur-eu, nawmaf-anr lavbanq lar-eu jeq maqbi jav-aer, mr paq-aer ghae-eu lof-aer Sanqpaq Miqyaer-euq gharduq yawmuiq-aer bi mrnya-eu gharduq aer-eu ma.
1CO.7.36	Aqda tiq ghaq, aqyawf-euq zaqmiq danqdzaq-ir yamq dzeur-euq mirnae, aqyawf mrlaeq-euq mir-a laer noeq nar-aq, aqyawf mrmawf-eu lof-aer mr-eu tsaq mae. Aqyawf, aqyawf-euq zaqmiq-anr bi danqdzaq-ir nya taef-a. Khoerlof-aer janr-eu-aq, iqbax mr-eu maqngeur-a. 
1CO.7.37	Aerkhawf, aqda ghaq nuima zif-awr, yawmawf maqjav-eu uqtaf, yawqha-euq nuikhanr-anr uvlanr nya-awr, aqyawf-euq zaqmiq-anr maqbi danqdzaq-ir laer nuima-euq lafkhoer noeqtsaev taq-euq khoer-aq, yawmuiq jeq mr-eu jeq pyeuf-eu mae. 
1CO.7.38	Khoermirnae, yawqha-euq zaqmiq-anr bi danqdzaq-ir-eu-aq yawmuiq mae. Aerkhawf, aqyawf-anr maqbi danqdzaq-ir-eu-aq par muiqdzaeq-eu mae.
1CO.7.39	Zanr jav-eu lof-aer nar-aq, zaqmiqzaq-aq, yawqha-euq khaqdzerzaq khardaef-eu khoerkeuvni, yawqha-euq khaqdzerzaq naeq-aer ganrdzanq taq-euq mae. Khaqdzerzaq shir-euq nar-aq, danqdzaq-ir mawf-eu ghaq-anr danqdzaq-ir nya taef-a. Aerkhawf, Sanqpaq Miqyaer-euq lafkhoer jawr-eu tsawrhaq-anr taef-aer ya danqdzaq-ir-eu mae. 
1CO.7.40	Maq danqdzaq-ir ni jawrnya nar-aq, aqyawf-euq gharduq laqkhaq caerdzaeq taef-a laer ngar noeq mir-a. Ngar heulof-aer aer-eu-aq, Miqyaer-euq Saflar khawf nuima tsaq taef-a laer ngar noeq-eu ma.
1CO.8.1	Tanqpanq aqma mawrkawr-anr lawrnaeq-euq dzaqdzaq dawrdawr-euq garkawv-aq heulof-aer mae. Aqdui yawqghaq navluf siqnya-eu tsawrganr anr-eu ma laer siqnya ma. Aerkhawf, siqnya-eu tsawrganr-aq, tsawrhaq-anr nuima bi huiqlar-awr, gaq-eu jeq-aq, tsawrhaq-anr bihuiq bi manrlar-eu mae. 
1CO.8.2	Tsawrhaq tiq ghaq, yawqha tiqjeqpaq siqnya ma laer noeq nar-aq, aqyawf siqnya paq-aer ghae-eu jeq, tiqjeq-iq maq siqnya-a siq. 
1CO.8.3	Aerkhawf, tsawrhaq tiq ghaq, Miqyaer-anr gaq nar-aq, Miqyaer, aqyawf-anr siqnya mae.
1CO.8.4	Tanqpanq aqma mawrkawr-anr lawrnaeq-euq dzaqdzaq dawrdawr dzaq-awr dawr-eu garkawv-aq heulof-aer mae. Mirtsaq-euq khoertav jav-eu tanqpanq aqma mawrkawr-aq, tiqjeq-iq gardanr maqtsoeq-eu mrmyawq mae laer aqdui siqnya-eu ma. Miqyaer tiq ghaq taef-aer jawr-awr, miqyaer nuighaq maqjawr-a laer khawf aqdui siqnya ma. 
1CO.8.5	Mq-euq khoertav hawr-eu mirtsaq-euq khoertav, aqcawq, miqyaer laer kurluf-eu miqyaer ghawqmya ghaq jawr-awr, yawsanr deuq khawf ghawqmya’ni jawr-eu mae. 
1CO.8.6	Aerkhawf, aqdui-euq gharduq-aq, Miqyaer tiq ghaq taef-aer jawr-awr, aqyawf-aq, aqdui-euq Aqda mae. Yawqjeq navluf aqyawf-anr nae dovle-awr, aqdui khawf aqyawf-euq gharduq daefluf-eu ma. Aqdui-euq Sanqpaq khawf tiq ghaq jawr-eu taef ma. Aqyawf-aq, Sanqpaq Yeqsur Kali mae. Aqyawf-euq baqda’nae yawqjeq navluf javluf-awr, aqdui khawf, aqyawf-euq baqda’nae daefluf-eu ma.
1CO.8.7	Aerkhawf, tsawrhaq dawqtawvluf khoerlof-aer siqnya-eu tsawrganr anr-eu maqngeur-a. Tsawrhaq tiqpavnav deuq iqnan keuvni, tanqpanq aqma mawrkawr-anr ghoesheuv taq-euq mirnae, dzaqdzaq dawrdawr heu, tanqpanq aqma mawrkawr-anr lawrnaeq-euq ma laer sawx-awr dzaq-eu mae. Aqyawf maf-euq zaqsiq nuisiq ghaq baq-eu mirnae, yawqha-anr maqshawrni bipyeuf-ir nya-eu mae. 
1CO.8.8	Aerkhawf, dzaqdzaq dawrdawr-euq baqda’nae, aqdui, Miqyaer-euq maeqshi myavpyawq narmaer za-eu maqngeur-a. Aqdui dzaq nar-aq muiqdzaeq lar-eu maqngeur-aer, maqdzaq nar-aq doerdzaeq-ir-eu laer khawf maqngeur-a.
1CO.8.9	Aerkhawf, nawmaf mrkhmq mae laer mr-eu baqda’nae, ghaq baq-eu tsawrhaq-euq gharduq sanqtif tifduq maqya pyeuf-ir ni yanr-awq. 
1CO.8.10	Nawr khoerlof-aer ghae-eu jeq-anr siqnya-eu tsawrganr anr-eu tsawrhaq gar nae, tanqpanq aqma mawrkawr jav-eu nymr-euq lafkhoer nuir-awr dzaqluf-eu gar, zaqsiq nuisiq ghaq baq-eu tiq ghaq mawr-euq nar-aq, aqyawf nuima khaqlar-awr, tanqpanq aqma mawrkawr-anr lawrnaeq-euq dzaqdzaq dawrdawr-anr dzaq-eu maqngeur-a lor? 
1CO.8.11	Nawr khoerlof-aer janr nar-aq, nawq-euq siqnya-eu tsawrganr khoer-euq baqda’nae, Kali nae shirdan-euq ghaq baq-eu tsawrhaq tiq ghaq cawv-ir-eu tsaq taef-a lor? 
1CO.8.12	Nawmaf, aqyuif aqnyir deuq-anr khoerlof-aer mrbanq-awr, aqyawf maf-euq ghaq baq-eu zaqsiq nuisiq-anr lavnar naeq-eu-aq, Kali-anr mrbanq-eu jeq pyeuf-eu mae. 
1CO.8.13	Khoermirnae, dzaqdzaq dawrdawr-euq baqda’nae, ngar, ngaq-euq aqyuif aqnyir-anr sanqtif bitif-ir nar-aq, ngaq-euq aqyuif aqnyir sanqtif maqya tifni, aqkar nar-aq, ngar shaqjir tiqjawr-iq maqpar dzaq ma.
1CO.9.1	Ngar, ghaqkhaer maqngeur-a lor? Ngar buq-ir-euq tsawrhaq maqngeur-a laq? Ngar, aqdui-euq Sanqpaq Yeqsur Kali-anr ya’mawr-euq maqngeur-a lor? Nawmaf-aq, Sanqpaq Miqyaer-euq lafkhoer ngaq nae mrtaq-euq gar maqngeur le laq? 
1CO.9.2	Ngar, aqcawq-euq gharduq ghaqkhaer maqngeur-eu law-awr khawf, nawmaf-euq gharduq ghaqkhaer ma. Aqjeq mirnae aernar-aq, ngar, Sanqpaq Miqyaer-euq ghaqkhaer pyeuf-eu jmq-aq nawmaf mae.
1CO.9.3	Ngaq-anr povtser lar-eu tsawrhaq-anr ngar heulof-aer jashawnaeq ma. 
1CO.9.4	Nga’maf dzaq-awr dawr-eu maqgeux-a lor? 
1CO.9.5	Ghaqkhaer nuideuq, Sanqpaq Yeqsur-euq aqnyir hawr-eu, Geqpar aqha’maf, yawqha-euq miqzaq sheuqsheuq-aer can-eu lof-aer, nga’maf khawf Kali-anr jan-eu zaqmiq aqbur-anr sheuqdanq dzaq-awr, sheuqsheuq-aer maq cannya-a laq? 
1CO.9.6	Maqngeur nar-aq, Baqnaqbar, nga’nyaf taef-aer gar maqmr-aer maq ghaenya-a lor? 
1CO.9.7	Yawqha-euq pyurshuir myawqganq zmqzmq-aer guirdeuv deuv-ir-eu aqsur ghaq jawr-eu la? Aqgaf yarkmr mrtaq-euq gar nae, yarkmr-euq lafkhoer-euq arsiq maq pyavdzaq-eu aqsur ghaq jawr-eu la? Maqngeur nar-aq, aqcoer nyaefdawr nya-eu jeqzaq cutaq-euq gar nae, aqcoer maq nyaefdawr-eu aqsur ghaq jawr-eu la?
1CO.9.8	Ngar heulof-aer aer-eu-aq, tsawrhaq-euq nuinoeq aer-eu taef nga lor? Zanrdawq khawf heulof-aer aertaq-euq maqngeur-a laq? 
1CO.9.9	-euq zanrdawq-euq lafkhoer boftaq-euq,
1CO.9.9	Miqyaer, mawrner-euq gharduq taef-aer sharnoeq-awr khoerlof-aer aer-eu la lor? 
1CO.9.10	Heu dawqtawvluf aqdui-euq gharduq sharnoeq-awr aer-eu maqngeur-a laq? Ngeur mae, aqdui-euq gharduq aertaq-euq mae. Aqjeq mirnae aernar-aq, daeyar tsaeq-eu tsawrhaq noeqtmq-awr tsaeq-eu tsaq mae. Caer diq-eu tsawrhaq khawf caer za’ni noeqtmq-awr diq-eu tsaq mae. 
1CO.9.11	Nga’maf, nawmaf-euq lafkhoer saflar paw-euq siqyoeq saeq-awr, shiqshaq-anr taf-eu jeq yaeqdzaq nar-aq, ardzaeq dzeur-eu la lor? 
1CO.9.12	Aqcawq, nawmaf nae bif-euq gar za-eu geux nar-aq, nga’maf ngeurdzaeq, aqcawq navmaqtser za-eu geux-eu maqngeur-a laq? Nga’maf za-eu geux-eu khawf khoerlof-aer maqjanr-aq. Aqjeq mirnae aernar-aq, Kali-euq guiqlanq dawq-anr maqya lavtsoeqni, nga’maf yawqjeq navluf-anr daq-eu ma. 
1CO.9.13	Yawshawr jeq-anr taf-eu gar mr-eu deuq-aq, uqduq tanqnymr nymrma-euq lafkhoer jav-eu dzaqdzaq dawrdawr yadzaq-awr, lawrduq-anr gar mr-eu deuq khawf, lawrnaeq taq-euq jeq ya birdzaq-eu mae laer nawmaf maq siqnya-eu le laq? 
1CO.9.14	Khoerlof-aer durni, guiqlanqdawq maeq-eu deuq khawf, guiqlanqdawq maeq-eu gar ghoe-awr yadzaq yadawr-eu mae laer Sanqpaq Miqyaer dawq biftaq-euq mae.
1CO.9.15	Ngar khoerlof-aer za-eu geux-eu khawf, tiqjeq-iq maqjanr-aq. Nawmaf, ngaq-anr khoerlof-aer bi janrnaeq mawf-eu mirnae, ngar nuima huiqkhar za-eu heu yawqngaef pyeuf-ir-eu ngaetu-aq, ngar shir-eu muiqdzaeq taef-a. 
1CO.9.16	Ngar guiqlanqdawq maeq-eu-aq, nuima huiqkhar maqza. Aqjeq mirnae aernar-aq, ngar guiqlanqdawq maqmaeq-aer maq jawrnya nya. Guiqlanqdawq maqmaeq nar-aq, ngar ghawqshar shaq-aer yaghae saef-eu mae. 
1CO.9.17	Ngar nuima keuv-awr guiqlanqdawq maeq nar-aq, mrpoeq lafsawq za taef-a. Ngar maq maeqmawf-eu law-awr khawf, ya’maeq-eu gar heu-anr yawmuiq-aer ya hawpir-eu mae. 
1CO.9.18	Tox-aer ngeur nar-aq, ngar mrpoeq lafsawq aqjeq za-eu la? Ngar, guiqlanq dawq-euq aryaq maqya zmqbanqni, Kali-euq guiqlanqdawq maeq ngae, arpoeq maqyur-aer maeq-eu ma.
1CO.9.19	Ngar, tsawrhaq tiqghaq-iq-euq zaqkhav maqngeur-eu khawf, tsawrhaq ghawqmya ghaq, Kalizaq bi pyeuflarni, tsawrhaq dawqtawv luf-euq kuirlaf zaqkhav geufluf-eu ma. 
1CO.9.20	Yurdav tsawrhaq, Kalizaq bi pyeuflarni, ngar, Yurdav tsawrhaq-euq gharduq Yurdav tsawrhaq lof-aer pyeuf-eu ma. Ngar, zanrdawq-euq uqmov maqjawr-eu khawf, zanrdawq-euq uqmov jawr-eu tsawrhaq, Kalizaq bi pyeuflarni, ngar, aqyawf maf-euq gharduq zanrdawq-euq uqmov jawr-eu tsawrhaq pyeuf-eu ma. 
1CO.9.21	Zanrdawq maqjav-eu tsawrhaq, Kalizaq bi pyeuflarni, ngar, aqyawf maf-euq gharduq zanrdawq maqjav-eu tsawrhaq lof-aer pyeuf-eu ma. Aqdir aernar-aq, Miqyaer-euq maeqshi ngar zanrdawq maqjav-eu maqngeur. Ngar, Kali-euq zanr-euq uqmov daefluf ma. 
1CO.9.22	Ghaq baq-eu tsawrhaq, Kalizaq bi pyeuflarni, ngar, aqyawf maf-euq gharduq ghaq baq-eu tsawrhaq lof-aer pyeuf-eu ma. Aqjox-aer ghae-awr nae khawf, tsawrhaq tiqpavnav deuq kakhof-eu jeq bi za’ni, ngar, yawqghaq navluf-euq gharduq, yawqjeq navluf pyeuf-eu ma. 
1CO.9.23	Ngar khawf, aqcawq lof-aer guiqlanq dawq-anr taf-eu guiqlanq za’ni, guiqlanq dawq-euq gharduq heudeuq dawqtawvluf mrluf-eu ma.
1CO.9.24	Caevcae cae ngae, yawqghaq navluf caev-eu khawf, tiq ghaq taef-aer lafsawq za-eu mae laer nawmaf maq siqnya-eu le lor? Nawmaf khawf, lafsawq khoer-anr za’ni caevcae cae-awq. 
1CO.9.25	Caevcae cae-eu tsawrhaq yawqghaq navluf, cawv-ir nya-eu ghaqler-euq uqdzanq za’ni, aqyawfmaf yawqdzer dzaq-anr navluf yawqha-euq nuima-anr ghaqler-eu lafkhoer, laejae-awr caevdzaw-eu mae. Aerkhawf, aqdui-aq, maqcawv-ir nya-eu ghaqler-euq uqdzanq za’ni laejae luf-eu ma. 
1CO.9.26	Khoermirnae, ngar arpyar maqjav-aer caevluf-eu maqngeur. Ngar tanqcae cae-eu-aq, tiqjeq-anr-iq maq tanqzawni jaqlaer-anr taef-aer tanq-eu maqngeur. 
1CO.9.27	Ngar, aqcawq-anr dawqmaeq maeq-eu khawf, yawqha ghaq-aq, maq zmqnya-eu tsawrhaq maqya pyeuf-ir ni, ngar, ngaq-euq mawrdo-anr nyaeftaeq nya’ni, yawqha-euq mawrdo-anr yawqkhav-aer dzawpar luf-eu ma.
1CO.10.1	Aqyuif aqnyir deuq-or! Aqdui-euq aqpoeq dawqtawvluf mqdmr-euq uqmov jawr-awr iqmalavshav-anr tsaev-euq mae laer, ngar, nawmaf heu-anr maq siqnya-aer maqbi ghaemawf nya. 
1CO.10.2	Aqyawfmaf dawqtawvluf mqdmr hawr-eu iqmalavshav-euq lafkhoer bartirsaq hageuf-awr, Morseq-anr gawfler-euq mae. 
1CO.10.3	Aqyawfmaf dawqtawvluf saflar-euq dzar aqyawf tiqjeq taef-aer dzaq-awr, 
1CO.10.4	dawqtawvluf saflar-euq ircuf aqyawf tiqjeq taef-aer dawr-euq mae. Aqyawfmaf nae dawr-euq ircuf-aq, aqyawf maf-euq maeqnan cantae luf-eu saflar-euq logur-anr nae yoerdov lef-euq ircuf mae. Logur khoer-aq, Kali mae. 
1CO.10.5	Aerkhawf, Miqyaer, aqyawfmaf myaqni tiqpav-anr nuikhanr maqshir-eu mirnae, aqyawf maf-euq mawrdo bawrtsanq bawrdanr-anr doeni bi gayaf-euq mae.
1CO.10.6	Aqyawfmaf yawdoer jeq-anr maerjuir juir-euq lof-aer, aqdui khawf maqya juirni, garkawv heudeuq-aq, aqdui hawgeufduq pyeuf-eu mae. 
1CO.10.7	Aqyawfmaf tiqpavnav deuq tanqpanq aqma mawrkawr-anr uqduq tanq-euq lof-aer nawmaf taqtanq. Yaerbof-euq lafkhoer boftaq-euq lof-aer,
1CO.10.8	Aqyawfmaf tiqpavnav deuq banq-awr khaqmiq sheu-euq lof-aer, aqdui maqya mr-a. Aqyawfmaf khoerlof-aer mr-euq mirnae, tiq nan-euq lafkhoer taef-aer 23,000 ghaq yashir-euq mae. 
1CO.10.9	Aqyawfmaf tiqpavnav deuq tsermr haw-euq lof-aer, aqdui, Kali-anr maqya tsermr haw-a. Aqyawfmaf khoerlof-aer janr-euq mirnae, arlawr nae bi tovsaef-euq mae. 
1CO.10.10	Aqyawfmaf tiqpavnav deuq dawqghof dov-euq lof-aer nawmaf dawqghof taqdov. Aqyawfmaf dawqghof dov-euq mirnae, lavcawv-eu ghaq nae bi lavcawv-euq mae.
1CO.10.11	Aqyawf maf-anr pyeuflar-euq garkawv heudeuq dawqtawvluf hawgeufduq pyeufni, arsaq saq-eu arnan aryamq-euq lafkhoer jawr-eu aqdui yanrnya larni boftaq-euq mae. 
1CO.10.12	Khoermirnae, tsawrhaq tiqghaqnav, ngar zifdanni yawfluf-eu ma laer noeq nar-aq, aqyawf maqya coq-ir ni yanr-eu tsaq taef-a. 
1CO.10.13	Nawmaf-anr keuvle teurle-awr yadaq-eu murjur jur-eu jeq-aq, tsawrhaqzaq maq daqhaw-euq murjur jur-eu jeq maqngeur-a. Miqyaer sarjax zif-eu mirnae, nawmaf maq daqcoer-eu murjur jur-eu jeq nawmaf-anr maqbi keuvle-a. Murjur jur-eu jeq keuvle ngae, nawmaf daqcoerni buq-ir nya-eu garma shardanr taq-euq mae.
1CO.10.14	Khoermirnae, ngar zawr gaq-eu aqyuif aqnyir deuq-or! Tanqpanq aqma mawrkawr-anr uqduq tanq-eu gar nae caevdzeur-awq. 
1CO.10.15	Ngar, nawmaf-anr tsawrganr anr-eu tsawrhaq mae laer sawx-awr heulof-aer aer-eu ma. Ngar aer-eu tsaq-eu nga laq, maqtsaq-eu nga laq laer, nawmaf yawqha yawqha dartsaev-awq. 
1CO.10.16	Aqdui, Miqyaer-anr jaceuq-eu guiqlanq-euq khmqmaq heu-aq, aqdui, Kali-euq shiq-anr tafluf-eu ma laer aermawf-eu maqngeur-a lor? Aqdui ngawqpyaeq-eu kaqmur-aq, aqdui, Kali-euq mawrdo-anr gawfluf-eu ma laer aermawf-eu maqngeur-a laq? 
1CO.10.17	Aqdui, tsawrhaq ghawqmya ghaq pyeuf-eu khawf, kaqmur tiq siq hawr-eu mawrdo tiq do taef-aer pyeuf-eu ma. Aqjeq mirnae aernar-aq, aqdui yawqghaq navluf kaqmur tiq siq-anr taef-aer taf-eu ma.
1CO.10.18	Shiqshaq paw-euq Irsaqleqlav tsawrhaq-euq garkawv-anr sharnoeqhaw sher-eq. Lawrnaeq-euq jeq dzaq-eu tsawrhaq-aq, lawrduq-anr taf-eu tsawrhaq maqngeur-a lor? 
1CO.10.19	Tox-aer mar-iq, ngar aqjeq aermawf-eu nga? Tanqpanq aqma mawrkawr hawr-eu tanqpanq aqma mawrkawr-anr lawrnaeq-euq jeq, tiqjeq-iq gardanq maqtsoeq-a laer aermawf-eu maqngeur-a lor? 
1CO.10.20	Ngar aermawf-eu-aq, aqcawq tsawrjeuq tsawrca deuq lawrnaeq-euq khoer-aq, Miqyaer-anr lawrnaeq-euq maqngeur-a, naef-anr lawrnaeq-euq mae. Ngar, nawmaf-anr naef naeq-aer cawq maqbi cawqtafmawf nya. 
1CO.10.21	Nawmaf, Sanqpaq Miqyaer-euq khmqmaq-anr nae dawr-euq nar-aq, naef-euq khmqmaq-anr nae maq dawrnya-a. Nawmaf, Sanqpaq Miqyaer-euq hawqje-anr jawq-euq nar-aq, naef-euq hawqje-anr maqjawq nya-a. 
1CO.10.22	Aqdui, Sanqpaq Miqyaer myavnav navni mrnmr lor? Aqdui, aqyawf-euq navmaqtser ghaq khavdzaeq-eu le laq?
1CO.10.23	Ngar yawqjeq navluf mrkhmq ma. Aerkhawf, yawqjeq navluf-aer gardanr tsoeq-eu maqngeur-a. Ngar yawqjeq navluf mrkhmq ma. Aerkhawf, yawqjeq navluf-aer bihuiq bi manrlar-eu maqngeur-a. 
1CO.10.24	Aqsur ghaq maqkaq tiqghaq-iq, yawqha-euq gharduq muiqni taef-aer taqpov, aqcawq-euq gharduq muiqni pov-awq.
1CO.10.25	Zaqsiq nuisiq-euq gharduq maq narhaq tserni, shaqjir daqanq-eu laev-anr khardaq-eu jeq dzaq-awq. 
1CO.10.26	Aqjeq mirnae aernar-aq,
1CO.10.27	Maqjan-eu tsawrhaq tiqghaqnav, nawmaf-anr hawq kurdzaq-awr, nawmaf khawf irmawf nar-aq, zaqsiq nuisiq-euq gharduq maq narhaq tserni, hawqje-anr khar ciqdav taq-euq jeq dzaq-awq. 
1CO.10.28	Aerkhawf, tiqghaqnav, nawmaf-anr, “Heu-aq, tanqpanq aqma mawrkawr-anr lawrnaeq-euq mae” laer aernaeqlaf nar-aq, nawmaf-anr aernaeq laf-euq khoerghaq-euq baqda’nae hawr-eu zaqsiq nuisiq-euq baqda’nae taqdzaq. Aqjeq mirnae aernar-aq, “Mirtsaq hawr-euq mirtsaq-euq khoertav kharjawr kharjav-eu yawqjeq navluf Sanqpaq Miqyaer-euq mae.” 
1CO.10.29	Ngar, zaqsiq nuisiq laer aer-eu heu-aq, nawq-euq zaqsiq nuisiq-anr aer-eu maqngeur, aqcawq-euq zaqsiq nuisiq-anr aermawf-eu ma. Ngar aqjeq mrnya, maq mrnya-eu heu, aqjeq mirnae aqcawq-euq zaqsiq nuisiq nae yabi dar-eu la? 
1CO.10.30	Ngar, Miqyaer-euq guiqlanq-anr jaceuq-awr dzaq nar-aq, ngar, Miqyaer-euq guiqlanq-anr jaceuq-awr dzaq-eu khawf, aqjeq mirnae aqcawq, ngaq-anr dawqdoer ngaeq-eu nga?
1CO.10.31	Khoermirnae, nawmaf dzaq-awr dawr-eu maqaer, aqjeq mr-eu maqkaq, yawqjeq navluf-euq lafkhoer Miqyaer-euq yawshaef khanqsaer dovlarni mr-awq. 
1CO.10.32	Nawmaf, Yurdav tsawrhaq hawr-eu Heqlaqsar tsawrhaq-anr maqaer, Miqyaer-euq Kalizaq armur-anr maqaer, coeqler deuqler paq-aer taqmr. 
1CO.10.33	Ngar kharmr-eu yawqjeq navluf-euq lafkhoer, tsawrhaq dawqtawvluf nuikhanr shirni mr-eu lof-aer, aqyawfmaf kakhof-eu jeq za’ni, ngar, yawqha-anr muiqlar-eu jeq maqpov-aer, tsawrhaq ghawqmya ni-anr muiqni povluf-eu ma.
1CO.11.1	Ngar, Kali-anr mrcaw-eu lof-aer, nawmaf khawf ngaq-anr mrcaw-awq.
1CO.11.2	Yawqjeq navluf-euq lafkhoer, nawmaf, ngaq-anr noeqkeuv-awr, ngaq nae nawmaf-anr bifyaf-euq lof-aer, zanroer khoerdeuq-anr cantae luf-eu mirnae, ngar, nawmaf-anr jaceuq ma.
1CO.11.3	Aerkhawf, ngar, nawmaf-anr heulof-aer bi siqnya’mawf mir-a. Zaqyo aqli yawqghaq navluf-euq uqduq-aq Kali mae. Zaqmiq aqbur-euq uqduq-aq zaqyo aqli mae. Kali-euq uqduq-aq Miqyaer mae. 
1CO.11.4	Zaqyo aqli aqgeu ghaq maqkaq, guiqlanqshar ngae hawr-eu Miqyaer gharduq ngaeqdan ngae, uqboeq boeq-eu-aq, yawqha-euq uqduq-anr yaeqbawq-aer janr-eu jeq pyeuf-eu mae. 
1CO.11.5	Aerkhawf, zaqmiq aqbur aqgeu ghaq maqkaq, guiqlanqshar ngae hawr-eu Miqyaer gharduq ngaeqdan ngae, uqboeq maqboeq-eu ghaq-aq, yawqha-euq uqduq-anr yaeqbawq-aer janr-eu jeq pyeuf-eu mae. Aqjeq mirnae aernar-aq, aqyawf uqboeq maqboeq nar-aq, aqyawf-euq uqduq jaevdzae-euq lof-aer dur-eu mae. 
1CO.11.6	Zaqmiq aqbur uqboeq maq boeqmawf nar-aq, tsaerkanr taeq-eu tsaq mae. Aerkhawf, tsaerkanr taeq-eu hawr-eu uqjaev jaev-eu, zaqmiq aqbur-euq gharduq-aq, shafdawr-eu jeq pyeuf nar-aq, uqboeq boeq-eu tsaq mae. 
1CO.11.7	Zaqyo aqli-aq, Miqyaer-euq shaevdzeuf hawr-eu Miqyaer-euq yawshaef khanqsaer pyeuf-eu mirnae, uqboeq boeq-eu maqtsaq-a. Aerkhawf, zaqmiq aqbur-aq, zaqyo aqli-euq yawshaef khanqsaer mae. 
1CO.11.8	Aqjeq mirnae aernar-aq, zaqyo aqli-aq, zaqmiq aqbur-anr nae bae-euq maqngeur-a. Zaqmiq aqbur-aq, zaqyo aqli-anr nae bae-euq mae. 
1CO.11.9	Khoeruqtaf, zaqmiq aqbur-euq gharduq, zaqyo aqli-anr bae-euq maqngeur-a. Zaqyo aqli-euq gharduq, zaqmiq aqbur-anr bae-euq mae. 
1CO.11.10	Khoermirnae, mqtav ghaqkhaer-euq gharduq, zaqmiq aqbur deuq aryaq-euq uqmov jawrluf-eu nga laer siqlarni uqboeq boeq-eu tsaq taef-a.
1CO.11.11	Aerkhawf, Sanqpaq Miqyaer-euq lafkhoer, zaqmiq aqbur-aq, zaqyo aqli-anr yaghoe-awr, zaqyo aqli khawf zaqmiq aqbur-anr yaghoe-eu mae. 
1CO.11.12	Aqjeq mirnae aernar-aq, zaqmiq aqbur-aq, zaqyo aqli-anr nae bae-awr, zaqyo aqli-aq, zaqmiq aqbur-anr nae daefle-euq mae. Aerkhawf, dawqtawvluf Miqyaer-anr nae dovle-euq mae.
1CO.11.13	Miqyaer-anr guiqlanqshar ngae, zaqmiq aqbur uqboeq maqboeqni shar-eu tsaq-eu nga laq, maqtsaq-eu nga laq laer, nawmaf-euq yawkaq dartsaev-awq. 
1CO.11.14	Zaqyo aqli tsaerkanr ghawqmanrni taq nar-aq, aqyawf-euq gharduq shafdawr-eu jeq pyeuf-eu mae laer baetaq-euq jeq khawf, nawmaf-anr maeqnaeqlaf luf-eu maqngeur-a lor? 
1CO.11.15	Aerkhawf, zaqmiq aqbur tsaerkanr ghawqmanrni taq nar-aq, aqyawf-euq khanqsaer pyeuf-eu mae. Aqjeq mirnae aernar-aq, aqyawf-euq tsaerkanr-aq, aqyawf-anr bi daeqkaq-eu laer bitsof-euq mae. 
1CO.11.16	Tsawrhaq tiqghaqnav heu-euq garkawv tsawrpyaer pyaermawf nar-aq, nga’maf khawf, Miqyaer-euq Kalizaq armur deuq khawf, heu-anr nae beugar-eu zanrsanrkhof yawqjeqyawq maqjav laer siqnya-awq.
1CO.11.17	Nawmaf uiqler ngae, bi muiqlar-eu laer maqngeur-eu, bicawv-ir-eu laer uiqler-eu mirnae, nymq-mr ngar, nawmaf-anr maq jaceuq naeqni maeq-eu ma. 
1CO.11.18	Yawbae jeq-aq, Kalizaq armur uiqler ngae, armaf birpav luf-eu mae laer ngar yagaq-euq ma. Ngaq nae yagaq-euq lof-aer tiqpav tsaq-eu dur laer ngar jan ma. 
1CO.11.19	Nawmaf-euq lafkhoer geufnya-eu tsawrhaq aqsur ghaq nga laer siqduq mawrduq larni, maqtsaq maq dzoerler-eu jeq yajav lar-eu mae. 
1CO.11.20	Khoermirnae, nawmaf tiqgar uiqler ngae, Sanqpaq Yeqsur-anr noeqkeuv-awr dzaq-eu maqngeur nga. 
1CO.11.21	Aqjeq mirnae aernar-aq, nawmaf dzaq ngae, aqgeu ghaq maqkaq yawqha nae yurlaf-euq dzaq-eu jeq yawqha jeqhu dzaq-awr, tiqghaq nav-aq, hawq maef-eu uqtaf, tiqghaq nav-aq, jirbaq dawryaef-eu mae. 
1CO.11.22	Nawmaf dzaq-awr dawr-eu gharduq, nymr maqjav-eu le lor? Maqngeur nar-aq, Miqyaer-euq Kalizaq armur-anr yaeqbawq-aer janr-awr, dzaqdzaq dawrdawr maqjav-eu deuq bi shafdawr-ir-eu laer janr-eu le laq? Ngar, nawmaf-anr aqjox-aer aernaeq-eu tsaq-eu la? Nawmaf khoerlof-aer janr-eu khawf, ngar, nawmaf-anr ya jaceuq taef-a lor? Ngar, nawmaf-anr maq jaceuq.
1CO.11.23	Ngar, Sanqpaq Yeqsur-anr nae za-euq jeq, ngar, nawmaf-anr bifnaeq-eu ma. Sanqpaq Yeqsur-aq, aqcawq, aqyawf-anr anqdzaq ngae mir, kaqmur yur-awr, 
1CO.11.24	Miqyaer-euq guiqlanq-anr jaceuq-euq mae. Khoernar-aq, kaqmur ngawqpyaeq-awr aer-eu, “Yur-awr dzaq-awq. Heu-aq, nawmaf-euq gharduq yapyaeq-ir-euq ngaq-euq mawrdo ma. Nawmaf, ngaq-anr noeqkeuv-eu gharduq heulof-aer janr-awq.” 
1CO.11.25	Khoerlof-aer durni, cifhawq dzaqghaq ngae, aqyawf, khmqmaq ciq-awr aer-eu, “Khmqmaq heu-aq, ngaq-euq shiq-anr ghoe-awr nae bif-eu dawqma sarjax yawshuif ma. Nawmaf khardawr ngae, ngaq-anr noeqkeuv-eu gharduq heulof-aer janr-awq.” 
1CO.11.26	Aqmyan maqkaq, nawmaf kaqmur heu dzaq-awr khmqmaq heu ciqdawr ngae, nawmaf, Sanqpaq Yeqsur shir-euq garkawv, aqyawf zafkale ngae keuvni, dawqdzawr mr-eu jeq pyeuf-eu mae.
1CO.11.27	Khoermirnae, aqgeu ghaq maqkaq, yawzeu maqbawni Sanqpaq Yeqsur-euq kaqmur dzaq-awr, khmqmaq ciqdawr nar-aq, Sanqpaq Yeqsur-euq mawrdo hawr-eu shiq-anr mrbanq-euq mae. 
1CO.11.28	Khoermirnae, tsawrhaq yawqghaq navluf yawqhar yawqha jeqhu tsermr-awr nae taef-aer, kaqmur dzaq-awr khmqmaq ciqdawr-eu tsaq mae. 
1CO.11.29	Aqjeq mirnae aernar-aq, aqgeu ghaq maqkaq, Yeqsur-euq mawrdo-anr maq noeqsiq maq noeqmawr-aer dzaq-awr dawr nar-aq, yawqhar yawqha yarkhaq dar-eu jeq bi keuvleni dzaq-awr dawr-eu mae. 
1CO.11.30	Khoermirnae, nawmaf-euq lafkhoer ghawqmya ghaq, ghaq maqanr-aer narluf-eu uqtaf, heumyav ghaq shir-euq mae. 
1CO.11.31	Aqdui, yawqhar yawqha jeqhu tsermr nar-aq, yarkhaq dar-eu gar maqya daq-ar. 
1CO.11.32	Aqdui, mirtsaqzaq naeq-aer tiqkawv lof-aer yarkhaq dar-eu gar maqya daqni, Sanqpaq Miqyaer, aqdui-anr yarkhaq dar-eu-aq, aqdui-anr diqdiq-aer maeq-eu jeq pyeuf-eu mae.
1CO.11.33	Khoermirnae, ngaq-euq aqyuif aqnyir deuq-or! Nawmaf dzaq-awr dawr-eu laer uiqler ngae, tiqghaq tirghaq dawq-awq. 
1CO.11.34	Nawmaf uiqler ngae, yawqha-euq khoertav yarkhaq dar-eu jeq maqya keuvleni, tsawrhaq tiqghaqnav hawq maef nar-aq, irkanr dzaq-eu tsaq mae. Garkawv nuideuq-aq, ngar, nawmaf jawr-eu gar lar ngae ja’maeqnaeq ma.
1CO.12.1	Aqyuif aqnyir deuq-or! Saflar paw-euq lafsawq deuq-euq garkawv, ngar, nawmaf-anr maq siqnya-aer maqbi ghaemawf nya. 
1CO.12.2	Nawmaf, Miqyaer-anr maqjan-eu tsawrhaq pyeufluf ngae, dawq maq ngaeqnya-eu tanqpanq aqma mawrkawr-anr nawmaf uqduq bi tanqni, aqcawq khar sheuqghae lar-eu lof-aer bi sheuqghae-euq garkawv khoer-anr, nawmaf siqnya luf-eu mae. 
1CO.12.3	Khoermirnae, ngar, nawmaf-anr heulof-aer bi siqnya’mawf mir-a. Tsawrhaq tiqghaq-iq Miqyaer-euq Saflar-anr ghoe-awr nae, Yeqsur-anr yaqkhaer yaq-eu dawq maqngaeq-ar. Khoeruqtaf, Yawshawr Saflar-anr maqghoe nar-aq, Yeqsur-aq, Sanqpaq mae laer tsawrhaq tiqghaq-iq maqaer nya-a.
1CO.12.4	Lafsawq beugar-eu mae. Aerkhawf, muiq-eu Saflar-aq, tiq ghaq taef mae. 
1CO.12.5	Guiqlanq-euq gar mr-eu jeq maq durler-a. Aerkhawf, Sanqpaq Miqyaer-aq, tiq ghaq taef mae. 
1CO.12.6	Mrdov laf-eu jeq beugar-eu mae. Aerkhawf, tsawrhaq yawqghaq navluf-euq lafkhoer yawqjeq navluf mr-eu ghaq-aq, Miqyaer tiq ghaq taef mae. 
1CO.12.7	Yawqghaq navluf-anr gardanr tsoeqni, muiq-eu Saflar nae yawqghaq navluf-anr tiq ghaq-anr tiq jeq byacaevni bifnaeq taq-euq mae. 
1CO.12.8	Muiq-eu Saflar-aq, tiq ghaq-anr zaqsiq tsawrganr-euq dawq bif-awr, muiq-eu Saflar heughaq, tiq ghaq-anr-aq, siqnya-eu tsawrganr-euq dawq bif-eu mae. 
1CO.12.9	Muiq-eu Saflar heughaq, tiq ghaq-anr jan-eu jeq bif-awr, muiq-eu Saflar aqyawf heughaq, tiq ghaq-anr-aq, nargawr deuq lavtaq-eu lafsawq deuq bif-eu mae. 
1CO.12.10	Tiq ghaq-anr khavjeq-aer ghae-eu jeq bi mrnya-awr, tiq ghaq-anr-aq, Miqyaer gharduq bi ngaeqdan nya-eu uqtaf, tiq ghaq-anr-aq, saflar deuq-anr bi tserpav nya-eu mae. Tiq ghaq-anr, dawqbav ghawqmya jeq bi bavnya-awr, tiq ghaq-anr-aq, dawqbav khoer-euq dawqtsuif bi yurdov nya-eu mae. 
1CO.12.11	Aerkhawf, heudeuq dawqtawvluf bi pyeuflarni mr-eu ghaq-aq, muiq-eu Saflar mae. Aqyawf nuima tsaq-eu lof-aer, aqyawf ghaq aqyawf-anr daeqbirnaeq taq-euq mae.
1CO.12.12	Mawrdo tiq do taef khawf arsaer ghawqmya’ni tsof-eu mae. Mawrdo-euq arsaer deuq ghawqmya’ni tsof-eu khawf, dawqtawvluf mawrdo tiq do taef-aer pyeuf-eu lof-aer, Kali khawf khoerlof-aer dur-eu mae. 
1CO.12.13	Yurdav tsawrhaq hawr-eu Heqlaqsar tsawrhaq maqaer, zaqkhav hawr-eu buq-ir-euq tsawrhaq maqaer, aqdui dawqtawvluf mawrdo tiq do taef-aer pyeuflarni, muiq-eu Saflar tiq ghaq-euq lafkhoer taef-aer bartirsaq hageuf-awr, muiq-eu Saflar tiq ghaq-anr taef-aer dawrluf-eu ma.
1CO.12.14	Mawrdo-aq, arsaer tiq saer taef maqngeur-a, arsaer ghawqmya’ni tsof-eu mae. 
1CO.12.15	“Ngar, aqlaf maqngeur-eu mirnae, mawrdo-anr maqtaf” laer aqkuir aernar-aq, aqyawf khoerlof-aer aer-eu mirnae, mawrdo-anr maqtaf-eu la lor? 
1CO.12.16	“Ngar, myavnuiv maqngeur-eu mirnae, mawrdo-anr maqtaf” laer naqbawr aernar-aq, aqyawf khoerlof-aer aer-eu mirnae, mawrdo-anr maqtaf-eu la laq? 
1CO.12.17	Mawrdo dolan-aer myavnuiv taef law nar-aq, tersar aqjeq nae narhaq-eu? Mawrdo dolan-aer naqbawr taef law nar-aq, yawsaf aqjeq nae baeflaf-eu? 
1CO.12.18	Aerkhawf, Miqyaer, aqyawf nuima tsaq-eu lof-aer, arsaer yawqsaer navluf-anr yawqha-euq tsofduq tsofzar-anr bitsof-euq mae. 
1CO.12.19	Dawqtawvluf arsaer tiq saer taef law nar-aq, mawrdo aqjox-aer baw-eu? 
1CO.12.20	Nymq-mr arsaer ghawqmya’ni baw-eu khawf, mawrdo tiq do taef mae.
1CO.12.21	Myavnuiv, aqlaf-anr, “Ngar, nawq-anr maqmawf” laer maqaer nya-a. Uqduq khawf aqkuir-anr, “Ngar, nawq-anr maqmawf” laer maqaer nya-a. 
1CO.12.22	Khoer taef-aer maqngeur-a siq. Mawrdo-anr tsof-eu arsaer deuq-euq lafkhoer, yawnanq laer sawxtaq-euq deuq-anr ngeurdzaeq yabi tsof-eu mae. 
1CO.12.23	Mawrdo-euq lafkhoer khanqsaer maqjav-a laer aqdui sawxluf-eu arsaer deuq-anr-aq, nuideuq-anr navmaqtser khanqsaer javlarni janr-awr, maq hawmuiq-eu arsaer deuq-anr-aq, hawmuiq dzaeqlarni aqdui yajanr-eu mae. 
1CO.12.24	Hawmuiq-eu arsaer deuq-anr khoernav nav-aer lavsav-eu laer maqya ghae-ar. Miqyaer, arsaer deuq, mawrdo-anr yurgawftsaq ngae, khanqsaer maqjav-eu deuq-anr bi javdzaeq lar-euq mae. 
1CO.12.25	Khoer-aq, mawrdo-euq arsaer deuq ghawq-awr ghaer-eu jeq maqbi jav-aer, tiqsaer tirsaer ghawqshaq bigaq-eu gharduq mae. 
1CO.12.26	Arsaer tiq saer shaq-eu gar yadaq nar-aq, arsaer dawqtawvluf cawdaq-eu mae. Arsaer tiq saer khanqsaer za nar-aq, arsaer dawqtawvluf laqkhaq cawcaer-eu mae.
1CO.12.27	Nawmaf-aq, Kali-euq mawrdo mae. Khoeruqtaf, aqyawf ghaqyawf tiq ghaq tiq saer pyeuf-eu mae. 
1CO.12.28	Miqyaer, tsawrhaq heudeuq-anr Kalizaq armur-euq lafkhoer bijawr-euq mae. Tif, ghaqkhaer deuq, nyif, Miqyaer gharduq ngaeqdan-eu deuq, smr, maeqnaeq tsovnaeq-eu deuq mae. Khoernar-aq, khavjeq-aer ghae-eu jeq mr-eu deuq, nargawr lavtaq-eu lafsawq za-euq deuq, aqcawq-anr cawba-eu deuq, dzoeqdzaq mr-eu deuq hawr-eu dawqbav ghawqmya jeq bav-eu deuq-anr bijawr-euq mae. 
1CO.12.29	Dawqtawvluf ghaqkhaer-a lor? Dawqtawvluf Miqyaer gharduq ngaeqdan-eu tsawrhaq-a laq? Dawqtawvluf maeqnaeq tsovnaeq-eu tsawrhaq-a lor? Dawqtawvluf khavjeq-aer ghae-eu jeq mr-eu tsawrhaq-a laq? 
1CO.12.30	Dawqtawvluf nargawr deuq lavtaq-eu lafsawq deuq za-euq la lor? Yawqghaq navluf dawqbav bavnya-eu la laq? Yawqghaq navluf dawqbav-euq dawqtsuif yurdov nya-eu la lor? 
1CO.12.31	Aerkhawf, nawmaf muiq duidui-eu lafsawq deuq-anr nuima keuv-awr sharpov-awq.
1CO.12.31	Ngar, nawmaf-anr dawqtawv luf-euq navmaqtser muiqdzaeq-eu garma toeqmaeq naeqnyar de-eq.
1CO.13.1	Ngar, tsawrhaq-euq dawqdeuq hawr-eu mqtav ghaqkhaer-euq dawq bavnya-eu khawf, gaq-eu jeq maqanr nar-aq, ngaq nae ngaeq-euq dawq-aq, boeloe diq-eu tersar hawr-eu caexlaer civ-eu tersar-anr dur-eu taef mae. 
1CO.13.2	Ngar, Miqyaer gharduq ngaeqdan-eu lafsawq za-awr, Miqyaer nae zaftaq-euq dawqtawvluf ghovshaw nya-eu uqtaf, yawqjeq navluf-anr siqnya-eu tsawrganr anr-awr, gawqjawq-anr bijiv-ir nya’ni jan-eu nuima tiqbyan anr-eu khawf, gaq-eu jeq maqanr nar-aq, ngar-aq, tiqjeq-iq gardanr maqtsoeq-a. 
1CO.13.3	Ngar kharjav-eu myawqganq dawqtawvluf shaqzaq-anr bidzaq-eu laer bifjir-awr, ngaq-euq mawrdo miqdzaq-anr bi puivpeuq-eu khawf, gaq-eu jeq maqanr nar-aq, ngaq-euq gharduq tiqjeq-iq gardanr maqtsoeq-a.
1CO.13.4	Gaq-eu jeq-aq, nuinoeq ghawqmanrni noeq-awr, ghawqshaq gaqnya-eu mae. Gaq-eu jeq-aq, myav maqnav-aer, maq janrghae-eu uqtaf, nuima maqhuiq-a. 
1CO.13.5	Gaq-eu jeq-aq, aqcawq-anr yaeqbawq-aer maqghae-aer, yawqha-anr muiqni taef-aer maqtov-eu uqtaf, nuima paerlar-eu maqkawr-aer, yawdoer jeq maqnoeq-a. 
1CO.13.6	Gaq-eu jeq-aq, maqtsaq maqdawr-eu jeq-anr laqkhaq maqcaer-aer, yawtsaq yawdawr jeq-anr laqkhaq caer-eu mae. 
1CO.13.7	Gaq-eu jeq-aq, dawqtawv luf-anr orcoer-awr, dawqtawv luf-euq lafkhoer jancoer-eu uqtaf, dawqtawv luf-euq lafkhoer noeqtmq coer-awr, dawqtawv luf-anr daqcoer-eu mae.
1CO.13.8	Gaq-eu jeq-aq, byov-ir-eu maqbaw-a. Aerkhawf, tiq nan, Miqyaer gharduq ngaeqdan-eu jeq byov-ir-awr, dawqbav bav-eu, naq-ir-eu baw-eu uqtaf, siqnya-eu tsawrganr khawf maqjav-aer pyeuf-ir taef-a. 
1CO.13.9	Aqjeq mirnae aernar-aq, nymq-mr aqdui siqnya-eu maqbyan-aer, Miqyaer gharduq ngaeqdan-eu khawf maqbyan-a. 
1CO.13.10	Aerkhawf, byan-eu jeq keuvle ngae, maqbyan-eu jeq byov-ir taef-a.
1CO.13.11	Ngar, zaq pyeufluf ngae-aq, zaq lof-aer ngaeq-awr, zaq lof-aer ghovshaw-euq uqtaf, zaq lof-aer ngaeq-eu ma. Aerkhawf, ngar, tsawrkhav khavlar-euq nar-aq, zaq-anr taf-eu jeq-anr byaerdzaejir yaf-euq ma. 
1CO.13.12	Nymq-mr aqdui-aq, maq mawrshawr lar-eu pyawqhaw-anr hawluf-eu gar dur-eu mae. Aerkhawf tiqnan-aq, myavpyawq dzoer-awr ya mawrduq taef-a. Nymq-mr ngar siqnya-eu maqbyan-a. Aerkhawf, khoerngae nan keuvlar nar-aq, Miqyaer, ngaq-anr siqnya-eu lof-aer, ngar khawf tiqbyanni siqnyalar taef-a.
1CO.13.13	Nymq-mr-aq, jan-eu jeq, noeqtmq-eu jeq, gaq-eu jeq heu smr jeq jav-eu mae. Aerkhawf, heu smr jeq-euq lafkhoer nae huiqdzaeq dzaeq-eu jeq-aq gaq-eu jeq mae.
1CO.14.1	Nawmaf gaq-eu jeq-anr taemi nya’ni laejae-awq. Saflar paw-euq lafsawq-anr khawf za’mawf-eu nuima anr-awr, dawqtawv luf-euq navmaqtser Miqyaer gharduq ngaeqdan mawf-awq. 
1CO.14.2	Dawqbav bav-eu tsawrhaq-aq, tsawrhaq-anr ngaeqcawq-eu maqngeur-a. Miqyaer-anr ngaeqcawq-eu mae. Aqjeq mirnae aernar-aq, tsawrhaq tiqghaq-iq aqyawf ngaeq-eu dawq-anr maq ghovshaw nya-a. Aerkhawf, aqyawf, saflar-euq lafkhoer zaftaq-euq deuq ngaeq-eu mae. 
1CO.14.3	Aerkhawf, Miqyaer gharduq ngaeqdan-eu tsawrhaq-aq, tsawrhaq-anr ghaq bif-awr nuima bi sarlar-eu uqtaf, bihuiq bi manrlarni ngaeq-eu mae. 
1CO.14.4	Dawqbav bav-eu tsawrhaq-aq, yawqhar yawqha taef-aer bihuiq bi manrlar-eu mae. Aerkhawf, Miqyaer gharduq ngaeqdan-eu tsawrhaq-aq, Kalizaq armur-anr bihuiq bi manrlar-eu mae. 
1CO.14.5	Ngar, nawmaf yawqghaq navluf-anr dawqbav bi bavnya’mawf mir-a. Aerkhawf, nawmaf, Miqyaer gharduq ngaeqdan-eu gar ngar geufmawfdzaeq nya. Aqjeq mirnae aernar-aq, Kalizaq armur huiqlar manrlarni dawqbav bav-eu dawqtsuif maq yurdov nar-aq, Miqyaer gharduq ngaeqdan-eu ghaq-aq, dawqbav bav-eu ghaq navmaqtser gardanr tsoeqdzaeq-eu mae.
1CO.14.6	Aqyuif aqnyir deuq-or! Ngar, nawmaf jawr-eu gar lar-awr, Miqyaer nae panmaeq-euq jeq hawr-eu siqnya-eu tsawrganr anr-eu dawq maqngaeq-aer, Miqyaer gharduq maq ngaeqdan-eu uqtaf, maqmaeq maqtsov-aer, dawqbav taef-aer bav nar-aq, nawmaf-euq gharduq aqjeq gardanr tsoeq-eu la? 
1CO.14.7	Yawdaef maqngeur-eu jeq, coirloir hawr-eu deur-mq cuq khawf, tersar marjawvni maq dovlar nar-aq, aqjeq baw-awr aqjeq diqluf-eu nya laer aqjox-aer siqnya nmr-mq? 
1CO.14.8	Darhae baw-eu tersar marjawvni maq dovlar nar-aq, guirdeuv deuv-eu gharduq aqsur ghaq laeqhmq-eu? 
1CO.14.9	Khoergar durni, nawmaf dawq ngaeq ngae, aqcawq yaw’awq-aer siqnya paq-aer maqngaeq nar-aq, nawr ngaeq-eu dawq-anr aqjox-aer ghovshaw nya-eu? Khoerlof-aer ghae nar-aq, jaqlaer-anr ngaeqdzae-eu gar dur-eu mae. 
1CO.14.10	Mirtsaq-euq khoertav dawqngaeq dawqbav ghawqmya jeq jav-eu ngeur-eu dur. Aerkhawf, dawqtsuif maqbaw-eu dawqngaeq dawqbav tiqjeq-iq maqjav-a. 
1CO.14.11	Khoermirnae, ngar dawq khoerdeuq-euq dawqtsuif maq siqnya nar-aq, dawq ngaeqluf-eu ghaq, ngaq-anr boermiq siqkhaq nga laer noeq-awr, ngar khawf aqyawf-anr boermiq siqkhaq nga laer noeq taef-a. 
1CO.14.12	Khoerlof-aer durni, nawmaf khawf saflar paw-euq lafsawq za’mawf-awr, nuima keuv-awr sharpovluf ngae, Kalizaq armur-anr bihuiq bi manrlar nya-eu lafsawq deuq-anr yawmuiq-aer zmqnya larni laejae-awq.
1CO.14.13	Khoermirnae, dawqbav bav-eu tsawrhaq-aq, dawqtsuif yurdov nya’ni guiqlanq shar-eu tsaq mae. 
1CO.14.14	Ngar dawqbav bavbav-aer guiqlanqshar nar-aq, ngaq-euq saflar guiqlanq sharluf-eu mae. Aerkhawf, ngaq-euq ghovshaw nya-eu jeq gardanr maqtsoeq-a. 
1CO.14.15	Tox-aer mar-iq, aqjox-aer janr-eu tsaq la? Ngar, saflar-euq lafkhoer guiqlanq shar-awr, ghovshaw-eu lafkhoer khawf guiqlanq shar-eu ma. Ngar, saflar-euq lafkhoer cardawq car-awr, ghovshaw-eu lafkhoer khawf cardawq car-eu ma. 
1CO.14.16	Nawq-euq saflar nae taef-aer Miqyaer-anr jaceuqluf nar-aq, khoergar jawrluf-eu dawqbav maq siqnya-eu tsawrhaq, nawr jaceuq luf-eu dawq-anr maq ghovshawnya nar-aq, nawr jaceuq luf-eu gar, “Aqmeq” laer aqjox-aer aernya nmr-mq? 
1CO.14.17	Nawq nae Miqyaer-anr jaceuq-euq dawq yawmuiq law-awr khawf, aqcawq-anr maqbi huiq maqbi manrlar nya-a.
1CO.14.18	Ngar, nawmaf yawqghaq navluf myavmaqtser dawqbav bavmyaq dzaeq-eu mirnae Miqyaer-anr jaceuq ma. 
1CO.14.19	Aerkhawf, Kalizaq armur uiqler ngae, dawqbav armyaer dawq, bav-eu navmaqtser, ngar, aqcawq-anr maeqnaeq tsovnaeq nya’ni, ghovshaw nya-eu dawq ngaq dawq taef-aer ngaeq-eu geuf ma.
1CO.14.20	Aqyuif aqnyir deuq-or! Ghovshaw nya-eu paw-aq, nawmaf, zaq lof-aer taqpyeuf. Aerkhawf, yawdoer jeq mr-eu paw-aq, zaq lof-aer pyeuf-awr, ghovshaw nya-eu paw-aq, tsawrkhav pyeuf-awq.
1CO.14.21	Zanrdawq boftaq-euq lafkhoer Sanqpaq Miqyaer aer-eu,
1CO.14.22	Khoermirnae, dawqbav bav-eu-aq, jan-eu tsawrhaq-euq gharduq maqngeur-aer, maqjan-eu tsawrhaq-euq gharduq bisiq bimawr-eu jeq pyeuf-eu mae. Aerkhawf, Miqyaer gharduq ngaeqdan-eu-aq, maqjan-eu tsawrhaq-euq gharduq maqngeur-aer, jan-eu tsawrhaq-euq gharduq mae. 
1CO.14.23	Khoermirnae, Kalizaq armur murlan-aer uiqler-awr yawqghaq navluf dawqbav bavluf ngae, maq siqnya-eu tsawrhaq hawr-eu maqjan-eu tsawrhaq urlar nar-aq, nawmaf, tsawruq uq-ir-euq nga laer maqaer-ar lor? 
1CO.14.24	Aerkhawf, yawqghaq navluf, Miqyaer gharduq ngaeqdan luf-eu gar, maqjan-eu tsawrhaq hawr-eu maq siqnya-eu tsawrhaq urlar nar-aq, Miqyaer gharduq ngaeqdan-eu tsawrhaq dawqtawvluf, aqyawf-anr gheupyawr-awr, aqyawfmaf dawqtawvluf, aqyawf-anr iqbax toeqmaeq taef-a. 
1CO.14.25	Khoermirnae, aqyawf-euq nuima-euq lafkhoer zaftaq-euq deuq khawf pandov laf-awr, myavpyawq, mirtsa tuvni awbyav-awr, Miqyaer-anr uqduq tanqtanq-aer, Miqyaer-aq, aqdir nawmaf-euq ghanrcae jawrluf-eu ngar-a laer aer taef-a.
1CO.14.26	Tox-aer mar-iq, aqyuif aqnyir deuq-or! Aqjox-aer janr-eu tsaq la? Nawmaf uiqler ngae, yawqghaq navluf tiqghaq tiqjeq-aer car-awr jaceuq-eu, maeqnaeq tsovnaeq-eu, dawqbav bav-eu, panmaeq naeq-eu, dawqtsuif yurdov-eu, heudeuq mr-eu mae. Yawqjeq navluf aqcawq huiqlar manrlarni mr-awq. 
1CO.14.27	Dawqbav bav-eu tsawrhaq jawr nar-aq, nyiq ghaq maqngeur nar-aq, myaqdzaeq dzaeq-eu smr ghaq taef-aer bingaeq-awq. Khoeruqtaf, tiqghaq sair tiqghaq ngaeq-awr, dawqtsuif tiq ghaq bi yurdov-awq. 
1CO.14.28	Aerkhawf, Kalizaq armur uiqler ngae, dawqtsuif yurdov-eu tsawrhaq maqjawr nar-aq, dawqbav bav-eu tsawrhaq ciqcurni jawr-awr, yawqhar yawqha hawr-eu Miqyaer-anr taef-aer ngaeqcawq luf-ur.
1CO.14.29	Miqyaer gharduq ngaeqdan-eu tsawrhaq nyiq ghaq smr ghaq bingaeq-awr, nuideuq-aq, dawq khoerdeuq-anr bi tsermr-eu tsaq mae.
1CO.14.30	Khoergar nuirluf-eu tiqghaqnav, Miqyaer nae panmaeq-euq jeq za-euq ngeur nar-aq, yawbae ngaeqluf-eu ghaq ciqcurni naqler-eu tsaq mae. 
1CO.14.31	Aqjeq mirnae aernar-aq, tsawrhaq dawqtawvluf dzawgeuf-awr ghaq za’ni, nawmaf yawqghaq navluf tiqghaq sair tiqghaq Miqyaer gharduq ngaeqdannya taef-a. 
1CO.14.32	Miqyaer gharduq ngaeqdan-eu tsawrhaq-euq saflar-aq, Miqyaer gharduq ngaeqdan-eu ghaq-euq navni jav-eu mae. 
1CO.14.33	Aqjeq mirnae aernar-aq, Miqyaer-aq, yawbanq yawlanr-aer ghae-eu jeq bi dovlar-eu ghaq maqngeur-aer, tsawrshawr deuq-euq Kalizaq armur dawqtawv luf-euq lafkhoer jav-eu nuisar bif-eu ghaq pyeuf-eu mae.
1CO.14.34	Kalizaq armur uiqler ngae, nawmaf-euq zaqmiq aqbur deuq ciqcurni bijawr-awq. Aqjeq mirnae aernar-aq, aqyawf maf-aq, dawq ngaeq-eu arnmq maqjav-a. Aqyawfmaf, zanrdawq aertaq-euq lof-aer lafof ya’aw-eu mae. 
1CO.14.35	Aqyawfmaf tiqjeqnav siqnya’mawf nar-aq, irkanr jawr ngae yawqha-euq khaqdzerzaq-anr narhaq luf-ur. Aqjeq mirnae aernar-aq, zaqmiq aqbur, Kalizaq armur-euq lafkhoer dawq ngaeq-eu-aq, shafdawr paq-aer ghae-eu mae.
1CO.14.36	Miqyaer-euq dawq nawmaf-euq lafkhoer nae dovlar-euq la lor? Maqngeur nar-aq, nawmaf jawr-eu gar taef-aer oekeuv-euq la laq? 
1CO.14.37	Tsawrhaq tiqghaqnav, yawqha-aq, Miqyaer gharduq ngaeqdan-eu, maqngeur nar-aq, saflar paw-euq tsawrhaq ma laer noeq nar-aq, ngaq nae nawmaf-anr bofanr laf-euq jeq-aq, Sanqpaq Miqyaer nae bif-euq dawq ngar-a laer siqnya-eu tsaq mae. 
1CO.14.38	Aerkhawf, tiqjeq-iq maq siqnya’ni jawr-eu aqsur ghaq maqkaq, khoerlof-aer maq siqnya’ni bijawr-awq.
1CO.14.39	Khoermirnae, aqyuif aqnyir deuq-or! Nuima keuv-awr Miqyaer gharduq ngaeqdan-eu lafsawq-anr geufmawf duidui-awq. Dawqbav bav-eu gar khawf taq lavtsoeq. 
1CO.14.40	Yawqjeq navluf shawqseuvni ghae-awr, aqyawf gar aqyawf tsaqni mr-awq.
1CO.15.1	Khoernav maqtser, aqyuif aqnyir deuq-or! Ngar, nawmaf-anr maeqnaeq-euq guiqlanqdawq heu, nawmaf-anr par dzawrnaeq-eu ma. Nawmaf guiqlanqdawq heu-anr hageuf ghaq-awr, heu-euq lafkhoer yawfluf-eu mae. 
1CO.15.2	Ngaq nae nawmaf-anr maeqnaeq-euq guiqlanq dawq-anr yawqngaef-aer jan-eu maqngeur-aer, yawmuiq-aer nyaeftaeqtaq nar-aq, guiqlanqdawq heu-euq baqda’nae nawmaf yabuq-ir taef-a.
1CO.15.3	Ngaq nae za-awr nawmaf-anr maeqnaeq-euq yawbae jeq-aq, Yaerbof-euq lafkhoer aertaq-euq lof-aer, Kali, aqdui-euq iqbax-euq gharduq shirdan-awr, 
1CO.15.4	aqyawf-euq mawrdo bi bafpanq-euq mae. Khoernar-aq, Yaerbof-euq lafkhoer aertaq-euq lof-aer, smq nan keuvlar nar-aq ghofdaef lar-euq mae. 
1CO.15.5	Khoernar-aq, aqyawf-euq mawrdo Geqpar-anr bimawr-awr, ghaqkhaer 12 ghaq-anr khawf bimawr-euq mae. 
1CO.15.6	Khoernar-aq, tiqpov-euq lafkhoer taef-aer aqyuif aqnyir 500 ghaq dzaeqni-anr bimawr-euq mae. Tsawrhaq khoerdeuq myaqni tiqpav, iqnan keuvni daefluf-a siq. Aerkhawf, tiqpavnav deuq-aq shir-euq mae. 
1CO.15.7	Khoernar-aq, Yaqkov-anr bimawr ghaq-awr nae, ghaqkhaer dawqtawv luf-anr khawf bimawr-euq mae. 
1CO.15.8	Ngar-aq, aryamq tsaq ngae daefle-euq maqngeur-eu khawf, ngaq-anr bi mawrsaqsaq naeqlaf-euq mae.
1CO.15.9	Ngar-aq, ghaqkhaer deuq-anr nae aqcawq taf-aer teqdzaeq-eu ghaq ma. Arhu, Miqyaer-euq Kalizaq armur-anr khaeqnaeq khavnaeq haw-euq mirnae, ngaq-anr ghaqkhaer laer bikur-eu maqgeux nya. 
1CO.15.10	Aerkhawf, Miqyaer-euq guiqlanq yawdzanr baqda’nae ngar heulof-aer pyeufluf-eu ma. Aqyawf nae ngaq-anr bifnaeq laf-euq guiqlanq yawdzanr-aq yawqngaef maqngeur-a. Ngar, ghaqkhaer nuideuq dawqtawv luf-euq navmaqtser gar mr-euq ma. Aqdir aernar-aq, ngaq nae mr-euq maqngeur, ngaq-euq lafkhoer anr-eu Miqyaer-euq guiqlanq yawdzanr nae mr-euq mae. 
1CO.15.11	Khoermirnae, ngar khawf, aqyawfmaf khawf dawqmaeq maeq-eu baqda’nae nawmaf janlar-euq mae.
1CO.15.12	Kali shir-euq gar nae ghofdaef lar-euq mae laer nymq-mr dawqmaeq maeqnaeq luf-eu khawf, aqjeq mirnae nawmaf-euq lafkhoer tiqpavnav deuq shir-euq tsawrhaq ghofdaef lar-eu maqbaw-a laer aerluf-eu la? 
1CO.15.13	Shir-euq tsawrhaq ghofdaef lar-eu maqbaw nar-aq, Kali khawf maq ghofdaef lar-ar. 
1CO.15.14	Kali maq ghofdaef lar-euq lawnmr-aq, nga’maf dawqmaeq maeq-eu heu yawqngaef mae. Nawmaf jan-eu khawf yawqngaef mae. 
1CO.15.15	Khoeruqtaf, nga’maf-aq, Miqyaer-euq tsawrkaq jaqmyawf pyeuf-ir taef-a. Aqjeq mirnae aernar-aq, Miqyaer, Kali-anr bi ghofdaef lar-euq mae laer nga’maf sarkir kamqluf-eu ma. Aqdir shir-euq tsawrhaq ghofdaef lar-eu maqbaw nar-aq, Miqyaer khawf Kali-anr maqbi ghofdaef lar-ar. 
1CO.15.16	Aqjeq mirnae aernar-aq, shir-euq tsawrhaq ghofdaef lar-eu maqbaw law nar-aq, Kali khawf maq ghofdaef lar-ar. 
1CO.15.17	Kali maq ghofdaef lar-euq law nar-aq, nawmaf jan-eu jeq yawqngaef pyeuf-awr, nawmaf iqbax-euq lafkhoer jawrluf-a siq! 
1CO.15.18	Khoeruqtaf, Kali-euq lafkhoer yufkhav dzeur-euq tsawrhaq deuq khawf cawv-ir jirdzeur-euq taef-a. 
1CO.15.19	Aqdui, Kali-euq lafkhoer noeqtmq-eu heu, heuzir yawdaefdaef ngae-euq gharduq taef nar-aq, aqdui-aq, tsawrhaq dawqtawvluf navmaqtser ur gawrlar paq-aer ghae-eu tsawrhaq mae.
1CO.15.20	Aerkhawf, Kali-aq, shir-euq gar nae ghofdaef lar-awr, yufkhav dzeur-euq tsawrhaq-euq lafkhoer nae siqbae baele-euq arsiq pyeuf-eu mae. 
1CO.15.21	Tsawrhaq tiq ghaq-euq baqda’nae shir-eu jeq keuvle-euq lof-aer, tsawrhaq tiq ghaq-euq baqda’nae shir-euq gar nae ghofdaef lar-eu jeq javlar-euq mae. 
1CO.15.22	Aqdaq-euq lafkhoer tsawrhaq dawqtawvluf shir-euq lof-aer, Kali-euq lafkhoer tsawrhaq dawqtawvluf ya ghofdaeflar taef-a. 
1CO.15.23	Aerkhawf, tsawrhaq yawqghaq navluf yawqha-euq aryamq tsaq ngae ghofdaeflar taef-a. Siqbae baele-euq arsiq-aq Kali mae. Aqkar aqyawf zafkale ngae, aqyawf-euq tsawrhaq deuq ghofdaeflar taef-a. 
1CO.15.24	Khoernar-aq, arsaq saq-eu aryamq keuvle taef-a. Khoerngae, dzoeqluf-eu deuq dawqtawvluf, aryaq hawr-eu baoq dawqtawv luf-anr Kali lavcawv-awr, uvlanr-eu jeq Aqda Miqyaer-anr a’naeq taef-a. 
1CO.15.25	Miqyaer, muir-eu deuq dawqtawv luf-anr Kali-euq aqkuir-euq uqmov bi jawrlar ngae keuvni, Kali ya uvlanr taef-a. 
1CO.15.26	Maeqnan nansaq yabi lavcawv-eu muir-eu jeq-aq, shir-eu jeq mae. 
1CO.15.27	Aqjeq mirnae aernar-aq, “Miqyaer yawqjeq navluf, Kali-euq aqkuir-euq uqmov bijawr bijav-euq mae.” Aerkhawf, aqyawf,
1CO.15.27	laer aer ngae, yawqjeq navluf-anr Kali-euq uqmov bijawr bijav-euq ghaq maqkeuq-a laer byacaevni dovlar-eu mae.
1CO.15.28	Yawqjeq navluf Kali-euq uqmov bijawr bijav-euq nar-aq, yawqjeq navluf Kali-euq uqmov bijawr bijav-euq ghaq-euq uqmov, Zaqyo khawf jawr taef-a. Khoerngae, Miqyaer, dawqtawv luf-euq lafkhoer yawqjeq navluf pyeuf taef-a.
1CO.15.29	Shir-euq tsawrhaq ghofdaef lar-eu maqbaw nar-aq, shir-euq tsawrhaq-euq baqda’nae bartirsaq hageuf-euq khoerdeuq-euq garkawv aqjox-aer aer nmr-mq? Shir-euq tsawrhaq maq ghofdaef lar nar-aq, aqjeq mirnae aqyawfmaf, shir-euq tsawrhaq-euq baqda’nae bartirsaq hageuf-eu la? 
1CO.15.30	Aqjeq mirnae nga’maf naqliq yawqlaf navluf yanrkhaeq khav-eu jeq-euq lafkhoer ya yawfluf-eu la? 
1CO.15.31	Aqdui-euq Sanqpaq Yeqsur Kali-euq lafkhoer nawmaf-euq baqda’nae, ngar khanqsaer jaev-awr, nan-anr nae shirluf-eu ma laer ngar aertsaev peuq-eu ma. 
1CO.15.32	Tsawrhaqzaq lof-aer ngar, Erpersu-anr jeqzaq yawghae naeq-aer dawfcae cae-euq ngeur nar-aq, ngaq-euq gharduq aqjeq gardanr tsoeq-eu la?
1CO.15.32	Shir-euq tsawrhaq ghofdaef lar-eu maqbaw nar-aq,
1CO.15.33	Maershuir-anr taq tawvler de-eq. “Cawq yawdoer-aq, shaevdzeuf yawmuiq-anr lavcawv-eu mae.” 
1CO.15.34	Nawmaf, tsaq-awr dawr-eu paw uqnoeq beurlar-awr, iqbax taqmr. Aqjeq mirnae aernar-aq, tsawrhaq tiqpavnav deuq Miqyaer-anr siqnya-eu tsawrganr maqanr nga. Ngar, nawmaf bi shafdawr-eu laer heulof-aer aer-eu ma.
1CO.15.35	Aerkhawf, tiqghaqnav heulof-aer narhaq mawf-eu paq, “Shir-euq tsawrhaq aqjox-aer ghofdaef lar-eu la? Ghofdaef lar-euq mawrdo khoer aqjox-aer ghae-eu la?” 
1CO.15.36	Aqdzawq argan-or! Nawq nae ka-euq siqyoeq maqshir-euq nar-aq maq daeflar nya-a. 
1CO.15.37	Khoeruqtaf, nawr ka ngae aqkar daeflar-eu arbawq ka-eu maqngeur-aer, siqyoeq ka-eu taef mae. Caer siqyoeq maqngeur nar-aq, nuijeq-euq siqyoeq ka-eu taef mae. 
1CO.15.38	Aerkhawf, Miqyaer, aqyawf nuima tsaq-eu lof-aer siqyoeq-anr arbawq bi bawqlar-eu mae. Siqyoeq, aqyawf jeq-anr aqyawf tsaqni arbawq bi bawqlar-eu mae.
1CO.15.39	Khardaef kharjawr-eu yawqjeq navluf-euq shiqshaq, aqyawf tiqjeq taef maqngeur-a. Aerkhawf, tsawrhaq-euq shiqshaq tiqjeq, jeqzaq-euq shiqshaq tiqjeq, arjir tiqjeq hawr-eu ngaqshaq tiqjeq laer baw-eu mae. 
1CO.15.40	Mq-anr taf-eu mawrdo jav-awr, mirtsaq-anr taf-eu mawrdo khawf jav-eu mae. Mq-anr taf-eu mawrdo-euq khanqsaer-aq tiqjeq pyeuf-awr, mirtsaq-anr taf-eu mawrdo-euq khanqsaer-aq yawqjeqyawq pyeuf-eu mae. 
1CO.15.41	Nanrma-aq, nanrma-euq yawshaef baw-awr, bala khawf bala-euq yawshaef baw-eu uqtaf, aqguir khawf aqguir-euq yawshaef baw-eu mae. Aqjeq mirnae aernar-aq, aqguir tiqsiq tirsiq-euq yawshaef bya-eu beugar-eu mae.
1CO.15.42	Shir-euq tsawrhaq ghofdaef lar-eu khawf khoerlof-aer dur-eu mae. Duqpanq-euq mawrdo-aq buf-ir shov-ir taef-a. Ghofdaef lar-eu mawrdo-aq maqbuf maqshov-ir nya-a. 
1CO.15.43	Duqpanq-eu mawrdo-aq, khanqsaer maqjav-a. Ghofdaef lar-eu mawrdo-aq, khanqsaer jav-eu mae. Duqpanq-eu mawrdo-aq, ghaq byaev-awr, ghofdaef lar-eu mawrdo-aq, baoq anr-eu mae. 
1CO.15.44	Duqpanq-eu mawrdo-aq, shiqshaq-euq mawrdo mae. Ghofdaef lar-eu mawrdo-aq, saflar-euq mawrdo mae.
1CO.15.44	Shiqshaq-euq mawrdo baw-eu lof-aer, saflar-euq mawrdo khawf baw-eu mae. 
1CO.15.45	Khoerlof-aer durni, Yaerbof-euq lafkhoer boftaq-euq,
1CO.15.45	Arsaq saq-eu Aqdaq ghaq-aq, daef-eu jeq bif-eu saflar pyeuflar-euq mae.
1CO.15.46	Aerkhawf, saflar-euq mawrdo jeqhu keuvle-euq maqngeur-a, shiqshaq-euq mawrdo jeqhu keuvle-awr nae, saflar-euq mawrdo keuvle-euq mae. 
1CO.15.47	Yawbae ghaq-aq, mirtsaq shaqjaev-anr nae pyeufdov lar-awr mirtsaq-anr taf-eu mae. Nyiq ghaq tiqghaq-aq, mq-anr nae oe-euq mae. 
1CO.15.48	Mirtsaq-anr taf-eu tsawrhaq-aq, mirtsaq-euq shaqjaev-anr nae pyeufdov lar-euq ghaq-anr dur-eu mae. Mq-anr taf-eu tsawrhaq-aq, mq-anr nae oe-euq ghaq-anr dur-eu mae. 
1CO.15.49	Aqdui, mirtsaq nae taevtaq-euq ghaq-euq shaevdzeuf piluf-eu lof-aer, aqkar, mq-anr nae oe-eu ghaq-euq shaevdzeuf khawf yapi taef-a.
1CO.15.50	Aqyuif aqnyir deuq-or! Ngar, nawmaf-anr aernaeq nyar. Shiq hawr-eu shaqjir-aq, Miqyaer uvlanr-eu jeq-anr maqza nya-a. Buf-ir shov-ir nya-eu jeq khawf, maqbuf maqshov-ir nya-eu jeq maqza nya-a. 
1CO.15.51	Haeqsher-eq, ngar, nawmaf-anr zaftaq-euq tiq jeq aernaeq nyar. Aqdui dawqtawvluf yashir-eu maqngeur-a. Aerkhawf, aqdui dawqtawv luf-anr lavpar naeqlaf taef-a. 
1CO.15.52	Arsaq saq-eu darhae tersar bawdovlef ngae, tiqkhaeq larkhaeq, myavtaev tiq taev-euq lafkhoer taef-aer aqdui parlarjir taef-a. Darhae tersar bawdovlef ngae, shir-euq tsawrhaq ghofdaef lar-awr, maqpar bufshov-ir-ar, aqdui khawf parlar taef-a.
1CO.15.53	Buf-ir shov-ir nya-eu heu-anr, maqbuf maqshov-ir nya-eu jeq yadmdav-awr, shirnya-eu heu-anr, maq shirnya-eu jeq yadmdav taef-a. 
1CO.15.54	Buf-ir shov-ir nya-eu heu-anr, maqbuf maqshov-ir nya-eu jeq dmdav-awr, shirnya-eu heu-anr, maq shirnya-eu jeq nae dmdav ghaq ngae, Yaerbof-euq lafkhoer boftaq-euq dawq heudawq byanlar taef-a.
1CO.15.56	Shir-eu jeq-euq byaqiq-aq, iqbax mae. Iqbax-euq baoq-aq, zanrdawq mae. 
1CO.15.57	Aerkhawf, aqdui-euq Sanqpaq Yeqsur Kali-anr ghoe-awr, aqdui-anr bi ghaqler naeqlaf-euq Miqyaer-anr jaceuq kar-eur.
1CO.15.58	Khoermirnae, ngar zawr gaq-eu aqyuif aqnyir deuq-or! Nuima zifdanni ghae-awr maqpov maq parlarni, aqmyanluf Sanqpaq Miqyaer-euq gar laejae-awr mr-eu tsawrhaq pyeuf-awq. Aqjeq mirnae aernar-aq, nawmaf nae Sanqpaq Miqyaer-euq gharduq mr-awr shar-eu jeq-aq, yawqngaef maqngeur-a laer siqnya-awq.
1CO.16.1	Tsawrshawr deuq-euq gharduq pyurdamq yuruiq-eu garkawv-anr tafler-awr nae ngar heulof-aer aer-eu ma. Ngaq nae Gaqlaqtiv-anr jawr-eu Kalizaq armur deuq-anr khaertaq-euq lof-aer, nawmaf khawf mr-awq. 
1CO.16.2	Yawqjaw navluf-euq yawbae ngae nan, nawmaf yawqghaq navluf yawqha nae za-euq gar geuxni pyur yurdov-awr jeqhmq taq-awq. Khoerlof-aer janr nar-aq, ngar larkeuv ngae, pyur tafuiq-eu laer maqya ghae-ar. 
1CO.16.3	Ngar larkeuv ngae, nawmaf nae sanqbof bof-awr khaerdov taq-euq tsawrhaq-anr ghoe-awr, nawmaf nae yuruiq taq-euq pyur khoer yur-awr, Yeqlursaqlaeq-anr bi shaha-ir ma. 
1CO.16.4	Ngar khawf, ir paq-aer ghae nar-aq, aqyawfmaf, ngaq naeq-aer bi’oecaw taef-a.
1CO.16.5	Nymq-mr ngar, Maqgeqdawrniv mirkhanq-anr cantsaev luf-eu ma. Ngar, Maqgeqdawrniv mirkhanq-anr cantsaev ghaq-euq nar-aq, nawmaf jawr-eu gar lar ma. 
1CO.16.6	Ngar, nawmaf naeq-aer tiqkhaeq jawr-eu paq. Maqngeur nar-aq, tsanqgav yamq jawr jir-eu maqsiq laer noeq-eu ma. Khoernar-aq, ngar aqgeu paw ir-eu maqkaq, nawmaf, ngaq-anr maeqhu paw sheuqha-ir naeqlaf-eu gar noeqtmq-eu ma. 
1CO.16.7	Nymq-mr ngar irtsaev lartsaevluf ngae, nawmaf-anr maq mawrmawf nya siq. Aerkhawf, Sanqpaq Miqyaer nuima tsaq nar-aq, ngar, nawmaf naeq-aer tiqkhaeq jawr ma laer noeqtmq taq-euq ma.
1CO.16.8	Aerkhawf, Beqdeqgordeq yawbui bui-eu aryamq keuvlar ngae keuvni, ngar, Erpersu-anr jawrtawq ma. 
1CO.16.9	Aqjeq mirnae aernar-aq, gar yawmuiq-aer mrnya’ni, ngaq-euq gharduq larghov jerloni pantaq-euq mae. Ngar gar mr-eu gar lavtsoeq-eu tsawrhaq khawf ghawqmya’ni jawr-eu mae.
1CO.16.10	Tivmorseq, nawmaf jawr-eu gar lar nar-aq, aqyawf, nawmaf naeq-aer jawr ngae maqya guvni hawnaeq-awq. Aqjeq mirnae aernar-aq, aqyawf khawf, ngar lof-aer Sanqpaq Miqyaer-euq gar mr-eu mae. 
1CO.16.11	Khoermirnae, aqyawf-anr tiqghaq-iq maq hawdoer-aer, aqyawf, ngar jawr-eu gar ghofle-eu gharduq, aqyawf nuisar of-eu lafkhoer maeqhu paw sheuqha dovle naeq-awq. Aqjeq mirnae aernar-aq, aqyawf, aqyuif aqnyir deuq naeq-aer ghofle-eu gar ngar dawqluf-eu ma.
1CO.16.12	Aqnyir Aqpawrluv-euq garkawv-aq heulof-aer mae. Ngar, aqyawf-anr aqyuif aqnyir deuq naeq-aer nawmaf jawr-eu gar le-awq laer yawkhav-aer shar-euq ma. Aerkhawf, nymq-mr keuvni-aq, aqyawf, nawmaf jawr-eu gar tiqpawf-iq maq larmawf nga siq. Aqjox-aer law-awr khawf, aryamq tsaqlar nar-aq aqyawf lar taef-a.
1CO.16.13	Nawmaf yawbeur beur-aer jawr-awr, jan-eu lafkhoer zifdanni yawf-awq. Nuima khaqduqni ghae-awr, ghaq khavlar-awq. 
1CO.16.14	Nawmaf kharmr-eu yawqjeq navluf gaq-eu lafkhoer mr-awq.
1CO.16.15	Aqyuif aqnyir deuq-or! Ngar, nawmaf-anr shar ma. Saqteqpaqna paeqzaq-aq, Aqgaqyar-euq lafkhoer siqbae baele-euq arsiq pyeuf-awr, tsawrshawr deuq-euq guiqlanq-euq gar mr-eu laer, aqyawf maf-euq mawrdo a’naeq taq-euq garkawv nawmaf siqnya mae. 
1CO.16.16	Nawmaf khoerlof-aer ghae-eu tsawrhaq-euq lafov, nga’maf naeq-aer gar yawkhav-aer mr-eu tsawrhaq hawr-eu, nga’maf-euq gar mrcawq yawqghaq navluf-euq lafov jawr-awq.
1CO.16.17	Saqteqpaqna, Pawqdurnav hawr-eu Aqgaqyaqgur aqha’maf, ngar jawr-eu gar oe-euq mirnae, ngar laqkhaqcaer duidui nya. Aqjeq mirnae aernar-aq, nawmaf nae maq mrluiv-euq jeq-anr aqyawfmaf mrbyan naeqlaf-euq mae. 
1CO.16.18	Aqyawf maf-aq, ngaq-euq nuima-anr khawf, nawmaf-euq nuima-anr khawf bi sarlar-euq mae. Khoermirnae, heulof-aer ghae-eu tsawrhaq-anr noeqpoeq-awq.
1CO.16.19	Aqsir mircoer-anr jawr-eu Kalizaq armur deuq, nawmaf-anr dawqcawq puqanr laf-euq mae. Aqgurla hawr-eu Birgirla, aqnyaf dzerzaq naeq-aer aqyawf nyaf-euq nymr-anr dzoer-eu Kalizaq armur khawf, Sanqpaq Miqyaer-euq lafkhoer nuigaq keuv-awr, nawmaf-anr dawqcawq puqanr laf-euq mae. 
1CO.16.20	Aqyuif aqnyir yawqghaq navluf, nawmaf-anr dawqcawq puqanr laf-euq mae. Nawmaf tiqghaq tirghaq shawr-eu maeqsaw nae dawqcawq puq-awq.
1CO.16.21	Ngar-aq, Pawrluv ma. Dawqcawq puq-eu dawq heu-aq, ngaq-euq aqlaf nae bof-euq ma.
1CO.16.22	Aqsur ghaq maqkaq, Sanqpaq Yeqsur Kali-anr maqgaq nar-aq, aqyawf-euq khoertav yaqkhaer yaq-eu jeq keuvle luf-ur. Sanqpaq Yeqsur-or, oe-awq!
1CO.16.23	Aqdui-euq Sanqpaq Yeqsur Kali-euq guiqlanq yawdzanr nawmaf-euq khoertav jav luf-ur.
1CO.16.24	Yeqsur Kali-euq lafkhoer ngaq-euq gaq-eu jeq nawmaf yawqghaq navluf-euq khoertav jav luf-ur. Aqmeq.
2CO.1.1	Ngar-aq, Miqyaer nuima tsaq-eu mirnae, Yeqsur Kali-euq ghaqkhaer geufluf-eu Pawrluv ma. Gawrliqtu-anr jawr-eu Miqyaer-euq Kalizaq armur hawr-eu, Aqgaqyar mirkhanq doeni jawr-eu tsawrshawr dawqtawv luf-anr, aqdui-euq maernmr Tivmorseq, nga’nyaf sanqbof bofanr lef-eu ma. 
2CO.1.2	Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu, nuisar of-eu jeq nawmaf-euq khoertav jav luf-ur.
2CO.1.3	Aqdui-euq Sanqpaq Yeqsur Kali-euq Aqda Miqyaer-anr jaceuq kar-eur. Aqyawf-aq, ghawqshaq gaqnya-eu Aqda pyeuf-awr, yawqjeq navluf-euq lafkhoer nuima bi sarlar-eu Miqyaer mae. 
2CO.1.4	Miqyaer, aqdui-anr nuima bi sarlar-euq lof-aer, khaeq-awr khav-eu kharngeur-eu jeq-anr yadaq-eu tsawrhaq-anr nuima bi sarlar nya’ni, aqdui nae yadaq-euq khaeq-awr khav-eu yawqjeq navluf-euq lafkhoer, aqyawf, aqdui-anr nuima bi sarlar naeqlaf-euq mae. 
2CO.1.5	Kali yadaq-euq shaqzanq deuq aqdui-euq lafkhoer ghawqmya’ni jav-eu lof-aer, Kali-euq baqda’nae nuima sarlar-eu jeq khawf ghawqmya’ni jav-eu mae. 
2CO.1.6	Nga’maf shaqzanq-anr ya daqluf-eu ngeur nar-aq, nawmaf kakhof-eu jeq biza-awr, nuima bi sarlar-eu gharduq ma. Nga’maf nuima sar nar-aq, nawmaf kakhof-eu jeq biza-awr, nuima bisar-eu gharduq ma. Nga’maf yadaq-euq shaqzanq-anr nawmaf yadaq ngae, nawmaf khawf daqcoer taef-a. 
2CO.1.7	Nga’maf, nawmaf-anr noeqtmq taq-euq jeq-aq, zifdanni javluf-eu ma. Aqjeq mirnae aernar-aq, nga’maf ya daqluf-eu shaqzanq-anr nawmaf khawf daq-euq lof-aer, nga’maf nae za-euq nuima sarlar-eu jeq, nawmaf khawf za taef-a laer siqnya ma.
2CO.1.8	Aqyuif aqnyir deuq-or! Arhu nga’maf, Aqsir mircoer-anr jawr ngae yadaq-euq shaqzanq deuq, nawmaf-anr bi siqmawf mir-a. Nga’maf-euq khoertav keuvle-euq khavbaev ardzaeq kandzeur-eu mirnae, nga’maf maqpar yadaef-eu jeq mir-a laer noeq-euq ma. 
2CO.1.9	Yashir mae laer nga’maf-euq khoertav dartsaev taq-euq jeq jav-eu khoer-aq, nga’maf yawqhar yawqha maqghoe-aer, shir-euq gar nae bi ghofdaef lar-eu Miqyaer-anr taef-aer bighoe-eu gharduq mae. 
2CO.1.10	Aqyawf-aq, khoernavni khav-eu shir-eu jeq-euq lafkhoer nga’maf-anr bibuq-ir naeqlaf-awr, nymq-mr khawf bibuq-ir naeqlaf luf-eu uqtaf, aqkar khawf parbi buq-ir naeqlaf taef-a laer nga’maf, aqyawf-anr noeqtmq luf-eu ma. 
2CO.1.11	Nawmaf khawf, nga’maf-anr guiqlanq sharcaw naeqlaf-awq. Tsawrhaq ghawqmya’ni guiqlanq sharluf-eu mirnae, nga’maf nae za-euq lafsawq-euq gharduq, tsawrhaq ghawqmya’ni Miqyaer-anr jaceuq taef-a.
2CO.1.12	Nga’maf heulof-aer khanqsaer jaev-eu ma. Nga’maf, mirtsaqzaq-euq maeqshi khawf, khoernav maqtser nawmaf-euq maeqshi khawf, Miqyaer-anr yawzeu baw-awr nuima shawrjaevni taq-awr, Miqyaer-euq lafkhoer dawrcoeni daef-euq ma laer, nga’maf-euq zaqsiq nuisiq sarkir kamqluf-eu mae. Nga’maf shiqshaq-euq zaqsiq tsawrganr-anr ghoe-awr nae maqngeur-eu, Miqyaer-euq guiqlanq yawdzanr-anr ghoe-awr khoerlof-aer mr-euq ma. 
2CO.1.13	Nymq-mr nga’maf, nawmaf guinya-awr ghovshaw nya-eu jeq taef-aer nawmaf-anr bofanr lef-euq ma. Nawmaf arsaqsaq gar keuvni ghovshawnya taef-a laer ngar noeqtmq luf-eu ma. 
2CO.1.14	Nawmaf, nga’maf-anr uicuiv siqnya-eu mae. Khoermirnae, aqdui-euq Sanqpaq Yeqsur-euq arnan ngae nan, nawmaf-euq baqda’nae nga’maf khanqsaer jaevnya-eu lof-aer, nawmaf khawf nga’maf-euq baqda’nae khanqsaer jaevnya taef-a.
2CO.1.15	Ngar heulof-aer janzif luf-eu mirnae, nawmaf guiqlanq nyiq jeq tiqjeq khawf bi za’ni, ngar, nawmaf jawr-eu gar lar ma laer yawbae ngae nae noeqtaq-euq ma. 
2CO.1.16	Maqgeqdawrniv mirkhanq-anr le-eu paw jaw-aer nawmaf jawr-eu gar urlar-awr, Maqgeqdawrniv mirkhanq-anr nae ghofle ngae khawf, nawmaf jawr-eu gar ghofurle ma laer noeqtaq-euq ma. Khoernar-aq, nawmaf nae ngaq-anr Yurdav mirkhanq-anr bi sheuqha-ir ma laer khawf noeq-euq ma. 
2CO.1.17	Ngar khoerlof-aer noeq-eu-aq, nuima povpov lavlav-aer ghae-euq nga lor? Maqngeur nar-aq, ngar noeq-eu jeq, tsawrhaqzaq-euq nuinoeq pi-awr, ngeur-eu jeq khawf, maqngeur-eu jeq khawf, keuqkeuq soso-aer aer-euq nga laq? 
2CO.1.18	Miqyaer sarjax zif-eu lof-aer, ngaq nae nawmaf-anr aernaeq-euq dawqdeuq-aq, ngeur-eu jeq khawf maqngeur-eu jeq khawf, keuqkeuq soso-aer aer-eu maqngeur.
2CO.1.19	Aqjeq mirnae aernar-aq, ngar, Siqlav hawr-eu Tivmorseq, nga’maf nae nawmaf-anr dawqmaeq maeqnaeq-euq, Miqyaer-euq Zaqyo Yeqsur Kali-euq garkawv-aq, ngeur-eu jeq khawf, maqngeur-eu jeq khawf, keuqkeuq soso-aer ghae-eu maqngeur-aer, aqyawf-euq lafkhoer-aq ngeur-eu jeq taef mae. 
2CO.1.20	Miqyaer nae sarjax dzaqtaq-euq dawqtawvluf Kali-euq lafkhoer ngeur-eu jeq taef mae. Khoermirnae, aqdui, Miqyaer-anr ciqhuiq ciqmanr ngae, Kali-euq lafkhoer Aqmeq laer aer-eu ma. 
2CO.1.21	Kali-euq lafkhoer nga’maf hawr-eu nawmaf-anr bizif naeqlaf-awr, tsaqtsov naeqlaf-euq ghaq-aq Miqyaer mae. 
2CO.1.22	Aqdui-aq, aqyawf-euq tsawrhaq ma laer kamq-eu gharduq, aqyawf, aqdui-euq nuima-euq lafkhoer muiq-eu Saflar bi jawrle-awr, aqdui-euq mawrdo-anr jmq diqtaq-euq mae.
2CO.1.23	Ngar, Miqyaer-anr kur-awr, ngaq-euq nuima-euq gharduq sarkir bikamq ma. Ngar, Gawrliqtu-anr maqoe-euq khoer-aq, nawmaf-anr maqbi deuqlarni taqnaeq mawf-eu mirnae ma. 
2CO.1.24	Nga’maf, nawmaf jan-eu jeq-anr dzoeq-eu laer maqngeur. Nawmaf jan-eu lafkhoer yawfluf-eu mae. Nga’maf-aq, nawmaf laqkhaq caerni nawmaf-euq gar mrcawq pyeuf-eu ma.
2CO.2.1	Ngar, nawmaf jawr-eu gar paroe ngae, noeqshaq-eu lafkhoer maqoe laer noeqtsaev taq-euq ma. 
2CO.2.2	Ngar, nawmaf-anr bi noeqshaq nar-aq, aqsur ghaq, ngaq-anr laqkhaq bi caerlar nya-eu la? Ngaq nae bi noeqshaq-euq tsawrhaq taef-aer ngaq-anr laqkhaq bi caerlar nya-eu mae. 
2CO.2.3	Khoermirnae, ngar oekeuv ngae, ngaq-anr laqkhaq bicaer paq-aer ghae-eu tsawrhaq, ngaq-anr bi noeqshaq-eu tsawrhaq maqya pyeuf-ir ni, ngar, nawmaf-anr sanqbof heu bofanr lef-euq ma. Ngaq-euq laqkhaq caer-eu jeq-aq, nawmaf dawqtawv luf-euq laqkhaq caer-eu jeq pyeuf taef-a laer ngar yawduqbaw luf-eu ma. 
2CO.2.4	Dzeurlaf ngae, ngar nuima-euq lafkhoer shaqzanq mr duidui-awr, khanqlanr duidui-eu lafkhoer, myavbir juju-aer nawmaf-anr sanqbof khoer bofanr lef-euq ma. Nawmaf-anr bi noeqshaq-eu laer bofanr lef-euq maqngeur, ngar, nawmaf-anr gaq duidui ngar-a laer nawmaf yasiqni bofanr lef-euq ma.
2CO.2.5	Tsawrhaq tiqghaqnav aqcawq-anr bi noeqshaq nar-aq, ngaq-anr bi noeqshaq-eu maqngeur-a, nawmaf yawqghaq navluf-anr khawf uicuivnav bi noeqshaq-eu mae. Uicuivnav laer aer-eu-aq, ardzaeq dzeurni maq aermawf nya. 
2CO.2.6	Khoerlof-aer ghae-eu tsawrhaq-anr, nawmaf myaqni tiqpav aqyawf-anr khoerlof-aer darnaeq-euq-aq ghaq taef-a. 
2CO.2.7	Aerkhawf, aqyawf ardzaeq noeqshaq dzeur-awr, maqya cawv-ir ni, nawmaf, aqyawf-anr iqbax pyaeqjir naeq-awr, aqyawf-anr bi noeqsar lar-eu tsaq taef-a. 
2CO.2.8	Khoermirnae, nawmaf, aqyawf-anr aqdir gaq-eu ngar-a laer aqyawf yasiqni, nawmaf, aqyawf-anr janrnaeq-awq laer ngar, nawmaf-anr ghaq bif-eu ma. 
2CO.2.9	Nawmaf, yawqjeq navluf-euq lafkhoer narhaqgeuf luf-eu nga lor laer, nawmaf-anr tsermr haw-eu gharduq ngar sanqbof khoer bofanr lef-euq ma. 
2CO.2.10	Nawmaf, tsawrhaq tiqghaq nav-euq iqbax-anr pyaeqnaeq nar-aq, ngar khawf khoerghaq-euq iqbax-anr pyaeqnaeq ma. Ngar iqbax tiqjeqnav pyaeqnaeq-eu-aq, nawmaf-euq gharduq Kali-euq maeqshi pyaeqnaeq-eu ma. 
2CO.2.11	Maqngeur nar-aq, naef Saqdaq heulof-aer ghae-eu yamq-anr zmq-awr, aqdui-anr ghaqlar nya-eu baw-mr. Aqjeq mirnae aernar-aq, aqdui, aqyawf-euq bawqtov-anr maq siqnya-eu maqngeur.
2CO.2.12	Kali-euq guiqlanqdawq maeq-eu laer ngar, Daqlor-anr larkeuv ngae, 
2CO.2.13	Aerkhawf, ngar, ngaq-euq maernmr Tirtuv-anr maqya mawr-euq mirnae nuima ghaqnaq maqdan-aer, khoergar jawr-eu tsawrhaq deuq-anr ghawq-awr, Maqgeqdawrniv mirkhanq-anr lar-euq ma.
2CO.2.14	Aerkhawf, Miqyaer-anr jaceuq ma. Aqyawf, aqmyanluf Kali-anr ghoe-awr ghaqler-eu lafkhoer, aqdui-anr sheuqghae naeqlaf luf-eu mae. Kali-anr siqnya-eu tsawrganr-euq baqda’nae dovlar-eu yawsaw jeq, Miqyaer, aqdui-anr ghoe-awr yawqgar navluf bi sawkeuv-ir luf-eu mae. 
2CO.2.15	Aqjeq mirnae aernar-aq, aqdui maf-aq, buq-ir luf-eu tsawrhaq hawr-eu, cawv-ir luf-eu tsawrhaq-euq ghanrcae, Miqyaer-euq gharduq Kali-euq yawsaw jeq pyeuf-eu ma. 
2CO.2.16	Aqdui-aq, cawv-ir luf-eu tsawrhaq-euq gharduq lavsaef nya-eu yawsaf pyeuf-awr, buq-ir luf-eu tsawrhaq-euq gharduq-aq, lavdaef nya-eu yawsaf pyeuf-eu ma. Heulof-aer aqsur ghaq janrnya la? 
2CO.2.17	Tsawrhaq ghawqmya ghaq, pyur za’ni Miqyaer-euq dawq maeqluf-eu mae. Aerkhawf, nga’maf-aq, khoerlof-aer ghae-eu tsawrhaq maqngeur. Miqyaer-anr nae za-euq lof-aer Miqyaer-euq maeqshi, Kali-euq lafkhoer dawrcoeni maeq-eu ma.
2CO.3.1	Nga’maf, ardanq bae-awr, yawqhar yawqha ciqpoeq-eu laer parghae-eu nga lor? Tsawrhaq tiqpavnav deuq janr-eu lof-aer, aqcawq nae nga’maf-euq garkawv nawmaf-anr bofnaeq-euq, ciqpoeq-eu sanqbof yageuf-eu la laq? Maqngeur nar-aq, nawmaf nae nga’maf-anr ciqpoeq-euq sanqbof yageuf-eu la lor? 
2CO.3.2	Nawmaf-aq, nga’maf-euq nuima-anr boftaq-euq ciqpoeq-eu sanqbof mae. Tsawrhaq dawqtawvluf sanqbof heu-anr yagui-awr siqnya-eu mae. 
2CO.3.3	Nawmaf-aq, Kali nae nga’maf-anr ghoe-awr boftaq-euq sanqbof ngar-a laer byacaevni javluf-eu mae. Sanquir nae boftaq-euq sanqbof maqngeur-a, daefluf-eu Miqyaer-euq Saflar nae boftaq-euq mae. Khaqlo terbyaf-anr boftaq-euq khawf maqngeur-a, shiqshaq-euq terbyaf pyeuf-eu nuima-euq lafkhoer boftaq-euq sanqbof mae.
2CO.3.4	Nga’maf, Miqyaer-euq maeqshi Kali-anr ghoe-awr heulof-aer janzif luf-eu ma. 
2CO.3.5	Nga’maf, yawqha-euq ghaq-anr ghoe-awr, yawqha taef-aer tiqjeqnav mrnya ma laer aer-eu maqngeur. Aerkhawf, nga’maf, Miqyaer-euq ghaq-anr ghoe-awr mrnya-eu gar aer-eu ma. 
2CO.3.6	Nga’maf, dawqma sarjax yawshuif-euq guiqlanq-euq gar bi mrnya larni Miqyaer, nga’maf-anr janrnaeq laf-euq mae. Dawqma sarjax heu-aq, sanqbof armawr-anr taf-eu maqngeur-a, muiq-eu Saflar-anr taf-eu mae. Aqjeq mirnae aernar-aq, sanqbof armawr-aq, lavsaef-eu khawf, muiq-eu Saflar-aq, daef-eu jeq bif-eu mae.
2CO.3.7	Shir-eu jeq-euq gar-aq, khaqlo-euq khoertav tafbof taq-awr yawshaef-euq lafkhoer dovlar-euq mae. 
2CO.3.8	muiq-eu Saflar-anr taf-eu guiqlanq-euq gar ngeurdzaeq, yawshaef khoernav maqtser khavdzaeq-eu maqngeur-a lor? 
2CO.3.9	Laeq-ir-euq mirnae yarkhaq dar-eu jeq, yawshaef khanqsaer jav-eu ngeur nar-aq, tsaq-awr dawr-eu tsawrhaq bi pyeuflarni mr-eu guiqlanq-euq gar ngeurdzaeq, yawshaef khanqsaer yawkhav-aer huiqdzaeq-eu mae. 
2CO.3.10	Nymq-mr-euq yawshaef khanqsaer heu huiq duidui-eu mirnae, yawbae jav-eu yawshaef khanqsaer khoer-aq, yawshaef khanqsaer maqjav-eu gar dur-eu mae. 
2CO.3.11	Byov-ir luf-eu jeq khawf yawshaef khanqsaer jav-eu ngeur nar-aq, gmq-eu jeq-aq, khoernav maqtser yawshaef khanqsaer javdzaeq-eu mae.
2CO.3.12	Aqdui heulof-aer noeqtmqkhar za-eu mirnae, aqdui nuima khaqduqni ngaeqpeuq tmrpeuq-eu ma. 
2CO.3.13	Byov-ir luf-eu yawshaef khanqsaer-anr arsaqsaq ngae keuvni, Irsaqleqlav tsawrhaq maqbi haw-eu laer Morseq, aqyawf-euq myavpyawq-anr saqpar daeqkaq taq-euq mae. Aqdui khoerlof-aer maqjanr. 
2CO.3.14	Aqyawf maf-euq nuima-euq myavnuiv-aq, baef-ir taq-euq mae. Iqnan keuvni dawqma sarjax yawoer-anr gui ngae, daeqkaq taq-euq saqpar khoer maq yurdzae-aq siq. Aerkhawf, Kali-euq lafkhoer saqpar khoer yurdzae-euq mae. 
2CO.3.15	Iqnan keuvni, Morseq nae boftaq-euq sanqbof-anr khargui ngae, aqyawf maf-euq nuima-anr saqpar khoer nae daeqkaq taq-euq mae. 
2CO.3.16	Aerkhawf, tsawrhaq tiq ghaq Sanqpaq Yeqsur jawr-eu paw ghoflar-euq naeq-aer, daeqkaq-eu saqpar khoer khawf yurdzae-eu mae. 
2CO.3.17	Sanqpaq Miqyaer-aq, muiq-eu Saflar pyeuf-eu mae. Sanqpaq Miqyaer-euq Saflar aqgeugar jawr-eu ngeur nar-aq, khoergar buq-ir-eu jeq jav-eu mae. 
2CO.3.18	Aqdui yawqghaq navluf-euq myavpyawq-anr saqpar maq daeqkaqni, pyawqhaw-anr hawluf-eu lof-aer, Sanqpaq Miqyaer-euq yawshaef khanqsaer-anr hawluf-eu ma. Aqdui, Sanqpaq Miqyaer-euq shaevdzeuf-anr durlarni, Sanqpaq Miqyaer-euq Saflar-euq baqda’nae, yawshaef khanqsaer tiqtiv sair tiqtiv javdzaeqlar luf-eu ma.
2CO.4.1	Miqyaer ghawqshaq gaq-eu baqda’nae, nga’maf guiqlanq-euq gar heu za-euq ma. Khoermirnae, nga’maf nuighaq maqbaq. 
2CO.4.2	Aerkhawf, nga’maf shafdawrlar paq-aer ghae-eu zaftaq-euq jeq byaerdzae jir-awr, jaqmyawf-euq lafkhoer maqdaef-aer, maershuir maqanrni, Miqyaer-euq dawq khawqluf-eu ma. Khoermirnae, Miqyaer-euq maeqshi, tsawrhaq dawqtawv luf-euq zaqsiq nuisiq-anr tsaqni, yawtsaq yawdawr-aq, nga’maf-anr byacaevni ciqpoeq luf-eu mae. 
2CO.4.3	Nga’maf maeqluf-eu guiqlanq dawq-anr daeqkaq taq-euq jav-eu ngeur nar-aq, cawv-ir luf-eu tsawrhaq-euq gharduq daeqkaq taq-euq mae. 
2CO.4.4	Maqjan-eu tsawrhaq-anr Miqyaer-euq shaevdzeuf pyeuf-eu Kali-euq yawshaef khanqsaer byadov lef-eu guiqlanqdawq, maqbi bya’naeq-eu gharduq, heuzir-euq miqyaer, aqyawf maf-euq nuima-euq myavnuiv bibaef-ir taq-euq mae. 
2CO.4.5	Nga’maf-aq, yawqha-euq garkawv dawqmaeq maeqluf-eu maqngeur. Yeqsur Kali-aq, Sanqpaq Miqyaer mae laer maeq-eu uqtaf, nga’maf-aq, Yeqsur-euq gharduq nawmaf-euq zaqkhav pyeufluf-eu ma. 
2CO.4.6	Yawzanr-anr nae yawshaef byadov larni dawq bif-euq Miqyaer-aq, aqdui-euq nuima-anr yawshaef bi byalar naeqlaf-euq mae. Heu-aq, Yeqsur Kali-euq myavpyawq-anr nae byadov lef-eu, Miqyaer-euq yawshaef khanqsaer-anr siqnya-eu tsawrganr biza-eu gharduq mae.
2CO.4.7	Huiq-awr muiq-eu baoq heu-aq, nga’maf-anr nae maqngeur-eu, Miqyaer-anr nae dovle-euq ngar-a laer bisiqni, nga’maf poeq-eu myawqganq heu, mirtsaq oeqlanq-euq lafkhoer anrluf-eu ma. 
2CO.4.8	Nga’maf-anr yawqpaw navluf nyaefsuflar luf-eu khawf, nyaefpyaev lar-eu gar maqkeuv-a. Noeq ngae maqdov-eu khawf, noeqtmqkhar maqza-eu gar maqkeuv-a. 
2CO.4.9	Khaeq-awr khav-eu gar yadaq-eu khawf, byaerdzae naeqlaf-eu gar maqkeuv-a. Diqlan naeqlaf-eu gar yadaq-eu khawf, diqsaef-eu gar maqkeuv-a. 
2CO.4.10	Nga’maf-euq mawrdo-anr nae Yeqsur-euq daef-eu jeq byacaevni bi dovlar nya’ni, nga’maf-euq mawrdo-euq lafkhoer aqmyanluf Sanqpaq Yeqsur shir-euq jeq piluf-eu ma. 
2CO.4.11	Aqjeq mirnae aernar-aq, Yeqsur-euq daef-eu jeq, shirnya-eu nga’maf-euq mawrdo-anr nae byacaevni dovlar nya’ni, nga’maf daefluf-eu deuq-aq, aqmyanluf Yeqsur-euq gharduq shirni a’naeq-eu gar ya daqluf-eu ma. 
2CO.4.12	Khoermirnae, nga’maf-euq lafkhoer shir-eu jeq gar mrluf-eu khawf, nawmaf-euq lafkhoer daef-eu jeq gar mrluf-eu mae.
2CO.4.13	laer 
2CO.4.14	Aqjeq mirnae aernar-aq, Sanqpaq Yeqsur-anr bi ghofdaef lar-euq khoerghaq, nga’maf-anr khawf Yeqsur naeq-aer tiqkawv lof-aer bi ghofdaef lar-awr, aqyawf-euq maeqshi, nga’maf-anr khawf nawmaf naeq-aer tiqkawv lof-aer yajawr taef-a laer siqnya ma. 
2CO.4.15	Khoerdeuq dawqtawvluf, nawmaf-euq gharduq mae. Guiqlanq yawdzanr khoer, tsawrhaq ghawqmya ghaq-euq baqda’nae maeqkhawq ghae-eu naeq-aer, Miqyaer-euq guiqlanq-anr jaceuq-eu myaqlar-eu mirnae, Miqyaer-euq yawshaef khanqsaer huiq luf-ur.
2CO.4.16	Khoermirnae, nga’maf nuighaq maqbaq. Nga’maf-euq shiqshaq lafnyir paw cawv-ir luf-eu khawf, lafkhoer paw-euq saflar-aq, tiqnan sair tiqnan yawshuif pyeuflar luf-eu ma. 
2CO.4.17	Nymq-mr nga’maf tiqkhaeq-euq lafkhoer ya daqluf-eu pyarsawvni ghae-eu shaqzanq heudeuq-aq, maq ciqcaev nya-eu myaq duidui-awr, mqmaq maqbyav yarzir, huiq-eu yawshaef khanqsaer-anr nga’maf-anr biza-eu gharduq mrluf-eu jeq pyeuf-eu mae. 
2CO.4.18	Khoermirnae, nga’maf-aq, mawrlar-eu jeq-anr hawluf-eu maqngeur. Aerkhawf, maq mawrlar-eu jeq-anr hawluf-eu ma. Aqjeq mirnae aernar-aq, mawrlar-eu jeq-aq, tiqkhaeq larkhaeq taef-aer jav-awr, maq mawrlar-eu jeq-aq, mqmaq maqbyav yarzir gmq-eu mae.
2CO.5.1	Aqjeq mirnae aernar-aq, aqdui-euq mirtsaq-euq nymr heu-aq, saeqghawv lof-aer dur-eu mae. Saeqghawv heu cawv-ir nar-aq, tsawrhaq-euq aqlaf nae tsov-euq nymr maqngeur-eu, mq-euq khoertav, Miqyaer nae aqdui-euq gharduq tsovtaq-euq, mqmaq maqbyav yarzir zif-eu nymr jav mae laer siqnya ma. 
2CO.5.2	Maeqtsoeq dmdav-eu lof-aer mq-euq khoertav jav-eu nymr khoer-anr dmdav mawf-eu mirnae, aqdui saeqghawv heu-euq lafkhoer jawrluf ngae manrluf-eu ma. 
2CO.5.3	Dmdav nar-aq, aqdui nermyawvni ghae-eu gar aqcawq maq hawmawr-ar. 
2CO.5.4	Aqdui saeqghawv heu-euq lafkhoer jawrluf ngae, khavbaev yawkan pi-awr manrluf-eu ma. Aerkhawf, maeqtsoeq laevdzae-eu lof-aer laevdzae mawf-eu mirnae maqngeur-eu, daef-eu jeq, shirnya-eu jeq-anr myeufanr-awr, ya dmdavni manrluf-eu ma. 
2CO.5.5	Khoerlof-aer pyeuflarni laeqhmq naeqlaf-euq ghaq-aq Miqyaer mae. Khoeruqtaf, kamq-eu tiqjeq lof-aer, aqyawf, aqdui-anr muiq-eu Saflar bifnaeq laf-euq mae.
2CO.5.6	Khoermirnae, aqdui aqmyanluf yawduq baw-eu ma. Aqdui-euq nymr pyeuf-eu mawrdo heu-euq lafkhoer jawrluf ngae keuvni, Sanqpaq Miqyaer-euq dawqpae jawr-eu maqngeur laer aqdui siqnya ma. 
2CO.5.7	Aqjeq mirnae aernar-aq, aqdui, myavnuiv-anr mawrlar-eu jeq-anr ghoe-awr daefluf-eu maqngeur, jan-eu lafkhoer daefluf-eu ma. 
2CO.5.8	Aqdui yawduqbaw ma. Mawrdo heu-anr ghawqmawf-awr, Sanqpaq Miqyaer naeq-aer jawrler mawfdzaeq mir-a. 
2CO.5.9	Khoermirnae, heu-aq, aqdui-euq arpyar ma. Aqdui, mawrdo heu-euq lafkhoer jawrluf ngae maqaer, maqjawr ngae maqkaq, Sanqpaq Miqyaer nuikhanr shirni daef ma. 
2CO.5.10	Aqjeq mirnae aernar-aq, aqdui yawqghaq navluf yawqha-euq mawrdo-euq lafkhoer daef ngae, khar daefyaf-euq lof-aer, muiq nar-aq muiq-awr, doer nar-aq doer-aer za’ni, Kali-euq yarkhaq dar-eu nuirmanq-euq maeqshi ya yawfler-eu mae.
2CO.5.11	Nga’maf, Sanqpaq Miqyaer-anr guv paq-aer ghae-eu nga laer siqnya-eu mirnae, tsawrhaqzaq-anr gheupyawr duidui luf-eu ma. Khoeruqtaf, nga’maf aqjox-aer ghae-eu tsawrhaq la laer, Miqyaer yawmuiq-aer siqnya luf-eu mae. Nawmaf-euq zaqsiq nuisiq khawf, nga’maf-anr khoerlof-aer siqnya taef-a laer ngar noeqtmq ma. 
2CO.5.12	Aqjeq mirnae aernar-aq, nawmaf-euq maeqshi nga’maf yawqhar yawqha ciqpoeq-eu maqngeur. Aerkhawf, nuima-euq lafkhoer aqjox-aer pyeufluf-eu gar maq sharnoeq-aer, lafnyir paw taf-eu jeq-anr taef-aer khanqsaer jaev-eu tsawrhaq-anr ngaeqkhof nya’ni, nga’maf-euq baqda’nae nawmaf khanqsaer bijaev-eu gharduq bofanr lef-euq ma. 
2CO.5.13	Nga’maf tsawruq uq-ir-euq nar-aq, Miqyaer-euq gharduq uq-ir-euq ma. Nga’maf-euq nuima ganrluf-eu ngeur nar-aq, nawmaf-euq gharduq ma. 
2CO.5.14	Kali-euq gaq-eu jeq nga’maf-anr katir luf-eu mae. Tsawrhaq tiq ghaq, tsawrhaq dawqtawv luf-euq gharduq shirdan-euq mirnae, tsawrhaq dawqtawvluf shir-euq mae laer nga’maf noeqduq taq-euq ma. 
2CO.5.15	Daefluf-eu tsawrhaq deuq yawqha-euq gharduq maqpar daef-aer, aqyawf maf-euq gharduq shirdan-awr ghofdaef lar-euq ghaq-euq gharduq daefni, tsawrhaq dawqtawv luf-euq gharduq aqyawf shirdan-euq mae.
2CO.5.16	Khoermirnae, iqnan taf nar-aq, nga’maf, aqcawq-anr shiqshaq-euq myavnuiv nae maqpar haw ma. Dzeurlaf ngae, shiqshaq-euq myavnuiv nae Kali-anr haw-euq khawf, aqkar nar-aq, khoerlof-aer maqpar haw ma. 
2CO.5.17	Tsawrhaq tiq ghaq, Kali-euq lafkhoer jawr nar-aq, aqyawf, tsawrhaq yawshuif pyeuflar-euq mae. Yawoer dawqtawvluf byovjir-awr, dawqtawvluf yawshuif pyeuflar-euq mae. 
2CO.5.18	Khoerdeuq dawqtawvluf Miqyaer-anr nae pyeufdov le-euq mae. Miqyaer, Kali-anr ghoe-awr aqdui, aqyawf-anr tsaqler dzoerlerni janrnaeq laf-euq mae. Khoeruqtaf, tsaqler dzoerlerni guiqlanq-euq gar heu aqdui-anr bifnaeq laf-euq mae. 
2CO.5.19	Khoer-aq, Miqyaer, Kali-anr ghoe-awr mirtsaqzaq, aqyawf-anr tsaqlar dzoerlarni mr-eu jeq pyeuf-eu mae. Miqyaer, aqyawfmaf nae mrbanq lavbanq-euq jeq-anr maq sawxtaq-aer, tsawrhaqzaq, Miqyaer-anr tsaqler dzoerler-eu gar taf-eu dawq, nga’maf-anr a’naeq laf-euq mae.
2CO.5.20	Khoermirnae, nga’maf-aq, Kali-euq danzar geufluf-eu ma. Miqyaer, nga’maf-anr ghoe-awr nawmaf-anr sharluf-eu gar dur-eu mae. Miqyaer-anr tsaqler dzoerler-awq laer nga’maf, Kali-euq danzar geuf-awr, nawmaf-anr tanqshar-eu ma. 
2CO.5.21	Kali-aq, iqbax tiqpawf-iq maqanr-eu khawf, aqdui-euq gharduq Miqyaer, aqyawf-anr iqbax bipyeuf-ir-euq mae. Khoermirnae, Kali-euq lafkhoer aqdui, Miqyaer-euq tsaq-awr dawr-eu tsawrhaq pyeuflar-euq ma.
2CO.6.1	Nawmaf, Miqyaer-euq guiqlanq yawdzanr hageuf-euq khoer yawqngaef-aer taqbi pyeuf laer Miqyaer-euq gar mrcawq pyeuf-awr mrluf-eu nga’maf, nawmaf-anr tanqshar-eu ma. 
2CO.6.2	Aqjeq mirnae aernar-aq, Miqyaer aer-eu,
2CO.6.2	Hawsher-eq. Nymq-mr-aq, aryamq tsaq-eu mae. Iqnan-aq, kakhof-eu arnan mae.
2CO.6.3	Nga’maf guiqlanq-euq gar mr ngae, aqcawq dawqdoer maqbi ngaeqlar nya’ni, sanqtiftif paq-aer ghae-eu jeq tiqjeq-iq maqmr-aq. 
2CO.6.4	Aerkhawf, nga’maf yawqjeq navluf-euq lafkhoer yawqhar yawqha, Miqyaer-euq guiqlanq-euq gar mrzaq ma laer noeqpoeq-awr, heudeuq-anr yadaq-euq ma: yawkhav-aer ya’or-eu, shaqzanq myaq-eu, mawf-awr nym-eu, noeqshaq-eu, 
2CO.6.5	diq-eu, kuv-anr dawv-eu, tsawrhaq baqmaf-aer luiqgha lar-eu, gar yawkhav-aer mr-eu, maqya yufkhav daev-eu hawr-eu maqya dzaq maqya dawr-eu, heudeuq-anr daqdaq-aer mr-euq ma. 
2CO.6.6	Nuima shawr-eu, siqnya-eu tsawrganr zmq-eu, nuinoeq ghawqmanrni noeq-eu, ghawqshaq gaq-eu, Yawshawr Saflar-anr ghoe-eu, nuima shawrjaevni gaq-eu, 
2CO.6.7	yawtsaq yawdawr-euq dawq maeq-eu, Miqyaer-euq baoq-anr ghoe-eu, tsaq-awr dawr-eu guirdeuv keuka, arcar armar-aer tuvtaeq taq-awr mr-euq ma. 
2CO.6.8	Taqhuiq naeqlaf-awr, taqteq naeqlaf ngae khawf, yawmuiq ja-awr, yawdoer ja’naeqlaf ngae khawf, jaqmyawf maershuir aer-eu khawf, dawrcoeni mr-euq ma. 
2CO.6.9	Aqcawq tiqghaq-iq maq siqnya-eu tsawrhaq-anr dur-eu khawf, aqcawq ghawqmya’ni siqnya-eu mae. Shirtaw taeqni pyeuf-ir-euq tsawrhaq-anr dur-eu khawf, daefluf-eu tsawrhaq ma. Diq-eu gar yadaq-euq khawf, saef-eu gar maqya daq-aq. 
2CO.6.10	Noeqshaq-eu gar dur-eu khawf, aqmyanluf laqkhaqcaer luf-eu ma. Irshaq shaq-eu tsawrhaq-anr dur-eu khawf, tsawrhaq ghawqmya ni-anr smrmuiq bi muiqlar-eu ma. Tiqjeq-iq maqjav-eu gar dur-eu khawf, yawqjeq navluf jav-eu tsawrhaq ma.
2CO.6.11	Gawrliqtu-anr jawr-eu deuq-or! Nga’maf-euq nuima jerloni pan-awr, khaqmae mrnga-awr nawmaf-anr ngaeqnaeq-euq ma. 
2CO.6.12	Nawmaf-euq nuima-aq, nga’maf-euq baqda’nae piqtaeq taq-euq maqngeur-a, yawqha-euq nuinoeq-euq baqda’nae piqtaeq taq-euq mae. 
2CO.6.13	Nawmaf khawf, ngaq-anr nuima jerloni pannaeq laf-awq laer yawqha-euq zaq-anr ngaeqnaeq-eu lof-aer aer-eu ma.
2CO.6.14	Nawmaf, Kali-anr maqjan-eu tsawrhaq naeq-aer taqgawf. Tsaq-awr dawr-eu jeq hawr-eu zanrdawq-anr leur-eu jeq aqjox-aer gmler nya-eu? Yawshaef hawr-eu yawzanr cawq aqjox-aer cawqtaf nya-eu? 
2CO.6.15	Kali hawr-eu Beqleqlar aqjox-aer gmler nya-eu? Kali-anr jan-eu tsawrhaq hawr-eu maqjan-eu tsawrhaq cawqtaf nya-eu aqjeq jav-eu la? 
2CO.6.16	Miqyaer-euq 
2CO.6.17	Khoermirnae,
2CO.7.1	Ngar zawr gaq-eu cawqdeuq-or! Aqdui sarjax heudeuq-anr zataq-euq mirnae, aqdui-euq mawrdo hawr-eu saflar-anr bi jawflar-eu yawqjeq navluf-anr tsiqshawr-awr, Miqyaer-anr guv-eu lafkhoer, yawshawr jeq bi byanlar kar-eur.
2CO.7.2	Nga’maf-anr nawmaf-euq nuima pannaeq laf-awq. Nga’maf tiqghaq-anr-iq maq mrlaeq-aq, tiqghaq-anr-iq maq lavcawv-aq, tiqghaq-anr-iq maq shuirdzaq haw-aq. 
2CO.7.3	Ngar heulof-aer aer-eu-aq, nawmaf-anr yarkhaq dar-eu maqngeur. Shir khawf tiqkawv lof-aer shir-awr, daef khawf tiqkawv lof-aer yadaefni, nga’maf-euq nuima-euq lafkhoer nawmaf-anr gaq mir-a laer ngar, nawmaf-anr aernaeq dzeur-euq ma. 
2CO.7.4	Ngar nuima khaqduqni nawmaf-anr ngaeqnaeq-eu ma. Ngar, nawmaf-euq baqda’nae khanqsaer jaevnya-awr, nuima sar-eu jeq byan mir-a. Nga’maf shaq-awr zanq-eu dawqtawv luf-euq lafkhoer khawf, ngar laqkhaqcaer duidui mir-a.
2CO.7.5	Nga’maf, Maqgeqdawrniv mirkhanq-anr larkeuv ngae, tiqjawr-iq ghaqnaq naq-eu maqdan-aq. Khoeruqtaf, nga’maf-euq tiqjawq nuima maqsar-eu jeq keuvle-eu gar yadaq-euq ma. Lafnyir paw iqdaeq iqcae dovlar luf-awr, lafkhoer paw guv-eu jeq anr-eu mir-a. 
2CO.7.6	Aerkhawf, nuima nyir-eu tsawrhaq-anr nuima bi sarlar-eu Miqyaer-aq, Tirtuv larkeuv ngae nga’maf-anr nuima bi sarlar-euq mir-a. 
2CO.7.7	Tirtuv larkeuv-euq mirnae taef-aer nuima sarlar-euq maqngeur-aer, aqyawf, nawmaf naeq-aer jawr ngae nuima sarlar-euq mirnae, nga’maf khawf nuima sarlar-euq mir-a. Nawmaf, ngaq-anr mawrmawf duidui-eu, nawmaf tsawrngoer ngoerluf-eu hawr-eu nawmaf, ngaq-anr nuima keuv duidui-eu garkawv heudeuq, aqyawf, ja’naeq laf-euq mirnae ngar laqkhaq caerdzaeq lar-euq mir-a.
2CO.7.8	Ngaq nae nawmaf-anr bofnaeq-euq sanqbof khoertaf nawmaf-anr bi noeqshaq-euq mirnae, yawbae ngar noeqshaq-euq khawf, nymq-mr maqpar noeqshaq mir-a. Aqjeq mirnae aernar-aq, sanqbof khoertaf nawmaf-anr tiqkhaeq taef-aer bi noeqshaq-euq gar ngar ya’mawr-euq ma. 
2CO.7.9	Ngar, nawmaf-anr bi noeqshaq-euq mirnae, nymq-mr ngar laqkhaq caer-eu maqngeur. Nawmaf noeqshaq-eu khoer baqda’nae noeqpov noeqpar-euq mirnae, laqkhaq caer-eu mir-a. Nga’maf-euq baqda’nae, nawmaf guiqlanq tiqpawf-iq maqya smq-ir ni, Miqyaer nuima tsaq-eu lafkhoer nawmaf ya noeqshaq-euq mae. 
2CO.7.10	Aqjeq mirnae aernar-aq, Miqyaer-anr yawzeu baw-eu lafkhoer noeqshaq-eu jeq-aq, kakhof-eu jeq za’ni noeqpov noeqpar-eu jeq bi dovlar-eu mirnae, nuima cawv paq-aer ghae-eu jeq maqngeur-a. Aerkhawf, mirtsaq-anr taf-eu noeqshaq-eu jeq-aq, shir-eu jeq-anr saqler-eu mae. 
2CO.7.11	Miqyaer-anr yawzeu baw-eu lafkhoer noeqshaq-eu jeq-aq, nawmaf-euq lafkhoer aqgeu jeq bi dovlar-euq nga laer sharnoeqhaw sher-eq: nawmaf laejae mawf-eu nuima anrlar-awr, yawqha-euq garkawv jashaw mawf-eu uqtaf, maqtsaq-eu jeq-anr nuima paer duidui lar-awr, Miqyaer-anr guv-eu jeq anrlar-euq uqtaf, yawmuiq jeq-anr za’mawf duidui lar-awr, yawmuiq jeq mrmawf-eu shaqdaef shaqnar anrlar-euq uqtaf, dawrcoeni yarkhaq darmawf lar-euq mae. Heudeuq dawqtawv luf-euq lafkhoer, nawmaf yawlaeq maqanr nga laer byacaevni dovlar-euq mae. 
2CO.7.12	Khoermirnae, ngar, nawmaf-anr sanqbof bofnaeq-euq-aq, mrbanq-euq tsawrhaq-euq gharduq maqngeur. Aqcawq mrbanq lar-eu gar ya daqluf-eu tsawrhaq-euq gharduq khawf maqngeur. Miqyaer-euq maeqshi nga’maf, nawmaf-anr arnavni khanqlanr-eu garkawv bisiqni bofanr lef-euq ma.
2CO.7.13	Nawmaf nuima sarlar-euq mirnae, nga’maf-euq nuima khawf sarlar-euq mir-a. Nawmaf dawqtawvluf Tirtuv-euq saflar-anr lavshuif-awr, laqkhaq bi caerlar-euq mirnae, nga’maf laqkhaq yawkhav-aer par caerdzaeq lar-euq mir-a. 
2CO.7.14	Ngar maq shafdawrni Tirtuv-euq maeqshi, nawmaf-euq garkawv khanqsaer jaev-euq ma. Nga’maf, nawmaf-anr yawqdawq navluf dawrcoeni ngaeqnaeq-euq lof-aer, Tirtuv-euq maeqshi ngaq nae nawmaf-euq garkawv khanqsaer jaev-euq-aq tsaq duidui-eu mae. 
2CO.7.15	Nawmaf dawqtawvluf, aqyawf-euq dawq narhaq geuf-awr, guv-eu lafkhoer yawdzuq gan’gan-aer aqyawf-anr ha-euq gar, aqyawf noeqdovlar ngae, aqyawf, nawmaf-anr ghoerdzaeqlar luf-eu mae. 
2CO.7.16	Yawqjeq navluf-euq lafkhoer ngar, nawmaf-anr yawduq baw-eu mirnae, nymq-mr ngar laqkhaqcaer mir-a.
2CO.8.1	Aqyuif aqnyir deuq-or! Nga’maf, nawmaf-anr Maqgeqdawrniv mirkhanq-anr jawr-eu Kalizaq armur deuq-anr Miqyaer, guiqlanq yawdzanr bif-euq garkawv bi siqmawf mir-a. 
2CO.8.2	Aqyawfmaf yawkhav-aer tsermr-eu shaqzanq daq-eu lafkhoer, laqkhaq caer-eu jeq byan-awr irshaqshaq duidui-eu khawf, nuima jerloni bif-awr damq-eu mae. 
2CO.8.3	Aqyawfmaf khar ghaenya-eu lof-aer damq-euq uqtaf, maq ghaenya-eu gar keuvni laqkhaq caertavni damq-euq gar khawf, ngar sarkir kamqnya-eu ma. 
2CO.8.4	Aqyawfmaf, tsawrshawr deuq-anr cawq cawq-eu gharduq guiqlanq pyeufnaeq-eu lafsawq hageuf naeqlaf laer, nga’maf-anr shar duidui-eu mae. 
2CO.8.5	Khoeruqtaf, nga’maf nae noeqtmq-euq navmaqtser khawf aqyawfmaf janr-euq mae. Miqyaer nuima tsaq-eu lof-aer yawqha-euq mawrdo, Sanqpaq Miqyaer-anr jeqhu lawrnaeq-awr, khoernar-aq, nga’maf-anr khawf a’naeq laf-euq mae. 
2CO.8.6	Tirtuv nae guiqlanq yawdzanr-euq gar heu mrdanq bae-euq lof-aer, nawmaf-euq ghanrcae khawf mrluiv-awq laer nga’maf, aqyawf-anr shar-euq ma. 
2CO.8.7	Nawmaf-aq, jan-eu paw khawf, ngaeq-awr tmr-eu paw khawf, siqnya-eu paw khawf, laejae-eu paw hawr-eu nga’maf-anr gaq-eu paw khawf, mrbyan luf-eu lof-aer, guiqlanq yawdzanr-euq gar heudeuq dawqtawv luf-anr mrbyan-awq.
2CO.8.8	Ngar heulof-aer aer-eu-aq, nawmaf-anr dawq bif-eu maqngeur. Aerkhawf, aqcawq laejae-eu garkawv ja’naeq-awr, nawmaf shawrjaevni gaq-eu jeq-anr tsermr-eu jeq pyeuf-eu ma. 
2CO.8.9	Nawmaf, aqdui-euq Sanqpaq Yeqsur Kali-euq guiqlanq yawdzanr-anr siqnya luf-eu mae. Aqyawf smrmuiq muiq-eu khawf, nawmaf-euq gharduq irshaqzaq pyeufle-euq mae. Aqyawf irshaq shaqle-euq baqda’nae, nawmaf smrmuiq muiqlar-euq mae.
2CO.8.10	Ngar, garkawv heukawv-anr taf-eu, ngaq-euq nuinoeq nawmaf-anr heulof-aer aernaeq-eu ma. Heu-aq, nawmaf-euq gharduq yawmuiq mae. Aqjeq mirnae aernar-aq, nawmaf gar heuhmq mrmawf-awr, mirnuivkhof nae mrdanq baetaq-euq mae. 
2CO.8.11	Nymq-mr nawmaf gar heuhmq mrluiv-awq. Nawmaf mrmawf-eu nuima anr-awr danlar taq-euq mae. Khoermirnae, nawmaf jav-awr khar ghaenya-eu lof-aer mrluiv-awq. 
2CO.8.12	Aqjeq mirnae aernar-aq, yawbae jeq-aq, tsawrhaq tiq ghaq bifmawf-eu nuima anr nar-aq, aqyawf kharjav-eu lof-aer Miqyaer hageuf-eu mae. Maqjav-eu gar keuvni mr laer Miqyaer maqaer-a.
2CO.8.13	Ngar, aqcawq-euq khavbaev bipyar-ir-awr, nawmaf-euq khavbaev bi kanlar-eu laer janr-eu maqngeur. 
2CO.8.14	Tiqkawv lof-aer dini mr-eu ma. Nymq-mr nawmaf ghawqmya’ni jav ngae, aqyawfmaf nym-eu gar nawmaf cawba naeqluf-eu mae. Aqkar nawmaf nym-awr, aqyawfmaf ghawqmya’ni jav ngae, nawmaf-anr cawba-awr, tiqkawv lof-aer dilar taef-a. 
2CO.8.15	Yaerbof-euq lafkhoer boftaq-euq lof-aer,
2CO.8.16	Ngar, nawmaf-euq gharduq nuima keuv-eu lof-aer, Tirtuv khawf nawmaf-euq gharduq nuima keuvni, Miqyaer janrnaeq laf-euq mirnae, Miqyaer-euq guiqlanq-anr jaceuq ma. 
2CO.8.17	Aqjeq mirnae aernar-aq, Tirtuv-aq, nga’maf nae shar-euq dawq-anr geufnaeq laf-euq uqtaf, aqyawf nuima keuv duidui-eu mirnae, aqyawxyawf noeqtsaev-awr nawmaf jawr-eu gar oe-euq mae. 
2CO.8.18	Nga’maf, maernmr nuighaq tiqghaq-anr khawf aqyawf naeq-aer bi’oe-euq ma. Kalizaq armur dawqtawvluf, aqyawf guiqlanqdawq maeqnya duidui-eu gar jaceuq-eu mae. 
2CO.8.19	Khoer taef-aer maqngeur-eu, nga’maf naeq-aer tiqkawv lof-aer aqyuif aqnyir deuq nae damq-euq pyur khoer bi shaha-ir-eu laer, Kalizaq armur deuq, maernmr heughaq-anr tserdov-awr khaertaq-euq mae. Sanqpaq Miqyaer-euq yawshaef khanqsaer dovlarni hawr-eu aqcawq-anr cawba mawf-eu nawmaf-euq nuima byacaevni bi dovlar-eu laer nga’maf gar heu mrluf-eu ma. 
2CO.8.20	Nga’maf, aqcawq nae damqtaq-euq zawr myaq-eu pyur heu-anr dzoeqdzaq mrluf-eu gar, aqcawq, nga’maf-anr aerkhar maqbi za paq-aer nga’maf yanrluf-eu ma. 
2CO.8.21	Sanqpaq Miqyaer-euq maeqshi taef-aer maqngeur-eu, tsawrhaqzaq-euq maeqshi khawf dawrcoeni mr ma laer, nga’maf noeqtsov taq-euq ma.
2CO.8.22	Aqyawfnyaf naeq-aer maernmr tiq ghaq parbi oecaw-euq ma. Nga’maf, maernmr heughaq-anr ghawqmya jeq ghawqmya pov tsermr haw-awr, aqyawf nuima keuv duidui-eu tiq ghaq ngar-a laer yasiq-euq ma. Nga’maf, nawmaf-anr yawduqbaw duidui-eu mirnae, nymq-mr aqyawf nuima par keuvdzaeq lar-euq mae. 
2CO.8.23	Tiqghaqnav siqnya’mawf nar-aq, Tirtuv-aq, ngaq-euq cawq pyeuf-awr nawmaf-anr gar mrnaeq luf-eu, ngaq-euq gar mrcawq mae. Maernmr heu nyiq ghaq-aq, Kali-euq yawshaef khanqsaer pyeuf-eu Kalizaq armur deuq-euq dawqtsaf dawqdzawr mr-eu tsawrhaq mae. 
2CO.8.24	Khoermirnae, nawmaf gaq-eu nuima anr-eu garkawv hawr-eu nga’maf, nawmaf-anr japoeq-euq khoer tsaq ngar-a laer aqyawfmaf mawrnya’ni, Kalizaq armur-euq maeqshi bi dovlar-awq.
2CO.9.1	Tsawrshawr deuq-anr guiqlanq janrnaeq-eu garkawv, ngar, nawmaf-anr sanqbof maq bofanrlef khawf geufnya-eu mae. 
2CO.9.2	Aqjeq mirnae aernar-aq, nawmaf, aqcawq-anr cawba mawf-eu nuima anr-eu mae laer ngar siqnya ma. Khoermirnae, ngar, Maqgeqdawrniv mirkhanq-anr jawr-eu tsawrhaq deuq-anr, nawmaf nuima keuv-eu garkawv khanqsaer jaevluf-eu ma. Aqgaqyar mirkhanq-anr jawr-eu deuq laeqhmqdan taq-euq tiq khof byanlar-euq mae laer, ngar, aqyawf maf-anr aernaeq-euq ma. Nawmaf laejae duidui luf-eu baqda’nae, aqyawfmaf myaqni tiqpav-aq, mrmawf-eu nuima anrlar-euq mae. 
2CO.9.3	Nawmaf mrluf-eu garkawv nga’maf khanqsaer jaevluf-eu heu, yawqngaef maqya pyeuf-ir-aer, ngaq nae aer-euq lof-aer nawmaf yawmuiq-aer laeqhmq taqni, ngar, maernmr heudeuq-anr khaerghae lef-euq ma. 
2CO.9.4	Khoerlof-aer maqngeur nar-aq, Maqgeqdawrniv mirkhanq-anr jawr-eu tsawrhaq ngaq naeq-aer oe ngae, nawmaf maq laeqhmq taq-euq gar ya’mawr nar-aq, nga’maf nae nawmaf-anr yawduq baw-euq khoer-aq, shafdawr-eu jeq pyeuf-ir taef-a. Nawmaf ya shafdawr-eu gar ngeurdzaeq taqpar aerkeuv. 
2CO.9.5	Khoermirnae, ngar maq oekeuv-euq minav-aer, nawmaf nae damq ma laer sarjax dzaqtaq-euq lof-aer yawmuiq-aer laeqhmq dantaq nya’ni, maernmr khoerdeuq-anr ghaq bif-awr, nawmaf jawr-eu gar yabi oe nga laer ngar noeq-euq ma. Nawmaf damq ngae, nuima maqkeuv-aer yadamq-eu mirnae damq-eu jeq maqbi pyeuf-aer, nuima jerloni damq-eu jeq bipyeuf-awq.
2CO.9.6	Ngar heulof-aer aer ma: uicuiv taef-aer saeq-eu tsawrhaq-aq, uicuiv taef-aer yayaeq taef-a. Ghawqmya’ni saeq-eu tsawrhaq-aq, ghawqmya’ni yayaeq taef-a. 
2CO.9.7	Yawqghaq navluf yawqha-euq nuima-euq lafkhoer noeqtsaev taq-euq lof-aer damq-awq. Nuima maqkeuv-eu mirnae damq-eu jeq taqbi pyeuf. Maqdamq-aer maq ghaenya-eu mirnae damq-eu jeq taqbi pyeuf. Aqjeq mirnae aernar-aq, laqkhaq caertavni damq-eu tsawrhaq-anr Miqyaer gaq-eu mae. 
2CO.9.8	Nawmaf aqmyanluf yawqjeq navluf javlof-awr, yawmuiq yawqjeq navluf tiqbyan tiqlof mrnya’ni, Miqyaer, nawmaf-anr guiqlanq yawdzanr dawqtawvluf tiqbyanni bifnaeq nya-eu mae. 
2CO.9.9	Yaerbof boftaq-euq lof-aer,
2CO.9.10	Miqyaer, siqyoeq saeq-eu tsawrhaq-euq gharduq siqyoeq zanqnaeq-awr, dzaq-eu gharduq dzaqdzaq dawrdawr bifnaeq luf-ur! Aqyawf, nawmaf ka-eu gharduq, siqyoeq laeqhmq naeq-awr, nawmaf nae saeqtaq-euq siqyoeq khoer bibaw bi zale-eu uqtaf, tsaq-awr dawr-eu jeq bimyaq bi sanrlar luf-ur! 
2CO.9.11	Nawmaf, yawqjeq navluf-euq gharduq nuima jerloni bifnya damqnya paq-aer, yawqpaw navluf smrmuiq muiqlar taef-a. Heu-euq baqda’nae, aqcawq, Miqyaer-euq guiqlanq-anr jaceuq taef-a. 
2CO.9.12	Aqjeq mirnae aernar-aq, guiqlanq-euq gar heu-aq, tsawrshawr deuq mawf-eu jeq-anr cawba-eu taef-aer maqngeur-eu, tsawrhaq ghawqmya’ni Miqyaer-euq guiqlanq-anr jaceuq duidui-eu jeq khawf dovlar-eu mae. 
2CO.9.13	Nawmaf, Kali-euq guiqlanq dawq-euq uqmov jawr-eu ma laer sarkir kamq-awr, aqyawf maf-anr khawf, tsawrhaq dawqtawv luf-anr khawf, nuima jerloni bifnaeq-eu guiqlanq-euq gar heu-anr aqcawq ya’mawr-awr, Miqyaer-anr ciqhuiq ciqmanr taef-a. 
2CO.9.14	Miqyaer-euq guiqlanq yawdzanr nawmaf-euq lafkhoer jav-eu myaq duidui-eu mirnae, aqyawfmaf, nawmaf-anr mawrmawf duidui-awr, nawmaf-euq gharduq guiqlanqshar taef-a.
2CO.9.15	Maq aerjir coer-eu lafsawq bifnaeq laf-euq Miqyaer-anr jaceuq kar-eur.
2CO.10.1	Ngar-aq, nawmaf naeq-aer jawr ngae nuinanq nuiyu anr-awr, nawmaf naeq-aer maqjawr ngae-aq, nuima khaqduqni ghae-eu Pawrluv ma. Nymq-mr ngar, Kali-euq nuinanq nuiyu hawr-eu nuima nanqyuni ghae-eu lafkhoer, nawmaf-anr shar-eu ma. 
2CO.10.2	Nga’maf shiqshaq-euq maeqnan daefluf-eu mae laer noeqluf-eu tsawrhaq-anr, yawduq baw-awr nuima khaqduqni janrnaeq ma laer ngar noeqtsaev taq-euq ma. Aerkhawf, ngar, nawmaf jawr-eu gar oekeuv ngae, nuima khaqduqni maqya janrni, ngar, nawmaf-anr tanqshar-eu ma. 
2CO.10.3	Nga’maf-aq, shiqshaq-euq lafkhoer daefluf-eu khawf, shiqshaq-anr taf-eu guir deuvluf-eu maqngeur. 
2CO.10.4	Nga’maf-euq guirdeuv keuka-aq, shiqshaq-anr taf-eu maqngeur. Zifdanni jav-eu lanrlof-anr gheuka nya-eu Miqyaer-euq baoq anr-eu keuka ma. 
2CO.10.5	Yawqhar yawqha ciqgor-awr, Miqyaer-anr siqnya-eu tsawrganr-anr lavtsoeq-eu yawgor yawqjeq navluf hawr-eu, dawqpyaer pyaer-eu jeq-anr nga’maf pyavdzae luf-eu ma. Khoeruqtaf, nuinoeq dawqtawv luf-anr paf-awr, Kali-anr bi narhaq geuf-eu ma. 
2CO.10.6	Nawmaf tiqbyan tiqlof narhaqgeuf ngae, maq narhaq geuf-eu yawqghaq navluf-anr darnaeq-eu laer nga’maf danlar taq-euq ma.
2CO.10.7	Nawmaf myav-anr mawrlar-eu lafnyir paw taef-aer haw-eu le laq? Tsawrhaq tiqghaqnav yawqhar yawqha, Kali-euq tsawrhaq ma laer yawduqbaw nar-aq, aqyawf, Kali-euq tsawrhaq pyeuf-eu lof-aer, nga’maf khawf Kali-euq tsawrhaq ngar-a laer aqyawf par sharnoeq paq-aer ghae-eu mae. 
2CO.10.8	Nawmaf-anr bicawv-ir-eu gharduq maqngeur-eu, nawmaf-anr bihuiq bi manrlar-eu laer Sanqpaq Miqyaer, nga’maf-anr aryaq bifnaeq laf-euq mae. Aryaq heu-euq garkawv, ngar khanqsaer uicuiv jaev-euq law-awr khawf, ngar maqya shafdawr-ar. 
2CO.10.9	Ngar heulof-aer sanqbof bofanr lef-eu-aq, nawmaf-anr lavguv mawf-eu mirnae maqngeur. 
2CO.10.10	Aqjeq mirnae aernar-aq, aqyawfmaf aer-eu, “Aqyawf nae bof-euq sanqbof-aq, kan duidui-awr, baoq khav duidui-eu khawf, aqyawf-euq mawrdo heugar jawr nar-aq, tiqpawf-iq ghaq maqanr-aer, aqyawf-euq dawq-aq shiqma maqnaf-a.” 
2CO.10.11	Nga’maf, nawmaf naeq-aer maqjawr ngae, nga’maf sanqbof bofanr lef-euq lof-aer, nga’maf, nawmaf naeq-aer jawr ngae khawf, aqdir heulof-aer janr taef-a laer, tsawrhaq khoerdeuq siqnya paq-aer ghae-eu mae.
2CO.10.12	Nga’maf-aq, yawqhar yawqha ciqpoeq-eu tsawrhaq-anr maq ciqcaev peuq-aer, aqyawf maf-euq armur-anr maq keuqlerpeuq nya. Aqjeq mirnae aernar-aq, aqyawf maf-aq, tsawrganr maqanr-eu lof-aer, yawqha-euq yawkaq daeqdza haw-awr, tiqghaq tirghaq ciqcaev luf-eu mae. 
2CO.10.13	Aerkhawf, nga’maf, khanqsaer jaev-eu ardzaeq maqbi dzeur. Miqyaer nae nga’maf-anr gar bi mrnaeq laf-euq mirkaq-euq lafkhoer khanqsaer jaev-eu taef ma. Nawmaf khawf, aqyawf nae nga’maf-anr bi mrnaeq laf-euq mirkaq-euq lafkhoer jawr-eu mae. 
2CO.10.14	Nga’maf, nawmaf jawr-eu gar Kali-euq guiqlanqdawq pi-awr oe-euq ma. Khoermirnae, nawmaf-aq, nga’maf-euq aryaq-euq lafkhoer jawr-eu mae. Nga’maf yawqha-euq mirkaq taf-aer ardzaeq maq mrdzeur-aq. 
2CO.10.15	Aqcawq nae mrtaq-euq gar, nga’maf nae mrtaq-euq janrgeuf-awr, khanqsaer ardzaeq-aer jaev-eu maqngeur. Aerkhawf, nawmaf jan-eu myaqlar-eu lof-aer, nawmaf-euq baqda’nae, Miqyaer, nga’maf-anr bi mrnaeq laf-euq mirkaq khawf huiqlar jerlarni, nga’maf noeqtmq luf-eu ma. 
2CO.10.16	Khoerlof-aer pyeuflar nar-aq, nga’maf, nawmaf-euq jawrduq irdzeur ghae-awr, guiqlanqdawq ya’maeq taef-a. Aqcawq-euq mirkaq-euq lafkhoer, aqcawq nae mrpyeuf taq-euq gar nga’maf khanqsaer maqjaev. 
2CO.10.17	Aerkhawf,
2CO.10.18	Aqjeq mirnae aernar-aq, yawqhar yawqha ciqpoeq-eu tsawrhaq-anr maqngeur-eu, Sanqpaq Miqyaer ciqpoeq-eu tsawrhaq-anr taef-aer hageuf paq-aer ghae-eu mae.
2CO.11.1	Ngar, aqdzawq argan-euq dawq uicuiv ngaeq-eu gar nawmaf bi ormawf mir-a. Nawmaf, ngaq-anr aqdir or naeqlaf-euq mae. 
2CO.11.2	Miqyaer, nawmaf-anr myavnav nav-eu lof-aer, ngar khawf nawmaf-anr myavnavnav mir-a. Aqjeq mirnae aernar-aq, nawmaf-aq, zaqyo aqli tiq ghaq-anr bi danqdzaq-ir-eu laer ngaq nae aertsaev taq-euq ma. Shawrjaevni ghae-eu miqdaf dafshawr lof-aer Kali-anr nawmaf a’naeq-eu laer ma. 
2CO.11.3	Arlawr, aqyawf-euq jaqmyawf nae Erbav-anr maershuir shuirtawv-euq lof-aer, Kali-euq lafkhoer shawrjaevni ghae-eu nawmaf-euq nuima khoersiq byov-ir gar ngar guv mir-a. 
2CO.11.4	Nga’maf nae dawqmaeq maeq-euq Yeqsur maqngeur-eu, Yeqsur nuighaq-euq garkawv maeqlar-awr, nawmaf nae hageuf-euq Saflar maqngeur-eu, saflar nuijeq-anr hageuf-eu uqtaf, nawmaf nae hageuf-euq guiqlanqdawq maqngeur-eu, guiqlanqdawq nuijeq-anr hageuf-awr nae zawr-aer daqnya-eu nga aerlawq!
2CO.11.5	Ngar-aq, huiqdui gor duidui-eu ghaqkhaer khoerdeuq taf-aer tiqpawf-iq maqteq laer noeq-eu ma. 
2CO.11.6	Ngar dawq ngaeq-eu paw maq dzawlaf-euq khawf, siqnya-eu tsawrganr paw-aq maqteq. Khoer-aq, yawqjeq navluf-euq lafkhoer nga’maf, nawmaf-anr byacaevni bimawr-euq ma.
2CO.11.7	Nawmaf-anr taqhuiq-eu laer ngar, yawqha-euq mawrdo-anr taqnyir-awr, arpoeq maqyurni nawmaf-anr Miqyaer-euq guiqlanqdawq maeqnaeq-euq mirnae, ngar iqbax mr-euq nga lor? 
2CO.11.8	Ngar, nawmaf-euq gharduq guiqlanq-euq gar mrpoeq Kalizaq armur yawqmur yawq-anr yur-euq khoer-aq, tanrjoe joe-euq lof-aer dur-eu mae. 
2CO.11.9	Ngar, nawmaf jawr-eu gar jawr ngae tiqjeqnav mawf-eu khawf, tiqghaq-iq-euq khavbaev maqbi pyeuf-aq. Aqjeq mirnae aernar-aq, Maqgeqdawrniv mirkhanq-anr nae oe-euq aqyuif aqnyir deuq nae ngar nym-eu jeq bifnaeq laf-euq mae. Dzeurlaf ngae, nawmaf-anr tiqjeq-iq maqbi dar-euq lof-aer, maeqhu paw khawf khoerlof-aer mrghae ma. 
2CO.11.10	Ngaq-euq lafkhoer Kali-euq yawtsaq yawdawr jeq anr-eu mirnae, Aqgaqyar mirkhanq-anr jawr-eu tsawrhaq tiqghaq-iq ngar khanqsaer jaev-eu gar maq lavtsoeq nya-ar. 
2CO.11.11	Aqjeq mirnae la? Ngar, nawmaf-anr maqgaq-eu mirnae-a lor? Ngar, nawmaf-anr gaq-eu Miqyaer siqnya mae.
2CO.11.12	Ngar aqjox-aer janr-eu tsaq la. Tsawrhaq khoerdeuq, nga’maf kharmr-eu jeq mrluf-eu ma laer aeraer-aer, khanqsaer jaev-eu laer laejae luf-eu gar lavtsoeq-eu gharduq, nymq-mr ngar khar mrluf-eu lof-aer maeqhu paw khawf mrdavlef ma. 
2CO.11.13	Tsawrhaq khoerdeuq-aq, ghaqkhaer janrgeuf-eu deuq mae. Aqyawf maf-aq, Kali-euq ghaqkhaer deuq lof-aer janrgeuf-awr, jaqmyawf maershuir-euq gar mr-eu tsawrhaq mae. 
2CO.11.14	Aqyawfmaf khoerlof-aer mr-eu gar taq zanqler. Aqjeq mirnae aernar-aq, naef Saqdaq khawf yawshaef-euq mqtav ghaqkhaer lof-aer janrgeuf nya-eu mae. 
2CO.11.15	Khoermirnae, aqyawf-euq ghaqzaq ghaqkhaer deuq khawf, tsaq-awr dawr-eu kuirlaf zaqkhav janrgeuf-eu gar zanqlerkhar maqza-a. Aqyawfmaf nae kharmr-euq lof-aer arsaqsaq ngae aqyawfmaf yadaq taef-a.
2CO.11.16	Ngar tiq pov paraer ma, tsawrhaq tiqghaq-iq ngaq-anr aqdzawq argan nga laer taqnoeq. Aerkhawf, nawmaf, ngaq-anr khoerlof-aer noeq-eu ngeur nar-aq, ngar khanqsaer uicuiv jaevnya’ni ngaq-anr aqdzawq argan-anr hageuf-eu lof-aer hageuf naeqlaf-awq. 
2CO.11.17	Ngar ngaeq-eu-aq, Sanqpaq Miqyaer bi ngaeqlaf-eu lof-aer ngaeq-eu maqngeur. Aqdzawq argan yawduq baw-eu lof-aer khanqsaer jaev-eu ma. 
2CO.11.18	Haw ngae, tsawrhaq ghawqmya ghaq shiqshaq paw-euq garkawv khanqsaer jaev-eu lof-aer, ngar khawf khanqsaer jaev-eu ma. 
2CO.11.19	Nawmaf-aq, tsawrganr anr-eu mirnae, aqdzawq argan deuq-anr laqkhaq caertavni daq-awr or-eu nga aerlawq. 
2CO.11.20	Tsawrhaq tiqghaqnav, nawmaf-anr zaqkhav bigeuf-awr, nawmaf-anr kawfsaef dzaqlar-eu uqtaf, nawmaf-anr myawfdzaq shuirdzaq lar-awr, yawqhar yawqha ciqgor-eu uqtaf, nawmaf-anr naqtaev taevlar-eu khawf, nawmaf daq-awr or-eu nga aerlawq. 
2CO.11.21	Nga’maf khoerlof-aer janrni ghaqbaqbaq mir-a laer shafdawr-eu lafkhoer ya’aer-eu ngar-a! Aerkhawf, tsawrhaq tiqghaqnav aqjeq-euq garkawv-anr nae nuima khaqduqni ghae nar-aq, ngar khawf, nuima khaqduqni ghae ma. (Ngar heulof-aer ngaeq-eu-aq, aqdzawq argan lof-aer ngaeq-eu ma.)
2CO.11.22	Aqyawfmaf, 
2CO.11.23	Aqyawfmaf, Kali-euq ghaqzaq ghaqkhaer-a laq? Ngar, aqdzawq argan lof-aer ngaeq ma de-eq. Ngar, aqyawf maf-euq navmaqtser Kali-euq ghaqzaq ghaqkhaer ma. Ngar, aqyawf maf-euq navmaqtser gar mr-eu laejae-awr, maq guijir coerni diqlar khovlaf-eu gar yadaq-euq uqtaf, aqyawf maf-euq myavmaqtser kuv-anr urmyaq dzaeq-awr, shirtaw taeqni khawf ghawqmya pov daqhaw-euq ma. 
2CO.11.24	Ngar, Yurdav tsawrhaq nae 39 laf diqnaeq laf-eu gar ngaq pov keuvni yadaq-euq ma. 
2CO.11.25	Darkawq nae daelar-eu gar smq pov yadaq-awr, khaqlo nae biqlar-eu gar tiq pov yadaq-euq uqtaf, lawq cawv-ir-awr smq pov yashaq-awr, tiq nan tiq mir iqmalavshav-euq lafkhoer yajawr-euq ma. 
2CO.11.26	Ngar maqmyanr kaq-anr garma dov-ir-eu, ircuf huiq-eu gar guvkhar za-eu, tanrjoe-anr guvkhar za-eu, ngaq-euq tsawrjeuq tsawrca-anr guvkhar za-eu, aqcawq tsawrjeuq tsawrca-anr guvkhar za-eu, meuq-euq lafkhoer guvkhar za-eu, bawrtsanq bawrdanr-anr guvkhar za-eu, iqmalavshav-euq lafkhoer guvkhar za-eu, aqyuif aqnyir janrgeuf-eu deuq-anr guvkhar za-eu heudeuq-anr yadaq-euq ma. 
2CO.11.27	Laejae-awr gar mr-euq mirnae ghaqdoerdoer duidui-awr, maqmyanr kaq-anr maqya yufdaev-eu uqtaf, hawq maef-awr ircuf maef-eu hawr-eu ghawqmya pov maqdzaq maqdawrni dzanq-euq ma. Yawgav gavgav-aer nermyawvni khawf ya shaqhaw-euq ma. 
2CO.11.28	Lafnyir paw heudeuq-anr yadaq-eu uqtaf, Kalizaq armur dawqtawv luf-euq gharduq khanqlanr-eu jeq khawf, yawqnan navluf ngaq-anr uvtaeqle luf-eu mae. 
2CO.11.29	Tsawrhaq tiqghaqnav ghaqbaqbaq nar-aq, ngar khawf ghaq maqbaq-a lor? Tsawrhaq tiqghaq nav-anr sanqtif bitif nar-aq, ngar nuima maqpaer-ar laq?
2CO.11.30	Ngar khanqsaer yajaev nar-aq, ngar ghaq baq-eu gawrkawv-anr taf-eu deuq taef-aer khanqsaer jaev ma. 
2CO.11.31	Ngar jaqmyawf myawf-eu maqngeur-a laer, mqmaq maqbyav yarzir guiqlanq huiq-eu Sanqpaq Yeqsur Kali-euq Aqda Miqyaer siqnya mae. 
2CO.11.32	Ngar, Daqmaqsaer-anr jawr ngae, ngaq-anr nyaefmawf-eu mirnae, sanqpaq Aqleqdar-euq lafov uvlanr-eu meuqsanr nae guirzaq deuq-anr Daqmaqsaer meuqlanni bilof-euq mae. 
2CO.11.33	Aerkhawf, aqcawq, ngaq-anr khavpuq-euq lafkhoer biur-awr nae, meuqlanr-euq kavpyawr-anr danr-eu larghovzaq-anr nae pyaeqka naeqlaf-euq mirnae, aqyawf-euq aqlaf-anr nae yabuq-ir-euq ma.
2CO.12.1	Ngar khanqsaer jaev-eu-aq gardanr maqtsoeq-a. Aerkhawf, Sanqpaq Miqyaer nae panmaeq naeqlaf-euq deuq hawr-eu mawrle-euq deuq-euq garkawv ngar ja’naeq ma de-eq. 
2CO.12.2	Dzeurlaf-euq 14 khof-anr, mq-euq khoertav smq tiv tiqtiv-anr bi ciqdav lef-euq Kali-euq lafkhoer jawr-eu tiq ghaq-anr ngar siqnya ma. Mawrdo davler-euq maqsiq, saflar taef-aer davler-euq maqsiq, Miqyaer taef-aer siqnya-eu mae. 
2CO.12.3	Ngar, tsawrhaq khoerghaq-anr siqnya ma. Mawrdo davler-euq maqsiq, saflar taef-aer davler-euq maqsiq, Miqyaer taef-aer siqnya mae. 
2CO.12.4	Aqyawf, Baqlaqdirsuv laer kur-eu jawrduq-anr bi ciqdav lef-awr, tsawrhaq tiqghaq-iq maqngaeq maq tmrnya-eu uqtaf, maq ngaeqkhmq-eu dawq yagaq-euq mae. 
2CO.12.5	Ngar, tsawrhaq khoerghaq-euq garkawv khanqsaer jaev ma. Aerkhawf, ngaq-euq garkawv-aq, ghaq baq-eu garkawv maqngeur nar-aq, khanqsaer maqjaev. 
2CO.12.6	Ngar khanqsaer jaevmawf-eu law-awr khawf, ngar, aqdzawq argan maqgeuf. Aqjeq mirnae aernar-aq, ngar yawtsaq yawdawr taef-aer ngaeq-eu ma. Aerkhawf, ngaq nae mr-euq jeq-anr ya’mawr-awr, ngaq nae ngaeq-euq dawq-anr yagaq-euq taf-aer, tsawrhaq tiqghaq-iq ngaq-anr ardzaeq-aer maqbi noeqhuiqdzeur mawf-eu mirnae, ngar tiqjeq-iq maqpar ngaeq ma.
2CO.12.7	Ngar panmaeq-eu jeq ghawqmya jeq-anr ya’mawr-eu mirnae, ngar nuima ardzaeq-aer maqbi huiqni, ngaq-euq shiqshaq mawrdo-anr aqgan tiqgan tsawvluf-eu mae. Aqgan khoer-aq, naef Saqdaq-euq ghaqkhaer pyeuf-awr, ngar nuima ardzaeq-aer maqbi huiqni ngaq-anr khaeqluf-eu mae. 
2CO.12.8	Ngar, Sanqpaq Miqyaer-anr aqgan heu gheudovdzae naeqlaf laer, smq pov keuvni shar-euq ma. 
2CO.12.9	Aerkhawf, aqyawf, ngaq-anr aernaeq laf-eu, “Ngaq-euq guiqlanq yawdzanr, nawq-euq gharduq lof mae. Aqjeq mirnae aernar-aq, tsawrhaq ghaq baq-eu tsanr-anr ngaq-euq ghaq byanlar taef-a.” Khoermirnae, Kali-euq baoq ngaq-anr joeshmr-awr javnya’ni, ngar, ngaq-euq ghaq baq-eu garkawv, laqkhaq caertavni khanqsaer jaevmawf mir-a. 
2CO.12.10	Khoermirnae, ngar, Kali-euq gharduq laqkhaq caertavni, ghaq baq-eu, yaeqbawq-aer aerlar-eu, nym-awr ju-eu, khaeq-awr khav-eu, nuima shaqzanq mr-eu, heudeuq-anr daq-eu ma. Aqjeq mirnae aernar-aq, ngar ghaqbaqbaq ngae, ngar ghaq khav-eu ma.
2CO.12.11	Nawmaf, ngaq-anr katir-eu mirnae, ngar khanqsaer jaev-eu lafkhoer aqdzawq argan pyeuf-ir-euq mir-a. Aqdir aernar-aq, nawmaf, ngaq-anr ciqpoeq paq-aer ghae-eu mae. Aqjeq mirnae aernar-aq, ngar tiqjeq-iq bym-awr nya-eu tsawrhaq maqngeur-eu khawf, huiq-awr manr-eu ghaqkhaer khoerdeuq taf-aer teqdzaeq-eu maqngeur. 
2CO.12.12	Ngar ghaqkhaer ngar-a laer aqdir bisiq bimawr-eu jeq-aq, nawmaf naeq-aer jawr ngae, yawqjeq navluf daq-awr or-eu, bisiq bimawr-eu jeq, zanqler paq-aer ghae-eu jeq hawr-eu, baoq huiq-eu deuq mr-euq ma. 
2CO.12.13	Ngar, nawmaf-euq gharduq khavbaev maqpyeuf-euq khoer maqngeur nar-aq, Kalizaq armur nuideuq taf-aer taqteq-euq aqgeu jeq jav-eu la? Ngaq-euq yawlaeq heu-anr nawmaf iqbax pyaeqnaeq laf-awq!
2CO.12.14	Nymq-mr ngar smq pov tiqpov, nawmaf jawr-eu gar oe ma laer laeqhmq taq-euq ma. Heupov khawf, nawmaf-anr khavbaev maqbi dar. Aqjeq mirnae aernar-aq, ngar, nawmaf-euq pyurshuir myawqganq-anr geufmawf-eu maqngeur, ngar-aq, nawmaf-anr taef-aer geufmawf mir-a. Zaqdeuq-aq, aqma aqda-euq gharduq pyurshuir ya povuiq taq-eu maqngeur-a. Aerkhawf, aqma aqda deuq, zaqdeuq-euq gharduq pyurshuir ya povuiq taq-eu mae. 
2CO.12.15	Ngar, nawmaf-anr gaq-eu myaqlarluf ngae, nawmaf, ngaq-anr gaq-eu cuiv-ir luf-eu khawf, nawmaf-euq nuima saflar gharduq, laqkhaq caertavni ngar jav-eu jeq zmq-awr, ngaq-euq mawrdo-anr khawf bizmq ma. 
2CO.12.16	Dzeurlaf ngae, ngar, nawmaf-euq gharduq khavbaev maqpyeuf-aq. Aerkhawf, ngar tsawrganr zmq-awr, nawmaf-anr cawqtawv-awr cawqza-euq ma! 
2CO.12.17	Ngar, nawmaf jawr-eu gar khaerghae lef-euq tsawrhaq khoerdeuq-anr ghoe-awr, nawmaf-euq pyurshuir myawqganq-anr shuirdzaq-euq jav-a lor? 
2CO.12.18	Ngar, Tirtuv-anr shar-awr aqdui-euq maernmr tiq ghaq khawf, aqyawf naeq-aer bi’oe-euq ma. Tirtuv, nawmaf-euq pyurshuir myawqganq shuirdzaq-aq laq? Nga’nyaf nuima tiqgar tsaq-awr, kuirciq gmluf-eu maqngeur-a lor?
2CO.12.19	Nawmaf nymq-mr keuvni, nga’maf, yawqha-euq garkawv jashaw-eu laer ja-eu nga laer taef-aer noeq-eu le siq laq? Nga’maf-aq, Miqyaer-euq maeqshi Kali-euq lafkhoer ngaeqluf-eu ma. Ngar zawr gaq-eu cawqdeuq-or! Heudeuq dawqtawvluf nawmaf bihuiq bi manrlar-eu laer mrluf-eu ma. 
2CO.12.20	Ngar, nawmaf jawr-eu gar oekeuv ngae, ngar noeqtmq-eu lof-aer nawmaf maqpyeuf-aer, nawmaf noeqtmq-eu lof-aer ngar khawf maqpyeuf-eu law maqsiq laer guv mir-a. Iqdaeq iqcae dov-eu, myavnav nav-eu, nuima ardzaeq-aer paer-eu, yawqha-euq gharduq taef-aer tov-eu, jabu jadoer-eu, dawqdoer khoeqsav-eu, nuima huiq-eu hawr-eu suqsaq larni janr-eu, heudeuq jav-eu paq laer ngar khanqlanr mir-a. 
2CO.12.21	Ngar paroe ngae, ngaq-euq Miqyaer, nawmaf-euq maeqshi ngaq-anr daqga paq-aer janrnaeq laf-eu gar guv mir-a. Dzeurlaf ngae, maqshawr-eu jeq mr-euq, banq-awr muv-euq, jawflafni daef-euq, khoerlof-aer mr-euq tsawrhaq ghawqmya ghaq nymq-mr keuvni maq noeqpov-eu mirnae, ngar tsawrngoer ya’ngoer-eu paq laer guv mir-a.
2CO.13.1	Heupov, ngar, nawmaf jawr-eu gar oe-eu smq pov tiqpov ma.
2CO.13.2	Ngar, nawmaf jawr-eu gar nyiq pov tiqpov oe ngae aertaq yaf-euq lof-aer, nymq-mr ngar, nawmaf naeq-aer maqjawr-eu khawf, ngar oekeuv nar-aq, dzeurlaf ngae iqbax mr-euq tsawrhaq hawr-eu nuideuq dawqtawv luf-anr khawf maq taqnaeq laer bofanr lef-euq ma. 
2CO.13.3	Kali, ngaq-anr ghoe-awr dawq ngaeqluf-eu nga lor laer nawmaf siqduq mawf-eu mirnae, ngar, khoerlof-aer aer-eu ma. Kali, nawmaf-euq lafkhoer gar mr-eu-aq ghaq maqanr-eu maqngeur-a, nawmaf-euq lafkhoer baoq huiq-eu mae. 
2CO.13.4	Aqyawf, ghaq baq-eu lafkhoer lafyaq-euq khoertav bi tafsaef-euq mae. Aerkhawf, Miqyaer-euq baoq baqda’nae daefluf-eu mae. Nga’maf khawf, aqyawf-euq lafkhoer ghaq baq-eu tsawrhaq ma. Aerkhawf, Miqyaer-euq baoq baqda’nae, nawmaf-euq gharduq nga’maf, Kali naeq-aer yadaef taef-a.
2CO.13.5	Nawr jan-eu lafkhoer daefluf mir-a lor laer yawqhar yawqha tsermr haw-awr, nawr yawqhar yawqha pyaevtser haw-awq. Yeqsur Kali, nawmaf-euq lafkhoer jawrluf-eu gar nawmaf maq siqnya-eu le lor? Maqngeur nar-aq, tsermr haw-eu jeq-anr nawmaf maq daqcoer-euq le laq? 
2CO.13.6	Nga’maf-aq, tsermr haw-eu jeq-anr maq daqcoer-eu tsawrhaq maqngeur nga laer, nawmaf siqnyalar taef-a laer ngar noeqtmq ma.
2CO.13.7	Nawmaf yawdoer jeq tiqjeq-iq maqya mrni, nga’maf, Miqyaer-anr guiqlanq sharluf-eu ma. Nga’maf tsermr haw-eu jeq-anr daqcoer ngar-a laer bi dovlar mawf-eu mirnae janr-eu maqngeur. Nga’maf tsermr haw-eu jeq-anr maq daqcoer-eu tsawrhaq lof-aer dur-eu khawf, nawmaf taqhuiq paq-aer ghae-eu jeq mrnya’ni, nga’maf guiqlanq sharluf-eu ma. 
2CO.13.8	Nga’maf, yawtsaq yawdawr-anr lavtsoeq-eu jeq tiqjeq-iq maq mrnya nya. Nga’maf-aq, yawtsaq yawdawr-euq gharduq taef-aer ya’mr-eu mae. 
2CO.13.9	Nga’maf ghaqbaqbaq ngae, nawmaf ghaq khav-eu mirnae, nga’maf laqkhaqcaer mir-a. Nawmaf kuflar byanlarni khawf, nga’maf guiqlanq sharluf-eu ma. 
2CO.13.10	Khoermirnae, ngar, nawmaf jawr-eu gar oekeuv ngae, Sanqpaq Miqyaer nae ngaq-anr aryaq bifnaeq laf-euq lof-aer nawmaf-anr yawkhav-aer maqya janrnaeqni, ngar, nawmaf jawr-eu gar maqjawr ngae, garkawv heudeuq sanqbof bofanr lef-eu ma. Aryaq yawkhav-aer zmq-eu-aq, lavcawv-eu gharduq maqngeur-a, bihuiq bi manrlar-eu gharduq mae.
2CO.13.11	Aqyuif aqnyir deuq-or! Ghawqdawq ngaeq-awr arsaqsaq ma. Nawmaf byanlar-awr, nuima sarlar-awr, nuinoeq tiqjeq taef-aer taq-eu uqtaf, tiqghaq tirghaq tsaqler dzoerler-awq. Khoerlof-aer janr nar-aq, gaq-eu jeq bif-awr nuisar bif-eu Miqyaer, nawmaf naeq-aer jawr taef-a.
2CO.13.12	Nawmaf tiqghaq tirghaq shawr-eu maeqsaw saw-awr dawqcawq puq-awq. 
2CO.13.13	Tsawrshawr dawqtawvluf nawmaf-anr dawqcawq puqanr lef-euq mae.
2CO.13.14	Sanqpaq Yeqsur Kali-euq guiqlanq yawdzanr, Miqyaer-euq gaq-eu jeq hawr-eu Yawshawr Saflar-euq lafkhoer cawq cawqtaf-eu jeq, nawmaf yawqghaq navluf-euq khoertav jav luf-ur. Aqmeq.
GAL.1.1	Ngar-aq, ghaqkhaer Pawrluv ma. Ngar ghaqkhaer geufluf-eu-aq, tsawrhaq nae bi geufnaeq laf-euq maqngeur-aer, tsawrhaqzaq nae aryaq bifnaeq laf-euq khawf maqngeur-a. Yeqsur Kali hawr-eu aqyawf-anr shir-euq gar-anr nae bi ghofdaef lar-euq Aqda Miqyaer nae bi geufnaeq laf-euq mae. 
GAL.1.2	Ngaq naeq-aer jawr-eu aqyuif aqnyir dawqtawvluf naeq-aer Gaqlaqtiv-anr jawr-eu Kalizaq armur deuq-anr sanqbof bofanr laf-eu ma.
GAL.1.3	Aqda Miqyaer hawr-eu aqdui-euq Sanqpaq Yeqsur Kali-euq guiqlanq yawdzanr hawr-eu nuisar of-eu jeq, nawmaf-euq khoertav jav luf-ur! 
GAL.1.4	Zawr doer-eu heuzir-anr aqdui yabuq-ir ni, Kali-aq, aqdui-euq Aqda Miqyaer nuima tsaq-eu lof-aer, aqdui-euq iqbax-euq gharduq aqyawf-euq mawrdo lawrnaeq-euq mae. 
GAL.1.5	Mqmaq maqbyav yarzir Miqyaer-euq yawshaef khanqsaer huiq luf-ur! Aqmeq.
GAL.1.6	Kali-euq guiqlanq yawdzanr-euq lafkhoer nawmaf-anr kur-euq Miqyaer-anr, nawmaf yaw’awr laf-aer byaerdzae-awr, guiqlanqdawq yawqdawq yawq-anr hageuf-euq mirnae, ngar zanq duidui ler nya. 
GAL.1.7	Aqdir aernar-aq, guiqlanqdawq yawqdawqyawq maqjav-a. Aerkhawf, tsawrhaq tiqghaqnav, nawmaf-anr yawbanq yawlanr-aer bipyeuf-ir-awr, Kali-euq guiqlanq dawq-anr yurpyawv mawf-eu mae. 
GAL.1.8	Nga’maf maqaer, mq-anr nae oe-euq ghaqkhaer deuq maqkaq, nga’maf nae nawmaf-anr maeqnaeq dzeur-euq guiqlanq dawq-anr nae beugar-eu jeq maeq nar-aq, aqyawf-euq khoertav yaqkhaer yaq-eu jeq keuvle luf-ur! 
GAL.1.9	Nga’maf nae aerdzeur-euq lof-aer, nymq-mr ngar tiq pov paraer ma. Tsawrhaq tiqghaqnav, nawmaf nae hageuf dzeur-euq guiqlanq dawq-anr nae beugar-eu guiqlanqdawq yawqdawqyawq maeqlar nar-aq, aqyawf-euq khoertav yaqkhaer yaq-eu jeq keuvle luf-ur!
GAL.1.10	Nymq-mr, tsawrhaq, ngaq-anr nuima tsaqni ngar mrluf-eu nga lor? Maqngeur nar-aq, Miqyaer nuima tsaqni mrluf-eu nga laq? Tsawrhaq, ngaq-anr nuikhanr bishir-eu laer ngar povluf-eu nga lor? Tsawrhaq, ngaq-anr nuikhanr bishir-eu laer ngar povluf-eu ngeur nar-aq, ngar-aq, Kali-euq zaqkhav maqngeur-a.
GAL.1.11	Aqyuif aqnyir deuq-or! Ngar maeqluf-eu guiqlanqdawq heu-aq, tsawrhaq-anr nae dovlar-euq maqngeur-a laer ngar, nawmaf-anr bi siqnya’mawf mir-a. 
GAL.1.12	Aqjeq mirnae aernar-aq, tsawrhaq-anr nae za-euq maqngeur, tsawrhaqzaq nae maeqnaeq laf-euq khawf maqngeur-a. Yeqsur Kali nae ngaq-anr panmaeq naeqlaf-euq mae.
GAL.1.13	Ngar, Yurdav tsawrhaq-euq zanr tawqluf ngae, aqjox-aer daefyaf-awr, Miqyaer-euq Kalizaq armur deuq-anr yawkhav-aer khaeqnaeq-awr, aqjox-aer lavcawv-eu paq nga laer laejae-euq garkawv, nawmaf gaqhaw-euq mae. 
GAL.1.14	Ngar-aq, ngaq-euq tsawrjeuq tsawrca-euq lafkhoer, tiqcawq tiqshaev deuq navmaqtser Yurdav tsawrhaq-euq zanr-anr cantae-awr, ngaq-euq aqpoeq deuq nae tawqka lef-euq zanr-anr nuima keuv duidui-euq ma. 
GAL.1.15	Aerkhawf, ngar, aqma-euq uqpanq-euq lafkhoer urngae nae ngaq-anr tserdov-awr, aqyawf-euq guiqlanq yawdzanr nae ngaq-anr kurnaeq laf-euq Miqyaer-aq, 
GAL.1.16	aqyawf-euq Zaqyo-euq garkawv 
GAL.1.17	Ngar, Yeqlursaqlaeq-anr le-awr, ngaq-euq jeqhu nae ghaqkhaer geufluf-eu deuq-anr khawf maq lemawr-aq. Tiqpov taef-aer Aqlarbyaq mirkhanq-anr ir-euq ma. Khoernar-aq, Daqmaqsaer-anr ghofler-euq ma.
GAL.1.18	Khoernar-aq, smr khof dzeur-ir-awr nae taef-aer, ngar, Yeqlursaqlaeq-anr le-awr, Beqtuvluv-anr dzoerler-awr, aqyawf naeq-aer 15 nan jawr-euq ma. 
GAL.1.19	Sanqpaq Yeqsur-euq aqnyir Yaqkov-anr maqngeur nar-aq, ngar, ghaqkhaer nuideuq tiqghaq-anr-iq maqmawr-aq.
GAL.1.20	Ngar, nawmaf-anr bofnaeq luf-eu heu-aq, jaqmyawf myawf-eu maqngeur laer Miqyaer-euq maeqshi ngar aer-eu ma.
GAL.1.21	Khoernar-aq, ngar, Surliv mirkhanq hawr-eu Girlirciv mirkhanq-anr ir-euq ma. 
GAL.1.22	Khoerngae, Yurdav mirkhanq-anr jawr-eu Kali-anr jan-eu Kalizaq armur deuq, ngaq-anr maq mawrhaw-aq siq. 
GAL.1.23	Dzeurlaf ngae, “Aqdui-anr khaeqnaeq laf-euq khoerghaq, nymq-mr-aq, arhu aqyawf nae lavcawv haw-euq jan-eu guiqlanqdawq khoerdawq maeqluf mae jer” laer taef-aer aqyawfmaf yagaq-euq mae. 
GAL.1.24	Ngaq-euq baqda’nae aqyawfmaf, Miqyaer-anr jaceuq-eu mae.
GAL.2.1	Khoernar-aq, 14 khof dzeur-ir-awr, Baqnaqbar, nga’nyaf, Yeqlursaqlaeq-anr parle-euq ma. Tirtuv khawf sheuq-awr le-euq ma. 
GAL.2.2	Miqyaer, ngaq-anr panmaeq naeqlaf-euq mirnae le-euq ma. Ngaq nae aqcawq tsawrjeuq tsawrca-anr guiqlanqdawq maeqnaeq-euq garkawv, aqyuif aqnyir deuq-anr dzawrnaeq-euq ma. Aerkhawf, ter dov-eu deuq-anr taef-aer ciqcurni dzawrnaeq-euq ma. Nymq-mr ngar mrluf-eu jeq hawr-eu mrdzeur yaf-euq jeq yawqngaef-aer maqya pyeufni dzawrnaeq-euq ma. 
GAL.2.3	Ngaq naeq-aer le-euq Tirtuv-aq, Heqlaqsar tsawrhaq pyeuf-eu khawf, aqyawf-anr bawkhov maeqdzaq yaeq-awq laer maq katir-aq. 
GAL.2.4	Aqjeq mirnae aernar-aq, tsawrhaq tiqpavnav deuq aqyuif aqnyir janrgeuf-awr, nga’maf-euq lafkhoer urkhoeq lar-euq mae. Aqdui-anr zaqkhav bigeuf-ir-eu laer Yeqsur Kali-euq lafkhoer za-euq buq-ir-eu jeq-anr khoeqsho luf-eu mae. 
GAL.2.5	Guiqlanq dawq-euq yawtsaq yawdawr jeq nawmaf-euq lafkhoer zifnya’ni, nga’maf, aqyawf maf-euq dawq-anr tiqpawf-iq maq narhaq-aq.
GAL.2.6	Ter dov-eu deuq-aq, aqyawfmaf aqjox-aer ghae-eu tsawrhaq law-awr khawf, ngaq naeq-aer tiqjeq-iq maq beugar-a. Miqyaer-aq, myavpyawq huiqnyir maqtser-a. Ter dov-eu khoerdeuq, ngaq-anr tiqjeq-iq maeqlanq maqka naeqlaf-aq. 
GAL.2.7	Aqyawfmaf tiqjeq-iq maq maeqnaeq laf-euq uqtaf, bawkhov maeqdzaq yaeq-euq deuq-anr guiqlanqdawq maeqnaeq-awq laer Beqtuvluv-anr khaertaq-euq lof-aer, bawkhov maeqdzaq maqyaeq-euq deuq-anr guiqlanqdawq maeqnaeq-awq laer ngaq-anr khaertaq-euq nga laer aqyawfmaf yasiq-euq mae. 
GAL.2.8	Beqtuvluv-anr bawkhov maeqdzaq yaeq-euq tsawrhaq-euq gharduq ghaqkhaer bigeuf-euq khoerghaq, ngaq-anr khawf aqcawq tsawrjeuq tsawrca-euq gharduq ghaqkhaer bi geufnaeq laf-euq mae. 
GAL.2.9	Ngaq-anr bifnaeq laf-euq guiqlanq-anr ya’mawr ngae, Kalizaq armur-euq lafkhoer khawrzeur zeurzif pyeufluf-eu Yaqkov, Beqtuvluv hawr-eu Yorhaq aqha’maf, Baqnaqbar, nga’nyaf-anr armar laf nae laftsaf tsafnaeq laf-awr, gar mrcawq laer sawxnaeq laf-euq mae. Nga’nyaf-aq, aqcawq tsawrjeuq tsawrca jawr-eu gar ir-awr, aqyawf maf-aq, bawkhov maeqdzaq yaeq-euq tsawrhaq jawr-eu gar irni nuima tsaq-eu mae. 
GAL.2.10	Aqyawfmaf, nga’maf-anr irshaqzaq-anr noeqkeuv de-eq laer shar-eu mae. Khoerlof-aer janr-eu-aq, ngar khawf nuima keuv-eu tiqjeq pyeuf-eu ma.
GAL.2.11	Khoernar-aq, Beqtuvluv, Aqdirawq meuq-anr oekeuv-euq mae. Aqyawf-anr daeq paq-aer ghae-eu mirnae, ngar, aqyawf-anr hawtsov taq-awr daeq-euq ma. 
GAL.2.12	Aqjeq mirnae aernar-aq, Yaqkov jawr-eu gar nae oe-eu deuq maq oekeuv-euq khoer-aq, aqyawf, aqcawq tsawrjeuq tsawrca naeq-aer hawq dzaqtaf-eu mae. Aerkhawf, tsawrhaq khoerdeuq oekeuv-euq nar-aq, bawkhov maeqdzaq yaeq-euq tsawrhaq-anr guv-eu mirnae jivghawq-awr, aqcawq tsawrjeuq tsawrca naeq-aer jawrghawq taq-euq mae. 
GAL.2.13	Yurdav tsawrhaq nuideuq khawf, aqyawf kharmr-eu maeqnan cantae luf-eu mae. Baqnaqbar khawf aqyawfmaf lof-aer janrluf-eu mae.
GAL.2.14	Ngar, aqyawfmaf, guiqlanq dawq-euq yawtsaq yawdawr-euq maeqnan dawrcoeni maq cantae-eu gar ya’mawr ngae, aqyawfmaf dawqtawv luf-euq maeqshi Beqtuvluv-anr heulof-aer aernaeq-euq ma, “Nawr, Yurdav tsawrhaq pyeuf-eu khawf, Yurdav tsawrhaq lof-aer maqdaef-aer, aqcawq tsawrjeuq tsawrca lof-aer daef-eu gar nae, aqjeq mirnae, aqcawq tsawrjeuq tsawrca, Yurdav tsawrhaq lof-aer yadaef-eu mae laer katir-eu le?”
GAL.2.15	“Aqdui maf-aq, daefle ngae nae Yurdav tsawrhaq ma. Iqbaxzaq laer kur-eu aqcawq tsawrjeuq tsawrca maqngeur. 
GAL.2.16	Tsawrhaq tiq ghaq zanrdawq-anr mrcaw-euq mirnae, tsaq-awr dawr-eu tsawrhaq pyeuflar-eu maqngeur-a. Yeqsur Kali-anr jan-eu mirnae taef-aer pyeuflar-eu mae laer aqdui siqnya-eu ma. Aqduimaf khawf zanrdawq-anr mrcaw-euq mirnae, tsaq-awr dawr-eu tsawrhaq pyeuflar-euq maqngeur-aer, Kali-anr jan-eu mirnae tsaq-awr dawr-eu tsawrhaq bi pyeuflar naeqlaf-euq mae. Aqjeq mirnae aernar-aq, shiqshaq khar piluf-eu tsawrhaq tiqghaq-iq zanrdawq-euq maeqnan cantae-euq mirnae, tsaq-awr dawr-eu tsawrhaq maq pyeuflar nya-a.
GAL.2.17	“Kali-euq baqda’nae, tsaq-awr dawr-eu tsawrhaq pyeuflarni aqduimaf povluf ngae, aqdui khawf iqbaxzaq ma laer dovlar nar-aq, Kali-aq, iqbax-euq gharduq gar mr-eu ghaq-a lor? Maqngeur-a de-eq. 
GAL.2.18	Ngaq nae pyavdzae-euq deuq-anr ngar tsovpar nar-aq, ngar-aq, mrbanq luf-eu tsawrhaq nga laer byacaevni bi dovlar-eu mae. 
GAL.2.19	Ngar, Miqyaer-euq paw daefnya’ni, zanrdawq-anr ghoe-awr, zanrdawq-euq paw shir-euq ma. 
GAL.2.20	Ngar, Kali naeq-aer lafyaq-euq khoertav bi taftaeq-euq ma. Khoermirnae, nymq-mr ngar daefluf-eu-aq, ngar daef-eu maqngeur. Kali, ngaq-euq lafkhoer daefluf-eu mae. Khoeruqtaf, nymq-mr ngar shiqshaq paw yawdaef daefluf-eu-aq, Miqyaer-euq Zaqyo-anr jan-eu lafkhoer daefluf-eu ma. Aqyawf, ngaq-anr gaq-awr, ngaq-euq gharduq aqyawf-euq mawrdo lawrnaeq-euq mae. 
GAL.2.21	Ngar, Miqyaer-euq guiqlanq-anr maq byaerdzae. Zanrdawq-euq baqda’nae tsaq-awr dawr-eu tsawrhaq pyeuflarnya lawnmr-aq, Kali shir-euq-aq, yawqngaef mae.”
GAL.3.1	Gaqlaqtiv-anr jawr-eu aqdzawq argan deuq-or! Yeqsur Kali, lafyaq-euq khoertav bi tafsaef-euq khoer nawmaf-euq myavkhae byacaevni jav-eu khawf, nawmaf yawtsaq yawdawr-anr maq narhaqgeuf paq-aer, aqsur ghaq nae bi shuirtawv-euq le? 
GAL.3.2	Ngar, nawmaf-anr tiqjeq narhaq mawf-eu taef mir-a. Nawmaf, Yawshawr Saflar za-euq-aq, zanrdawq-anr mrcaw-euq mirnae-a lor? Maqngeur nar-aq, guiqlanqdawq yagaq-awr jan-euq mirnae-a laq? 
GAL.3.3	Nawmaf, Yawshawr Saflar-anr ghoe-awr mrdanq baetaq-euq khawf, nymq-mr shiqshaq-anr ghoe-awr arsaq saq-eu ghae le lor? Nawmaf teunav nav-aer laf-eu nya laq? 
GAL.3.4	Nawmaf shaqzanq-anr khoermyav myav-aer yadaq-euq khoer, yawqngaef-aer daq-euq le lor? Khoerdeuq yawqngaef mae laer ngar maq noeqnya. 
GAL.3.5	Khoeruqtaf, Miqyaer, nawmaf-anr Yawshawr Saflar bifnaeq lef-awr, nawmaf-euq lafkhoer khavjeq-aer ghae-eu jeq janrdov laf-eu-aq, nawmaf zanrdawq-euq maeqnan cantae-euq mirnae-a lor? Maqngeur nar-aq, nawmaf guiqlanqdawq yagaq-awr jan-euq mirnae-a laq?
GAL.3.6	“
GAL.3.7	Khoermirnae, jan-eu jeq anr-eu tsawrhaq deuq-aq, Aqbyaqhaq-euq zaqdeuq mae laer nawmaf siqnya-awq. 
GAL.3.8	Aqcawq tsawrjeuq tsawrca jan-eu mirnae, Miqyaer, aqyawf maf-anr tsaq-awr dawr-eu tsawrhaq bi pyeuflar taef-a laer yawbae ngae nae 
GAL.3.8	laer Yaerbof, Aqbyaqhaq-anr guiqlanqdawq maeqnaeq baebae-euq mae. 
GAL.3.9	Khoermirnae, jan-eu jeq anr-eu tsawrhaq-aq, nuijan anr-eu Aqbyaqhaq naeq-aer tiqkawv lof-aer guiqlanq za taef-a.
GAL.3.10	Zanrdawq-euq maeqnan khar cantae-eu tsawrhaq-aq, yaqkhaer yaq-eu lafov jawrluf-eu mae. Aqjeq mirnae aernar-aq,
GAL.3.10	laer Yaerbof-euq lafkhoer boftaq-euq mae. 
GAL.3.11	Zanrdawq-anr ghoe-awr tsawrhaq tiqghaq-iq, Miqyaer-euq maeqshi tsaq-awr dawr-eu tsawrhaq maq pyeuflar nya-a laer byacaevni dovlar-euq mae. Aqjeq mirnae aernar-aq,
GAL.3.11	laer Yaerbof-euq lafkhoer boftaq-euq mae. 
GAL.3.12	Zanrdawq-aq, jan-eu jeq-anr maqtaf-a.
GAL.3.12	laer aertaq-euq mae.
GAL.3.13	Kali-aq, aqdui-euq gharduq yaqkhaer yaqgar yadaq-euq mirnae, zanrdawq-euq lafkhoer boftaq-euq yaqkhaer yaq-eu jeq-anr nae aqdui-anr kakhof naeqlaf-euq mae. Aqjeq mirnae aernar-aq,
GAL.3.13	laer Yaerbof-euq lafkhoer boftaq-euq mae. 
GAL.3.14	Khoermirnae, Aqbyaqhaq-anr bif-euq guiqlanq, Yeqsur Kali-anr ghoe-awr, aqcawq tsawrjeuq tsawrca-anr keuv-ir ni, aqdui jan-eu mirnae, bif ma laer aertaq-euq Yawshawr Saflar za-euq ma.
GAL.3.15	Aqyuif aqnyir deuq-or! Nan-anr nae yawdaefdaef ngae ya tanqpuq-eu yawjeq majeq dawq aermaeqnaeq nyar. Tsawrhaq yawkaq dawqma sarjax aertsaev taq-awr, sanqbof boftsaev ghaq-euq nar-aq, tsawrhaq nae aertaq-euq dawqma sarjax pyeuf-eu taef khawf, tiqghaq-iq maq lavcawv nya-eu uqtaf, maq aerlanq nya-a. 
GAL.3.16	Aqbyaqhaq hawr-eu aqyawf-euq aryoeq-anr dawqma sarjax khoerdeuq aernaeq taq-euq mae. “Aryoeq” laer aer-eu-aq, ghawqmya ghaq-anr aer-eu maqngeur-a.
GAL.3.16	laer aer-eu-aq, tiq ghaq-anr aer-eu taef mae. Khoerghaq-aq, Kali mae. 
GAL.3.17	Ngar heulof-aer aermawf mir-a. Yawbae ngae nae Miqyaer nae Kali-euq lafkhoer dawqma sarjax aertaq-euq mae. 430 khof dzeur-ir-awr nae javlar-euq zanrdawq nae dawqma sarjax khoer-anr yawqngaef maqbi pyeuf-ir nya-a. 
GAL.3.18	Jeqbir khoer bif-eu, zanrdawq-anr taf-eu lawnmr-aq, dawqma sarjax-anr maqtaf-a. Aerkhawf, Miqyaer dawqma sarjax-anr ghoe-awr, Aqbyaqhaq-anr jeqbir bif-euq mae.
GAL.3.19	Tox-aer ngeur nar-aq, zanrdawq jav-eu aqjeq gardanr tsoeq-eu la? Khoer-aq, aqkar dawqma sarjax za-eu aryoeq khoerghaq maq oekeuv-euq nmrkaq, yawbanq yawlaeq jeq-anr bi siqnya-eu gharduq biftaq-euq mae. Zanrdawq-aq, mqtav ghaqkhaer nae, tsawrkaq geufluf-eu ghaq-euq aqlaf-anr ghoe-awr nae bifnaeq lef-euq mae. 
GAL.3.20	Tsawrkaq-aq, tiqpaw-euq danzar taef maqngeur-a. Aerkhawf, Miqyaer-aq tiq ghaq taef mae.
GAL.3.21	Tox-aer mar-iq, zanrdawq-aq, Miqyaer nae aertaq-euq dawqma sarjax-anr lavcawv-eu nga lor? Maqngeur-a de-eq! Biftaq-euq zanrdawq khoer, tsawrhaq-anr daef-eu jeq bifnya lawnmr-aq, zanrdawq-euq baqda’nae tsaq-awr dawr-eu jeq aqdir za taef-a. 
GAL.3.22	Aerkhawf, Yeqsur Kali-anr jan-eu mirnae, kharjan-eu tsawrhaq dawqma sarjax aertaq-euq lof-aer za’ni, Yaerbof-aq, yawqghaq navluf-anr iqbax-euq kuv-euq lafkhoer kalanr taq-euq mae.
GAL.3.23	Aerkhawf, jan-eu khoer maq keuvle-euq nmrkaq, aqdui-aq, zanrdawq-euq lafov paf-awr kalanr taq-euq gar daqluf-eu ma. Keuvle luf-eu jan-eu jeq maq panmaeq naeqlaf-euq khoerkeuvni yadaq-eu mae. 
GAL.3.24	Jan-eu mirnae, aqdui tsaq-awr dawr-eu tsawrhaq pyeuflarni, zanrdawq-aq, Kali oe ngae keuvni, aqdui-anr hawpir-eu ghaq lof-aer dur-eu mae. 
GAL.3.25	Nymq-mr jan-eu jeq keuvle-euq mirnae, aqdui-aq, hawpir-eu khoerghaq-euq lafov maqpar jawr-eu ma.
GAL.3.26	Jan-eu mirnae, nawmaf yawqghaq navluf, Yeqsur Kali-euq lafkhoer Miqyaer-euq zaq pyeuflar-euq mae. 
GAL.3.27	Nawmaf, Kali-euq lafkhoer bartirsaq hageuf-euq deuq-aq, maeqtsoeq dm-eu lof-aer Kali-anr dmluf-eu mae. 
GAL.3.28	Nawmaf dawqtawvluf, Yeqsur Kali-euq lafkhoer tiq ghaq lof-aer taef-aer pyeuf-eu mirnae, Yurdav tsawrhaq hawr-eu Heqlaqsar tsawrhaq, zaqkhav hawr-eu buq-ir-euq tsawrhaq, zaqyo aqli hawr-eu zaqmiq aqbur laer maqpar baw-eu mae. 
GAL.3.29	Nawmaf Kali-anr taf-eu tsawrhaq ngeur nar-aq, Aqbyaqhaq-euq aryoeq pyeuf-awr, dawqma sarjax aertaq-euq lof-aer jeqbir of-eu tsawrhaq mae.
GAL.4.1	Ngar heulof-aer aermawf mir-a. Jeqbir of-eu ghaq, jeqbir dawqtawvluf, aqyawf-euq pyeuf-eu khawf, aqyawf, zaq yawnyir pyeuf ngae, zaqkhav-anr nae maq beugar-a. 
GAL.4.2	Aqyawf-euq aqda nae aertsaev taq-euq aryamq maq keuvlar-euq khoerkeuvni, aqyawf-anr hawpir-eu ghaq hawr-eu irkanr mrmyawq-anr hawpir-eu ghaq-euq lafov yajawr-eu mae. 
GAL.4.3	Khoerlof-aer durni, aqdui, zaq yawnyir pyeuf ngae, mirtsaq-anr taf-eu zanr deuq-euq lafov zaqkhav yageuf-euq ma. 
GAL.4.4	Aerkhawf, aryamq byanlar ngae, Miqyaer, aqyawf-euq Zaqyo-anr bi’oe-awr, zaqmiq aqbur-anr nae bi daefle-euq uqtaf, zanrdawq-euq lafov daefle-euq mae. 
GAL.4.5	Aqdui, Miqyaer-euq zaq pyeuflarni, zanrdawq-euq lafov kalanr taq-euq tsawrhaq-anr kakhof dov-eu laer aqyawf khoerlof-aer daefle-euq mae.
GAL.4.6	Nawmaf-aq, Miqyaer-euq zaq mirnae, Miqyaer, aqyawf-euq Zaqyo-euq Saflar, nawmaf-euq lafkhoer bi jawrle-awr, “
GAL.4.7	Khoermirnae, nawr, zaqkhav maqpar ngeur-aer, zaqyo pyeuflar-euq mae. Zaqyo pyeuflar-euq mirnae, Kali-euq baqda’nae Miqyaer-euq jeqbir of-eu mae.
GAL.4.8	Nawmaf, Miqyaer-anr maq siqnya ngae, aqdirma-aer miqyaer maqngeur-eu deuq-euq zaqkhav geuf-euq mae. 
GAL.4.9	Nymq-mr nawmaf, Miqyaer-anr siqnya lar-euq mae. Aqdir aernar-aq, Miqyaer, nawmaf-anr siqnya luf-eu mae. Ghaq baq-awr gardanr maqtsoeq-eu deuq jawr-eu paw aqjeq mirnae par ghof-ir-awr, khoerdeuq-euq zaqkhav par geufmawf-eu nya? 
GAL.4.10	Nawmaf nanlan khawf lan, lalov latsaev khawf lan-awr, arkhof arla khawf lanluf-eu nga siq. 
GAL.4.11	Ngaq nae nawmaf-euq gharduq laejae-euq-aq, yawqngaef jeq nga laer noeqguv mir-a.
GAL.4.12	Aqyuif aqnyir deuq-or! Ngar, nawmaf lof-aer pyeufle-euq mirnae, nawmaf khawf ngar lof-aer pyeuflar-awq laer sharmawf mir-a. Nawmaf, ngaq-anr mrlaeq taq-euq tiqjeq-iq maqjav-a. 
GAL.4.13	Yawbae ngae pov, ngaq-euq mawrdo narlar-euq mirnae, nawmaf-anr guiqlanqdawq ya maeqnaeq-euq mae laer nawmaf siqnya-eu mae. 
GAL.4.14	Ngar nar-eu mirnae, nawmaf-euq gharduq shaqzanq pyeuf-eu khawf, nawmaf, ngaq-anr maq hawnanr-eu lof-aer maq janrnaeq laf-euq uqtaf, maq byaerdzae naeqlaf-aq. Miqyaer-euq mqtav ghaqkhaer-anr hageuf-eu lof-aer hageuf naeqlaf-awr, Yeqsur Kali-anr hageuf-eu lof-aer hageuf naeqlaf-euq mae. 
GAL.4.15	Arhu, nawmaf laqkhaq caer-eu khoer aqgeugar bibyov-ir jir-euq le? Khoerngae, nawmaf-euq myavnuiv kheufdov-awr, ngaq-anr dawvtsof naeqlafnya lawnmr-aq, dawvtsof naeqlaf mawf-eu mae laer nawmaf-euq garkawv ngar sarkir kamqnya-eu ma. 
GAL.4.16	Nymq-mr ngar, nawmaf-anr yawtsaq yawdawr jeq aernaeq-eu mirnae, nawmaf-anr muir-eu tsawrhaq pyeufshaw-aq lor?
GAL.4.17	Tsawrhaq khoerdeuq, nawmaf-euq gharduq nuima keuv-eu gar dur-eu khawf, nuinoeq maqshawr-a de-eq. Nawmaf-anr bi dovle-awr, nawmaf, aqyawf maf-anr nuima bikeuv mawf-eu mirnae taef mae. 
GAL.4.18	Aqmyanluf yawmuiq jeq-anr nuima keuv-awr mr-eu-aq yawmuiq mae. Aerkhawf, ngar, nawmaf naeq-aer jawr ngae taef-aer khoerlof-aer mr-eu jeq taqbi pyeuf. 
GAL.4.19	Ngaq-euq zaqdeuq-or! Kali-euq shaevdzeuf nawmaf-euq lafkhoer pyeufdovlar ngae keuvni, zaq baw ngae nar-eu lof-aer, ngar, nawmaf-euq gharduq tiq pov parya narluf-eu ma. 
GAL.4.20	Ngar, nawmaf-euq garkawv noeq ngae maqdov nya. Nymq-mr ngar, nawmaf naeq-aer jawr lawnmr-aq laer noeqsaef nya. Jawr lawnmr-aq, dawq ngaeq-eu tersar lavpar-awr maeqnaeqmawf mir-a.
GAL.4.21	Zanrdawq-euq lafov jawrmawf-eu deuq-or! Ngaq-anr aernaeqlaf sher-eq. Nawmaf zanrdawq aertaq-euq jeq-anr maq narhaq-eu le laq? 
GAL.4.22	Zanrdawq-euq lafkhoer heulof-aer boftaq-euq mae. Aqbyaqhaq, zaqyo nyiq ghaq jawr-eu mae. Tiq ghaq-aq, aqbur zaqkhav ghaq-euq ovnae daefle-awr, tiq ghaq-aq, nymrsanr aqma ghaq-euq ovnae daefle-euq mae. 
GAL.4.23	Aqbur zaqkhav ghaq-euq ovnae daefle-euq ghaq-aq, shiqshaq-euq nuinoeq-euq baqda’nae daefle-euq mae. Nymrsanr aqma ghaq-euq ovnae daefle-euq ghaq-aq, sarjax dzaqtaq-euq lof-aer daefle-euq mae.
GAL.4.24	Garkawv heu-aq, dawqtsuif naf-eu dawq-euq arbar mae: Zaqmiq aqbur heu nyiq ghaq-aq, dawqma sarjax nyiq jeq mae. Tiq ghaq-aq, Sirnav gawqjawq-anr taf-eu Haqgaqlar mae. Aqyawf, zaq baw-euq-aq, zaqkhav bigeuf-eu laer baw-euq mae. 
GAL.4.25	Haqgaqlar-aq, Aqlarbyaq mirkhanq-anr jav-eu Sirnav gawqjawq mae. Nymq-mr jav-eu Yeqlursaqlaeq-anr aermawf-eu mae. Aqjeq mirnae aernar-aq, Yeqlursaqlaeq hawr-eu aqyawf-euq zaqdeuq khawf zaqkhav geufluf-eu mae. 
GAL.4.26	Aerkhawf, mqtav jav-eu Yeqlursaqlaeq-aq, nymrsanr aqma ghaq mae. Aqyawf-aq, aqdui, yawqghaq navluf-euq aqma mae. 
GAL.4.27	Aqjeq mirnae aernar-aq, Yaerbof-euq lafkhoer heulof-aer boftaq-euq mae,
GAL.4.28	Aqyuif aqnyir deuq-or! Irtsav-aq, sarjax dzaqtaq-euq lof-aer daefle-euq gar durni, aqdui khawf khoerlof-aer daefle-euq ma. 
GAL.4.29	Khoerngae, shiqshaq-euq nuinoeq baqda’nae daefle-euq khoerghaq, Miqyaer-euq Saflar baqda’nae daefle-euq khoerghaq-anr khaeqnaeq khavnaeq-euq mae. Nymq-mr khawf khoerlof-aer pyeufluf-eu mae. 
GAL.4.30	Aerkhawf, Yaerbof-euq lafkhoer aqjox-aer aertaq-euq la?
GAL.4.31	Tox-aer ngeur nar-aq, aqyuif aqnyir deuq-or! Aqdui-aq, aqbur zaqkhav ghaq-euq zaq maqngeur-eu, nymrsanr aqma ghaq-euq zaq ma.
GAL.5.1	Aqdui buq-ir-euq tsawrhaq pyeufni, Kali, aqdui-anr bibuq-ir naeqlaf-euq mae. Khoermirnae, zifdanni jawr-awr zaqkhav-euq khavbaf taqpar baf.
GAL.5.2	Ngar Pawrluv, nawmaf-anr heulof-aer aernaeqmawf mir-a. Nawmaf bawkhov maeqdzaq yaeq-eu zanr tawq nar-aq, Kali, nawmaf-euq gharduq gardanr maqtsoeq-a. 
GAL.5.3	Bawkhov maeqdzaq yaeq-eu zanr khartawq-eu tsawrhaq-anr ngar tiq pov par aerduqnaeq nyar. Zanr khoer tawq-eu tsawrhaq-aq, zanrdawq dawqtawv luf-anr ya mrbyan-eu dzirdzov dav-eu mae. 
GAL.5.4	Nawmaf, zanrdawq-euq baqda’nae tsaq-awr dawr-eu tsawrhaq pyeuflar taef-a laer kharnoeq-eu deuq-aq, Kali-anr maqpar taf-aer, guiqlanq yawdzanr-anr nae dov-ir-euq mae. 
GAL.5.5	Jan-eu baqda’nae aqdui, muiq-eu Saflar-anr ghoeghoe-aer, noeqtmq luf-eu tsaq-awr dawr-eu jeq-anr nuima keuv-eu lafkhoer dawqluf-eu ma. 
GAL.5.6	Aqjeq mirnae aernar-aq, Yeqsur Kali-euq lafkhoer jawr-eu tsawrhaq deuq, bawkhov maeqdzaq yaeq-eu hawr-eu maqyaeq-eu-aq, tiqjeq-iq gardanr maqtsoeq-a. Aerkhawf, gaq-eu lafkhoer mrdov shardov laf-eu jan-eu jeq taef-aer gardanr tsoeq-eu mae.
GAL.5.7	Dzeurlaf ngae, nawmaf yawmuiq-aer caev-euq mae. Yawtsaq yawdawr jeq-anr maqbi narhaq geufni, nawmaf-anr aqsur ghaq lavtsoeq lar-euq la? 
GAL.5.8	Khoerlof-aer mur-eu-aq, nawmaf-anr kur-euq ghaq-anr nae oe-euq maqngeur-a. 
GAL.5.9	Daeqtseq uicuiv taef khawf, caermeu tiq siq siqlanni bi poqlar nya-eu mae. 
GAL.5.10	Nawmaf-euq nuinoeq yawqjeq yawq-aer maqpyeuf-ir-ar laer 
GAL.5.11	Aqyuif aqnyir deuq-or! Ngar nymq-mr keuvni bawkhov maeqdzaq yaeq-eu zanr tawq-eu garkawv maeqluf-eu lawnmr-aq, aqjeq mirnae khaeq-awr khav-eu gar ya daqluf-eu la? Khoerlof-aer ngeur-eu lawnmr-aq, lafyaq-euq baqda’nae sanqtif tif-eu jeq maqpar jav-eu mae. 
GAL.5.12	Nawmaf-anr bi banqgha lar-eu khoerdeuq, yawqhar yawqha shawf nmr-aq ghaq-ar laer noeq mir-a.
GAL.5.13	Aqyuif aqnyir deuq-or! Nawmaf buq-ir-euq tsawrhaq bipyeuf-eu laer Miqyaer, nawmaf-anr kur-euq mae. Aerkhawf, buq-ir-euq khoer-anr shiqshaq-euq nuilov gharduq taqzmq. Gaq-eu lafkhoer, tiqghaq tirghaq-euq kuirlaf zaqkhav geufnaeq-awq. 
GAL.5.14	Aqjeq mirnae aernar-aq, zanrdawq dawqtawvluf dawq heudawq-euq lafkhoer byanlar jir-euq mae,
GAL.5.15	Aerkhawf, nawmaf tiqghaq tirghaq kawfkawf-aer kawfsaef dzaqluf nar-aq, tiqghaq tirghaq lavcawv byovjir lar-eu gar yanr-awq!
GAL.5.16	Khoermirnae, ngar, heulof-aer aermawf mir-a. Nawmaf shiqshaq-euq nuikhanr-anr maqya mrcawni, muiq-eu Saflar-euq lafkhoer can-awq. 
GAL.5.17	Aqjeq mirnae aernar-aq, shiqshaq-euq nuikhanr-aq, muiq-eu Saflar-anr lavtsoeq-awr, muiq-eu Saflar khawf, shiqshaq-euq nuikhanr-anr lavtsoeq-eu mae. Nawmaf mrmawf-eu jeq maq mrnya’ni, heu nyiq jeqluf tiqjeq tirjeq muir-eu mae. 
GAL.5.18	Aerkhawf, muiq-eu Saflar nae nawmaf-anr bi sheuqghae nar-aq, nawmaf, zanrdawq-euq lafov maqpar jawr-eu mae.
GAL.5.19	Shiqshaq-euq nuikhanr-aq, byacaevni heudeuq mrdov laf-eu mae: banq-awr joe-eu, banq-awr muv-eu, maqshawr-eu jeq mr-eu, jawflafni daef-eu lafkhoer khar daefmawf-eu lof-aer daef-eu, 
GAL.5.20	tanqpanq aqma mawrkawr-anr uqduq tanq-eu, ja’maw maw-eu, tiqghaq tirghaq muir-eu, caedzaq-eu, myavnav nav-eu, nuima dav-eu, huiqmawf manrmawf-eu, armaf birpav-eu, maqtsaq maqdawr-eu jeq maeq-eu, 
GAL.5.21	maerjuir juir-eu, tsawrhaq lavsaef-eu, dzaqyaef dawryaef-eu, byaeqlaeq shaevdae-aer yawbui bui-eu hawr-eu heulof-aer ghae-eu deuq mrdov laf-eu mae. Heulof-aer ghae-eu deuq mr-eu tsawrhaq-aq, Miqyaer uvlanr-eu lafkhoer maqya urler-a laer arhu ngar, nawmaf-anr aernaeq-awr, nymq-mr khawf par aernaeq-eu ma.
GAL.5.22	Aerkhawf, muiq-eu Saflar-euq arsiq-aq: gaq-eu, laqkhaq caer-eu, nuisar of-eu, nuinoeq ghawqmanrni noeq-eu, ghawqshaq gaq-eu, yawmuiq jeq mr-eu, sarjax zif-eu, 
GAL.5.23	nuima nanqyuni ghae-eu, yawqha-euq nuima-anr ghaqler-eu, heudeuq mae. Heudeuq taqmr laer boftaq-euq zanrdawq maqjav-a. 
GAL.5.24	Yeqsur Kali-anr khartaf-eu tsawrhaq deuq-aq, shiqshaq naeq-aer shiqshaq-euq nuinoeq nuilov hawr-eu nuikhanr dawqtawvluf lafyaq-euq khoertav taftaeq-euq mae. 
GAL.5.25	Aqdui, muiq-eu Saflar-euq lafkhoer daefluf-eu ngeur nar-aq, aqdui, muiq-eu Saflar-anr ghoeghoe-aer daefghae kar-eur. 
GAL.5.26	Aqdui nuima maqhuiq-aer, tiqghaq tirghaq nuima maq lavpaer-eu uqtaf, tiqghaq tirghaq myav maq navni daef kar-eur.
GAL.6.1	Aqyuif aqnyir deuq-or! Tsawrhaq tiqghaqnav mrbanq mrlaeq luf-eu nar-aq, nawmaf saflar paw ghaq khav-eu deuq, nuima nanqyuni anr-awr aqyawf-anr sheuqpyawrkhof laf-eu tsaq mae. Yawqha khawf, murjur jur-eu maeqnan maqya cantae ghaeni yanr-awq. 
GAL.6.2	Nawmaf, Kali-euq zanr-anr mrbyanni, tiqghaq tirghaq-euq khavbaev cawpi-awq. 
GAL.6.3	Tsawrhaq tiqghaqnav tiqjeq-iq gardanr maqtsoeq-eu gar nae, yawqhar yawqha gardanrtsoeq ma laer noeq nar-aq, yawqhar yawqha jaqmyawf myawf-eu mae. 
GAL.6.4	Aqcawq nae mr-euq gar-anr maqngeur-eu, yawqha nae mr-euq gar-anr taef-aer haw-awr laqkhaqcaer nya’ni, yawqghaq navluf yawqha mr-awr shar-eu gar tsermr haw-eu tsaq mae. 
GAL.6.5	Aqjeq mirnae aernar-aq, yawqghaq navluf yawqha-euq khavbaev yawqha yapi-eu mae.
GAL.6.6	Guiqlanqdawq dzaw-eu tsawrhaq-aq, yawqha-anr maeqnaeq laf-euq ghaq-anr yawmuiq yawqjeq navluf birnaeq-eu tsaq mae.
GAL.6.7	Taq noeqbanq de-eq. Miqyaer-anr jaqmyawf maq myawfnya-a. Yawqha aqjeq ka nar-aq, khoerjeq yayaeq taef-a. 
GAL.6.8	Yawqha-euq shiqshaq-anr taf-eu jeq saeq nar-aq, shiqshaq-euq baqda’nae buf-ir cawv-ir-eu jeq yayaeq taef-a. Muiq-eu Saflar-anr taf-eu jeq saeq nar-aq, muiq-eu Saflar-euq baqda’nae mqmaq maqbyav yarzir daef-eu jeq yayaeq taef-a. 
GAL.6.9	Khoermirnae, ghaqbyaev maqbyaevni yawmuiq jeq mr kar-eur. Aqdui nuima maqcawv nar-aq, aryamq tsaqlar ngae yayaeq taef-a. 
GAL.6.10	Khoeruqtaf, aqdui khar yaeflar ngae, tsawrhaq dawqtawv luf-anr yawmuiq jeq mrnaeq kar-eur. Aqcawq-anr navmaqtser, jan-eu nymrkhanq-euq lafkhoer mrnaeq-eu tsaq mae.
GAL.6.11	Ngaq-euq aqlaf nae nawmaf-anr bofnaeq luf-eu sanqbof armawr heudeuq, arnavni huiq-eu nga laer hawsher-eq.
GAL.6.12	Shiqshaq-euq lafkhoer yawmuiq janrgeuf mawf-awr tsawrhaq khoerdeuq, nawmaf-anr bawkhov maeqdzaq yaeq laer katir lar-eu khoer-aq, aqyawfmaf, Kali-euq lafyaq-euq baqda’nae khaeq-awr khav-eu gar maqya daqni janr-eu taef mae. 
GAL.6.13	Aqdir aernar-aq, aqyawfmaf bawkhov maeqdzaq yaeq-euq khawf, zanrdawq-euq maeqnan maq cantae-a. Aerkhawf, nawmaf bawkhov maeqdzaq yaeq-euq mirnae, aqyawfmaf khanqsaer jaevkhar zalarni, nawmaf-anr bawkhov maeqdzaq bi yaeqmawf-eu taef mae. 
GAL.6.14	Aerkhawf, ngar lawnmr-aq, aqdui-euq Sanqpaq Yeqsur Kali-euq lafyaq-anr taef-aer nuima huiq-awr, nuijeq tiqjeq-anr-iq nuima maqhuiq. Aqyawf-euq baqda’nae, mirtsaq heu-aq, ngaq-euq gharduq lafyaq-euq khoertav taftaeq dzeur-awr, ngar khawf, mirtsaq-euq gharduq-aq, lafyaq-euq khoertav bi tafsaef dzeur-euq ma. 
GAL.6.15	Aqjeq mirnae aernar-aq, Yeqsur Kali-euq lafkhoer bawkhov maeqdzaq yaeq-eu hawr-eu maqyaeq-eu heu-aq, tiqjeq-iq gardanr tsoeq-eu maqngeur-a. Tsawrhaq yawshuif pyeuflar-eu taef-aer gardanr tsoeq-eu mae. 
GAL.6.16	Heulof-aer khar mrcaw-eu tsawrhaq yawqghaq navluf hawr-eu, Miqyaer-euq Irsaqleqlav tsawrhaq-euq khoertav, nuisar of-eu jeq hawr-eu ghawqshaq gaq-eu jeq jav luf-ur.
GAL.6.17	Iqnan tafnar-aq, tsawrhaq tiqghaq-iq ngaq-anr taq banqghalar. Aqjeq mirnae aernar-aq, ngaq-euq mawrdo-anr Sanqpaq Yeqsur nae tsaqtsov taq-euq marbyawf baw-eu ma.
GAL.6.18	Aqyuif aqnyir deuq-or! Aqdui-euq Sanqpaq Yeqsur Kali-euq guiqlanq yawdzanr, nawmaf-euq nuima saflar-euq lafkhoer anr luf-ur. Aqmeq.
EPH.1.1	Ngar-aq, Miqyaer nuima tsaq-eu mirnae, Yeqsur Kali-euq ghaqkhaer geufluf-eu Pawrluv ma. Yeqsur Kali-euq lafkhoer sarjax zif-eu tsawrhaq pyeuf-eu, Erpersu-anr jawr-eu tsawrshawr deuq-anr sanqbof bofanr lef-eu ma.
EPH.1.2	Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu, nuisar of-eu jeq nawmaf-euq khoertav jav luf-ur.
EPH.1.3	Aqdui-euq Sanqpaq Yeqsur Kali-euq Aqda Miqyaer-anr jaceuq kar-eur. Aqyawf, mqtav mirkhanq-anr jav-eu saflar paw-euq guiqlanq yawqjeq navluf, Kali-euq lafkhoer aqdui-anr bifnaeq laf-euq mae. 
EPH.1.4	Aqdui, Miqyaer-euq maeqshi iqbax tiqpawf-iq taqkhar maqza-eu shawr-eu tsawrhaq pyeuflarni, mirtsaq tanqkhawr maqbae-euq minav-aer, gaq-eu lafkhoer Kali-anr ghoe-awr aqdui-anr tserdov taq-euq mae. 
EPH.1.5	Miqyaer nuima tsaq-awr nuikhanr shir-eu lof-aer, Yeqsur Kali-anr ghoe-awr nae aqdui, aqyawf-euq zaq pyeuflarni, Miqyaer yawbae ngae nae tserdov taq-euq mae. 
EPH.1.6	Aqdui, aqyawf-euq guiqlanq yawdzanr-euq yawshaef khanqsaer-anr bi jaceuq-eu laer Miqyaer, aqyawf zawr gaq-eu ghaq-anr ghoe-awr, aqdui-anr hageuf naeqlaf-euq mae. 
EPH.1.7	Miqyaer-euq guiqlanq yawdzanr sanr duidui-eu lafkhoer, aqdui, Zaqyo-euq shiq baqda’nae kakhof-eu jeq za-awr, iqbax pyaeqnaeq-eu jeq za-euq ma. 
EPH.1.8	Miqyaer, guiqlanq yawdzanr khoer-anr ghoe-awr, aqdui-anr ghovshaw nya-eu jeq hawr-eu zaqsiq tsawrganr tiqbyan tiqlof bifnaeq laf-euq mae. 
EPH.1.9	Miqyaer, aqyawfghaq nae noeqtsaev taq-euq jeq, aqyawf nuikhanr shir-eu mirnae, zaftaq-euq aqyawf nuima tsaq-eu jeq aqdui-anr bi siqnya naeqlaf-euq mae. 
EPH.1.10	Zaftaq-euq jeq khoer-aq, aryamq byanlar ngae, mq-euq khoertav hawr-eu mirtsaq-euq khoertav kharjawr kharjav-eu dawqtawvluf, Kali-euq lafkhoer taef-aer bigawf bi bawvlar-eu laer mae. 
EPH.1.11	Aqdui khawf Kali-euq lafkhoer jeqbir of-eu tsawrhaq pyeuflar-euq ma. Miqyaer-euq arpyar jav-eu lof-aer, aqyawf yawbae ngae nae tserdov taq-awr, dawqtawv luf-euq lafkhoer aqyawf nuinoeq nuidur jav-awr nuima tsaq-eu lof-aer mr-euq mae. 
EPH.1.12	Khoer-aq, aqcawq-euq maeqhu Kali-euq lafkhoer noeqtmq-eu deuq, aqyawf-euq yawshaef khanqsaer-anr bi jaceuq-eu gharduq mae. 
EPH.1.13	Nawmaf-anr kakhof nya-eu yawtsaq yawdawr-euq guiqlanq dawq-anr yagaq ngae, nawmaf, Kali-anr ghoelar-euq mae. Khoermirnae, jan-eu lafkhoer sarjax biftaq-euq lof-aer, Yawshawr Saflar-anr ghoe-awr nawmaf-anr jmq diqtaq-euq mae. 
EPH.1.14	Aqyawf-euq yawshaef khanqsaer-anr jaceuq-eu jeq dovlarni, zeurtsaev taq-euq kakhof-eu jeq maqza-euq khoerkeuvni, Yawshawr Saflar-aq, aqdui jeqbir za-eu yawduq bawmae laer kamq-eu ghaq pyeuf-eu mae.
EPH.1.15	Khoermirnae, nawmaf, Sanqpaq Yeqsur-anr nuijan anr-awr, tsawrshawr dawqtawv luf-anr gaq-eu garkawv ngar yagaq-awr, 
EPH.1.16	ngar, nawmaf-euq gharduq maq naqlerni Miqyaer-anr jaceuq-eu lafkhoer, nawmaf-anr aerkeuv aerkeuv-aer guiqlanq sharluf-eu ma. 
EPH.1.17	Aqdui-euq Sanqpaq Yeqsur Kali-euq Miqyaer pyeuf-eu, yawshaef khanqsaer-euq Aqda, nawmaf-anr zaqsiq tsawrganr hawr-eu panmaeq-eu Saflar bifnaeq-awr, aqyawf-anr siqnya-eu tsawrganr anrlarni, ngar guiqlanq sharluf-eu ma. 
EPH.1.18	Miqyaer, nawmaf-anr kur-euq khoer, noeqtmq-eu jeq aqjox-aer jav-awr, tsawrshawr deuq-euq lafkhoer jeqbir-euq yawshaef khanqsaer arnavni sanr-eu nga laer, nawmaf-euq ghovshaw nya-eu myavnuiv panlarni khawf, ngar guiqlanq sharluf-eu ma. 
EPH.1.19	Aqyawf-euq baoq huiq-eu lafkhoer gar mr-eu gar ghoe-awr, jan-eu tsawrhaq pyeuf-eu aqdui-euq khoertav, aqyawf-euq baoq arnavni huiq-awr myaq-eu nga laer, nawmaf siqnya larni khawf, ngar guiqlanq sharluf-eu ma. 
EPH.1.20	Aqyawf-euq baoq khoer Kali-euq lafkhoer gar mr ngae, aqyawf-anr shir-euq gar nae bi ghofdaef lar-awr, mq-euq khoertav, Miqyaer, Kali-anr aqyawf-euq armar paw binuir-euq mae. 
EPH.1.21	Kali-aq, mqsanr deuq, aryaq deuq, baoqdeuq, sanqpaq deuq hawr-eu tsawrmyanr khar myanrtaq-euq dawqtawv luf-euq khoertav huiq-eu ghaq pyeuf-awr, heuzir-anr taef-aer maqngeur-eu, aqkar karzir-anr khawf, huiq-eu ghaq pyeuf-eu mae. 
EPH.1.22	Miqyaer nae yawqjeq navluf, Kali-euq aqkuir-euq uqmov bijawr bijav-awr, Kali-anr, Kalizaq armur-anr khartaf-eu yawqjeq navluf-euq khoertav, uqduq bipyeuf-euq mae. 
EPH.1.23	Kalizaq armur-aq, Kali tiqbyanni byan-eu Kali-euq mawrdo mae. Aqyawf-aq, yawqjeq navluf-anr bi byanlar-eu mae.
EPH.2.1	Dzeurlaf ngae, nawmaf yawbanq yawlaeq hawr-eu iqbax-euq lafkhoer shir-euq khawf, aqyawf, nawmaf-anr bi ghofdaef lar-euq mae. 
EPH.2.2	Khoerngae, nawmaf-aq, mirtsaq heu-anr taf-eu canjeq cankawv-euq lafkhoer daef-awr, mq-anr aryaq jav-eu mqsanr-euq maeqnan can-euq mae. Nymq-mr uvlanr-eu saflar heu, maq narhaq geuf-eu tsawrhaq-euq lafkhoer gar mrluf-eu mae. 
EPH.2.3	Khoerngae, aqdui khawf aqyawf maf-euq lafkhoer keuq-awr, shiqshaq-euq nuikhanr tiqshir mr-awr, nuinoeq hawr-eu shiqshaq khar lovlar-eu jeq mr-euq ma. Aqdui khawf aqcawq kharpyeuf-eu jeq pyeuf-awr, nuima paer-eu jeq-euq zaq pyeufyaf-euq ma. 
EPH.2.4	Aerkhawf, ghawqshaq gaq-eu jeq sanr-eu Miqyaer-aq, aqyawf-euq huiq duidui-eu gaq-eu jeq nae aqdui-anr gaqnaeq laf-awr, 
EPH.2.5	aqdui mrbanq lavbanq-euq lafkhoer shirdzeur-euq khawf, aqyawf, aqdui-anr Kali naeq-aer yawdaef bi daeflar naeqlaf-euq mae. Guiqlanq yawdzanr baqda’nae, nawmaf kakhof-eu jeq za-euq mae. 
EPH.2.6	Miqyaer, aqdui-anr Kali naeq-aer tiqkawv lof-aer bi ghofdaef lar-awr, Yeqsur Kali-euq lafkhoer, mq-euq khoertav aqyawf naeq-aer tiqkawv lof-aer binuir naeqlaf-euq mae. 
EPH.2.7	Yeqsur Kali-euq lafkhoer, aqyawf, aqdui-anr ghawqshaq gaqnaeq laf-awr, aqyawf-euq guiqlanq yawdzanr arnavni sanr-eu nga laer, aqkar keuvle-eu zir-anr bisiq bimawr-eu laer, Miqyaer khoerlof-aer janrnaeq laf-euq mae. 
EPH.2.8	Nawmaf jan-eu lafkhoer, guiqlanq yawdzanr baqda’nae kakhof-eu jeq za-euq mae. Yawqha-euq baqda’nae maqngeur-aer, Miqyaer nae bifnaeq-euq lafsawq pyeuf-eu mae. 
EPH.2.9	Mr-awr shar-euq baqda’nae za-euq maqngeur-eu mirnae, tsawrhaq tiqghaq-iq khanqsaer jaevkhar maqza-a. 
EPH.2.10	Aqdui-aq, Miqyaer-euq lafzar ma. Yawbae ngae nae aqdui-anr bimr-eu laer laeqhmq taq-euq yawmuiq jeq-anr, aqdui mrmr-aer daefni, Yeqsur Kali-euq lafkhoer aqdui-anr bae naeqlaf-euq mae.
EPH.2.11	Khoermirnae, nawmaf taqngaer de-eq. Dzeurlaf ngae, nawmaf-aq, shiqshaq paw aqcawq tsawrjeuq tsawrca pyeuf-awr, bawkhov maeqdzaq maqyaeq-euq tsawrhaq laer bikur-euq mae. Bawkhov maeqdzaq yaeq-eu khoer-aq, aqlaf nae shiqshaq paw yaeq-eu taef mae. 
EPH.2.12	Khoerngae, nawmaf, Kali-anr maq siqnya-aer, Irsaqleqlav tsawrhaq-anr maqtaf-eu tsawrhaq pyeuf-euq uqtaf, dawqma sarjax-anr maqsiq maqsux-eu tsawrhaq pyeuf-euq mirnae, nawmaf noeqtmqkhar maqza-aer, mirtsaq-euq khoertav Miqyaer-anr maq siqnya’ni daef-euq mae. 
EPH.2.13	Dzeurlaf ngae, nawmaf garmanr kaq-eu gar jawr-euq khawf, nymq-mr-aq, Yeqsur Kali-euq lafkhoer, Kali-euq shiq-anr ghoe-awr nae dawqpae sheuqpae laf-euq mae.
EPH.2.14	Aqjeq mirnae aernar-aq, Kali, aqdui-euq tsaqler dzoerler-eu jeq pyeuf-eu lafkhoer, aqdui, tsawrjeuq nyiq jeuq pyeuf-euq khawf, tiq jeuq taef-aer bi pyeuflar-awr, yawkaq-anr tawpav taq-euq karpyawr-anr pyavdzae-euq mae. 
EPH.2.15	Aqyawf-euq lafkhoer, tsawrhaq nyiq ghaq pyeuf-eu khawf, tsawrshuif tiq ghaq taef-aer bi pyeuflar-awr, bitsaq bi dzoerler-eu laer, zanrdawq-euq lafkhoer anr-eu zanrdawq khofdawq-euq zanrtaq khoftaq-anr taf-eu, tiqghaq tirghaq muir-eu jeq-anr, aqyawf-euq shiqshaq nae lavbyov-euq mae. 
EPH.2.16	Kali, lafyaq-anr ghoe-awr, tsawrjeuq nyiq jeuqluf
EPH.2.17	Kali oe-awr, garmanr kaq-eu gar jawr-eu nawmaf-anr hawr-eu dawqpae jawr-eu deuq-anr khawf, tsaqler dzoerler-eu jeq dawqmaeq maeqle-euq mae. 
EPH.2.18	Aqjeq mirnae aernar-aq, Kali-euq baqda’nae aqdui tsawrjeuq nyiq jeuqluf, muiq-eu Saflar, aqyawf tiqghaq-anr ghoe-awr, Aqda jawr-eu gar urlernya lar-euq ma.
EPH.2.19	Khoermirnae, nawmaf-aq, yawqkhanq yawqmir yawq-euq tsawrhaq hawr-eu, maqsiq maqsux-eu tsawrhaq maqpar ngeur mae. Tsawrshawr deuq naeq-aer mirkhanq tiq khanq-euq tsawrhaq hawr-eu, Miqyaer-euq nymrkhanq-euq zaq pyeuflar-euq mae. 
EPH.2.20	Nawmaf-aq, ghaqkhaer deuq hawr-eu Miqyaer gharduq ngaeqdan-eu deuq nae dawqpaeq baetaq-euq gar tsovtsaf davlef-euq nymr mae. Yeqsur Kali-aq, lafcoer-euq lozif pyeuf-eu mae. 
EPH.2.21	Aqyawf-anr ghoe-awr nymr nymrlanni tiqgar gheutsaftsaq taq-awr, 
EPH.2.22	Aqyawf, nawmaf-anr khawf, Miqyaer-euq jawrduq pyeuflarni, muiq-eu Saflar-anr ghoeghoe-aer, aqyawf-euq lafkhoer tsovanr luf-eu mae.
EPH.3.1	Ngar-aq, aqcawq tsawrjeuq tsawrca pyeuf-eu nawmaf-euq gharduq, Yeqsur Kali-euq baqda’nae, kuv-anr bi nyaefur taq-euq Pawrluv ma. 
EPH.3.2	Miqyaer-euq guiqlanq yawdzanr baqda’nae, nawmaf-euq gharduq gar mrni, ngaq-anr khaerdar taq-euq mae laer nawmaf yagaq-euq mae. 
EPH.3.3	Miqyaer, aqyawf nae zaftaq-euq jeq ngaq-anr aqjox-aer panmaeq naeqlaf-awr bi siqnya naeqlaf-euq garkawv, dzeurlaf ngae, ngar, nawmaf-anr sanqbof yawnymr nymr-aer bofanr lef-euq lof-aer ma. 
EPH.3.4	Nawmaf gui-euq nar-aq, ngar, Kali-anr taf-eu zaftaq-euq jeq-anr ngaq-euq siqnya-eu tsawrganr garkawv, nawmaf ghovshaw nyalar taef-a. 
EPH.3.5	Dzeurlaf-euq zir-anr zaftaq-euq jeq khoer, tsawrhaqzaq-anr maqbi siqnya-aq. Aerkhawf, nymq-mr-aq, muiq-eu Saflar-anr ghoe-awr, aqyawf-euq shawr-eu ghaqkhaer deuq hawr-eu, aqyawf-euq gharduq ngaeqdan-eu deuq-anr panmaeq naeq-euq mae. 
EPH.3.6	Zaftaq-euq khoer-aq heulof-aer mae: guiqlanqdawq baqda’nae aqcawq tsawrjeuq tsawrca khawf, Kali-euq lafkhoer Yurdav tsawrhaq naeq-aer tiqkawv lof-aer jeqbir of-awr, mawrdo tiq do taef-aer pyeuflar-euq uqtaf, aqyawf-euq sarjax-anr khawf tiqkawv lof-aer za-euq mae.
EPH.3.7	Miqyaer-euq baoq gar mr-eu lafkhoer, Miqyaer, ngaq-anr lafsawq lof-aer, aqyawf-euq guiqlanq yawdzanr bifnaeq laf-euq mirnae, ngar kuirlaf zaqkhav geuflar-euq ma. 
EPH.3.8	Kali-euq lafkhoer anr-eu, maq povmawr jircoerni sanr-eu guiqlanq deuq, aqcawq tsawrjeuq tsawrca-anr dawqmaeq bimaeq-ir-eu gharduq, tsawrshawr dawqtawv luf-anr nae teqdzaeq dzaeq-eu ghaq pyeuf-eu ngaq-anr, guiqlanq yawdzanr khoer bifnaeq laf-euq mae. 
EPH.3.9	Khoeruqtaf, Yeqsur Kali-anr ghoe-awr dawqtawv luf-anr bae-euq Miqyaer-euq lafkhoer, ardanqbae ngae nae daeqkaq taq-euq jeq-anr taf-eu zaftaq-euq jeq-euq lafkhoer, cawq cawqtaf-eu jeq aqjox-aer ghae-eu nga laer, tsawrhaq dawqtawv luf-anr bimawrni khawf bi mrnaeq laf-euq mae. 
EPH.3.10	Khoer-aq, nymq-mr Kalizaq armur-anr ghoe-awr, Miqyaer-euq zaqsiq tsawrganr ghawqmya jeq, mq-euq khoertav-euq mqsanr deuq hawr-eu mq-euq khoertav-euq aryaq jav-eu deuq-anr bisiq-eu laer laeqhmq taq-euq mae. 
EPH.3.11	Miqyaer nae mqmaq maqbyav yarzir noeqtsaev taq-euq lof-aer, aqdui-euq Sanqpaq Yeqsur Kali-euq lafkhoer bi byanlar-euq mae. 
EPH.3.12	Aqdui, Yeqsur-euq lafkhoer nuima khaqduqni taq-awr, aqyawf-anr jan-awr yawduq baw-eu mirnae, Miqyaer-euq maeqshi urler nya-eu ma. 
EPH.3.13	Khoermirnae, ngar, nawmaf-euq gharduq shaq-awr zanq-eu jeq ya daqluf-eu baqda’nae, nuighaq taqbaq laer ngar, nawmaf-anr shar-eu ma. Heu-aq, nawmaf-euq gharduq yawshaef khanqsaer pyeuf-eu mae.
EPH.3.14	Garkawv heudeuq-euq baqda’nae, ngar, aqdui-euq Sanqpaq Yeqsur Kali-euq Aqda Miqyaer-euq maeqshi, pawqtsuif pawqdmq dmq-awr guiqlanq sharluf-eu ma. 
EPH.3.15	Mq hawr-eu mirtsaq-euq khoertav jawr-eu arjeuq arca dawqtawv luf-euq tsawrmyanr-aq, aqyawf nae biftaq-euq taef mae. 
EPH.3.16	Ngar guiqlanq heulof-aer shar-eu ma: Miqyaer-euq yawshaef khanqsaer sanr duidui-eu gar geuxni, aqyawf-euq Saflar-anr ghoe-awr, nawmaf-euq nuima, ghaq bi anrlar-awr ghaq bi khavlar law. 
EPH.3.17	Nawmaf jan-eu mirnae, Kali, nawmaf-euq nuima-euq lafkhoer jawrle-eu uqtaf, nawmaf gaq-eu jeq-euq lafkhoer, duqcir ka’naf ghae-awr, dawqpaeq bi ziflar law. 
EPH.3.18	Nawmaf, tsawrshawr dawqtawvluf naeq-aer, Kali-euq gaq-eu jeq, arnavni jer-awr arnavni manr-eu, arnavni naf-awr, arnavni gor-eu nga laer bi ghovshaw nyalar law. 
EPH.3.19	Khoeruqtaf, tsawrhaqzaq-euq siqnya-eu tsawrganr taf-aer dzaeq-eu, Kali-euq gaq-eu jeq-anr nawmaf siqnya lar-awr, Miqyaer-euq lafkhoer byan-eu yawqjeq navluf, nawmaf-euq lafkhoer bi byanlar law.
EPH.3.20	Aqdui-euq lafkhoer gar mrluf-eu aqyawf-euq baoq-anr ghoe-awr, aqdui sharnoeq-awr tanqshar nya-eu navmaqtser, ardzaeq paw-aer tiqbyan tiqlof mrpyeuf nya-eu Miqyaer-anr taqhuiq taqmanr kar-eur. 
EPH.3.21	Yeqsur Kali-anr ghoe-awr, Kalizaq armur-euq lafkhoer tiqzir sair tiqzir, li-eu maqbawni Miqyaer-euq yawshaef khanqsaer huiq luf-ur. Aqmeq.
EPH.4.1	Sanqpaq Yeqsur-euq gharduq kuv-anr urluf-eu ngar, nawmaf-anr heulof-aer shar-eu ma. Miqyaer, nawmaf-anr kur-euq lof-aer, kur-euq gar geuxni daef-awq. 
EPH.4.2	Yawqjeq navluf-euq lafkhoer, nuinanq nuiyu anr-awr, nuima nanqyuni ghae-eu uqtaf, nuinoeq ghawqmanrni noeq-awr, gaq-eu lafkhoer tiqghaq tirghaq or-awq. 
EPH.4.3	Tsaqler dzoerler-eu jeq-euq lafkhoer tiqghaq tirghaq bi ganrdzanq-awr, muiq-eu Saflar-euq lafkhoer nuima tiqsiq taef-aer taq-eu jeq maqbi byov-ir ni laejae-awq. 
EPH.4.4	Miqyaer, nawmaf-anr kur ngae, noeqtmq-eu jeq tiqjeq taef-aer jav-eu lof-aer, mawrdo tiq do taef-aer baw-eu uqtaf, muiq-eu Saflar tiq ghaq jawr-eu taef mae. 
EPH.4.5	Sanqpaq Miqyaer tiq ghaq taef-aer jawr-awr, jan-eu jeq tiqjeq taef-aer jav-eu uqtaf, bartirsaq mrnaeq-eu tiqjeq jav-eu taef mae. 
EPH.4.6	Miqyaer khawf tiq ghaq taef-aer jawr-awr, tsawrhaqzaq dawqtawv luf-euq Aqda pyeuf-eu uqtaf, dawqtawv luf-euq khoertav jawr-awr, dawqtawv luf-euq lafkhoer gar mr-awr, nawmaf yawqghaq navluf-euq lafkhoer khawf jawrluf-eu mae.
EPH.4.7	Kali-euq lafsawq-anr geuxni, aqdui yawqghaq navluf guiqlanq yawdzanr zataq-euq ma. 
EPH.4.8	Aqyawf aer-eu,
EPH.4.9	“Aqyawf ghofdav ler-euq” laer aer-eu-aq, mirtsaq-euq dawqdan jeqhu irka-euq maqngeur-a lor? 
EPH.4.10	Irka-euq khoerghaq, yawqjeq navluf-euq lafkhoer jawrbyan-eu gharduq, mq ledzeur-eu gar keuvni ghofdav ler-euq khoerghaq mae. 
EPH.4.11	Aqyawf, tiqghaq nav-anr ghaqkhaer bigeuf-awr, tiqghaq nav-anr Miqyaer gharduq ngaeqdan-eu tsawrhaq bigeuf-euq mae. Tiqghaq nav-anr guiqlanqdawq maeq-eu tsawrhaq bigeuf-awr, tiqghaq nav-anr saqlaq bigeuf-euq uqtaf, tiqghaq nav-anr maeqzaq bigeuf-euq mae. 
EPH.4.12	Heu-aq, tsawrshawr deuq-anr maeqbym-awr, guiqlanq-euq gar mr-eu mirnae, Kali-euq mawrdo bihuiq bi manrlar-eu gharduq bifnaeq laf-euq mae. 
EPH.4.13	Aqdui dawqtawvluf, Miqyaer-euq Zaqyo-anr siqnya-eu tsawrganr hawr-eu jan-eu jeq-euq lafkhoer nuima tiqsiq taef-aer taqnya lar-awr, aerkhar maqza-eu tsawrhaq pyeuflar-eu uqtaf, Kali byan-eu lof-aer byanlar ngae keuvni mr-eu gharduq mae.
EPH.4.14	Khoerngae tiqjawr, aqdui, zaq maqpar pyeuf-eu uqtaf, tsawrhaq-euq tsawrganr hawr-eu jaqmyawf maershuir-euq bawqtov zmq-eu lafkhoer, kharngeur-eu dawqmaeq dawqtsov-euq jaqlaer bawlar ngae, khar bawpyawr ghae-eu paw maqpyawr-ir-ar. 
EPH.4.15	Gaq-eu lafkhoer, yawtsaq yawdawr jeq ngaeq-awq. Khoerlof-aer nar-aq, uqduq pyeuf-eu Kali-euq lafkhoer, yawqpaw navluf huiqlar manrlar taef-a. 
EPH.4.16	Aqyawf-euq lafkhoer, mawrdo dolan-aer yoeqtsuif yawqtsuif navluf nae gheutsaf-awr dzeuftaq-euq mirnae, arsaer yawqsaer navluf, yawqha-euq gar yawqha mrluf ngae, mawrdo dolan-aer gaq-eu lafkhoer huiqlar manrlar luf-eu mae.
EPH.4.17	Khoermirnae, ngar, Sanqpaq Miqyaer-euq maeqshi sarkir kamq-eu lafkhoer nawmaf-anr aer-eu ma. Nawmaf, aqcawq tsawrjeuq tsawrca daef-eu lof-aer taqpar daef. Aqyawf maf-euq nuinoeq nuidur-aq, tiqjeq-iq gardanr maqtsoeq-a. 
EPH.4.18	Aqyawf maf-euq nuima myavbaef baef-ir-euq mirnae, aqyawfmaf tiqjeq-iq maq siqnya’ni pyeuf-ir-awr, Miqyaer nae biftaq-euq yawdaef daef-eu jeq-anr nae zanrdof kaq-ir-euq uqtaf, ghovshaw nya-eu jeq zanrtsuini pyeuf-ir-euq mae. 
EPH.4.19	Aqyawfmaf shafdawr-eu maqbawni pyeuf-ir-awr, jawflafni ghae-eu jeq mrni yawqha-euq mawrdo a’naeq-eu uqtaf, maqshawr-eu yawqjeq navluf mrdaev-eu maqbaw-a.
EPH.4.20	Aerkhawf, nawmaf-aq, Kali-anr khoerlof-aer dzawgeuf-euq maqngeur-a. 
EPH.4.21	Yeqsur-euq lafkhoer yawtsaq yawdawr anr-eu lof-aer, aqyawf nae nawmaf-anr bimaeq-awr, nawmaf, aqyawf-euq dawq yagaq-euq ngeur nar-aq, 
EPH.4.22	nawmaf, dzeurlaf ngae mr-euq yawqha-euq mrjeq sharkawv yawoer khoer laevdzae yaf-awq. Tsawroer khoerghaq-aq, jaqmyawf maershuir anr-eu nuikhanr nuilov-euq baqda’nae cawv-ir duidui luf-eu mae. 
EPH.4.23	Khoermirnae, nawmaf-euq nuima saflar, yawshuif bi lavshuif-awq. 
EPH.4.24	Nawmaf, aqdir tsaq-awr dawr-eu hawr-eu shawr-eu lafkhoer, Miqyaer-euq arghaer-anr durni baetaq-euq tsawrshuifghaq dmdav-awq.
EPH.4.25	Khoermirnae, nawmaf jaqmyawf myawf-eu jeq-anr byaerdzae-awr,
EPH.4.25	Aqjeq mirnae aernar-aq, aqdui-aq, tiqghaq tirghaq-euq arsaer pyeuf-eu ma.
EPH.4.26	Nanrma ga’anr ngae keuvni nuima paerpaer-aer taqjawr. 
EPH.4.27	-anr jawrduq taqbif. 
EPH.4.28	Dzeurlaf ngae, smrkhoeq khoeq-euq tsawrhaq taqpar khoeq. Mawf-eu tsawrhaq-anr bif-eu tiqjeqnav javlarni khawf, laejae-awr yawqha-euq aqlaf nae gar yawmuiq jeq mr-awq.
EPH.4.29	Nawmaf-euq khaqmae-anr nae dawqdoer taqbi dovle. Yagaq-eu tsawrhaq guiqlanq yawdzanr za’ni, huiqlar manrlar-eu gar gardanr tsoeq-eu dawqmuiq ngaeq-awq. 
EPH.4.30	Miqyaer-euq Yawshawr Saflar nuima cawv paq-aer taqmr. Miqyaer, Yawshawr Saflar-anr ghoe-awr nawmaf-anr kakhof naeqlaf-eu arnan-euq gharduq, jmq diqtaq-euq mae. 
EPH.4.31	Nawmaf, nuima khaqjawfni ghae-eu jeq, nuima dav-eu jeq, nuima paer-eu jeq, pyaerdzaq-eu jeq, dawqdoer ngaeq-eu jeq hawr-eu, aqcawq-anr coeqler civlerni janrmawf-eu yawqjeq navluf, nawmaf-euq lafkhoer nae byaerdzae jir-awq. 
EPH.4.32	Kali-euq lafkhoer, Miqyaer, nawmaf-anr iqbax pyaeqnaeq-euq lof-aer, nawmaf khawf tiqghaq tirghaq iqbax pyaeq-awr, nuima nanqyuni ghae-eu lafkhoer, tiqghaq tirghaq ghawqshaq gaq-awq.
EPH.5.1	Nawmaf-aq, Miqyaer zawr gaq-eu zaqdeuq pyeuf-eu mirnae, Miqyaer mr-eu lof-aer mrcaw-eu tsawrhaq pyeuflar-awq. 
EPH.5.2	Kali, aqdui-anr gaq-awr, aqyawf-euq mawrdo, Miqyaer-anr damqnaeq-eu jeq hawr-eu lawrnaeq-eu yawsaw jeq lof-aer aqdui-anr bifnaeq laf-euq mae. Khoermirnae, nawmaf khawf gaq-eu lafkhoer daef-awq.
EPH.5.3	Nawmaf-aq, tsawrshawr pyeuf-eu gar tsaqni, aqcawq-euq myawq-anr maerjuir juir-eu, maqshawr-eu yawqjeq navluf hawr-eu, banq-awr muv-eu garkawv, nawmaf-euq yawkaq ja-eu taef-aer khawf taq jadov. 
EPH.5.4	Jawflafni ghae-eu dawq, aqdzawq argan-euq dawq hawr-eu caeflaefka nirgha-eu dawq heudeuq, nawmaf tiqpawf-iq ngaeq-eu maqtsaq-a. Miqyaer-anr jaceuq-eu dawq taef-aer ngaeq-eu tsaq mae. 
EPH.5.5	Aqjeq mirnae aernar-aq, banq-awr joe-eu tsawrhaq, maqshawr-eu tsawrhaq, maerjuir juir-eu tsawrhaq hawr-eu, tanqpanq aqma mawrkawr-anr uqduq tanq-eu tsawrhaq-aq, Kali hawr-eu Miqyaer uvlanr-eu lafkhoer jeqbir maq za’nya-a laer nawmaf siqnya-eu mae. 
EPH.5.6	Gardanr maqtsoeq-eu dawq zmq-awr tiqghaq nae-iq nawmaf-anr maershuir taqbi shuirtawvlar. Aqjeq mirnae aernar-aq, heudeuq-euq baqda’nae, Miqyaer nuima paer duidui-eu jeq, maq narhaq geuf-eu tsawrhaq-euq khoertav keuvle taef-a. 
EPH.5.7	Khoermirnae, nawmaf khoerlof-aer ghae-eu tsawrhaq naeq-aer taq gmler.
EPH.5.8	Dzeurlaf ngae, nawmaf yawzanr pyeuf-eu khawf, nymq-mr-aq, Sanqpaq Miqyaer-euq lafkhoer yawshaef pyeuflar-euq mae. Khoermirnae, yawshaef-euq zaq lof-aer daef-awq. 
EPH.5.9	(Aqjeq mirnae aernar-aq, muiq-eu Saflar-euq arsiq-aq, tsaq-awr dawr-eu jeq, yawtsaq yawdawr jeq hawr-eu yawmuiq jeq dawqtawv luf-euq lafkhoer anr-eu mae). 
EPH.5.10	Nawmaf, Sanqpaq Miqyaer nuima tsaq-eu jeq aqjeq nga laer povduq-awq. 
EPH.5.11	Yawzanr jeq naeq-aer gardanr maqtsoeq-eu gar mr-eu gar maq gmler-aer, gar khoer yawbya-anr bi dovlar-awq. 
EPH.5.12	Aqyawfmaf barzaf-anr mrkhoeq luf-eu khoerdeuq-aq, ngaeqkeuv-eu taef-aer khawf, shafdawrlar paq-aer ghae-eu mae. 
EPH.5.13	Aerkhawf, yawbya-anr bi dovlar-euq yawqjeq navluf, yawshaef-euq baqda’nae byacaevni mawrlar-eu mae. Aqjeq mirnae aernar-aq, byacaevni bi mawrlar-eu jeq-aq, yawshaef mae. 
EPH.5.14	Khoermirnae, aqyawf aer-eu, “Yufkhav taq-euq tsawrhaq-or! Noeqlar-awr, shir-euq gar nae ghofdaef lar-awq. Kali, nawmaf-anr yawshaef bya’naeqlaf taef-a.”
EPH.5.15	Khoermirnae, nawmaf yanryanr-aer daef-awq. Aqdzawq argan lof-aer maqngeur-eu, zaqsiq tsawrganr anr-eu tsawrhaq lof-aer daef-awq. 
EPH.5.16	Nymq-mr-euq arnan aryamq-aq, doer duidui-eu mirnae, aryamq-anr dzoeqdzaq yawmuiq-aer mr-awq. 
EPH.5.17	Khoermirnae, maqganr-eu tsawrhaq taqgeuf. Sanqpaq Miqyaer nuima tsaq-eu aqjeq nga laer ghovshaw nya-awq. 
EPH.5.18	Jirbaq taq dawryaef. Dawryaef nar-aq, yawuq uq-ir nya-eu mae. Aerkhawf, nawmaf-euq lafkhoer muiq-eu Saflar bi byanlar-awq. 
EPH.5.19	Nawmaf, tiqghaq tirghaq ngaeqcawq ngae, jaceuq-eu dawq, jaceuq-eu cardawq hawr-eu saflar paw-euq cardawq nae ngaeqcawq-awq. Nuima-euq lafkhoer keuvni carcar-aer Sanqpaq Miqyaer-anr jaceuq-awq. 
EPH.5.20	Aqdui-euq Sanqpaq Yeqsur Kali-euq tsawrmyanr-anr ghoe-awr, aqmyanluf yawqjeq navluf-euq lafkhoer, Aqda Miqyaer-anr jaceuq-awq.
EPH.5.21	Miqyaer-anr yawzeu baw-eu lafkhoer, tiq ghaq-euq lafov tiq ghaq yawmuiq-aer jawr-awq. 
EPH.5.22	Miqzaq deuq-or! Sanqpaq Miqyaer-euq uqmov jawr-eu lof-aer yawqha-euq khaqdzerzaq-euq lafov yawmuiq-aer jawr-awq. 
EPH.5.23	Aqjeq mirnae aernar-aq, Kali-aq, Kalizaq armur-euq uqduq pyeuf-awr, aqyawf-euq mawrdo pyeuf-eu Kalizaq armur-anr Kakhof-eu ghaq pyeuf-eu lof-aer, khaqdzerzaq-aq, miqzaq deuq-euq uqduq pyeuf-eu mae. 
EPH.5.24	Khoermirnae, Kalizaq armur, Kali-euq uqmov jawr-eu lof-aer, miqzaq deuq khawf, yawqjeq navluf-euq lafkhoer, yawqha-euq khaqdzerzaq-euq lafov yajawr-eu mae.
EPH.5.25	Khaqdzerzaq deuq-or! Kali, Kalizaq armur-anr gaq-awr, aqyawf-euq mawrdo bifnaeq-euq lof-aer, yawqha-euq miqzaq-anr gaq-awq. 
EPH.5.26	Kali, Kalizaq armur-anr lavshawr-awr tsiqshawr-eu laer, ircuf nae tsiqshawr-eu lof-aer Yaerdawq-anr ghoe-awr nae lavshawr-eu mae. 
EPH.5.27	Khoer-aq, marbyawf maqbaw-aer, aerkhar maqza-eu uqtaf, shawrjaevni ghae-awr, yawshaef khanqsaer byan-eu Kalizaq armur bi pyeuflar-awr, aqyawf-anr bi a’naeq-eu gharduq mae. 
EPH.5.28	Khoerlof-aer durni, khaqdzerzaq deuq khawf, yawqha-euq mawrdo-anr gaq-eu lof-aer, yawqha-euq miqzaq-anr gaq-eu tsaq mae. Yawqha-euq miqzaq-anr gaq nar-aq, yawqhar yawqha gaq-eu mae. 
EPH.5.29	Tsawrhaq tiqghaq-iq yawqha-euq mawrdo-anr maqbyae-eu uqtaf, yawmuiq-aer bidzaq bidawr-awr ngaeqghae-eu mae. Sanqpaq Yeqsur khawf, khoerlof-aer durni, Kalizaq armur-anr bosav-eu mae. 
EPH.5.30	Aqjeq mirnae aernar-aq, aqdui-aq, aqyawf-euq mawrdo-euq arsaer pyeuf-awr, aqyawf-euq shiqshaq hawr-eu aqyawf-euq shaqyoeq deuq ma.
EPH.5.32	Heu-aq, zaftaq-euq huiq duidui-eu tiqjeq pyeuf-eu mae. Aerkhawf, ngar-aq, Kali hawr-eu Kalizaq armur-anr taf-eu garkawv aermawf-eu ma. 
EPH.5.33	Khoerlof-aer law khawf, nawmaf yawqghaq navluf yawqha-euq mawrdo-anr gaq-eu lof-aer, yawqha-euq miqzaq-anr gaq-awq. Miqzaq deuq khawf, yawqha-euq khaqdzerzaq-anr yawzeu baw-eu tsaq mae.
EPH.6.1	Zaqdeuq-or! Sanqpaq Miqyaer-euq lafkhoer yawqha-euq aqma aqda-euq aerdawq narhaq geuf-awq. Nawmaf khoerlof-aer mr-eu-aq tsaq-eu mae.
EPH.6.2	laer aertaq-euq zanrdawq khofdawq heudawq-aq, sarjax dzaqtaq-euq zanrdawq khofdawq yawbae dawq mae.
EPH.6.4	Aqda deuq-or! Nawmaf-euq zaqdeuq nuima paerlar paq-aer taqjanr. Nawmaf zaqciq zaqcu mr ngae, Sanqpaq Miqyaer nae maeqnaeq laf-euq lof-aer, aqyawf maf-anr maeqnaeq tsovnaeq-awr maeqbym naeq-awq.
EPH.6.5	Kuirlaf zaqkhav geufluf-eu deuq-or! Kali-euq aerdawq narhaq geuf-eu lof-aer, shiqshaq paw nawmaf-euq yawsanr-euq aerdawq-anr nuima shawrjaevni taq-awr, guv-awr yawdzuq dzuq-eu lafkhoer narhaq geuf-awq. 
EPH.6.6	Tsawrhaqzaq nuikhanr bishir-eu laer, aqcawq mawr ngae taef-aer mr-eu jeq taqbi pyeuf. Kali-euq kuirlaf zaqkhav lof-aer, nuima-euq lafkhoer nae Miqyaer nuima tsaqni mr-eu jeq bipyeuf-awq. 
EPH.6.7	Nawmaf, gar mr ngae, tsawrhaq-euq gharduq mrle laer maqngeur-eu, Sanqpaq Miqyaer-euq gharduq nuima keuv-awr mr-awq. 
EPH.6.8	Aqjeq mirnae aernar-aq, zaqkhav khawf, buq-ir-euq tsawrhaq khawf, yawqha nae yawmuiq jeq mrtaq-euq lof-aer geuxni, Sanqpaq Miqyaer bifnaeq laf-eu gar za taef-a laer siqnya-awq.
EPH.6.9	Yawsanr deuq-or! Nawmaf khawf, aqyawf maf-anr tiqkawv lof-aer durni janrnaeq-awr, aqyawf maf-anr guvtsiq taqnyaef. Nawmaf-euq Yawsanr ghaq khawf, mq-euq khoertav jawr-awr myavpyawq huiqnyir maqtser-a laer siqnya-awq.
EPH.6.10	Ngaq-euq aqyuif aqnyir deuq-or! Arsaq saq-eu dawq-aq heulof-aer ma. Nawmaf, Sanqpaq Miqyaer-euq lafkhoer, ghaq khav-eu aqyawf-euq baoq-anr ghoe-awr, ghaq khavlar-awq. 
EPH.6.11	Nawmaf, Miqyaer nae bifnaeq laf-euq guirdeuv keuka dawqtawv luf-anr dm-awr, naef sanqpaq-euq maershuir bawqtov-anr lavtsoeq nya’ni yawfzif taq-awq. 
EPH.6.12	Aqjeq mirnae aernar-aq, aqdui guirdeuv deuv-eu-aq, shiq hawr-eu shaqjir-anr deuvluf-eu maqngeur. Aqdui heudeuq-anr deuvluf-eu ma, mqsanr deuq, aryaq deuq, mirtsaq yawzanr-euq khoertav baoq jav-eu deuq hawr-eu, mq-anr jawr-eu yawcawv-euq saflar deuq-anr deuvluf-eu ma. 
EPH.6.13	Khoermirnae, doer-eu arnan keuvle ngae ciqdaqnya paq-aer, Miqyaer nae bifnaeq laf-euq guirdeuv keuka dawqtawvluf dm-awq. Nawmaf, khar mrnya-eu yawqjeq navluf mr-euq nar-aq, zifdanni yawfnya taef-a. 
EPH.6.14	Khoermirnae, jofpaf paf-eu lof-aer yawtsaq yawdawr paf-awr, khanq-anr daeqkaq-eu jeq lof-aer tsaq-awr dawr-eu jeq dm-awr zifdanni yawf-awq. 
EPH.6.15	Aqkuir, saeqnawv nawq-eu lof-aer, tsaqler dzoerler-eu guiqlanqdawq nawq-awr laeqhmq taq-awq. 
EPH.6.16	Khoeruqtaf, daeqdaq-eu jeq lof-aer jan-eu jeq-anr zifdanni tuvtaeq taq-awq. Jan-eu daeqdaq-eu jeq khoer-aq, yawcawv ghaq nae beuvlaf-euq miqdzaq dof-eu kavmyaq dawqtawv luf-anr lavmiv nya-eu mae. 
EPH.6.17	Shmr uqkhov khov-eu lof-aer kakhof-eu jeq-anr khov-awr, micaer shaf-eu lof-aer muiq-eu Saflar-euq micaer pyeuf-eu Miqyaer-euq dawq-anr shaf-awq. 
EPH.6.18	Nawmaf, ghaqpyawq dawqtawvluf zmq-awr aqmyanluf guiqlanq shar-awq. Muiq-eu Saflar-euq lafkhoer tanqshar-awq. Yawbeur beur-aer oror-aer guiqlanq shar-awq. Tsawrshawr dawqtawv luf-euq gharduq guiqlanq sharcaw naeq-awq. 
EPH.6.19	Ngar guiqlanq dawq-anr taf-eu zaftaq-euq jeq-euq garkawv bisiqni, khaqmae mrnga-awr ngaeq-eu laer ghae ngae, Miqyaer, ngaq-anr dawq bifnaeq laf-awr, nuima khaqduqni maeqnya’ni, ngaq-euq gharduq khawf guiqlanq sharcaw naeqlaf-awq. 
EPH.6.20	Khoer-euq gharduq, ngar shmrcav daq-awr danzar danluf-eu ma. Ngar shmrcav daqluf-eu lafkhoer, nuima khaqduqni ngaeq paq-aer ghae-eu lof-aer ngaeqnya’ni khawf, guiqlanq sharcaw naeqlaf-awq.
EPH.6.21	Ngar aqjox-aer pyeufluf-awr, aqjox-aer mrluf sharluf-eu garkawv nawmaf yasiqni, sarjax zif-awr Sanqpaq Miqyaer-euq kuirlaf zaqkhav pyeuf-eu, ngar zawr gaq-eu maernmr Durjir, nawmaf-anr yawqjeq navluf ja’maeq naeqlaf taef-a. 
EPH.6.22	Nga’maf aqjox-aer pyeufluf-eu garkawv nawmaf-anr bisiq-awr, nawmaf-euq nuima bi sarlar-eu gharduq, ngar, aqyawf-anr nawmaf jawr-eu gar khaerghae lef-euq ma.
EPH.6.23	Aqda Miqyaer hawr-eu Sanqpaq Yeqsur Kali-anr nae oe-euq, nuisar of-eu jeq, gaq-eu jeq hawr-eu jan-eu jeq, aqyuif aqnyir deuq-euq khoertav jav luf-ur. 
EPH.6.24	Aqdui-euq Sanqpaq Yeqsur Kali-anr maqbyov-ir ni gaq-eu tsawrhaq yawqghaq navluf-euq khoertav, guiqlanq yawdzanr jav luf-ur. Aqmeq.
PHP.1.1	Yeqsur Kali-euq kuirlaf zaqkhav pyeuf-eu Pawrluv hawr-eu Tivmorseq nga’nyaf, Pirlirpiv-anr jawr-eu Yeqsur Kali-euq tsawrshawr dawqtawv luf-anr khawf, Kalizaq armur-anr hawpir-eu deuq hawr-eu cawba-eu deuq-anr khawf, sanqbof bofanr lef-eu ma.
PHP.1.2	Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu, nuisar of-eu jeq nawmaf-euq khoertav jav luf-ur.
PHP.1.3	Ngar, nawmaf-anr khar noeqdovlar ngae, ngaq-euq Miqyaer-anr jaceuq-eu ma. 
PHP.1.4	Ngar, nawmaf yawqghaq navluf-euq gharduq guiqlanq kharshar ngae, laqkhaq caertavni sharluf-eu ma. 
PHP.1.5	Aqjeq mirnae aernar-aq, ardanqbae ngae nan-anr nae iqnan keuvni, nawmaf khawf guiqlanq dawq-anr tafler-awr nae gar cawmr luf-eu mae. 
PHP.1.6	Nawmaf-euq lafkhoer gar yawmuiq jeq mrdanq bae-euq ghaq, Yeqsur Kali-euq arnan-anr keuvni, gar heu mrluivjir taef-a laer ngar yawduq baw-eu ma.
PHP.1.7	Ngar, nawmaf yawqghaq navluf-euq garkawv heulof-aer noeq-eu-aq tsaq taef-a. Aqjeq mirnae aernar-aq, nawmaf, ngaq-euq nuima-euq lafkhoer jawrluf-eu mae. Ngar shmrcav ya daqluf ngae khawf, guiqlanq dawq-euq gharduq jashaw-eu lafkhoer tsaq mae laer sarkir kamqluf ngae khawf, nawmaf, ngaq naeq-aer tiqkawv lof-aer guiqlanq yawdzanr zaluf-eu mae. 
PHP.1.8	Yeqsur Kali-euq ghoer-awr gaq-eu jeq nae, ngar, nawmaf yawqghaq navluf-anr mawrmawf duidui luf-eu ma. Heu-euq gharduq, Miqyaer, ngaq-euq sarkir pyeuf-eu mae.
PHP.1.9	Ngar heulof-aer guiqlanq sharluf-eu ma: nawmaf siqnya-eu tsawrganr hawr-eu yawqjeq navluf tserpav birpav nya-eu lafkhoer, nawmaf-euq gaq-eu jeq tiqjawr sair tiqjawr myaqlar-awr, 
PHP.1.10	nawmaf yawmuiq jeq-anr tserpav nya’ni, nawmaf, Kali-euq arnan-anr keuvni, shawrjaevni ghae-awr sanqtif tifkhar maqza-eu tsawrhaq pyeuf-eu uqtaf, 
PHP.1.11	Yeqsur Kali-euq baqda’nae tsaq-awr dawr-eu arsiq tiqbyanni siqle-awr, Miqyaer-euq yawshaef khanqsaer hawr-eu, Miqyaer-anr jaceuq-eu jeq dovlarni guiqlanq sharluf-eu ma.
PHP.1.12	Aqyuif aqnyir deuq-or! Ngaq-anr khar pyeuflar-euq jeq khoer-aq, guiqlanqdawq bikhawq-ir-eu gharduq law hawrngaq laer nawmaf-anr bi siqnya’mawf mir-a. 
PHP.1.13	Khoerlof-aer pyeuflar-euq mirnae, ngar, Kali-euq gharduq shmrcav daqluf-eu mae laer, sanqpaq-euq nymr-anr lofpir-eu deuq hawr-eu, nuideuq dawqtawvluf byacaevni siqnya-eu mae. 
PHP.1.14	Khoeruqtaf, ngar shmrcav daqluf-eu baqda’nae, Sanqpaq Yeqsur-euq lafkhoer jawr-eu aqyuif aqnyir myaqni tiqpav yawduq bawlar-awr, nuima khaqdzaeq lar-euq uqtaf, guv-eu jeq maqanrni, Yaerdawq ngaeqpeuq lar-euq mae.
PHP.1.15	Tsawrhaq tiqghaq nav-aq, myavnav nav-awr caeghaq mawf-eu mirnae, Kali-euq garkawv dawqmaeq maeqluf-eu mae. Aerkhawf, tiqghaq nav-aq, aqdir nuima keuv-awr maeqluf-eu mae. 
PHP.1.16	Yawbae deuq-aq, yawqha, aqcawq taf-aer dzaeqler nya’ni sharnoeq-awr nuima maqshawr-eu lafkhoer, ngar shmrcav yadaq-eu heu yawbae navmaqtser lavshaq dzaeq-eu laer, Kali-euq garkawv dawqmaeq maeq-eu mae. 
PHP.1.17	Yawqdeuq yawq-aq, ngaq-anr guiqlanq dawq-euq gharduq bi japir-eu laer khaertaq-euq mae laer aqyawfmaf siqnya-eu mirnae, gaq-eu lafkhoer dawqmaeq maeq-eu mae. 
PHP.1.18	Tox-aer mar-iq aqjox-aer la? Yawmuiq janrgeuf-awr maeq-eu maqaer, yawtsaq yawdawr-euq lafkhoer maeq-eu maqkaq, yawqdzer dzaq-anr navluf Kali-euq garkawv dawqmaeq maeq-eu mirnae, ngar laqkhaqcaer mir-a, maeqhu paw khawf laqkhaq yacaer taef-a.
PHP.1.19	Aqjeq mirnae aernar-aq, nawmaf guiqlanq shar-eu mirnae hawr-eu, Yeqsur Kali-euq Saflar cawba naeqlaf-eu mirnae, ngaq-anr pyaeqnaeqlaf taef-a laer ngar siqnya ma. 
PHP.1.20	Ngar geufmawf duidui-awr, noeqtmq taq-euq jeq-aq heulof-aer ma. Ngar tiqjeq-iq-euq lafkhoer maqya shafdawr-aer, dzeurlaf ngae lof-aer nymq-mr khawf, nuima khaqduqni anr-awr, daef khawf shir khawf ngaq-euq mawrdo nae Kali-anr taqhuiq taqmanr ma. 
PHP.1.21	Aqjeq mirnae aernar-aq, ngaq-euq gharduq ngar daefluf-eu-aq, Kali mae. Ngar shir nar-aq, ngaq-euq gharduq jirjeuq ma. 
PHP.1.22	Aerkhawf, ngaq-euq mawrdo daefluf nar-aq, ngaq nae mr-euq gardeuq arsiq siqle taef-a. Khoermirnae, ngar aqgeu jeq-anr tsergeuf-eu paq nga laer maqpar aernya mir-a. 
PHP.1.23	Ngaq-anr yawkhav-aer nyaefsuf lar-eu heu nyiq jeq-euq yawkaq-anr jawrluf-eu ma. Ngar geufmawf-eu jeq-aq, mirtsaq-anr ghawq-awr, Kali naeq-aer jawrlermawf mir-a. Heu-aq, muiqdzaeq-eu jeq pyeuf-eu mae. 
PHP.1.24	Aerkhawf, ngaq-euq mawrdo daef-eu-aq, nawmaf-euq gharduq gardanr tsoeqdzaeq-eu mae. 
PHP.1.25	Nawmaf huiqlar manrlar-awr, jan-eu jeq-euq lafkhoer laqkhaq yacaerni, ngar, nawmaf dawqtawvluf naeq-aer jawr-awr daefdav lef-eu tsaq taef-a laer, siqnya-awr yawduq baw-eu ma. 
PHP.1.26	Khoermirnae, ngar, nawmaf jawr-eu gar paroe ngae, ngaq-euq baqda’nae nawmaf, Yeqsur Kali-euq lafkhoer laqkhaq caer-eu jeq byandzaeqlar taef-a.
PHP.1.27	Aqjox-aer law khawf, nawmaf, Kali-euq guiqlanq dawq-anr geuxni yawdaef daef-awq. Khoerlof-aer daef nar-aq, ngar oekeuv-awr nawmaf-anr ya’mawr ngae maqaer, nawmaf naeq-aer maqjawr ngae maqkaq, nawmaf nuima tiqsiq taef-aer taq-awr, nuinoeq tiqjeq taef-aer taq-eu uqtaf, guiqlanq dawq-anr taf-eu jan-eu jeq-euq gharduq, tiqkawv lof-aer laejae duidui-eu garkawv-anr ngar yagaq taef-a. 
PHP.1.28	Aqgeu dzerdzaq-anr maqkaq, nawmaf-anr muir-eu deuq-anr taqguv. Maqguv nar-aq, aqyawfmaf cawv-ir-awr, nawmaf-aq, Miqyaer-anr nae dovle-euq kakhof-eu jeq za-euq nga laer byacaevni mawrlar taef-a. 
PHP.1.29	Aqjeq mirnae aernar-aq, nawmaf, Kali-anr janni taef-aer maqngeur-eu, aqyawf-euq gharduq daqnya’ni khawf guiqlanq bifnaeq taq-euq mae. 
PHP.1.30	Nawmaf deuvcae caeluf-eu teu-aq, dzeurlaf ngae, ngaq-euq lafkhoer deuvluf-eu gar nawmaf ya’mawr-awr, nymq-mr khawf ngaq-euq lafkhoer deuvluf-eu gar nawmaf ya gaqluf-eu mae.
PHP.2.1	Khoermirnae, Kali-euq lafkhoer nuima sarlaevni ghae-awr, gaq-eu lafkhoer nuima sarlar-euq uqtaf, muiq-eu Saflar naeq-aer cawq cawqtaf-awr, ghoer-awr gaq-eu jeq hawr-eu ghawqshaq gaq-eu jeq anr nar-aq, 
PHP.2.2	ngar laqkhaq caer-eu jeq byanlarni, nawmaf nuinoeq tiqgar bidur-awr, gaq-eu tiqkawv lof-aer bidur-eu uqtaf, nuima tiqgar gm-awr, nuinoeq tiqjeq taef-aer bipyeuf-awq. 
PHP.2.3	Yawqha, aqcawq taf-aer dzaeqlerni sharnoeq-awr khanqsaer jaev-eu gharduq tiqjeq-iq taqmr. Nuima nanqyuni taq-awr, yawqhar yawqha taqhuiq-eu navmaqtser, aqcawq-anr taqhuiq-awq. 
PHP.2.4	Nawmaf yawqghaq navluf, yawqha-anr taf-eu garkawv taef-aer maq sharnoeq-aer, aqcawq-anr taf-eu garkawv khawf sharnoeq-awq.
PHP.2.5	Yeqsur Kali nuima taq-eu lof-aer, nawmaf khawf taq-awq.
PHP.2.6	Aqyawf, Miqyaer pyeuf-eu khawf, Miqyaer lof-aer pyeuf-awr di-eu jeq-anr ya nyaeftaeq taq-eu mae laer maqnoeq-aq.
PHP.2.7	Aqyawf, tsawrmyanr muiq-eu jeq-anr byaerdzae yaf-awr, kuirlaf zaqkhav geuf-eu jeq-anr hageuf-euq uqtaf, tsawrhaq lof-aer daefle-euq mae.
PHP.2.8	Aqcawq, aqyawf-anr tsawrhaq lof-aer pyeuf-eu gar ya’mawr-euq mae. Aqyawf nuinanq nuiyu taq-awr, shir-eu gar keuvni aerdawq narhaq geuf-euq mae. Shir-euq khoer-aq, lafyaq-euq khoertav shir-euq mae.
PHP.2.9	Khoermirnae, Miqyaer, aqyawf-anr taqhuiq taqmanr naeq-awr, aqyawf-anr tsawrmyanr dawqtawv luf-euq navmaqtser gordzaeq-eu tsawrmyanr bifnaeq-euq mae.
PHP.2.10	Mq-euq khoertav, mirtsaq-euq khoertav hawr-eu mirtsaq-euq dawqdan khardaef kharjawr-eu jeq, Yeqsur-euq tsawrmyanr-anr yawqghaq navluf pawqtsuif pawqdmq yadmq taef-a.
PHP.2.11	Khoeruqtaf, Aqda Miqyaer-euq yawshaef khanqsaer za’ni, maeqlar yawqlar navluf, Yeqsur Kali-aq, 
PHP.2.12	Khoermirnae, ngar zawr gaq-eu cawqdeuq-or! Ngar, nawmaf naeq-aer jawr ngae, nawmaf aqmyanluf ngaq-euq dawq narhaq geuf-euq lof-aer, khoernav maqtser, nymq-mr ngar, nawmaf naeq-aer maqjawr ngae khawf ngaq-euq dawq narhaq geuf-awq. Nawmaf, yawqha-euq kakhof-eu jeq za’nya paq-aer, guv-awr yawdzuq dzuq-eu lafkhoer laejae duidui-awq. 
PHP.2.13	Aqjeq mirnae aernar-aq, Miqyaer nuikhanr shir-eu lof-aer, nawmaf mrmawf-eu nuima anrlar-awr mrnya’ni, Miqyaer, nawmaf-euq lafkhoer gar mrluf-eu mae.
PHP.2.14	Nawmaf kharmr kharshar-eu jeq-euq lafkhoer, tiqghaq tirghaq dawqghof maqdov-aer tsawrpyaer maqpyaerni mr-awq. 
PHP.2.15	Khoerlof-aer mr nar-aq, nawmaf iqbax taqkhar maqza-aer, aqcawq-anr maqcoeq maqciv-eu tsawrhaq pyeuf taef-a. Khoeruqtaf, nuighof anr-awr, nanrpov-aer daefluf-eu heuzir-euq tsawrhaq hawr-eu mirtsaqzaq-euq ghanrcae, nawmaf-aq, yawlaeq maqanr-eu yawshaef lof-aer bya’naeq luf-eu Miqyaer-euq zaq pyeuf taef-a. 
PHP.2.16	Daef-eu jeq bif-eu dawq-anr zifdanni nyaeftaeq taq-awq. Khoerlof-aer mr nar-aq, Kali-euq arnan keuvle ngae, ngaq nae caev-awr, ngaq nae mr-awr shar-euq yawqngaef maqngeur nga laer ngar laqkhaq yacaer taef-a. 
PHP.2.17	Nawmaf-euq jan-eu jeq-anr taf-eu uqduq tanq-eu gar hawr-eu, lawrnaeq-eu jeq-euq khoertav ngaq-euq mawrdo shaevdav-awr, lawr-eu jeq lof-aer yabi shaevdav-eu law khawf, ngar laqkhaq caer-awr, nawmaf dawqtawvluf naeq-aer laqkhaq cawcaer ma. 
PHP.2.18	Khoerlof-aer durni, nawmaf khawf laqkhaq caer-awr, ngaq naeq-aer laqkhaq cawcaer-awq.
PHP.2.19	Ngar, nawmaf-euq garkawv yasiq-awr nuima ghaq anrlarni, ghawqmyanr maqghae-aer, Tivmorseq, nawmaf jawr-eu gar bi’oe ma laer Sanqpaq Yeqsur-euq lafkhoer noeqtmq luf-eu ma. 
PHP.2.20	Aqjeq mirnae aernar-aq, ngaq naeq-aer nuima tiqsiq taef-aer taq-awr, nawmaf-euq gharduq nuima shawrjaevni sharnoeq naeq-eu tiqghaq-iq maqjawr-a. 
PHP.2.21	Tiqghaq-iq Yeqsur Kali-euq gharduq maq sharnoeq-aer, yawqghaq navluf yawqha-euq gharduq taef-aer povluf-eu mae. 
PHP.2.22	Aerkhawf, nawmaf, Tivmorseq aqjox-aer ghae-eu tsawrhaq la laer siqnya-eu mae. Zaqyo tiq ghaq, aqda naeq-aer gar mr-eu lof-aer, guiqlanqdawq maeq-eu gar, aqyawf, ngaq naeq-aer mrluf-eu mae. 
PHP.2.23	Khoermirnae, ngaq-anr aqjox-aer pyeuflar-eu nga laer ngar ya siqnya-euq naeq-aer, tiqpov taef-aer aqyawf, nawmaf jawr-eu gar bi’oe ma laer ngar noeqtmq luf-eu ma. 
PHP.2.24	Ngar khawf ghawqmyanr maqghae-aer nawmaf jawr-eu gar ya’oe taef-a laer, Sanqpaq Yeqsur-euq lafkhoer yawduqbaw ma.
PHP.2.25	Ngaq-euq maernmr Irbaqpawqdir-anr nawmaf jawr-eu gar bighofle-eu tsaq-eu paq laer khawf ngar sharnoeq luf-eu ma. Aqyawf-aq, ngaq-euq gar mrcawq hawr-eu, saflar paw-euq guirdeuv deuvcawq mae. Nawmaf nae ngar mawf-eu jeq-anr bi cawba-eu laer khaerlef-euq tiq ghaq khawf pyeuf-eu mae. 
PHP.2.26	Aqyawf, nawmaf yawqghaq navluf-anr mawrmawf duidui-eu mae. Aqyawf nar-euq garkawv nawmaf yagaq-euq mirnae, aqyawf noeqshaq duidui-euq mae. 
PHP.2.27	Aqdir aernar-aq, aqyawf shirtaw taeqni nar-euq mae. Aerkhawf, Miqyaer, aqyawf-anr ghawqshaq gaqnaeq-euq mae. Aqyawf-anr taef-aer ghawqshaq gaq-euq maqngeur-aer, ngar noeqshaq duidui luf-eu gar maqbi noeqshaq dzaeq-eu laer, ngaq-anr khawf ghawqshaq gaqnaeq laf-euq mae. 
PHP.2.28	Khoermirnae, nawmaf, aqyawf-anr parya mawr ngae laqkhaq caerlar-awr, ngar noeqshaq-eu uicuiv maqgar larni, ngar, aqyawf-anr yawkawr-aer bi ghofle ma. 
PHP.2.29	Nawmaf, Sanqpaq Miqyaer-euq lafkhoer, laqkhaq caertavni aqyawf-anr hageuf-awq. Aqyawf lof-aer ghae-eu tsawrhaq-anr noeqpoeq-awq. 
PHP.2.30	Aqjeq mirnae aernar-aq, nawmaf nae ngaq-anr maq cawba jirnya-euq jeq-anr cawba-eu gharduq, aqyawf-euq daefzir lawrnaeq-awr, shirtaw taeqni Kali-euq gar mr-euq mae.
PHP.3.1	Ngaq-euq aqyuif aqnyir deuq-or! Arsaq saq-eu dawq-aq heulof-aer ma. Sanqpaq Miqyaer-euq lafkhoer laqkhaq caer-awq. Ngar, nawmaf-anr bofnaeq dzeur-euq jeq tiq pov par bofnaeq-eu khawf, nawmaf-anr gardanr tsoeq-eu jeq pyeuf-eu mirnae, ngaq-euq gharduq shaq-eu jeq maqngeur nya. 
PHP.3.2	Aqkuiq lof-aer ghae-eu tsawrhaq-anr yanr-awq. Yawdoer jeq mr-eu tsawrhaq-anr yanr-awr, yawqha-euq mawrdo-anr yaeq-awr pyaev-eu tsawrhaq-anr yanr-awq! 
PHP.3.3	Aqdui-aq, aqdir aqmar bawkhov maeqdzaq yaeq-awr, muiq-eu Saflar-euq lafkhoer Miqyaer-anr uqduq tanq-eu tsawrhaq ma. Shiqshaq-euq lafkhoer yawduq baw-eu maqngeur, Yeqsur Kali-euq lafkhoer laqkhaq caer-eu tsawrhaq ma. 
PHP.3.4	Aqdir aernar-aq, ngar shiqshaq-anr yawduqbaw nya-eu ma.
PHP.3.4	Aerkhawf, tiqghaqnav, yawqha shiqshaq-anr yawduqbaw ma laer noeq nar-aq, ngar, aqyawf-euq navmaqtser yawduqbaw ma. 
PHP.3.5	Ngar daefle-awr yaef nan byanlar-euq nar-aq, bawkhov maeqdzaq biyaeq-euq ma. Ngar-aq, Irsaqleqlav tsawrjeuq-euq lafkhoer, Beqyaqmiq-euq arjeuq arca, 
PHP.3.6	Nuima keuv-eu gar aerlef nar-aq, ngar-aq, Kalizaq armur-anr khaeqnaeq khavnaeq haw-euq tsawrhaq ma. Zanrdawq-anr taf-eu tsaq-awr dawr-eu jeq-anr aerlef nar-aq, ngar-aq, aerkhar maqza-eu tsawrhaq ma.
PHP.3.7	Aerkhawf, dzeurlaf ngae, ngaq-euq gharduq jirjeuq ma laer sawxtaq-euq deuq-aq, nymq-mr ngar, Kali-euq baqda’nae smq-eu jeq laer sawx-eu ma. 
PHP.3.8	Aqdir aernar-aq, ngar, ngaq-euq Sanqpaq Yeqsur Kali-anr yawmuiq-aer siqnya-eu tsawrganr baqda’nae, khoerdeuq-anr smq-eu jeq laer sawxtaq-euq ma. Ngar, Kali-anr za’ni, aqyawf-euq gharduq yawqjeq navluf smq-euq gar yadaq-awr, khoerdeuq dawqtawv luf-anr javguv javmeuq lof-aer sawxtaq-euq ma. 
PHP.3.9	Ngar, Kali-euq lafkhoer jawrnya’ni khoerlof-aer sawxtaq-euq ma. Zanrdawq-anr taf-eu ngaq-euq tsaq-awr dawr-eu jeq maqjav. Aerkhawf, Kali-euq lafkhoer jan-eu jeq-euq baqda’nae tsaq-awr dawr-eu jeq jav ma. Tsaq-awr dawr-eu heujeq-aq, jan-eu mirnae, Miqyaer-anr nae za-euq tsaq-awr dawr-eu jeq pyeuf-eu mae. 
PHP.3.10	Ngar, Kali hawr-eu aqyawf ghofdaef lar-euq baoq-anr siqnya mawf-awr, aqyawf-euq shaqzanq-anr daqcaw mawf-eu uqtaf, aqyawf shir-euq lof-aer shirmawf mir-a. 
PHP.3.11	Aqjox-aer ghae-awr nae law-awr khawf, ngar shir-euq gar nae ya ghofdaef lar-eu gar noeqtmq-eu ma.
PHP.3.12	Ngar zadzeur-euq ma laer aer-eu maqngeur. Nymq-mr ngar byanlar-euq ma laer aer-eu khawf maqngeur. Yeqsur Kali, ngaq-anr nyaeftaeq taq-euq lof-aer, ngar khawf byan-eu jeq-anr nyaefza nya’ni laejae-eu lafkhoer taeluf-eu ma. 
PHP.3.13	Aqyuif aqnyir deuq-or! Ngar nyaefza dzeur-euq ma laer sawx-eu maqngeur. Aerkhawf, ngar heu tiq jeq mrluf-eu ma. Narkhan paw dzeurlaf-euq deuq-anr ngaer-awr, maeqhu paw jav-eu deuq-anr taemir nya’ni laejae luf-eu ma. 
PHP.3.14	Yeqsur Kali-euq lafkhoer Miqyaer-euq zawr gor-eu kur-eu jeq-euq lafsawq za’ni, ngar arpyar-anr hawtsov taq-awr taeluf-eu ma.
PHP.3.15	Khoermirnae, aqdui saflar paw tsawrkhav khavlar-euq yawqghaq navluf nuima khoerlof-aer taq kar-eur. Nawmaf noeq-eu tiqjeqnav beugar-eu nar-aq, Miqyaer, nawmaf-anr garkawv khoer panmaeq naeqlaf taef-a. 
PHP.3.16	Aqjox-aer law-awr khawf, aqdui nuima tiqgar taf-awr, aqdui aqgeu tiv-anr zataq-euq ngeur nar-aq, khoertiv-anr geuxni daef kar-eur.
PHP.3.17	Aqyuif aqnyir deuq-or! Nawmaf tiqkawv lof-aer ngaq-anr dzawgeuf-awr mrcaw-awq. Nga’maf hawgeufduq pyeuf-eu gar dzawgeuf-euq deuq-anr khawf hawdov nya-awq. 
PHP.3.18	Aqjeq mirnae aernar-aq, dzeurlaf ngae, khoerdeuq-euq garkawv, ngar, nawmaf-anr ghawqmya pov aernaeq-euq ma. Nymq-mr khawf myavbir dovdov-aer tiq pov par aernaeq nyar. Aqyawf maf-aq, Kali-euq lafyaq-anr muir-eu tsawrhaq mae. 
PHP.3.19	Aqyawf maf-euq uqmav-aq, aqyawf maf-euq miqyaer pyeuf-awr, aqyawf maf-euq khanqsaer-aq, shafdawr paq-aer ghae-eu jeq-euq lafkhoer jav-eu uqtaf, aqyawf maf-euq nuinoeq-aq, mirtsaq-anr taf-eu jeq-anr sharnoeq-eu mirnae, arsaq saqlar ngae-aq, aqyawfmaf yacawv-ir taef-a. 
PHP.3.20	Aerkhawf, aqdui-aq, mqtav-euq mirkhanqzaq pyeuf-awr, Kakhof-eu ghaq Sanqpaq Yeqsur Kali-anr nuima keuv duidui-eu lafkhoer dawqluf-eu ma. 
PHP.3.21	Aqyawf, yawqjeq navluf-anr aqyawf-euq uqmov bijawr bijav-eu baoq-anr ghoe-awr, yawshaef khanqsaer jav-eu aqyawf-euq mawrdo lof-aer pyeuflarni, aqdui-euq teq-eu mawrdo heu-anr janrpar naeqlaf taef-a.
PHP.4.1	Khoermirnae, ngar zawr gaq-awr, mawrmawf duidui-eu aqyuif aqnyir deuq-or! Nawmaf-aq, ngaq-euq laqkhaq caerduq hawr-eu ngaq-euq shuir uqkhov ma. Ngar gaq-eu cawqdeuq-or! Nawmaf, Sanqpaq Miqyaer-euq lafkhoer zifdanni yawf-awq.
PHP.4.2	Ngar, Irbawrdir hawr-eu Surtuv-anr Sanqpaq Miqyaer-euq lafkhoer nuinoeq tiqgar tsaq-awq laer shar-eu ma. 
PHP.4.3	Aqdir ngaq-euq gar mrcawq pyeuf-eu ghaq-or! Zaqmiq aqbur heu nyiq ghaq-anr cawba naeq-awq laer ngar, nawq-anr khawf shar-eu ma. Aqyawfnyaf, ngaq naeq-aer guiqlanqdawq maeq-eu gar mr-euq mae. Gaqleqmeq hawr-eu ngaq-euq gar mrcawq nuideuq khawf, aqyawf maf-euq tsawrmyanr Daef-eu jeq bif-eu sanqbof-euq lafkhoer bofanr taq-euq mae.
PHP.4.4	Aqmyanluf Sanqpaq Miqyaer-euq lafkhoer laqkhaq caer-awq. Ngar tiq pov par aernaeq nyar, laqkhaq caer-awq! 
PHP.4.5	Nawmaf nuima nanqyuni ghae-eu gar tsawrhaq dawqtawvluf siqnya’ni daef-awq. Sanqpaq Miqyaer dawqpae jawrluf-eu mae. 
PHP.4.6	Tiqjeq-anr-iq khanq taqlanr. Aerkhawf, yawqjeq navluf-euq lafkhoer guiqlanq sharshar-aer, tanqshar-awr jaceuq-eu lafkhoer, nawmaf sharmawf-eu jeq Miqyaer-anr dzawrnaeq-awq. 
PHP.4.7	Khoerlof-aer shar nar-aq, Miqyaer-anr nae dovle-euq tsawrhaqzaq maq ghovshaw nya-eu nuisar of-eu jeq, Yeqsur Kali-euq lafkhoer, nawmaf-euq nuima hawr-eu nuinoeq nuidur-anr bosav naeqlaf taef-a.
PHP.4.8	Aqyuif aqnyir deuq-or! Arsaq saq-eu dawq-aq, heudeuq-anr sharnoeq-awq laer aermawf-eu ma. Aqdir tsaq-eu jeq, noeqpoeq paq-aer ghae-eu jeq, tsaq-awr dawr-eu jeq, shawrjaevni ghae-eu jeq, hawmuiq-eu jeq, yawmuiq mae laer aer-eu jeq, muiq-awr jaq-eu jeq hawr-eu jaceuq paq-aer ghae-eu jeq, nawmaf garkawv heudeuq dzardziv dziv-awr sharnoeq sharsawx-awq. 
PHP.4.9	Nawmaf, ngaq-anr nae dzaw-awr hageuf-euq deuq hawr-eu, yagaq-awr ya’mawr-euq deuq, heudeuq dawqtawv luf-anr nawmaf mrghae-awq. Khoerlof-aer mr nar-aq, nuisar bif-eu Miqyaer, nawmaf naeq-aer jawr taef-a.
PHP.4.10	Dzeurlaf ngae, nawmaf, ngaq-anr noeqkeuv-eu khawf cawba-eu aryamq maqza-aq. Aerkhawf, nymq-mr par noeqkeuv naeqlaf-eu mirnae, ngar, Sanqpaq Miqyaer-euq lafkhoer laqkhaqcaer duidui nya. 
PHP.4.11	Ngar tiqjeqpaq mawf-eu mirnae heulof-aer aer-eu maqngeur. Ngar aqgeu tiv-anr yajawr-eu law-awr khawf, khoertiv-euq lafkhoer nuikhanrshir nya’ni dzawtaq-euq ma. 
PHP.4.12	Ngar, nym ngae khawf daefnya-awr, javmyaq ngae khawf daefnya ma. Daev ngae khawf, maef ngae khawf, yaw’aw tiv-anr khawf, yawgor tiv-anr khawf, yawqgar navluf hawr-eu yawqjeq navluf-euq lafkhoer, ngar aqjox-aer yadaef-a laer siqnya ma. 
PHP.4.13	Ngaq-anr ghaq bifnaeq laf-eu Kali-anr ghoeghoe-aer, ngar dawqtawvluf mrnya sharnya ma.
PHP.4.14	Aerkhawf, ngar shaqzanq daqluf ngae, nawmaf daqcaw naeqlaf-euq khoer muiq duidui nya. 
PHP.4.15	Pirlirpiv-anr jawr-eu deuq-or! Ngar, Maqgeqdawrniv mirkhanq-anr nae dov-ir-awr guiqlanqdawq maeqbae bae-ir ngae, pyur yurnya’ni bifnaeq laf-euq-aq, nawmaf maqngeur nar-aq, Kalizaq armur nuideuq maq bifnaeq laf-aq laer nawmaf siqnya-eu mae. 
PHP.4.16	Ngar, Tersaqlorni-anr jawr ngae khawf, ngar mawf-eu jeq-anr cawba-eu laer, nawmaf tiq pov nyiq pov dawvanrghae lef-euq mae. 
PHP.4.17	Ngar lafsawq za’ni sharpov-eu maqngeur. Aerkhawf, nawmaf-euq jeqma-anr jirjeuq bijeuq larni sharpov luf-eu ma. 
PHP.4.18	Nymq-mr ngar yawqjeq navluf javlof-eu uqtaf, ardzaeq jav-eu nya siq. Nawmaf nae Irbaqpawqdir-anr khaer-awr bi shaha le-euq lafsawq khoerdeuq-euq baqda’nae, ngar tiqbyanni javluf-eu ma. Lafsawq khoerdeuq-aq, Miqyaer nuikhanr shir-awr hageuf-eu, saw duidui-eu lawrnaeq-eu jeq pyeuf-eu mae. 
PHP.4.19	Yeqsur Kali-euq lafkhoer anr-eu Miqyaer-euq yawshaef khanqsaer sanr-eu gar geuxni, nawmaf kharmawf-eu yawqjeq navluf bifnaeqlaf taef-a.
PHP.4.20	Aqdui-euq Aqda Miqyaer, mqmaq maqbyav yarzir yawshaef khanqsaer huiq luf-ur. Aqmeq.
PHP.4.21	Yeqsur Kali-euq lafkhoer jawr-eu tsawrshawr yawqghaq navluf-anr dawqcawqpuq ma. Heugar, ngaq naeq-aer jawr-eu aqyuif aqnyir deuq khawf nawmaf-anr dawqcawq puqanr lef-euq mae. 
PHP.4.22	Tsawrshawr dawqtawvluf, nawmaf-anr dawqcawq puqanr lef-awr, aqcawq navmaqtser, sanqpaq Gaersaq-euq nymr-anr jawr-eu deuq, nawmaf-anr dawqcawq puqanr lef-euq mae. 
PHP.4.23	Sanqpaq Yeqsur Kali-euq guiqlanq yawdzanr nawmaf yawqghaq navluf-euq khoertav jav luf-ur. Aqmeq.
COL.1.1	Ngar-aq, Miqyaer nuima tsaq-eu mirnae, Yeqsur Kali-euq ghaqkhaer geufluf-eu Pawrluv ma. Aqdui-euq maernmr Tivmorseq nga’nyaf, 
COL.1.2	Kali-euq lafkhoer sarjax zif-eu aqyuif aqnyir, Gawrlawrsaer-anr jawr-eu tsawrshawr deuq-anr sanqbof bofanr lef-euq ma. Aqdui-euq Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu, nuisar of-eu jeq, nawmaf-euq khoertav jav luf-ur.
COL.1.3	Nga’maf, nawmaf-euq gharduq aqmyanluf guiqlanq shar-awr, aqdui-euq Sanqpaq Yeqsur Kali-euq Aqda Miqyaer-anr jaceuqluf ma. 
COL.1.4	Aqjeq mirnae aernar-aq, nawmaf, Yeqsur Kali-anr janluf-awr, tsawrshawr dawqtawv luf-anr gaqluf-eu garkawv nga’maf yagaq-euq ma. 
COL.1.5	Khoeruqtaf, nawmaf-euq gharduq mq-euq khoertav jeqhmq taq-euq noeqtmq-eu jeq-euq baqda’nae khawf, Miqyaer-anr jaceuq luf-eu ma. Noeqtmq-eu jeq khoer-aq, dzeurlaf ngae, nawmaf nae yagaq-euq dawq yawtsaq yawdawr-euq guiqlanqdawq khoer mae. 
COL.1.6	Yawtsaq yawdawr-anr taf-eu Miqyaer-euq guiqlanq yawdzanr garkawv khoer, mirtsaq doeni gaqbyan-ir-awr, arsiq siqle luf-eu lof-aer, nawmaf jawr-eu gar gaqkeuv le-awr, nawmaf yagaq-awr siqnya-euq nan-anr nae nar-aq, nawmaf-euq ghanrcae khawf arsiq siqle luf-eu mae. 
COL.1.7	Nga’maf naeq-aer tiqkawv lof-aer kuirlaf zaqkhav geufluf-eu, nga’maf zawr gaq-eu Irbaqpaqlar-anr nae, nawmaf garkawv khoer yadzaw-euq mae. Aqyawf-aq, nawmaf-euq gharduq sarjax zif-eu lafkhoer, Kali-euq kuirlaf zaqkhav pyeuf-eu mae. 
COL.1.8	Muiq-eu Saflar baqda’nae nawmaf, nga’maf-anr gaqluf-eu garkawv aqyawf ja’naeq laf-euq mae.
COL.1.9	Khoermirnae, nga’maf yagaq-euq ngae nan-anr nae, maq naqni nawmaf-euq gharduq guiqlanq sharluf-eu ma. Zaqsiq tsawrganr hawr-eu saflar paw-euq ghovshaw nya-eu jeq dawqtawv luf-euq lafkhoer, nawmaf, Miqyaer nuima tsaq-eu jeq-anr siqnya-eu tsawrganr anrlarni sharluf-eu ma. 
COL.1.10	Khoernar-aq, nawmaf, 
COL.1.11	Aqyawf-euq yawshaef khanqsaer huiq-eu baoq baqda’nae, nawmaf laqkhaq caertavni yawqjeq navluf-euq lafkhoer, ornya-awr nuima ghawqmanrni taqnya’ni, baoq dawqtawvluf nae nawmaf-anr ghaq bi khavlar-awq laer sharluf-eu ma. 
COL.1.12	Yawshaef-euq lafkhoer jawr-eu tsawrshawr deuq naeq-aer aqdui jeqbir of-eu tsawrhaq pyeuf-eu gar geuxni, janrnaeq laf-euq Aqda Miqyaer-anr jaceuq-awq. 
COL.1.13	Aqyawf, aqdui-anr yawzanr-euq baoq-euq lafkhoer nae bibuq-ir naeqlaf-awr, aqyawf zawr gaq-eu Zaqyo uvlanr-eu jeq-euq lafkhoer sheuqur naeqlaf-euq mae. 
COL.1.14	Aqyawf-euq lafkhoer, aqyawf-euq shiq baqda’nae, aqdui kakhof-eu jeq hawr-eu iqbax pyaeq-eu jeq za-euq ma.
COL.1.15	Kali-aq, maq mawrlar-eu Miqyaer-euq shaevdzeuf pyeuf-awr, baetaq-euq yawqjeq navluf-euq khoertav huqbaw zaqyo ghaq pyeuf-eu mae. 
COL.1.16	Aqjeq mirnae aernar-aq, mq-euq khoertav hawr-eu mirtsaq-euq khoertav kharjawr kharjav-eu mawrlar-eu jeq hawr-eu maq mawrlar-eu jeq, nuirmanq-anr nuir-eu deuq, sanqpaq deuq, mqsanr deuq, aryaq deuq, yawqjeq navluf aqyawf-anr ghoe-awr nae bae-awr, aqyawf-euq gharduq baetaq-euq mae. 
COL.1.17	Aqyawf, yawqjeq navluf-euq maeqhu nae daefluf jawrluf-awr, yawqjeq navluf, aqyawf-anr ghoe-awr jawrluf javluf-eu mae. 
COL.1.18	Kali-aq, aqyawf-euq mawrdo pyeuf-eu Kalizaq armur-euq uqduq pyeuf-eu mae. Aqyawf-aq, ardanq bae-eu ghaq pyeuf-awr, yawqjeq navluf-euq khoertav uqdzan ghaq pyeuflarni, shir-euq deuq-anr nae ghofdaeflar baebae-euq ghaq pyeuf-eu mae.
COL.1.19	Aqjeq mirnae aernar-aq, aqyawf-euq lafkhoer byan-eu jeq dawqtawvluf byan-eu gar, Aqda nuikhanr shir-eu mae. 
COL.1.20	Aqyawf-euq baqda’nae, mirtsaq-euq khoertav hawr-eu mq-euq khoertav kharjawr kharjav-eu yawqjeq navluf, aqyawf-anr tsaqlar dzoerlarni, aqyawf-euq lafyaq-euq khoertav yoerle-euq shiq-anr ghoe-awr bitsaq bi dzoerlar-euq mae.
COL.1.21	Dzeurlaf ngae, nawmaf, Miqyaer-anr nae zanrdof kaq-awr, yawcawv jeq mr-awr, nuima-euq lafkhoer aqyawf-anr muir-euq mae. Aerkhawf, nymq-mr nawmaf, aqyawf-anr tsaqler dzoerlerni, aqyawf janrnaeq laf-euq mae. 
COL.1.22	Khoer-aq, nawmaf, Miqyaer-euq maeqshi, aerkhar maqza-aer iqbax taqkhar maqza-eu uqtaf, shawr-eu tsawrhaq lof-aer bi jawrlerni, shiqshaq baw-eu Kali-euq mawrdo shirdan-euq gar ghoe-awr janr-euq mae. 
COL.1.23	Nawmaf nae yagaq-euq guiqlanq dawq-anr taf-eu noeqtmq-eu jeq-anr nae maq jivdov-ir ni, jan-eu lafkhoer dawqpaeq zif-awr, zifdanni nyaeftaeqtaq nya-euq ngeur nar-aq, khoer-aq, mq-euq uqmov baetaq-euq yawqjeq navluf-anr dawqmaeq maeqnaeq-euq mirnae mae. Ngar, Pawrluv khawf khoer-euq gharduq kuirlaf zaqkhav geuflar-euq ma.
COL.1.24	Nymq-mr ngar, nawmaf-euq gharduq shaqzanq ya daqluf-eu khawf, laqkhaqcaer mir-a. Aqjeq mirnae aernar-aq, Kali, aqyawf-euq mawrdo pyeuf-eu Kalizaq armur-euq gharduq maqya daqjir-euq shaqzanq deuq daqbyanni, ngar, ngaq-euq shiqshaq-euq lafkhoer daqluf-eu ma. 
COL.1.25	Miqyaer-euq dawq byanlarni, hawpir-eu ghaq pyeufni Miqyaer, ngaq-anr tserdov-awr, nawmaf-euq gharduq, kuirlaf zaqkhav bi geufnaeq laf-euq mae. 
COL.1.26	Arhu nae tiqzir sair tiqzir daeqkaq-awr zaftaq-euq jeq pyeuf-eu khawf, nymq-mr aqyawf-euq tsawrshawr deuq-anr panmaeq naeq-euq mae. 
COL.1.27	Zaftaq-euq heujeq, yawshaef khanqsaer arnavni sanr-eu garkawv, Miqyaer, aqcawq tsawrjeuq tsawrca-euq ghanrcae jawr-eu aqyawf maf-anr bi siqnya mawf-eu mae. Zaftaq-euq jeq heu-aq, Kali, nawmaf-euq lafkhoer jawr-eu mirnae, nawmaf, yawshaef khanqsaer za’ni noeqtmqduq pyeuf-eu mae.
COL.1.28	Nga’maf, aqyawf-euq garkawv dawqmaeq maeq-eu-aq, tsawrhaq yawqghaq navluf, Yeqsur Kali-euq lafkhoer tsawrkhav khavlar-euq tsawrhaq lof-aer a’naeq-eu gharduq, yawqghaq navluf yanryanr-aer daefnya’ni, zaqsiq tsawrganr dawqtawvluf zmq-awr, maeqnaeq tsovnaeq luf-eu ma. 
COL.1.29	Kali, ngaq-euq lafkhoer baoq huiq duidui-eu jeq nae gar mrluf-eu gar ghoe-awr, teu-euq gharduq ngar khawf laejae-awr gar mrluf-eu ma.
COL.2.1	Nawmaf-euq gharduq, Lawqdiqciv-anr jawr-eu deuq hawr-eu ngaq-euq myavpyawq maq mawrhaw-euq tsawrhaq deuq-euq gharduq, ngar arnavni deuvcae caeluf-eu nga laer, nawmaf-anr bi siqnya’mawf mir-a. 
COL.2.2	Aqyawf maf-euq nuima ghaq khavlar-awr, gaq-eu lafkhoer tiqghaq tirghaq gmlar-eu uqtaf, Aqda Miqyaer hawr-eu Kali-anr nae oe-euq, Miqyaer nae zaftaq-eu jeq-anr siqnya-eu tsawrganr hawr-eu, tiqbyan tiqlof yawduq baw-awr ghovshaw nya-eu jeq kharsanr-eu dawqtawv luf-anr bi za’mawf mir-a. 
COL.2.3	Poeq-awr lawq-eu zaqsiq tsawrganr hawr-eu siqnya-eu tsawrganr dawqtawvluf, Kali-euq lafkhoer zaftaq-euq mae. 
COL.2.4	Aqcawq, nawmaf-anr gheupyawr lar-eu dawq ngaeqngaeq-aer maqbi shuirtawvni, ngar heulof-aer aer-eu ma. 
COL.2.5	Ngaq-euq mawrdo nawmaf naeq-aer maqjawr-eu khawf, ngaq-euq nuima nawmaf naeq-aer javluf-eu ma. Nawmaf, aqyawf jeqyawf tsaqtsaqni mrluf sharluf-awr, Kali-anr zifdanni janluf-eu mirnae, ngar laqkhaqcaer mir-a.
COL.2.6	Khoermirnae, nawmaf, Sanqpaq Yeqsur Kali-anr hageuf-euq lof-aer, aqyawf-euq lafkhoer daef-awq. 
COL.2.7	Nawmaf, aqyawf-euq lafkhoer duqcir ka’naf ghae-awr, tsovgordav lef-awq. Guiqlanq-anr jaceuq-eu jeq byankhar luf-eu lafkhoer, nawmaf nae yadzaw-euq lof-aer, jan-eu jeq-euq lafkhoer zifdanni jawr-awq.
COL.2.8	Tsawrganr siqzaq-euq dawqmaeq hawr-eu gardanr maqtsoeq-eu jaqmyawf maershuir dawqdeuq ngaeqngaeq-aer, nawmaf-anr shuirlar-eu tsawrhaq-anr yanr-awr, tiqghaq nae-iq taqbi shuirtawv. Dawq khoerdeuq-aq, Kali-anr maqtaf-aer, tsawrhaqzaq-euq zanroer-anr taf-eu dawq hawr-eu, mirtsaq-euq zanrsanrkhof-anr taf-eu dawqdeuq mae.
COL.2.9	Aqjeq mirnae aernar-aq, Miqyaer kharpyeuf-eu jeq Kali-euq mawrdo-euq lafkhoer tiqbyanni byanluf-eu mae. 
COL.2.10	Nawmaf, aqyawf-euq lafkhoer byanlar-euq mae. Aqyawf-aq, mqsanr deuq hawr-eu aryaq deuq dawqtawv luf-euq khoertav uqduq pyeuf-eu ghaq mae.
COL.2.11	Nawmaf, aqyawf-euq lafkhoer bawkhov maeqdzaq yaeq-euq mae. Khoer-aq, tsawrhaqzaq-euq aqlaf nae yaeq-euq maqngeur-a. Mawrdo-anr taf-eu shiqshaq-euq iqbax laevdzaeyaf nya’ni, Kali-anr taf-eu bawkhov maeqdzaq yaeq-euq mae. 
COL.2.12	Nawmaf bartirsaq hageuf ngae, Kali naeq-aer bi bafpanq-euq mae. Aqyawf-anr shir-euq gar nae bi ghofdaef lar-euq Miqyaer gar mrluf-eu gar jan-eu mirnae, bartirsaq hageuf-eu lafkhoer, nawmaf, aqyawf naeq-aer tiqkawv lof-aer ghofdaef lar-euq mae.
COL.2.13	Dzeurlaf ngae, nawmaf-aq, mrbanq lavbanq-eu lafkhoer hawr-eu shiqshaq paw bawkhov maeqdzaq maqyaeq-euq lafkhoer, shir-euq tsawrhaq pyeuf-eu khawf, Miqyaer, nawmaf-anr Kali naeq-aer tiqkawv lof-aer yawdaef bi daeflar-awr, nawmaf nae mrbanq lavbanq-euq dawqtawv luf-anr pyaeqnaeq jir-euq mae. 
COL.2.14	Aqdui-anr muir-awr coeqlar-eu, aqlaf nae boftaq-euq zanrtaq khoftaq-anr sivbyov dzae-eu laer aqyawf yurdov ghae-awr, lafyaq-euq khoertav taftaeq-euq mae. 
COL.2.15	Aqyawf heu-euq lafkhoer, mqsanr hawr-eu aryaq deuq-anr ghaqler-awr, aqyawfmaf shafdawr paq-aer aqcawq-euq maeqshi byacaevni janrnaeq-euq mae.
COL.2.16	Khoermirnae, dzaqdzaq dawrdawr, yawbui bui-eu, lalov latsaev lan-eu hawr-eu landaw jawrnan lan-eu garkawv heudeuq-euq baqda’nae, nawmaf-anr tiqghaq nae-iq yarkhaq taqbi dar. 
COL.2.17	Heudeuq-aq, aqkar keuvle-eu laer ghae-eu jeq-euq arbar narshmr taef mae. Aerkhawf, arbar narshmr-euq shaqmar-aq, Kali mae. 
COL.2.18	Gardanr maqtsoeq-eu gar shiqshaq nuilov-euq lafkhoer nuima huiq-awr, yawqha nae maq mawrhaw-euq jeq-anr banqgha-eu uqtaf, nuinanq nuiyu jaqmyawf anr-awr, mqtav ghaqkhaer-anr uqduq tanq-eu heudeuq-anr nuikhanr shir-eu tsawrhaq tiqghaq nae-iq, nawmaf-euq mrpoeq lafsawq maqbi shuirdovni yanr-awq. 
COL.2.19	Aqyawf maf-aq, uqduq-anr maq tsoftsaf-a. Uqduq-anr khar tsoftsaf taq-euq mawrdo-aq, yoeqtsuif yoeqlaf hawr-eu shaqguq shaqcav nae aqyawf saer aqyawf gheutsaf taq-awr bidzaq bi dawrluf-eu mirnae, Miqyaer nuima tsaq-eu lof-aer huiqlar manrlar nya-eu mae.
COL.2.20	Nawmaf, Kali naeq-aer shir-awr, mirtsaq-euq zanrsanrkhof heudeuq-anr nae ghawq-ir dzeur-euq ngeur nar-aq, aqjeq mirnae mirtsaq-anr taf-eu lof-aer par daefluf-eu le? Nawmaf zanrtaq khoftaq heudeuq-euq uqmov jawrluf-eu le siq laq? 
COL.2.21	“Maq toeqciv khmq-a, maq myeufhaw khmq-a, maq nyaeftaeq khmq-a.” 
COL.2.22	Tsawrhaq-euq zanrdawq khofdawq hawr-eu dawqmaeq dawqtsov khoerdeuq dawqtawv luf-aq, zmq ngae cawv-ir byov-ir nya-eu jeq-anr taf-eu taef mae. 
COL.2.23	Tsawrhaq nae noeqdov-euq zanr tawq-eu, nuinanq nuiyu jaqmyawf anr-eu, yawqha-euq mawrdo-anr khaeq-awr khav-eu, khoerlof-aer janr-eu deuq-aq, zaqsiq tsawrganr anrgar dur-eu khawf, shiqshaq-euq nuikhanr-anr ghaqlerni tiqjeq-iq gardanr maqtsoeq-a.
COL.3.1	Nawmaf aqdir Kali naeq-aer tiqkawv lof-aer ghofdaef lar-euq ngeur nar-aq, yawgor-anr jav-eu jeq-anr sharpov-eu tsaq mae. Kali-aq, khoergar Miqyaer-euq armar paw nuirluf-eu mae. 
COL.3.2	Nawmaf-euq nuinoeq, mirtsaq-euq khoertav jav-eu jeq-anr maqngeur-eu, mq-euq khoertav jav-eu jeq-anr noeqtsov taq-awq. 
COL.3.3	Aqjeq mirnae aernar-aq, nawmaf-aq shirdzeur-awr, nawmaf daef-eu jeq Miqyaer-euq lafkhoer Kali naeq-aer zaftaq-euq mae. 
COL.3.4	Aqdui-euq daef-eu jeq pyeuf-eu Kali dovle ngae, nawmaf khawf aqyawf naeq-aer tiqkawv lof-aer yawshaef khanqsaer-euq lafkhoer dovle taef-a.
COL.3.5	Khoermirnae, nawmaf-euq lafkhoer anr-eu mirtsaq-anr taf-eu heudeuq-anr lavsaef-awq: banq-awr muv-eu, maqshawr-eu jeq, nuikhanr, yawdoer jeq mrmawf-eu hawr-eu, tanqpanq aqma mawrkawr-anr uqduq tanq-eu jeq pyeuf-eu maerjuir juir-eu jeq. 
COL.3.6	Heudeuq-euq baqda’nae, Miqyaer nuima paer-eu jeq, maq narhaq geuf-eu tsawrhaq-euq khoertav keuvle luf-eu mae. 
COL.3.7	Dzeurlaf ngae, nawmaf khawf heudeuq-euq lafkhoer daef-awr, heudeuq-anr mrhaw sharhaw-euq mae.
COL.3.8	Aerkhawf, nymq-mr-aq, nawmaf heudeuq dawqtawv luf-anr ya byaerdzae-eu mae: nuima dav-eu jeq, nuima paer-eu jeq, muir-eu nuinoeq, yaeqbawq saerlu-aer aer-eu jeq hawr-eu, nawmaf-euq khaqmae-anr nae jawflafni ghae-eu dawq ngaeq-eu jeq. 
COL.3.9	Tiqghaq tirghaq jaqmyawf taqmyawf. Aqjeq mirnae aernar-aq, nawmaf, tsawrhaq yawoer ghaq hawr-eu aqyawf mr-awr shar-eu jeq laevdzae yaf-awr, 
COL.3.10	tsawrhaq yawshuif dmdav-euq mae. Yawshuif khoerghaq-aq, aqyawf-anr bae-euq ghaq-euq shaevdzeuf lof-aer bi durlarni, siqnya-eu tsawrganr bi lavshuif-euq mae. 
COL.3.11	Tsawrhaq yawshuif pyeuflar-euq lafkhoer, Heqlaqsar hawr-eu Yurdav tsawrhaq, bawkhov maeqdzaq yaeq-euq hawr-eu bawkhov maeqdzaq maqyaeq-euq tsawrhaq, yarsaq tsawrhaq hawr-eu Siqtiv tsawrhaq, zaqkhav hawr-eu buq-ir-euq tsawrhaq laer maqbaw-a. Kali-aq, dawqtawvluf pyeuf-awr, dawqtawv luf-euq lafkhoer jawr-eu mae.
COL.3.12	Nawmaf-aq, Miqyaer nae tserdov taq-awr, aqyawf zawr gaq-awr shawr-eu tsawrhaq pyeuf-eu mirnae, ghawqshaq gaq-eu, yawmuiq jeq mr-eu, nuinanq nuiyu anr-eu, nuima nanqyuni ghae-eu, nuinoeq ghawqmanrni noeq-eu, heudeuq dmdav-awq. 
COL.3.13	Tiqghaq tirghaq oror-aer daef-awq. Tiqghaq-euq khoertav tiqghaq iqbax taqkharza nar-aq, tiqghaq tirghaq iqbax pyaeq-awq. Kali, nawmaf-euq iqbax-anr pyaeq-euq lof-aer, nawmaf khawf tiqghaq tirghaq iqbax yapyaeq-eu mae. 
COL.3.14	Aerkhawf, heudeuq dawqtawv luf-euq khoertav, yawqjeq navluf byanlarni ganrdzanq nya-eu gaq-eu jeq dmdav ghae-awq.
COL.3.15	Khoeruqtaf, Miqyaer-euq nuisar of-eu jeq nae nawmaf-euq nuima-anr bi uvlanr-awq. Khoerlof-aer bi uvlanr-eu laer, mawrdo tiq do taef-aer pyeuflarni Miqyaer, nawmaf-anr kurtaq-euq mae. Khoermirnae, nawmaf, Miqyaer-euq guiqlanq-anr noeqmuiq-awq. 
COL.3.16	Kali-euq dawq nawmaf-euq lafkhoer tiqbyan tiqlof bi sanrlar-awq. Zaqsiq tsawrganr tiqbyanni anr-eu lafkhoer, jaceuq-eu dawq, jaceuq-eu cardawq hawr-eu saflar paw-euq cardawq-anr ghoeghoe-aer, tiqghaq tirghaq maeqnaeq tsovnaeq-awr ghaq bif-awq. Nawmaf-euq nuima-euq lafkhoer anr-eu guiqlanq yawdzanr nae Sanqpaq Miqyaer-anr carcar-aer jaceuq-awq. 
COL.3.17	Nawmaf dawqngaeq dawqtmr mr-eu hawr-eu, mr-awr shar-eu yawqjeq navluf, Sanqpaq Yeqsur-euq tsawrmyanr-euq uqmov mr-awq. Aqyawf-anr ghoe-awr Aqda Miqyaer-euq guiqlanq-anr jaceuq-awq.
COL.3.18	Miqzaq deuq-or! Yawqha-euq khaqdzerzaq-euq lafov yawmuiq-aer jawr-awq. Khoer-aq, Sanqpaq Miqyaer-euq lafkhoer mr paq-aer ghae-eu jeq pyeuf-eu mae.
COL.3.19	Khaqdzerzaq deuq-or! Yawqha-euq miqzaq-anr gaq-awr, aqyawf maf-anr nuima baw-eu jeq taqbi jav.
COL.3.20	Zaqdeuq-or! Yawqjeq navluf-euq lafkhoer, aqma aqda-euq aerdawq narhaq geuf-awq. Aqjeq mirnae aernar-aq, nawmaf khoerlof-aer narhaq-eu gar Sanqpaq Miqyaer nuima tsaq-eu mae.
COL.3.21	Aqda deuq-or! Zaq nuima paerlarni taq janrnaeq. Janrnaeq nar-aq, aqyawfmaf nuighaq baq-ir-eu baw-mr.
COL.3.22	Zaqkhav deuq-or! Yawqjeq navluf-euq lafkhoer, mirtsaq-euq khoertav jawr-eu nawmaf-euq yawsanr ghaq-euq aerdawq narhaq geuf-awq. Tsawrhaq nuikhanr bishir-eu laer aqcawq bimawrni taef-aer mr-eu jeq taqbi pyeuf. Nuima shawrjaevni ghae-awr, Sanqpaq Yeqsur-anr yawzeu baw-eu lafkhoer narhaq geuf-awq. 
COL.3.23	Nawmaf kharmr kharshar-eu aqgeu jeq maqkaq, tsawrhaq-anr mrnaeq-eu maqngeur-eu, Sanqpaq Miqyaer-anr mrnaeq-eu lof-aer nuima keuv-awr mr-awq. 
COL.3.24	Nawmaf, Sanqpaq Miqyaer nae bifnaeq laf-euq jeqbir-euq mrpoeq lafsawq za mae laer siqnya luf-eu mae. Aqjeq mirnae aernar-aq, nawmaf-aq, Sanqpaq Kali-euq gar mrluf-eu mae. 
COL.3.25	Aerkhawf, yawlaeq mr-euq tsawrhaq-aq, yawqha nae mrtaq-euq lof-aer geuxni janrkhof naeq-eu gar yadaq taef-a. Miqyaer-aq, myavpyawq huiqnyir maqtser-a.
COL.4.1	Yawsanr deuq-or! Yawqha-euq zaqkhav deuq-anr yawtsaq yawdawr dawr-aer janrnaeq-awq. Aqjeq mirnae aernar-aq, nawmaf khawf, mq-euq khoertav Yawsanr tiq ghaq jawr-eu mae laer siqnya-eu mae.
COL.4.2	Maq tsaevlerni nuima keuv-awr guiqlanq shar-awq. Yawbeur beur-aer Miqyaer-euq guiqlanq-anr jaceuq-eu lafkhoer shar-awq. 
COL.4.3	Nga’maf, Kali-euq garkawv zaftaq-euq jeq ngaeqnaeq nya’ni, Miqyaer, nga’maf-anr dawq khoer-euq gharduq larghov pannaeq lafni guiqlanq shar-awq. Khoermirnae, ngar shmrcav daqluf-eu ma. 
COL.4.4	Ngar, zaftaq-euq jeq khoer, ngaeq paq-aer ghae-eu lof-aer byacaevni ngaeqnya’ni khawf, guiqlanq sharnaeq laf-awq.
COL.4.5	Kalizaq maqngeur-eu deuq-euq maeqshi, zaqsiq tsawrganr anr-eu tsawrhaq lof-aer daef-awq. Aryamq yawmuiq-aer zmq-awq. 
COL.4.6	Nawmaf ngaeq-eu dawqdeuq, aqmyanluf guiqlanq yawdzanr byan-awr, saqdeuf dawvkuir taq-euq lof-aer, aqsur ghaq-anr aqjox-aer ngaeqkhof naeq-eu tsaq nga laer siqnya-awr ngaeq-awq.
COL.4.7	Ngar zawr gaq-eu maernmr Durjir-aq, ngaq-euq garkawv dawqtawvluf nawmaf-anr ja’naeqlaf taef-a. Aqyawf-aq, sarjax zif-eu kuirlaf zaqkhav hawr-eu ngaq naeq-aer tiqkawv lof-aer Miqyaer-euq gar mrzaq pyeuf-eu mae. 
COL.4.8	Aqyawf, nawmaf aqjox-aer pyeufluf-eu garkawv siqnya-awr, nawmaf-euq nuima-anr bi sarlarni, heu-euq gharduq, ngaq nae aqyawf-anr nawmaf jawr-eu gar bi’oe-euq ma. 
COL.4.9	Khoeruqtaf, nawmaf jawr-eu gar nae lar-euq aqdui zawr gaq-awr, sarjax zif-eu maernmr Awqneqsiqmur-anr khawf aqyawf naeq-aer bi’oe-euq ma. Aqyawfnyaf heugar khar pyeufluf-eu yawqjeq navluf nawmaf-anr bisiq naeqlaf taef-a.
COL.4.10	Ngaq naeq-aer kuv-anr urluf-eu Aqliqdaqgur, nawmaf-anr dawqcawq puqanr lef-euq mae. Baqnaqbar-euq aqdur Maqkuv khawf, nawmaf-anr dawqcawq puqanr lef-euq mae. (Maqkuv-euq garkawv ngar, nawmaf-anr khaertaq-euq lof-aer, aqyawf, nawmaf jawr-eu gar oekeuv nar-aq, aqyawf-anr hageuf-awq). 
COL.4.11	Yurtuq laer kur-eu Yeqsur khawf, nawmaf-anr dawqcawq puqanr lef-euq mae. Bawkhov maeqdzaq yaeq-euq tsawrhaq deuq-euq lafkhoer, ngaq naeq-aer Miqyaer uvlanr-eu jeq-euq gharduq gar mrluf-eu-aq, heu smr ghaq taef mae. Aqyawfmaf, ngar nuima sarlarni janrnaeq laf-euq mae.
COL.4.12	Nawmaf-euq lafkhoer Kali-euq kuirlaf zaqkhav pyeuf-eu Irbaqpaqlar, nawmaf-anr dawqcawq puqanr lef-euq mae. Nawmaf, Miqyaer nuima tsaq-eu yawqjeq navluf-euq lafkhoer, zifdanni yawfnya lar-awr byanlarni, aqyawf aqmyanluf laejae-awr guiqlanq yawkhav-aer sharluf-eu mae. 
COL.4.13	Aqyawf-aq, nawmaf-euq gharduq, Lawqdiqciv hawr-eu Heqlaqbawrlir-anr jawr-eu tsawrhaq deuq-euq gharduq, nuima zawr-aer keuv-eu mae laer ngar sarkirkamq ma. 
COL.4.14	Aqdui zawr gaq-eu nargawr lavsav-eu Lurkaf hawr-eu Deqmav khawf, nawmaf-anr dawqcawq puqanr lef-euq mae. 
COL.4.15	Lawqdiqciv-anr jawr-eu aqyuif aqnyir deuq-anr khawf, Noqpar hawr-eu aqyawf-euq nymr-anr uiqler luf-eu Kalizaq armur-anr khawf dawqcawq puq-eu ma.
COL.4.16	Sanqbof heu nawmaf guighaq-euq nar-aq, Lawqdiqciv Kalizaq armur-anr khawf bigui law. Nawmaf khawf, Lawqdiqciv nae za-euq sanqbof gui-awq.
COL.4.17	Aqgirpuv-anr heudawq aernaeq-awq, “Sanqpaq Miqyaer-anr nae za-euq guiqlanq-euq gar, nawr mrluiv jirnya ngae keuvni yawmuiq-aer mr-awq.”
COL.4.18	Ngar Pawrluv, ngaq-euq aqlaf nae sanqbof bof-awr dawqcawq puq-eu ma. Ngar shmrcav daqluf-eu gar taqngaer de-eq. Miqyaer-euq guiqlanq yawdzanr nawmaf-euq khoertav jav luf-ur. Aqmeq.
1TH.1.1	Pawrluv, Siqlav hawr-eu Tivmorseq nga’maf smr ghaq, Aqda Miqyaer hawr-eu Sanqpaq Yeqsur Kali-euq lafkhoer jawr-eu, Tersaqlorni Kalizaq armur-anr sanqbof bofanr laf-eu ma.
1TH.1.1	Aqda Miqyaer hawr-eu Sanqpaq Yeqsur Kali-euq guiqlanq yawdzanr hawr-eu nuisar of-eu jeq nawmaf-euq khoertav jav luf-ur.
1TH.1.2	Nga’maf, aqmyanluf nawmaf yawqghaq navluf-euq gharduq Miqyaer-anr jaceuq jaceuq-aer guiqlanq sharluf ma. 
1TH.1.3	Nawmaf jan-eu lafkhoer gar mrluf sharluf-awr, gaq-eu baqda’nae mrdui shar duidui-eu uqtaf, aqdui-euq Sanqpaq Yeqsur Kali-anr noeqtmq-awr nuima zif-eu mirnae, Aqda Miqyaer-euq maeqshi aqmyanluf noeqkeuvluf ma.
1TH.1.4	Ngar zawr gaq-eu aqyuif aqnyir deuq-or! Miqyaer, nawmaf-anr tserdov taq-euq mae laer nga’maf siqnya ma.
1TH.1.5	Nga’maf nae maeq-euq guiqlanq dawq-aq, nawmaf jawr-eu gar dawq taef-aer keuvle-euq maqngeur-a. Aerkhawf, baoq lafkhoer, Yawshawr Saflar-euq lafkhoer hawr-eu janduq duidui-eu lafkhoer keuvle-euq mae. Aqjeq mirnae aernar-aq, nga’maf, nawmaf naeq-aer jawr ngae, nawmaf-euq gharduq gardanr tsoeqni daef-euq gar nawmaf siqnya-eu mae. 
1TH.1.6	Nawmaf shaq-awr zanq-eu jeq-anr yadaq duidui-euq khawf Yawshawr Saflar nae bif-euq laqkhaq caer-eu jeq tiqbyanni anr-eu lafkhoer nawmaf guiqlanq dawq-anr hageuf-euq khoer-aq, nawmaf, nga’maf-anr hawr-eu Sanqpaq Yeqsur-anr hawgeuf dzawgeuf-eu jeq pyeuf-eu mae. 
1TH.1.7	Khoermirnae, nawmaf-aq, Maqgeqdawrniv hawr-eu Aqgaqyar mirkhanq-anr jawr-eu Kali-anr jan-eu tsawrhaq dawqtawv luf-euq gharduq, hawgeufduq pyeuflar-euq mae. 
1TH.1.8	Aqjeq mirnae aernar-aq, nawmaf-euq baqda’nae, Sanqpaq Yeqsur-euq garkawv Maqgeqdawrniv hawr-eu Aqgaqyar mirkhanq-anr gaqdoe-ir-euq uqtaf, nawmaf, Miqyaer-anr jan-eu garkawv yawqgar navluf gaqdoe-ir luf-eu mirnae, nga’maf tiqjeq-iq aerkhar maqza nya.
1TH.1.9	Nga’maf, nawmaf jawr-eu gar lar ngae, aqjeq pyeuflar-euq garkawv hawr-eu daefluf-awr aqdir aqmar Miqyaer pyeuf-eu Miqyaer-euq gar mrnya’ni, nawmaf, tanqpanq aqma mawrkawr-anr byaerdzae yaf-awr, Miqyaer jawr-eu paw ghoflar-euq garkawv deuq aqcawq jaluf-eu mae.
1TH.1.10	Khoermirnae, shir-euq khawf Miqyaer nae bi ghofdaef lar-euq aqyawf-euq Zaqyo, mq-anr nae zafka le-eu gar nawmaf dawqluf-eu mae. Zaqyo khoerghaq-aq, aqkar keuvle-eu Miqyaer-euq nuima paer-eu jeq-anr nae aqdui-anr bibuq-ir naeqlaf-euq Yeqsur mae.
1TH.2.1	Aqyuif aqnyir deuq-or! Nga’maf, nawmaf jawr-eu gar lar-euq-aq, yawqngaef maqngeur nga laer nawmaf siqnya mae. 
1TH.2.2	Nawmaf siqluf-eu lof-aer, dzeurlaf ngae, nga’maf, Pirlirpiv-anr jawr ngae, aqcawq khaeqnaeq khavnaeq laf-awr, yaeqbawq saerlu-aer janrnaeq laf-eu gar yadaq-euq ma. Nawmaf-anr Miqyaer-euq guiqlanqdawq maeqlar ngae, lavtsoeq-eu jeq ghawqmya’ni jav-eu khawf, nga’maf, aqdui-euq Miqyaer-anr ghoeghoe-aer nuima khaqduqni maeq-euq ma. 
1TH.2.3	Nga’maf, nawmaf-anr ghaq bif-euq khoer-aq, maqtsaq-eu jeq hawr-eu maqshawr-eu lafkhoer mr-euq maqngeur. Maershuir shuir-eu laer mr-euq khawf maqngeur. 
1TH.2.4	Aerkhawf, guiqlanqdawq maeqni Miqyaer, nga’maf-anr tsermr ghaq-awr, nga’maf-anr ghoe-awr bimaeq naeqlaf-euq mae. Nga’maf, tsawrhaq nuikhanr shirni maeq-eu maqngeur, aqdui-euq nuima-anr tsermr-eu Miqyaer nuikhanr shirni maeq-eu ma. 
1TH.2.5	Aqjeq mirnae aernar-aq, nawmaf siqnya-eu lof-aer, maqngeur-eu gar keuvni ciqpoeq ciqpoeq-aer nga’maf maq maeqhaw-aq. Aqcawq-euq myawq-anr maerjuir juir-eu lafkhoer maeq-euq maqngeur-a laer khawf Miqyaer siqnya mae.
1TH.2.6	Nga’maf, Kali-euq ghaqkhaer pyeuf-eu mirnae, nawmaf-anr khaernya-eu khawf maqkhaer-aq. Nga’maf, tsawrhaq bifnaeq laf-eu khanqsaer-anr maqpov-aq. Nawmaf bifnaeq laf-eu gar maqaer, aqcawq bifnaeq laf-eu gar maqaer maqpov-aq. 
1TH.2.7	Aerkhawf, aqcoer dawrzaq-euq aqma yawqha-euq zaq-anr bosav-eu lof-aer, nga’maf, nawmaf naeq-aer jawr ngae, nanqyuni ngaeqghae naeq-euq ma. 
1TH.2.8	Nga’maf, nawmaf-anr gaqsaef-eu mirnae, nawmaf-anr Miqyaer-euq guiqlanqdawq taef-aer maqngeur-eu, nga’maf-euq daefzir khawf bifpeuq-eu ma. Aqjeq mirnae aernar-aq, nawmaf-aq, nga’maf gaq duidui-eu tsawrhaq ma.
1TH.2.9	Aqyuif aqnyir deuq-or! Nga’maf, nawmaf naeq-aer jawr ngae, mrdui shar duidui-awr, laejae duidui-euq gar nawmaf noeqdovlar taef-a. Nawmaf-anr Miqyaer-euq guiqlanqdawq maeqnaeqluf ngae, nawmaf tiqghaq-anr-iq khavbaev maqya pyeufni, nga’maf uqcif nan’ghanr maqaer gar mr-euq ma.
1TH.2.10	Nga’maf, nawmaf naeq-aer jawr ngae, kharmr kharshaq-euq jeq-aq, yawmuiq yawshawr, tsaq-awr dawr-eu hawr-eu iqbax taqkhar maqza-a laer Kali-anr jan-eu nawmaf hawr-eu Miqyaer khawf sarkir pyeuf-eu mae. 
1TH.2.11	Aqda tiq ghaq, yawqha-euq zaq-anr janrnaeq-eu lof-aer, nga’maf khawf nawmaf yawqghaq navluf-anr ghaq bif-awr, nuima bi sarlar-euq gar nawmaf siqnya mae. 
1TH.2.12	Miqyaer uvlanr-eu lafkhoer hawr-eu aqyawf-euq yawshaef khanqsaer-euq lafkhoer urlarni, nawmaf-anr kur-euq Miqyaer-anr geuxni yawdaef daef-awq laer nga’maf, nawmaf-anr dawq bif-euq ma.
1TH.2.13	Nawmaf, nga’maf nae maeq-euq Miqyaer-euq dawq yagaq ngae janlar-awr, nawmaf, dawq khoer-anr tsawrhaq-euq dawq laer maqsawx-aer, aqdir aqmar Miqyaer-euq dawq ngar-a laer hageuf-euq mae. Khoeruqtaf, dawq khoer-aq, Sanqpaq Yeqsur-anr jan-eu nawmaf-euq lafkhoer gar mrluf-eu mirnae, nga’maf aqmyanluf Miqyaer-anr jaceuq ma. 
1TH.2.14	Aqyuif aqnyir deuq-or! Yurdav mirkhanq-anr Yeqsur Kali-euq lafkhoer jawr-eu Miqyaer-euq Kalizaq armur deuq-aq, nawmaf-anr hawgeuf dzawgeuf-euq mae. Aqyawfmaf, Yurdav tsawrhaq khaeq-awr khav-eu gar yadaq-euq lof-aer, nawmaf khawf nawmaf-euq tsawrhaq nae khaeq-awr khav-euq gar yadaq-euq mae. 
1TH.2.15	Yurdav tsawrhaq khoerdeuq, Sanqpaq Yeqsur hawr-eu aqyawf maf-euq Miqyaer gharduq ngaeqdan-eu deuq-anr saef-awr, nga’maf-anr khawf taedzae naeqlaf-euq mae. Aqyawf maf-aq, Miqyaer nuima tsaqni maqmr-eu uqtaf, tsawrhaq yawqghaq navluf-anr muir-eu mae. 
1TH.2.16	Nga’maf, aqcawq tsawrjeuq tsawrca kakhof-eu jeq za’ni, dawqmaeq maeq-eu gar lavtsoeq-eu mae. Aqyawfmaf khoerlof-aer janr-eu-aq, aqyawf maf-euq iqbax byanlarni janr-eu mae. Khoermirnae, Miqyaer nuima paer-eu jeq aqyawf maf-euq khoertav tiqbyanni keuvle teurle-euq mae.
1TH.2.17	Aqyuif aqnyir deuq-or! Nga’maf, nawmaf-anr nae tiqkhaeq yaghawq-ir-euq khawf, nawmaf-anr mawrmawf duidui lar-awr, nawmaf-anr ya’mawrni laejae luf-eu ma. Nga’maf-euq mawrdo nawmaf-anr yaghawq-ir-euq khawf, nuima-aq, nawmaf naeq-aer javluf-eu ma. 
1TH.2.18	Khoermirnae, nga’maf, nawmaf jawr-eu gar larmawf-awr, ngar Pawrluv, nawmaf jawr-eu gar larmawf-eu ghawqmya pov keuvlar-euq ma. Aerkhawf, naef Saqdaq, nga’maf-anr lavtsoeq-eu mae. 
1TH.2.19	Aqdui-euq Sanqpaq Yeqsur zafkale ngae, aqdui, aqyawf-euq maeqshi yawfler ngae, nga’maf-euq noeqtmqduq, laqkhaq caerduq hawr-eu nga’maf nuima huiqduq pyeuf-eu shuir uqkhov aqgeu jeq la? Yawqjeqyawq maqngeur-a, nawmaf mae. 
1TH.2.20	Aqjeq mirnae aernar-aq, nawmaf-aq, nga’maf-euq khanqsaer hawr-eu laqkhaq caerduq ma.
1TH.3.1	Nga’maf maq jawrtaeq coerni ghaelar-awr, nga’nyaf taef-aer khawf Aqteq-anr jawryaf ma laer noeqtsaev-euq ma. 
1TH.3.2	Nawmaf jan-eu jeq zifdanni ghaelarni, ghaq bibif-eu gharduq, nga’maf nae nawmaf jawr-eu gar aqdui-euq maernmr Tivmorseq bilar-euq ma. Aqyawf-aq, Miqyaer-euq kuirlaf zaqkhav pyeuf-awr, Kali-euq guiqlanqdawq maeq-eu, nga’maf-euq gar mrcawq pyeuf-eu mae. 
1TH.3.3	Nawmaf khaeq-awr khav-eu ghawqmya jeq yadaq khawf zifnya’ni, nga’maf, aqyawf-anr bilar-euq ma. Aqdui khaeq-awr khav-eu jeq-anr yadaq mae laer nawmaf siqluf mae.
1TH.3.4	Aqjeq mirnae aernar-aq, aqdui khaeq-awr khav-eu jeq-anr yadaq taef-a laer nga’maf, nawmaf naeq-aer jawrluf ngae nae aertaq-euq ma. Aertaq-euq lof-aer byanlar luf-eu nga laer nawmaf siqnya-eu mae. 
1TH.3.5	Khoer baqda’nae, ngar maq jawrtaeqcoer lar-aer, nawmaf jan-eu jeq aqjox-aer pyeufluf-eu nga laer yasiqni, Tivmorseq-anr bilar-euq ma. Murjur jur-eu khoerghaq, nawmaf-anr murza-awr, nga’maf nae laejae-awr mryaf-euq jeq yawqngaef pyeuf-ir-euq baw-mr laer khanqlanr mir-a.
1TH.3.6	Aerkhawf, nymq-mr Tivmorseq, nawmaf jawr-eu gar nae ghofkeuv le-awr, nawmaf janluf-eu garkawv hawr-eu gaqluf-eu garkawv, laqkhaq caerlar paq-aer nga’maf-anr dzawrnaeq laf-euq mae. Nawmaf, aqmyanluf nga’maf-anr noeqkeuv luf-awr, nga’maf, nawmaf-anr mawrmawf-eu lof-aer, nawmaf khawf, nga’maf-anr mawrmawf duidui-eu garkawv khawf dzawrnaeq laf-euq mae. 
1TH.3.7	Khoermirnae, aqyuif aqnyir deuq-or! Nga’maf shaq-awr zanq-eu, khaeq-awr khav-eu yawqjeq navluf-anr yadaq khawf, nawmaf jan-eu garkawv yagaq-awr nga’maf-euq nuima sarlar-euq mir-a. 
1TH.3.8	Nawmaf, Sanqpaq Yeqsur-euq lafkhoer jawrzifluf nar-aq, nga’maf yawdaef daefluf ma. 
1TH.3.9	Nawmaf-euq baqda’nae nga’maf, aqdui-euq Miqyaer-euq maeqshi laqkhaqcaer duidui mir-a. Laqkhaq caer-eu heudeuq dawqtawv luf-euq lafkhoer nawmaf-euq gharduq, nga’maf, Miqyaer-anr aqjox-aer jaceuq jircoer nmr-mq!
1TH.3.10	Nga’maf, nawmaf-anr parya mawr-awr, nawmaf jan-eu maqbyan-eu deuq byanlarni, uqcif nan’ghanr maqaer guiqlanqshar duidui luf-eu ma.
1TH.3.11	Aqdui-euq Aqda Miqyaer hawr-eu aqdui-euq Sanqpaq Yeqsur, nga’maf-anr nawmaf jawr-eu gar sheuqkeuv naeqlaf luf-ur. 
1TH.3.12	Nga’maf, nawmaf-anr gaq-eu lof-aer, nawmaf tiqghaq tirghaq gaq-awr, tsawrhaq dawqtawv luf-anr khawf gaqnya larni, Sanqpaq Yeqsur, nawmaf-euq lafkhoer gaq-eu jeq bi myaqlar bi byanlar luf-ur.
1TH.3.13	Khoernar-aq, aqdui-euq Sanqpaq Yeqsur Kali, aqyawf-euq tsawrshawr dawqtawvluf naeq-aer zafkale ngae, aqdui-euq Aqda Miqyaer-euq maeqshi nuima shawrjaevni, aerkhar maqza-aer, aqyawf, nawmaf-euq nuima-anr bi ziflaf taef-a.
1TH.4.1	Aqyuif aqnyir deuq-or! Ngar heulof-aer arsaq saqmawf mir-a. Nga’maf, Sanqpaq Yeqsur-anr ghoeghoe-aer, nawmaf-anr heulof-aer sharshar-aer ghaq bifmawf nya siq. Nawmaf, Miqyaer nuikhanr shirni yawdaef aqjox-aer yadaef-eu garkawv, nga’maf, nawmaf-anr maeqnaeq-euq ma. Nawmaf khoer-euq maeqnan cantae luf-eu lof-aer, maeqhu paw khawf khoernav maqtser laejae laejae-aer cantae ghae-awq. 
1TH.4.2	Nga’maf nae, nawmaf-anr Sanqpaq Yeqsur-euq tsawrmyanr-euq uqmov dawq bif-euq deuq, nawmaf siqnya mae.
1TH.4.3	Nawmaf yawshawr shawr-aer daefni Miqyaer nuima tsaq-eu mae. Banq-awr khaqmiq sheu-eu jeq taqbi jav. 
1TH.4.4	Nawmaf yawqghaq navluf yawmuiq yawshawr hawr-eu yawzeu baw-eu lafkhoer, yawqha-euq mawrdo-anr nyaeftaeq-eu siqnya-awq. 
1TH.4.5	Miqyaer-anr maq siqnya-eu aqcawq tsawrjeuq tsawrca deuq lof-aer, yawqha-euq nuikhanr lavshir-eu laer khar daefmawf-eu lof-aer taqdaef.
1TH.4.6	Garkawv heu-anr tafler-awr nae tsawrhaq tiqghaq-iq yawqha-euq aqyuif aqnyir-anr coeqler civlerni, myawf-awr shuir-eu jeq taqmr. Nawmaf yanr de-eq laer dzeurlaf ngae ngar, nawmaf-anr yawkhav khav-aer maeqnaeq-euq lof-aer, 
1TH.4.7	Miqyaer, aqdui-anr kur-euq-aq, jawflafni bidaef-eu laer maqngeur-a, yawshawr shawr-aer bidaef-eu laer kur-euq mae. 
1TH.4.8	Khoermirnae, dawq khoerdawq-anr maq hageuf-eu tsawrhaq-aq, tsawrhaq-euq dawq-anr maq hageuf-eu maqngeur-aer, nawmaf-euq lafkhoer Yawshawr Saflar bi jawrle-euq Miqyaer khoerghaq-euq dawq-anr maq hageuf-eu jeq pyeuf-eu mae.
1TH.4.9	Aqyuif aqnyir yawkaq gaq-eu garkawv, nga’maf, nawmaf-anr sanqbof bofanr lef-eu laer maqya ghae-ar. Aqjeq mirnae aernar-aq, tiqghaq tirghaq gaq-awq laer Miqyaer, nawmaf-anr maeqnaeq tsovnaeq-euq mae. 
1TH.4.10	Aqdir aernar-aq, nawmaf, Maqgeqdawrniv mirkhanq doeni jawr-eu aqyuif aqnyir yawqghaq navluf-anr gaqluf-eu mae. Aerkhawf, aqyuif aqnyir deuq-or! Khoernav maqtser gaqdzaeq lar-awq laer nga’maf, nawmaf-anr shar-eu ma.
1TH.4.11	Nga’maf nae nawmaf-anr maeqnaeq-euq lof-aer arpyar daq-awr, ciqcurni daef-eu lafkhoer yawqha-euq gar yawqha mrluiv-eu uqtaf, lafmyawq lafmuv deuq khawf mr-awq. 
1TH.4.12	Khoerlof-aer daef nar-aq, Kalizaq armur-euq lafnyir paw jawr-eu tsawrhaq deuq, nawmaf-anr yawzeu baw-awr, yawqha khawf tiqjeq-iq maqnymni daefnya taef-a.
1TH.4.13	Aqyuif aqnyir deuq-or! Tiqjeq-iq noeqtmq khar maqza-eu tsawrhaq deuq noeqshaq-eu lof-aer nawmaf maqya noeqshaqni, yufkhav dzeur-euq tsawrhaq deuq-euq garkawv, nga’maf, nawmaf-anr maq siqnya-aer maqbi ghaemawf nya.
1TH.4.14	Yeqsur shir-awr ghofdaef lar-euq mae laer aqdui jan-eu ma. Khoermirnae, Yeqsur-euq lafkhoer yufkhav dzeur-euq tsawrhaq deuq-anr Yeqsur naeq-aer tiqkawv lof-aer Miqyaer sheuqlef taef-a.
1TH.4.15	Nga’maf, Sanqpaq Yeqsur-euq dawq-anr ghoeghoe-aer nawmaf-anr garkawv tiq kawv aernaeq nyar. Sanqpaq Yeqsur zafkale ngae keuvni yawdaef daefluf-eu aqdui maf-aq, yufkhav dzeur-euq tsawrhaq deuq-euq maeqhu nae ya lekeuv-eu maqngeur-a. 
1TH.4.16	Aqjeq mirnae aernar-aq, Sanqpaq Yeqsur, mq-euq khoertav nae zafkale ngae, dawq bif-eu tersar gurdov lef-awr, mqtav ghaqkhaer yawhuiq ghaq-euq tersar hawr-eu Miqyaer-euq darhae tersar manrdovlef taef-a. Khoerngae, Kali-euq lafkhoer shir-euq deuq jeqhu ghofdaeflar taef-a.
1TH.4.17	Khoernar-aq, yawdaef daefluf-eu aqdui maf-aq, aqyawfmaf naeq-aer tiqkawv lof-aer Sanqpaq Yeqsur-anr tanqpuq ler-eu laer, mqmir yawkaq-anr mqdmr-euq lafkhoer tiqpov taef-aer bi sheuqdavlef taef-a. Khoernar-aq, aqduimaf, Sanqpaq Yeqsur naeq-aer aqmyanluf yajawr taef-a. 
1TH.4.18	Khoermirnae, nuima sarlarni tiqghaq tirghaq dawq heudeuq jasawx-awq.
1TH.5.1	Aqyuif aqnyir deuq-or! Aryamq arlaw hawr-eu arkhof arla-euq garkawv, nawmaf-anr sanqbof bofanr lef-eu laer maqya ghae-ar. 
1TH.5.2	Aqjeq mirnae aernar-aq, uqcif paw smrkhoeq khoeqlar-eu lof-aer, Sanqpaq Miqyaer-euq arnan keuvle taef-a laer nawmaf yawmuiq-aer siqnya-eu mae. 
1TH.5.3	“Kharngeur-eu jeq sarlar-awr, tiqjeq-anr-iq guvkhar maqpar za-ar” laer aqcawq jaluf ngae, zaq ciq-eu aqma tiq ghaq nar duidui-eu gar yadaq-eu lof-aer, cawv-ir-eu jeq aqyawf maf-euq khoertav japyuqni keuvle teurle taef-a. Aqyawfmaf maq caevdzeur nya-ar.
1TH.5.4	Aqyuif aqnyir deuq-or! Nawmaf yawzanr-euq lafkhoer jawr-eu maqngeur-eu mirnae, arnan khoernan smrkhoeq tanrjoe lof-aer oe ngae, nawmaf zanqlerduq maqjav-a. 
1TH.5.5	Nawmaf yawqghaq navluf yawshaef-euq zaq hawr-eu nan’ghanr-euq zaq mae. Aqdui-aq, uqcif-anr taf-eu tsawrhaq maqngeur, yawzanr-euq lafkhoer jawr-eu tsawrhaq khawf maqngeur. 
1TH.5.6	Khoermirnae, aqdui, aqcawq lof-aer maq yufkhavni yawqha-euq nuima-anr ghaqler-awr, yawbeur beur-aer jawr kar-eur. 
1TH.5.7	Aqjeq mirnae aernar-aq, yufkhav-eu tsawrhaq-aq, uqcif paw yufkhav-awr, jirbaq dawryaef-eu tsawrhaq khawf uqcif paw dawryaef-eu mae.
1TH.5.8	Aerkhawf, aqdui-aq, nan’ghanr-anr taf-eu tsawrhaq mirnae, yawha-euq nuima-anr ghaqler-eu tsaq mae. Jan-eu jeq hawr-eu gaq-eu jeq khanq-anr daeqdaq-eu jeq lof-aer dm-awr, kakhof-eu jeq za mae laer noeqtmq-eu jeq, shmr uqkhov lof-aer khov kar-eur. 
1TH.5.9	Aqjeq mirnae aernar-aq, Miqyaer, aqdui-anr aqyawf-euq nuima paer-eu jeq-anr bidaq-eu gharduq maqngeur-eu, aqdui, Sanqpaq Yeqsur Kali-anr ghoe-awr nae kakhof-eu jeq biza-eu gharduq tserdov taq-euq mae. 
1TH.5.10	Aqyawf, aqdui-euq gharduq shirdan-euq mirnae, aqdui yawnoeq khawf, yufkhav-euq khawf, aqyawf naeq-aer tiqkawv lof-aer yadaef-eu mae.
1TH.5.11	Khoermirnae, nymq-mr nawmaf tiqghaq tirghaq nuima sarlarni mr-awr, huiqlar manrlarni cawba luf-eu lof-aer, maeqhu paw khawf mrghae-awq.
1TH.5.12	Aqyuif aqnyir deuq-or! Nga’maf, nawmaf-anr heulof-aer shar-eu ma. Nawmaf-euq ghanrcae laejae-awr mr-eu tsawrhaq-anr yawzeu baw-awq. Aqyawf maf-aq, Sanqpaq Yeqsur-euq lafkhoer nawmaf-anr uvlanr-awr maeqbawq bif-eu mae. 
1TH.5.13	Aqyawfmaf khoerlof-aer mr-eu mirnae, gaq-eu lafkhoer, aqyawf maf-anr taqhuiq taqmanr naeq-awq. Nawmaf-euq yawkaq khawf tsaqler dzoerler-awq.
1TH.5.14	Aqyuif aqnyir deuq-or! Nga’maf, nawmaf-anr ghaq heulof-aer parbif-eu ma. Yawdoer tsawrhaq-anr maeqbawq bif-awq. Nuima ghaq baq-eu tsawrhaq-anr ghaq bif-awq. Ghaqbyaev byaev-eu tsawrhaq-anr cawba-awq. Tsawrhaq dawqtawv luf-euq khoertav nuima ghawqmanrni taq-awq. 
1TH.5.15	Nawmaf, aqgeu ghaq maqkaq, aqcawq yawdoer jeq janrlar khawf, yawdoer jeq taq janrkhofnaeq. Nawmaf aqmyanluf laejae-awr tiqghaq tirghaq hawr-eu yawqghaq navluf-anr yawmuiq jeq taef-aer janrnaeq-awq.
1TH.5.16	Aqmyanluf laqkhaq caer-awq. 
1TH.5.17	Yawqjawr navluf guiqlanq shar-awq. 
1TH.5.18	Yawqjeq navluf-euq lafkhoer Miqyaer-euq guiqlanq-anr jaceuq-awq. Aqjeq mirnae aernar-aq, nawmaf heulof-aer janr-eu-aq, Yeqsur Kali-euq lafkhoer Miqyaer nuima tsaq-eu mae. 
1TH.5.19	Muiq-eu Saflar-anr taq lavmiv. 
1TH.5.20	Miqyaer gharduq ngaeqdan-eu tsawrhaq-euq dawq-anr yaeqbawq saerlu-aer taqghae. 
1TH.5.21	Aerkhawf, yawqjeq navluf-anr pyaevtser haw-awq. Yawmuiq jeq-anr nyaeftaeq taq-awr, 
1TH.5.22	yawqdoer yawqjeq navluf-anr garjaw jaw-awq.
1TH.5.23	Nuisar bif-eu Miqyaer aqyawfghaq, yawqjeq navluf-euq lafkhoer, nawmaf-anr lavshawr-awr, aqdui-euq Sanqpaq Yeqsur Kali zafkale ngae, nawmaf-euq saflar, nuima hawr-eu mawrdo dawqtawvluf aerkhar maqza’ni bosavnaeq luf-ur.
1TH.5.24	Nawmaf-anr kur-euq ghaq sarjax zif-eu mae. Aqyawf khoerlof-aer mr taef-a.
1TH.5.25	Aqyuif aqnyir deuq-or! Nga’maf-euq gharduq guiqlanq sharcaw naeqlaf-awq. 
1TH.5.26	Aqyuif aqnyir yawqghaq navluf-anr shawr-eu maeqsaw nae dawqcawq puq-awq.
1TH.5.27	Sanqbof heu shawr-eu aqyuif aqnyir yawqghaq navluf-anr guinaeq-awq laer ngar, Sanqpaq Yeqsur-euq tsawrmyanr-anr ghoe-awr nawmaf-anr dawq bif-eu ma.
1TH.5.28	Aqdui-euq Sanqpaq Yeqsur Kali-euq guiqlanq yawdzanr nawmaf-euq khoertav jav luf-ur. Aqmeq.
2TH.1.1	Pawrluv, Siqlav hawr-eu Tivmorseq ngaqha smr ghaq, aqdui-euq Aqda Miqyaer hawr-eu Sanqpaq Yeqsur Kali-euq lafkhoer jawr-eu, Tersaqlorni Kalizaq armur-anr sanqbof bofanr laf-eu ma. 
2TH.1.2	Aqda Miqyaer hawr-eu Sanqpaq Yeqsur Kali-anr nae oe-euq guiqlanq yawdzanr hawr-eu nuisar of-eu jeq nawmaf-euq khoertav jav luf-ur.
2TH.1.3	Aqyuif aqnyir deuq-or! Nga’maf, aqmyanluf nawmaf-euq gharduq Miqyaer-euq guiqlanq-anr jaceuq paq-aer ghae-eu mae. Aqjeq mirnae aernar-aq, nawmaf jan-eu jeq huiqlar myaqlar duidui luf-awr, nawmaf yawqghaq navluf tiqghaq tirghaq gaq-eu jeq myaqlar duidui luf-eu mirnae, nga’maf khoerlof-aer jaceuq-eu-aq tsaq mae. 
2TH.1.4	Khoeruqtaf, nga’maf, Miqyaer-euq Kalizaq armur deuq-euq maeqshi, nawmaf-euq garkawv khanqsaer jaev-eu ma. Aqjeq mirnae aernar-aq, khaeq-awr khav-eu hawr-eu shaqdui zanq duidui-eu yawqjeq navluf-anr nawmaf daqcoer orcoer-eu lafkhoer janluf-eu mae.
2TH.1.5	Khoerdeuq dawqtawv luf-euq lafkhoer, Miqyaer-aq, dawrcoeni yarkhaq dar-eu nga laer byacaevni dovlar taef-a. Khoermirnae, nawmaf, Miqyaer uvlanr-eu jeq-anr geux-eu nga laer sawxnya’ni, Miqyaer uvlanr-eu jeq-euq gharduq nawmaf ya daqluf-eu mae.
2TH.1.6	Heu-aq, dawr-awr tsaq-eu jeq pyeuf-eu mae. Nawmaf-anr khaeq-awr khav-eu tsawrhaq deuq-anr Miqyaer khaeqkhof khavkhof naeq-awr, 
2TH.1.7	nuima maqsar-aer ya daqluf-eu nawmaf-anr nga’maf naeq-aer ghaqnaq binaq-eu tsaq mae laer Miqyaer noeqtaq-euq mae. Khoerngae, miqdzaq miqlmr-euq lafkhoer Sanqpaq Yeqsur hawr-eu baoq huiq-eu aqyawf-euq mqtav ghaqkhaer deuq naeq-aer mq-anr nae bi dovle-awr, 
2TH.1.8	Miqyaer-anr maq siqnya-eu tsawrhaq-anr hawr-eu aqdui-euq Sanqpaq Yeqsur-euq guiqlanq dawq-anr maq narhaq geuf-eu tsawrhaq-anr yarkhaq darnaeq taef-a. 
2TH.1.9	Tsawrhaq khoerdeuq-aq, 
2TH.1.10	Khoerngae nan, Sanqpaq Yeqsur zafka le-awr, aqyawf-euq tsawrshawr deuq, aqyawf-anr ciqhuiq ciqmanr-awr, aqyawf-anr jan-eu tsawrhaq dawqtawvluf, aqyawf-anr jaceuq taef-a. Aqjeq mirnae aernar-aq, nga’maf nae nawmaf-euq ghanrcae sarkir kamq-euq gar nawmaf jan-eu mae.
2TH.1.11	Khoermirnae, aqdui-euq Miqyaer, nawmaf-anr kur-euq gar geux-awr, aqyawf-euq baoq baqda’nae nawmaf mrmawf-eu yawmuiq yawqjeq navluf hawr-eu jan-awr, mr-euq dawqtawvluf bi pyeuflarni, nga’maf aqmyanluf nawmaf-euq gharduq guiqlanq sharluf-eu ma. 
2TH.1.12	Khoernar-aq, aqdui-euq Miqyaer hawr-eu Sanqpaq Yeqsur Kali-euq guiqlanq yawdzanr-euq lafkhoer, nawmaf-euq baqda’nae aqdui-euq Sanqpaq Yeqsur-euq tsawrmyanr yawshaef khanqsaer za-awr, nawmaf khawf aqyawf-euq baqda’nae yawshaef khanqsaer za taef-a.
2TH.2.1	Aqyuif aqnyir deuq-or! Aqdui-euq Sanqpaq Yeqsur Kali zafka le-eu garkawv hawr-eu aqdui, aqyawf jawr-eu gar uiqler-eu garkawv-anr tafler-awr nae, ngar, nawmaf-anr heulof-aer shar-eu ma. 
2TH.2.2	Aqcawq, Kali-euq arnan keuvle-euq mae laer ja’naeq lar-eu khawf, saflar-euq lafkhoer yasiq-euq le laer ja’naeq lar-eu khawf, nga’maf sanqbof khoerlof-aer bofnaeq laf-euq mae laer aernaeq laf-eu law-awr khawf, nuima-euq lafkhoer taq noeqshaq, taq tsawqguv-ir. 
2TH.2.3	Tiqghaq-iq nawmaf-anr tiqjeq ghaenae-iq maqbi shuirtawvni yanr-awq. Aqjeq mirnae aernar-aq, arnan khoernan maq lavsav ghaq-euq minav-aer, yawbae jeq-aq, tsawrhaq ghawqmya’ni Miqyaer-anr byaer taef-a. Khoernar-aq, iqbax-euq yawsanr ghaq bi dovlar taef-a. Aqyawf-aq, lavcawv-eu ghaq-euq zaq mae. 
2TH.2.4	Aqyawf-aq, tsawrhaqzaq uqduq tanq-eu yawqjeq navluf-anr hawr-eu miqyaer laer kharkur-eu deuq-anr lavtsoeq-awr, khoerdeuq dawqtawv luf-euq khoertav yawqhar yawqha taqhuiq taef-a. Khoeruqtaf, aqyawf, Miqyaer-euq uqduq tanqnymr nymrma-euq lafkhoer Miqyaer lof-aer nuir-awr, “Ngar-aq, Miqyaer ma” laer aer taef-a.
2TH.2.5	Ngar, nawmaf naeq-aer jawr ngae, garkawv heudeuq nawmaf-anr ja’naeq-euq gar nawmaf maqpar noeq mir-a lor? 
2TH.2.6	Aryamq tsaqlar ngae, khoerghaq-anr bi dovlar taef-a. Aerkhawf, nymq-mr aqyawf-anr aqsur ghaq lavtsoeq luf-eu la laer nawmaf siqnya-eu mae. 
2TH.2.7	Nymq-mr keuvni, barzaf-anr nae lar-eu zanrdawq-anr leur-eu jeq, gar mrluf-eu mae. Heu-anr lavtsoeq-eu ghaq maqbi sheuqdov ghae-euq khoerkeuvni, zanrdawq-anr leur-eu jeq-anr lavtsoeq luf-eu mae.
2TH.2.8	Lavtsoeq-eu ghaq dov-ir ghaq-euq nar-aq, Zanrdawq-anr leur-eu ghaq dovlar taef-a. Aerkhawf, Sanqpaq Yeqsur zafkale ngae, aqyawf-anr lavcawv-awr, Yeqsur-euq khaqmae-anr nae dovle-euq saf nae aqyawf-anr puivbyovjir taef-a. 
2TH.2.9	Naef Saqdaq gar mr-eu baqda’nae doer duidui-eu ghaq dovlar taef-a. Aqyawf dovlar ngae, aqcawq-anr myawfza nya’ni, baoq tiqbyanni anr-eu lafkhoer, bisiq bimawr-eu jeq hawr-eu zanqler paq-aer ghae-eu jeq janr taef-a. 
2TH.2.10	Khoeruqtaf, cawv-ir luf-eu tsawrhaq-anr myawfza shuirza nya’ni, aqyawf maqtsaq maqdawr-eu yawqjeq navluf-anr ghoe taef-a. Aqyawfmaf kakhof-eu jeq za’ni, yawtsaq yawdawr-anr maqgaq-aer maq hageuf-eu mirnae yacawv-ir-eu mae. 
2TH.2.11	Khoermirnae, Miqyaer, aqyawf maf-anr bi noeqbanq bi noeqmuv duidui-awr, maqngeur-eu jeq-anr bijan-awr, 
2TH.2.12	yawtsaq yawdawr-anr maqjan-aer, maqtsaq maqdawr-eu jeq-anr nuikhanr shir-eu tsawrhaq dawqtawv luf-anr yarkhaqdar taef-a.
2TH.2.13	Sanqpaq Miqyaer zawr gaq-eu aqyuif aqnyir deuq-or! Nga’maf aqmyanluf nawmaf-euq gharduq Miqyaer-euq guiqlanq-anr jaceuq paq-aer ghae-eu mae. Aqjeq mirnae aernar-aq, Muiq-eu Saflar, nawmaf-anr lavshawr naeq-awr, nawmaf yawtsaq yawdawr-anr jan-eu mirnae kakhof-eu jeq za’ni, yawbae ngae nae Miqyaer, nawmaf-anr tserdov taq-euq mae. 
2TH.2.14	Nawmaf, aqdui-euq Sanqpaq Yeqsur Kali-euq yawshaef khanqsaer za’ni, Miqyaer, nga’maf nae maeq-euq guiqlanq dawq-anr ghoe-awr, nawmaf-anr kur-euq mae. 
2TH.2.15	Khoermirnae, aqyuif aqnyir deuq-or! Nawmaf zifdanni jawr-awq. Nga’maf, nawmaf-anr maeqboeq nae maeqnaeq-euq deuq hawr-eu sanqbof bof-awr maeqnaeq-euq deuq-anr khawf, kharmaeq khartsov naeq-euq jeq-anr zifdanni nyaeftaeq taq-awq.
2TH.2.16	Aqdui-euq Sanqpaq Yeqsur Kali hawr-eu aqdui-euq Aqda Miqyaer, aqdui-anr gaq-awr, aqyawf-euq guiqlanq yawdzanr baqda’nae, li-eu maqbaw-eu nuima sar-eu jeq hawr-eu muiq-eu noeqtmq-eu jeq aqdui-anr bifnaeq laf-awr, 
2TH.2.17	nawmaf-anr nuima sar-eu jeq biza-eu uqtaf, yawmuiq jeq dawqtawvluf ngaeqnya tmrnya, mrnya sharnya’ni, nawmaf-anr bi ziflar luf-ur.
2TH.3.1	Aqyuif aqnyir deuq-or! Arsaq saq-eu dawq-aq heulof-aer ma. Sanqpaq Miqyaer-euq dawq, nawmaf-euq ghanrcae yawkawr-aer gaqdoe le-awr, nawmaf ciqpoeq-eu lof-aer, yawqgar navluf khoerlof-aer pyeuflarni, nga’maf-euq gharduq guiqlanq sharcaw naeqlaf-awq. 
2TH.3.2	Tsawrhaq dawqtawvluf jan-eu maqngeur-eu mirnae, caepyawq shar-eu tsawrhaq hawr-eu tsawrcawv deuq-euq aqlaf-anr nae nga’maf yabuq-ir ni khawf guiqlanq sharcaw naeqlaf-awq. 
2TH.3.3	Aerkhawf, Sanqpaq Miqyaer-aq, sarjax zif-eu mae. Aqyawf, nawmaf-anr bi ziflar-awr, yawdoer ghaq-anr nae yabuq-ir ni, aqyawf, nawmaf-anr hawpir naeqlaf taef-a. 
2TH.3.4	Nga’maf nae dawq bif-euq lof-aer nawmaf mrluf sharluf-eu uqtaf, maeqhu paw khawf mrdav shardavlef taef-a laer, Sanqpaq Miqyaer-euq baqda’nae nga’maf, nawmaf-anr yawduqbaw ma. 
2TH.3.5	Sanqpaq Miqyaer, nawmaf-euq nuima-anr Miqyaer-euq gaq-eu jeq hawr-eu Kali-euq daqcoer orcoer-eu jeq-anr bi ghovshawnya dzaeqlar luf-ur.
2TH.3.6	Aqyuif aqnyir deuq-or! Aqdui-euq Sanqpaq Yeqsur Kali-euq tsawrmyanr-euq uqmov nga’maf, nawmaf-anr dawq heulof-aer bif-eu ma. Nga’maf nae nawmaf-anr maeqnaeq-euq maeqnan maq cantae-eu aqyuif aqnyir yawdoer yawqghaq navluf-anr ghawqtsaev tsaev-awq. 
2TH.3.7	Nawmaf, nga’maf-anr hawgeuf dzawgeuf-eu tsaq mae laer, nawmaf siqnya-eu mae. Aqjeq mirnae aernar-aq, nga’maf, nawmaf naeq-aer jawr ngae, yawdoer maqdoer-aq. 
2TH.3.8	Nga’maf arpoeq maqbif-aer nawmaf-euq tiqjeq-iq maqdzaq-aq. Nawmaf tiqghaq-anr-iq khavbaev maqya pyeufni, nga’maf uqcif nan’ghanr maqaer, gar mr duidui-euq ma. 
2TH.3.9	Nga’maf aryaq maqjav-eu mirnae maqdzaq-euq maqngeur. Nawmaf, nga’maf-anr hawgeuf-awr dzawgeuf nya’ni khoerlof-aer janr-euq ma. 
2TH.3.10	Nga’maf, nawmaf naeq-aer jawr ngae, “Gar maq mrnanr-eu tsawrhaq-anr tiqjeq-iq taqbi dzaq” laer nawmaf-anr dawq bif-euq ma.
2TH.3.11	Aqjeq mirnae aernar-aq, nawmaf-euq lafkhoer, tsawrhaq tiqpavnav deuq-aq yawdoer doer-awr, tiqjeq-iq maqmr-aer, aqcawq kharngeur-eu jeq mr-eu gar lavbanq luf-eu mae jer laer, nga’maf yagaq-euq ma. 
2TH.3.12	Nga’maf, khoerlof-aer ghae-eu tsawrhaq-anr, Ciqcurni ghae-eu lafkhoer, yawqha-euq gar yawqha mr-awr, yawqha mr-euq yawqha dzaq-awq laer Sanqpaq Yeqsur Kali-euq tsawrmyanr-euq uqmov dawq hawr-eu ghaq bif-eu ma. 
2TH.3.13	Aqyuif aqnyir deuq-or! Nawmaf yawmuiq jeq mr-eu ghaqbyaev taqbyaev.
2TH.3.14	Tsawrhaq tiqghaqnav, nga’maf nae bofanr lef-euq dawq heudeuq-anr maq narhaqgeuf nar-aq, aqyawf-anr noeqtaq-awq. Aqyawf yawqhar yawqha bi shafdawr-ir paq-aer cawq taq cawqnaeq. 
2TH.3.15	Aerkhawf, aqyawf-anr muir-eu tiq ghaq lof-aer maqsawx-aer, aqyuif aqnyir-anr durni maeqbawq bifnaeq-awq.
2TH.3.16	Nuisar biof-eu Sanqpaq Miqyaer, aqyawfghaq, nawmaf-anr aqmyanluf yawqjeq navluf-euq lafkhoer nuisar biof luf-ur. Sanqpaq Miqyaer, nawmaf yawqghaq navluf naeq-aer jawr luf-ur.
2TH.3.17	Ngar, Pawrluv, “Nawmaf-anr dawqcawq puq-eu ma” laer ngaq-euq aqlaf nae sanqbof bofanr lef-euq ma. Ngaq nae kharbof-euq sanqbof yawqpur navluf ngaq nae bof-euq nga laer siqlarni heulof-aer saq taq-euq ma.
2TH.3.18	Aqdui-euq Sanqpaq Yeqsur Kali-euq guiqlanq yawdzanr, nawmaf yawqghaq navluf naeq-aer jav luf-ur. Aqmeq.
1TI.1.1	Ngar-aq, aqdui-anr Kakhof-eu ghaq pyeuf-eu Miqyaer hawr-eu aqdui-euq noeqtmqduq pyeuf-eu Sanqpaq Yeqsur Kali dawq bifnaeq laf-euq lof-aer, Yeqsur Kali-euq ghaqkhaer geufluf-eu Pawrluv ma. 
1TI.1.2	Jan-eu paw aqdir ngaqli pyeuf-eu Tivmorseq-anr sanqbof bofanr lef-euq ma. Aqdui-euq Aqda Miqyaer hawr-eu aqdui-euq Sanqpaq Yeqsur Kali-anr nae oe-euq guiqlanq yawdzanr, ghawqshaq gaq-eu jeq hawr-eu nuisar of-eu jeq, nawq-euq khoertav jav luf-ur.
1TI.1.3	Ngar, Maqgeqdawrniv mirkhanq-anr le-eu laer ghae ngae, tsawrhaq tiqpavnav deuq-anr dawq bibif-eu gharduq, nawq-anr heulof-aer tanqshar-euq ma, “Erpersu-anr jawryaf-awr, ‘Dawqmaeq dawqtsov nuijeq taqpar maeq. 
1TI.1.4	Khoeruqtaf, dawqmawq dawqoer ja-eu hawr-eu arsaq saq-eu maqbaw-eu tsuif gui-eu gar taq narhaq’ laer aqyawf maf-anr dawq bibif-eu laer khawf ngeur ma.” Garkawv khoerdeuq-aq, jan-eu lafkhoer Miqyaer-euq gar mr-eu gar maq cawba-eu uqtaf, tsawrpyaer pyaer-eu jeq taef-aer bi dovlar-eu mae. 
1TI.1.5	Dawq bif-eu heu-aq, gaq-eu jeq bi dovlar-eu gharduq ma. Gaq-eu jeq heu, shawrjaevni ghae-eu nuima, muiq-eu zaqsiq nuisiq hawr-eu shawrjaevni jan-eu nuima-euq lafkhoer nae ya dovlar-eu mae. 
1TI.1.6	Tsawrhaq tiqpavnav deuq-aq, heu-anr byaerdzae yaf-awr, garbanq banq-awr, gardanr maqtsoeq-eu garkawv deuq taef-aer jaluf-eu mae. 
1TI.1.7	Zanrdawq maeq-eu tsawrhaq geufmawf-eu gar nae, yawqha aqjeq aerluf-eu garkawv maq siqnya-aer, yawha maq ghovshaw nya-eu jeq-anr khaqduqni ngaeq-eu mae.
1TI.1.8	Zanrdawq-aq, zmqtsaq nar-aq, yawmuiq mae laer aqdui siqnya-eu ma. 
1TI.1.9	Aqjeq mirnae aernar-aq, zanrdawq-aq, tsaq-awr dawr-eu tsawrhaq-euq gharduq bijav-euq maqngeur-a. Zanrdawq-anr leur-eu deuq, maq narhaq geuf-eu tsawrhaq, Miqyaer-anr yawzeu maqbaw-eu tsawrhaq, iqbaxzaq deuq, maqshawr-eu tsawrhaq, lavjawf-eu tsawrhaq, aqma aqda-anr saef-eu tsawrhaq, aqcawq-anr saef-eu tsawrhaq, 
1TI.1.10	banq-awr joe-eu tsawrhaq, aqli yawkaq aqli yuftaf joetaf-eu tsawrhaq, tsawrhaq khoeqanq-eu tsawrhaq, jaqmyawf myawf-eu tsawrhaq, maqngeur-eu jeq kamq-eu tsawrhaq hawr-eu tsaq-awr tsanr-eu jan-eu jeq-euq dawqmaeq dawqtsov-anr lavtsoeq lar-eu jeq-euq gharduq zanrdawq bijav-euq mae laer aqdui siqnya-eu ma. 
1TI.1.11	Tsaq-awr tsanr-eu jan-eu jeq khoer-aq, ngaq-anr a’naeq laf-euq guiqlanq byan-eu Miqyaer-euq yawshaef khanqsaer huiq-eu guiqlanq dawq-anr tsaqler-eu mae.
1TI.1.12	Ngar, ngaq-anr ghaq bifnaeqlaf luf-eu aqdui-euq Sanqpaq Yeqsur Kali-anr jaceuq ma. Aqjeq mirnae aernar-aq, ngar-aq, sarjax zif-eu nga laer aqyawf sawx-awr, ngaq-anr khaer-awr guiqlanq-euq gar bi mrnaeq laf-euq mae. 
1TI.1.13	Dzeurlaf ngae, ngar-aq, aqyawf-anr yaeqbawq saerlu-aer aer-awr, khaeqnaeq khavnaeq-euq uqtaf, khar janrnaeq mawf-eu lof-aer janrnaeq-euq tsawrhaq ma. Aerkhawf, ngar maqjan-eu lafkhoer maq siqnya-aer janr-euq mirnae, aqyawf, ngaq-anr ghawqshaq gaqnaeq laf-euq mae. 
1TI.1.14	Aqdui-euq 
1TI.1.15	“Iqbaxzaq-anr kakhof-eu laer Yeqsur Kali mirtsaq-euq khoertav oe-euq mae” laer aertaq-euq dawq heudawq-aq, jancoer paq-aer ghae-awr, tiqbyan tiqlof hageufcoer paq-aer ghae-eu mae. Ngar-aq, iqbaxzaq-euq lafkhoer aqcawq navmaqtser iqbax huiqdzaeq-eu ghaq ma. 
1TI.1.16	Aerkhawf, Yeqsur Kali arnavni orcoer-eu nga laer aqyawf panmaeqnaeq mawf-eu mirnae, ngar, aqcawq navmaqtser iqbax huiq-eu khawf, aqyawf, ngaq-anr ghawqshaq gaqnaeq laf-euq mae. Khoer-aq, arnan, aqyawf-anr jan-eu baqda’nae mqmaq maqbyav yarzir daef-eu jeq za-eu tsawrhaq deuq bi dzawgeuf-eu gharduq pyeuf-eu mae. 
1TI.1.17	Tsawrhaqzaq-anr maq mawrlar-aer, maq shirnya-eu, mqmaq maqbyav yarzir-euq Sanqpaq pyeuf-awr, aqyawf tiq ghaq taef-aer zaqsiq tsawrganr byan-eu Miqyaer-anr, li-eu maqbawni yawzeu baw-awr, aqyawf-euq yawshaef khanqsaer-anr jaceuq kar-eur. Aqmeq.
1TI.1.18	Ngaqli Tivmorseq-or! Dzeurlaf ngae, Miqyaer gharduq ngaeqdan-eu deuq nae, nawq-euq garkawv aertaq-euq lof-aer, ngar, nawq-anr dawq heulof-aer bif-eu ma. Dawq khoerdeuq-euq baqda’nae, guirdeuv yawmuiq-aer deuv-awq. 
1TI.1.19	Guirdeuvdeuv ngae, jan-eu jeq-anr hawr-eu muiq-eu zaqsiq nuisiq-anr nyaeftaeq taq-awq. Tsawrhaq tiqpavnav deuq-aq, heudeuq byaerdzae yaf-euq mirnae, lawq cawv-ir-euq lof-aer, aqyawf maf-euq jan-eu jeq cawv-ir-euq mae. 
1TI.1.20	Tsawrhaq khoerdeuq-euq lafkhoer, Huqmiqnaer hawr-eu Aqleqsaqdur khawf keuq-eu mae. Miqyaer-anr yaeqbawq saerlu-aer maqya aer-a laer aqyawfnyaf dzawgeufni, ngar, aqyawf nyaf-anr naef Saqdaq-euq aqlaf-euq lafkhoer a’naeq-euq ma.
1TI.2.1	Yawbae jeq-aq, ngar, nawq-anr ghaq heulof-aer bifmawf mir-a. Tsawrhaq yawqghaq navluf-euq gharduq Miqyaer-anr tanqshar-awr, guiqlanq shar-eu lafkhoer sharcaw duidui-awr, Miqyaer-anr jaceuq-awq. 
1TI.2.2	Sanqpaq deuq hawr-eu aryaq jav-eu yawqghaq navluf-euq gharduq khawf khoerlof-aer shar-awq. Khoerlof-aer shar nar-aq, aqdui nuisar of-awr, cofngaerni Miqyaer-anr yawzeu bawbaw-aer, yawtsaq yawdawr-euq lafkhoer daefnya taef-a. 
1TI.2.3	Khoerlof-aer shar-eu-aq, aqdui-euq Kakhof-eu ghaq pyeuf-eu Miqyaer khawf nuima tsaq-awr yawmuiq jeq pyeuf-eu mae. 
1TI.2.4	Tsawrhaq yawqghaq navluf kakhof-eu jeq za-awr, yawtsaq yawdawr jeq-anr siqnya lar-eu gar Miqyaer geufmawf-eu mae.
1TI.2.5	Aqjeq mirnae aernar-aq, Miqyaer tiq ghaq jawr-eu taef mae. Miqyaer hawr-eu tsawrhaq-euq yawkaq-anr khawf, tsawrkaq tiq ghaq jawr-eu taef mae. Tsawrkaq khoerghaq-aq, tsawrhaq pyeuf-eu Yeqsur Kali mae.
1TI.2.6	Aqyawf-aq, tsawrhaq yawqghaq navluf-anr zeurkhof-eu laer aqyawf-euq mawrdo lawrnaeq-euq mae. Aryamq tsaqlar ngae, garkawv khoer bisiq bimawr laf-euq mae.
1TI.2.7	Khoer-euq gharduq, ngar-aq, dawqmaeq maeq-eu ghaq hawr-eu ghaqkhaer pyeuflarni khawf, jan-eu jeq hawr-eu yawtsaq yawdawr jeq-euq garkawv aqcawq tsawrjeuq tsawrca-anr maeqnaeq tsovnaeq-ir-eu maeqzaq pyeuflarni khawf, Miqyaer, ngaq-anr tserdov naeqlaf-euq mae. Ngar heulof-aer aer-eu-aq, jaqmyawf myawf-eu maqngeur, Kali-euq lafkhoer yawtsaq yawdawr dawq ngaeq-eu ma.
1TI.2.8	Khoermirnae, zaqyo aqli deuq aqgar jawr ngae maqkaq, nuima maqpaer-aer, tsawrpyaer maqpyaerni, shawr-eu aqlaf bafdir-awr guiqlanq shar-eu gar ngar geufmawf mir-a.
1TI.2.9	Zaqmiq aqbur deuq khawf, nuima nanqyuni ghae-eu uqtaf, nuima taqnya-eu lafkhoer, maeqtsoeq dm paq-aer ghae-eu lof-aer tsaqtsaqni dmmuiq-eu gar ngar geufmawf mir-a. Tsaerkanr pyaef-eu, shuir myawqgur geuf-eu, arcar carkhawf-euq saer geuf-eu hawr-eu, arpoeq khav-eu maeqtsoeq dmdm-aer janrghae-eu gar ngar maq geufmawf nya. 
1TI.2.10	Aerkhawf, Miqyaer-anr yawzeu baw-eu zaqmiq aqbur tiq ghaq ma laer aer-eu lof-aer geuxni, yawmuiq jeq mrdov laf-awr bimawr-awq.
1TI.2.11	Zaqmiq aqbur deuq-aq, ciqcurni jawr-awr, aqcawq maeq-eu gar yawzeubaw duidui-eu lafkhoer dzawgeuf-awq. 
1TI.2.12	Ngar, zaqmiq aqbur-anr maeq-awr tsov-eu hawr-eu zaqyo aqli-anr uvlanr-eu gar maqbi mrmawf nya. Ciqcurni jawr nar-aq ghaq-ar. 
1TI.2.13	Aqjeq mirnae aernar-aq, Aqdaq-anr jeqhu baeghaq-awr nae taef-aer Erbav-anr bae-euq mae. 
1TI.2.14	Khoeruqtaf, maershuir bi shuirtawv-euq ghaq-aq, Aqdaq maqngeur-a, zaqmiq aqbur khoerghaq maershuir bi shuirtawv-awr, mrbanq mrlaeq-euq mae. 
1TI.2.15	Aerkhawf, zaqmiq aqbur deuq-aq, jan-eu, gaq-eu, yawshawr shawr-aer daef-eu hawr-eu yawqha-euq nuima-anr ghaqler-eu, heudeuq-euq lafkhoer zifluf nar-aq, zaqciq zaqcu mr ngae yabuq-ir
1TI.3.1	Kalizaq armur-anr hawlanr-eu gar mrmawf-eu tsawrhaq-aq, gar yawmuiq tiqjeq-anr mrmawf-eu tsawrhaq mae laer aertaq-euq dawq khoerdawq-aq, jancoer paq-aer ghae-eu dawq mae. 
1TI.3.2	Kalizaq armur-anr hawlanr-eu tsawrhaq-aq, aerkhar maqza-eu, miqzaq tiq ghaq taef-aer baw-eu, kharnoeq kharlov-eu lof-aer maqdzaq maqdawr-eu, yawqha-euq nuima-anr ghaqler-eu, yawzeu bawlar paq-aer ghae-eu, daqyan-anr ha’nya-eu hawr-eu maeqnaeq tsovnaeq nya-eu tsawrhaq yapyeuf-eu mae. 
1TI.3.3	Khoeruqtaf, jirbaq maq dawryaef-eu, iqdaeq iqcae maqmr-eu, kharngeur-eu jeq-anr maerjuir maqjuir-eu, nuima nanqyuni ghae-awr, aqcawq-anr tsawrpyaer maqpyaer-eu uqtaf, pyur-anr maerjuir maqjuir-eu tsawrhaq yapyeuf-eu mae. 
1TI.3.4	Yawqha-euq nymrjir-anr yawmuiq paq-aer uvlanr nya-awr, zaqdeuq aerdawq narhaq-awr, yawqjeq navluf-euq lafkhoer, yawzeu baw-eu tsawrhaq yapyeuf-eu mae. 
1TI.3.5	Yawqha-euq nymrjir-anr maq uvlanr nya-eu tsawrhaq-aq, Miqyaer-euq Kalizaq armur-anr aqjox-aer bosav nya-eu? 
1TI.3.6	Janlar-euq yawshuif tiq ghaq maqya bigeuf-a. Bigeuf nar-aq, nuima huiqlar-awr, 
1TI.3.7	Aqyawf-aq, lafnyir paw tsawrmyanr muiq-eu tsawrhaq yapyeuf-eu mae. Maqngeur nar-aq, aqcawq jabu jadoer-eu gar yadaq-awr, naef sanqpaq nae lanrju khmrtaq-euq gar pafler-eu baw-mr.
1TI.3.8	Khoerlof-aer durni, cawba-eu deuq khawf, aqcawq yawzeu baw-eu tsawrhaq yapyeuf-eu mae. Maeqlar lardzaeq tsof-awr, aqgaf dzaruir ardzaeq-aer dawrdzeur-eu uqtaf, pyurshuir myawqganq-anr maerjuir juir-eu tsawrhaq maqya pyeuf-a. 
1TI.3.9	Shawrjaevni ghae-eu zaqsiq nuisiq anr-awr, jan-eu jeq-anr tafler-eu zaftaq-euq deuq-anr zifdanni tuvtaeq taq-euq tsawrhaq yapyeuf-eu mae. 
1TI.3.10	Aqyawf maf-anr khawf jeqhu tsermr haw-awr, aerkhar maqza nar-aq, aqyawf maf-anr cawba-eu tsawrhaq bigeuf-awq.
1TI.3.11	Khoerlof-aer durni, zaqmiq aqbur deuq khawf, aqcawq yawzeu baw-eu tsawrhaq yapyeuf-awr, aqcawq-anr jabu jadoer-eu tsawrhaq maqya pyeuf-a. Yawha-euq nuima-anr ghaqler-awr, yawqjeq navluf-anr sarjax zif-eu tsawrhaq yapyeuf-eu mae.
1TI.3.12	Cawba-eu tsawrhaq-aq, miqzaq tiq ghaq taef-aer yabaw-eu mae. Yawqha-euq nymrjir hawr-eu zaqdeuq-anr yawmuiq-aer uvlanr nya-eu tsawrhaq yapyeuf-eu mae. 
1TI.3.13	Aqjeq mirnae aernar-aq, cawba-eu gar-anr yawmuiq-aer mr-eu tsawrhaq-aq, aqcawq taqhuiq naeqlaf-eu uqtaf, Yeqsur Kali-anr jan-eu lafkhoer, nuima khaqduqni ghae-eu jeq khawf anrlar taef-a.
1TI.3.14	Ghawqmyanr maqghae-aer ngar, nawr jawr-eu gar oe ma laer noeqtmq luf-eu ma. Aerkhawf, ngar yawkawr-aer maq oenya nar-aq, 
1TI.3.15	Miqyaer-euq nymrkhanq-euq lafkhoer aqjox-aer mr paq-aer ghae-eu deuq nawr yasiqni, garkawv heudeuq ngar, nawq-anr bofanr lef-euq ma. Nymrkhanq khoer-aq, daefluf-eu Miqyaer-euq Kalizaq armur pyeuf-awr, yawtsaq yawdawr jeq-euq zeurma hawr-eu dawqpaeq mae. 
1TI.3.16	Aqdui uqduq tanq-eu zanr-euq lafkhoer zaftaq-euq jeq arnavni huiq-eu la laer aqdui siqnya-eu ma:
1TI.3.16	Miqyaer shiqshaq pi-awr daefle-euq gar bimawr naeqlaf-euq mae.
1TI.3.16	Muiq-eu Saflar khawf aqyawf-aq, dawr-awr tsaq-eu mae laer sarkir kamq-eu mae.
1TI.3.16	Mqtav ghaqkhaer, aqyawf-anr ya’mawr-euq mae.
1TI.3.16	Aqyawf-euq garkawv aqcawq tsawrjeuq tsawrca-anr gaqdoe-ir-awr,
1TI.3.16	Mirtsaqzaq, aqyawf-anr jan-eu mae.
1TI.3.16	Aqyawf-aq, yawshaef khanqsaer-euq lafkhoer bi sheuqdav lef-euq mae.
1TI.4.1	Muiq-eu Saflar byacaevni heulof-aer aertaq-euq mae. Arsaq saq-eu arnan aryamq-euq lafkhoer, tsawrhaq tiqpavnav deuq jan-eu jeq-anr byaerdzae taef-a. Aqyawf maf-aq, jaqmyawf myawf-eu saflar deuq-euq dawq-anr hawr-eu naef-euq dawqmaeq dawqtsov-anr narhaqgeuf taef-a. 
1TI.4.2	Yawmuiq janrgeuf-awr jaqmyawf myawf-eu lafkhoer ngaeq-eu mae. Aqyawf maf-euq zaqsiq nuisiq-aq, shmr puivner-awr tsaeq kataq-euq mae. 
1TI.4.3	Miqzaq taqsheuq, smrmir taqir laer aqyawfmaf aer-awr, khoerjeq heujeq maq dzaqkhmq-a laer aer-eu mae. Yawtsaq yawdawr-anr jan-awr siqnya-eu tsawrhaq-aq, Miqyaer-anr jaceuq-awr dzaq nar-aq, dzaqdzaq dawrdawr khoerdeuq-aq, Miqyaer nae baetaq-euq mae. 
1TI.4.4	Miqyaer nae khar baetaq-euq yawqjeq navluf yawmuiq mae. Miqyaer-anr jaceuq-awr dzaq nar-aq, maq dzaqkhmq-eu tiqjeq-iq maqjav-a. 
1TI.4.5	Aqjeq mirnae aernar-aq, Miqyaer-euq dawq hawr-eu guiqlanq shardawq-euq baqda’nae, dawqtawvluf muiqlar shawrlar-euq mae.
1TI.4.6	Nawr, aqyuif aqnyir deuq-anr garkawv heudeuq maeqnaeq nar-aq, nawr-aq, Yeqsur Kali-euq muiq-eu kuirlaf zaqkhav pyeuf taef-a. Jan-eu jeq-anr taf-eu dawq hawr-eu muiq-eu dawqmaeq dawqtsov-anr yawmuiq-aer cantae-eu lafkhoer huiqlar taef-a. 
1TI.4.7	Miqyaer-anr yawzeu maqbaw-eu dawqmawq dawqoer deuq-anr taq narhaq. Miqyaer-anr yawzeu baw-eu siqnya larni nawr yawmuiq-aer mrdzaw-awq. 
1TI.4.8	Aqjeq mirnae aernar-aq, mawrdo paw ghaq anrlarni mrdzaw-eu jeq-aq, gardanr uicuivnav tsoeq-eu mae. Aerkhawf, Miqyaer-anr yawzeu baw-eu jeq-aq, yawqjeq navluf-euq lafkhoer gardanr tsoeq-eu mae. Khoer-aq, heuzir hawr-eu aqkar karzir-euq gharduq sarjax dzaqtaq-euq mae.
1TI.4.9	Dawq heudawq-aq, jancoer paq-aer ghae-awr, tiqbyan tiqlof hageufcoer paq-aer ghae-eu mae. 
1TI.4.10	Khoer baqda’nae, arnyaf laejae-eu lafkhoer gar mr-awr dawqdoer daqluf-eu ma. Aqjeq mirnae aernar-aq, aqdui, daefluf-eu Miqyaer-anr noeqtmq luf-eu ma. Aqyawf-aq, tsawrhaq dawqtawv luf-anr Kakhof-eu ghaq pyeuf-awr, aqyawf-anr jan-eu deuq-euq gharduq, ngeurdzaeq Kakhof-eu ghaq pyeuf-eu mae.
1TI.4.11	Garkawv heudeuq, nawr, aqcawq-anr dawq bif-awr maeqnaeq tsovnaeq-awq. 
1TI.4.12	Nawr zaqguq pyeuf-eu mirnae, aqcawq nae yaeqbawq-aer taqbi hawdoer. Ngaeq-awr tmr-eu paw, mr-awr shar-eu paw, gaq-eu paw, saflar paw, jan-eu paw hawr-eu shawrjaevni daef-eu paw, jan-eu tsawrhaq, nawq-anr hawgeuf dzawgeufduq pyeuf paq-aer daef-awq. 
1TI.4.13	Ngar oekeuv ngae keuvni, Yaerbof guimaeq-eu, ghaq bif-eu hawr-eu dawqmaeq dawqtsov tsov-eu, heudeuq-anr dawqpaeq taq-awr mrmr-aer jawr-awq. 
1TI.4.14	Aqyuif aqtsu deuq, nawq-euq khoertav aqlaf bafdav-awr, nawq-euq garkawv Miqyaer gharduq ngaeqdan ngae, nawr lafsawq za-euq mae. Nawr lafsawq khoer maq byaerdzaeni zmq-awq.
1TI.4.15	Garkawv heudeuq-anr dzardziv dziv-awr nawq-euq mawrdo dawqtawvluf lawrnaeq-awr nawr huiqlar manrlar-eu gar yawqghaq navluf mawrnya’ni laejae duidui-awq. 
1TI.4.16	Yawqha-euq dawqmaeq dawqtsov-anr yawmuiq-aer yanryanr-aer daef-awr, khoerdeuq-anr mrdavlef ngae, nawq-euq mawrdo hawr-eu nawq-euq dawq yagaq-euq tsawrhaq deuq khawf yabuq-ir taef-a.
1TI.5.1	Aqbawr tsawrmawq deuq-anr daeqdaeq-aer taqmaeq. Yawqha-euq aqda laer sawx-awr ghaq bif-awr, aqli zaqguq deuq-anr-aq, yawqha-euq maernmr laer sawx-awr ghaq bif-awq. 
1TI.5.2	Aqpiq tsawrmawq deuq-anr yawqha-euq aqma laer sawx-awr, aqbur zaqguq deuq-anr yawqdzer dzaq-anr navluf nuima shawrjaevni ghae-eu lafkhoer, yawqha-euq dmrma laer sawx-awr ghaq bif-awq.
1TI.5.3	Aqdir miqcoeq miqma deuq-anr yawzeu baw-awr hawpir naeq-awq. 
1TI.5.4	Miqcoeq miqma tiq ghaq, zaq hawr-eu oeqpaq oeqma jawr nar-aq, yawbae jeq-aq, zaq khoerdeuq-anr yawqha-euq nymrkhanq-euq lafkhoer yawzeu baw-eu jeq bi dzawgeuf-awr, aqma aqda, aqpiq aqbawr deuq-anr yawmuiq jeq mrkhof naeq-eu tsaq mae. Aqjeq mirnae aernar-aq, khoerlof-aer mr-eu-aq, Miqyaer nuima tsaq-eu jeq pyeuf-eu mae. 
1TI.5.5	Aqdir miqcoeq miqma pyeuf-awr, yawqha tiq ghaq taef-aer jawr-eu ngeur nar-aq, Miqyaer-anr noeqtmq-eu lafkhoer, uqcif nan’ghanr guiqlanq shar-awr, maq tsaevlerni tanqshar luf-eu mae. 
1TI.5.6	Aerkhawf, lurgha caergha-eu gar gaq-eu miqcoeq miqma-aq, daefluf-eu khawf shir-euq gar dur-eu mae. 
1TI.5.7	Aqcawq, aqyawf maf-anr aerkhar maqza’ni, garkawv heudeuq nawr, aqyawf maf-anr dawq bif-awq. 
1TI.5.8	Tsawrhaq tiq ghaq, yawqha-euq tsawrhaq-anr ngaeq maqghae-eu uqtaf, yawqha-euq nymrkhanq-euq zaq-anr keuvni ngaeq maqghae nar-aq, jan-eu jeq-anr byaer-awr, Yeqsur-anr maqjan-eu tsawrhaq navmaqtser doer-eu mae.
1TI.5.9	Arkhof 60 khof maq khawvlar-euq hawr-eu tiq zanr taf-aer irdzaeq-euq deuq-anr miqcoeq miqma-euq tsawrmyanr-anr taq bofanr. 
1TI.5.10	Khoeruqtaf, yawmuiq jeq mrluf sharluf mae laer tsawrter dov-awr, zaqdeuq-anr cuhuiq-awr, daqyan-anr ha-euq, tsawrshawr deuq-euq aqkuir dzuifnaeq-euq, shaq-awr zanq-eu tsawrhaq deuq-anr cawba naeq-euq hawr-eu yawmuiq yawqjeq navluf-anr laejae laejae-aer mrluf-eu miqcoeq miqma yapyeuf-eu mae.
1TI.5.11	Aerkhawf, miqcoeq miqma zaqguq deuq-euq tsawrmyanr-anr nawr taq bofanr. Aqjeq mirnae aernar-aq, aqyawfmaf shiqshaq-euq nuikhanr anrlar-awr, Kali-anr byaerdzae-awr, danqdzaq-ir mawflar taef-a. 
1TI.5.12	Aqyawfmaf nae yawbae jan-euq jeq-anr byaerdzae-euq mirnae, yarkhaq dar-eu gar yadaq taef-a. 
1TI.5.13	Khoeruqtaf, aqyawfmaf tiqnymr sair tiqnymr doedoe-aer dawqdae ghadaq taq-awr, yawdoer doerlar-eu mae. Yawdoer doer-eu taef-aer maqngeur-eu, aqcawq-anr jabu jadoer-awr, maq ngaeqpaq-aer ghae-eu dawq ngaeq-eu uqtaf, aqyawf maf-anr maqtaf-eu aqcawq-euq gar-anr banqgha-eu tsawrhaq pyeuflar taef-a.
1TI.5.14	Khoermirnae, miqcoeq miqma zaqguq deuq-aq, smrmir ir-awr, zaqciq zaqcu mr-eu lafkhoer, nymrdanq yawmuiq-aer danqdzaq-eu gar ngar geufmawf mir-a. Khoerlof-aer janr nar-aq, aqdui-anr muir-eu tsawrhaq, aqdui-anr yaeqbawq saerlu-aer aerlarkhar maqza-ar. 
1TI.5.15	Aqjeq mirnae aernar-aq, miqcoeq miqma tiqpavnav deuq-aq, garbanq banq-ir-awr, naef Saqdaq-euq maeqnan cantae ghae-euq mae.
1TI.5.16	Yeqsur-anr jan-eu zaqmiq aqbur, zaqyo aqli aqgeu ghaq maqkaq, yawqha-euq nymrkhanq-euq lafkhoer miqcoeq miqma jawr nar-aq, Kalizaq armur-anr maqbi darni, miqcoeq miqma khoerdeuq-anr yawqha cu-eu tsaq mae. Khoerlof-aer cu nar-aq, Kalizaq armur-aq, aqdir miqcoeq miqma deuq-anr cawba nya-eu mae.
1TI.5.17	Kalizaq armur-anr yawmuiq-aer uvlanr-eu aqyuif aqtsu deuq-aq, nyiq bymr byanni taqhuiq naeq-eu gar za-eu geux-eu mae. Aqyawf maf-euq lafkhoer, dawqmaeq maeq-eu hawr-eu dawqmaeq dawqtsov tsov-eu gar mr-eu deuq-anr, ngeurdzaeq taqhuiqnaeq paq-aer ghae-eu mae. 
1TI.5.18	Aqjeq mirnae aernar-aq,
1TI.5.18	laer Yaerbof-euq lafkhoer boftaq-awr, “Gar mr-eu tsawrhaq-aq, ghaqgarpoeq za-eu geux-eu mae” laer khawf boftaq-euq mae.
1TI.5.19	Siqduq mawrduq-euq tsawrkaq kharteq-eu nyiq ghaq smr ghaq maqjawr nar-aq, aqyuif aqtsu-anr iqbax taq-eu dawq-anr taq hageuf. 
1TI.5.20	Iqbax mrluf-eu deuq-anr tsawrhaq dawqtawv luf-euq maeqshi daeqdaeq-aer maeqnaeq-awq. Khoerlof-aer janr nar-aq, nuideuq khawf guv-eu nuima anrlar taef-a.
1TI.5.21	Nawr khoerdeuq mr ngae, noeqdoer hawdoer-awr, myavpyawq huiqnyir tser-eu jeq maqanrni yawmuiq-aer mr-awq laer Miqyaer, Yeqsur Kali hawr-eu tserdov taq-euq mqtav ghaqkhaer-euq maeqshi, ngar, nawq-anr dawq bif-eu ma.
1TI.5.22	Gar mrzaq yawshuif-euq khoertav, aqlaf bafdav-eu taqtaeq. Aqcawq iqbax mr-eu gar maq gmlerni shawrjaevni daef-awq.
1TI.5.23	Nawr tiqkhaeq maqtaqni jawrsar maqdov-aer, bawma nar-eu mirnae, aqkar nar-aq, ircuf taef-aer taqpar dawr, aqgaf dzaruir khawf uicuivnav dawr-awq.
1TI.5.24	Tsawrhaq tiqpavnav deuq-euq iqbax-aq, byacaevni dovlar-awr, yarkhaq dar-eu gar yadaq-eu mae. Aerkhawf, tiqghaq nav-euq iqbax-aq, maeqnan dovlar taef-a. 
1TI.5.25	Khoerlof-aer durni, yawmuiq jeq mr-euq deuq khawf byacaevni dovlar taef-a. Nymq-mr byacaevni maq dovlar-eu deuq khawf maq zaftaq nya-ar.
1TI.6.1	Miqyaer-euq tsawrmyanr hawr-eu aqyawf-euq dawqmaeq dawqtsov-anr aqcawq yaeqbawq saerlu-aer maqya aerni, aqcawq-euq zaqkhav khar geufluf-eu tsawrhaq yawqghaq navluf yawqjeq navluf-euq lafkhoer, yawqha-euq yawsanr ghaq-anr yawzeubaw paq-aer ghae-eu mae. 
1TI.6.2	Kalizaq pyeuf-eu yawsanr deuq-euq zaqkhav geufluf-eu deuq-aq, yawqha-euq yawsanr ghaq-euq aqyuif aqnyir pyeuflar-euq mirnae, yawqha-euq yawsanr ghaq-anr yaeqbawq saerlu-aer maqya ghae-a. Aqyawf maf-euq gharduq ngeurdzaeq laejae-awr gar mrnaeq paq-aer ghae-eu mae. Aqjeq mirnae aernar-aq, aqyawfmaf khoerlof-aer mr ngae, gaq-eu aqyuif aqnyir deuq hawr-eu jan-eu tsawrhaq deuq guiqlanq za-eu mae. Nawr, garkawv heudeuq maeqnaeq tsovnaeq-awr ghaq bif-awq.
1TI.6.3	Tsawrhaq tiqghaqnav, aqdui-euq Sanqpaq Yeqsur Kali-euq dawq hawr-eu Miqyaer-anr yawzeu baw-eu dawqmaeq dawqtsov-anr maq tsaqler-eu, beugar-eu jeq maeq nar-aq, 
1TI.6.4	aqyawf-aq, nuima huiq-awr, tiqjeq-iq maq siqnya-eu khawf, dawqdeuq-euq garkawv tsawrpyaer pyaer-awr, jadzaq mawf-eu nuima anr-eu taef mae. Khoermirnae, myavnav nav-eu, caedzaq-eu, jabu jadoer-eu, aqcawq-euq garkawv yawdoer jeq sharnoeq-eu, heudeuq bi dovlar-eu mae. 
1TI.6.5	Khoeruqtaf, sharnoeq sharsawx nya-eu nuima cawv-ir-awr, yawtsaq yawdawr jeq maqpar anr-eu tsawrhaq deuq-euq yawkaq, tsawrpyaer pyaer-eu jeq bi dovlar-eu mae. Aqyawfmaf, Miqyaer-anr yawzeu baw-eu jeq-aq, jirjeuq jeuqlar taef-a laer noeqtaq-euq mae. Nawr khoerlof-aer ghae-eu tsawrhaq-anr garjaw jaw-awq.
1TI.6.6	Miqyaer-anr yawzeu baw-awr, yawqha kharjav-eu jeq-anr nuikhanr shir-eu-aq, zawr myaq-eu jirjeuq pyeuf-eu mae. 
1TI.6.7	Aqjeq mirnae aernar-aq, aqdui mirtsaq-euq khoertav daefle ngae, tiqjeq-iq maq yurlef-aer, shir ngae khawf tiqjeq-iq maq yurlef nya-eu yawduq baw-eu mae. 
1TI.6.8	Khoermirnae, aqdui, dzaqdzaq dawrdawr hawr-eu dmghaq dmlmr jav nar-aq, nuikhanr shir-eu tsaq mae. 
1TI.6.9	Aerkhawf, smrmuiq muiqlar mawf-eu deuq-aq, murjur jur-eu jeq-euq lafkhoer ga’anr-awr, lafpeu-anr pafler-eu uqtaf, aqdzawq argan pyeuf-ir-awr, guvlar paq-aer ghae-eu maerjuir juir-eu ghawqmya jeq-euq lafkhoer ga’anr-ir-eu mae. Khoer-aq, aqyawf maf-anr lavcawv-awr lavbyovjir nya-eu mae. 
1TI.6.10	Pyur-anr maerjuir juir-eu jeq-aq, yawdoer dawqtawv luf-euq dawqpaeq duqpur mae. Tsawrhaq tiqpavnav deuq, pyur-anr maerjuir juir-eu mirnae, Kali-anr jan-eu jeq-anr byaerdzae-awr, yawqha-euq nuima-anr micaer nae tsawv-euq lof-aer noeqshaq noeqzanq-eu ghawqmya jeq-anr yadaq-eu mae.
1TI.6.11	Aerkhawf, Miqyaer-euq tsawrhaq pyeuf-eu nawr ghaq-aq, khoerdeuq-anr caevdzeur-awq. Tsaq-awr dawr-eu jeq, Miqyaer-anr yawzeu baw-eu jeq, jan-eu jeq, gaq-eu jeq, daqcoer orcoer-eu jeq hawr-eu nuinanq nuiyu anr-eu jeq, heudeuq-anr taemir nya’ni laejae-awq. 
1TI.6.12	Jan-eu jeq-euq gharduq guirdeuv yawmuiq-aer deuv-awq. Mqmaq maqbyav yarzir daef-eu jeq-anr nyaefza-awq. Nawr khoerjeq-anr za’ni Miqyaer, nawq-anr kur-euq mae. Sarkir kamq-eu ghawqmya ghaq-euq maeqshi, nawr, Kali-anr jan-eu ma laer muiq-eu sarkir kamq-euq mae. 
1TI.6.13	Yawqjeq navluf-anr daef-eu jeq bif-eu Miqyaer-euq maeqshi hawr-eu Boqtiv Pirlav-euq maeqshi muiq-eu sarkir kamq-euq Yeqsur Kali-euq maeqshi, ngar, nawq-anr dawq heulof-aer bif-eu ma. 
1TI.6.14	Aqdui-euq Sanqpaq Yeqsur Kali dovle ngae keuvni, shawrjaevni aerkhar maqza’ni, biftaq-euq dawq khoerdawq-anr nawr nyaeftaeq taq-awq. 
1TI.6.15	Aryamq tsaqlar ngae, aqyawf-anr bi dovle taef-a. Miqyaer-aq, guiqlanq byan-awr, aqyawf tiq ghaq taef-aer baoq huiq duidui-eu, sanqpaq deuq-euq Sanqpaq, yawsanr deuq-euq Yawsanr mae. 
1TI.6.16	Aqyawf tiq ghaq taef-aer shir-eu maqbaw-aer tiqghaq-iq maq lepae nya-eu yawshaef-euq lafkhoer jawr-eu mae. Tsawrhaq tiqghaq-iq aqyawf-anr maq mawrhaw-aer, mawr khawf maq mawrnya-a. Taqhuiq taqmanr-eu jeq hawr-eu li-eu maqbawni baoq huiq-eu jeq aqyawf-anr of luf-ur. Aqmeq.
1TI.6.17	Nawr, heuzir-euq lafkhoer smrmuiq muiq-eu deuq-anr, dawq heulof-aer bif-awq. “Nawmaf nuima taqhuiq. Yawduq maqbaw-eu pyurshuir myawqganq-anr maq noeqtmq-aer, aqdui laqkhaq caerni yawqjeq navluf tiqbyan tiqlof bifnaeq laf-eu, daefluf-eu Miqyaer-anr taef-aer noeqtmq-awq. 
1TI.6.18	Yawmuiq jeq mr-awr, muiq-eu gar ghawqmya jeq mr-eu uqtaf, nuima keuv-awr bif-eu taef-aer maqngeur-eu, tsawrtsir maqtsirni cawba naeq-awq.” 
1TI.6.19	Heulof-aer janr-eu-aq, aqyawfmaf mqmaq maqbyav yarzir daef-eu jeq-anr nyaefza’ni, aqkar karzir-euq gharduq muiq-eu dawqpaeq pyeuf-eu, pyurshuir myawqganq povuiq taq-eu jeq pyeuf-eu mae.
1TI.6.20	Tivmorseq-or! Nawq-anr a’naeq taq-euq jeq-anr yawmuiq-aer jeqhmq-awr hawpir-awq. Miqyaer-anr yawzeu maqbaw-aer gardanr maqtsoeq-eu dawq ngaeq-awr tmr-eu jeq hawr-eu, “Zaqsiq tsawrganr” laer kurlaeq taq-euq tsawrpyaer pyaer-eu jeq-anr garjaw jaw-awq. 
1TI.6.21	Tsawrhaq tiqghaqnav, “Ngar zaqsiq tsawrganr khoer anr ma” laer aer-awr jan-eu jeq-anr nae garbanq banq-euq mae.
1TI.6.21	Nawq-euq khoertav guiqlanq yawdzanr jav luf-ur. Aqmeq.
2TI.1.1	Ngar-aq, Miqyaer nuima tsaq-eu mirnae, Yeqsur Kali-euq ghaqkhaer geufluf-eu Pawrluv ma. Yeqsur Kali-euq lafkhoer daef-eu jeq za mae laer sarjax dzaqtaq-euq lof-aer maeqnaeq-awq laer Miqyaer, ngaq-anr khaer-eu mae. 
2TI.1.2	Ngar zawr gaq-eu ngaqli Tivmorseq-anr sanqbof bofanr lef-eu ma. Aqda Miqyaer hawr-eu aqdui-euq Sanqpaq Yeqsur Kali-euq guiqlanq yawdzanr, ghawqshaq gaq-eu jeq hawr-eu nuisar of-eu jeq, nawq-euq khoertav jav luf-ur.
2TI.1.3	Ngar guiqlanq kharshar ngae, uqcif nan’ghanr maqaer, aqmyanluf nawq-anr noeqkeuv-awr, Miqyaer-anr jaceuq-eu ma. Aqpoeq aqbawr deuq shawrjaevni ghae-eu zaqsiq nuisiq anranr-aer, Miqyaer-euq gar mr-euq lof-aer ngar khawf mrluf-eu ma. 
2TI.1.4	Nawr myavbir dov-euq gar ngar noeqdovlar ngae, nawq-anr mawrmawf duidui mir-a. Nawq-anr ya’mawr lawnmr-aq, ngar laqkhaqcaer duiduilar taef-a. 
2TI.1.5	Nawr shawrjaevni jan-eu gar ngar noeqdov lar-euq mir-a. Nawr jan-eu heu-aq, yawbae nawqpiq Lawriv hawr-eu nawqma Urnir-euq lafkhoer anr-awr, nymq-mr nawq-euq lafkhoer khawf anr-eu gar ngar yawduq baw-eu ma. 
2TI.1.6	Khoermirnae, ngaq nae nawq-euq khoertav aqlaf bafdav-euq gar ghoe-awr, Miqyaer, nawq-anr bif-euq lafsawq khoer maqbi miv-ir ni lavnyaev-awq laer ngar, nawq-anr aernoeq-eu ma. 
2TI.1.7	Aqjeq mirnae aernar-aq, Miqyaer, aqdui-anr guv-eu nuima saflar bifnaeq laf-euq maqngeur-a. Aerkhawf, baoq anr-eu, gaq-eu hawr-eu yawqha-euq nuima-anr ghaqler-eu nuima saflar bifnaeq laf-euq mae.
2TI.1.8	Khoermirnae, aqdui-euq 
2TI.1.9	Aqyawf, aqdui-anr kakhof naeqlaf-awr kur-eu yawshawr jeq nae aqdui-anr kur-euq khoer-aq, aqdui mr-awr shar-eu mirnae maqngeur-a. Aerkhawf, aqyawf nae noeqtmq taq-euq jeq hawr-eu guiqlanq yawdzanr baqda’nae mae. Guiqlanq yawdzanr khoer-aq, ardanq maqbae-euq minav-aer, Yeqsur Kali-euq lafkhoer aqdui-anr bifnaeq laf-euq mae. 
2TI.1.10	Aerkhawf, nymq-mr-aq, aqdui-euq Kakhof-eu ghaq Yeqsur Kali dovle-euq mirnae, aqdui guiqlanq yawdzanr khoer-anr byacaevni ya’mawr-euq ma. Aqyawf guiqlanq dawq-anr ghoe-awr shir-eu jeq-anr lavbyov-awr, daef-eu jeq hawr-eu maq shirnya-eu jeq yurlef-awr byacaevni bimawr naeqlaf-euq mae.
2TI.1.11	Ngar, aqcawq tsawrjeuq tsawrca-euq gharduq ghaqkhaer geuf-awr dawqmaeq maeq-eu ghaq geuf-eu uqtaf, maeqnaeq tsovnaeq-eu ghaq geuf-awq laer Miqyaer, ngaq-anr kadar naeqlaf-euq mae. 
2TI.1.12	Khoer baqda’nae, ngar khaeq-awr khav-eu heudeuq-anr ya daqluf-eu ma. Aerkhawf, ngar maq shafdawr. Aqjeq mirnae aernar-aq, ngar, aqsur ghaq-anr janluf-eu le laer ngar siqnya ma. Ngar, aqyawf-anr khar a’naeq-euq deuq, Arnan khoernan-anr keuvni, aqyawf hawlanr-awr hawpir mae laer ngar janduq taq-euq ma.
2TI.1.13	Nawr, ngaq nae maeq-euq gar yagaq-euq jancoer paq-aer ghae-eu dawq khoer-anr daefcaw ghae-awr, Yeqsur Kali-euq lafkhoer anr-eu jan-eu jeq hawr-eu gaq-eu jeq-anr khawf zifdanni tuvtaeq taq-awq. 
2TI.1.14	Aqdui-euq lafkhoer jawr-eu Yawshawr Saflar-anr ghoe-awr, nawq-anr a’naeq taq-euq yawmuiq jeq-anr, nawr yawmuiq-aer jeqhmq taq-awq.
2TI.1.15	Nawr siqnya-eu lof-aer Aqsir mircoer-anr jawr-eu tsawrhaq yawqghaq navluf ngaq-anr byaerdzae naeqlaf-euq mae. Tsawrhaq khoerdeuq-euq lafkhoer, Piqgeqlur hawr-eu Heqlarmorjeq khawf keuq-eu mae.
2TI.1.16	Sanqpaq Yeqsur, Awqneqsiqpawq-euq nymrjir-anr ghawqshaq gaqnaeq luf-ur. Aqjeq mirnae aernar-aq, aqyawf, ngaq-anr ghawqmya pov nuima sarlarni janrnaeq laf-euq mae. Ngaq-anr shmrcav paftaq-euq gar aqyawf maq shafdawr-a. 
2TI.1.17	Aqyawf, Lormav meuq-anr larkeuv-euq naeq-aer ngaq-anr maq povmawr-euq khoerkeuvni sharpov duidui-euq mae. 
2TI.1.18	Arnan khoernan keuvle ngae, aqyawf, Sanqpaq Yeqsur-euq ghawqshaq gaq-eu jeq za’ni, Sanqpaq Yeqsur, aqyawf-anr ghawqshaq gaqnaeq luf-ur. Ngar, Erpersu-anr jawr ngae, aqyawf, ngaq-euq gharduq kuirlaf zaqkhav arnavni geufnaeq-euq gar nawr yawmuiq-aer siqnya-eu mae.
2TI.2.1	Khoermirnae, ngaqli-or! Nawr, Yeqsur Kali-euq guiqlanq yawdzanr-euq lafkhoer ghaq khavlar-awq.
2TI.2.2	Tsawrkaq ghawqmya ghaq-euq maeqshi, ngaq nae maeqnaeq tsovnaeq-euq gar nawr yagaq-euq khoerdeuq, sarjax zif-awr aqcawq-anr maeqnaeq tsovnaeq nya-eu tsawrhaq deuq-anr khawf a’naeq-awq. 
2TI.2.3	Yeqsur Kali-euq zawr muiq-eu guirzaq lof-aer, nawr, ngaq naeq-aer khaeq-awr khav-eu jeq-anr daq-awq. 
2TI.2.4	Guirzaq geuf-eu aqgeu ghaq maqkaq, guirdzoeq aqyuif ghaq-euq nuikhanr shirni mr-eu gharduq, yawqha-euq gardeuq yawqha-euq daefzir-anr maqbi banqni ya byaerdzae-eu mae. 
2TI.2.5	Nirgha caecae-eu tiq ghaq nirgha caecae ngae, zanr jav-eu lof-aer maq nirgha nar-aq, ghaqler-euq uqdzanq maq za’nya-a. 
2TI.2.6	Yar mr-eu yawbym tiq ghaq-aq, sanqlanq ghawqdar aqcawq-euq jeqhu nae za taef-a. 
2TI.2.7	Ngar aerluf-eu dawq heudeuq-anr nawr yawmuiq paq-aer sharnoeq de-eq. Aqjeq mirnae aernar-aq, nawr yawqjeq navluf-anr ghovshawnya larni, Sanqpaq Yeqsur, nawq-anr zaqsiq tsawrganr bifnaeqlaf taef-a.
2TI.2.8	Yeqsur Kali-aq, Daqbir-euq aryoeq pyeuf-awr, shir-euq gar nae ghofdaef lar-euq mae laer taqngaer de-eq. Heu-aq, ngaq nae guiqlanqdawq maeq-euq gar tsaq-eu mae. 
2TI.2.9	Guiqlanqdawq heu baqda’nae, yawdoer jeq mr-euq tsawrhaq tiq ghaq-anr shmrcav nae paf-eu lof-aer, ngaq-anr paf-awr, ngar shaq-awr zanq-eu jeq-anr ya daqluf-eu ma. Aerkhawf, Miqyaer-euq dawq-anr shmrcav nae maq paftawf nya-a. 
2TI.2.10	Khoermirnae, tserdov taq-euq tsawrhaq deuq khawf, Yeqsur Kali-euq lafkhoer anr-eu kakhof-eu jeq za’ni, ngar yawqjeq navluf-anr orluf-eu ma. Kakhof-eu jeq khoer naeq-aer tiqkawv lof-aer li-eu maqbawni zif-eu yawshaef khanqsaer khawf za taef-a.
2TI.2.11	Dawq heudawq-aq, jancoer paq-aer ghae-eu mae:
2TI.2.11	Aqdui Kali naeq-aer shir nar-aq, Kali naeq-aer yadaef taef-a.
2TI.2.12	Aqdui daqcoer orcoer nar-aq, aqyawf naeq-aer tiqkawv lof-aer dzoeqdzaq ya’mr taef-a.
2TI.2.12	Aqdui, aqyawf-anr maq hageuf nar-aq, aqyawf khawf aqdui-anr maq hageuf-ar.
2TI.2.13	Aqdui sarjax maqzif khawf, aqyawf-aq, sarjax zif-eu mae.
2TI.2.13	Aqjeq mirnae aernar-aq, aqyawf-euq sarjax-anr aqyawf maq byaerdzae-ar.
2TI.2.14	Garkawv heudeuq nawr, tsawrhaq yawqghaq navluf-anr ja’noeq naeq-awq. Dawqdeuq-euq garkawv tsawrpyaer taqpyaer laer, Miqyaer-euq maeqshi nawr, aqyawf maf-anr yawkhav khav-aer maeqnaeq-awq. Khoerlof-aer pyaer-eu-aq, yawmuiq tiqjeq-iq maq dovlar-eu uqtaf, yagaq-euq tsawrhaq deuq-anr bicawv-ir-eu taef mae. 
2TI.2.15	Nawr, Miqyaer-euq maeqshi, tsermr haw-eu jeq-anr daqdzeur nya-eu tsawrhaq, shafdawr khar maqza-eu gar mrzaq hawr-eu yawtsaq yawdawr-euq dawq-anr dawrcoeni maeqnaeq nya-eu tsawrhaq pyeuflarni laejae duidui-awq. 
2TI.2.16	Miqyaer-anr yawzeu maqbawni aernirgha-eu dawq-anr garjaw jaw-awq. Aqjeq mirnae aernar-aq, khoerlof-aer aernirgha-eu tsawrhaq-aq, Miqyaer-anr yawzeu maqbaw-eu nuima ngaeq-aer nar-aq ngaeq-aer anrdzaeqlar taef-a. 
2TI.2.17	Aqyawf maf-euq dawq-aq, awq-ir ya-ir-eu marnar-anr dur-eu mae. Aqyawf maf-euq lafkhoer, Huqmiqnaer hawr-eu Pirlaer khawf keuq-eu mae. 
2TI.2.18	Aqyawfnyaf, “Ghofdaef lar-eu laer aer-eu jeq-aq dzeur-euq mae” laer aeraer-aer, yawtsaq yawdawr jeq-anr garbanq banq-awr, tsawrhaq ghawqmya ghaq-euq jan-eu nuima-anr lavcawv luf-eu mae. 
2TI.2.19	Aerkhawf, Miqyaer nae zeurdanr danrtaq-euq jeq-aq, zifdanni javluf-eu mae. Zeurdanr-euq khoertav jmq heulof-aer diqtaq-euq mae:
2TI.2.19	hawr-eu, “Kali-euq tsawrmyanr-anr kharkur-eu tsawrhaq yawqghaq navluf, maqtsaq maqdawr-eu jeq-anr aqdir byaerdzae-awq” laer boftaq-euq mae.
2TI.2.20	Nymr nymrma tiq nymr-euq lafkhoer, pyur hawr-eu shuir nae taevtaq-euq keuka taef-aer jav-eu maqngeur-a. Darkawq nae janrtaq-euq hawr-eu mirtsaq nae taevtaq-euq deuq khawf jav-eu mae. Tiqpavnav deuq-aq, yawbuibui ngae zmq-awr, tiqpavnav deuq-aq, kharngeur ngae zmq-eu mae. 
2TI.2.21	Tsawrhaq tiq ghaq maqtsaq maqdawr-eu khoerdeuq-anr yawqhar yawqha tsiqshawr nar-aq, yawsanr ghaq zmqnya-eu lavshawr-euq, poeq-awr lawq-eu keuka pyeuflar-awr, yawmuiq yawqjeq navluf mr-eu gharduq laeqhmqdan taq-eu jeq pyeuf-eu mae.
2TI.2.22	Nawr zaqguq-euq nuikhanr jav-eu jeq-anr garjaw jaw-awq. Shawrjaevni ghae-eu nuima anr-eu lafkhoer Sanqpaq Yeqsur-anr tanqshar-eu tsawrhaq deuq naeq-aer tsaq-awr dawr-eu jeq, jan-eu jeq, gaq-eu jeq hawr-eu tsaqler dzoerler-eu jeq heudeuq-anr laejae-awq. 
2TI.2.23	Aerkhawf, zaqsiq tsawrganr maqanr-aer, tiqjeq-iq gardanr maqtsoeq-eu tsawrpyaer pyaer-eu jeq-anr garjaw jaw-awq. Aqjeq mirnae aernar-aq, khoerdeuq-aq, caedzaq-eu jeq bi dovlar-eu taef mae laer nawr siqnya-eu mae. 
2TI.2.24	Sanqpaq Yeqsur-euq zaqkhav-aq, aqcawq naeq-aer maqya cae-a. Aqyawf-aq, yawqghaq navluf-euq khoertav nuima nanqyuni taq-awr, aqcawq-anr maeqnaeq tsovnaeq nya-eu uqtaf, ornya-eu tsawrhaq yapyeuf-eu mae. 
2TI.2.25	Maeq-eu gar pyaerlar-eu tsawrhaq-anr nuinanq nuiyu anr-awr maeqnaeq nya-eu tsawrhaq khawf yapyeuf-eu mae. Khoerlof-aer janr nar-aq, aqyawfmaf yawtsaq yawdawr-anr siqnya larni, Miqyaer, aqyawf maf-anr bi noeqpov bi noeqpar lar-eu baw-mr. 
2TI.2.26	Khoerngaejawr, aqyawf-euq nuinoeq bigeuf-eu laer 
2TI.3.1	Arsaqsaq ngae, shaqdui zanq duidui-eu aryamq keuvle taef-a laer siqnya-awq. 
2TI.3.2	Khoerngae yamq-anr tsawrhaqzaq heulof-aer pyeuflar taef-a. Yawqha-euq gharduq taef-aer sharnoeq-eu, pyurshuir-anr maerjuir juir-eu, janrghae-eu, nuima huiq-eu, yaeqbawq saerlu-aer ngaeq-eu, aqma aqda-euq dawq maq narhaq-eu, guiqlanq-anr maq noeqmawr-eu, maqshawr-eu, 
2TI.3.3	nuigaq maqanr-eu, iqbax maqpyaeq-eu, jabu jadoer-eu, yawqha-euq nuima-anr maq ghaqler-eu, dof duidui-eu, yawmuiq jeq-anr muir-eu, 
2TI.3.4	yawqha-euq cawq-anr anqdzaq-eu, kharnoeq khar lovlar-eu jeq mr-eu, nuima huiq-eu, Miqyaer-anr maqgaq-aer lurgha caergha-eu jeq-anr gaq-eu tsawrhaq pyeuflar taef-a. 
2TI.3.5	Aqyawfmaf, Miqyaer-anr yawzeu baw-eu janrgeuf-eu khawf, heu-euq baoq-anr maq hageuf-a. Khoerlof-aer ghae-eu tsawrhaq-anr garjaw jaw-awq.
2TI.3.6	Aqyawf maf-euq lafkhoer tiqpavnav deuq-aq, aqcawq-euq nymr-anr urkhoeq ler-awr, zaqsiq tsawrganr maqanr-eu zaqmiq aqbur deuq-anr shuirtawv-euq mae. Zaqmiq aqbur khoerdeuq-aq, iqbax-euq khavbaev kan-awr, nuikhanr ghawqmya jeq-euq maeqnan cantae luf-eu mae. 
2TI.3.7	Aqyawf maf-aq, aqmyanluf dzawluf-eu khawf, yawtsaq yawdawr jeq-anr tiqjawr-iq maq siqnya lar-a. 
2TI.3.8	Arhuba, Yaqneq hawr-eu Yaqbeq, 
2TI.3.9	Aerkhawf, aqyawfmaf maeqhu paw maq irganr nya-a. Aqjeq mirnae aernar-aq, tsawrhaq khoer nyiq ghaq zaqsiq tsawrganr maqanr nga laer tsawrhaq dawqtawv luf-euq maeqshi byacaevni dovlar-euq lof-aer, tsawrhaq heudeuq khawf, zaqsiq tsawrganr maqanr nga laer byacaevni dovlar taef-a.
2TI.3.10	Aerkhawf, nawr-aq, ngaq-euq dawqmaeq dawqtsov, mr-awr shar-eu, noeqtmq-eu, jan-eu, nuinoeq ghawqmanrni noeq-eu, gaq-eu, or-eu nuima anr-eu, heudeuq-anr yawmuiq-aer cantae-euq mae. 
2TI.3.11	Khoeruqtaf, khaeq-awr khav-eu jeq hawr-eu shaqzanq nargawr daqgar khawf nawr yawmuiq-aer cantae-euq mae. Aqdirawq, Irgawrnir hawr-eu Lurdaqlar-anr jawr ngae, ngar yadaq duidui-euq ma. Aerkhawf, khaeq-awr khav-eu khoerdeuq dawqtawv luf-euq lafkhoer nae, Sanqpaq Yeqsur, ngaq-anr bibuq-ir naeqlaf-euq mae. 
2TI.3.12	Aqdir aernar-aq, Yeqsur Kali-euq lafkhoer Miqyaer-anr yawzeu bawbaw-aer khar daefmawf-eu tsawrhaq yawqghaq navluf, khaeq-awr khav-eu jeq-anr yadaq taef-a. 
2TI.3.13	Aerkhawf, yawdoer jeq mr-eu tsawrhaq hawr-eu jaqmyawf maershuir shuir-eu tsawrhaq deuq-aq, ngaeq-aer nar-aq ngaeq-aer doerdzaeqlar taef-a. Aqyawfmaf, aqcawq-anr maershuir shuir-eu lof-aer, aqcawq khawf aqyawf maf-anr maershuirshuir taef-a. 
2TI.3.14	Aerkhawf, nawr-aq, nawq nae yadzaw-awr, yawmuiq-aer janluf-eu deuq-anr zifdanni janzif taq-awq. Aqjeq mirnae aernar-aq, nawr aqsur ghaq-anr dzaw-euq le laer nawr siqnya-eu mae. 
2TI.3.15	Khoeruqtaf, nawr-aq, nyir ngae nae Yawshawr 
2TI.3.16	Yaerbof dawqtawvluf Miqyaer nae bi noeqdov-awr boftaq-euq mae. Yaerbof-aq, gardanr heulof-aer tsoeq-eu mae: maeqnaeq tsovnaeq-eu, yawlaeq toeqmaeq-eu, maeqpar tsovpar-eu hawr-eu tsaq-awr dawr-eu lafkhoer daefni maeqbym-eu uqtaf, 
2TI.3.17	Miqyaer-euq tsawrhaq deuq byanlar kuflar-awr, yawmuiq yawqjeq navluf mrnya larni laeqhmq-eu gharduq mae.
2TI.4.1	Miqyaer hawr-eu Sanqpaq Yeqsur Kali-euq maeqshi, ngar, nawq-anr dawq bif-eu ma. Yeqsur dovle ngae, aqyawf uvlanr-eu lafkhoer daefluf-eu tsawrhaq hawr-eu shirdzeur-euq tsawrhaq-anr yarkhaqdar taef-a. 
2TI.4.2	Yaerdawq yawmuiq-aer maeq-awq! Aryamq za ngae khawf, maqza ngae khawf maeq-eu laer laeqhmq taq-awq. Mrlaeq-euq deuq-anr toeqmaeq-awr, yawkhav khav-aer maeqpar tsovpar naeq-awq. Yawqjeq navluf-euq lafkhoer nuinoeq ghawqmanrni noeq-awr maeq-eu uqtaf, ghaq khawf bif-awq. 
2TI.4.3	Aqjeq mirnae aernar-aq, tsaq-awr tsanr-eu dawqmaeq dawqtsov-anr maq narhaq nanr-eu aryamq keuvle taef-a. Aqyawfmaf narhaq mawf-eu jeq taef-aer narhaq-awr, yawqha-euq nuima-anr tsaqni maeq-awr tsov-eu saqlaq ghawqmya ghaq povuiq taef-a. 
2TI.4.4	Khoeruqtaf, aqyawfmaf yawtsaq yawdawr-euq dawq-anr maq narhaq-aer yawqpawyawq ghawrpyawr-awr, dawqmawq dawqoer taef-aer narhaq taef-a. 
2TI.4.5	Aerkhawf, nawr-aq, yawqjeq navluf-euq lafkhoer yawqha-euq nuima-anr ghaqler-eu tsawrhaq pyeuf-awq. Shaqzanq nargawr-anr daq-awr, guiqlanqdawq maeq-eu uqtaf, nawq-euq guiqlanq-euq gar mrluiv-awq.
2TI.4.6	Lawrduq-euq khoertav shaevdav-awr lawr-eu jeq lof-aer ngar danlar taq-euq ma. Ngar, mirtsaq-anr nae ghawq-ir-eu aryamq paelar-euq mae. 
2TI.4.7	Ngar guirdeuv yawmuiq-aer deuv-awr, ngar caev paq-aer ghae-eu garma caevli-euq ma. Ngar jan-eu jeq-anr zifdanni nyaeftaeq laf-euq ma. 
2TI.4.8	Nymq-mr tsaq-awr dawr-eu uqdzanq ngaq-euq gharduq laeqhmq taq-euq mae. Arnan khoernan keuvle ngae, tsaq-awr dawr-eu lafkhoer yarkhaq dar-eu ghaq pyeuf-eu Sanqpaq Yeqsur-aq, uqkhov khoersiq ngaq-anr bifnaeqlaf taef-a. Ngaq-anr taef-aer maqngeur-eu aqyawf zafka le-eu gar gaq-eu tsawrhaq yawqghaq navluf-anr khawf bifnaeq taef-a.
2TI.4.9	Nawr, ngar jawr-eu gar yawkawr-aer larnya’ni laejae duidui-awq. 
2TI.4.10	Aqjeq mirnae aernar-aq, Deqmav-aq, heuzir-anr taf-eu mirtsaq-anr gaq-eu mirnae, ngaq-anr byaerdzae-awr, Tersaqlorni-anr ir-euq mae. Gaqleqgeq-aq, Gaqlaqtiv-anr le-euq mae. Tirtuv khawf Daqlaqmaqdir-anr ir-euq mae. 
2TI.4.11	Ngaq naeq-aer-aq, Lurkaf jawr-eu taef mae. Maqkuv-anr cawq-awr, nawq naeq-aer sheuqcaw laf-awq. Aqjeq mirnae aernar-aq, aqyawf-aq, ngar guiqlanq-euq gar mr-eu gar gardanr tsoeq-eu mae. 
2TI.4.12	Durjir-anr-aq, ngar Erpersu-anr khaerghae-euq ma. 
2TI.4.13	Nawr lar ngae, Daqlor-anr jawr-eu Gaqpuv jawr-eu gar ngaq nae bijav yaf-euq paerkhanq paermanr khoerkanr hawr-eu sanqbof khoerdeuq yurlaf-awq. Shaqkhov-anr boftaq-euq sanqbof khoerdeuq, ngeurdzaeq maq yurlaf-aer taqghae de-eq.
2TI.4.14	Guiqshuir bajiq Aqleqsaqdur, ngaq-anr ghawqmya jeq janrdoer naeqlaf-euq mae. Aqyawf nae janrnaeq laf-euq lof-aer geuxni Sanqpaq Yeqsur, aqyawf-anr janrkhofnaeq luf-ur. 
2TI.4.15	Nawr khawf aqyawf-anr yanr de-eq. Aqjeq mirnae aernar-aq, aqyawf-aq, aqdui maeq-eu dawq-anr lavtsoeq duidui-eu mae.
2TI.4.16	Yarkhaq darduq-anr, ngaq-euq garkawv ngar yawbae pov jashawler ngae, yawqghaq navluf, ngaq-anr byaerdzae naeqlaf-awr ngaq-anr cawba naeqlaf-eu tiqghaq-iq maqjawr-a. Aerkhawf, iqbax heu aqyawf maf-euq khoertav taqtaq. 
2TI.4.17	Tsawrhaq dawqtawvluf, ngaq-anr byaerdzae naeqlaf-euq khawf, ngar guiqlanqdawq tiqbyanni maeqnaeq-awr, aqcawq tsawrjeuq tsawrca dawqtawvluf yagaqni, Sanqpaq Yeqsur, ngaq naeq-aer jawr-awr, ghaq bifnaeqlaf luf-eu mae. Khoermirnae, ngar, arlaqjaqshir-euq khaqmae-anr nae yabuq-ir-euq ma. 
2TI.4.18	Sanqpaq Yeqsur, ngaq-anr yawdoer yawqjeq navluf-anr nae bibuq-ir naeqlaf-awr, ngar, aqyawf-euq mqtav mirkhanq-anr ya urler ngae keuvni, ngaq-anr sheuqkeuv naeqlaf taef-a. Li-eu maqbawni yawshaef khanqsaer dawqtawvluf, aqyawf-anr damqnaeq kar-eur. Aqmeq.
2TI.4.19	Birgirla hawr-eu Aqgurla-anr khawf, Awqneqsiqpawq-euq nymrjir-anr khawf, “Ngar noeqmawrluf ma jer” laer tsafnaeq law de-eq. 
2TI.4.20	Erlaqdur-aq, Gawrliqtu-anr jawryaf-euq mae. Daqlorbeq nar-eu mirnae, ngar, aqyawf-anr Meqleqdur meuq-anr bi jawryaf-euq ma. 
2TI.4.21	Tsanqgav yamq maq keuvlar-euq minav-aer nawr, ngar jawr-eu gar larnya’ni laejae duidui-awq. Urburlur, Purdeq, Lirnmr, Gaqlawrdir hawr-eu aqyuif aqnyir Kalizaq yawqghaq navluf, “Nawq-anr noeqmawr luf-eu ma” laer dawqtsaf tsafanr lef-euq mae.
2TI.4.22	Sanqpaq Miqyaer, nawq-euq saflar-euq lafkhoer jawr luf-ur. Nawq-euq khoertav guiqlanq yawdzanr jav luf-ur.
TIT.1.1	Ngar-aq, Miqyaer-euq zaqkhav hawr-eu Yeqsur Kali-euq ghaqkhaer Pawrluv ma. Miqyaer nae tserdov taq-euq tsawrhaq jan-eu jeq-anr cantae-awr, Miqyaer-anr yawzeu baw-eu yawtsaq yawdawr-anr siqnya larni, 
TIT.1.2	khoer-aq, mqmaq maqbyav yarzir daef-eu jeq za taef-a laer noeqtmq-eu jeq-anr dawqpaeq taq-awr, jaqmyawf maqmyawf-eu Miqyaer-aq, mqmir maq javle-euq minav-aer sarjax dzaqtaq-euq mae. 
TIT.1.3	Aryamq tsaq ngae, dawqmaeq maeq-eu gar ghoe-awr, Miqyaer, aqyawf-euq dawq bisiqni, aqdui-anr Kakhof-eu ghaq pyeuf-eu Miqyaer, ngaq-anr khaerdar naeqlaf-euq mae.
TIT.1.4	Jan-eu jeq tiqgar dur-eu lafkhoer, aqdir ngaqli pyeuf-eu Tirtuv-anr sanqbof bofanr lef-eu ma.
TIT.1.4	Aqda Miqyaer hawr-eu aqdui-euq Kakhof-eu ghaq Yeqsur Kali-euq guiqlanq yawdzanr hawr-eu nuisar of-eu jeq, nawq-euq khoertav jav luf-ur!
TIT.1.5	Maq mrluiv-euq gardeuq mrluiv-eu uqtaf, ngaq nae nawq-anr khaertaq yaf-euq lof-aer, yawqmeuq navluf-euq lafkhoer jawr-eu Kalizaq armur-euq aqyuif aqtsu deuq-anr bi tserdov-eu laer, khoerngae, ngar, nawq-anr Gaqlaqdeq irjawlanr-anr bi jawryaf-euq ma. 
TIT.1.6	Tsawrhaq tiqghaqnav, iqbax taqkhar maqza-eu, miqzaq tiq ghaq taef-aer baw-eu, zaqdeuq khawf Sanqpaq Yeqsur-anr jan-awr, aqcawq aerkhar maqza’ni yawmuiq yawshawr shawr-aer daef-eu uqtaf, zaqdeuq aerdawq narhaq-eu ngeur nar-aq, nawr khoerghaq-anr aqyuif aqtsu bigeuf-awq. 
TIT.1.7	Kalizaq armur-anr hawlanr-eu tsawrhaq-aq, Miqyaer-euq myawq-anr hawpir-eu tsawrhaq pyeuf-eu mirnae, aerkhar maqza-eu, yawqha-euq nuinoeq nuilov maqgeuf-eu, nuima maqsuq-eu, jirbaq maqyaef-aer, aqcawq-anr maqdiq maqkhov-eu uqtaf, pyur-anr maerjuir maqjuir-eu tsawrhaq yapyeuf-eu mae. 
TIT.1.8	Daqyan-anr ha’nya-eu, yawmuiq jeq mr-eu gar gaq-eu, noeqganr-awr daef-eu, dawr-awr tsaq-eu, yawshawr shawr-aer daef-awr, yawqha-euq nuima-anr ghaqler-eu tsawrhaq yapyeuf-eu mae. 
TIT.1.9	Sarjax zif-eu dawq maeqmaeq-aer, aqcawq-anr ghaq bifnya-eu uqtaf, tsawrpyaer pyaer-eu tsawrhaq-anr maeqghaq nya’ni, aqyawf nae yadzaw-euq tsaq-awr tsanr-eu dawqmaeq dawqtsov-anr zifdanni nyaeftaeq taq-euq tsawrhaq khawf yapyeuf-eu mae.
TIT.1.10	Aqjeq mirnae aernar-aq, aqcawq-euq dawq maq narhaq-eu tsawrhaq ghawqmya’ni jawr-eu mae. Aqyawf maf-aq, gardanr maqtsoeq-eu dawq taef-aer ngaeq-eu uqtaf, jaqmyawf myawfmyawf-aer aqcawq-anr sheuqbanq luf-eu mae. Aqyawfmaf myaqni-aq, bawkhov maeqdzaq yaeq-eu tsawrhaq-euq lafkhoer keuq-eu mae. 
TIT.1.11	Aqyawf maf-anr maqbi ja’ni lavtsoeq-awq. Aqjeq mirnae aernar-aq, aqyawf maf-aq, pyurshuir za’ni, maqmaeq paq-aer ghae-eu jeq maeqmaeq-aer nymrkhanq khanqlan ni-anr lavcawv luf-eu mae. 
TIT.1.12	“Gaqlaqdeq irjawlanr-anr jawr-eu tsawrhaq deuq-aq, aqmyanluf jaqmyawf myawf-eu, bawrtsanq-euq jeqzaq yawghae deuq-anr dur-eu, yawdoer doer-awr dzaqyaef dawrbov-eu tsawrhaq mae” laer aqyawf maf-euq lafkhoer jawr-eu, Miqyaer gharduq ngaeqdan-eu tiq ghaq nae aertaq-euq dawq jav-eu mae. 
TIT.1.13	Heulof-aer aertaq-euq dawq heudawq-aq tsaq mae. Khoermirnae, aqyawfmaf jan-eu jeq byanlar ziflarni, nawr, aqyawf maf-anr yawkhav-aer maeqnaeq tsovnaeq-awq. 
TIT.1.14	Yawtsaq yawdawr dawq-anr byaerdzae-euq tsawrhaq nae dawq bif-euq deuq-anr hawr-eu Yurdav tsawrhaq-euq dawqmawq dawqoer-anr taq narhaq. 
TIT.1.15	Yawshawr tsawrhaq deuq-euq gharduq-aq, yawqjeq navluf yawshawr mae. Aerkhawf, maqjan-aer jawflafni ghae-eu tsawrhaq deuq-euq gharduq-aq, yawshawr tiqjeq-iq maqjav-a. Aqyawf maf-euq nuinoeq nuidur hawr-eu zaqsiq nuisiq khawf yawjawf mae. 
TIT.1.16	Aqyawfmaf, Miqyaer-anr siqnya ma laer aer-eu khawf, aqyawfmaf mrgar shargar haw nar-aq, Miqyaer-anr siqnya gar tiqpawf-iq maqdur-a. Aqyawf maf-aq, byae duiduilar paq-aer ghae-awr, aerdawq maq narhaq-eu tsawrhaq mirnae, yawmuiq jeq mr-eu tiqpawf-iq maqgeux-a.
TIT.2.1	Aerkhawf, nawr-aq, tsaq-awr tsanr-eu dawqmaeq dawqtsov-anr tsaqler-eu lof-aer taef-aer maeq-awq. 
TIT.2.2	Aqbawr tsawrmawq deuq-anr yawqha-euq nuima-anr ghaqlerni, aqcawq yawzeu bawni, nuima taqnya’ni maeqnaeq tsovnaeq-awq. Jan-eu jeq, gaq-eu jeq hawr-eu daqcoer orcoer-eu jeq, tiqbyan tiqlof anrlarni khawf maeqnaeq-awq.
TIT.2.3	Khoerlof-aer durni, aqpiq tsawrmawq deuq-anr khawf, mr-awr shar-eu, ngaeq-awr tmr-eu lafkhoer, aqcawq yawzeu bawni daef-awr, aqcawq-anr taq jabu taq jadoer, jirbaq-euq zaqkhav taqgeuf. Yawmuiq jeq maeqnaeq tsovnaeq nya-eu tsawrhaq pyeuflarni maeqnaeq-awq. 
TIT.2.4	Aqyawf maf-anr khoerlof-aer maeqnaeq tsovnaeq nar-aq, aqma makhar deuq yawqha-euq khaqdzerzaq hawr-eu zaqdeuq-anr gaq-eu, 
TIT.2.5	yawqha-euq nuima-anr nyaeftaeq nya-eu, yawshawr shawr-aer daef-eu, nymrkhanq-anr hawluiv nya-eu, nuima muiq-eu hawr-eu yawqha-euq khaqdzerzaq-euq lafov jawrnya-eu tsawrhaq khawf pyeuflar taef-a. Aqyawfmaf khoerlof-aer janr nar-aq, aqcawq, Miqyaer-euq dawq-anr yaeqbawq saerlu-aer aerkhar maqza-ar.
TIT.2.6	Khoerlof-aer durni, aqda dakhar deuq-anr khawf, yawqjeq navluf-euq lafkhoer nuima yawmuiq-aer taqnya’ni ghaq bif-awq. 
TIT.2.7	Aqyawfmaf dzawgeuf nya’ni, yawqjeq navluf-euq lafkhoer, nawr yawmuiq jeq taef-aer mr-awr, dawqmaeq dawqtsovtsov ngae, nuima keuv-awr yawzeu baw-eu lafkhoer, dawrcoeni maeqnaeq tsovnaeq-awq. 
TIT.2.8	Aqcawq iqbax taqkhar maqza’ni, tsaq-awr tsanr-eu dawq taef-aer maeqnaeq-awq. Khoerlof-aer maeqnaeq nar-aq, lavtsoeq-eu tsawrhaq, nawmaf-anr yawdoer jeq aerkhar maqza-aer, ya shafdawr-ir taef-a.
TIT.2.9	Zaqkhav deuq-aq, yawqha-euq yawsanr ghaq-euq lafov yawmuiq-aer jawr-awr, yawqjeq navluf-euq lafkhoer, aqyawf nuikhanr shirni mr-awq laer, zaqkhav deuq-anr maeqnaeq-awq. Dawqpov taqpov. 
TIT.2.10	Myawq maqkhoeq-aer, yawqjeq navluf-euq lafkhoer sarjax zif-awq laer khawf maeqnaeq-awq. Khoerlof-aer janr nar-aq, yawqjeq navluf-euq lafkhoer aqdui-euq Kakhof-eu ghaq pyeuf-eu Miqyaer-euq dawqmaeq dawqtsov-anr ciqpoeq ciqgor taef-a.
TIT.2.11	Aqjeq mirnae aernar-aq, tsawrhaqzaq dawqtawv luf-anr kakhof-eu laer Miqyaer-euq guiqlanq yawdzanr panmaeq naeqlaf-euq mae. 
TIT.2.12	Guiqlanq yawdzanr khoer, aqdui-anr heulof-aer maeqnaeq laf-eu mae. Miqyaer-anr yawzeu maqbaw-eu jeq-anr hawr-eu heuzir-anr maerjuir juir-eu jeq-anr byaerdzae-awq laer maeqnaeq laf-eu mae. Mirtsaq-euq khoertav jawr ngae, nuima taqnya-awr, tsaq-awr dawr-eu lafkhoer daef-eu uqtaf, Miqyaer-anr yawzeu baw-eu tsawrhaq pyeuf-awq laer khawf maeqnaeq laf-eu mae. 
TIT.2.13	Aqdui-euq huiqdui manr duidui-eu Miqyaer pyeuf-eu, Kakhof-eu ghaq Yeqsur Kali-euq yawshaef khanqsaer dovle-eu gar, aqdui laqkhaq caertavni noeqtmq luf-eu ma. 
TIT.2.14	Aqyawf-euq mawrdo lawrnaeq-euq khoer-aq, zanrdawq-anr leur-eu yawqjeq navluf-anr nae aqdui-anr kakhof naeqlaf-awr, aqyawf-euq gharduq aqdui-anr lavmuiq lavshawr-awr, yawmuiq jeq mr-eu gar nuima keuv duidui-eu aqyawf-euq tsawrjeuq bipyeuf-eu gharduq mae.
TIT.2.15	Garkawv heudeuq, nawr yawmuiq-aer maeqnaeq-awq. Aryaq dawqtawvluf anr-eu lafkhoer ngaeq-awr, ghaq bif-eu uqtaf, yawlaeq toeqmaeq naeq-awq. Tsawrhaq tiqghaq nae-iq, nawq-anr taqbi hawdoer.
TIT.3.1	Aqyawfmaf garkawv heudeuq-anr maqya ngaerni, nawr yawmuiq-aer ja’noeq naeq-awq. Sanqpaq sanqma deuq hawr-eu aryaq jav-eu deuq-euq lafov yawmuiq-aer jawr-awq. Aqyawf maf-euq dawq narhaq geuf-awr, yawmuiq yawqjeq navluf mrni laeqhmq taq-awq. 
TIT.3.2	Aqcawq-anr dawqdoer taqngaeq, taq caedzaq. Nuima nanqyuni taq-eu lafkhoer tsawrhaq yawqghaq navluf-anr nuinanq nuiyu anr-eu nga laer bimawr-awq.
TIT.3.3	Aqjeq mirnae aernar-aq, dzeurlaf ngae aqdui khawf, aqdzawq argan gan-awr, aerdawq maq narhaq-eu uqtaf, maershuir-anr tawvler-awr, nuikhanr hawr-eu lurgha caergha-eu ghawqmya jeq-euq zaqkhav geuf-euq, muir-eu hawr-eu myavnav nav-eu lafkhoer daef-awr, aqcawq, aqdui-anr byae-eu uqtaf, aqdui khawf tiqghaq tirghaq byae-euq ma. 
TIT.3.4	Aerkhawf, aqdui-euq Kakhof-eu ghaq pyeuf-eu Miqyaer, tsawrhaqzaq-anr ghawqshaq gaq-eu jeq hawr-eu aqyawf gaq-eu jeq bimawr naeqlaf ngae, 
TIT.3.5	aqyawf, aqdui-anr kakhof naeqlaf-euq khoer-aq, aqdui tsaq-awr dawr-eu jeq mr-euq mirnae maqngeur-a. Aerkhawf, aqyawf, aqdui-anr ghawqshaq gaq-eu mirnae, Yawshawr Saflar-euq lafkhoer lavshuif-eu jeq hawr-eu daefpov daeqpar-eu jeq-anr taf-eu tsiqshawr-eu jeq baqda’nae, aqyawf, aqdui-anr bibuq-ir naeqlaf-euq mae. 
TIT.3.6	Aqdui-euq Kakhof-eu ghaq pyeuf-eu Yeqsur Kali-anr ghoe-awr, Miqyaer, aqdui-euq khoertav Yawshawr Saflar tiqbyanni shaevdav naeqle-euq mae. 
TIT.3.7	Aqyawf-euq guiqlanq yawdzanr baqda’nae, aqdui tsaq-awr dawr-eu tsawrhaq pyeuflar-awr, mqmaq maqbyav yarzir daef-eu jeq-anr noeqtmqkhar za-eu aqyawf-euq jeqbir of-eu tsawrhaq ma.
TIT.3.8	Dawq heudawq-aq, jancoer ghoecoer paq-aer ghae-eu mae. Miqyaer-anr jan-eu tsawrhaq deuq, aqmyanluf yawmuiq jeq ya’mr mae laer maqya ngaerni, ngar, nawq-anr yawmuiq-aer bimaeq bi tsovmawf mir-a. Gar khoerdeuq-aq, muiq-eu gar pyeuf-eu uqtaf, tsawrhaq yawqghaq navluf-euq gharduq gardanr tsoeq-eu mae.
TIT.3.9	Dawrga deuq tsawrpyaer pyaer-eu, tsuif gui-eu, caedzaq-eu, zanrdawq-euq garkawv pyaer-eu, heudeuq-anr garjaw jaw-awq. Aqjeq mirnae aernar-aq, garkawv khoerdeuq-aq, tiqjeq-iq gardanr maqtsoeq-eu uqtaf, yawqngaef yawqkuq mae. 
TIT.3.10	Armur birpav-awr ghawq-ir ghaer-ir ni janr-eu tsawrhaq deuq-anr, tiqpov nyiqpov yawmuiq-aer maeqnaeq ngae maq narhaq nar-aq, aqyawf naeq-aer cawq taqcawq. 
TIT.3.11	Aqjeq mirnae aernar-aq, khoerlof-aer ghae-eu tsawrhaq deuq-aq, yawtsaq yawdawr jeq-anr byaerdzae-awr, aqmyanluf iqbax mrluf-eu mae laer nawr siqnya-eu mae. Khoerdeuq-aq, yawqhar yawqha iqbaxzaq ma laer dartsaev taq-euq mae.
TIT.3.12	Ngar, Aqdeqmar maqngeur nar-aq, Durjir-anr nawr jawr-eu gar bi’oe ngae, ngar jawr-eu Nirgawrbaqlir-anr yawkawr-aer lar-awq. Aqjeq mirnae aernar-aq, ngar khoergar tsanqgav yamq jawrjir ma laer noeqtsaev taq-euq ma. 
TIT.3.13	Yarkhaq ja-eu tsawrhaq pyeuf-eu Seqnar hawr-eu Aqpawrluv-anr yawkawr-aer bilar-awq. Aqyawfnyaf lar ngae, kharmawf-eu yawqjeq navluf cawba naeq-awq. 
TIT.3.14	Nawmaf yawmuiq jeq ya’mr mae laer, aqdui-euq tsawrhaq deuq-anr maeqnaeq tsovnaeq-awq. Aqyawfmaf khoerlof-aer mr nar-aq, aqyawfmaf kharmawf-eu yawqjeq navluf javlar-awr, gar maq mrdovlaf nya-eu tsawrhaq maqpyeuf-ar.
TIT.3.15	Ngaq naeq-aer jawr-eu tsawrhaq yawqghaq navluf, “Nawq-anr noeqmawr luf-eu ma” laer dawqtsaf tsafanr lef-euq mae. Kali-anr jan-eu lafkhoer aqdui-anr gaq-eu tsawrhaq deuq-anr, “Nga’maf noeqmawr luf-eu ma jer” laer aernaeq de-eq. Nawmaf yawqghaq navluf-euq khoertav guiqlanq yawdzanr jav luf-ur.
PHM.1.1	Ngar-aq, Yeqsur Kali-euq gharduq kuv-anr urluf-eu Pawrluv ma. Aqnyir Tivmorseq nga’nyaf, nga’nyaf zawr gaq-eu gar mrcawq Pirlermoq-anr maqaer, 
PHM.1.2	zawr gaq-eu dmrma Aqbir hawr-eu nga’nyaf-euq guir deuvcawq Aqgirpuv-anr hawr-eu nawq-euq nymr-anr uiqlar luf-eu Kalizaq armur-anr sanqbof bofanr lef-eu ma.
PHM.1.3	Aqdui-euq Aqda Miqyaer hawr-eu Sanqpaq Yeqsur Kali-anr nae oe-euq guiqlanq yawdzanr hawr-eu nuisar of-eu jeq, nawmaf-euq khoertav jav luf-ur!
PHM.1.4	Ngar guiqlanq kharshar ngae, nawq-anr aerkeuv-awr aqmyanluf nawq-euq gharduq ngar, ngaq-euq Miqyaer-anr jaceuq luf-eu ma. 
PHM.1.5	Aqjeq mirnae aernar-aq, nawr, Sanqpaq Yeqsur-anr hawr-eu tsawrshawr yawqghaq navluf-anr jan-awr gaq-eu mae laer, ngar yagaq-euq ma. 
PHM.1.6	Yeqsur Kali-euq lafkhoer nawq nae zataq-euq yawmuiq yawqjeq navluf-anr siqnya lar-awr, nawr jan-eu lafkhoer cawq cawq-eu jeq gardanr tsoeqlerni guiqlanq sharluf-eu ma. 
PHM.1.7	Maernmr-or! Nawr gaqnya-eu mirnae nga’nyaf laqkhaqcaer duidui-awr, nuima sarlar-euq mir-a. Aqjeq mirnae aernar-aq, nawq-euq baqda’nae tsawrshawr deuq-euq nuima ghaqnaq biza-euq mae.
PHM.1.8	Khoermirnae, nawr mr paq-aer ghae-eu deuq mr-awq laer ngar, Kali-euq lafkhoer nawq-anr nuima khaqduqni dawq bifnya-eu ma. 
PHM.1.9	Aerkhawf, ngar khoerlof-aer maqjanr. Ngar-aq, tsawrmawq mawqle-awr, Yeqsur Kali-euq gharduq kuv-anr khawf urluf-eu Pawrluv ma. Gaq-eu lafkhoer taef-aer ngar, nawq-anr heulof-aer sharmawf-eu ma. 
PHM.1.10	Ngar kuv-anr urluf ngae, saflar paw ngaq-euq zaqyo pyeuflar-euq Awqneqsiqmur-euq gharduq nawq-anr heulof-aer sharmawf mir-a. 
PHM.1.11	Dzeurlaf ngae, aqyawf-aq, nawq-euq gharduq gardanr maqtsoeq-a. Aerkhawf, nymq-mr-aq, nawq-euq gharduq hawr-eu ngaq-euq gharduq khawf gardanr tsoeq-eu mae.
PHM.1.12	Nymq-mr ngar, aqyawf-anr nawr jawr-eu gar bi ghofle ma. Aqyawf-aq, ngaq-euq nuima ma. Khoermirnae, nawr, aqyawf-anr hageuf-awq. 
PHM.1.13	Guiqlanqdawq baqda’nae, ngar kuv-anr urluf-eu yawkaq, aqyawf, nawq-euq danzar geuf-awr, ngaq-anr bi cawba-eu gharduq, ngaq naeq-aer bi jawrmawf-eu law mir-a. 
PHM.1.14	Aerkhawf, nawr nuima maq tsaqgar ngar khoerlof-aer maq janrmawf nya. Aqjeq mirnae aernar-aq, nawr yawmuiq jeq janrnaeqlaf ngae, nawr nuima keuv-awr janrnaeq laf-eu gar ngar geufmawf-awr, maq ghaenya-aer janrnaeq laf-eu jeq maqbi pyeufmawf nya.
PHM.1.15	Aqyawf, nawq-anr tiqkhaeq ghawq-ir-euq khoer-aq, aqyawf, nawq naeq-aer aqmyanluf jawrnya’ni gharduq ngeur-eu dur. 
PHM.1.16	Nymq-mr-aq, aqyawf zaqkhav maqpar ngeur-aer, zaqkhav taf-aer gordzaeq-eu aqdui zawr gaq-eu maernmr pyeuflar-euq mae. Ngaq-euq gharduq-aq, aqdir khoerlof-aer pyeuf mir-a. Nawq-euq gharduq ngeurdzaeq, shiqshaq paw hawr-eu Sanqpaq Yeqsur-euq lafkhoer, zawr gaq-eu maernmr par pyeufdzaeq taef-a.
PHM.1.17	Khoermirnae, ngar-aq, nawq-euq gar mrcawq ma laer nawr sawxluf-eu ngeur nar-aq, ngaq-anr hageuf-eu lof-aer aqyawf-anr hageuf-awq. 
PHM.1.18	Aqyawf, nawq-anr mrlaeq taq-awr, dzirdzov dav-eu tiqjeqnav jav nar-aq, ngaq-euq khoertav sawxdav jir-awq. 
PHM.1.19	Ngar-aq, Pawrluv ma. Dzirdzov khoer, ngar tsoeqnaeq ma laer ngaq-euq aqlaf nae, ngar sanqbof bofanr lef-euq ma. Nawq-euq mawrdo ngaq-anr dzirdzov dav-eu khoer ngar tiqjeq-iq maqcaw. 
PHM.1.20	Euq, maernmr-or! Nawr, Sanqpaq Yeqsur-euq lafkhoer ngaq-euq gharduq yawmuiq jeq janrnaeq laf-awq. Kali-euq lafkhoer ngaq-euq nuima-anr ghaqnaq biza naeqlaf-awq.
PHM.1.21	Nawr, ngaq-euq dawq narhaq taef-a laer ngar yawduq baw-eu mirnae, ngar, nawq-anr sanqbof heu bofanr lef-eu ma. Ngar shar-eu navmaqtser nawr janr taef-a laer ngar siqnya ma.
PHM.1.22	Khoeruqtaf, ngaq-euq gharduq jawrzar lavsavtaq de-eq. Aqjeq mirnae aernar-aq, nawmaf guiqlanq shar-eu mirnae, ngar, nawmaf jawr-eu gar bi’oe naeqlaf taef-a laer noeqtmq luf-eu ma.
PHM.1.23	Yeqsur Kali-euq gharduq, ngaq naeq-aer kuv-anr urluf-eu Irbaqpaqlar dawqtsaf tsafanr lef-euq mae. 
PHM.1.24	Ngaq-euq gar mrcawq Maqkuv, Aqliqdaqgur, Deqmav hawr-eu Lurkaf, aqha’maf khawf dawqtsaf tsafanr lef-euq mae.
PHM.1.25	Sanqpaq Yeqsur Kali-euq guiqlanq yawdzanr nawmaf-euq saflar-euq lafkhoer jav luf-ur. Aqmeq.
HEB.1.1	Arhuba, Miqyaer, aqyawf-euq gharduq ngaeqdan-eu deuq-anr ghoe-awr, aqdui-euq aqpoeq deuq-anr ghawqmya dzerdzaq-anr nae, ghawqmya pov dawq ngaeqcawq-euq mae. 
HEB.1.2	Arsaq saq-eu arnan aryamq heu-anr-aq, aqyawf-euq Zaqyo-anr ghoe-awr, aqdui-anr ngaeqcawq-euq mae. Dawqtawvluf, aqyawf-euq jeqbir bipyeuf-eu laer, Miqyaer, aqyawf-anr tsaqtsov-awr, Miqyaer, aqyawf-anr ghoe-awr, mq hawr-eu mir-anr baetaq-euq mae. 
HEB.1.3	Aqyawf-aq, Miqyaer-euq yawshaef khanqsaer-euq yawshaef pyeuf-awr, Miqyaer-euq shaevdzeuf byan-eu ghaq pyeuf-eu mae. Aqyawf, aqyawf-euq baoq anr-eu dawq-anr ghoe-awr, dawqtawv luf-anr hawlanr lavsav luf-eu mae. Aqyawf, aqyawf-euq mawrdo nae aqdui-euq iqbax-anr tsiqshawr ghaq-awr, yawgor-anr khanqsaer huiq-eu Ghaq-euq armar paw nuirluf-eu mae.
HEB.1.4	Aqyawf nae jeqbir lof-aer za-euq tsawrmyanr-aq, mqtav ghaqkhaer deuq-euq tsawrmyanr navmaqtser huiqdzaeq muiqdzaeq-awr, mqtav ghaqkhaer deuq navmaqtser huiqdzaeq manrdzaeq-eu mae. 
HEB.1.5	Miqyaer, mqtav ghaqkhaer aqgeu ghaq-anr heulof-aer aernaeq haw-euq la?
HEB.1.5	Maqngeur nar-aq, “Ngar-aq, aqyawf-euq Aqda pyeuf-awr, aqyawf-aq, ngaq-euq zaq pyeuf taef-a.”
HEB.1.6	Aerkhawf, aqyawf-euq huqbaw zaqyo ghaq-anr mirtsaq-euq khoertav bi’oe ngae, aqyawf heulof-aer aer-eu mae,
HEB.1.7	Mqtav ghaqkhaer deuq-euq garkawv aqyawf aer-eu,
HEB.1.8	Aerkhawf, Zaqyo-euq garkawv Miqyaer heulof-aer aer-eu mae,
HEB.1.10	Khoeruqtaf,
HEB.1.10	“ 
HEB.1.13	Aerkhawf, Miqyaer, mqtav ghaqkhaer aqgeu ghaq-anr heulof-aer aernaeq haw-euq la?
HEB.1.14	Kuirlaf zaqkhav pyeuf-eu saflar dawqtawvluf, kakhof-eu jeq jeqbir lof-aer za-eu tsawrhaq deuq-anr bi cawba-eu laer, Miqyaer nae khaerghae lef-euq maqngeur-a lor?
HEB.2.1	Khoermirnae, aqdui yawqpawyawq maqya jivdovghae paq-aer, aqdui nae yagaq taq-euq dawq-anr yawmuiq-aer narhaq-eu tsaq mae. 
HEB.2.2	Mqtav ghaqkhaer-anr ghoe-awr ngaeq-euq dawq khoer aqdir ngeur nar-aq, mrbanq mrlaeq-awr maq narhaq geuf-euq tsawrhaq dawqtawvluf, yawqha-anr geux-eu mrpoeq lafsawq za-eu mae. 
HEB.2.3	Aqdui heunav nav-aer huiq-eu kakhof-eu jeq heu-anr maq noeqpoeq nar-aq, aqjox-aer caevdzeurnya nmr-mq? Kakhof-eu jeq heu-anr, ardanqbae ngae-aq, Sanqpaq Yeqsur nae maeqnaeq laf-awr, yagaq-euq tsawrhaq deuq, aqdui-anr aerduq naeqlaf-euq mae. 
HEB.2.4	Miqyaer, aqyawf nuima tsaq-eu lof-aer bisiq bimawr-eu jeq, zanqler paq-aer ghae-eu jeq hawr-eu khavjeq-aer ghae-eu jeq ghawqmya jeq mr-awr, Yawshawr Saflar-euq lafsawq bizmq-eu lafkhoer sarkir kamqnaeq laf-euq mae.
HEB.2.5	Miqyaer-aq, aqdui aerkeuv luf-eu aqkar javle-eu mirtsaq tanqkhawr khoer-anr mqtav ghaqkhaer nae bi uvlanr-eu laer maqngeur-a. 
HEB.2.6	Aerkhawf, 
HEB.2.8	Yawqjeq navluf aqyawf-euq uqmov bijawr bijav-eu laer aer-eu-aq, aqyawf-euq uqmov maqbi jawr maqbi javni tiqjeq-iq maqbi dzerlar-aq. Aerkhawf, nymq-mr keuvni-aq, kharjawr kharjav-eu jeq aqyawf-euq uqmov jawrluf-eu gar aqdui maqya mawr-aq siq. 
HEB.2.9	Aerkhawf, mqtav ghaqkhaer taf-aer uicuiv teqni janrnaeq-euq Yeqsur-anr aqdui ya’mawr-euq ma. Aqyawf shir-eu gar yadaq-euq mirnae, taqhuiq taqmanr-eu jeq hawr-eu yawshaef khanqsaer, shuir uqkhov lof-aer aqyawf-anr ciqkhov naeq-euq mae. Miqyaer-euq guiqlanq yawdzanr baqda’nae, aqyawf, tsawrhaq yawqghaq navluf-euq gharduq shirdan-euq mae.
HEB.2.10	Miqyaer, aqyawf-euq zaq ghawqmya ni-anr, aqyawf-euq yawshaef khanqsaer jav-eu gar sheuqlaf-eu gharduq, aqyawf maf-euq kakhof-eu jeq bi byanlarni sheuqghae-eu ghaq, shaq-awr zanq-eu jeq yadaq-eu gar Miqyaer nuima tsaq-eu mae. Aqjeq mirnae aernar-aq, kharjawr kharjav-eu yawqjeq navluf Miqyaer nae bae-awr, yawqjeq navluf aqyawf-euq pyeuf-eu mae. 
HEB.2.11	Tsawrhaqzaq-anr lavshawr-eu ghaq hawr-eu bi lavshawr-euq deuq dawqtawvluf, aqyawf tiqDazaq taef mae. Khoermirnae, aqyawf, aqyawf maf-anr maernmr laer kur-eu maq shafdawr-a. 
HEB.2.12	Aqyawf aer-eu,
HEB.2.13	Aqyawf tiq pov paraer-eu,
HEB.2.13	Aqyawf tiq pov paraer-eu,
HEB.2.14	Zaq khoerdeuq shiq hawr-eu shaqjir piluf-eu lof-aer, aqyawf khawf aqyawfmaf lof-aer durni daefle-euq mae. Aqyawf shir-awr, shir-eu jeq-anr uvlanr-eu 
HEB.2.15	Khoeruqtaf, shir-eu jeq-anr guv-eu mirnae, tiqzir zirlanni bi paftawf taq-euq tsawrhaq deuq-anr pyaeqnaeq-eu gharduq, aqyawf khoerlof-aer mr-euq mae. 
HEB.2.16	Aqdir aernar-aq, aqyawf, mqtav ghaqkhaer deuq-anr maq cawba naeq-aq. Aerkhawf, 
HEB.2.17	Khoermirnae, aqyawf, tsawrhaqzaq-euq iqbax-euq gharduq lawrbyan nya’ni hawr-eu, Miqyaer-euq gar mr-eu lafkhoer, ghawqshaq gaqnya-awr sarjax zif-eu 
HEB.2.18	Aqyawf murjur jur-eu gar yadaq-euq mirnae, murjur jur-eu gar ya daqluf-eu tsawrhaq deuq-anr cawba nya-eu mae.
HEB.3.1	Mq-euq khoertav nae bikur-euq gar taf-eu shawr-eu aqyuif aqnyir deuq-or! Aqyawf-aq, Ghaqkhaer hawr-eu Pirma yawhuiq ghaq mae laer, aqdui aerdov-eu Yeqsur Kali-euq garkawv sharnoeq sharsawx haw-awq. 
HEB.3.2	, Miqyaer-euq nymrkhanq dawqtawv luf-euq lafkhoer sarjax zif-euq lof-aer, Yeqsur khawf aqyawf-anr tserdov-euq ghaq-anr sarjax zif-euq mae. 
HEB.3.3	Nymr-anr navmaqtser, nymr tsov-euq ghaq-anr taqhuiq-eu lof-aer, Yeqsur khawf Morseq navmaqtser khanqsaer za-eu geux mae laer sawxtaq-euq mae. 
HEB.3.4	Aqjeq mirnae aernar-aq, nymr yawqnymr navluf tsov-euq tsawrhaq jawr-eu mae. Aerkhawf, yawqjeq navluf-anr bae-euq ghaq-aq, Miqyaer mae. 
HEB.3.5	Morseq-aq, aqkar maeqhu paw jagaq le-eu garkawv deuq-anr sarkir kamq-eu gharduq, Miqyaer-euq nymrkhanq dawqtawv luf-euq lafkhoer aqdir sarjax zif-eu kuirlaf zaqkhav tiq ghaq mae. 
HEB.3.6	Aerkhawf, Kali-aq, Miqyaer-euq nymrkhanq-anr hawlanr-eu Zaqyo mae. Aqdui khawf arsaqsaq ngae keuvni, nuima khaqduqni ghae-eu jeq hawr-eu, nuima huiqkhar za-eu noeqtmq-eu jeq-anr zifdanni tuvtaeqtaq nar-aq, aqdui, aqyawf-euq nymrkhanq-euq lafkhoer yajawr mae.
HEB.3.7	Khoermirnae, Yawshawr Saflar heulof-aer aertaq-euq mae,
HEB.3.12	Aqyuif aqnyir deuq-or, yanr-awq! Maqyanr nar-aq, nawmaf-euq lafkhoer tiqghaqnav maqjan-eu nuima yawdoer anrlar-awr, daefluf-eu Miqyaer-anr nae ghawq-ir nya-eu baw-mr. 
HEB.3.13	Nawmaf-euq lafkhoer tiqghaq-iq iqbax maershuir shuir-eu baqda’nae nuima maqya ghanr-ir ni, “Iqnan” laer kur-eu aryamq-euq lafkhoer, nan-anr nae tiqghaq tirghaq, ghaq bif-awq. 
HEB.3.14	Yawbae ngae nae, aqdui nuizif zif-euq lof-aer, arsaqsaq ngae keuvni zifnya nar-aq, aqdui khawf Kali naeq-aer gawf-eu tsawrhaq ma. 
HEB.3.15	Yaerbof aer-eu,
HEB.3.16	Khoerngae, yagaq-euq khawf, aqyawf-anr puiq-euq tsawrhaq aqsur ghaq la? Morseq nae Irjirtuv-anr nae sheuqdov laf-euq tsawrhaq khoerdeuq dawqtawvluf maqngeur-a lor? 
HEB.3.17	Miqyaer, 40 khof byanni aqsur ghaq-anr nuima paer-euq la? Iqbax mr-awr shir-euq mawrdo bawrtsanq bawrdanr-anr gayaf-euq tsawrhaq khoerdeuq-anr maqngeur-a laq? 
HEB.3.18	Miqyaer, aqyawf-euq ghaqnaq naqduq-anr maqbi urlar laer, aqsur ghaq-anr kamq-eu lafkhoer aernaeq-euq la? Aqyawf-euq dawq maq narhaq geuf-eu tsawrhaq khoerdeuq-anr maqngeur-a lor? 
HEB.3.19	Khoermirnae, aqyawfmaf maq urler nya-euq khoer-aq, maqjan-euq mirnae nga laer aqdui-anr mawrlar-eu mae.
HEB.4.1	Khoermirnae, aqyawf-euq ghaqnaq naqduq-anr urler-eu sarjax javluf ngae, nawmaf-euq lafkhoer tiqghaqnav maqya urler-eu paq laer, aqdui khawf guvkhar za-eu mae. 
HEB.4.2	Aqjeq mirnae aernar-aq, aqyawf maf-anr guiqlanqdawq maeqnaeq-euq lof-aer, aqdui-anr khawf maeqnaeq laf-euq mae. Aqyawfmaf dawq khoer-anr yagaq-euq khawf maqjan-eu mirnae, yagaq-euq dawq khoer gardanr maqtsoeq-a. 
HEB.4.3	Miqyaer aer-eu,
HEB.4.3	Aerkhawf, aqdui jan-eu tsawrhaq deuq-aq, ghaqnaq naqduq khoer-anr ya urler mae. Aqdir aernar-aq, mqmir bae ngae nae, Miqyaer, aqyawf-euq gar mrjir taq-euq mae. 
HEB.4.4	Shif nan tiqnan-euq garkawv Yaerbof tiq tsanr aer-eu,
HEB.4.5	Yaerbof tiq tsanr paraer-eu,
HEB.4.6	Khoermirnae, guiqlanqdawq maeq-eu gar jeqhu yagaq-euq tsawrhaq khoerdeuq maq narhaq geuf-euq mirnae, maqya urler-euq khawf, ya urler-eu tsawrhaq tiqdeuqnav jawr-eu mae. 
HEB.4.7	Khoermirnae, “Iqnan” laer aernya-eu arnan tiq nan-euq gharduq, Miqyaer nae nanpax paxtaq-euq khoer, aryamq myanrlar ngae, Daqbir-anr ghoe-awr heulof-aer aertaq-euq mae,
HEB.4.8	Yorsuv, aqyawf maf-anr ghaqnaq naqduq khoertsanr-anr sheuqur ghae-euq lawnmr-aq, Miqyaer yawqnan yawq-euq garkawv maqpar aerkeuv-ar. 
HEB.4.9	Khoermirnae, Miqyaer-euq tsawrhaq deuq-euq gharduq, ghaqnaq naq-eu arnan tiqnan parjav-eu mae. 
HEB.4.10	Aqjeq mirnae aernar-aq, Miqyaer, aqyawf-euq gar mr-eu naq-euq lof-aer, aqyawf-euq ghaqnaq naqduq-anr urler-eu tsawrhaq deuq khawf, yawqha-euq gar mr-eu gar nae ya’naq taef-a.
HEB.4.11	Khoermirnae, Yaerdawq maq narhaq geuf-euq deuq coq-ir-euq lof-aer, aqdui khawf maqya coq-ir ni, ghaqnaq naqduq khoer-anr ya urlerni laejae kar-eur.
HEB.4.12	Miqyaer-euq dawq-aq, daefluf-awr baoq tiqbyanni anr-eu mae. Dawq heu-aq, miseuq nyiq paw baw-eu micaer navmaqtser tav-awr, nuima hawr-eu saflar-anr khawf, yoeqtsuif hawr-eu purnmf-anr khawf, tsawvcov dov-awr birpav nya-eu mae. Tsawrhaq-euq nuima-euq nuinoeq hawr-eu nuikhanr-anr khawf tserpav nya-eu mae. 
HEB.4.13	Khar baetaq-euq yawqjeq navluf, aqyawf-euq maeqshi zaftaq-euq tiqjeq-iq maqjav-a. Yawqjeq navluf aqyawf-euq maeqshi byacaevni pandzae taq-euq mae. Aqkar, aqdui, aqyawf-anr dawqdzawr ya mrnaeq-eu mae.
HEB.4.14	Aqdui, Pirma yawhuiq ghaq jawr-eu ma. Aqyawf-aq, mqtav mirkhanq-anr cantsaev-euq Miqyaer-euq Zaqyo Yeqsur mae. Aqdui nae aerdov-euq jeq-anr aqdui zifdanni nyaeftaeqtaq kar-eur. 
HEB.4.15	Aqjeq mirnae aernar-aq, aqdui-euq Pirma yawhuiq ghaq-aq, aqdui ghaq baq-eu jeq-anr ghawqshaq maq gaqnya-eu maqngeur-a. Aqyawf khawf, aqdui lof-aer yawqdzer dzaq-anr navluf murjur jur-eu gar yadaq haw-euq mae. Aerkhawf, aqyawf iqbax maqmr-aq. 
HEB.4.16	Khoermirnae, aqdui nuima khaqduqni, guiqlanq yawdzanr-euq nuirmanq-euq maeqshi urler kar-eur. Khoergar, aqdui mawf ngae yamq-anr cawba’naeq nya-eu, ghawqshaq gaq-eu jeq za-awr, guiqlanq yawdzanr-anr ya’mawr taef-a.
HEB.5.1	Tsawrhaqzaq-euq lafkhoer nae tserdov taq-euq Pirma yawhuiq yawqghaq navluf, Miqyaer-anr taf-eu gar bimr-eu laer, tsawrhaq-euq danzar khaerdar taq-euq mae. Aqyawf-aq, lafsawq bidamq-awr, iqbax-euq gharduq lawr-eu jeq bi lawrnaeq-eu gharduq mae. 
HEB.5.2	Aqyawf khawf, ghaq baq-eu jeq-euq uqmov jawrhaw-euq mirnae, maq siqnya-eu tsawrhaq hawr-eu garbanq banq-euq tsawrhaq deuq-anr ghawqshaq gaqnya-eu mae. 
HEB.5.3	Khoermirnae, aqcawq-euq iqbax-euq gharduq lawr-eu jeq ya lawrnaeq-eu lof-aer, yawqha-euq iqbax-euq gharduq khawf yalawr-eu mae.
HEB.5.4	Tsawrhaq tiqghaq-iq yawqhar yawqha Pirma yawhuiq ghaq maq tsaqgeuf nya-a. Miqyaer nae Aqloq-anr kur-euq lof-aer, Miqyaer nae bikur-euq tsawrhaq taef-aer geufnya-eu mae. 
HEB.5.5	Khoerlof-aer durni, Kali khawf Pirma yawhuiq ghaq pyeuflarni, yawqhar yawqha tsaqgeuf-euq maqngeur-a. Aerkhawf, Miqyaer, aqyawf-anr aernaeq-eu,
HEB.5.6	Yaerbof yawqtsanr yawq-euq lafkhoer aqyawf paraer-eu,
HEB.5.7	Kali shiqshaq pi-awr daefluf ngae, aqyawf-anr shir-eu jeq-anr nae bibuq-ir nya-eu Miqyaer-anr, tersar yawkhav-aer gurgur-aer myavbir dov-eu lafkhoer, guiqlanq shar-awr tanqshar duidui-euq mae. Aqyawf, Miqyaer-anr yawzeu baw-eu lafkhoer guv-eu mirnae, Miqyaer, aqyawf-euq shardawq-anr narhaq-euq mae. 
HEB.5.8	Aqyawf, Miqyaer-euq Zaqyo pyeuf-eu khawf, shaqzanq yadaq-euq baqda’nae narhaq geuf-eu jeq-anr dzawnya-euq mae. 
HEB.5.9	Aqyawf khoerlof-aer byanlar-euq nar-aq, aqyawf-anr narhaq geuf-eu yawqghaq navluf-euq, li-eu maqbawni kakhof-eu jeq-euq dawqpaeq duqpur pyeuflar-euq mae. 
HEB.5.10	Khoeruqtaf, Miqyaer, aqyawf-anr Pirma yawhuiq ghaq laer kur-awr, “Maqlaqkirsaqdaev-euq dzoeqdzaq biza-euq mae.”
HEB.5.11	Nga’maf, aqyawf-anr taf-eu garkawv ngaeqmawf-eu ghawqmya’ni jav-eu ma. Aerkhawf, nawmaf naqtanq naqdae dae-ir-euq mirnae, jashaw naeq-eu yawshaq mir-a. 
HEB.5.12	Aryamq myanrlar-euq gar sharnoeq nar-aq, nawmaf-aq, maeqnaeq tsovnaeq-eu tsawrhaq pyeuf paq-aer ghae-eu mae. Aerkhawf, Miqyaer-euq dawq-anr taf-eu dzawdanq bae-eu garkawv deuq khawf, aqcawq, nawmaf-anr maeqpovnaeq paq-aer ghae-eu nga siq. Nawmaf-aq, dzar yawzae maq dzaqnya-aer, aqcoer dawrzaq-euq artiv-anr daefluf-eu nga siq. 
HEB.5.13	Aqcoer taef-aer dawrluf-eu yawqghaq navluf, tsaq-awr dawr-eu dawq-anr maqsiq maqnya-eu mirnae, arner zaqnanq pyeuf-eu mae. 
HEB.5.14	Dzar yawzae-aq, tsawrkhav khavlar-euq deuq-euq gharduq mae. Aqyawf maf-aq, yawqha-euq nuima-anr maeq-awr, yawmuiq hawr-eu yawdoer tserpav birpav nya’ni, mrdzaw shardzaw dzaw-euq tsawrhaq mae.
HEB.6.1	Khoermirnae, Kali-anr taf-eu dzawdanq bae-eu garkawv taef-aer jaja-aer maqpar jawr-aer, aqdui tsawrkhav khavlarni, garkawv heudeuq-anr dawqpaeq baepar baepar-aer maqpar jawrni maeqhu paw le kar-eur: gar yawshir-anr nae noeqpov noeqpar-eu, Miqyaer-anr jan-eu jeq-euq garkawv, 
HEB.6.2	bartirsaq mrnaeq-eu dawqmaeq dawqtsov, aqlaf bafdav-eu garkawv, shir-euq gar nae ghofdaef lar-eu garkawv hawr-eu arsaq saq-eu maqbawni yarkhaq dar-eu jeq, heudeuq mae. 
HEB.6.3	Miqyaer nuima tsaq nar-aq, aqdui heulof-aer mrdavlef taef-a.
HEB.6.4	Aqjeq mirnae aernar-aq, yawshaef-anr mawrhaw-awr, mq-euq khoertav-euq lafsawq-anr myeufhaw-euq uqtaf, aqcawq lof-aer Yawshawr Saflar za-awr, 
HEB.6.5	aqkar keuvle-eu zir-euq baoq hawr-eu Miqyaer-euq dawq arnavni muiq-eu nya laer myeufhaw-euq tsawrhaq deuq, 
HEB.6.6	coq-ir nar-aq, lavshuif-eu laer maqpar noeqpov noeqpar nya-aer noeqtmqkhar maqpar za-eu mae. Aqjeq mirnae aernar-aq, aqyawfmaf, yawqha-euq gharduq, Miqyaer-euq Zaqyo-anr lafyaq-euq khoertav par taftaeq pov-awr, aqcawq-euq maeqshi daqga paq-aer janrnaeq-eu gar dur-eu mae.
HEB.6.7	Mirtsaq tiq tsanr-anr uqyaer tiqkhaeq maqtaqni yaershaeq le-awr, kadzaq kadawr-eu deuq-euq gharduq, gardanr tsoeq-eu sanqlanq ghawqdar daefdov lar-eu khoer-aq, Miqyaer-euq guiqlanq za-euq mae. 
HEB.6.8	Aerkhawf, mirtsaq khoertsanr-anr aqgan arbawq hawr-eu aqgan bawduv taef-aer daeflar nar-aq, yabi byaerdzae-eu uqtaf, yaqkhaer yaq-eu gar yadaq-eu dawqpae paelar-awr, arsaqsaq ngae-aq, miqdzaq nae yabi keuqdzae taef-a.
HEB.6.9	Ngar zawr gaq-eu cawqdeuq-or! Nga’maf heulof-aer aer-eu law-awr khawf, kakhof-eu jeq-anr taf-awr, nawmaf-euq gharduq muiqdzaeq-eu jeq jav taef-a laer nga’maf yawduqbaw ma. 
HEB.6.10	Miqyaer-euq tsawrmyanr-anr gaq-eu lafkhoer mrdov shardov laf-euq nga laer bi mawrlarni, dzeurlaf ngae nawmaf nae tsawrshawr deuq-anr cawba naeq-awr, nymq-mr khawf cawba naeqluf-eu gar, Miqyaer-aq, ngaernya-awr maqtsaq maqdawr-eu maqngeur-a. 
HEB.6.11	Nawmaf nae noeqtmqduq taq-euq lof-aer aqdir byanlarni, nawmaf yawqghaq navluf arsaqsaq ngae keuvni yawmuiq-aer laejae-awr mrghae-eu gar nga’maf geufmawf mir-a. 
HEB.6.12	Khoermirnae, nymrgawq yawdoer tsawrhaq maqya pyeufni, jan-awr or-eu lafkhoer, Miqyaer nae sarjax dzaqtaq-euq jeq-anr za-euq tsawrhaq deuq-anr mrcaw-awq.
HEB.6.13	Miqyaer, Aqbyaqhaq-anr sarjax dzaq ngae, aqyawf navmaqtser huiqdzaeq-eu tiqghaq-iq maqjawr-eu mirnae, aqyawxyawf ghoe-awr kamq-euq mae. 
HEB.6.14	Aqyawf aer-eu, 
HEB.6.15	Aqbyaqhaq oror-aer dawq-euq nar-aq, Miqyaer nae aqyawf-anr sarjax dzaqtaq-euq lof-aer za-euq mae.
HEB.6.16	Tsawrhaqzaq kamq ngae, yawqha navmaqtser huiqdzaeq-eu ghaq-anr ghoe-awr kamq-eu mae. Khoerlof-aer kamq-eu-aq, yawduq bibaw-awr, aqyawfmaf kharpyaer-eu garkawv arsaq bisaq-eu gharduq mae. 
HEB.6.17	Khoernav maqtser, Miqyaer nae jeqbir of-eu tsawrhaq deuq-anr maq parlar nya-eu sarjax dzaq-euq khoer, byacaevni bi mawrmawf-eu mirnae, aqyawf noeqtsaev-awr kamqtaq-euq mae. 
HEB.6.18	Khoer-aq, maq parlar nya-eu nyiq jeq-euq garkawv mae. Miqyaer-aq, jaqmyawf maq myawfnya-a laer aqdui nuima bi sarni kamq-eu jeq khoer-anr ghoe-awr nae, aqdui-euq maeqhu paw jav-eu noeqtmq-eu jeq-anr zifdanni nyaeftaeq taq-awq laer, caevzafduq-anr caevur taq-euq aqdui-anr ghaq yawkhav-aer bifnaeqlaf luf-eu mae. 
HEB.6.19	Aqdui noeqtmq-eu jeq-aq, lawq maqbi jiv-ir ni shmr kuvseuq seuqma nae seuqtaeq taq-euq lof-aer, aqdui-euq nuima saflar-anr zifdanni seuqtaeq taq-euq mirnae, saqpar lawvkaq-euq narkhan, Miqyaer-euq maeqshi urler nya’ni noeqtmq-eu jeq pyeuf-eu mae. 
HEB.6.20	Maqlaqkirsaqdaev pirma-euq dzoeqdzaq za-euq lof-aer, Yeqsur-aq, mqmaq maqbyav yarzir Pirma yawhuiq ghaq pyeuf-awr, khoergar aqdui-euq gharduq maeqhuq huq-euq ghaq geuf-awr urler-euq mae.
HEB.7.1	Maqlaqkirsaqdaev heughaq-aq, 
HEB.7.2	Aqbyaqhaq khawf, aqyawf nae khar deuvza-euq lafkhoer nae aqyawf-anr tserbymr tiqbymr bifnaeq-euq mae. Maqlaqkirsaqdaev laer aer-eu tsawrmyanr-euq dawqtsuif-aq, “Tsaq-awr dawr-eu sanqpaq” laer aermawf-awr, Saqlaeq-euq sanqpaq laer aer-eu-aq, “Nuisar bi’of-eu sanqpaq” laer aermawf-eu mae. 
HEB.7.3	Aqyawf-aq, aqma aqda hawr-eu tsuif maqbaw-a. Aqyawf daefle-euq arnan maqjav-aer, shir-euq arnan khawf maqjav-a. Aqyawf-aq, Miqyaer-euq Zaqyo lof-aer arsaq saq-eu maqbawni Pirma pyeuf-eu mae. 
HEB.7.4	Aqyawf arnavni huiq-eu nga laer hawsher-eq. Aqdui-euq aqda yawdzanr Aqbyaqhaq nae khar deuvza-euq lafkhoer nae aqyawf-anr tserbymr tiqbymr bifnaeq-euq mae. 
HEB.7.5	Leqbir-euq arjeuq arca-euq lafkhoer, pirma geufluf-eu deuq, yawqha-euq aqyuif aqnyir pyeuf-eu Irsaqleqlav tsawrhaq-anr nae tserbymr tiqbymr taf-awq laer, zanrdawq-euq lafkhoer dawq biftaq-euq jav-eu mae. Irsaqleqlav tsawrhaq, Aqbyaqhaq-euq zaqdeuq uvdeuq pyeuf-eu khawf tserbymr tiqbymr tafnaeq-eu mae. 
HEB.7.6	Maqlaqkirsaqdaev-aq, aqyawf maf-euq tsuif-anr maqtaf-eu khawf, Aqbyaqhaq nae bifnaeq-euq tserbymr tiqbymr hageuf-awr, sarjax zataq-euq Aqbyaqhaq-anr dawq ngaeqghae naeq-euq mae. 
HEB.7.7	Yawhuiq ghaq nae yawnyir ghaq-anr dawq ngaeqghae naeq-eu mae. Garkawv heu-anr pyaerkhar maqza-a. 
HEB.7.8	Nymq-mr-aq, shirnya-eu tsawrhaq tserbymr tiqbymr hageuf-eu mae. Khoerngae-aq, tserbymr tiqbymr hageuf-euq ghaq-aq, “Daefluf-eu mae” laer sarkir bi kamqkeuv taq-euq ghaq mae. 
HEB.7.9	Aqcawq-anr nae tserbymr tiqbymr hageuf-eu Leqbir khawf, Aqbyaqhaq-anr ghoe-awr nae tserbymr tiqbymr bif-euq mae laer aernya-eu mae. 
HEB.7.10	Aqjeq mirnae aernar-aq, Maqlaqkirsaqdaev, Aqbyaqhaq-anr ha-ir ngae, Leqbir, aqyawf-euq aqpoeq Aqbyaqhaq-euq lafkhoer jawrluf-a siq.
HEB.7.11	Arhu, Leqbir tsawrhaq Pirma geufluf ngae, Irsaqleqlav tsawrhaq, zanrdawq za-euq mae. Leqbir tsawrhaq Pirma geuf-eu baqda’nae mrbyannya lawnmr-aq, aqjeq mirnae Aqloq, Pirma geuf-eu dzoeqdzaq lof-aer maqngeur-eu, Maqlaqkirsaqdaev Pirma geuf-eu dzoeqdzaq za-eu yawqghaqyawq parya dovlar-eu la? 
HEB.7.12	Pirma geuf-eu dzoeqdzaq lavpar-euq ngeur nar-aq, zanrdawq khawf ya lavpar-eu mae. 
HEB.7.13	Aqjeq mirnae aernar-aq, heugar aerkeuv luf-eu heughaq-aq, Leqbir-euq arjeuq arca maqngeur-a. Aqyawf-euq arjeuq arca-euq tsawrhaq-aq, tiqghaq-iq lawrduq-anr gar maq mrhaw-aq. 
HEB.7.14	Khoerlof-aer durni, aqdui-euq Sanqpaq Yeqsur-aq, Yurdav-euq arjeuq arca-anr taf-eu mae laer byacaevni javluf-eu mae. Pirma geuf-eu garkawv, Morseq heujeuq heuca-anr tafler-awr nae tiqjeq-iq maq aertaq-aq.
HEB.7.15	Maqlaqkirsaqdaev lof-aer Pirma tiq ghaq par dovlar nar-aq, garkawv heu yawmuiq-aer byacaevni mawrmaqdzaeq lar-eu mae. 
HEB.7.16	Aqyawf, Pirma pyeuflar-euq-aq, shiqshaq-euq zanrtaq khoftaq-anr taf-eu zanrdawq-euq baqda’nae maqngeur-a. Maq lavcawv nya-eu daef-eu jeq-euq baoq baqda’nae pyeuflar-euq mae. 
HEB.7.17	Aqjeq mirnae aernar-aq, aqyawf sarkir heulof-aer kamqtaq-euq mae,
HEB.7.18	Tiqdzer dzaq-anr aerlef nar-aq, yawbae biftaq-euq zanrdawq khofdawq-aq, ghaq byaev-awr gardanr maqtsoeq-eu mirnae byaerdzae-euq mae. 
HEB.7.19	Aqjeq mirnae aernar-aq, zanrdawq-aq, tiqjeq-anr-iq maqbi byanlar nya-a. Aerkhawf, tiqdzer dzaq-anr par aernar-aq, khoernav maqtser muiq-eu noeqtmq-eu jeq-anr sheuqmaeq naeqlaf-eu jeq pyeuf-eu mae. Noeqtmq-eu khoerjeq-euq baqda’nae, aqdui, Miqyaer jawr-eu gar jivler nya-eu mae.
HEB.7.20	Aqjeq mirnae muiq-eu nga laer aernar-aq, aqyawf-aq, kamqtaq-euq dawq maqjav-aer Pirma yageuf-euq maqngeur-a. 
HEB.7.21	(Aqjeq mirnae aernar-aq, aqyawf maf-aq, kamq-euq dawq maqjav-eu khawf, pirma yageuf-euq mae. Aerkhawf, Kali-aq, aqyawf-anr heulof-aer kamq-euq ghaq-euq baqda’nae Pirma yageuf-euq mae,
HEB.7.22	Khoermirnae, Yeqsur-aq, muiqdzaeq-eu dawqma sarjax khoer zifni, yawduq bi bawlar-eu ghaq pyeuf-eu mae.
HEB.7.23	Dzeurlaf ngae, Pirma tiqghaq sair tiqghaq yabi geuf-euq khoer-aq, aqyawfmaf gar mrdavlef ngae, shir-eu jeq lavtsoeq-eu mirnae mae. 
HEB.7.24	Aerkhawf, Yeqsur-aq, mqmaq maqbyav yarzir daef-eu mirnae, aqyawf li-eu maqbawni Pirma pyeuf-eu mae. 
HEB.7.25	Khoermirnae, aqyawf-anr ghoe-awr Miqyaer jawr-eu gar kharlar-eu tsawrhaq-anr aqyawf tiqbyan tiqlof kakhofnaeq nya-eu mae. Aqjeq mirnae aernar-aq, aqyawf aqmyanluf daefluf-awr, aqyawf maf-euq gharduq guiqlanq sharcaw duidui luf-eu mae.
HEB.7.26	Heulof-aer ghae-eu Pirma yawhuiq ghaq-aq, aqdui-anr tsaq duidui-eu mae. Aqyawf-aq, yawjawf hawr-eu yawlaeq maqanr-eu uqtaf, yawshawr mae. Iqbaxzaq-anr nae bi tserpav dov-awr, mq-euq navmaqtser bi ciqgor taq-euq mae. 
HEB.7.27	Aqyawf-aq, Pirma yawhuiq nuideuq lof-aer, nan-anr nae yawqha-euq iqbax-euq gharduq jeqhu lawr-awr, aqcawq-euq iqbax-euq gharduq lawrnaeq-eu laer maqya ghae-a. Aqjeq mirnae aernar-aq, aqyawf-euq mawrdo lawrnaeq-euq khoer-aq, dawqtawv luf-euq gharduq tiqpov taef-aer lawrluiv jir-euq jeq pyeuf-eu mae. 
HEB.7.28	Zanrdawq-aq, ghaq byaev-eu tsawrhaq-anr khawf, Pirma yawhuiq ghaq bigeufni khaerdar-eu mae. Aerkhawf, zanrdawq-euq maeqnan oe-euq kamqtaq-euq dawq khoerdawq-aq, mqmaq maqbyav yarzir byan-eu ghaq bi pyeuflar-euq Zaqyo-anr Pirma yawhuiq ghaq bigeufni khaerdar-euq mae.
HEB.8.1	Nga’maf aermawf-eu nuinoeq uqdzan-aq heulof-aer ma: aqdui, mq-euq khoertav jawr-awr, dawqtawv luf-anr uvlanr luf-eu, Sanqpaq Miqyaer-euq nuirmanq-euq armar paw nuirluf-eu Pirma yawhuiq ghaq jawr-eu ma. 
HEB.8.2	Aqyawf-aq, tsawrhaq nae ghawv-euq maqngeur-eu, Sanqpaq Miqyaer nae ghawv-euq aqdir saqpar saeqghawv-euq lafkhoer, shawr-eu jawrduq-anr uqduq tanq-eu gar mrluf-eu mae. 
HEB.8.3	Pirma yawhuiq yawqghaq navluf damqnaeq-eu jeq yadamq-awr, lawr-eu jeq ya lawrni khaerdar taq-euq mae. Khoermirnae, heughaq khawf lawrnaeq-awr damqnaeq-eu jeq tiqjeqnav yajav-eu mae. 
HEB.8.4	Aqyawf, mirtsaq-euq khoertav jawr lawnmr-aq, Pirma maqya geuf-a. Aqjeq mirnae aernar-aq, zanrdawq aertaq-euq lof-aer lafsawq damqnaeq-eu pirma deuq jawr-eu mae. 
HEB.8.5	Aqyawfmaf mrluf-eu khoer-aq, mq-euq khoertav mr-eu jeq-euq narshmr hawr-eu arbar lovni taef mae. Morseq saqpar saeqghawv ghawv-eu laer ghae ngae, Miqyaer, Morseq-anr heulof-aer aernaeq-euq mae,
HEB.8.6	Aerkhawf, nymq-mr aqyawf-aq, poeqdzaeq muiqdzaeq-eu guiqlanq-euq gar zataq-euq mae. Khoerlof-aer durni, aqyawf-aq, muiqdzaeq-eu sarjax-euq khoertav jav-eu muiqdzaeq-eu dawqma sarjax-euq tsawrkaq pyeuf-eu mae.
HEB.8.7	Aqjeq mirnae aernar-aq, yawbae bif-euq dawqma sarjax aerkhar maqza lawnmr-aq, dawqma sarjax nyiq hmq tiqhmq-anr sharpov-eu laer maqya ghae-ar. 
HEB.8.8	Aerkhawf, Sanqpaq Miqyaer, aqyawf maf-anr yawlaeq povpov-aer heulof-aer aer-eu mae,
HEB.8.13	“Dawqma sarjax yawshuif” laer aer ngae, dawqma sarjax yawbae hmq zmq-eu aryamq bijir-euq mae. Zmq-eu aryamq jir-awr, oer-ir-euq jeq-aq, byov-ir-eu dawqpae paelar-eu mae.
HEB.9.1	Aqdir aernar-aq, dawqma sarjax yawbae hmq khawf, uqduq tanq-eu zanrtaq khoftaq jav-awr, mirtsaq-anr taf-eu shawr-eu jawrduq khawf jav-eu mae. 
HEB.9.2	Saqpar saeqghawv ghawvtaq-awr, ‘Shawr-eu jawrduq’ laer kur-eu yawbae lawv-anr heudeuq jav-eu mae: tsirkhmq dofdavduq, hawqje hawr-eu 
HEB.9.3	Saqpar saeqghawv-anr tawtaq-euq saqpar nyiq lawv tiqlawv-euq narkhan-aq, ‘Shawr duidui-eu lawv’ laer kur-eu mae. 
HEB.9.4	Khoergar, yawsaw jeq dofdamq-eu shuir lawrguir hawr-eu yawqpyawq navluf shuir nae yawtaq-euq 
HEB.9.5	Bawqkeuv-euq khoertav khanqsaer huiq-eu 
HEB.9.6	Khoerdeuq dawqtawvluf laeqhmqdan jir-euq nar-aq, pirma deuq aqmyanluf saqpar saeqghawv-euq yawbae lawv-anr urler-awr, uqduq tanq-eu gardeuq mr-eu mae. 
HEB.9.7	Aerkhawf, nyiq lawv tiqlawv-anr-aq, pirma yawhuiq ghaq taef-aer yawqkhof navluf tiq khof tiq pov taef-aer ya urler-eu mae. Aqyawf urler ngae, yawqha-euq iqbax-euq gharduq hawr-eu Irsaqleqlav tsawrhaq maq siqnya-aer mr-euq iqbax-euq gharduq, lawrnaeq-eu shiq ya yuranr lef-eu mae. 
HEB.9.8	Saqpar saeqghawv yawbae ghawv kharjav-eu khoerkeuvni, shawr duidui-eu lawv-anr urler-eu garma maq danrlar-aq siq laer, Yawshawr Saflar toeqmaeq naeqlaf-euq mae 
HEB.9.9	Heudeuq-aq, nymq-mr sarkaq-euq arbar pyeuf-eu mae. Khoergar lafsawq damq-awr lawrnaeq-eu jeq lawr-eu, uqduq tanq-eu gar mr-eu tsawrhaq-euq zaqsiq nuisiq-anr maqbi byanjirlar nya-a. 
HEB.9.10	Dzaq-awr dawr-eu jeq hawr-eu tsiqshawr-eu ghawqmya jeq heu-aq, shiqshaq paw taf-eu zanrsanrkhof pyeuf-eu taef mae. Heudeuq-aq, yawshuif lavshuif-eu aryamq maq keuvle-euq khoerkeuvni gardanr tsoeq-eu mae.
HEB.9.11	Aerkhawf, Kali-aq, keuvle-eu laer ghae-eu yawmuiq jeq-euq Pirma yawhuiq ghaq lof-aer oe-euq mae. Baetaq-euq jeq-anr maqtaf-aer, tsawrhaq-euq aqlaf nae ghawvtaq-euq maqngeur-eu, huiqdzaeq-awr byandzaeq-eu saqpar saeqghawv-anr aqyawf urler-euq mae. 
HEB.9.12	Aqdui, mqmaq maqbyav yarzir kakhof-eu jeq za’ni, aqyawf, shawr duidui-eu lawv-anr tiq pov urler-euq nar-aq luivni, cifmyaef-euq shiq hawr-eu mawrner mawrgaw-euq shiq yur-awr, urler-euq maqngeur-a, aqyawf-euq shiq yur-awr urler-euq mae. 
HEB.9.13	Cifmyaef-euq shiq, mawrner mawrgaw-euq shiq hawr-eu mawrner mawrkhar-euq khaqlaer laertsar, maqshawr-eu tsawrhaq-anr byavshaeqnaeq ngae, shiqshaq paw bi shawrlarni janrnya nar-aq, 
HEB.9.14	Kali-euq shiq, ngeurdzaeq arnavni par lavshawr nya-eu jeq nga. Aqyawf, li-eu maqbawni daef-eu muiq-eu Saflar-anr ghoe-awr, marbyawf maqbaw-eu aqyawf-euq mawrdo, Miqyaer-anr lawrnaeq-euq mae. Nawmaf, daefluf-eu Miqyaer-anr uqduqtanq nya’ni, aqyawf-euq shiq-aq, gar yawshir-anr nae nawmaf-euq zaqsiq nuisiq-anr tsiqshawr naeqlaf-eu mae.
HEB.9.15	Heu-euq baqda’nae, tsawrhaqzaq dawqma sarjax yawbae hmq-euq lafov jawr ngae, mrbanq mrlaeq-euq deuq-anr kakhof-eu laer Yeqsur shirdan-euq mae. Miqyaer nae kurtaq-euq tsawrhaq deuq-anr sarjax dzaqtaq-euq lof-aer, mqmaq maqbyav yarzir-euq jeqbir bi za’ni, Yeqsur-aq, dawqma sarjax yawshuif-euq tsawrkaq pyeuf-eu mae.
HEB.9.16	Jeqbir bif-eu sanqbof jav nar-aq, jeqbir sanqbof bif-eu ghaq shir-euq yawduq yabi baw-eu mae. 
HEB.9.17	Aqjeq mirnae aernar-aq, jeqbir bif-eu ghaq shir-awr nae taef-aer jeqbir khoer za’nya-eu mae. Aerkhawf, jeqbir bif-eu ghaq khardaef-eu khoerkeuvni, jeqbir khoer maqza nya-a siq. 
HEB.9.18	Khoermirnae, dawqma sarjax yawbae hmq khawf, shiq-anr maqghoe-aer zmq-euq maqngeur-a. 
HEB.9.19	Aqjeq mirnae aernar-aq, Morseq, zanrdawq-euq lafkhoer boftaq-euq zanrtaq khoftaq yawqdawq navluf, tsawrhaq khoerdeuq dawqtawv luf-anr aernaeq ghaq-euq nar-aq, mawrner mawrgaw hawr-eu cifmyaef-euq shiq, ircuf-anr keuq-awr, nertseuvni ghae-eu yawr cafhm hawr-eu hursor uqnae yur-awr, sanqbof hawr-eu tsawrhaq dawqtawv luf-anr juifshaeq-eu mae. 
HEB.9.20	Khoerngae, Morseq aer-eu,
HEB.9.21	Khoerlof-aer durni, saqpar saeqghawv hawr-eu uqduq tanq-eu gar zmq-eu mrmyawq keuka yawqjeq navluf-anr khawf, aqyawf, shiq juifshaeq-eu mae. 
HEB.9.22	Zanrdawq aertaq-euq lof-aer nar-aq, yawqjeq navluf aerghaqni, shiq nae yashawr-eu mae. Shiq dov-eu jeq maqjav nar-aq, iqbax pyaeq-eu jeq maqjav-a.
HEB.9.23	Khoermirnae, mq-euq khoertav jav-eu keuka deuq-euq arbar pyeuf-eu mrmyawq-anr khawf, heudeuq nae yashawr-eu ngeur nar-aq, mq-euq khoertav-euq mrmyawq keuka-aq, heudeuq navmaqtser muiq-eu lawrnaeq-eu jeq nae ya lavshawr-eu mae. 
HEB.9.24	Aqjeq mirnae aernar-aq, marmarni ghae-eu jawrduq-euq arbar taef-aer pyeuf-eu, tsawrhaqzaq nae tsovtaq-euq shawr-eu jawrduq-anr Kali urler-euq maqngeur-a. Aerkhawf, aqyawf, aqdui-euq danzar Miqyaer-euq maeqshi jawrni mq-euq khoertav urler-euq mae. 
HEB.9.25	Khoer-aq, pirma yawhuiq ghaq, aqyawf khof aqyawf jeqzaq-euq shiq yur-awr, shawr duidui-eu lawv-anr urler-eu lof-aer, Kali, aqyawf-euq mawrdo ghawqmya pov maqya lawrnaeq-a. 
HEB.9.26	Khoerlof-aer ya lawrnaeq lawnmr-aq, mqmir bae-euq taf nar-aq, aqyawf ghawqmya pov shaqzanq yadaq-euq law taef-a. Aerkhawf, aqyawf iqbax yurdzae-eu laer arsaq saq-eu aryamq heu-euq lafkhoer, aqyawf-euq mawrdo lawrnaeq-euq baqda’nae, aqyawf tiq pov dovle-euq taef mae. 
HEB.9.27	Tsawrhaqzaq tiq pov yashir-eu mae laer aertsaev taq-euq mae. Shir-euq nar-aq, yarkhaq yabi dar-eu mae. 
HEB.9.28	Khoerlof-aer durni, Kali, tsawrhaq ghawqmya ni-euq iqbax-anr pidzae-eu laer tiq pov lawrnaeq-euq taef mae. Aqyawf nyiq pov tiqpov dovle ngae, iqbax naeq-aer tiqjeq-iq maqpar taf-aer, aqyawf-anr lofluf-eu tsawrhaq deuq-anr bibuq-ir-eu laer oe-eu mae.
HEB.10.1	Zanrdawq-aq, aqkar keuvle-eu yawmuiq jeq-euq narshmr taef-aer pyeuf-awr, aqdir aqmarhmq maqngeur-eu mirnae, aqyawfmaf tiqkhof sair tiqkhof maq tsaevlerni aqyawf tiqjeq taef-aer lawrnaeq-eu khoer-aq, dawqpae le-eu tsawrhaq deuq-anr tiqjawr-iq maqbi byanlar nya-a. 
HEB.10.2	Byanlar-euq lawnmr-aq, aqyawfmaf lawrnaeq-eu jeq naqjir taef-a. Aqjeq mirnae aernar-aq, uqduq tanq-eu tsawrhaq deuq tiq pov bishawr-euq nar-aq, aqyawf maf-euq zaqsiq nuisiq iqbax anr nya laer maqpar noeq-ar. 
HEB.10.3	Aerkhawf, aqyawf khof aqyawf lawr-eu khoer-aq, yawqha-euq iqbax-anr bi noeqmawr-eu jeq pyeuf-eu mae. 
HEB.10.4	Aqjeq mirnae aernar-aq, mawrner mawrgaw-euq shiq hawr-eu cifmyaef-euq shiq-aq, tiqjeq ghaenae-iq iqbax-anr maq yurdzae nya-a.
HEB.10.5	Khoermirnae, Kali, mirtsaq-euq khoertav zafkale ngae heulof-aer aer-eu mae,
HEB.10.8	Yawbae ngae nae aqyawf aer-eu, “Lawrnaeq-eu jeq hawr-eu damqnaeq-eu jeq, dzanpuiv-awr lawrnaeq-eu jeq hawr-eu iqbax-euq gharduq lawrnaeq-eu jeq-anr khawf, nawr maq geufmawf-eu uqtaf, heudeuq-anr nuikhanr maqshir-a.” (Heudeuq dawqtawvluf zanrdawq aertaq-euq lof-aer damq-eu jeq pyeuf-eu mae). 
HEB.10.9	Khoernar-aq, aqyawf paraer-eu, “Miqyaer-or. Hawsher-eq, ngar-aq, nawr nuima tsaq-eu jeq mr-eu laer oe-euq ma.” Khoermirnae, aqyawf, dawqma sarjax yawshuif bi dovlar-eu laer dawqma sarjax yawoer-anr yurdzae-euq mae. 
HEB.10.10	Miqyaer nuima tsaq-eu baqda’nae, Yeqsur Kali-euq mawrdo tiq pov lawrnaeq-euq taef khawf, lawrluiv jir-euq jeq pyeuf-eu gar ghoe-awr, aqdui bi lavshawr-euq ma.
HEB.10.11	Pirma yawqghaq navluf, yawqnan navluf yawf-awr, uqduq tanq-eu gardeuq ya’mr-eu mae. Aqyawfmaf, lawrnaeq-eu aqyawf tiqjeq taef-aer ghawqmya pov yalawr-eu khawf, lawrnaeq-eu khoer-aq, iqbax-anr maq yurdzae nya-a. 
HEB.10.12	Aerkhawf, Kali, iqbax-euq gharduq tiq pov lawr-euq taef khawf, mqmaq maqbyav yarzir luiv-eu jeq lawrnaeq ghaq-euq nar-aq, Miqyaer-euq armar paw nuirler-euq mae. 
HEB.10.13	Khoerngae nae nar-aq, aqyawf, aqyawf-anr muir-eu deuq, aqyawf-euq aqkuir cawqtaqduq pyeuflar-eu gar dawqluf-eu mae. 
HEB.10.14	Aqjeq mirnae aernar-aq, aqyawf tiq pov lawr-euq khoer, bi lavshawr luf-eu tsawrhaq deuq mqmaq maqbyav yarzir byanlarni mr-euq mae.
HEB.10.15	Yawshawr Saflar khawf, aqdui-anr sarkir kamqnaeq laf-eu lafkhoer, yawbae heulof-aer aer-eu mae,
HEB.10.18	Khoermirnae, heudeuq-euq gharduq iqbax pyaeqnaeq-eu jeq aqgeugar jav nar-aq, khoergar-aq, iqbax-euq gharduq maqpar yalawr-eu mae.
HEB.10.19	Khoermirnae, aqyuif aqnyir deuq-or! Yeqsur-euq shiq baqda’nae, aqdui nuima khaqduqni shawr duidui-eu lawv-anr urler nya-eu ma. 
HEB.10.20	Aqjeq mirnae aernar-aq, aqdui-euq gharduq lawvkaq-euq saqpar lepav nya-eu, daef-eu garma yawshuif tiq kanr shardanr naeqlaf-euq mae. Aqyawf-euq mawrdo-aq, lawvkaq-euq saqpar khoer mae. 
HEB.10.21	Khoeruqtaf, aqdui, Miqyaer-euq nymrkhanq-anr uvlanr-eu Pirma yawhuiq ghaq jawr-eu ma. 
HEB.10.22	Aqdui-euq mawrdo-anr ircuf irshawr nae tsiqshawr naeqlaf-awr, zaqsiq nuisiq yawdoer-anr nae aqdui-euq nuima-anr shiq juifshaeq naeqlaf-euq mirnae, dawrcoeni ghae-eu nuima anr-awr, janduq-eu jeq byan-eu lafkhoer, Miqyaer-euq maeqshi urler kar-eur. 
HEB.10.23	Aqdui nae aerdov dzeur-euq noeqtmq-eu jeq-anr povpov lavlav-aer maqghaeni, zifdanni nyaeftaeqtaq kar-eur. Aqjeq mirnae aernar-aq, aqdui-anr sarjax bif-euq ghaq-aq, sarjax zif-eu mae. 
HEB.10.24	Khoeruqtaf, gaq-eu jeq myaqlar-awr yawmuiq jeq mrni, aqdui tiqghaq tirghaq-euq gharduq sharnoeq-awr lavnoeq lavzor kar-eur. 
HEB.10.25	Aqdui tiqkawv lof-aer uiqler bymrler-eu jeq-anr, tsawrhaq tiqpavnav byaer-eu lof-aer maqbyaerni mrdavlef kar-eur. Arnan khoernan keuvle-eu dawqpae paelar-eu ngar-a laer, nawmaf siqnya-eu mirnae, tiqghaq tirghaq, ghaq yawkhav-aer biftaer taeq-awq.
HEB.10.26	Aqdui yawtsaq yawdawr-anr siqnya-eu tsawrganr za-euq khawf, dirdaq-aer iqbax parmr nar-aq, iqbax-euq gharduq lawr-eu jeq maqpar jav mae. 
HEB.10.27	Aerkhawf, yarkhaq dar-eu jeq hawr-eu Miqyaer-anr muir-eu tsawrhaq-anr miqdzaq keuqdzae lar-eu gar guv duidui-eu lafkhoer dawq-eu jeq taef-aer jav-eu mae. 
HEB.10.28	Tsawrhaq tiq ghaq, Morseq-euq zanrdawq-anr mrbanq-euq mae laer sarkir kamq-eu tsawrhaq nyiq ghaq smr ghaq jawr nar-aq, aqyawf-aq, ghawqshaq gaq-eu jeq maqza-aer yashir-eu mae. 
HEB.10.29	Sharnoeqhaw sher-eq. Miqyaer-euq Zaqyo-anr aqkuir-euq uqmov nawqtaeq taq-awr, yawqha-anr lavshawr-euq dawqma sarjax-euq shiq-anr, arpoeq maqbaw-eu lof-aer sawx-awr, guiqlanq yawdzanr bif-eu muiq-eu Saflar-anr yaeqbawq-aer ghae-eu tsawrhaq tiq ghaq, arnavni doerdzaeq-eu darnaeq-eu jeq-anr yadaq-eu jeq nya? 
HEB.10.30	Aqjeq mirnae aernar-aq,
HEB.10.30	laer aer-awr, “Sanqpaq Miqyaer, aqyawf-euq tsawrhaq deuq-anr yarkhaqdar taef-a” laer aer-eu khoerghaq-anr aqdui siqnya ma.
HEB.10.31	Daefluf-eu Miqyaer-euq aqlaf-euq lafkhoer ya ga’ur-eu-aq, guvlar paq-aer ghae-eu jeq pyeuf-eu mae.
HEB.10.32	Dzeurlaf-euq arnan aryamq-anr noeqmawr-awq. Nawmaf yawshaef-anr ya’mawr-euq nar-aq, shaqzanq-anr oror-aer yawkhav-aer yadaq-euq mae. 
HEB.10.33	Tiqpov nav-aq, nawmaf, aqcawq-euq maeqshi, shafdawr-ir paq-aer bijanr-awr, bikhaeq bikhav-euq mae. Khoeruqtaf, tiqpov nav-aq, nawmaf khoerlof-aer bijanr-euq tsawrhaq deuq naeq-aer cawq cawqnaeq-euq mae. 
HEB.10.34	Aqjeq mirnae aernar-aq, shmrcav nae bi paftaq-euq ngaq-anr khawf, nawmaf ghawqshaq gaq-awr, aqcawq, nawmaf-euq myawqdeuq-anr khaeqgeuf khavgeuf-euq khawf, nawmaf laqkhaq caertavni daq-awr hageuf coer-eu mae. Aqjeq mirnae aernar-aq, heunav maqtser muiqdzaeq zifdzaeq-eu jeqbir nawmaf-euq gharduq jav-eu mae laer nawmaf siqnya-eu mae.
HEB.10.35	Khoermirnae, nawmaf yawduq baw-eu jeq-anr taq byaerdzae. Aqjeq mirnae aernar-aq, nawmaf heu-euq baqda’nae huiq duidui-eu mrpoeq lafsawq za taef-a. 
HEB.10.36	Nawmaf, Miqyaer nuima tsaq-eu jeq-anr mrbyan-euq nar-aq, aqyawf nae sarjax dzaqtaq-euq jeq-anr za’ni daqcoer orcoer-eu jeq ya’anr-eu mae.
HEB.10.37	Aqjeq mirnae aernar-aq, aqyawf aer-eu,
HEB.10.39	Aerkhawf, aqdui-aq, narkhan paw jivkhof ghae-awr, yacawv-ir-eu tsawrhaq khoerdeuq maqngeur. Jan-eu mirnae, saflar kakhof-eu jeq-anr za-eu tsawrhaq ma.
HEB.11.1	Jan-eu jeq-aq, noeqtmq taq-euq jeq-anr yawduq baw-awr, maq mawrlar-eu jeq-anr nuikhaq tsmq-eu mae. 
HEB.11.2	Arhu-euq tsawrhaq deuq jan-eu mirnae, sarkir yawmuiq za-euq mae.
HEB.11.3	Aqdui jan-eu mirnae, mqmir-aq, Miqyaer-euq dawq nae bae-euq mae laer ghovshaw-eu ma. Khoermirnae, mawrlar-eu jeq-aq, maq mawrlar-eu jeq nae bi dovlar taq-euq mae.
HEB.11.4	Aqbeqlav jan-eu lafkhoer, Miqyaer-anr lawrnaeq-euq mirnae, Gaqirnav nae lawrnaeq-euq jeq navmaqtser muiqdzaeq-eu mae. Miqyaer, Aqbeqlav nae lawrnaeq-euq lafsawq-euq garkawv sarkir kamq-awr, Aqbeqlav-aq, tsaq-awr dawr-eu tsawrhaq mae laer sarkir za-euq mae. Jan-eu jeq-euq baqda’nae, Aqbeqlav shirdzeur-euq khawf dawq ngaeqluf-eu mae.
HEB.11.5	Ernov jan-eu mirnae, shir-eu jeq-anr maqya mawrni bi sheuqdav-euq mae,
HEB.11.5	Miqyaer, aqyawf-anr maq sheuqkhof-euq minav-aer, aqyawf, Miqyaer nuikhanr shirni daef-euq mae laer sarkir jav-eu mae.
HEB.11.6	Jan-eu jeq maqanr nar-aq, tiqjeq ghaenae-iq Miqyaer nuikhanr shirni maq janrnya-a. Aqjeq mirnae aernar-aq, Miqyaer jawr-eu gar kharlar-eu tsawrhaq-aq, Miqyaer aqdir jawr mae laer jan-awr, laejae-awr aqyawf-anr sharpov-eu tsawrhaq-anr guiqlanq bif-eu mae laer khawf yajan-eu mae.
HEB.11.7	Noraq jan-eu mirnae, maq mawrhaw-euq jeq Miqyaer, aqyawf-anr aernaeq ngae, yawzeu baw-awr guv-eu lafkhoer narhaq geuf-awr, aqyawf-euq nymrkhanq yabuq-ir ni lawq lawqma tiq lawq tsov-euq mae. Aqyawf jan-eu khoer-aq, mirtsaqzaq-anr dar-eu jeq pyeuf-awr, aqyawf-anr tsaq-awr dawr-eu jeqbir of-eu tiq ghaq bi pyeuflar-euq mae.
HEB.11.8	Aqbyaqhaq jan-eu mirnae, Miqyaer, aqyawf-euq jeqbir pyeuf-eu mirkhanq-anr ir-awq laer aqyawf-anr kur ngae, aqgeugar ya’ir-eu laer maq siqnya-eu khawf, Miqyaer-euq dawq narhaq geuf-awr ir-euq mae. 
HEB.11.9	Aqyawf jan-eu mirnae, Miqyaer nae sarjax dzaqtaq-euq mirtsaq-anr aqcawq-euq mirkhanq-anr jawr-eu lof-aer jawr-ir-euq mae. Aqyawf-anr durni, Miqyaer-euq sarjax za-euq Irtsav hawr-eu Yaqkov khawf, aqyawf lof-aer saeqghawv ghawv-awr jawr-euq mae. 
HEB.11.10	Aqjeq mirnae aernar-aq, Aqbyaqhaq-aq, Miqyaer nae bae-awr tsovtaq-euq, dawqpaeq zif-eu meuq-anr dawqluf-eu mae.
HEB.11.12	Khoermirnae, shir-euq gar dur-eu tsawrhaq tiq ghaq ovnae, oeqpaq oeqma ghawqmya’ni jawrle-euq mae. Aqyawfmaf mqtav tsaeq-eu aqguir lof-aer myaq-awr, iqmalavshav lawrdzer jav-eu kharshuiq lof-aer maq guijir coerni jawr-eu mae.
HEB.11.13	Tsawrhaq khoerdeuq yawqghaq navluf jan-eu lafkhoer shir-euq mae. Aqyawfmaf, Miqyaer nae sarjax dzaqtaq-euq jeq-anr maqza-aq. Aerkhawf, garmanr kaq-eu gar nae khoerdeuq-anr ya’mawr-awr, aqyawfmaf mirtsaq-euq khoertav jawr ngae, yawqkhanq yawqmir yawq-euq tsawrhaq hawr-eu daqyan lof-aer taef ma laer, aqyawfmaf yawduq baw-awr hageuf-euq mae. 
HEB.11.14	Khoerlof-aer aer-eu tsawrhaq deuq-aq, aqyawfmaf jawrkhanq tiq tsanr sharpov luf-eu nga laer byacaevni bi mawrlar-eu mae. 
HEB.11.15	Aqyawfmaf nae dovlar-euq mirkhanq-anr noeqgaq lawnmr-aq, aqyawfmaf par ghofjawr-ir-eu aryamq jav-eu mae. 
HEB.11.16	Aerkhawf, nymq-mr aqyawfmaf geufmawf-eu mirkhanq-aq, khoernav maqtser muiqdzaeq-eu mq-euq khoertav jav-eu mirkhanq mae. Khoermirnae, tsawrhaq khoerdeuq, Miqyaer-anr aqyawf maf-euq Miqyaer ma laer aer-eu gar Miqyaer maq shafdawr-a. Aqjeq mirnae aernar-aq, Miqyaer, aqyawf maf-euq gharduq meuq tiq meuq laeqhmq taq-euq mae.
HEB.11.17	Aqbyaqhaq jan-eu mirnae, Miqyaer, aqyawf-anr tsermrhaw ngae, aqyawf-euq zaqyo Irtsav lawrnaeq-euq mae. Sarjax za-euq tiq ghaq, yawqha-euq zaqyo tiq ghaq taef khawf lawrnaeq-eu laer ghae-euq mae. 
HEB.11.18	Irtsav-euq garkawv Miqyaer aer-eu,
HEB.11.19	Miqyaer, tsawrhaq-anr shir-euq gar nae bi ghofdaeflar nya mae laer aqyawf noeqjir-euq mae. Yawjeq majeq dawq zmq-awr ya’aer nar-aq, aqyawf-euq zaqyo shir-euq khawf par zakhof-euq gar dur-eu mae.
HEB.11.20	Irtsav jan-eu mirnae, Yaqkov hawr-eu Irsawr-anr maeqhu paw daefdav lef-eu gharduq, dawq ngaeqghae naeq-euq mae.
HEB.11.21	Yaqkov jan-eu mirnae, aqyawf shir-eu dawqpae paelar ngae, gawqyoeq-euq uqduq-anr khawqdar-awr, Yorsaev-euq zaqyo nyiq ghaq-anr dawq ngaeqghae naeq-euq uqtaf, Miqyaer-anr uqduq tanq-euq mae. 
HEB.11.22	Yorsaev jan-eu mirnae, shir-eu dawqpae paelar ngae, Irsaqleqlav tsawrhaq, Irjirtuv-anr nae yadov-ir-eu garkawv aernaeq-awr, aqyawf-euq shaqyoeq-euq garkawv khawf dawq biftaq yaf-euq mae.
HEB.11.23	Jan-eu mirnae, Morseq daefle ngae, zawr muiq-eu zaqnanq nga laer Morseq-euq aqma aqda, sanqpaq nae biftaq-euq dawq-anr maqguv-aer bala smr siq byanni cuzaf taq-euq mae.
HEB.11.24	Morseq jan-eu mirnae, aqyawf huiqlar ngae, sanqpaq Paqlawr-euq zaqmiq-euq zaqyo laer tiqpawf-iq maqbi kurmawf-a. 
HEB.11.25	Morseq-aq, iqbax-euq lafkhoer tiqkhaeq larkhaeq caergha-eu navmaqtser, Miqyaer-euq tsawrhaq deuq naeq-aer tiqkawv lof-aer shaqzanq-anr daq ma laer tsergeuf-euq mae. 
HEB.11.26	Kali-euq gharduq yaeqbawq-aer janrlar-eu gar yadaq-eu jeq-aq, Irjirtuv-euq pyurshuir myawqganq navmaqtser poeqdzaeq-eu ngar-a laer aqyawf noeqjir-eu mae. Aqjeq mirnae aernar-aq, aqyawf-aq, aqkar za-eu mrpoeq lafsawq-anr hawtsov taq-euq mae.
HEB.11.27	Aqyawf jan-eu mirnae, sanqpaq nuima paer duidui-eu gar maqguvni, Irjirtuv-anr nae dov-ir-euq mae. Aqjeq mirnae aernar-aq, maq mawrlar-eu Miqyaer-anr mawrhaw-euq lof-aer, aqyawf nuima zif-eu mae. 
HEB.11.28	Morseq jan-eu mirnae, huqbaw deuq-anr saef-eu ghaq, Irsaqleqlav tsawrhaq-anr maqbi toeqciv-eu gharduq, Baqsaqkaq yawbui bui-awr, shiq juifshaeq-euq mae.
HEB.11.29	Irsaqleqlav tsawrhaq jan-eu mirnae, guicorni ghae-eu mirtsaq-euq khoertav can-eu lof-aer, Irner iqmalavshav-anr tsaev-euq mae. Irjirtuv tsawrhaq khawf khoerlof-aer tsaevluf ngae, ircuf nae bi danqpymq saef-euq mae.
HEB.11.30	Jan-eu lafkhoer, Yeqlirkor-anr shif nan canjawq ghaq ngae, meuqlanr gabyav jir-euq mae. 
HEB.11.31	Jan-eu lafkhoer, Laqhar laer kur-eu mawrdo anq-eu zaqmiq aqbur khoerghaq, khoeqshohaw le-euq tsawrhaq deuq-anr yawmuiq-aer ha-euq mirnae, Miqyaer-euq dawq maq narhaq geuf-eu tsawrhaq deuq naeq-aer tiqkawv lof-aer maqya cawv-ir-aq.
HEB.11.32	Heu’uqtaf, ngar aqjeq paraer-eu paq nga? Par aerka-iq nar-aq, Girdoq, Baqlar, Saqsoq, Yeqpaqtav, Daqbir, Saqmeuqlav hawr-eu Miqyaer gharduq ngaeqdan-eu tsawrhaq deuq-euq garkawv, dzawrnaeq-eu aryamq maqjav nga. 
HEB.11.33	Tsawrhaq heudeuq jan-eu mirnae, mirkhanq deuq-anr deuvghaq-awr, tsaq-awr dawr-eu lafkhoer mr-euq mae. Sarjax dzaqtaq-euq jeq za-awr, arlaqjaqshir-euq khaqmae-anr maeqcuf cuf-euq mae. 
HEB.11.34	Miqdzaq nyaev duidui-eu gar lavmiv-awr, micaer khaeq-anr nae yabuq-ir-euq mae. Ghaqbaq baq-eu, ghaq khavlar-awr, guirdeuv deuv-eu nuima khaqduqni anr-eu uqtaf, aqcawq mirkhanq-euq guirzaq deuq-anr taekhof ghae-euq mae. 
HEB.11.35	Zaqmiq aqbur deuq, yawqha-euq paeqzaq shir-euq gar nae ghofdaef lar-euq gar ya’mawr-euq mae.
HEB.11.35	Tiqpavnav deuq-aq, muiqdzaeq-eu ghofdaef lar-eu jeq-anr za’ni, bibuq-ir-eu jeq-anr maq hageuf-aer, khaeq-awr khav-eu jeq-anr daq-euq mae. 
HEB.11.36	Tiqpavnav deuq-aq, aqcawq aqjaf jaf-awr, yanqcav nae juif-eu gar yadaq-euq uqtaf, shmrcav nae bipaf-awr, kuv-anr nyaefur-eu gar khawf yadaq-euq mae. 
HEB.11.37	Aqyawfmaf khaqlo nae bi biqsaef-awr, yaeqma nae nyiq tsaev bi yaeqtsaev-euq uqtaf, murjur jur-eu gar yadaq-awr, micaer nae bisaef-euq mae. Aqyawf maf-aq, irshaq shaq-eu jeq, khaeq-awr khav-eu jeq hawr-eu shaqdui zanq duidui-eu jeq-anr yadaq-eu lafkhoer, yawr bawkhov hawr-eu cifmyaef bawkhov dm-awr, tiqgar sair tiqgar doedoe-aer yacan-euq mae. 
HEB.11.38	Aqyawfmaf, mirtsaq-euq khoertav jav-eu bawrtsanq bawrdanr doeni, gawqjawq gawqdur, lokhanq lobyoe hawr-eu duqkhanq doeni, doedoe ghagha-aer jawr-euq mae. Mirtsaq tanqkhawr heu-aq, aqyawf maf-anr maqgeux-a.
HEB.11.39	Tsawrhaq heudeuq yawqghaq navluf jan-eu baqda’nae, sarkir yawmuiq za-euq mae. Aerkhawf, aqyawfmaf sarjax dzaqtaq-euq jeq-anr maqza-aq siq. 
HEB.11.40	Aqjeq mirnae aernar-aq, Miqyaer, aqdui-euq gharduq khoernav maqtser muiqdzaeq-eu jeq laeqhmq taq-euq mae. Aqdui khawf maqkeuq nar-aq, aqyawfmaf byan-eu jeq maq za’nya-a siq.
HEB.12.1	Jan-eu jeq-euq garkawv sarkir kamq-eu tsawrhaq, juqkhoeq tmq-eu lof-aer aqdui-euq tiqjawq jawrluf-eu mirnae, aqdui-anr kanluf-eu yawqjeq navluf pyaeqka yaf-awr, aqdui-anr gheupaf lar-eu iqbax dawqtawvluf khawf puirdzae yaf-eu uqtaf, nuinoeq ghawqmanrni noeq-awr, aqdui-euq gharduq lavsav taq-euq garma-anr caevghae kar-eur. 
HEB.12.2	Caevghaeluf ngae, Yeqsur-anr hawtsov taq-awq. Aqyawf-aq, aqdui jan-eu jeq-euq ardanq bae-euq ghaq hawr-eu arsaq saq-eu ghaq pyeuf-eu mae. Aqyawf-euq maeqshi javluf-eu laqkhaq caer-eu jeq-euq baqda’nae, daqga-eu jeq-anr maq sharnoeqni lafyaq-anr daq-euq mae. Nymq-mr aqyawf, Miqyaer-euq nuirmanq armar paw nuirluf-eu mae. 
HEB.12.3	Nawmaf-euq nuima ghaq maqya baq-ir-aer, nuima maqya cawv-ir ni, Kali, aqyawfghaq khawf iqbaxzaq muir-awr janrnaeq-eu gar daqdzeur nya-euq garkawv-anr sharnoeqhaw sher-eq.
HEB.12.4	Nawmaf, iqbax naeq-aer deuvcae caecae-aer shaqluf-eu khawf, shiq dov-eu tiv-anr maq keuvler-aq siq.
HEB.12.5	Aqyawf, nawmaf-anr aqyawf-euq zaqdeuq-anr maeqbawq bif-eu lof-aer aer-euq dawq-anr nawmaf ngaer-euq nya lor?
HEB.12.7	Nawmaf maeqpar naeq-eu jeq-anr daqluf-eu ngeur nar-aq, Miqyaer, nawmaf-anr aqyawf-euq zaqdeuq lof-aer janrnaeqlaf luf-eu mae. Aqda maq maeqpar naeq-eu zaq jawr mae lor? 
HEB.12.8	Zaq yawqghaq navluf maeqpar naeq-eu gar yadaq-eu mae. Nawmaf-anr maeqpar naeq-eu jeq maqjav nar-aq, nawmaf-aq, aqyawf-euq zaqmar maqngeur-aer, ghovbaq-euq lafnyir-euq zaq pyeuf-eu mae. 
HEB.12.9	Khoeruqtaf, aqdui-anr maeqpar naeqlaf-euq, aqdui-euq zaqbaw aqda-anr yawzeu baw-eu ma. Khoernav maqtser, aqdui, saflar paw-euq Aqda-euq dawq-anr arnavni par narhaq geuf-awr, daef paq-aer ghae-eu nga? 
HEB.12.10	Aqdui-euq zaqbaw aqda deuq-aq, aqyawfmaf nae tsaq mae laer noeq-euq lof-aer, aqdui-anr tiqkhaeq yawkaq maeqpar naeqlaf-eu taef mae. Aerkhawf, saflar paw-euq Aqda-aq, aqdui-euq gharduq muiqni aqyawf shawr-eu lof-aer, aqdui khawf shawrlarni maeqpar naeqlaf-eu mae. 
HEB.12.11	Maeqpar naeqlaf-eu aqgeu jeq maqkaq, ya daqluf ngae narlar-eu mirnae, laqkhaq maq caernya-a. Aerkhawf, arsaq saqlar ngae, khoerlof-aer ya mrdzaw-euq tsawrhaq-euq gharduq, tsaq-awr dawr-eu nuisar of-eu arsiq siqle-eu mae.
HEB.12.12	Khoermirnae, gagheu taq-euq nawmaf-euq aqlaf hawr-eu ghaq maqanr-eu aqkuir pawqtsuif ghaq bi anrlar-awq. 
HEB.12.13	Nawmaf-euq kuircawv, kuirtsuif maqya jivpar-ir-eu uqtaf taqler nya’ni, nawmaf-euq aqkuir-euq gharduq garma dawrcoeni shardanr-awq. 
HEB.12.14	Tsawrhaq yawqghaq navluf naeq-aer tsaqler dzoerlerni laejae-awr, shawrlarni khawf laejae-awq. Aqjeq mirnae aernar-aq, maqshawr nar-aq, tsawrhaq tiqghaq-iq Sanqpaq Miqyaer-anr maq mawrnya-a. 
HEB.12.15	Nawmaf, Miqyaer-euq guiqlanq yawdzanr-anr nae kaq-ir-awr, khaqjawfni ghae-eu nuima baw-eu duqcir dovlar-awr, gardzaq garkawv lavdov-eu uqtaf, ghawqmya ghaq-anr maqshawrni bi pyeuflar-eu gar yanr-awq. 
HEB.12.16	Nawmaf tiqghaq-iq banq-awr joe-eu jeq maqbi dovlarni yanr-awq. Irsawr lof-aer maqshawr-aer maqya ghae-ir ni khawf yanr-awq. Irsawr-aq, dzar tiq dzaq nae huqbaw zaqyo-euq aryaq pardzae-euq mae. 
HEB.12.17	Arnan-aq, Irsawr, aqyawf-euq aqda nae dawq ngaeqghae-eu gar za’mawf-eu mae. Aerkhawf, maq janrnaeq-aq. Aqyawf nae mrdzeur-euq jeq-anr myavbir juni sharpov duidui-euq khawf, noeqpov noeqparduq maqpar jav-euq mae laer nawmaf siqnya-eu mae.
HEB.12.18	Nawmaf-aq, heulof-aer ghae-eu gawqjawq-anr larkeuv-euq maqngeur-a: toeqciv nya-awr miqdzaq dof-eu, navcawfni pyeuf-ir-awr zanrtsuini ghae-eu uqtaf, jaqlaer laerma baw-eu, 
HEB.12.19	darhae tersar hawr-eu dawq ngaeq-eu tersar khawf jav-awr, tersar khoer-anr yagaq-euq tsawrhaq deuq, aqyawf maf-anr dawq taqpar ngaeqcawq naeqlaf laer tanqshar-eu mae. 
HEB.12.20	Aqjeq mirnae aernar-aq, aqyawfmaf dawq heulof-aer biftaq-euq gar maq daqcoer-a.
HEB.12.21	Ya’mawr-euq khoer-aq, guv duiduilar paq-aer ghae-eu mirnae, Morseq aer-eu,
HEB.12.22	Aerkhawf, nawmaf-aq, Ziroq gawqjawq hawr-eu daefluf-eu Miqyaer-euq meuq-anr larkeuv-euq mae. Meuq heumeuq-aq, mqtav-euq Yeqlursaqlaeq pyeuf-awr, heugar maq guijir coerni myaq-eu mqtav ghaqkhaer deuq uiqlarduq pyeuf-eu mae. 
HEB.12.23	Mq-euq khoertav bofanr taq-euq huqbaw zaqyo deuq-euq Kalizaq armur uiqlar duq-anr larkeuv-euq mae. Tsawrhaqzaq yawqghaq navluf-anr yarkhaq dar-eu Miqyaer hawr-eu, bi byanlar-euq tsaq-awr dawr-eu tsawrhaq-euq saflar khawf jawr-eu mae. 
HEB.12.24	Khoeruqtaf, dawqma sarjax yawshuif-euq tsawrkaq Yeqsur khawf khoergar jawr-awr, juifshaeq taq-euq shiq khawf khoergar jav-eu mae. Aqbeqlav-euq shiq nae ngaeq-euq dawq navmaqtser, juifshaeq taq-euq shiq khoer nae ngaeq-euq dawq-aq, muiqdzaeq-eu mae.
HEB.12.25	Nawmaf-anr dawq ngaeqcawq lar-eu ghaq-euq dawq-anr maq narhaq-aer maqghaeni yanr-awq. Aqjeq mirnae aernar-aq, mirtsaq-euq khoertav aqyawf maf-anr aernoeq naeq-euq khoerghaq-euq dawq-anr, aqyawfmaf maq narhaq-euq mirnae, maqya dzeur-ir-euq ngeur nar-aq, mq-anr nae aernoeq naeqlaf-euq khoerghaq-euq dawq-anr aqdui maq narhaq nar-aq, ngeurdzaeq aqjox-aer parya dzeur-ir nmr-mq? 
HEB.12.26	Khoerngae, aqyawf-euq tersar nae mirtsaq-anr ngawqnyae-euq mae. Aerkhawf, nymq-mr aqyawf sarjax dzaq-awr aer-eu,
HEB.12.27	“Tiq pov par ngawqnyae ma” laer aer-eu dawq heudawq-aq, maq nyaelar nya-eu jeq aqmyanluf bizif-awr, khar nyaelar-eu baetaq-euq yawqjeq navluf yurdzaejir ma laer aermawf-eu mae.
HEB.12.28	Aqdui maq gheunyae nya-eu uvlanr-eu jeq zataq-euq mirnae, Miqyaer-euq guiqlanq yawdzanr-anr hageuf-awr, yawzeu baw-awr guv-eu lafkhoer, Miqyaer nuima tsaq-eu lof-aer aqyawf-euq gar mr kar-eur. 
HEB.12.29	Aqjeq mirnae aernar-aq, aqdui-euq Miqyaer-aq, puivdzaqjir nya-eu miqdzaq pyeuf-eu mae.
HEB.13.1	Aqyuif aqnyir maernmr yawkaq gaq-eu lof-aer aqmyanluf gaq-awq. 
HEB.13.2	Daqyan-anr yawmuiq-aer hageuf-eu taqngaer. Aqjeq mirnae aernar-aq, tiqpavnav deuq daqyan-anr hageuf ngae, yawqha maq siqnya-aer, mqtav ghaqkhaer-anr hageufzaq haw-euq mae. 
HEB.13.3	Nawr, shiqshaq piluf-eu mirnae, kuv-anr bi nyaefur taq-euq tsawrhaq deuq naeq-aer bi paftaq-euq lof-aer sawxtaq-awr, khaeq-awr khav-eu gar ya daqluf-eu tsawrhaq deuq naeq-aer daqluf-eu lof-aer khawf sawx-awr, aqyawf maf-anr noeqkeuv-awq.
HEB.13.4	Tsawrhaq yawqghaq navluf oermr bar-eu jeq-anr taqhuiq-awq. Yufzar khawf yawshawr shawr-aer bijav-awq. Aqjeq mirnae aernar-aq, aqcawq-anr khaqmiq sheu-eu hawr-eu banq-awr joe-eu tsawrhaq deuq-anr Miqyaer yarkhaq darnaeq taef-a. 
HEB.13.5	Nawmaf, yawdaef daef-eu lafkhoer, pyurshuir-anr maerjuir taqjuir. Yawqha kharjav-eu jeq-anr nuikhanr shir-awq. Aqjeq mirnae aernar-aq, Miqyaer aer-eu,
HEB.13.6	Khoermirnae, aqdui nuima khaqduqni heulof-aer aernya-eu ma,
HEB.13.7	Nawmaf-anr uvlanr-awr Miqyaer-euq dawq ngaeqnaeq-euq gar taqngaer. Aqyawfmaf nae mr-awr shar-euq baqda’nae dovlar-euq deuq-anr sharnoeq-awr, aqyawf maf-euq jan-eu jeq-anr cantae-awq. 
HEB.13.8	Yeqsur Kali-aq, mirnan, iqnan hawr-eu mqmaq maqbyav yarzir tiqkawv mae.
HEB.13.9	Nawmaf, beugar-eu dawqmaeq dawqtsov kharngeur-eu jeq-anr taq cantae-ir. Aqjeq mirnae aernar-aq, dzaqdzaq dawrdawr-euq baqda’nae maqngeur-eu, guiqlanq yawdzanr-euq lafkhoer nuima bi zifdzaeq lar-eu-aq, muiqdzaeq-eu mae. Dzaqdzaq dawrdawr-aq, dzaqdzaq dawrdawr nae bi uvlanr taq-eu tsawrhaq khoerghaq-anr tiqjeq-iq gardanr maqtsoeq-a.
HEB.13.10	Aqdui lawrduq tiq hmq jav-eu ma. Saqpar saeqghawv-euq lafkhoer gar mr-eu tsawrhaq, khoergar lawrnaeq taq-euq jeq-anr maq dzaqkhmq-a. 
HEB.13.11	Aqjeq mirnae aernar-aq, jeqzaq-euq shiq-aq, iqbax-euq gharduq pirma yawhuiq ghaq, shawr duidui-eu lawv-anr yuranr lef-awr, jeqzaq-euq mawrdo-aq, saeqghawv-euq lafnyir paw dzanpuiv-eu mae. 
HEB.13.12	Khoerlof-aer durni, Yeqsur khawf, aqyawf-euq shiq nae tsawrhaqzaq-anr lavshawr-eu laer 
HEB.13.13	Khoermirnae, aqdui khawf, saeqghawv-euq lafnyir paw aqyawf jawr-eu gar ir-awr, aqcawq yaeqbawq-aer ghaelar-eu gar Yeqsur daq-euq lof-aer, aqdui khawf daq-ir kar-eur. 
HEB.13.14	Aqjeq mirnae aernar-aq, heugar aqdui zif-eu meuq maqjav. Aerkhawf, aqdui aqkar javle-eu meuq-anr sharpov luf-eu ma.
HEB.13.15	Khoermirnae, aqdui, Yeqsur-anr ghoe-awr, aqmyanluf Miqyaer-anr jaceuq-eu lawr-eu jeq lawrnaeq kar-eur. Khoer-aq, aqyawf-euq tsawrmyanr-anr jaceuq-eu laer aqdui-euq maeqluq-anr nae siqle-eu arsiq mae. 
HEB.13.16	Aerkhawf, yawmuiq jeq mr-awr aqcawq-anr birnaeq pav naeq-eu jeq-anr taqngaer. Aqjeq mirnae aernar-aq, khoerlof-aer lawrnaeq-eu jeq-anr-aq, Miqyaer nuima tsaq-eu mae.
HEB.13.17	Nawmaf-anr uvlanr-eu deuq-anr narhaq geuf-awr, aqyawf maf-euq lafov yawmuiq-aer jawr-awq. Aqjeq mirnae aernar-aq, aqyawfmaf, Miqyaer-anr ya dzawrnaeq ler-eu lof-aer, nawmaf-euq nuima saflar-anr hawpir luf-eu mae. Aqyawfmaf hawpirluf ngae, laqkhaq caertavni bi mrnya-awq. Noeqshaq-eu lafkhoer mr-eu jeq taqbi pyeuf, khoerlof-aer ngeur nar-aq, nawmaf-euq gharduq khawf gardanr maqtsoeq-a.
HEB.13.18	Nga’maf-euq gharduq guiqlanq sharcaw naeqlaf-awq. Aqjeq mirnae aernar-aq, nga’maf-euq zaqsiq nuisiq shawrjaevni jav ma laer nga’maf yawduqbaw ma. Nga’maf yawqjeq navluf-euq lafkhoer yawmuiq-aer daefmawf mir-a. 
HEB.13.19	Ngar, nawmaf jawr-eu gar yawkawr-aer ghoflar nya’ni, ngaq-euq gharduq khawf guiqlanq sharcaw naeqlaf-awq laer ngar, nawmaf-anr yawkhav-aer shar-eu ma.
HEB.13.20	Nuisar bif-eu Miqyaer, aqdui-euq Sanqpaq Yeqsur shir-euq gar nae bi ghofdaef lar-euq mae. Yawr bo-eu Yawhuiq khoerghaq, mqmaq maqbyav yarzir zif-eu dawqma sarjax-anr taf-eu shiq-anr ghoe-awr, 
HEB.13.21	nawmaf, aqyawf nuima tsaq-eu lof-aer mrnya’ni, aqyawf, nawmaf-euq lafkhoer yawmuiq yawqjeq navluf bi byanlar luf-eu mae. Yeqsur Kali-anr ghoe-awr, aqyawf-euq maeqshi aqyawf nuikhanr shir-eu jeq, aqdui-euq lafkhoer mrnaeqlaf luf-ur. Arsaq saq-eu maqbawni yawshaef khanqsaer dawqtawvluf Kali-anr a’naeq kar-eur. Aqmeq.
HEB.13.22	Aqyuif aqnyir deuq-or! Ngar, nawmaf-anr sanqbof heumyav dawq bofanr laf-awr, maeqbawq bif-eu dawq-anr or-awr narhaq geuf-awq laer ngar, nawmaf-anr shar-eu ma. 
HEB.13.23	Aqdui-euq maernmr Tivmorseq, kuv-anr nae bi pyaeqdov ghaq-euq mae. Aqyawf yawkawr-aer larkeuv nar-aq, ngar khawf aqyawf naeq-aer nawmaf jawr-eu gar lar mae laer siqnya-awq.
HEB.13.24	Nawmaf-anr uvlanr luf-eu yawqghaq navluf-anr hawr-eu tsawrshawr yawqghaq navluf-anr dawqcawq puqanr laf-euq ma. Irdaqliq-anr nae lar-euq deuq khawf nawmaf-anr dawqcawq puqanr laf-euq mae.
HEB.13.25	Nawmaf yawqghaq navluf-euq khoertav guiqlanq yawdzanr jav luf-ur. Aqmeq.
JAS.1.1	Ngar-aq, Miqyaer hawr-eu Sanqpaq Yeqsur Kali-euq kuirlaf zaqkhav Yaqkov ma. Kharngeur-eu gar jawrbyav taq-euq tsawrjeuq 12 jeuq-anr
JAS.1.2	Ngaq-euq aqyuif aqnyir deuq-or, tsermr haw-eu ghawqmya jeq nawmaf-euq khoertav keuvle ngae, laqkhaqcaer duidui-awq.
JAS.1.3	Aqjeq mirnae aernar-aq, nawmaf-euq jan-eu jeq-anr tsermr haw-eu khoer-aq, nawmaf-anr daqcoer orcoer-eu tsawrhaq bi pyeuflar-eu mae. 
JAS.1.4	Nawmaf tiqjeq-iq maqteq-aer, byan-awr kuf-eu tsawrhaq pyeuflarni, aqmyanluf oror-aer daef-awq.
JAS.1.5	Nawmaf-euq lafkhoer tiqghaqnav zaqsiq tsawrganr teqluf nar-aq, Miqyaer-anr shar-eu tsaq mae. Miqyaer, aqyawf-anr bif taef-a. Aqjeq mirnae aernar-aq, Miqyaer-aq, aqyawf-anr kharshar-eu tsawrhaq-anr maqdaeq-aer ghawqmya’ni bif-eu mae. 
JAS.1.6	Aerkhawf, nawmaf shar ngae, jan-eu nuima anr-awr shar-awq. Nuima povpov lavlav-aer tiqpawf-iq taqghae. Aqjeq mirnae aernar-aq, nuima povpov lavlav-aer ghae-eu tsawrhaq-aq, iqmalavshav-anr jaqlaer baw-awr irluv dzae-eu gar dur-eu mae. 
JAS.1.7	Khoerlof-aer ghae-eu tsawrhaq-aq, 
JAS.1.8	Aqyawf nuinoeq nyiq noeq anr-awr, kharmr kharshar-eu jeq-euq lafkhoer, tiqjeq-anr-iq maqzif-a.
JAS.1.9	Aqcawq-euq lafov teqni jawr-eu aqyuif aqnyir tiqghaqnav artiv gorler ngae, aqyawf laqkhaq caer-eu tsaq mae. 
JAS.1.10	Smrmuiq muiq-eu tiqghaqnav artiv ga’awle ngae khawf, laqkhaq caer-eu tsaq mae. Aqjeq mirnae aernar-aq, smrmuiq muiq-eu tsawrhaq-aq, yarmof-euq aryaev byov-ir-eu lof-aer dur-eu mae. 
JAS.1.11	Nanrma dovlar-awr, uqtsar khavlar-awr lanrlar ngae, yarmof khoer nyoeq-ir kov-ir-eu mae. Khoerngae jawr, aryaev khoer ga-ir-awr, hawmuiq-eu jeq cawv-ir jir-eu mae. Khoergar durni, smrmuiq muiq-eu tsawrhaq khawf, yawqha-euq gar-anr khofghaluf ngae byov-ir taef-a.
JAS.1.12	Tsermr haw-eu
JAS.1.13	Tsawrhaq tiqghaqnav murjur jur-eu jeq-anr yadaq ngae, “Miqyaer, ngaq-anr murjur jur-eu nga” laer taqaer. Aqjeq mirnae aernar-aq, yawdoer jeq, Miqyaer-anr murjur maqjur nya-eu uqtaf, Miqyaer-aq, tiqghaq-anr-iq murjur maqjur-a. 
JAS.1.14	Aerkhawf, aqsur ghaq maqkaq, murjur jur-eu gar yadaq-eu khoer-aq, yawqha-euq lafkhoer anr-eu maerjuir juir-eu nuima iqbax mr-awq laer aqyawf-anr sheuqghae murghae-eu mae. 
JAS.1.15	Khoernar-aq, aqyawf-euq lafkhoer anr-eu maerjuir juir-eu nuima, zaq jeuq-eu lof-aer jeuqler-awr, iqbax bi daefle-eu mae. Iqbax khoer huiqlovlar ngae, shir-eu jeq bi daefle-eu mae.
JAS.1.16	Ngar zawr gaq-eu aqyuif aqnyir deuq-or! Taq noeqbanq de-eq. 
JAS.1.17	Guiqlanq yawmuiq dawqtawvluf hawr-eu kufdui byan duidui-eu lafsawq dawqtawvluf mq-euq khoertav jawr-eu yawshaef-euq Aqda-anr nae oe-euq mae. Aqyawf-aq, povlar parlar-eu narshmr maqbaw-aer, tiqjawr-iq maqpov maq parlar-a. 
JAS.1.18	Khar baetaq-euq yawqjeq navluf-euq lafkhoer, aqdui-aq, awfbae baelar-euq arsiq lof-aer pyeufni, aqyawf nuima khartsaq-eu lof-aer yawtsaq yawdawr-euq dawq-anr ghoe-awr, aqdui-anr bi daefle-euq mae.
JAS.1.19	Khoermirnae, ngar zawr gaq-eu aqyuif aqnyir deuq-or! Nawmaf yawqghaq navluf, aqcawq dawq ngaeq-eu gar yawkawr-aer narhaq-awq, dawq ngaeq-eu taqtaeq, nuima paer-eu taqkawr. 
JAS.1.20	Aqjeq mirnae aernar-aq, tsawrhaqzaq-euq nuipaer-aq, Miqyaer-euq tsaq-awr dawr-eu jeq maqbi dovlar nya-a. 
JAS.1.21	Khoermirnae, nawmaf-euq lafkhoer anr-eu yawjawf yawqjeq navluf hawr-eu yawcawv jeq dawqtawvluf byaerdzae jir-awq. Nawmaf-euq saflar-anr kakhof nya-eu, nawmaf-euq lafkhoer kataq-euq dawq-anr nuima nanqyuni anr-awr hageuf-awq.
JAS.1.22	Khoeruqtaf, nawmaf, naqbawr nae narhaq-eu tsawrhaq taef-aer maqpyeufni, Yaerdawq-anr mrcaw-eu tsawrhaq pyeuf-awq. Naqbawr nae narhaq-eu tsawrhaq taef-aer pyeuf nar-aq, yawqhar yawqha jaqmyawf myawf-eu tsawrhaq mae. 
JAS.1.23	Miqyaer-euq dawq yagaq-awr maq mrcaw-eu tsawrhaq-aq, pyawqhaw-anr haw-awr yawqha-euq myavpyawq-anr haw-eu gar dur-eu mae. 
JAS.1.24	Yawmuiq-aer hawduq-awr dov-ir ngae, yawqha-euq pyawqnaq arghaer aqjox-aer ghae-eu la laer tiqpov taef-aer ngaer-eu lof-aer dur-eu mae. 
JAS.1.25	Bibuq-ir-eu, byan duidui-eu zanrdawq-anr hawduq taq-euq uqtaf, aqmyanluf mrcaw-eu tsawrhaq-aq, aqyawf yagaq-awr maqngaerni mrdov shardov laf-eu mae. Khoerlof-aer ghae-eu tsawrhaq-aq, aqyawf mr-awr shar-eu yawqjeq navluf-euq lafkhoer guiqlanq baw taef-a.
JAS.1.26	Tsawrhaq tiqghaqnav, “Ngar uqduq tanq-eu zanr yawmuiq-aer tawqluf-eu ma” laer noeqluf-eu khawf, aqyawf-euq maeqlar-anr maeqkawf maqnyaef nar-aq, yawqhar yawqha jaqmyawf myawfluf-eu mae. Aqyawf zanr tawq-eu khoer-aq, gardanr maqtsoeq-a. 
JAS.1.27	Murcoeq aqnmr hawr-eu miqcoeq miqma deuq shaq-eu gar cawba-eu uqtaf, mirtsaq-euq yawjawf, yawqha-anr maqbi jawflarni yanr-eu-aq, aqdui-euq Aqda Miqyaer-euq maeqshi, shawrjaevni ghae-awr maq lavjawf-euq uqduq tanq-eu zanr mae.
JAS.2.1	Ngaq-euq aqyuif aqnyir deuq-or! Nawmaf myavpyawq huiqnyir tser-eu jeq hawr-eu yawshaef khanqsaer huiq-eu Sanqpaq Yeqsur Kali-anr jan-eu jeq taq nyaefbawv. 
JAS.2.2	Nawmaf uqduq tanq-eu laer uiqler ngae, shuir lafbaeq baeq-awr, maeqtsoeq yawmuiq dmluf-eu tiq ghaq hawr-eu maeqtsoeq yawcaer yawju-aer dmluf-eu irshaqzaq tiq ghaq urlar ngae, 
JAS.2.3	nawmaf maeqtsoeq yawmuiq dmluf-eu ghaq-anr yawzeubaw duidui-awr, “Nuirduq yawmuiq heutsanr-anr nuirlar-awq” laer aernaeq-eu mae. Aerkhawf, irshaqzaq ghaq-anr-aq, “Nawr khoergar yawf-awq.” Maqngeur nar-aq, “Ngaq-euq aqkuir cawqtaqduq-anr nuirlar-awq” laer nawmaf aernaeq-eu mae. 
JAS.2.4	Teu-aq, nawmaf myavpyawq huiqnyir tser-awr, nuinoeq yawdoer anr-awr dar-eu maqngeur nya lor?
JAS.2.5	Ngar zawr gaq-eu aqyuif aqnyir deuq-or! Narhaq sher-eq. Miqyaer, mirtsaq-euq khoertav jawr-eu irshaqzaq-anr jan-eu paw smrmuiq muiqlarni, aqyawf maf-anr tserdov-awr aqyawf-anr gaq-eu tsawrhaq jeqbir of-awr, Miqyaer uvlanr-eu lafkhoer bijawr ma laer sarjax dzaqtaq-euq tsawrhaq maqngeur-a lor? 
JAS.2.6	Aerkhawf, nawmaf-aq, irshaqzaq-anr yawzeu maqbawni janrnaeq-eu nga. Nawmaf-anr khaeqnaeq khavnaeq laf-awr, nawmaf-anr yarkhaq darduq-anr gheughae-eu tsawrhaq-aq, smrmuiq smrbaw khoerdeuq maqngeur-a lor? 
JAS.2.7	Nawmaf-anr biftaq-euq tsawrmyanr yawmuiq-anr yaeqbawq saerlu-aer aerluf-eu tsawrhaq-aq, aqyawfmaf maqngeur-a laq?
JAS.2.8	laer 
JAS.2.9	Aerkhawf, nawmaf myavpyawq huiqnyir tser nar-aq, iqbax mrluf-eu mae. Khoeruqtaf, nawmaf mrbanq mrlaeq-euq tsawrhaq nga laer zanrdawq khoer dar-eu mae. 
JAS.2.10	Aqjeq mirnae aernar-aq, aqsur ghaq maqkaq, zanrdawq dawqtawv luf-euq maeqnan cantae luf-eu khawf, tiq dawq-anr sanqtif tif-euq nar-aq, aqyawf-aq, dawqtawv luf-anr mrbanq-euq mae.
JAS.2.11	laer khawf aer-eu mae. Khoermirnae, nawr maqbanq maqjoe-euq khawf, tsawrhaq-anr saef nar-aq, zanrdawq-anr mrbanq-euq tsawrhaq mae.
JAS.2.12	Aqkar, nawmaf bibuq-ir-eu zanrdawq-anr ghoe-awr yarkhaq yabi dar-eu lof-aer ngaeq-awr tmr-awr, mr-awr shar-awq. 
JAS.2.13	Aqjeq mirnae aernar-aq, aqcawq-anr ghawqshaq maqgaq-eu tsawrhaq-anr ghawqshaq maqgaqni darnaeq taef-a. Ghawqshaq gaq-eu jeq-aq, yarkhaq dar-eu jeq-anr ghaqler-eu mae.
JAS.2.14	Ngaq-euq aqyuif aqnyir deuq-or! Ngar jan ma laer tsawrhaq tiqghaqnav aer-eu khawf, maqmr maqshar nar-aq, aqjeq gardanr tsoeq-eu la? Jan-eu khoerjeq aqyawf-anr kakhofnya taef-a lor? 
JAS.2.15	Aqyuif aqnyir tiqghaqnav zaqmiq aqbur maqaer, zaqyo aqli maqkaq, dmghaq dmlmr maqjav-aer, nan-anr nae dzaq-awr dawr-eu jeq maqjavni shaq ngae, 
JAS.2.16	nawmaf-euq lafkhoer-euq tiqghaqnav aqyawf maf-anr, “Nuima sarlaevni ir-awq. Nawmaf lmrboqni yadm-awr, tiqdaev yadzaq luf-ur” laer aernaeq-eu khawf, aqyawf maf-euq mawrdo mawf-eu jeq maq bifnaeq nar-aq, nawmaf aer-eu khoer aqjeq gardanr tsoeq-eu la? 
JAS.2.17	Khoerlof-aer durni, jan-eu jeq-aq, maqmr maqshar nar-aq yawshir mae.
JAS.2.18	“Nawr-aq, nuijan anr-awr, ngar-aq, mrluf sharluf ma” laer tiqghaqnav aer-eu gar, ngar heulof-aer aermawf mir-a: “Mr-awr shar-eu jeq maqanr-eu nawq-euq nuijan ngaq-anr bimawr naeqlaf-awq. Ngar-aq, mr-awr shar-eu lafkhoer ngaq-euq nuijan nawq-anr bimawr ma.” 
JAS.2.19	Miqyaer tiq ghaq jawr-eu taef mae laer nawr jan-eu khoer-aq, tsaq mae. Naefdeuq khawf jan-awr, yawdzuq gan’gan-aer guv-eu mae.
JAS.2.20	Maq sharnoeq nya-eu tsawrhaq deuq-or! Mr-awr shar-eu jeq maqanr-eu nuijan-aq, tiqjeq-iq gardanr maqtsoeq nga laer nawr siqnya’mawf mir-a lor? 
JAS.2.21	Aqdui-euq aqda yawdzanr 
JAS.2.22	Aqyawf jan-eu naeq-aer tiqkawv lof-aer mr-awr shar-euq mae. Mr-awr shar-euq mirnae, aqyawf-euq nuijan khoer byanlar-euq mae laer mawrlar-eu maqngeur-a lor?
JAS.2.23	laer aertaq-euq Yaerbof khoerdawq byanlar-euq mae. Khoeruqtaf, aqyawf-anr Miqyaer-euq cawq laer khawf kur-eu mae. 
JAS.2.24	Khoermirnae, tsawrhaq tiq ghaq jan-eu mirnae taef-aer tsaq-awr dawr-eu tsawrhaq pyeuflar-eu maqngeur-aer, mr-awr shar-eu lafkhoer tsaq-awr dawr-eu tsawrhaq pyeuflar-eu nga laer nawq-anr siqlar taef-a.
JAS.2.25	Khoerlof-aer durni, Laqhar laer kur-eu mawrdo anq-eu ghaq khawf, khaerghae lef-euq khoer nyiq ghaq-anr ha-awr, garma yawqkanr yawq-anr nae bi ghofler-euq mae. Aqyawf khoerlof-aer janr-euq mirnae, tsaq-awr dawr-eu tsawrhaq pyeuflar-euq maqngeur-a lor?
JAS.2.26	Mawrdo-aq, saflar maqanr nar-aq yawshir mae. Nuijan khawf maqmr maqshar nar-aq yawshir mae.
JAS.3.1	Ngaq-euq aqyuif aqnyir deuq-or! Ghawqmya ghaq-aer maeqnaeq tsovnaeq-eu tsawrhaq taqgeuf. Aqjeq mirnae aernar-aq, aqdui maeqnaeq tsovnaeq-eu deuq-aq, aqcawq navmaqtser yarkhaq dar-eu gar yadaq-eu mae laer nawmaf siqnya-eu mae. 
JAS.3.2	Aqdui yawqghaq navluf, ghawqmya jeq-anr sanqtif tifnya mir-a. Aerkhawf, dawq maq ngaeqbanq maq ngaeqlaeq-eu tsawrhaq-aq, byan-eu tsawrhaq pyeuf-awr, yawqha-euq mawrdo dawqtawv luf-anr ghaqler nya-eu maeqkawf dawvtaq-euq tsawrhaq mae.
JAS.3.3	Hawsher-eq, aqdui-euq dawq bighovni manq-euq khaqmae-anr manqkawf dawv nar-aq, manq khoermawr-anr aqdui khar gheupyawr mawf-eu paw gheupyawr nya-eu mae. 
JAS.3.4	Lawq-anr par sharnoeq hawsher-eq. Lawq khoer huiq duidui-awr, jaqlaer arnavni baw-eu khawf, darlav lavzaq
JAS.3.5	Khoerlof-aer durni, maeqlar-aq, mawrdo-euq lafkhoer nae zawr nyir-eu arsaer pyeuf-eu khawf, zawr huiq-eu garkawv khanqsaer jaevnya-eu mae. Zawr nyir-eu miqdzaq nae sanqkhav khavma-anr puivdzae ghaenya-eu gar sharnoeq hawsher-eq. 
JAS.3.6	Maeqlar-aq, miqdzaq lof-aer dur-awr, maqtsaq maqdawr-eu mirkhanq pyeuf-eu mae. Mawrdo dolan-aer lavjawf nya-awr, daefzir-anr taf-eu yawqjeq navluf-anr khawf 
JAS.3.7	Tsawrhaqzaq-aq, jeqzaq, arjir, joejoe-aer can-eu jeqzaq hawr-eu ircuf-euq lafkhoer jawr-eu jeqzaq yawqjeq navluf-anr lavyan nya-awr, lavyan taq-euq deuq khawf jawr-eu mae. 
JAS.3.8	Aerkhawf, tsawrhaq tiqghaq-iq maeqlar-anr maq lavyan nya-a. Maeqlar-aq, lavsaef nya-eu dof khav-awr, tiqghaq-iq maq uvlanr nya-eu yawdoer jeq pyeuf-eu mae.
JAS.3.9	Aqdui-aq, maeqlar nae aqdui-euq Aqda pyeuf-eu Sanqpaq Miqyaer-anr jaceuq-awr, Miqyaer-euq shaevdzeuf-anr durni baetaq-euq tsawrhaq-anr khawf, maeqlar nae yaqkhaer yaq-eu mae. 
JAS.3.10	Khaqmae tiq mae-anr nae jaceuq-eu dawqkawq hawr-eu yaqkhaer yaq-eu dawq dovle-eu mae. Ngaq-euq aqyuif aqnyir deuq-or! Khoer-aq, maqtsaq-a de-eq. 
JAS.3.11	Ircuf irbyoe tiq byoe-anr nae, ircuf yawkuir hawr-eu ircuf yawkhaq tiqkawv lof-aer dovlarnya mae lor? 
JAS.3.12	Ngaq-euq aqyuif aqnyir deuq-or! Siqguq arbawr-anr saqloq arsiq siqlenya mae laq? Aqgaf cirni-anr siqguq arsiq siqlenya mae lor? Khoerlof-aer durni, saqdeuf tav-eu ircuf irbyoe-anr nae khawf, ircuf yawkuir maq dovlar nya-a.
JAS.3.13	Nawmaf-euq lafkhoer, tsawrganr anr-awr ghovshaw nya-eu tsawrhaq aqsur ghaq le? Tsawrhaq khoerghaq-aq, nuinanq nanqyu byan-eu zaqsiq tsawrganr anr-awr, yawmuiq jeq mrdov laf-eu gar bimawr-awq. 
JAS.3.14	Nawmaf-euq nuima-euq lafkhoer, guvlar paq-aer ghae-eu myavnav nav-eu jeq hawr-eu yawqha-euq gharduq taef-aer sharnoeq-eu jeq anr nar-aq, zaqsiq tsawrganr anr ma laer khanqsaer jaev-awr, jaqmyawf myawf-eu lafkhoer, yawtsaq yawdawr jeq-anr taq lavtsoeq. 
JAS.3.15	Khoerlof-aer ghae-eu zaqsiq tsawrganr-aq, mq-anr nae dovle-euq maqngeur-a. Mirtsaq-anr taf-eu, shiqshaq-anr taf-eu hawr-eu naef-anr taf-eu zaqsiq tsawrganr mae. 
JAS.3.16	Myavnav nav-eu jeq hawr-eu yawqha-euq gharduq taef-aer sharnoeq-eu jeq aqgar jav nar-aq, suqsaq-eu jeq hawr-eu yawdoer kharngeur-eu jeq khoergar dovlar taef-a.
JAS.3.17	Aerkhawf, mq-anr nae dovle-euq zaqsiq tsawrganr yawbae jeq-aq, yawshawr mae. Khoeruqtaf, tsaqler dzoerler-eu jeq hawr-eu nuinanq nuiyu anr-awr, narhaqgeuf nya-eu jeq hawr-eu ghawqshaq gaq-eu nuima tiqbyanni anr-eu uqtaf, yawmuiq jeq mr-awr, myavpyawq huiqnyir maqtser-aer, yawmuiq janrgeuf-eu jeq maqanr-a. 
JAS.3.18	Tsaqler dzoerlerni mr-eu tsawrhaq-aq, tsaqler dzoerler-eu siqyoeq saeq-awr, tsaq-awr dawr-eu jeq yayaeq-eu mae.
JAS.4.1	Nawmaf-euq lafkhoer guirdeuv deuv-eu hawr-eu caedzaq-eu jeq aqgeugar nae dovlar-euq la? Nawmaf lurgha caergha-eu gar geufmawf-eu baqda’nae, nawmaf-euq arsaer deuq deuvcae cae-eu jeq dovlar luf-eu maqngeur-a lor? 
JAS.4.2	Nawmaf maqjav-eu jeq-anr maerjuir juir-eu mirnae, aqcawq-anr saef-eu mae. Nawmaf, aqcawq-euq myawq-anr geufmawf-eu khawf maqza nya-eu mirnae, caedzaq-awr guirdeuv deuv-eu jeq dovlar-eu mae. Nawmaf maqjav-eu-aq, maqshar-eu mirnae mae. 
JAS.4.3	Nawmaf shar-euq khawf maqza-eu-aq, nuima taq-eu maqtsaq-aer, yawqha-euq nuikhanr gharduq shar-eu mirnae mae.
JAS.4.4	Banqluf muvluf-eu tsawrhaq deuq-or! Nawmaf, mirtsaq naeq-aer cawq cawq-eu deuq-aq, Miqyaer-anr muir-eu jeq pyeuf-eu mae laer maq siqnya-eu le lor? Khoermirnae, mirtsaq naeq-aer cawq khar cawqmawf-eu tsawrhaq-aq, Miqyaer-anr muir-eu tsawrhaq mae.
JAS.4.5	“Miqyaer nae aqdui-euq lafkhoer bijawr naeqlaf-euq Saflar myavnav nav-eu mae” laer Yaerbof-euq lafkhoer boftaq-euq dawq khoerdawq yawqngaef-aer boftaq-euq nga laer nawmaf noeq-eu le lor? 
JAS.4.6	Aerkhawf, Miqyaer-aq, guiqlanq yawdzanr ghawqmya’ni bifnaeq laf-eu mae.
JAS.4.6	laer Yaerbof-euq lafkhoer aertaq-euq mae.
JAS.4.7	Khoermirnae, Miqyaer-euq dawq narhaq geuf-awr, 
JAS.4.8	Miqyaer-euq dawqpae taeqni jivler-awq. Jivler nar-aq, Miqyaer khawf nawmaf-euq dawqpae jivle taef-a. Iqbaxzaq-or! Nawmaf-euq aqlaf dzuifshawr-awq. Nuinoeq nyiq noeq anr-eu tsawrhaq-or! Nawmaf-euq nuima lavmuiq lavshawr-awq. 
JAS.4.9	Nawmaf noeqshaq duidui-awr, tsawrngoer ngoer-awq, ngoerkhav lef-awr, uiryoer-eu jeq tsawrngoer ngoer-eu jeq bi pyeuflar-awr, laqkhaq caer-eu jeq ghawqshaq-aer ghae-eu jeq bi pyeuflar-awq. 
JAS.4.10	Sanqpaq Miqyaer-euq maeqshi nuima nanqyuni taq-awq. Aqyawf, nawmaf-anr taqhuiq taqmanr naeqlaf taef-a.
JAS.4.11	Aqyuif aqnyir deuq-or! Nawmaf-euq yawkaq tiqghaq tirghaq taq jadoer, taq jacawv. Tsawrhaq tiqghaqnav aqyuif aqnyir-anr jadoer-awr, yarkhaqdar nar-aq, zanrdawq-anr jadoer-awr yarkhaq dar-eu mae. Nawr zanrdawq-anr yarkhaqdar nar-aq, nawr-aq, zanrdawq-anr narhaq geuf-eu tsawrhaq maqngeur-aer, zanrdawq-anr yarkhaq dar-eu tsawrhaq mae. 
JAS.4.12	Zanrdawq khofdawq bifnaeq laf-eu tiq ghaq taef-aer jawr-eu mae. Aqyawf-aq, tsawrhaqzaq-anr bibuq-ir nya-awr, tsawrhaqzaq-anr lavcawv nya-eu mae. Nawq-euq dawqpae jawr-eu tsawrhaq-euq khoertav yarkhaqdar paq-aer nawr aqsur ghaq le?
JAS.4.13	Narhaq sher-eq! “Iqnan maqngeur nar-aq, nishawq, nga’maf meuq tiqmeuq nav-anr ir-awr, khoergar tiq khof jawr-ir ma. Jeqgafgaf ngae jirjeuq za taef-a” laer nawmaf tiqpavnav deuq aerluf-eu mae. 
JAS.4.14	Aqdir aernar-aq, nishawq aqjox-aer pyeuflar-eu laer nawr maq siqnya-a. Nawmaf-euq daefzir aqgeu jeq-anr dur-eu nga? Tiqkhaeq taef-aer ya’mawr-awr byov-ir-eu ircuf-euq safkhoeq lof-aer dur-eu mae. 
JAS.4.15	Khoermirnae, “Sanqpaq Miqyaer nuima tsaq nar-aq, aqdui yawdaef yadaef-awr, khoerjeq heujeq mr ma” laer nawmaf aer-eu tsaq mae. 
JAS.4.16	Aerkhawf, nymq-mr nawmaf nuima huiq-awr, khanqsaer jaevluf-eu mae. Khanqsaer jaev-eu dawqtawvluf yawdoer mae. 
JAS.4.17	Khoermirnae, tsawrhaq tiq ghaq yawmuiq jeq mr-eu tsaq mae laer siqnya-eu khawf maqmr nar-aq, khoer-aq, aqyawf-euq gharduq iqbax mae.
JAS.5.1	Nawmaf smrmuiq muiq-eu deuq narhaq sher-eq. Shaqdui zanq duidui-eu jeq nawmaf-euq khoertav keuvle taef-a. Khoermirnae, nawmaf gurgur-aer ngoer duidui-awq. 
JAS.5.2	Nawmaf-euq myawqganq deuq-aq, cawv-ir jir-awr; nawmaf-euq maeqtsoeq-aq, aqiqshaer nae dzaqjir-euq mae. 
JAS.5.3	Nawmaf-euq pyur hawr-eu shuir khawf shmrkaw kawjir-euq mae. Shmrkaw khoer nawmaf nae mr-euq iqbax-anr toeqmaeq-eu jeq pyeuf-eu uqtaf, miqdzaq lof-aer nawmaf-euq shaqjir-anr puivdzaqjir taef-a. Nawmaf, arsaq saq-eu arnan aryamq-euq gharduq, myawqganq pucu povuiqcu taq-euq nga. 
JAS.5.4	Nawmaf-euq daeyar-anr caer biyaeq-euq tsawrhaq-anr nawmaf ghaqgarpoeq maq bifbyan-aer shuirdzaq-euq mirnae, ghaqgarpoeq khoer gurluf-awr, caer yaeq-euq deuq gur-eu tersar, 
JAS.5.5	Nawmaf, mirtsaq-euq khoertav lurgha caergha-eu lafkhoer byaeqlaeq shaevdae-aer daefluf-awr, saef-eu arnan-euq gharduq, nawmaf yawqha-euq nuima cutsur taq-euq mae. 
JAS.5.6	Nawmaf, dawr-awr tsaq-eu tsawrhaq-anr yarkhaq dar-awr, aqyawf-anr saef-euq mae. Aerkhawf, aqyawf, nawmaf-anr maq lavtsoeq-aq.
JAS.5.7	Khoermirnae, aqyuif aqnyir deuq-or! Sanqpaq Yeqsur zafkale ngae keuvni oror-aer jawr-awq. Kadzaq kadawr-eu tsawrhaq, mirtsaq-anr kataq-euq poeq-eu sanqlanq ghawqdar, arsiq arlu deuq za ngae keuvni dawq-eu mae. Uqyaer yaerbae baele-eu banq-anr nae yaersaq saqle-eu banq-anr keuvni oror-aer dawq-eu mae. 
JAS.5.8	Sanqpaq Yeqsur zafka le-eu arnan paelar-euq mirnae, nawmaf khawf nuima zifdanni anr-awr oror-aer dawq-awq.
JAS.5.9	Aqyuif aqnyir deuq-or! Nawmaf yarkhaq dar-eu gar maqya daq paq-aer, tiqghaq tirghaq dawqghof taqdov. Hawsher-eq! Yarkhaq dar-eu ghaq ghovkhaeq-anr yawfluf ngar-a.
JAS.5.10	Aqyuif aqnyir deuq-or! Sanqpaq Miqyaer-euq tsawrmyanr-anr ghoe-awr, Miqyaer gharduq ngaeqdan-eu deuq shaqzanq daqnya-euq gar hawr-eu ornya-euq gar dzawgeuf-awq. 
JAS.5.11	Aqdui, daqdzeur ordzeur nya-euq deuq-anr guiqlanq huiq-eu tsawrhaq laer sawx-eu ma. Yorbav orcoer duidui-euq garkawv nawmaf yagaq-awr, Sanqpaq Miqyaer, aqyawf-anr aqjox-aer arsaq bisaq-euq gar khawf mawrlar-eu mae. Sanqpaq Miqyaer-aq, ghawqshaq gaq-eu jeq hawr-eu ghawqshaq gaqnaeq-eu jeq tiqbyanni anr nga laer siqlar-eu mae.
JAS.5.12	Ngaq-euq aqyuif aqnyir deuq-or! Huiq duidui-eu dawq-aq heudawq mae. Tiqjeq-anr-iq ghoe-awr taqkamq. Mq-anr ghoe-awr taqkamq, mirtsaq-anr ghoe-awr nae khawf taqkamq, tiqjeq-anr-iq ghoeghoe-aer taqkamq. Nawmaf yarkhaq dar-eu gar maqya daqni, nawq-euq dawq-aq, ngeur nar-aq “Ngeur ma,” maqngeur nar-aq “Maqngeur” laer taef-aer aer-awq.
JAS.5.13	Nawmaf-euq lafkhoer, tiqghaqnav shaq-awr zanq-eu jeq-anr daqluf nar-aq, aqyawf guiqlanq shar-eu tsaq mae. Tiqghaqnav laqkhaq caer-eu ngeur nar-aq, aqyawf, Miqyaer-anr jaceuq-eu cardawq car-eu tsaq mae. 
JAS.5.14	Nawmaf-euq lafkhoer tiqghaqnav narluf gawrluf nar-aq, aqyawf, Kalizaq armur-euq aqyuif aqtsu deuq-anr kur-eu tsaq mae. Aqyawfmaf, Sanqpaq Yeqsur-euq tsawrmyanr-anr ghoeghoe-aer, nar-eu khoerghaq-anr tsir laefnaeq-awr, aqyawf-euq gharduq guiqlanq sharnaeq-eu tsaq mae. 
JAS.5.15	Jan-eu lafkhoer guiqlanqshar ngae, nar-eu khoerghaq taqler-awr, Sanqpaq Miqyaer, aqyawf-anr jawrsar bi dovlar taef-a. Aqyawf iqbax mrtaq-euq jav law nar-aq, aqyawf-euq iqbax-anr pyaeqnaeq taef-a. 
JAS.5.16	Khoermirnae, nawmaf nargawr taqlerni tiqghaq tirghaq, yawqha-euq iqbax jadov-awr, tiqghaq tirghaq-euq gharduq guiqlanq shar-awq. Tsaq-awr dawr-eu tsawrhaq-euq guiqlanq shardawq-aq, huiq-eu baoq anr-awr ghawqmya jeq bi pyeuflar nya-eu mae.
JAS.5.17	Erlirya-aq, aqdui lof-aer ghae-eu tsawrhaq mae. Uqyaer taqbi yaerle laer aqyawf guiqlanqshar duidui ngae, smr khof taf tiq pav mirtsaq-euq khoertav uqyaer maq yaerle-aq. 
JAS.5.18	Aqyawf guiqlanq tiq pov parshar ngae, uqyaer yaerle-awr, mirtsaq-anr dzaqla ghovcaer bawle zale-euq mae.
JAS.5.19	Ngaq-euq aqyuif aqnyir deuq-or! Nawmaf-euq lafkhoer tiqghaqnav yawtsaq yawdawr jeq-anr nae garbanq banq-ir-euq gar sheuqkhoflaf nar-aq, 
JAS.5.20	iqbaxzaq laeq-ir-euq gar nae sheuqkhof laf-eu khoer-aq, iqbaxzaq-euq saflar shir-eu jeq-anr nae bibuq-ir-awr, iqbax ghawqmya jeq-anr daeqkaq-eu mae laer sheuqkhof-eu khoerghaq siqnya paq-aer ghae-eu mae.
1PE.1.1	Ngar-aq, Yeqsur Kali-euq ghaqkhaer Beqtuvluv ma. Boqtuv, Gaqlaqtiv, Gaqbaqdawrciv, Aqsir hawr-eu Beqturnir-anr jawrbyav taq-euq deuq-anr sanqbof heupur bofanr lef-euq ma. 
1PE.1.2	Nawmaf-aq, Yeqsur Kali-euq dawq narhaq geuf-awr, aqyawf-euq shiq nae bi byavshaeq-eu gharduq, arhuba nae, Aqda Miqyaer siqnya-eu lafkhoer tserdov taq-awr, muiq-eu Saflar nae lavshawr naeq-euq tsawrhaq deuq mae. Nawmaf-euq khoertav guiqlanq yawdzanr hawr-eu nuisar of-eu jeq myaqlar luf-ur.
1PE.1.3	Aqdui-euq Sanqpaq Yeqsur Kali-euq Aqda Miqyaer-anr jaceuq kar-eur. Aqyawf ghawqshaq gaq-eu jeq myaq duidui-eu lafkhoer, Yeqsur Kali shir-euq gar nae ghofdaef lar-euq gar ghoe-awr, aqdui-anr daef-eu noeqtmq-eu jeq bi za’ni, aqdui-anr bi daefparlar naeqlaf-euq mae. 
1PE.1.4	Khoermirnae, Miqyaer nae nawmaf-euq gharduq maqcawv-ir nya-aer, maqjawf-ir nya-eu uqtaf, maqpeuq-ir nya-eu jeqbir, mq-euq khoertav jeqhmq taq-euq mae. 
1PE.1.5	Arsaq saqlar ngae, nawmaf-euq gharduq laeqhmq taq-euq, kakhof-eu jeq byacaevni panmaeq naeqlaf-awr, nawmaf kharjan-eu deuq-anr Miqyaer, aqyawf-euq baoq nae bosav luf-eu mae.
1PE.1.6	Nymq-mr tiqkhaeq-euq lafkhoer, nawmaf tsermr haw-eu ghawqmya jeq-anr yadaq-eu khawf, heu-euq lafkhoer laqkhaqcaer duidui-awq. 
1PE.1.7	Miqdzaq nae tsermr haw-euq khawf, cawv-ir nya-eu shuir navmaqtser poeq-eu, nawmaf-euq jan-eu jeq yawmar ngar-a laer, Yeqsur Kali-anr byacaevni ya’mawr ngae nan, nawmaf-anr jaceuq naeqlaf-awr, yawshaef khanqsaer bifnaeq laf-eu uqtaf, taqhuiq taqmanr naeqlaf taef-a. 
1PE.1.8	Nawmaf, aqyawf-anr maq mawrhaw-euq khawf, aqyawf-anr gaqluf-eu mae. Nymq-mr nawmaf, aqyawf-anr maqya mawr khawf, aqyawf-anr jan-eu mirnae, yawshaef khanqsaer byan-awr, maq aernya paq-aer laqkhaq caer-eu jeq-euq lafkhoer, nawmaf laqkhaqcaer luf-eu mae. 
1PE.1.9	Khoeruqtaf, nawmaf arsaqsaq ngae keuvni jan-eu mirnae, nawmaf-euq nuima saflar kakhof-eu jeq za-euq mae.
1PE.1.10	Miqyaer gharduq ngaeqdan-eu deuq, kakhof-eu jeq hawr-eu nawmaf-anr guiqlanq yawdzanr keuvle-eu garkawv heu-anr, yawmuiq paq-aer narhaq duq-awr, povtser-euq uqtaf, ngaeqdan taq-euq mae. 
1PE.1.11	Aqyawfmaf kakhof-eu jeq heu aqmyan, aqsur ghaq la laer povtser-awr, aqyawf maf-euq lafkhoer jawr-eu Kali-euq Saflar, aqyawf maf-anr toeqmaeq naeq-euq lof-aer, Kali shaqzanq-anr yadaq-awr, arnan yawshaef khanqsaer za taef-a laer khawf arhuba nae, aqyawfmaf ngaeqdan taq-euq mae. 
1PE.1.12	Miqyaer gharduq ngaeqdan-eu khoerdeuq, aqyawfmaf gar mr-eu-aq, yawqha-euq gharduq mr-eu maqngeur-aer, aqdui-euq gharduq mr-eu mae laer Miqyaer, aqyawf maf-anr panmaeq naeq-euq mae. Mq-anr nae bi’oe-euq Yawshawr Saflar, aqyawf maf-anr panmaeq naeq-euq mirnae, nymq-mr aqyawfmaf guiqlanqdawq khoerdeuq, nawmaf-anr maeqnaeq luf-eu mae. Mqtav ghaqkhaer deuq khawf, khoerdeuq-anr mawrmawf duidui-eu mae.
1PE.1.13	Khoermirnae, nawmaf-euq nuima yawmuiq-aer laeqhmq-awr, yawbeur beur-aer daef-awq. Yeqsur Kali-anr byacaevni ya’mawr ngae nan, aqyawf, nawmaf-anr bifnaeq laf-eu guiqlanq yawdzanr-anr taef-aer noeqtmq taq-awq. 
1PE.1.14	Aerdawq narhaq geuf-eu zaq lof-aer daef-awq. Dzeurlaf ngae, nawmaf tiqjeq-iq maq siqnya-eu mirnae, yawqha-euq nuikhanr geuf-awr daef-euq lof-aer taqdaef. 
1PE.1.15	Nawmaf-anr kur-euq ghaq yawshawr mirnae, nawmaf khawf yawqjeq navluf-euq lafkhoer yawshawr shawr-aer daef-awq. 
1PE.1.16	Aqjeq mirnae aernar-aq, 
1PE.1.17	Myavpyawq huiqnyir maqtserni tsawrhaqzaq yawqha nae kharmr kharshar-euq gar haw-awr, yarkhaq dar-eu khoerghaq-anr nawmaf, ‘Aqda’ laer kur-eu ngeur nar-aq, nawmaf khardaef-eu khoerkeuvni, aqyawf-anr guv-eu lafkhoer daef-awq. 
1PE.1.18	Nawmaf-euq aqpoeq deuq nae tawqka lef-euq, gardanr maqtsoeq-eu mrjeq sharkawv-anr nae, nawmaf-anr kakhofdov naeqlaf-euq khoer-aq, cawv-ir nya-eu pyur hawr-eu shuir lof-aer ghae-eu jeq-anr ghoe-awr nae, kakhof naeqlaf-euq maqngeur-a laer nawmaf siqnya-awq. 
1PE.1.19	Aerkhawf, marbyawf maqbaw-aer aerkhar maqza-eu yawrzaq-euq shiq lof-aer dur-eu, arpoeq khav duidui-eu Kali-euq shiq nae kakhof naeqlaf-euq mae. 
1PE.1.20	Mirtsaq maqbae-euq minav-aer, Miqyaer, aqyawf-anr tserdov taq-euq mae. Aerkhawf, arsaq saq-eu aryamq heu-euq lafkhoer, nawmaf-euq gharduq byacaevni bi dovle-euq mae. 
1PE.1.21	Miqyaer, aqyawf-anr shir-euq gar nae bi ghofdaef lar-awr, yawshaef khanqsaer bifnaeq-euq mirnae, nawmaf-euq jan-eu jeq hawr-eu noeqtmq-eu jeq, Miqyaer-euq lafkhoer anr-eu mae. Nawmaf-aq, Kali-euq baqda’nae Miqyaer-anr janluf-eu mae.
1PE.1.22	Nawmaf, muiq-eu Saflar baqda’nae yawtsaq yawdawr jeq-anr narhaq geuf-awr, nawmaf-euq nuima saflar muiqlar shawrlar-euq mirnae, aqyuif aqnyir yawkaq aqdir gaq-awr, nuima shawrjaevni zifdanni tiqghaq tirghaq gaq-awq. 
1PE.1.23	Nawmaf, cawv-ir nya-eu aryoeq-anr ghoe-awr nae maqngeur-eu, maqcawv-ir nya-eu aryoeq-anr ghoe-awr nae daefpov daefpar ghaq-euq mae. Aryoeq khoer-aq, li-eu maqbawni daef-awr zifluf-eu Miqyaer-euq dawq mae. 
1PE.1.24	Aqjeq mirnae aernar-aq,
1PE.1.25	Dawq heudawq-aq, nawmaf-anr maeqnaeq-euq guiqlanqdawq khoer mae.
1PE.2.1	Khoermirnae, nawmaf maqmuiq maqjaq-eu yawqjeq navluf byaerdzae yaf-awq. Jaqmyawf maershuir, yawmuiq janrgeuf-eu, myavnav nav-eu hawr-eu dawqdoer ngaeq-eu dawqtawvluf byaerdzae jir-awq. 
1PE.2.2	Zaqnanq, aqcoer dawrmawf-eu lof-aer, nawmaf khawf, shawrjaevni ghae-eu aqcoer pyeuf-eu Yaerdawq-anr dawrmawf-awq. Dawr nar-aq, nawmaf huiqlar manrlar taef-a. 
1PE.2.3	Nawmaf, Sanqpaq Miqyaer-euq yawmuiq-anr myeufhaw-euq ngeur nar-aq, nawmaf dawrmawf taef-a.
1PE.2.4	Sanqpaq Yeqsur jawr-eu gar lar-awq. Aqyawf-aq, daefluf-eu khaqlo mae. Tsawrhaqzaq nae byaerdzae-euq khawf, Miqyaer nae tserdov-awr, poeq duidui-eu mae. 
1PE.2.5	Nawmaf khawf, daefluf-eu khaqlo mae. Miqyaer nae saflar paw-euq nymr tsov-eu gar bizmq-awq. Nawmaf shawr-eu pirma geuf-awr, Yeqsur Kali-anr ghoe-awr nae, Miqyaer nuikhanr shir-eu saflar paw-euq lawrnaeq-eu jeq lawrnaeq-awq. 
1PE.2.6	Aqjeq mirnae aernar-aq, Yaerbof-euq lafkhoer boftaq-euq,
1PE.2.7	Khoermirnae, nawmaf jan-eu deuq-euq gharduq-aq, khaqlo heusiq poeq duidui-eu mae. Aerkhawf, maq narhaq geuf-eu tsawrhaq deuq-euq gharduq-aq,
1PE.2.8	Khoeruqtaf,
1PE.2.8	Aqyawfmaf, Yaerdawq maq narhaq geuf-euq mirnae, sanqtif tif-euq mae. Khoer-aq, Miqyaer nae tsaqtsov taq-euq lof-aer pyeuflar-euq mae.
1PE.2.9	Aerkhawf, nawmaf-aq, Miqyaer nae tserdov taq-euq heuzir-euq tsawrhaq pyeuf-awr, sanqpaq hawr-eu pirma pyeuf-eu uqtaf, shawr-eu tsawrjeuq tsawrca pyeuf-awr, aqdir Miqyaer-euq tsawrhaq pyeuf-eu mae. Khoer-aq, Miqyaer nae mr-euq jaceuq paq-aer ghae-eu garkawv, dawqdzawr bimr-eu laer nawmaf-anr yawzanr-euq lafkhoer nae kurdov-awr, zanqler paq-aer ghae-eu yawshaef-euq lafkhoer sheuqur naeqlaf-euq mae. 
1PE.2.10	Yawbae, nawmaf-aq, tsawrmyanr maqjav-eu tsawrjeuq tsawrca pyeuf-eu mae. Aerkhawf, nymq-mr-aq, Miqyaer-euq tsawrhaq pyeuflar-euq mae. Yawbae, nawmaf, Miqyaer-euq ghawqshaq gaq-eu jeq maqza-aq. Aerkhawf, nymq-mr-aq, ghawqshaq gaq-eu jeq za-euq mae.
1PE.2.11	Ngar zawr gaq-eu aqyuif aqnyir deuq-or! Nawmaf-aq, aqcawq mirkhanq-anr jawrnaq mr-awr jawrzar sharpov luf-eu daqyan mae. Ngar, nawmaf-anr heulof-aer shar-eu ma, nawmaf-euq nuima saflar-anr guirdeuv deuvluf-eu shiqshaq-euq nuikhanr deuq-anr byaerdzae-awq. 
1PE.2.12	Nawmaf, Miqyaer-anr maqjan-eu tsawrhaq deuq-euq ghanrcae, yawmuiq jeq mrmr-aer daef-awq. Nawmaf yawdoer jeq mr-eu tsawrhaq-a laer aqyawfmaf jadoer-eu khawf, nawmaf yawmuiq jeq mr-eu gar ya’mawr-euq mirnae, Miqyaer-anr dzoer ngae nan, aqyawfmaf, Miqyaer-anr ciqhuiq ciqmanr taef-a.
1PE.2.13	Sanqpaq Yeqsur-euq baqda’nae, tsawrhaq-euq zanrtaq khoftaq dawqtawv luf-euq lafov yawmuiq-aer jawr-awq. Sanqpaq uqdzan ghaq-euq lafov khawf, 
1PE.2.14	yawdoer jeq mr-eu deuq-anr bidar-awr, yawmuiq jeq mr-eu deuq-anr bi jaceuq-eu laer, sanqpaq nae khaertaq-awr dzoeqdzaq bimr-euq meuqsanr-euq lafov khawf, yawmuiq-aer jawr-awq. 
1PE.2.15	Aqjeq mirnae aernar-aq, nawmaf yawmuiq jeq mr-eu gar Miqyaer nuima tsaq-eu mae. Nawmaf heulof-aer mr nar-aq, aqdzawq argan deuq-euq khaqmae ciqcurni bipyeuf-ir nya taef-a. 
1PE.2.16	Nawmaf buq-ir-euq tsawrhaq mae. Aerkhawf, buq-ir-euq gar daeqlaef-awr maqmuiq maqjaq-eu jeq mrmr-aer maqdaefni, Miqyaer-euq kuirlaf zaqkhav lof-aer daef-awq. 
1PE.2.17	Tsawrhaq dawqtawv luf-anr yawzeu baw-awr, aqyuif aqnyir-anr gaq-eu uqtaf, Miqyaer-anr guv-awr, sanqpaq-anr taqhuiq taqmanr-awq.
1PE.2.18	Zaqkhav deuq-or! Yawqjeq navluf-euq lafkhoer, yawqha-euq nymrsanr deuq-anr guv-awr, aqyawf maf-euq lafov yawmuiq-aer jawr-awq. Nuima muiq-awr, nuima nanqyuni ghae-eu deuq-euq lafov taef-aer maqngeur-eu, yawghae deuq-euq lafov khawf yawmuiq-aer jawr-awq. 
1PE.2.19	Tsawrhaq tiq ghaq, Miqyaer-euq maeqshi zaqsiq nuisiq baqda’nae, maqngeur-eu gar darlar ngae, ghawqshar shaq-aer ghae-eu lafkhoer daqcoer orcoer nar-aq, Miqyaer nuikhanrshir taef-a. 
1PE.2.20	Nawmaf-euq yawlaeq baqda’nae nawmaf-anr bidiq-euq khoer-aq, aqjeq jaceuq kharza-eu? Nawmaf yawmuiq-aer ornya-euq ma lor? Aerkhawf, nawmaf yawmuiq jeq mr-euq khawf, shaqzanq-anr daq-awr, nawmaf yawmuiq-aer orcoer-euq nar-aq, Miqyaer nuikhanr shir-eu jeq pyeuf-eu mae. 
1PE.2.21	Khoer-euq gharduq nawmaf-anr kurdov taq-euq mae. Aqjeq mirnae aernar-aq, Kali khawf aqdui-euq gharduq shaqzanq daq-awr, aqdui hawgeuf dzawgeufduq pyeuflar-euq uqtaf, nawmaf, aqyawf-euq kuirtof-euq maeqnan bi cantae-eu gharduq mae,
1PE.2.23	Aqcawq, aqyawf-anr yaeqbawq-aer aer-euq khawf, aqyawf yaeqbawq-aer maq ngaeqkhof haw-aq. Aqyawf shaqzanq yadaq ngae khawf, aqcawq-anr guvtsiq nyaef-eu dawq maqngaeq-aer, aqyawf-euq mawrdo, tsaq-awr dawr-eu lafkhoer yarkhaq dar-eu Miqyaer-euq aqlaf-euq lafkhoer a’naeq-euq mae. 
1PE.2.24	Aqdui iqbax-anr shirtsaev tsaev-awr, tsaq-awr dawr-eu jeq-euq gharduq daefni, Kali-euq mawrdo-euq lafkhoer aqdui-euq iqbax pi-awr, darkawq lafyaq-euq khoertav shirdan-euq mae. Aqyawf nae ya’nar-euq markhaeq-euq baqda’nae, nawmaf taqler-euq mae. 
1PE.2.25	Yawbae, nawmaf-aq, garbanq banq-euq yawr-anr dur-eu mae. Aerkhawf, nymq-mr nawmaf-aq, nawmaf-euq nuima saflar-anr hawpir-eu ghaq hawr-eu yawr bo-eu ghaq jawr-eu gar ghofkhof lar-euq mae.
1PE.3.1	Khoerlof-aer durni, nawmaf, miqzaq deuq khawf, yawqha-euq khaqdzerzaq-euq lafov jawr-awq. Khoerlof-aer jawr nar-aq, khaqdzerzaq ghaq, Yaerdawq-anr maq narhaq geuf-eu khawf, miqzaq deuq yawdaef yawmuiq-aer daef-eu gar haw-awr, aqyawf maf-anr dawqmaeq maqmaeq-euq khawf janlar taef-a. 
1PE.3.2	Khoer-aq, nawmaf yawzeu baw-eu siqnya-awr, shawrjaevni daefluf-eu gar aqyawfmaf ya’mawr-euq mirnae mae. 
1PE.3.3	Nawmaf, tsaerkanr pyaef-awr, shuir myawqgur geuf-eu uqtaf, maeqtsoeq yawmuiq dmdm-aer, lafnyir paw-euq arghaer lavmuiq-eu laer taef-aer taq laejae. 
1PE.3.4	Aerkhawf, maq mawrlar-eu nawmaf-euq nuima-anr maqcawv-ir nya-eu myawqgur pyeuf-eu; nanqyuni ghae-awr, ciqcurni ghae-eu saflar nae lavmuiq-awq. Heu-aq, Miqyaer-euq maeqshi poeq duidui-eu jeq pyeuf-eu mae. 
1PE.3.5	Aqjeq mirnae aernar-aq, arhu Miqyaer-euq lafkhoer noeqtmq-eu, shawr-eu zaqmiq aqbur deuq khawf, yawqhar yawqha khoerlof-aer lavmuiq-awr, yawqha-euq khaqdzerzaq-euq lafov yawmuiq-aer jawr-euq mae. 
1PE.3.6	-aq, 
1PE.3.7	Khoerlof-aer durni, khaqdzerzaq deuq khawf, yawqha-euq miqzaq-anr ghovshaw-awr daeftaf jawrtaf-awq. Aqyawf, nawq-euq navmaqtser yawnanq nanqdzaeq-eu khawf, nawq naeq-aer tiqkawv lof-aer daefzir-euq guiqlanq yawdzanr jeqbir za-eu mirnae, aqyawf-anr taqhuiq taqmanr-awq. Khoerlof-aer janr nar-aq, nawmaf guiqlanq shar-eu gar lavtsoeq-eu jeq maqjav-ar.
1PE.3.8	Arsaq heulof-aer saq-eu ma: nawmaf dawqtawvluf nuima tiqsiq taef-aer taq-awr, tiqghaq tirghaq ghawqshaq gaq-eu uqtaf, aqyuif aqnyir yawkaq gaq-eu lof-aer gaq-awr, nuima nanqyuni ghae-eu lafkhoer, aqcawq-euq gharduq sharnoeq nya-awq. 
1PE.3.9	Aqcawq yawdoer jeq janrlar-eu khawf, yawdoer jeq taq janrkhofnaeq. Aqcawq dawqdoer ngaeqlar khawf, dawqdoer maq ngaeqkhof naeqni, dawq ngaeqghae naeq-awq. Miqyaer-aq, nawmaf-anr guiqlanq-euq jeqbir biza-eu laer kur-euq mae laer siqnya-awq. 
1PE.3.10	Aqjeq mirnae aernar-aq,
1PE.3.13	Nawmaf yawmuiq jeq-euq maeqnan cantae nar-aq, nawmaf-anr aqsur ghaq lavtanq lavnarlar la? 
1PE.3.14	Aerkhawf, nawmaf tsaq-awr dawr-eu jeq mr-eu baqda’nae shaqzanq-anr yadaq-eu ngeur nar-aq, guiqlanqhuiq taef-a. “Aqyawfmaf guvtsiq nyaeflar-eu gar taq tsawqguv-ir, khanq khawf taqlanr.”
1PE.3.15	Aerkhawf, nawmaf-euq nuima-euq lafkhoer Sanqpaq Miqyaer-aq, yawshawr mae laer noeqtsov taq-awq. Nawmaf noeqtmq luf-eu garkawv khar narhaq lar-eu tsawrhaq-anr, aqjox-aer aerkhof naeq-eu laer aqmyanluf yawmuiq-aer laeqhmq taq-awr, nuima nanqyuni yawzeu baw-eu lafkhoer jashaw naeq-awq. 
1PE.3.16	Nawmaf-euq zaqsiq nuisiq shawrjaevni bijav-awq. Khoerlof-aer bijav nar-aq, nawmaf, Kali-anr ghoe-awr yawmuiq jeq mrluf-eu gar, nawmaf maqmuiq-eu yawdoer jeq mrluf-a laer, jabu jadoer-awr dawqdoer ngaeq-eu tsawrhaq deuq ya shafdawr-ir taef-a. 
1PE.3.17	Miqyaer nuima tsaq nar-aq, yawmuiq jeq mr-eu mirnae shaqzanq daq-eu-aq, yawdoer jeq mr-euq mirnae daq-eu navmaqtser muiqdzaeq-eu mae. 
1PE.3.18	Aqjeq mirnae aernar-aq, Kali khawf iqbax-euq gharduq shaqzanq tiq pov daq-euq mae. Maqtsaq maqdawr-eu tsawrhaq-euq gharduq, tsaq-awr dawr-eu ghaq yadaq-euq mae. Aqyawf, aqdui-anr Miqyaer-euq maeqshi sheuqlef nya’ni, shiqshaq paw-aq, bi tafsaef-euq khawf, muiq-eu Saflar nae bi ghofdaef lar-euq mae. 
1PE.3.19	Aqyawf, muiq-eu Saflar-anr ghoe-awr, kuv-anr kalanr taq-euq saflar deuq-anr dawqmaeq maeq-ir-euq mae. 
1PE.3.20	Aqyawf maf-aq, arhu, Noraq, lawq lawqma tsov ngae zir-anr, Miqyaer nuima ghawqmanrni taq-awr dawq-euq khawf, Yaerdawq-anr maq narhaq geuf-aq. Khoermirnae, ircuf-anr nae buq-ir-euq tsawrhaq maqmyaq-a. Yaef ghaq taef-aer yabuq-ir-euq mae. 
1PE.3.21	Khoerlof-aer durni, nymq-mr aqdui, bartirsaq mr-awr yabuq-ir-euq ma. Bartirsaq mrnaeq-euq laer aer-eu-aq, mawrdo-anr laef-eu jawflafni ghae-eu jeq-anr tsiqshawr-euq gar aer-eu maqngeur-a. Yeqsur Kali ghofdaef lar-euq gar ghoe-awr, Miqyaer-euq maeqshi zaqsiq nuisiq shawrlar-euq gar aer-eu mae. 
1PE.3.22	Yeqsur mq-euq khoertav ghofdav ler-awr, Miqyaer-euq armar paw nuirluf-eu mae. Mqtav ghaqkhaer deuq, aryaq jav-eu deuq, baoq huiq-eu deuq, dawqtawvluf, aqyawf-euq lafov jawrluf-eu mae.
1PE.4.1	Kali, aqdui-euq gharduq, aqyawf-euq shiqshaq-euq lafkhoer shaqzanq daq-euq mae. Nawmaf khawf, guirdeuv deuv-eu keuka tiqjeq geuf-eu gar durni, aqyawf nuima taq-euq lof-aer taq-awq. Aqjeq mirnae aernar-aq, yawqha-euq shiqshaq-euq lafkhoer shaqzanq daq-euq tsawrhaq-aq, iqbax-anr ghawqtsaev tsaev-euq mae. 
1PE.4.2	Nawmaf nuima khoerlof-aer taq nar-aq, maeqhu paw daefdavlef ngae, tsawrhaq-euq shiqshaq-euq nuikhanr maqpar geuf-aer, Miqyaer nuima tsaq-eu lof-aer geuf-eu mae. 
1PE.4.3	Dzeurlaf ngae, aqdui, Miqyaer-anr maqjan-eu tsawrhaq khardaef-eu lof-aer: jawflafni ghae-eu, shiqshaq-euq nuikhanr geuf-eu, jirbaq dawryaef-eu, byaeqlaeq shaevdae-aer bui-eu, dzaqyaef dawryaef-eu yawbui bui-eu uqtaf, tanqpanq aqma mawrkawr-anr uqduq maqtanq khmqgar tanq-eu, heudeuq-anr ardzaeq-aer mrdzeur shardzeur yaf-euq ma. 
1PE.4.4	Aqyawfmaf daefjawf daefcawv luf-eu maeqnan, nymq-mr nawmaf maqpar caevcaw-eu mirnae, aqyawfmaf zanqler-awr, nawmaf-anr dawqdoer ngaeq-eu mae. 
1PE.4.5	Daefluf-eu tsawrhaq-anr hawr-eu shir-euq tsawrhaq-anr yarkhaq dar-eu laer laeqhmq taq-euq Sanqpaq Miqyaer-euq maeqshi, aqyawfmaf yawqha nae kharmr kharshar-euq garkawv deuq ya dzawrnaeq taef-a. 
1PE.4.6	Khoermirnae, daefluf-eu tsawrhaq lof-aer shirdzeur-euq tsawrhaq deuq, shiqshaq paw yarkhaq dar-eu gar yadaq-euq khawf, aqyawfmaf, Miqyaer nuima tsaq-eu lof-aer saflar paw yadaefni, shir-euq tsawrhaq deuq-anr khawf, guiqlanqdawq maeq-ir-euq mae.
1PE.4.7	Yawqjeq navluf arsaq saq-eu dawqpae paelar-euq mae. Khoermirnae, nawmaf noeqganr-awr, yawbeur beur-aer guiqlanq sharshar-aer jawr-awq. 
1PE.4.8	Dawqtawv luf-euq khoertav huiqdzaeq-eu jeq-aq, aqdir gaq-eu jeq nae tiqghaq tirghaq gaq-awq. Aqjeq mirnae aernar-aq,
1PE.4.9	Nawmaf tiqghaq tirghaq dawqghof maqdovni, daqyan-anr yawmuiq-aer ha-awq. 
1PE.4.10	Nawmaf, Miqyaer-euq guiqlanq yawdzanr ghawqmya jeq-anr hawpir-eu tsawrhaq lof-aer, yawqghaq navluf tiqghaq tirghaq guiqlanq pyeufni, yawqha nae zataq-euq lafsawq zmq-awq. 
1PE.4.11	Tiqghaqnav dawqngaeq ngaeq-eu ngeur nar-aq, Miqyaer-euq dawq ngaeq-eu lof-aer bingaeq-awq. Tiqghaqnav, aqcawq-anr cawba-eu gar mr-eu ngeur nar-aq, Miqyaer nae bi mrnya-euq lof-aer mr-awq. Khoerlof-aer mr nar-aq, yawqjeq navluf-euq lafkhoer Yeqsur Kali-euq baqda’nae, Miqyaer-euq yawshaef khanqsaer dovlar taef-a. Yawshaef khanqsaer hawr-eu uvlanr-eu baoq dawqtawvluf, arsaq saq-eu maqbawni aqyawf-euq mae. Aqmeq.
1PE.4.12	Ngar zawr gaq-eu aqyuif aqnyir deuq-or! Tsermr haw-eu jeq miqdzaq lof-aer nawmaf-euq khoertav keuvle ngae taq zanqler. Khoer-aq, zanqler paq-aer ghae-eu jeq maqngeur-a. 
1PE.4.13	Nawmaf khawf, Kali naeq-aer shaqzanq yadaq caw-eu mirnae, laqkhaq caer-awq. Aqyawf-euq yawshaef khanqsaer panmaeq naeqlaf ngae, nawmaf khawf laqkhaq yacaer duidui taef-a. 
1PE.4.14	Kali-euq tsawrmyanr baqda’nae, aqcawq, nawmaf-anr yaeqbawq-aer aerlar nar-aq, nawmaf guiqlanqhuiq taef-a. Aqjeq mirnae aernar-aq, yawshaef khanqsaer hawr-eu Miqyaer-euq Saflar, nawmaf-euq khoertav jawrluf-eu mae. 
1PE.4.15	Nawmaf-euq lafkhoer tiqghaqnav, tsawrhaq saef-euq mirnae, smrkhoeq khoeq-euq mirnae, maqmuiq-eu yawdoer jeq mr-euq mirnae, yawqha-anr maqtaf-eu aqcawq-euq gar-anr lavbanq-eu mirnae, shaqzanq yadaq-eu jeq taqbi pyeuf. 
1PE.4.16	Aerkhawf, Kalizaq pyeuf-eu mirnae, shaqzanq yadaq-euq ngeur nar-aq, khoerlof-aer yadaq-eu mirnae maq shafdawrni Miqyaer-anr ciqhuiq ciqmanr-awq.
1PE.4.17	Aqjeq mirnae aernar-aq, yarkhaq dar-eu aryamq keuvlar-euq mae. Miqyaer, aqyawf-euq nymrkhanq-anr jeqhu yarkhaqdar taef-a. Aqdui-anr jeqhu yarkhaqdar nar-aq, Miqyaer-euq guiqlanq dawq-anr maq narhaq geuf-eu deuq-euq gharduq, arsaq aqjox-aer saq-eu jeq la?
1PE.4.19	Miqyaer nuima tsaq-eu mirnae shaqzanq daqluf-eu tsawrhaq deuq, sarjax zif-eu mqmir bae-euq Yawsanr ghaq-anr nuima saflar a’naeq-awr, yawmuiq jeq mr-awq.
1PE.5.1	Ngar-aq, aqyuif aqtsu pyeuf-awr, Kali nae yadaq-euq shaqzanq-anr sarkir kamq-eu ghaq hawr-eu, aqkar panmaeq naeqlaf-eu yawshaef khanqsaer-anr aqyawf naeq-aer tiqkawv lof-aer za-eu ghaq khawf ngeur ma. Ngar, nawmaf-euq ghanrcae jawr-eu aqyuif aqtsu deuq-anr heulof-aer ghaq bif-eu ma. 
1PE.5.2	Nawmaf-euq lafkhoer jawr-eu Miqyaer-euq yawrmaf-anr hawpir-eu tsawrhaq lof-aer bosav-awq. Bi katir-euq mirnae bosav-eu maqngeur-aer, nuima keuv-eu lafkhoer bosav-awq. Maqsui maqdawr-eu lafkhoer za’nya’ni maqngeur-eu, shaqdaef shaqnar anr-eu lafkhoer bosav-awq. 
1PE.5.3	Nawmaf-anr bi bosav-euq yawrmaf-euq khoertav, sanqpaq taqgeuf. Aerkhawf, aqyawfmaf hawgeuf dzawgeufduq pyeuf-awq. 
1PE.5.4	Yawr bo-eu uqdzan ghaq dovle ngae, nawmaf-aq, maqnyoeq maqkov-ir nya-eu shuir uqkhov za taef-a.
1PE.5.5	Khoerlof-aer durni, nawmaf zaqguq deuq khawf, aqyuif aqtsu deuq-euq lafov yawmuiq-aer jawr-awq. Nawmaf yawqghaq navluf paerkhanq dm-eu lof-aer nuinanq nuiyu dmdav-awr, tiqghaq tirghaq-euq lafov yawmuiq-aer jawr-awq. Aqjeq mirnae aernar-aq,
1PE.5.6	Khoermirnae, nawmaf, Miqyaer-euq baoq huiq-eu aqlaf-euq uqmov, nuinanq nuiyu anr-awq. Aryamq tsaqlar ngae, aqyawf, nawmaf-anr ciqgor naeqlaf taef-a. 
1PE.5.7	Miqyaer, nawmaf-euq gharduq sharnoeq luf-eu mirnae, nawmaf khanqlanr-eu yawqjeq navluf, aqyawf-anr a’naeq-awq.
1PE.5.8	Yanr-awr yawbeur beur-aer jawr-awq. Aqjeq mirnae aernar-aq, nawmaf-anr muir-eu ghaq pyeuf-eu 
1PE.5.9	Nawmaf zifdanni jan-eu lafkhoer aqyawf-anr lavtsoeq-awq. Mirtsaq-euq khoertav jawr-eu nawmaf-euq aqyuif aqnyir deuq khawf, khoerlof-aer ghae-eu shaqzanq daqluf mae laer siqnya-awq.
1PE.5.10	Nawmaf shaqzanq tiqkhaeq daqghaq-euq nar-aq, Yeqsur Kali-anr ghoe-awr, aqdui-anr mqmaq maqbyav yarzir zif-eu yawshaef khanqsaer jav-eu gar kurlaf-euq guiqlanq yawdzanr dawqtawv luf-euq Miqyaer, nawmaf-anr bi byanlar-awr, bi ziflar-eu uqtaf, ghaq bi khavlar-awr, bi jawrzif naeqlaf taef-a. 
1PE.5.11	Yawshaef khanqsaer hawr-eu uvlanr-eu baoq dawqtawvluf, arsaq saq-eu maqbawni aqyawf-euq mae. Aqmeq.
1PE.5.12	Ngar, maernmr laer sawxtaq-euq, sarjax zif-eu aqdui-euq maernmr Siqlaqnmr-anr ghoe-awr, nawmaf-aq, aqdir aqmar Miqyaer-euq guiqlanq yawdzanr-euq lafkhoer yawfluf-eu mae laer sarkir kamq-awr, ghaq bif-eu gharduq, sanqbof yawnymr nymr-aer bofanr lef-euq ma.
1PE.5.13	Nawmaf naeq-aer tiqkawv lof-aer tserdov taq-euq, Baqburloq-anr jawr-eu Kalizaq armur hawr-eu ngaqli Maqkuv khawf, nawmaf-anr dawqcawq puqanr lef-euq mae. 
1PE.5.14	Nawmaf tiqghaq tirghaq gaq-eu lafkhoer maeqsaw saw-awr, dawqcawq puq-awq. Yeqsur Kali-euq lafkhoer kharjawr-eu nawmaf yawqghaq navluf-euq khoertav nuisar of luf-ur. Aqmeq.
2PE.1.1	Ngar-aq, Yeqsur Kali-euq kuirlaf zaqkhav hawr-eu ghaqkhaer Sirmoq Beqtuvluv ma. Aqdui-euq Miqyaer hawr-eu Kakhof-eu ghaq, Yeqsur Kali-euq tsaq-awr dawr-eu jeq-euq baqda’nae, nga’maf lof-aer zawr poeq-eu jan-eu jeq za-euq nawmaf-anr sanqbof bofanr lef-eu ma.
2PE.1.2	Miqyaer hawr-eu aqdui-euq Sanqpaq Yeqsur-anr siqnya-eu lafkhoer, guiqlanq yawdzanr hawr-eu nuisar of-eu jeq, nawmaf-euq lafkhoer myaqlar luf-ur.
2PE.1.3	Aqdui-anr yawshaef khanqsaer hawr-eu yawmuiq yawjaq jeq-anr ghoe-awr nae, kur-euq ghaq-anr aqdui siqnya-eu mirnae, Miqyaer, aqyawf-euq baoq-anr ghoe-awr nae, Miqyaer-anr yawzeu baw-awr, yawdaef daef-eu gar taf-eu yawqjeq navluf, aqdui-anr bifnaeq laf-euq mae. 
2PE.1.4	Nawmaf, mirtsaq-euq khoertav jav-eu nuikhanr baqda’nae, cawv-ir-eu jeq-anr caevdzeur-awr, Miqyaer-euq shaevdzeuf tiqkawv lof-aer za-eu gharduq, aqyawf, aqdui-anr huiqdui poeq duidui-eu sarjax dzaqtaq-euq mae.
2PE.1.5	Khoermirnae, nawmaf khar ghaenya-eu lof-aer laejae-awr, jan-eu jeq-anr yawmuiq yawjaq jeq bi lanqlar-awr, yawmuiq yawjaq jeq-anr siqnya-eu tsawrganr bi lanqlar-awq. 
2PE.1.6	Siqnya-eu tsawrganr-anr yawqha-euq nuima-anr ghaqler-eu jeq bi lanqlar-awr, yawqha-euq nuima-anr ghaqler-eu jeq-anr daqcoer orcoer-eu jeq bi lanqlar-awq. Daqcoer orcoer-eu jeq-anr Miqyaer-anr yawzeu baw-eu jeq bi lanqlar-awq. 
2PE.1.7	Miqyaer-anr yawzeu baw-eu jeq-anr maernmr-anr ghawqshaq gaq-eu jeq bi lanqlar-awr, maernmr-anr ghawqshaq gaq-eu jeq-anr gaq-eu jeq bi lanqlar-awq. 
2PE.1.8	Nawmaf-euq lafkhoer heudeuq anr-awr myaqlarluf nar-aq, aqdui-euq Sanqpaq Yeqsur Kali-anr siqnya-eu mirnae, nawmaf maqbaw maqza le-aer, arsiq maq siqle-eu tsawrhaq maqpyeuf-ar. 
2PE.1.9	Heudeuq maqanr-eu tsawrhaq-aq, dawqpae jav-eu jeq maqngeur nar-aq maq mawrnya-aer, myavbaef khawf baef-eu tsawrhaq mae. Aqyawf-aq, aqyawf-euq iqbax yawoer deuq-anr tsiqshawrnaeq ghaq-euq gar ngaer-euq mae.
2PE.1.10	Khoermirnae, aqyuif aqnyir deuq-or! Miqyaer nae nawmaf-anr kur-awr, tserdov-euq jeq byacaevni dovlar paq-aer, yawkhav-aer laejae-awq. Khoerlof-aer janr nar-aq, nawmaf tiqjawr-iq sanqtif maqtif-ar. 
2PE.1.11	Khoeruqtaf, aqdui-euq Sanqpaq hawr-eu Kakhof-eu ghaq pyeuf-eu Yeqsur Kali-euq, mqmaq maqbyav yarzir uvlanr-eu mirkhanq-euq lafkhoer, nawmaf urler nya’ni tiqbyan tiqlof laeqhmqtaq taef-a.
2PE.1.12	Khoermirnae, nawmaf khoerdeuq-anr siqnya-awr, nawmaf nae zataq-euq yawtsaq yawdawr-euq lafkhoer jawrzif luf-eu khawf, garkawv heudeuq, ngar maqbyaerni yawqjawr navluf nawmaf-anr aernoeq naeq-eu ma. 
2PE.1.13	Ngar saeqghawv heu-euq lafkhoer kharjawr-eu khoerkeuvni, nawmaf-anr maqbi ngaerni, aernoeq-awr lavzor-eu tsaq taef-a laer ngar noeq-eu ma. 
2PE.1.14	Aqdui-euq Sanqpaq Yeqsur Kali nae ngaq-anr bimawr naeqlaf-euq lof-aer, ghawqmyanr maqghae-aer, ngar, ngaq-euq saeqghawv heu-anr ya laevdzaeyaf mae laer ngar siqnya ma. 
2PE.1.15	Ngar shirdzeur-euq khawf, nawmaf yawqjawr navluf garkawv heudeuq-anr noeqmawr nya’ni, ngar yawmuiq-aer yawduq lavbaw yaf-eu ma.
2PE.1.16	Nga’maf, nawmaf-anr aqdui-euq Sanqpaq Yeqsur Kali-euq baoq hawr-eu aqyawf zafka le-eu garkawv bisiq-eu heu-aq, tsawrganr zmq-awr noeqdov-euq garkawv-anr ghoe-awr bisiq-eu maqngeur. Aerkhawf, nga’maf-euq myavnuiv nae aqyawf-euq khanqsaer huiq-eu gar ya’mawr-awr bisiq-eu ma. 
2PE.1.17	Byan duidui-eu yawshaef khanqsaer-euq lafkhoer nae, ngaeqdov lef-euq tersar aer-eu, “Heughaq-aq, ngar zawr gaq-eu ngaq-euq Zaqyo ma. Ngar, aqyawf-anr nuikhanrshir duidui ma.” Khoerngae, aqyawf, Aqda Miqyaer-euq taqhuiq taqmanr-eu jeq hawr-eu yawshaef khanqsaer-anr za-euq mae.
2PE.1.18	Nga’maf, aqyawf naeq-aer shawr-eu gawqjawq-anr jawrluf ngae, mq-anr nae ngaeqdov lef-euq tersar khoer-anr yagaq-euq ma.
2PE.1.19	Khoermirnae, aqdui yawduq baw-eu, Miqyaer gharduq ngaeqdan-eu dawq jav-eu ma. Nawmaf dawq khoer-anr narhaqgeuf nar-aq yawmuiq mae. Khoer-aq, nawmaf-euq nuima-euq lafkhoer, uqbya byalar-awr, shawqmuir dovlar ngae keuvni, yawzanr-euq lafkhoer byaluf-eu yawshaef-anr nawmaf ghoe-eu lof-aer dur-eu mae. 
2PE.1.20	Ardanq bae-eu jeq-aq, heu-anr siqnya-awq. 
2PE.1.21	Aqjeq mirnae aernar-aq, Miqyaer gharduq ngaeqdan-eu dawq-aq, tiqpawf-iq tsawrhaq-euq nuinoeq nuikhanr-anr nae dovle-euq maqngeur-a. Aerkhawf, Miqyaer-euq shawr-eu tsawrhaq deuq-aq, Yawshawr Saflar nae bi noeqdov-euq lof-aer ngaeq-eu mae.
2PE.2.1	Aerkhawf, tsawrhaq-euq ghanrcae, Miqyaer gharduq ngaeqdan-eu jaqmyawf deuq jawr-awr, nawmaf-euq ghanrcae khawf, maeqzaq jaqmyawf deuq dovlar taef-a. Aqyawfmaf lavcawv-eu janbanq janlaeq-eu jeq yuranrkhoeq laf-awr, aqyawf maf-anr zeurkhof-euq Sanqpaq-anr khawf “Maqsiq” laer pyaer taef-a. Khoermirnae, aqyawf maf-euq khoertav cawv-ir-eu jeq yawkawr-aer keuvleni yawqhar yawqha janr-eu mae. 
2PE.2.2	Tsawrhaq ghawqmya’ni, aqyawf maf-euq cawv-ir-eu garma-anr cantae taef-a. Aqyawf maf-euq baqda’nae, aqcawq, yawtsaq yawdawr-euq garma-anr yaeqbawq saerlu-aer aer taef-a. 
2PE.2.3	Aqyawfmaf pyurshuir myawqganq-anr maerjuir juir-eu mirnae, jaqmyawf maershuir-euq dawq nae nawmaf-anr myawfdzaq lar-eu mae. Aerkhawf, dzeurlaf ngae nae, aqyawf maf-anr yarkhaq dartsaev taq-euq khoer, maq nyinaq-aer, lavcawv-eu jeq maq yufbyovni, aqyawf maf-euq khoertav keuvle luf-eu mae.
2PE.2.4	Iqbax mr-euq mqtav ghaqkhaer deuq-anr khawf Miqyaer maq taqnaeq-aer, aqyawf maf-anr yarkhaq dar-eu gharduq, 
2PE.2.5	Arhu daefdzeur yaf-euq mirtsaqzaq-anr khawf, Miqyaer maq taqnaeq-aer, aqyawf-anr yawzeu maqbaw-eu mirtsaqzaq-euq khoertav, ircuf bi danqlar-euq mae. Aerkhawf, tsaq-awr dawr-eu jeq-euq garkawv dawqmaeq maeq-euq Noraq-anr gui-awr yaef ghaq byanni bibuq-ir-euq mae. 
2PE.2.6	Sordoq hawr-eu Gormorlav khawf, cawvjir-eu gar keuvni darnaeq-awr, khaqlaertsar bi pyeufjir-euq mae. Khoer-aq, aqkar Miqyaer-anr yawzeu maqbaw-eu tsawrhaq deuq, bi hawgeuf bi dzawgeuf-eu gharduq mae. 
2PE.2.7	Aerkhawf, tsawrcawv khoerdeuq jawflafni daefluf-eu mirnae, noeqshaq duidui luf-eu, tsaq-awr dawr-eu Lortav-anr bibuq-ir-euq mae. 
2PE.2.8	Aqjeq mirnae aernar-aq, tsaq-awr dawr-eu khoerghaq, aqyawf maf-euq ghanrcae jawr-awr, aqyawfmaf zanrdawq-anr leur-eu jeq mr-eu gar yagaq ya’mawr luf-eu mirnae, tiqnan sair tiqnan, aqyawf-euq tsaq-awr dawr-eu nuima saflar shaqzanq mr duidui luf-eu mae. 
2PE.2.9	Miqyaer-anr yawzeu baw-eu tsawrhaq murjur jur-eu gar yadaq ngae, aqyawf maf-anr aqjox-aer bibuq-ir-eu hawr-eu, maqtsaq maqdawr-eu tsawrhaq deuq-anr yarkhaqdar ngae nan keuvni, aqjox-aer ya kaflanr taq-eu la laer 
2PE.2.10	Aqcawq-anr navmaqtser, aryaq-euq uqmov maq jawrmawf-aer, jawflafni ghae-eu shiqshaq-euq nuikhanr-euq maeqnan cantae-eu tsawrhaq-anr khaeqnaeq khavnaeq taef-a. Tsawrhaq heudeuq-aq, nuima huiq-awr yawqha-euq nuikhanr taef-aer geuf-eu mae. Aqyawfmaf, khanqsaer jav-eu deuq-anr khawf maqguvni dawqdoer ngaeq-eu mae. 
2PE.2.11	Mqtav ghaqkhaer deuq-aq, aqyawf maf-euq navmaqtser ghaq khavdzaeq-awr, baoq huiqdzaeq-eu khawf, Sanqpaq Miqyaer-euq maeqshi khoerdeuq-euq yawlaeq yaeqbawq saerlu-aer aeraer-aer maq daqler-a.
2PE.2.12	Aerkhawf, tsawrhaq heudeuq-aq, nyaef-awr bi lavcawv-eu gharduq daefle-euq, maq sharnoeq nya-eu bawrtsanq-euq jeqzaq yawghae-anr dur-awr, yawqha maq ghovshaw nya-eu jeq-anr dawqdoer ngaeq-eu mae. Aqyawf maf-aq, yawqha-euq yawdoer yawcawv-euq baqda’nae yacawv-ir jir taef-a.
2PE.2.13	Aqyawfmaf nan’ghanr nan’gav-aer dzaqyaef dawryaef-awr, lurgha caergha-eu tsaq mae laer sharnoeq-eu mirnae, maqtsaq maqdawr-eu jeq mr-euq ghaqgarpoeq za taef-a. Aqyawf maf-aq, marbyawf baw-awr maqshawr-eu uqtaf, nawmaf naeq-aer yawbuibui ngae, yawqha-euq jaqmyawf maershuir-euq lafkhoer dzaqyaef dawryaef-eu mae. 
2PE.2.14	Aqyawf maf-euq myavnuiv-aq, banq-awr joe-eu jeq byan-awr, iqbax mr-eu maq naqnya-aer, nuima maqzif-eu tsawrhaq-anr mur-awr shuir-eu mae. Aqyawf maf-euq nuima maerjuir juir-eu jeq za’ni mrdzaw laf-awr, yaqkhaer yaq-eu gar yadaq-eu tsawrhaq mae. 
2PE.2.15	Aqyawfmaf tsaq-awr dawr-eu garma kanr-anr byaerdzae-awr, garbanq banq-ir-euq lafkhoer, maqtsaq maqdawr-eu jeq-euq ghaqgar poeq-anr gaq-eu, Boqsor-euq zaqyo, Baqlamq-euq garma-anr canluf-eu mae. 
2PE.2.16	Aerkhawf, aqyawf-euq yawlaeq-euq baqda’nae bidaeq-euq mae. Manq tanqlav yawlaf, tsawrhaq lof-aer dawq ngaeqngaeq-aer, Miqyaer gharduq ngaeqdan-eu tsawrhaq-anr yawuq lof-aer mrluf-eu gar lavtsoeq-euq mae.
2PE.2.17	Tsawrhaq heudeuq-aq, ircuf maqdanq-eu landuq lof-aer dur-awr, jaqlaer laerma nae bi bawghae-euq mqdmr lof-aer dur-eu mae. Aqyawf maf-euq gharduq, li-eu maqbawni zanr-awr, zanrtsuini ghae-eu jawrduq laeqhmq taq-euq mae.
2PE.2.18	Aqyawfmaf gardanr maqtsoeq-aer jasae-eu dawq ngaeq-awr, yawbanq-euq lafkhoer daef-euq gar nae caevdzeur-euq deuq-anr, jawflafni ghae-eu jeq hawr-eu shiqshaq-euq nuikhanr deuq nae murtawv luf-eu mae. 
2PE.2.19	Aqyawfmaf, aqcawq-anr yabuq-ir taef-a laer sarjax dzaq ngae, yawqha ghaq-aq, yawcawv jeq-euq zaqkhav geufluf-eu mae. Aqjeq mirnae aernar-aq, tsawrhaqzaq-aq, aqjeq nae bi ghaqler-euq nar-aq, khoerjeq-euq zaqkhav geufluf-eu mae. 
2PE.2.20	Aqyawfmaf, Sanqpaq hawr-eu Kakhof-eu ghaq pyeuf-eu Yeqsur Kali-anr siqnya-eu mirnae, mirtsaq-euq yawjawf deuq-anr nae caevdzeur nya-euq mae. Aerkhawf, yawjawf khoerdeuq-anr par pafler-awr, bi ghaqlar-eu nar-aq, aqyawf maf-euq gharduq arsaq saqlar ngae-aq, yawbae navmaqtser doerdzaeq-ir taef-a. 
2PE.2.21	Aqyawfmaf tsaq-awr dawr-eu garma-anr siqnya ghaq-awr, aqyawf maf-anr bifnaeq-euq shawr-eu zanrdawq khofdawq-anr khawf byaerdzae-eu khoer-aq, aqyawfmaf garma khoer-anr maq siqnya-euq lawnmr-aq muiqdzaeq-eu mae. 
2PE.2.22	Aerkhawf, aqyawfmaf khoerlof-aer mr-eu-aq, tsaq-eu dawqdaq heudawq aertaq-euq lof-aer pyeuflar-euq mae,
2PE.3.1	Ngar zawr gaq-eu cawqdeuq-or! Ngar, nawmaf-anr sanqbof nyiq jae tiqjae bofanr lef-eu ma. Sanqbof nyiq jae luf-euq lafkhoer, ngar, nawmaf-anr ja’noeq naeq-awr, nawmaf-euq shawrjaevni ghae-eu nuinoeq-anr lavzor-eu heu-aq, 
2PE.3.2	arhu, shawr-eu Miqyaer gharduq ngaeqdan-eu deuq nae aertaq-euq dawq hawr-eu, Kakhof-eu ghaq pyeuf-eu Sanqpaq Yeqsur-euq ghaqkhaer pyeuf-eu nga’maf nae bif-euq dawqdeuq-anr khawf, maqbi ngaer-eu gharduq ma.
2PE.3.3	Yawbae jeq-aq heulof-aer siqnya-awq. Arsaq saq-eu arnan aryamq-anr, yawqha-euq nuikhanr maeqnan cantae-awr, yaeqbawq-aer aqjaf jaf-eu tsawrhaq dovlar taef-a. 
2PE.3.4	Aqyawfmaf heulof-aer aer taef-a, “Aqyawf zafkale ma laer sarjax dzaqtaq-euq khoer aqlaeq? Aqpoeq deuq shirjir-euq khawf, mqmir bae ngae nan-anr nae iqnan keuvni, yawqjeq navluf aqyawf yawoer lof-aer javluf nga siq lawr.” 
2PE.3.5	Arhuba, Miqyaer dawq bif-awr, mq bi javlar-euq uqtaf, mirtsaq, ircuf-anr nae bi dovlar-awr, ircuf nae mirtsaq-anr bi danqjawq-euq gar, aqyawfmaf dirdaq-aer ngaer-euq mae. 
2PE.3.6	Ircuf nae mirtsaq-anr bi danqpymq-awr, ircuf nae arhu jav-euq mirtsaq-anr lavcawv-euq mae. 
2PE.3.7	Nymq-mr javluf-eu mq hawr-eu mir-anr khawf, Yaerdawq aqyawf tiqdawq nae jeqhmq taq-euq mae. Heu-aq, Miqyaer-anr yawzeu maqbaw-eu tsawrhaq-anr yarkhaq dar-awr, lavcawv ngae nan keuvni miqdzaq-euq gharduq jeqhmq taq-euq mae.
2PE.3.8	Aerkhawf, ngar zawr gaq-eu cawqdeuq-or! Heu tiqjeq-anr taqngaer de-eq. Sanqpaq Miqyaer-euq gharduq-aq, tiq nan khawf 1,000 khof lof-aer dur-awr, 1,000 khof khawf tiq nan lof-aer dur-eu mae. 
2PE.3.9	Sanqpaq Miqyaer-aq, tsawrhaq tiqpavnav deuq noeq-eu lof-aer, aqyawf nae sarjax dzaqtaq-euq jeq maq mrbyanni nyinaq-eu maqngeur-a. Aerkhawf, tsawrhaq tiqghaq-iq maqbi cawv-ir mawf-aer, yawqghaq navluf noeqpov noeqpar mr-eu gar aqyawf geufmawf-eu mirnae, aqdui-euq gharduq nuima ghawqmanrni taq-eu jeq pyeuf-eu mae.
2PE.3.10	Aerkhawf, Sanqpaq Miqyaer-euq arnan-aq, uqcif paw smrkhoeq khoeqlar-eu lof-aer keuvle taef-a. Khoerngae nan, mq tersar yawkhav-aer manrmanr-aer byov-ir-awr, lanr duidui-eu mirnae, yawqjeq navluf-anr guirbyovjir taef-a. Mirtsaq hawr-eu mirtsaq-euq khoertav kharjawr kharjav-eu jeq khawf puivdzaejir taef-a.
2PE.3.11	Yawqjeq navluf khoerlof-aer yabi guirbyovjir mae laer siqnya-eu mirnae, nawmaf yawshawr shawr-aer daef-awr, Miqyaer-anr yawzeu baw-eu shaevdzeuf anr-eu tsawrhaq pyeuf-eu tsaq mae. 
2PE.3.12	Nawmaf, Miqyaer-euq arnan yawkawr-aer keuvleni noeqtmq-awr dawq-awq. Arnan khoernan keuvle ngae, mq-anr miqdzaq puivluf-eu mirnae, mq guirbyov jir-awr, lanr duidui-eu baqda’nae yawqjeq navluf guirbyovjir taef-a. 
2PE.3.13	Aerkhawf, aqdui, Miqyaer nae sarjax dzaqtaq-euq lof-aer, tsaq-awr dawr-eu jeq byan-eu, mq yawshuif hawr-eu mir yawshuif-anr noeqtmq-awr dawqluf-eu ma.
2PE.3.14	Khoermirnae, ngar zawr gaq-eu cawqdeuq-or! Nawmaf khoerdeuq-anr noeqtmq-awr dawq-awq. Aqyawf-euq maeqshi, nawmaf nuisar of-eu lafkhoer, marbyawf maqbaw-aer aerkhar maqza nga laer aqyawf mawrni laejae-awq. 
2PE.3.15	Aqdui kakhof-eu jeq za’ni, aqdui-euq Sanqpaq Miqyaer, nuima ghawqmanrni taqluf-eu mae laer siqnya-awq. Aqdui zawr gaq-eu maernmr Pawrluv khawf, aqyawf-anr bifnaeq-euq zaqsiq tsawrganr-anr ghoe-awr, nawmaf-anr sanqbof bofanr lef-euq mae. 
2PE.3.16	Aqyawf nae bof-euq sanqbof dawqtawv luf-euq lafkhoer, garkawv heudeuq aerkeuv taq-euq mae. Sanqbof khoerdeuq-euq lafkhoer, garkawv tiqpavnav deuq ghovshaw-eu yawshaq mae. Maq siqnya-aer maqzif-eu tsawrhaq deuq-aq, yawqhar yawqha lavcawv-eu laer Yaerbof nuideuq-anr lavpyawv-eu lof-aer, aqyawf-euq sanqbof-anr khawf lavpyawv-eu mae.
2PE.3.17	Aerkhawf, ngar zawr gaq-eu cawqdeuq-or! Nawmaf yawbae ngae nae, garkawv heudeuq-anr siqnya-eu mae. Tsawrcawv deuq-euq yawlaeq jeq nae nawmaf-anr maqbi sheuqbanq ghae-aer, nawmaf nyaefzif taq-euq jeq-anr nae maqya coq-ir ni yanr-awq. 
2PE.3.18	Aqdui-euq Sanqpaq hawr-eu Kakhof-eu ghaq pyeuf-eu Yeqsur Kali-euq guiqlanq yawdzanr hawr-eu aqyawf-anr siqnya-eu jeq-euq lafkhoer, huiqlar manrlar-awq. Nymq-mr nae arsaq saq-eu maqbawni, yawshaef khanqsaer aqyawf-anr damqnaeq kar-eur. Aqmeq.
1JN.1.1	Ardanqbae ngae nae jawrluf-eu daef-eu jeq bif-eu dawq-anr nga’maf yagaq-awr, myavnuiv nae ya’mawr-euq uqtaf, ya hawduq-awr, aqlaf nae ya toeqciv-euq ma. 
1JN.1.2	Daef-eu jeq khoer byacaevni dovlar-euq gar nga’maf ya’mawr-awr sarkir kamq-eu ma. Khoeruqtaf, yawbae, Aqda Miqyaer naeq-aer jawr-euq li-eu maqbawni daef-eu jeq khoer, nga’maf-anr bimawr naeqlaf-euq garkawv khawf, nawmaf-anr dzawrnaeq-eu ma. 
1JN.1.3	Nawmaf khawf, nga’maf naeq-aer cawq ya cawqni, nga’maf ya’mawr yagaq-euq deuq nawmaf-anr ja’maeq-eu ma. Aqdui cawq cawqtaf-eu-aq, Aqda Miqyaer hawr-eu aqyawf-euq Zaqyo Yeqsur Kali naeq-aer cawq cawqtaf-eu jeq pyeuf-eu mae. 
1JN.1.4	Nawmaf laqkhaq caer-eu jeq byanlarni, garkawv heudeuq nga’maf, nawmaf-anr bofanr lef-eu ma.
1JN.1.5	Miqyaer-aq, yawshaef mae. Aqyawf-euq lafkhoer yawzanr tiqpawf-iq maqanr-a. Heu-aq, nga’maf, Sanqpaq Yeqsur maeq-eu gar yagaq-awr, nawmaf-anr ja’maeq-eu ma. 
1JN.1.6	Aqdui, Miqyaer naeq-aer cawq cawqluf ma laer aer-eu gar nae, yawzanr-euq lafkhoer daefluf nar-aq, aqdui jaqmyawf myawf-awr, yawtsaq yawdawr-euq lafkhoer daefluf-eu maqngeur-a. 
1JN.1.7	Miqyaer, yawshaef-euq lafkhoer jawr-eu lof-aer, aqdui khawf yawshaef-euq lafkhoer daef nar-aq, aqdui tiqghaq tirghaq cawq cawqtaf taef-a. Khoeruqtaf, aqyawf-euq Zaqyo, Yeqsur Kali-euq shiq, aqdui-euq iqbax dawqtawv luf-anr tsiqshawr naeqlaf-eu mae.
1JN.1.8	Aqdui iqbax maqanr laer aernar-aq, yawqhar yawqha jaqmyawf myawf-awr, yawtsaq yawdawr jeq aqdui-euq lafkhoer maqanr-a. 
1JN.1.9	Aqdui yawqha-euq iqbax yawqha aerdov nar-aq, Miqyaer-aq, sarjax zif-awr dawr-awr tsaq-eu lafkhoer, aqdui-euq iqbax pyaeqnaeq laf-awr, aqdui-euq maqtsaq maqdawr-eu dawqtawv luf-anr tsiqshawr naeqlaf-eu mae. 
1JN.1.10	Aqdui iqbax maqmr-aq laer aernar-aq, aqdui, Miqyaer-anr jaqmyawf myawf-eu ghaq bipyeuf-ir-euq gar dur-awr, aqyawf-euq dawq aqdui-euq lafkhoer maqanr-a.
1JN.2.1	Ngar gaq-eu zaqdeuq-or! Nawmaf iqbax maqya mrni, garkawv heudeuq ngar, nawmaf-anr bofnaeq-eu ma. Aerkhawf, tiqghaqnav iqbax mr-euq law nar-aq, aqdui-euq danzar tanqshar-eu tsaq-awr dawr-eu tiq ghaq Aqda Miqyaer jawr-eu gar jawrluf-eu ma. Aqyawf-aq, Yeqsur Kali mae. 
1JN.2.2	Aqyawf-aq, aqdui-euq gharduq lawrbyan-euq ghaq mae. Aqdui-euq gharduq taef-aer maqngeur-eu, mirtsaqzaq dawqtawv luf-euq gharduq khawf lawrbyan-euq mae.
1JN.2.3	Aqdui, Miqyaer nae biftaq-euq dawq-anr narhaqgeuf nar-aq, aqdui, aqyawf-anr siqnya ngar-a laer siqlar-eu mae. 
1JN.2.4	“Ngar, aqyawf-anr siqnya ma” laer tiqghaqnav aer-eu khawf, aqyawf nae biftaq-euq dawq-anr maq narhaqgeuf nar-aq, aqyawf-aq, jaqmyawf myawf-eu tsawrhaq pyeuf-awr, aqyawf-euq lafkhoer yawtsaq yawdawr jeq maqanr-a. 
1JN.2.5	Aerkhawf, 
1JN.2.6	Ngar, aqyawf-euq lafkhoer jawrluf ma laer kharaer-eu tsawrhaq-aq, Yeqsur nae daef-euq lof-aer daef-eu tsaq mae.
1JN.2.7	Ngar zawr gaq-eu aqyuif aqnyir deuq-or! Dawq yawshuif tiq dawq ngar, nawmaf-anr bofanr lef-eu maqngeur. Yawbae ngae nae nawmaf-anr biftaq yaf-awr, nawmaf siqluf-eu dawq yawoer khoerdawq bofanr lef-eu ma. Biftaq yaf-euq dawq yawoer khoerdawq-aq, nawmaf gaqhaw-euq dawq khoerdawq mae. 
1JN.2.8	Aerkhawf, khaerdawq yawshuif laer aernya-eu tiq dawq ngar, nawmaf-anr bofanr lef-eu ma. Dawq khoerdawq tsaq-awr dawr-eu-aq, Kali-euq lafkhoer hawr-eu nawmaf-euq lafkhoer mawrlar-eu mae. Aqjeq mirnae aernar-aq, yawzanr byov-ir luf-awr, nymq-mr marjawvni ghae-eu yawshaef byadovlar luf-eu mae.
1JN.2.9	Tsawrhaq tiqghaqnav, ngar yawshaef-euq lafkhoer jawrluf ma laer aer-eu khawf, aqyawf-euq maernmr-anr byae nar-aq, aqyawf-aq, nymq-mr keuvni yawzanr-euq lafkhoer jawrluf-a siq. 
1JN.2.10	Yawqha-euq maernmr-anr gaq-eu tsawrhaq-aq, yawshaef-euq lafkhoer jawrluf-eu mirnae, aqyawf-euq baqda’nae aqcawq sanqtif tifkhar maqza-a. 
1JN.2.11	Aerkhawf, yawqha-euq maernmr-anr byae-eu tsawrhaq-aq, yawzanr-euq lafkhoer jawr-awr, yawzanr-euq lafkhoer canluf-eu mae. Yawzanr khoer aqyawf-anr myavbaef bibaef-ir-euq mirnae, aqyawf aqgar irluf-eu le laer maq siqnya-a.
1JN.2.12	Ngar gaq-eu zaqdeuq-or! Kali-euq tsawrmyanr baqda’nae, nawmaf-euq iqbax-anr pyaeqnaeq-euq mirnae, ngar, nawmaf-anr sanqbof bofanr lef-eu ma.
1JN.2.13	Aqda deuq-or! Nawmaf ardanqbae ngae nae daefluf-eu ghaq-anr siqnya-euq mirnae, ngar, nawmaf-anr sanqbof bofanr lef-euq ma.
1JN.2.13	Zaqguq deuq-or! Nawmaf, yawcawv ghaq-anr ghaqler-euq mirnae, ngar, nawmaf-anr sanqbof bofanr lef-euq ma.
1JN.2.13	Ngar gaq-eu zaqdeuq-or! Nawmaf, Aqda Miqyaer-anr siqluf-eu mirnae, ngar, nawmaf-anr sanqbof bofanr lef-euq ma.
1JN.2.14	Aqda deuq-or! Nawmaf ardanqbae ngae nae daefluf-eu ghaq-anr siqnya-euq mirnae, ngar, nawmaf-anr sanqbof bofanr lef-euq ma.
1JN.2.14	Zaqguq deuq-or! Nawmaf ghaq khav-eu mirnae, ngar, nawmaf-anr sanqbof bofanr lef-euq ma. Miqyaer-euq dawq aqmyanluf nawmaf-euq lafkhoer anr-awr, nawmaf yawcawv ghaq-anr ghaqler-euq mae.
1JN.2.15	Mirtsaq-anr hawr-eu mirtsaq-euq khoertav jav-eu jeq-anr taqgaq. Tsawrhaq aqsur ghaq maqkaq mirtsaq-anr gaq nar-aq, aqyawf-euq lafkhoer Aqda Miqyaer-anr gaq-eu jeq maqanr-a. 
1JN.2.16	Aqjeq mirnae aernar-aq, mirtsaq-euq khoertav kharjav-eu yawqjeq navluf—shiqshaq-euq nuikhanr, myavnuiv-euq nuikhanr hawr-eu daefzir-euq lafkhoer nuima huiq-eu heudeuq-aq, Aqda Miqyaer-anr nae dovle-euq maqngeur-a, mirtsaq-anr nae dovlar-euq mae. 
1JN.2.17	Mirtsaq hawr-eu mirtsaq-anr taf-eu nuikhanr deuq byov-ir luf-eu mae. Aerkhawf, Miqyaer nuima tsaqni mr-eu tsawrhaq-aq, mqmaq maqbyav yarzir yadaef taef-a.
1JN.2.18	Ngar gaq-eu zaqdeuq-or! Nymq-mr-aq, arsaq saq-eu aryamq mae. Kali-anr muir-eu ghaq dovle taef-a laer nawmaf nae yagaq-euq lof-aer, nymq-mr nae Kali-anr muir-eu ghawqmya ghaq dovlar-euq mae. Khoermirnae, nymq-mr-aq, arsaq saq-eu aryamq nga laer aqdui siqnya ma. 
1JN.2.19	Tsawrhaq khoerdeuq aqdui-euq armur-anr nae dov-ir-euq mae. Aqyawfmaf, aqdui-euq armur-euq lafkhoer jawr ngae khawf, aqdui-anr maqtaf-a. Aqyawfmaf, aqdui-anr taf-eu lawnmr-aq, nymq-mr keuvni aqdui naeq-aer jawrluf taef-a. Aqyawfmaf dov-ir-euq khoer-aq, aqyawfmaf yawqghaq navluf, aqdui-anr maqtaf nga laer byacaevni dovlar-euq mae.
1JN.2.20	Yawshawr ghaq, nawmaf-anr tsaqtsov-euq mirnae, nawmaf yawqjeq navluf-anr siqnya mae. 
1JN.2.21	Nawmaf yawtsaq yawdawr-anr maq siqnya-eu mirnae, ngar, nawmaf-anr sanqbof bofanr lef-euq maqngeur. Aerkhawf, nawmaf yawtsaq yawdawr-anr siqnya-eu uqtaf, jaqmyawf kharmyawf-eu yawqjeq navluf tsaq-awr dawr-eu jeq-anr nae dovle-euq maqngeur-a laer nawmaf siqnya-eu mirnae bofanr lef-euq ma.
1JN.2.22	Jaqmyawf myawf-eu ghaq aqsur ghaq la? Yeqsur-aq, Kali mae laer maq hageuf-eu khoerghaq maqngeur-a lor? Aqda Miqyaer hawr-eu Zaqyo-anr maq hageuf-eu ghaq-aq, Kali-anr muir-eu ghaq mae. 
1JN.2.23	Zaqyo-anr khar byaerdzae-eu ghaq-aq, Aqda Miqyaer-anr maqtaf-a. Ngar, Zaqyo-anr jan ma laer aer-eu ghaq-aq, Aqda Miqyaer-anr khawf taf-eu mae.
1JN.2.24	Yawbae ngae nae, nawmaf yagaq-euq deuq aqmyanluf nawmaf-euq nuima-euq lafkhoer bi’anr-awq. Yawbae ngae nae, nawmaf yagaq-euq deuq nawmaf-euq nuima-euq lafkhoer anr nar-aq, nawmaf, Zaqyo-euq lafkhoer hawr-eu Aqda Miqyaer-euq lafkhoer khawf jawr-eu mae. 
1JN.2.25	Heu-aq, mqmaq maqbyav yarzir daef-eu jeq bif ma laer Kali, aqdui-anr sarjax dzaqtaq-euq mae.
1JN.2.26	Nawmaf-anr maershuir shuirtawv-eu laer laejae-eu deuq-anr taf-eu garkawv, ngar, nawmaf-anr sanqbof bofanr lef-euq ma. 
1JN.2.27	Nawmaf, Kali nae tsaqtsov-euq jeq za-awr, tsaqtsov-euq jeq khoer aqmyanluf nawmaf-euq lafkhoer javluf-eu mirnae, tsawrhaqzaq tiqghaq-iq nawmaf-anr maeqnaeq tsovnaeq-eu laer maqya ghae-ar. Aqjeq mirnae aernar-aq, tsaqtsov-euq jeq khoer, nawmaf-anr taf-eu yawqjeq navluf maeqnaeq tsovnaeqlaf taef-a. Tsaqtsov-euq jeq khoer-aq, jaqmyawf maqngeur-a, tsaq-awr dawr-eu mae. Khoermirnae, tsaqtsov-euq jeq nawmaf-anr maeqnaeq tsovnaeq laf-eu lof-aer aqyawf-euq lafkhoer jawr-awq.
1JN.2.28	Ngar gaq-eu zaqdeuq-or! Nawmaf, Kali-euq lafkhoer jawr-awq. Aqyawf-euq lafkhoer jawr nar-aq, aqyawf dovle ngae, aqdui nuima zifdanni ghae-awr, aqyawf oe ngae, aqyawf-euq maeqshi maqya shafdawr-ar.
1JN.2.29	Kali-aq, tsaq-awr dawr-eu ghaq mae laer nawmaf siqnya nar-aq, tsaq-awr dawr-eu jeq kharmr-eu tsawrhaq yawqghaq navluf, aqyawf-anr nae daefle-euq mae laer nawmaf yasiq taef-a.
1JN.3.1	Aqda Miqyaer, aqdui-anr arnavni gaq-eu nga laer sharnoeqhaw sher-eq. Aqdui-anr Miqyaer-euq zaq laer kurnaeq laf-euq mae. Mirtsaqzaq, aqyawf-anr maq siqnya-eu mirnae, aqdui-anr khawf maq siqnya-a. 
1JN.3.2	Ngar zawr gaq-eu cawqdeuq-or! Nymq-mr aqdui-aq, Miqyaer-euq zaq ma. Aqkar aqdui aqjox-aer pyeuflar-eu gar maq panmaeq laf-aq siq. Aerkhawf, Kali dovle ngae, aqdui, aqyawf lof-aer pyeuflar taef-a laer siqnya ma. Aqjeq mirnae aernar-aq, aqyawf aqjox-aer pyeuf-eu gar aqdui byacaevni ya’mawr taef-a. 
1JN.3.3	Yeqsur-anr heulof-aer noeqtmq-eu yawqghaq navluf, Yeqsur shawr-eu lof-aer, yawqhar yawqha lavshawr-eu mae.
1JN.3.4	Iqbax-aq, zanrdawq-anr leur-eu jeq pyeuf-awr, iqbax kharmr-eu tsawrhaq-aq, zanrdawq-anr leur-eu tsawrhaq mae. 
1JN.3.5	Iqbax-anr yurdzae-eu laer Kali oe-awr, aqyawf-euq lafkhoer iqbax maqanr-a laer nawmaf siqnya-eu mae. 
1JN.3.6	Aqyawf-euq lafkhoer jawr-eu tsawrhaq aqsur ghaq maqkaq, iqbax maqpar mr-a. Iqbax kharmr-eu tsawrhaq aqsur ghaq maqkaq, aqyawf-anr maq mawrhaw-aer maq siqnya-euq tsawrhaq mae.
1JN.3.7	Ngar gaq-eu zaqdeuq-or! Tiqghaq nae-iq nawmaf-anr maershuir taqbi shuirtawv. Tsaq-awr dawr-eu jeq mr-eu tsawrhaq-aq, Kali tsaq-awr dawr-eu lof-aer tsaq-awr dawr-eu tsawrhaq mae. 
1JN.3.8	Iqbax mr-eu tsawrhaq-aq, 
1JN.3.9	Miqyaer-anr nae daefle-euq aqsur ghaq maqkaq, iqbax maqmr-a. Aqjeq mirnae aernar-aq, Miqyaer-euq aryoeq aqyawf-euq lafkhoer anr-eu mae. Aqyawf, Miqyaer-anr nae daefle-euq mirnae, iqbax maqpar mr-ar. 
1JN.3.10	Khoermirnae, Miqyaer-euq zaq hawr-eu naef sanqpaq-euq zaq beugar-eu byacaevni siqlar-eu mae. Tsaq-awr dawr-eu jeq maqmr-eu tsawrhaq hawr-eu yawqha-euq maernmr-anr maqgaq-eu aqsur ghaq maqkaq, Miqyaer-euq zaq maqngeur-a.
1JN.3.11	Aqdui tiqghaq tirghaq yagaq mae laer aertaq-euq dawq khoerdawq-anr, yawbae ngae nae nawmaf yagaq taq-euq mae. 
1JN.3.12	Yawcawv ghaq-anr taf-eu Gaqirnav lof-aer taqghae. Aqyawf-aq, aqyawf-euq aqnyir-anr saef-euq mae. Aqjeq mirnae saef-euq la laer aernar-aq, aqyawf nae mr-euq jeq-aq, yawdoer pyeuf-awr, aqyawf-euq aqnyir nae mr-euq-aq, tsaq-awr dawr-eu mirnae saef-euq mae.
1JN.3.13	Ngaq-euq aqyuif aqnyir deuq-or! Mirtsaqzaq, nawmaf-anr byae nar-aq taq zanqler. 
1JN.3.14	Aqdui-aq, aqyuif aqnyir-anr gaq-eu mirnae, shir-eu jeq-anr nae dovlar-awr, daef-eu jeq-euq lafkhoer urler-euq ma laer siqnya ma. Yawqha-euq maernmr-anr maqgaq-eu tsawrhaq-aq, shir-eu jeq-euq lafkhoer jawrluf-a siq. 
1JN.3.15	Yawqha-euq maernmr-anr kharbyae-eu tsawrhaq-aq, tsawrhaq-anr saef-eu tsawrhaq mae. Tsawrhaq-anr kharsaef-eu ghaq-aq, aqyawf-euq lafkhoer mqmaq maqbyav yarzir daef-eu jeq maqanr-a laer nawmaf siqnya mae.
1JN.3.16	Kali, aqdui-euq gharduq shirdan-euq mirnae, gaq-eu laer aqjox-aer ghae-eu gar aer-eu la laer aqdui siqnya ma. Aqdui khawf aqyuif aqnyir-euq gharduq shirdan-eu tsaq mae. 
1JN.3.17	Aqsur ghaq maqkaq, mirtsaq-euq myawqganq jav-awr, yawqha-euq maernmr mawf-eu jeq-anr maq hawdov nya-aer, ghawqshaq gaq-eu nuima piqtaeq nar-aq, Miqyaer-euq gaq-eu jeq aqyawf-euq lafkhoer aqjox-aer anrnya nmr-mq?
1JN.3.18	Ngar gaq-eu zaqdeuq-or! Aqdui tiqghaq tirghaq gaq-eu jeq, dawq hawr-eu maeqlar nae taef-aer taqgaq. Aerkhawf, yawtsaq yawdawr-euq lafkhoer gaq-awr mrdov shardov laf-awq. 
1JN.3.19	Aqdui khoerlof-aer gaq-eu mirnae, aqdui yawtsaq yawdawr jeq-anr taf-eu tsawrhaq ma laer siqnya-awr, Miqyaer-euq maeqshi aqdui-euq nuima zifdanni jav taef-a. 
1JN.3.20	Aqdui-euq nuima yawqhar yawqha yarkhaqdar nar-aq, Miqyaer-aq, aqdui-euq nuima navmaqtser huiq-awr, dawqtawv luf-anr siqnya-eu mae.
1JN.3.21	Ngar zawr gaq-eu cawqdeuq-or! Aqdui-euq nuima yawqhar yawqha yarkhaq maqdar nar-aq, Miqyaer-euq maeqshi aqdui-euq nuima zifdanni jav-eu ma. 
1JN.3.22	Aqdui, aqyawf nae biftaq-euq dawqdeuq-anr narhaq geuf-awr, aqyawf nuima tsaq-eu lof-aer mr nar-aq, aqdui kharshar-eu yawqjeq navluf za-eu mae. 
1JN.3.23	Miqyaer nae biftaq-euq dawq-aq heulof-aer mae. Aqdui, aqyawf-euq Zaqyo, Yeqsur Kali-euq tsawrmyanr-anr yajan-awr, aqyawf nae dawq biftaq yaf-euq lof-aer tiqghaq tirghaq yagaq-eu mae. 
1JN.3.24	Miqyaer nae aqdui-anr bif-euq dawq-anr narhaq geuf-eu tsawrhaq-aq, Miqyaer-euq lafkhoer jawr-awr, Miqyaer khawf aqyawf-euq lafkhoer jawr-eu mae. Miqyaer nae biflef-euq Muiq-eu Saflar baqda’nae, Miqyaer, aqdui-euq lafkhoer jawr mae laer aqdui siqnya-eu ma.
1JN.4.1	Ngar zawr gaq-eu cawqdeuq-or! Kharngeur-eu saflar-anr taqjan. Saflar khoer Miqyaer-anr nae oe-euq saflar nga laq laer yawmuiq-aer tsermr haw-awq. Aqjeq mirnae aernar-aq, Miqyaer gharduq ngaeqdan-eu jaqmyawf deuq ghawqmya ghaq mirtsaq doeni dov-ir taq-euq mae. 
1JN.4.2	Miqyaer-euq Saflar ngeur nar-aq, nawmaf-anr heulof-aer siqlar taef-a: Yeqsur Kali-aq, shiqshaq pi-awr zafka le-euq mae laer kharaer-eu saflar-aq, Miqyaer-anr taf-eu mae. 
1JN.4.3	Aerkhawf, Yeqsur Kali-aq, shiqshaq pi-awr zafka le-euq maqngeur-a laer kharaer-eu saflar-aq, Miqyaer-anr maqtaf-a. Heulof-aer ghae-eu saflar-aq, Kali-anr muir-eu ghaq-anr taf-eu mae. Oe taef-a laer nawmaf yagaq-euq khoer, nymq-mr aqyawf, mirtsaq-euq khoertav jawrluf-eu mae.
1JN.4.4	Ngar gaq-eu zaqdeuq-or! Nawmaf, Miqyaer-anr taf-eu tsawrhaq pyeuf-awr, nawmaf, aqyawf maf-anr ghaqler-euq mae. Aqjeq mirnae aernar-aq, nawmaf-euq lafkhoer jawr-eu ghaq-aq, mirtsaq-euq khoertav jawr-eu ghaq navmaqtser huiqdzaeq-eu mae. 
1JN.4.5	Aqyawfmaf mirtsaq-anr taf-eu mirnae, mirtsaq-anr taf-eu garkawv ngaeq-eu mae. Mirtsaqzaq khawf aqyawf maf-euq dawq narhaq-eu mae. 
1JN.4.6	Aqdui-aq, Miqyaer-anr taf-eu tsawrhaq ma. Miqyaer-anr siqnya-eu tsawrhaq-aq, nga’maf-euq dawq narhaq-eu mae. Miqyaer-anr maqtaf-eu tsawrhaq-aq, nga’maf-euq dawq maq narhaq-a. Khoermirnae, yawtsaq yawdawr jeq-anr taf-eu Muiq-eu Saflar hawr-eu yawbanq yawlaeq jeq-anr taf-eu saflar-anr aqdui siqnya-eu ma.
1JN.4.7	Ngar zawr gaq-eu cawqdeuq-or! Aqdui tiqghaq tirghaq gaq kar-eur. Aqjeq mirnae aernar-aq, gaq-eu jeq-aq, Miqyaer-anr nae dovle-euq mae. Gaqnya-eu yawqghaq navluf, Miqyaer-anr nae daefle-awr, Miqyaer-anr siqnya-eu mae. 
1JN.4.8	Maq gaqnya-eu tsawrhaq-aq, Miqyaer-anr maq siqnya-a. Aqjeq mirnae aernar-aq, Miqyaer-aq, gaq-eu jeq pyeuf-eu mae. 
1JN.4.9	Zaqyo-euq baqda’nae aqdui daefnya’ni, Miqyaer, aqyawf-euq Zaqyo tiq ghaq taef khawf mirtsaq-euq khoertav bi’oe-euq mae. Miqyaer, aqdui-anr gaq nga laer khoergar nae siqlar-eu mae. 
1JN.4.10	Gaq-eu jeq-aq heulof-aer mae: aqdui, Miqyaer-anr gaq-euq maqngeur-eu, Miqyaer, aqdui-anr gaq-awr, aqdui-euq iqbax tsiqshawr-eu gharduq bi lawrbyan-eu laer aqyawf-euq Zaqyo bi’oe-euq mae. 
1JN.4.11	Ngar zawr gaq-eu cawqdeuq-or! Miqyaer, aqdui-anr heunav nav-aer gaq-euq mirnae, aqdui khawf tiqghaq tirghaq gaq-eu tsaq mae.
1JN.4.12	Tsawrhaq tiqghaq-iq Miqyaer-anr maq mawrhaw-aq. Aqdui tiqghaq tirghaq gaq nar-aq, Miqyaer, aqdui-euq lafkhoer jawr-awr, aqyawf-euq gaq-eu jeq aqdui-euq lafkhoer byanlar taef-a.
1JN.4.13	Miqyaer, aqdui-anr aqyawf-euq Saflar-anr taf-eu jeq bifnaeq laf-euq mirnae, aqdui, Miqyaer-euq lafkhoer jawr-awr, Miqyaer khawf aqdui-euq lafkhoer jawr mae laer aqdui siqnya-eu ma. 
1JN.4.14	Mirtsaqzaq-anr Kakhof-eu ghaq bigeuf-eu laer Aqda Miqyaer, aqyawf-euq Zaqyo-anr bi’oe-euq gar aqdui ya’mawr-awr sarkir kamq-eu ma. 
1JN.4.15	Yeqsur-aq, Miqyaer-euq Zaqyo mae laer khar aerdov-eu tsawrhaq-aq, Miqyaer, aqyawf-euq lafkhoer jawr-awr, aqyawf khawf Miqyaer-euq lafkhoer jawrluf-eu mae. 
1JN.4.16	Miqyaer, aqdui-anr gaq mae laer aqdui siqnya-awr jan-eu ma.
1JN.4.16	Miqyaer-aq, gaq-eu jeq pyeuf-eu mae. Gaq-eu lafkhoer jawr-eu tsawrhaq-aq, Miqyaer-euq lafkhoer jawr-awr, Miqyaer khawf aqyawf-euq lafkhoer jawrluf-eu mae. 
1JN.4.17	Yarkhaqdar ngae nan, aqdui nuima zifdanni ghaenya’ni, aqdui-euq lafkhoer gaq-eu jeq byanlar-euq mae. Aqjeq mirnae aernar-aq, mirtsaq-euq khoertav, aqdui khawf, Yeqsur lof-aer pyeufluf-eu ma. 
1JN.4.18	Gaq-eu lafkhoer, guv-eu jeq maqanr-a. Byan-eu gaq-eu jeq-aq, guv-eu jeq-anr taedov-eu mae. Aqjeq mirnae aernar-aq, guv-eu jeq-aq, khaeq-awr khav-eu jeq-anr taf-awr, guvnya-eu tsawrhaq-euq lafkhoer gaq-eu jeq maqbyan-a siq.
1JN.4.19	Miqyaer, aqdui-anr jeqhu gaq-euq mirnae, aqdui, aqyawf-anr gaq-eu ma.
1JN.4.20	Aqsur ghaq maqkaq, “Ngar, Miqyaer-anr gaq ma” laer aer-eu khawf, yawqha-euq maernmr hawr-eu dmrma-anr byae nar-aq, aqyawf-aq, jaqmyawf myawf-eu tsawrhaq mae. Aqjeq mirnae aernar-aq, aqsur ghaq maqkaq mawrlar-eu maernmr-anr maqgaq nar-aq, maq mawrlar-eu Miqyaer-anr aqjox-aer gaqnya-eu? 
1JN.4.21	Miqyaer-anr gaq-eu tsawrhaq-aq, yawqha-euq maernmr-anr khawf yagaq-eu mae laer aer-eu dawq khoerdawq-aq, Miqyaer nae aqdui-anr biftaq-euq dawq mae.
1JN.5.1	Yeqsur-aq, Kali mae laer kharjan-eu tsawrhaq, Miqyaer-anr nae daefle-euq mae. Miqyaer-anr khargaq-eu tsawrhaq-aq, Aqda Miqyaer-anr nae daefle-euq ghaq-anr khawf gaq taef-a. 
1JN.5.2	Aqdui, Miqyaer-anr gaq-awr, aqyawf nae biftaq-euq dawq-anr narhaq geuf-eu khoer-aq, aqdui, Miqyaer-euq zaq-anr gaq-eu jeq pyeuf-eu mae laer siqnya-eu ma. 
1JN.5.3	Miqyaer-anr gaq-eu laer aer-eu-aq, aqdui, Miqyaer nae biftaq-euq dawq-anr narhaq geuf-eu gar aer-eu mae. Aqyawf nae biftaq-euq dawq-aq, aqdui-euq gharduq kan-eu khavbaev maqngeur-a. 
1JN.5.4	Aqjeq mirnae aernar-aq, Miqyaer-anr nae daefle-euq yawqghaq navluf, mirtsaq-anr ghaqler-eu mae. Aqdui-euq jan-eu jeq-euq baqda’nae mirtsaq-anr ghaqler-eu ma. 
1JN.5.5	Mirtsaq-anr ghaqler-eu aqsur ghaq la? Yeqsur-aq, Miqyaer-euq Zaqyo mae laer jan-eu tsawrhaq taef-aer ghaqler-eu mae.
1JN.5.6	Heughaq-aq, ircuf hawr-eu shiq-anr nae oe-euq Yeqsur Kali mae. Ircuf-anr nae oe-euq taef maqngeur-a. Ircuf hawr-eu shiq-anr nae oe-euq mae. Muiq-eu Saflar-aq, yawtsaq yawdawr mirnae, Muiq-eu Saflar sarkir kamq-eu mae. 
1JN.5.7	Mq-euq khoertav sarkir kamq-eu smr ghaq jawr-eu mae: Aqda Miqyaer, Dawq hawr-eu Yawshawr Saflar, heu smr ghaq-aq tiq ghaq taef mae. 
1JN.5.8	Mirtsaq-euq khoertav sarkir kamq-eu smr jeq jav-eu mae. Khoer-aq, Muiq-eu Saflar, ircuf hawr-eu shiq mae. Heu smr jeq sarkir kamq-eu-aq, tiqgar tsaq-eu mae. 
1JN.5.9	Tsawrhaq sarkir kamq-eu gar aqdui narhaq-eu ngeur nar-aq, Miqyaer sarkir kamq-eu gar ngeurdzaeq narhaq paq-aer ghae-eu mae. Aqjeq mirnae aernar-aq, Miqyaer sarkir kamq-eu-aq, aqyawf-euq Zaqyo-euq garkawv kamq-eu mae. 
1JN.5.10	Miqyaer-euq Zaqyo-anr kharjan-eu tsawrhaq-aq, yawqha-euq lafkhoer sarkir heu anr-eu mae. Miqyaer-anr maqjan-eu tsawrhaq-aq, Miqyaer-anr jaqmyawf myawf-eu ghaq bipyeuf-ir-euq mae. Aqjeq mirnae aernar-aq, Miqyaer, aqyawf-euq Zaqyo-euq garkawv sarkirkamq gar maqjan-a. 
1JN.5.11	Sarkir kamq-eu khoer-aq heulof-aer mae: Miqyaer, aqdui-anr mqmaq maqbyav yarzir daef-eu jeq bif-euq mae. Daef-eu jeq khoer-aq, aqyawf-euq Zaqyo-euq lafkhoer anr-eu mae. 
1JN.5.12	Zaqyo-anr za-euq tsawrhaq-aq, daef-eu jeq za-euq mae. Miqyaer-euq Zaqyo-anr maqza-euq tsawrhaq-aq, daef-eu jeq maqza-a.
1JN.5.13	Ngar garkawv heudeuq, Miqyaer-euq Zaqyo tsawrmyanr-anr jan-eu nawmaf-anr sanqbof bofanr lef-eu-aq, nawmaf mqmaq maqbyav yarzir daef-eu jeq za-euq mae laer yasiq-awr, Miqyaer-euq Zaqyo-euq tsawrmyanr-anr bi jantsaf lef-eu gharduq ma. 
1JN.5.14	Miqyaer-euq maeqshi urler ngae, aqdui heulof-aer yawduq baw-eu ma: aqdui, aqyawf nuima tsaq-eu lof-aer shar nar-aq, aqyawf, aqdui-euq shardawq-anr narhaq naeqlaf-eu mae. 
1JN.5.15	Aqdui kharshar-eu yawqjeq navluf-anr aqyawf narhaq mae laer aqdui siqnya nar-aq, aqdui nae aqyawf-anr kharshar-euq jeq za mae laer aqdui siqnya ma.
1JN.5.16	Nawmaf tiqghaqnav, yawqha-euq maernmr shir-eu gar maqkeuv-eu iqbax mrluf-eu gar ya’mawr nar-aq, khoerghaq-euq gharduq guiqlanq shar-eu tsaq mae. Miqyaer, khoerghaq-euq saflar-anr bi daeflar taef-a. Shir-eu gar maqkeuv-eu iqbax mr-euq deuq-anr ngar aer-eu taef ma. Shir-eu gar keuv-eu iqbax khawf jav-eu mae, khoerdeuq-euq gharduq yashar-a laer ngar aer-eu maqngeur. 
1JN.5.17	Maqtsaq maqdawr-eu jeq dawqtawvluf iqbax mae. Aerkhawf, shir-eu gar maqkeuv-eu iqbax khawf jav-eu mae.
1JN.5.18	Miqyaer-euq zaq tiqghaq-iq iqbax mrmr-aer maqdaef-a laer aqdui siqnya ma. Miqyaer-anr nae daefle-euq tsawrhaq-aq, yawqhar yawqha yawmuiq-aer bosav-eu mirnae, yawcawv ghaq, aqyawf-anr maq toeqciv nya-a. 
1JN.5.19	Aqdui-aq, Miqyaer-euq zaqdeuq pyeuf-awr, mirtsaqzaq dawqtawvluf yawcawv khoerghaq uvlanr-eu uqmov jawrluf-eu mae laer siqnya ma. 
1JN.5.20	Khoeruqtaf, aqdui, tsaq-awr dawr-eu ghaq-anr siqnya larni, Miqyaer-euq Zaqyo oe-awr, ghovsiq ghovshaw nya-eu jeq bifnaeq laf-euq mae laer siqnya ma. Aqdui, aqyawf-euq Zaqyo, Yeqsur Kali-euq lafkhoer jawrluf-eu mirnae, aqdui, tsaq-awr dawr-eu ghaq-euq lafkhoer jawrluf-awr, aqyawf-aq, aqdir Miqyaer hawr-eu mqmaq maqbyav yarzir daef-eu jeq khawf pyeuf-eu mae laer khawf siqnya-eu ma.
1JN.5.21	Ngar gaq-eu zaqdeuq-or! Nawmaf tanqpanq aqma mawrkawr-anr garjaw jaw-awq. Aqmeq.
2JN.1.1	Ngar-aq, aqyuif aqtsu ma. Miqyaer nae tserdov taq-euq zaqmiq tiq ghaq-anr hawr-eu aqyawf-euq zaqdeuq-anr sanqbof bofanr lef-euq ma. Yawtsaq yawdawr-euq lafkhoer, ngar, nawmaf-anr gaq-eu ma. Ngar taef-aer gaq-eu maqngeur-eu, yawtsaq yawdawr jeq-anr siqnya-eu tsawrhaq dawqtawvluf khawf gaq-eu mae. 
2JN.1.2	Aqdui-euq lafkhoer anrluf-eu yawtsaq yawdawr jeq-euq baqda’nae, nawmaf-anr gaq-eu ma. Yawtsaq yawdawr jeq khoer-aq, mqmaq maqbyav yarzir aqdui-euq lafkhoer anr taef-a.
2JN.1.3	Yawtsaq yawdawr hawr-eu gaq-eu lafkhoer, Aqda Miqyaer hawr-eu Aqda Miqyaer-euq Zaqyo, Yeqsur Kali-euq guiqlanq yawdzanr, ghawqshaq gaq-eu jeq hawr-eu nuisar of-eu jeq nawmaf-anr of luf-ur.
2JN.1.4	Aqda Miqyaer nae aqdui-anr dawq biftaq-euq lof-aer nawq-euq zaq tiqpavnav deuq yawtsaq yawdawr-euq lafkhoer daefluf-eu gar ngar ya’mawr-euq mirnae, laqkhaqcaer duidui nya. 
2JN.1.5	Zaqmiq-or! Aqdui tiqghaq tirghaq gaq kar-eur laer nymq-mr ngar, nawq-anr shar-eu ma. Biftaq yaf-euq dawq yawshuif ngar, nawq-anr bofanr lef-eu maqngeur. Yawbae ngae nae aqdui zataq-euq dawq khoerdawq, ngar, nawq-anr bofanr lef-eu ma. 
2JN.1.6	Gaq-eu laer aer-eu-aq, Miqyaer nae dawq biftaq-euq lof-aer daef-eu gar aer-eu mae. Tiqghaq tirghaq gaq-awq laer biftaq-euq dawq khoerdawq-anr yawbae ngae nae, nawmaf yagaq-euq mae. Nawmaf khoerlof-aer daef-eu tsaq mae.
2JN.1.7	Jaqmyawf myawf-eu tsawrhaq ghawqmya ghaq mirtsaq doeni ir-awr, Yeqsur Kali-aq, mawrdo baw-awr zafka le-euq mae laer sarkir maqkamq-a. Khoerdeuq-aq, jaqmyawf myawf-eu tsawrhaq hawr-eu Kali-anr muir-eu tsawrhaq mae. 
2JN.1.8	Aqdui nae mr-awr shar-euq deuq maqbi byov-ir-aer mrpoeq lafsawq tiqbyanni za’nya paq-aer yawqhar yawqha yanr-awq.
2JN.1.9	Kali-euq dawqmaeq dawqtsov-euq lafkhoer maqdaefni, daefbanq daeflaeq-eu aqsur ghaq maqkaq, aqyawf-euq lafkhoer Miqyaer maqjawr-a. Kali-euq dawqmaeq dawqtsov-euq lafkhoer daef-eu aqsur ghaq maqkaq, Aqda Miqyaer hawr-eu Zaqyo-anr taf-eu mae. 
2JN.1.10	Tsawrhaq tiqghaqnav nawmaf jawr-eu gar lar-awr, dawqmaeq dawqtsov heu maqmaeq nar-aq, aqyawf-anr irkanr-euq lafkhoer taq ha’anr, dawqcawq khawf taq puqnaeq. 
2JN.1.11	Aqjeq mirnae aernar-aq, aqyawf-anr dawqcawq puq-eu tsawrhaq-aq, aqyawf naeq-aer yawdoer jeq cawmr-eu gar dur-eu mae.
2JN.1.12	Ngar, nawmaf-anr bofnaeq paq-aer ghae-eu ghawqmya jeq jav-eu le siq. Aerkhawf, seuqghaq hawr-eu sanquir nae maq bofmawf nya. Aqdui-euq laqkhaq caer-eu jeq byanlarni, ngar, nawmaf jawr-eu gar oe-awr, myavpyawq tanqdzoer-awr dawqja jacawq ma laer noeqtmq taq-euq ma.
2JN.1.13	Nawq-euq dmrma, Miqyaer nae tserdov taq-euq khoerghaq-euq zaqdeuq, nawq-anr dawqcawq puqanr lef-euq mae.
3JN.1.1	Ngar-aq, aqyuif aqtsu ma. Aqdui zawr gaq-awr yawtsaq yawdawr-euq lafkhoer ngar zawr gaq-eu Gaqyur-anr sanqbof bofanr lef-eu ma.
3JN.1.2	Ngar zawr gaq-eu cawq-or! Nawr saflar paw bawle zale luf-eu lof-aer, yawqdzer dzaq-anr navluf bawle zale-awr, yawmuiq jawrsar dovni ngar guiqlanq sharluf-eu ma. 
3JN.1.3	Aqyuif aqnyir tiqpavnav deuq lar-awr nawr yawtsaq yawdawr-anr zif-awr, aqdirma-aer yawtsaq yawdawr-euq lafkhoer daefluf-eu garkawv sarkir kamq-eu mirnae, ngar laqkhaqcaer duidui nya. 
3JN.1.4	Ngaq-euq zaqdeuq yawtsaq yawdawr-euq lafkhoer daefluf mae laer yagaq-euq taf-aer, ngar laqkhaq caerdzaeq-eu jeq maqpar jav mir-a.
3JN.1.5	Ngar zawr gaq-eu cawq-or! Nawr, aqyuif aqnyir hawr-eu boermiq siqkhaq deuq-euq gharduq aqjeq mr-eu khawf, nawr sarjax-euq lafkhoer mr-eu mae. 
3JN.1.6	Aqyawfmaf, nawr gaqnya-eu garkawv, Kalizaq armur-anr ja’naeq-euq mae. Nawr, Miqyaer-anr geuxni aqyawfmaf garma-anr dov-ir ngae ngaeqghaenaeq nar-aq, muiq duidui-eu mae. 
3JN.1.7	Aqjeq mirnae aernar-aq, aqyawfmaf, Miqyaer-anr maqjan-eu tsawrhaq-anr maqghoeni, Kali-euq tsawrmyanr-euq gharduq garma dov-ir luf-eu mae. 
3JN.1.8	Khoermirnae, yawtsaq yawdawr-euq lafkhoer, aqdui heulof-aer ghae-eu tsawrhaq naeq-aer gar mrcawq pyeufnya’ni, aqdui, aqyawf maf-anr yawmuiq-aer hageuf-eu tsaq mae.
3JN.1.9	Ngar, Kalizaq armur-anr sanqbof bofnaeq-euq ma. Aerkhawf, Kalizaq armur-euq khoertav aqyuif geufmawf-eu Daqyawrdaqlar khoerghaq, nga’maf-anr maq hageuf naeqlaf-a. 
3JN.1.10	Khoermirnae, ngar oe nar-aq, aqyawf mrluf sharluf-eu deuq aerdov ma. Aqyawf, nga’maf-anr dawqdoer ngaeqlar-eu taef-aer nuikhanr maqshir-aer, aqyuif aqnyir deuq-anr maqha-eu uqtaf, ha’mawf-eu deuq-anr lavtsoeq-awr, Kalizaq armur-anr nae taedov-eu mae.
3JN.1.11	Ngar zawr gaq-eu cawq-or! Yawdoer jeq-anr taq hawgeuf, taq dzawgeuf, yawmuiq jeq-anr taef-aer hawgeuf dzawgeuf-awq. Yawmuiq jeq mr-eu tsawrhaq-aq, Miqyaer-anr taf-eu tsawrhaq mae. Yawdoer jeq mr-eu tsawrhaq-aq, Miqyaer-anr maq mawrhaw-euq tsawrhaq mae.
3JN.1.12	Deqmeqdeqlir yawmuiq mae laer tsawrhaq dawqtawvluf sarkir kamq-eu mae. Yawtsaq yawdawr jeq khawf aqyawf-euq gharduq sarkir kamqluf-eu mae. Nga’maf khawf aqyawf-euq gharduq sarkir kamq-eu ma. Nga’maf kamq-eu jeq tsaq-awr dawr mae laer nawr siqnya mae.
3JN.1.13	Ngar, nawq-anr bofanrlef paq-aer ghae-eu ghawqmya jeq jav-eu le siq. Aerkhawf, sanqdur hawr-eu sanquir nae maq bofmawf nya. 
3JN.1.14	Ghawqmyanr maqghae-aer nawq-anr myavpyawq tanqdzoer-awr dawqja ya jacawq-eu gar, ngar noeqtmq luf-eu ma. Nawr nuisar of luf-ur. Aqdui-euq cawqdeuq, nawq-anr dawqcawq puqanr lef-euq mae. Cawqdeuq tiqghaq sair tiqghaq-anr dawqcawq puqdan naeqlaf law de-eq.
JUD.1.1	Ngar-aq, Yeqsur Kali-euq kuirlaf zaqkhav hawr-eu Yaqkov-euq maernmr Yurdav ma. Aqda Miqyaer nae kurdov-awr lavshawr-euq uqtaf, Yeqsur Kali bosav-eu lafkhoer jawrluf-eu tsawrhaq deuq-anr sanqbof bofanr lef-euq ma.
JUD.1.2	Ghawqshaq gaq-eu jeq, nuisar of-eu jeq hawr-eu gaq-eu jeq nawmaf-euq lafkhoer myaqlar luf-ur.
JUD.1.3	Ngar zawr gaq-eu cawqdeuq-or! Aqdui kakhof-eu jeq tiqkawv lof-aer za-eu garkawv, ngar nuima keuv-awr nawmaf-anr bofanr naeqlefmawf mir-a. Aerkhawf, Miqyaer nae tsawrshawr deuq-anr tiq pov bif-euq nar-aq luiv-eu jan-eu jeq-euq gharduq, nuima keuv duidui-eu lafkhoer deuv-awq laer, ghaq bif-eu tsaq nga laer noeq-awr bofanr lef-euq ma. 
JUD.1.4	Aqjeq mirnae aernar-aq, tsawrhaq tiqghaqnav, aqdui maf-euq lafkhoer urkhoeq lar-euq mae. Aqyawf maf-aq, jawflafni ghae-eu jeq mrnya’ni, Miqyaer-euq guiqlanq yawdzanr lavpyawv-awr, aqdui-euq Sanqpaq Yeqsur Kali tiq ghaq taef-aer 
JUD.1.5	Garkawv heudeuq dawqtawvluf nawmaf arhu nae siqnya taq-euq khawf, ngar, nawmaf-anr tiq pov par ja’noeqnaeq mawf nya siq. Sanqpaq Miqyaer, Irjirtuv-anr nae aqyawf-euq tsawrhaq-anr bibuq-ir-awr, arnan-aq, maqjan-eu tsawrhaq deuq-anr lavcawv naeq-euq mae. 
JUD.1.6	Khoeruqtaf, yawqha ya’mr-eu yawbae jeq-anr byaerdzae-awr, yawqha-euq jawrduq jawrzar-anr maqjawr-euq mqtav ghaqkhaer deuq-anr, Miqyaer mqmaq maqbyav yarzir-euq shmrcav nae paf-awr, zanrtsuini ghae-eu jawrduq-euq lafkhoer kalanr taq-awr, yarkhaq dar-eu arnan nanma khoernan-euq gharduq laeqhmq taq-euq mae. 
JUD.1.7	Sordoq, Gormorlav hawr-eu dawqpae jav-eu meuqdeuq-anr jawr-eu tsawrhaq, yawqha-euq mawrdo maqtsaq-eu lafkhoer banq-awr joe-eu jeq-anr a’naeq-awr, shiqshaq-anr taf-eu aqcawq maqmr-eu jeq-euq maeqnan cantae-euq mirnae, hawgeuf dzawgeufduq pyeufni, miv-ir-eu maqbawni dof-eu miqdzaq nae janrkhof naeq-eu lafkhoer, khaeq-awr khav-eu gar yadaq-euq lof-aer, aqyawfmaf khawf yadaq taef-a.
JUD.1.8	Shiqshaq maqshawrni bipyeuf-ir-eu yufmav mav-eu tsawrhaq deuq khawf, aryaq-euq uqmov maqjawr-aer, uvlanr-eu deuq-anr dawqdoer ngaeq-eu mae. 
JUD.1.9	Mqtav ghaqkhaer-euq lafkhoer aqyuif pyeuf-eu Mirgeqlar-aq, 
JUD.1.10	Aerkhawf, tsawrhaq heudeuq-aq, aqyawfmaf maq siqnya-eu garkawv dawqdoer ngaeq-eu mae. Aqyawf maf-aq, tiqjeq-iq maq sharnoeq nya-eu bawrtsanq-euq jeqzaq siqnya-eu lovni taef-aer, yawqha siqnya-eu jeq-euq lafkhoer, yawqhar yawqha lavcawv luf-eu mae.
JUD.1.11	Aqyawfmaf ghawqshar shaq-aer ya ghaesaef taef-a! Aqjeq mirnae aernar-aq, aqyawf maf-aq, Gaqirnav-euq garma-anr canluf-awr, Baqlamq nae pyurshuir-anr maerjuir juir-awr mrpoeq za’ni noeqtmq-awr mrbanq-euq garma-anr canluf-eu uqtaf, Korlav puiq-awr muir-euq lof-aer puiq-awr muir-eu mirnae yacawv-ir taef-a.
JUD.1.12	Tsawrhaq heudeuq-aq, nawmaf-euq gaq-eu yawbui-euq lafkhoer marbyawf pyeuf-awr, nawmaf naeq-aer yawbui buitaf ngae, guv-eu jeq maqanrni, yawqha-euq gharduq taef-aer laejae-eu mae. Aqyawf maf-aq, jaqlaer nae bi bawghae luf-eu, ircuf maqdanq-eu mqdmr lof-aer dur-awr, arsiq siqyamq-anr maq siqle-aer, duqcir-anr nae bi ghawrdzae-awr, nyiq pov shir-euq arsiq arbawr lof-aer khawf dur-eu mae. 
JUD.1.13	Aqyawf maf-aq, iqmalavshav-euq lafkhoer irluv dzae duidui-awr, buirmeuf bi meuflar-eu lof-aer yawqha-euq shafdawr-eu jeq-anr bi dovlar-eu mae. Aqyawf maf-aq, yawqha-euq garma-anr maqcan-eu aqguir lof-aer dur-awr, aqyawf maf-euq gharduq, li-eu maqbawni zanr duidui-eu yawzanr laeqhmq taq-euq mae.
JUD.1.14	Aqdaq-anr nae guikalef ngae, shiftsuif tiqtsuif-anr jawr-eu Ernov khawf aqyawf maf-euq garkawv, Miqyaer gharduq heulof-aer ngaeqdan taq-euq mae, “Hawde-eq. Sanqpaq Miqyaer, aqyawf-euq tsawrshawr armyaer arjuirghaq sheuq-awr oe taef-a. 
JUD.1.15	Aqyawf, tsawrhaq yawqghaq navluf-anr yarkhaq darle-eu mae. Aqyawf maf-euq ghanrcae, Miqyaer-anr yawzeu maqbaw-eu tsawrhaq deuq nae, Miqyaer-anr yawzeu maqbaw-eu lafkhoer, Miqyaer-anr yawzeu maqbaw-eu jeq mr-euq uqtaf, Miqyaer-anr yawzeu maqbaw-eu iqbaxzaq nae, Miqyaer-anr muir-eu lafkhoer, yaeqbawq-aer ngaeq-euq jeq-euq gharduq yarkhaq darle-eu mae.”
JUD.1.16	Tsawrhaq heudeuq-aq, dawqghof dovcoer-awr, aqgeu jeq-anr khawf aerkhar za-eu uqtaf, yawqha kharnoeq kharlov-eu lof-aer daef-eu tsawrhaq mae. Aqyawfmaf dawqma ngaeq-awr jasae-eu lafkhoer khanqsaer jaev-awr, yawqha-anr muiqni aqcawq-anr jaceuq-eu tsawrhaq mae.
JUD.1.17	Aerkhawf, ngar zawr gaq-eu cawqdeuq-or! Nawmaf-aq, dzeurlaf ngae, aqdui-euq Sanqpaq Yeqsur Kali-euq ghaqkhaer deuq nae aertaq-euq dawq-anr taqngaer de-eq. 
JUD.1.18	Aqyawfmaf, nawmaf-anr aernaeq-eu, “Arsaq saq-eu aryamq-euq lafkhoer, Miqyaer-anr yawzeu maqbaw-eu, yawqha-euq nuidur nuilov-anr dawqpaeq taq-awr daef-eu, aqjaf jaf-eu tsawrhaq dovlar taef-a.” 
JUD.1.19	Tsawrhaq heudeuq-aq, armaf lavpav-eu jeq mr-awr, shiqshaq-anr dawqpaeq taq-eu uqtaf, muiq-eu Saflar maqjawr-eu tsawrhaq mae.
JUD.1.20	Aerkhawf, ngar zawr gaq-eu cawqdeuq-or! Nawmaf, shawr duidui-eu jan-eu jeq-euq lafkhoer huiqlar manrlar-awr, Yawshawr Saflar-euq lafkhoer guiqlanq shar-awq. 
JUD.1.21	Nawmaf, Miqyaer-euq gaq-eu jeq-euq lafkhoer jawr-awr, mqmaq maqbyav yarzir daef-eu jeq za’ni, aqdui-euq Sanqpaq Yeqsur Kali-euq ghawqshaq gaq-eu jeq-anr hawtsov taq-awr dawq-awq.
JUD.1.22	Jan-eu maq ziflar-euq tsawrhaq tiqpavnav deuq-anr ghawqshaq gaqnaeq-awq. 
JUD.1.23	Aerkhawf, nawmaf guv-eu nuima anr-eu lafkhoer tsawrhaq tiqpavnav deuq-anr bibuq-ir ni miqdzaq-euq lafkhoer nae gheudov naeq-awq. Shiqshaq baqda’nae maqshawrni bipyeuf-ir-euq maeqtsoeq-anr taef-aer khawf byae-awq.
JUD.1.24	Nawmaf sanqtif maqya tifni,
JUD.1.24	Miqyaer, nawmaf-anr bosav nya-eu mae.
JUD.1.24	Nawmaf iqbax taqkhar maqza-eu tsawrhaq lof-aer laqkhaq caertavni,
JUD.1.24	Aqyawf-euq yawshaef khanqsaer byan-eu maeqshi yajawrni,
JUD.1.24	Aqyawf sheuqkeuv naeqlaf luf-ur.
JUD.1.25	Yawshaef khanqsaer hawr-eu huiq duidui-eu khanqsaer,
JUD.1.25	Uvlanr-eu baoq hawr-eu aryaq,
JUD.1.25	Nymq-mr nae mqmaq maqbyav yarzir,
JUD.1.25	Aqdui-euq Kakhof-eu ghaq pyeuf-eu,
JUD.1.25	Aqyawf tiq ghaq taef-aer tsawrganr byan-eu Miqyaer-euq pyeuf luf-ur. Aqmeq.
REV.1.1	Yeqsur Kali nae panmaeq naeqlaf-euq, ghawqmyanr maqghae-aer pyeuflar-eu laer ghae-eu garkawv heudeuq-aq, aqyawf-euq ghaqzaq ghaqkhaer deuq-anr bimawr-eu laer Miqyaer nae aqyawf-anr bif-awr, panmaeq naeq-euq mae. Aqyawf, mqtav ghaqkhaer-anr ghoe-awr garkawv heudeuq, aqyawf-euq ghaqzaq ghaqkhaer Yorhaq-anr bi siqnya-euq mae. 
REV.1.2	Yorhaq, aqyawf nae kharya mawr-euq dawqtawvluf, Yeqsur Kali-euq sarkir hawr-eu Miqyaer-euq dawqdeuq, kharngeur-eu lof-aer sarkirkamq taq-euq mae. 
REV.1.3	Miqyaer gharduq ngaeqdan-eu dawq heudeuq-anr gui-eu tsawrhaq, yagaq-eu tsawrhaq hawr-eu mrcaw-eu tsawrhaq-aq, guiqlanqhuiq taef-a. Aqjeq mirnae aernar-aq, aryamq keuvle shaw-iq mae.
REV.1.4	Ngar-aq, Yorhaq ma. Aqsir mircoer-anr jawr-eu Kalizaq armur shif mur-anr sanqbof heu bofanr laf-euq ma. Arhu nae daef-eu, nymq-mr keuvni daefluf-awr, aqkar zafka le-eu laer ghae-eu ghaq hawr-eu Miqyaer-euq nuirmanq-euq maeqshi jawr-eu Saflar shif lar-euq guiqlanq yawdzanr, hawr-eu nuisar of-eu jeq, nawmaf-euq khoertav jav luf-ur. 
REV.1.5	Shir-euq tsawrhaq deuq-anr nae ghofdaef baebae lar-euq ghaq pyeuf-awr, mirtsaq-euq sanqpaq deuq-euq khoertav uvlanr-eu ghaq pyeuf-eu uqtaf, sarjax zif-eu lafkhoer sarkir kamq-eu Yeqsur Kali-euq guiqlanq yawdzanr hawr-eu nuisar of-eu jeq, nawmaf-euq khoertav jav luf-ur. Aqdui-anr gaq-awr aqyawf-euq shiq nae, aqdui-euq iqbax tsiqshawr naeqlaf-euq mae.
REV.1.6	Khoeruqtaf, aqyawf, aqdui-anr aqyawf-euq Aqda Miqyaer-euq pirma hawr-eu sanqpaq bi pyeuflarni janrnaeq laf-euq mae. Yawshaef khanqsaer hawr-eu uvlanr-eu baoq, li-eu maqbawni aqyawf-anr of luf-ur. Aqmeq.
REV.1.7	Hawde-eq. Aqyawf, mqdmr-euq lafkhoer zafkale taef-a. Myavnuiv yawqnuiv navluf, aqyawf-anr ya’mawr-awr aqyawf-anr tsawv-euq tsawrhaq deuq khawf ya’mawr taef-a. Mirtsaq-euq khoertav jawr-eu tsawrjeuq tsawrca dawqtawvluf, aqyawf-euq baqda’nae tsawrngoer ya’ngoer taef-a. Heulof-aer pyeuflar taef-a. Aqmeq.
REV.1.9	Ngar, Yorhaq, nawmaf-euq maernmr pyeuf-awr, Yeqsur Kali-euq daqcoer orcoer-eu jeq, Miqyaer uvlanr-eu jeq hawr-eu shaq-awr zanq-eu jeq-euq lafkhoer nawmaf-euq cawq khawf pyeuf-eu ma. Ngar, Miqyaer-euq dawq hawr-eu Yeqsur Kali-euq garkawv sarkir kamq-euq mirnae, Baqmor laer kur-eu irjawlanr-anr ya jawrluf-eu ma. 
REV.1.10	Ngar, Sanqpaq Miqyaer-euq arnan-anr, muiq-eu Saflar-euq lafkhoer jawrluf ngae, darhae tersar lof-aer ngaq-euq narkhan paw, khav duidui-eu tersar-anr yagaq-euq ma. 
REV.1.11	Tersar khoer aer-eu, “Ngar-aq, Ardanq bae-eu hawr-eu Arsaq saq-eu ghaq, Aqlaqpar hawr-eu Ormeqgar ma. Nawr kharya mawr-eu jeq sanqbof-euq lafkhoer boftaq-awr, Aqsir mircoer-anr jawr-eu Erpersu, Saqmeuqnav, Beqgaqmor, Tiqyaqdiqlar, Saqdir, Pirlaqdeqpir hawr-eu Lawqdiqciv Kalizaq armur heu shif mur-anr sha’naeq-awq.”
REV.1.12	Ngar, ngaq-anr dawq ngaeqcawq-eu tersar gaqlar-eu paw nanrghof ghofhaw-euq ma. Ngar nanrghof ghofhaw ngae, shuir nae janr-euq tsirkhmq dofdavduq shif hmq-anr ya’mawr-euq ma. 
REV.1.13	Shuir nae janr-euq tsirkhmq dofdavduq khoer shif hmq-euq ghanrcae, aqkuir-anr keuvni paerkhanq paermanr dmghoeq-awr, khanq-anr shuir jofpaf paftaq-euq 
REV.1.14	Aqyawf-euq uqduq hawr-eu tsaerkanr-aq, pyurdeuqni ghae-eu yawr cafhm hawr-eu ngaer lof-aer pyurdeuqni ghae-awr, aqyawf-euq myavnuiv-aq, miqdzaq miqlmr lof-aer dur-eu mae. 
REV.1.15	Aqyawf-euq aqkuir-aq, miqdzaq tsawqbym-euq lafkhoer kharshawr-awr, jeqguir taq-euq guiqshuir lof-aer dur-awr, aqyawf-euq tersar-aq, ircuf ghawqmya’ni yoer-eu tersar-anr dur-eu mae. 
REV.1.16	Aqyawf-euq armar laf-anr aqguir shif siq nyaeftaeq luf-awr, aqyawf-euq khaqmae-anr nae miseuq nyiq paw baw-awr tav duidui-eu micaer tiq kanr dovle-euq mae. Aqyawf-euq myavpyawq-aq, nanrma tsaeq-eu lof-aer narguir guir-eu mae.
REV.1.17	Ngar, aqyawf-anr ya’mawr ngae, shir-euq tsawrhaq lof-aer aqyawf-euq aqkuir-euq dawqpae coqdzae ghae-euq mir-a. Khoerngae, aqyawf-euq armar laf ngaq-euq khoertav bafdav-awr heulof-aer aer-eu mae, “Taqguv. Ngar-aq, Ardanq bae-eu hawr-eu Arsaq saq-eu ghaq ma. 
REV.1.18	Dzeurlaf ngae, ngar shir-euq khawf, nymq-mr ngar-aq, daefluf-eu ghaq pyeuf-eu ma. Hawsher-eq, li-eu maqbawni daef-eu ghaq khawf ngeur-eu ma. Aqmeq. Shir-eu jeq hawr-eu 
REV.1.19	Khoermirnae, nawq nae kharya mawr-euq deuq, nymq-mr pyeufluf-eu deuq hawr-eu aqkar pyeuflar-eu laer ghae-eu deuq boftaq-awq. 
REV.1.20	Nawq nae ya’mawr-euq, ngaq-euq armar laf-anr anr-eu aqguir shif siq hawr-eu, shuir nae janr-euq tsirkhmq dofdavduq shif hmq-anr tafler-awr zaftaq-euq dawqtsuif-aq heulof-aer mae: aqguir shif siq-aq, Kalizaq armur shif mur-euq mqtav ghaqkhaer deuq mae. Shuir nae janr-euq tsirkhmq dofdavduq shif hmq-aq, Kalizaq armur shif mur mae.”
REV.2.1	“Erpersu Kalizaq armur-euq mqtav ghaqkhaer-anr heulof-aer bofnaeq-awq: ‘Armar laf-anr aqguir shif siq nyaeftaeq taq-awr, shuir nae janr-euq tsirkhmq dofdavduq shif hmq-euq ghanrcae canluf-eu khoerghaq heulof-aer aer-eu mae: 
REV.2.2	“Ngar, nawq nae mr-euq jeq, laejae-euq jeq hawr-eu orcoer-euq deuq-anr siqnya-awr, nawr, tsawrdoer deuq-anr maq hageuf coer-a laer khawf siqnya ma. Ghaqkhaer maqngeur-eu gar nae ghaqkhaer ma laer aer-eu deuq-anr nawr tsermr haw-awr, jaqmyawf myawf-eu nga laer yasiq-euq mae. 
REV.2.3	Nawr daqcoer-awr orcoer duidui-eu lafkhoer, ngaq-euq tsawrmyanr-euq gharduq, ghaqdoer maqdoerni laejae duidui-euq mae.
REV.2.4	Aerkhawf, ngar, nawq-anr aer paq-aer ghae-eu jav-eu ma. Nawq nae gaqbae bae-euq gaq-eu jeq-anr nawr byaerdzae-euq nga. 
REV.2.5	Khoermirnae, nawr aqgeugar nae gaka lef-euq le laer sharnoeq-awr, noeqpov noeqpar mr-eu uqtaf, nawq nae yawbae mr-euq lof-aer mr-awq. Nawr noeqpov noeqpar maqmr nar-aq, ngar, nawr jawr-eu gar yawkawr-aer oe-awr, nawq-euq tsirkhmq, ciqtaq duq-anr nae ciqdzae ma. 
REV.2.6	Aerkhawf, nawr yawmuiq heujeq anrluf nga siq. Nirgawrla tsawrhaq deuq mrluf sharluf-eu jeq-anr ngar byae-eu lof-aer, nawr khawf byae-eu mae.
REV.2.7	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawq-anr yawmuiq-aer narhaq-awq. Ngar, ghaqler-eu tsawrhaq deuq-anr, Miqyaer-euq Baqlaqdirsuv-euq lafkhoer daef-eu jeq bif-eu arbawr-euq arsiq bidzaq ma.” ’
REV.2.8	“Saqmeuqnav Kalizaq armur-euq mqtav ghaqkhaer-anr heulof-aer bofnaeq-awq: ‘Ardanq bae-eu hawr-eu Arsaq saq-eu ghaq pyeuf-awr, shir-euq khawf ghofdaef lar-euq khoerghaq heulof-aer aer-eu mae:
REV.2.9	“Ngar, nawq nae mr-euq jeq, khaeq-awr khav-eu gar yadaq-euq hawr-eu irshaq shaqluf-eu siqnya ma (aqdir aernar-aq, nawr-aq, smrmuiq smrbaw mae). Yurdav tsawrhaq maqngeur-eu gar, Yurdav tsawrhaq ma laer aer-eu tsawrhaq khoerdeuq, yaeqbawq saerlu-aer ngaeq-eu gar khawf ngar siqnya ma. Aqyawf maf-aq, naef Saqdaq-euq 
REV.2.10	Nawr yadaq-eu laer ghae-eu shaqzanq deuq-anr taqguv. 
REV.2.11	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawq-anr yawmuiq-aer narhaq-awq. Nyiq pov tiqpov shir-eu jeq, ghaqler-eu tsawrhaq-anr maq lavnar nya-ar.” ’
REV.2.12	“Beqgaqmor Kalizaq armur-euq mqtav ghaqkhaer-anr heulof-aer bofnaeq-awq: ‘Miseuq nyiq paw baw-awr tav duidui-eu micaer bafluf-eu ghaq heulof-aer aer-eu mae: 
REV.2.13	“Ngar, nawq nae mr-eu jeq siqnya-awr, nawq-euq jawrduq-aq, naef Saqdaq-euq nuirmanq mae laer khawf siqnya ma. Nawr, ngaq-euq tsawrmyanr-anr zifdanni nyaeftaeq-awr, Aqdirpav daefluf ngae khawf, nawr, ngaq-anr jan-eu jeq-anr maq byaerdzae-aq. Ngaq-anr sarjax zif-awr shirpeuq-eu Aqdirpav-aq, nawmaf-euq ghanrcae, naef Saqdaq-euq jawrduq-anr bisaef-euq mae.
REV.2.14	Aerkhawf, ngar, nawq-anr aer paq-aer ghae-eu heumyav jeq jav-eu ma. Nawr jawr-eu gar, Baqlamq-euq dawqmaeq dawqtsov-anr cantae-eu tsawrhaq bijawr-euq mae. Dawqmaeq dawqtsov khoer-aq, Irsaqleqlav-euq zaqdeuq sanqtif bitif-eu laer, tanqpanq aqma mawrkawr-anr lawrnaeq-euq lawrdzar dzaqni hawr-eu, banq-awr khaqmiq sheuni, Baqlamq nae Baqlaer-anr maeqnaeq-euq mae. 
REV.2.15	Khoeruqtaf, nawr jawr-eu gar jawr-eu tsawrhaq tiqpavnav deuq-aq, ngar byae-eu Nirgawrla tsawrhaq-euq dawqmaeq dawqtsov maeqnan cantae luf-eu mae. 
REV.2.16	Khoermirnae, noeqpov noeqpar mr-awq. Maq noeqpov nar-aq, ngar, nawr jawr-eu gar yawkawr-aer oe-awr, ngaq-euq khaqmae-anr nae dovle-eu micaer nae tsawrhaq khoerdeuq-anr guirdeuvdeuv ma.
REV.2.17	“Naqbawr tsof-awr gaqnya-eu tsawrhaq, muiq-eu Saflar nae Kalizaq armur-anr aernaeq-euq dawq-anr yawmuiq-aer narhaq-awq. Ngar, ghaqler-eu tsawrhaq-anr, zaftaq-euq 
REV.2.18	“Tiqyaqdiqlar Kalizaq armur-euq mqtav ghaqkhaer-anr heulof-aer bofnaeq-awq: ‘Miqyaer-euq Zaqyo-euq myavnuiv-aq, miqdzaq miqlmr lof-aer dur-awr, aqkuir-aq, guirnyiqni guiqshuir lof-aer dur-eu mae. Aqyawf heulof-aer aer-eu mae:
REV.2.19	“Ngar, nawq nae mr-euq jeq, gaq-euq, kuirlaf geuf-euq, jan-eu jeq anr-euq hawr-eu orcoer-euq gar, ngar siqnya ma. Khoeruqtaf, nymq-mr nawr mrluf-eu yawmuiq jeq-aq, yawbae myavmaqtser myaq-eu gar khawf ngar siqnya ma.
REV.2.20	Aerkhawf, ngar, nawq-anr aer paq-aer ghae-eu heumyav jeq jav-eu ma. Yawqhar yawqha, Miqyaer gharduq ngaeqdan-eu tsawrhaq ma laer aer-eu zaqmiq aqbur Yeqsaqbeqlar-anr nawr bi jawrluf-eu nga siq. Aqyawf, ngaq-euq ghaqzaq ghaqkhaer-anr banq-awr, khaqmiq sheuni hawr-eu tanqpanq aqma mawrkawr-anr lawrnaeq-euq lawrdzar dzaqni, maeqnaeq tsovnaeq-awr murluf-eu mae. 
REV.2.21	Aqyawf, banq-awr khaqmiq sheu-eu iqbax noeqpovni, ngar aryamq bif-euq khawf aqyawf maq noeqpov-a. 
REV.2.22	Hawtaq-awq. Ngar, aqyawf-anr bi narlar-awr, yufzar-anr biga ma. Aqyawf naeq-aer banq-awr joe-euq tsawrhaq khoerdeuq khawf, aqyawfmaf mrluf-eu jeq-anr maq noeqpov nar-aq, aqyawf maf-euq khoertav khawf shaqdui zanq duidui-eu jeq bi keuvle ma. 
REV.2.23	Ngar, aqyawf-euq zaqdeuq-anr saef-awr bishir ma. Khoerngaejawr, ngar-aq, nuima hawr-eu nuinoeq nuidur-anr tsermr-eu ghaq ngar-a laer Kalizaq armur yawqmur navluf yasiq taef-a. Ngar, nawmaf yawqghaq navluf-anr yawqha nae mr-euq lof-aer geuxni bifnaeq ma.
REV.2.24	“Aqcawq, naef Saqdaq-euq dawqtsuif naf duidui-eu jeq laer aer-eu deuq-anr maq siqnya-aer, khoerlof-aer ghae-eu dawqmaeq dawqtsov-euq maeqnan maq cantae ghae-euq nawmaf hawr-eu Tiqyaqdiqlar-anr jawr-eu nuideuq-anr ngar heulof-aer aernaeq nyar: ngar, nawmaf-anr khavbaev yawqjeqyawq maqpar ciqpinaeq ma. 
REV.2.25	Aerkhawf, ngar oe-eu ngae keuvni, nawmaf javluf-eu jeq-anr zifdanni nyaeftaeq taq-awq.
REV.2.26	Ghaqler-eu tsawrhaq pyeuf-awr, arsaqsaq ngae keuvni, ngaq-euq gar mrluf-eu tsawrhaq-aq, ngar, aqyawf-anr mirkhanq-euq tsawrjeuq-euq khoertav uvlanr-eu aryaq bifnaeq ma.
REV.2.27	‘Aqyawf, aqyawf maf-anr shmr gawqyoeq nae uvlanr-awr, mirtsaq oeqlanq daepav-eu lof-aer daepav daeshav taef-a.’
REV.2.27	NgaqDa nae ngaq-anr bifnaeq laf-euq lof-aer, 
REV.2.28	ngar khawf aqyawf-anr shawqga shawqmuir bifnaeq ma.
REV.2.29	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawqdeuq-anr yawmuiq-aer narhaq-awq.” ’
REV.3.1	“Saqdir Kalizaq armur-euq mqtav ghaqkhaer-anr heulof-aer bofnaeq-awq: ‘Miqyaer-euq Saflar shif lar hawr-eu aqguir shif siq anrluf-eu ghaq heulof-aer aer-eu mae:
REV.3.1	“Ngar, nawq nae mr-euq jeq-anr siqnya ma. Aqcawq, nawr daefluf mae laer aer-eu khawf, nawr-aq yawshir mae.
REV.3.2	Nawr yawbeur beur-aer jawr-awq. Shirtaw taeqni pyeuf-ir taq-euq dzerlar-euq deuq-anr ghaq bifnaeq-awq. Aqjeq mirnae aernar-aq, ngaq-euq Miqyaer-euq maeqshi, nawq nae mrtaq-euq tiqpawf-iq maqbyan nga laer ngaq-anr mawrlar-eu mae. 
REV.3.3	Khoermirnae, nawr aqjox-aer hageuf-awr, aqjox-aer yagaq-euq deuq-anr taqngaer de-eq. Khoerdeuq-anr narhaq geuf-awr, noeqpov noeqpar-awq. Nawr yawbeur beur-aer maqjawr ngae, smrkhoeq lof-aer ngar oe ma. Nawr jawr-eu gar, ngar aqgeu ngae yamq-anr oekeuv-eu laer nawr maqya siq-ar.
REV.3.4	Aerkhawf, Saqdir-euq lafkhoer, yawqha-euq maeqtsoeq maq lavjawfni daef-euq tsawrhaq tiqpavnav deuq jawr-a siq. Aqyawfmaf geux-eu mirnae, maeqtsoeq yawpyur dm-awr, ngaq naeq-aer tiqkawv lof-aer yacan taef-a. 
REV.3.5	Ghaqler-eu tsawrhaq-aq, maeqtsoeq yawpyur yadm taef-a. Ngar, aqyawf-euq tsawrmyanr, Daef-eu jeq bif-eu sanqbof-anr nae maq sivbyovni, ngaqDa hawr-eu aqyawf-euq mqtav ghaqkhaer deuq-euq maeqshi, aqyawf-euq tsawrmyanr aerdov ma.
REV.3.6	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawqdeuq-anr yawmuiq-aer narhaq-awq.” ’
REV.3.7	“Pirlaqdeqpir Kalizaq armur-euq mqtav ghaqkhaer-anr heulof-aer bofnaeq-awq: ‘Larghov pantaq-euq gar tiqghaq-iq maq piqtaeq nya-aer, piqtaeq taq-euq gar tiqghaq-iq maq pannya-eu, “Daqbir-euq mawqtawfdur tuvtaeq taq-euq dawrcoeni ghae-eu yawshawr ghaq heulof-aer aer-eu mae.”
REV.3.8	“Ngar, nawq nae mr-euq jeq-anr siqnya ma. Hawsher-eq. Ngar, tsawrhaq tiqghaq-iq maq piqtaeq nya-eu larghov tiqghov, nawq-euq maeqshi pantaq-euq ma. Nawr ghaq uicuiv taef-aer anr-eu khawf, ngaq-euq dawq-anr narhaq geuf-awr ngaq-euq tsawrmyanr-anr maq byaerdzae-aq. 
REV.3.9	Aqdir Yurdav tsawrhaq maqngeur-eu gar, Yurdav tsawrhaq ma laer jaqmyawf myawf-eu, naef Saqdaq-euq zanrdawq khawqnymr-anr gawf-eu deuq, nawq-euq aqkuir-euq dawqpae lar-awr awbyavni ngar janr ma. Khoerngae, ngar, nawq-anr gaq-eu ngar-a laer aqyawfmaf yasiq taef-a. 
REV.3.10	Nawr, ngaq-euq dawq narhaq geuf-awr daqcoer orcoer-eu mirnae, mirtsaq-euq khoertav kharjawr-eu tsawrhaqzaq-anr tsermr-eu shaq-awr zanq-eu jeq keuvle ngae, ngar, nawq-anr bibuq-ir ma.
REV.3.11	Hawde-eq. Ngar yawkawr-aer oe ma! Nawq-euq shuir uqkhov-anr aqcawq nae maqbi lugeufni, nawr kharjav-eu jeq-anr zifdanni nyaeftaeq taq-awq. 
REV.3.12	Ngar, ghaqler-eu tsawrhaq-anr ngaq-euq Miqyaer-euq 
REV.3.13	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawqdeuq-anr yawmuiq-aer narhaq-awq.” ’
REV.3.14	“Lawqdiqciv Kalizaq armur-euq mqtav ghaqkhaer-anr heulof-aer bofnaeq-awq: ‘Sarjax zif-awr yawtsaq yawdawr-euq lafkhoer sarkir kamq-eu ghaq, Miqyaer nae khar baetaq-euq khoertav uqdzan ghaq pyeuf-awr, Aqmeq laer kur-eu ghaq heulof-aer aer-eu mae:
REV.3.15	“Ngar, nawq nae mr-euq jeq-anr siqnya ma. Nawr-aq, yawtsaef khawf maqngeur-aer, yawlanr khawf maqngeur nga. Yawtsaef nar-aq yawtsaef, yawlanr nar-aq yawlanr laer duq-eu gar ngar geufmawf mir-a. 
REV.3.16	Aerkhawf, nawr-aq, yawtsaef khawf maqngeur, yawlanr khawf maqngeur-aer lmrboqni taef-aer ghae-eu mirnae, ngaq-euq khaqmae-anr nae nawq-anr maevdzae ma. 
REV.3.17	Nawr aer-eu, ‘Ngar-aq, smrmuiq smrbaw ma. Pyurshuir myawqganq javganq-awr, tiqjeq-iq maqnym.’ Aerkhawf, nawr-aq, shaqdui zanq duidui-awr ghawqshaq gaqlar paq-aer ghae-eu, irshaq irkov pyeuf-awr, myavbaef baef-eu uqtaf, nermyawvni ghae-eu gar nawr maq siqnya-a.
REV.3.18	Ngar, nawq-anr maeqbawq bifnaeq nyar. Nawr smrmuiq muiqlarni, ngar jawr-eu gar miqdzaq nae kharshawr taq-euq shuir zeurlar-awq. Nawr nermyawvni shafdawrlar paq-aer jawr-eu gar aqcawq maqya hawmawrni, maeqtsoeq yawpyur zeurdm lar-awq. Khoeruqtaf, nawq-euq myavnuiv mawrnya larni, myavnuiv-anr laef-eu javghaq zeurlar-awq.
REV.3.19	Ngar gaq-eu tsawrhaq yawqghaq navluf-anr, ngar maeqpar dzawpar naeq-eu ma. Khoermirnae, nawr nuima keuv-awr noeqpov noeqpar mr-awq.
REV.3.20	Narhaq sher-eq, ngar larghov-anr yawf-awr khovluf ma. Aqsur ghaq maqkaq, ngaq-euq tersar gaq-awr, larghov pannaeqlaf nar-aq, ngar, aqyawf jawr-eu gar urler-awr, ngar, aqyawf naeq-aer dzaqtaf dawrtaf ma. Aqyawf khawf ngaq naeq-aer dzaqtaf dawrtaf taef-a.
REV.3.21	Ngar ghaqler-euq mirnae, ngaqDa-euq nuirmanq-anr ngaqDa naeq-aer tiqkawv lof-aer nuirluf-eu lof-aer, ngar khawf ghaqler-eu tsawrhaq-anr ngaq naeq-aer ngaq-euq nuirmanq-anr binuir ma.
REV.3.22	“Naqbawr tsof-awr gaqnya-eu tsawrhaq deuq, muiq-eu Saflar nae Kalizaq armur-anr aernaeq-euq dawqdeuq-anr yawmuiq-aer narhaq-awq.” ’ ”
REV.4.1	Khoerdeuq dzeur-euq nar-aq, ngar hawghae ngae, mq-euq khoertav larghov pantaq-euq gar ya’mawr-euq ma. Yawbae ngaq-anr dawq ngaeqcawq-eu darhae baw-eu gar dur-eu tersar khoersar, ngaq-anr heulof-aer paraer-eu mae, “Nawr heugar davlar-awq. Aqkar ya pyeuflar-eu garkawv deuq ngar, nawq-anr bimawr nyar.”
REV.4.2	Khoernar-aq, tiqpov taef-aer muiq-eu Saflar-euq lafkhoer jawrluf ngae, mq-euq khoertav nuirmanq tiq manq jav-awr, nuirmanq-anr tiq ghaq nuirluf-eu gar ngar ya’mawr-euq ma. 
REV.4.3	Khoergar nuirluf-eu khoerghaq-aq, yawbyaf byaf-aer ghae-eu khaqlo saer hawr-eu, nertseuvni ghae-eu khaqlo saer-anr dur-eu mae. Nuirmanq-anr-aq, nyoernav nav-eu khaqlo saer-anr dur-eu arderlerkhan nae khanjawq taq-euq mae. 
REV.4.4	Nuirmanq khoer-euq tiqjawq, nuirmanq 24 manq jav-awr, nuirmanq khoerdeuq-anr maeqtsoeq yawpyur dm-awr, shuir uqkhov khovluf-eu aqyuif aqtsu 24 ghaq nuirluf-eu mae. 
REV.4.5	Nuirmanq-anr nae mqmyawf myawf-awr, mqjeq jeq-eu hawr-eu tersar ghawqmya jeq manrdov lef-eu mae. Nuirmanq-euq maeqshi miqdzaq tsirkhmq doftaq-euq mae. Tsirkhmq dofdavduq khoer shif hmq-aq, Miqyaer-euq Saflar shif lar mae.
REV.4.6	Nuirmanq-euq maeqshi, jeq-oq saer-anr dur-eu pyawqhaw-euq iqmalavshav jav-eu mae. Nuirmanq-euq ghanrcae hawr-eu tiqjawq, maeqshi narkhan-aer myavnuiv tiqbyanni tsof-eu yawdaef jeq oeq mawr jawr-eu mae. 
REV.4.7	Yawbae mawr-aq, arlaqjaqshir-anr dur-eu mae. Nyiq mawr tiqmawr-aq, mawrner mawrgaw-anr dur-eu mae. Smq mawr tiqmawr-aq, tsawrhaq-euq myavpyawq tsof-eu mae. Oeq mawr tiqmawr-aq, zawluf-eu khaqdzer dzerma-anr dur-eu mae. 
REV.4.8	Yawdaef jeq khoer oeq mawr-aq, yawqmawr navluf aqdanr kof danr tsof-awr, lafkhoer lafnyir-aer myavnuiv tiqbyanni tsof-eu mae. Aqyawfmaf uqcif nan’ghanr maqaer maq naqlerni aer-eu,
REV.4.8	“Baoq huiq duidui-eu Sanqpaq Miqyaer-aq,
REV.4.8	Yawshawr mae, yawshawr mae, yawshawr mae.
REV.4.8	Aqyawf-aq, arhu nae daef-eu, nymq-mr keuvni daefluf-awr aqkar zafka le-eu ghaq mae!”
REV.4.9	Yawdaef jeq khoerdeuq, nuirmanq-anr nuir-awr mqmaq maqbyav yarzir daef-eu ghaq-anr, yawshaef khanqsaer, taqhuiq taqmanr-eu jeq hawr-eu guiqlanq-anr jaceuq-eu jeq dawqtawvluf damqnaeq ngae, 
REV.4.10	aqyuif aqtsu khoer 24 ghaq khawf, nuirmanq-anr nuirluf-eu mqmaq maqbyav yarzir daef-eu khoerghaq-anr, awbyav-awr uqduq tanq-eu mae. Nuirmanq-euq maeqshi aqyawf maf-euq shuir uqkhov dzaetaq-awr heulof-aer aer-eu mae,
REV.4.11	“Or, nga’maf-euq Sanqpaq Miqyaer-or!
REV.4.11	Nawr-aq, yawqjeq navluf-anr bae-awr,
REV.4.11	Nawr nuima tsaq-eu lof-aer nawq nae bae-euq jeq daefnya javnya-eu mirnae,
REV.4.11	Yawshaef khanqsaer, taqhuiq taqmanr-eu jeq hawr-eu, baoq dawqtawvluf nawr za-eu geux mae.”
REV.5.1	Khoerngae, ngar, nuirmanq-anr nuirluf-eu ghaq-euq armar laf-anr, yovtaq-euq sanqbof tiq yov anr-eu gar ya’mawr-euq ma. Sanqbof khoeryov-aq, lafkhoer lafnyir-aer nyiq pawluf sanqbof boftaq-awr, jmq shif tsanr diqtaq-euq mae. 
REV.5.2	Khoernar-aq, heu-anr ngar ya’mawr-euq ma. Ghaq zawr khav-eu mqtav ghaqkhaer tiq ghaq tersar yawkhav-aer gur-eu, “Aqsur ghaq jmq diqtaq-euq khoer shif tsanr gheudzae-awr, sanqbof heuyov-anr pan-eu geux-eu la?” 
REV.5.3	Mq-euq khoertav khawf, mirtsaq-euq khoertav khawf, mirtsaq dawqdan khawf, sanqbof khoeryov pan-awr hawnya-eu tiqghaq-iq maqjawr-a.
REV.5.4	Ngar, sanqbof khoeryov-anr pan-awr guini geux-eu tsawrhaq tiqghaq-iq maqjawr-eu mirnae, ngoer duidui-euq ma. 
REV.5.5	Khoerngae, aqyuif aqtsu khoerdeuq-euq lafkhoer-euq tiq ghaq, ngaq-anr aernaeq laf-eu, “Taqngoer. Hawsher-eq. Yurdav arjeuq-euq Arlaqjaqshir pyeuf-eu, Daqbir-euq Duqcir ghaqler-euq mae. Aqyawf, jmq diqtaq-euq khoer shif hmqluf gheudzae-awr, sanqbof khoeryov-anr aqyawf pannya-eu mae.”
REV.5.6	Khoerngae, ngar, aqyuif aqtsu deuq-euq ghanrcae, nuirmanq hawr-eu yawdaef jeq khoer oeq mawr-euq yawkaq-anr Yawrzaq yawfluf-eu gar ya’mawr-euq ma. Yawrzaq-aq, saef-euq gar yadaq-euq lof-aer dur-eu mae. Aqyawf-aq, uqcoer shif coer tsof-awr, myavnuiv shif nuiv tsof-eu mae. Myavnuiv khoer shif nuiv-aq, mirtsaq-euq khoertav doeni Miqyaer nae bi irbyan taq-euq Miqyaer-euq Saflar shif lar mae. 
REV.5.7	Khoerngae, Yawrzaq le-awr, nuirmanq-anr nuirluf-eu ghaq-euq armar laf-anr anr-eu, yovtaq-euq sanqbof khoeryov yur-euq mae.
REV.5.8	Aqyawf sanqbof khoeryov yur-euq naeq-aer yawdaef jeq oeq mawr hawr-eu aqyuif aqtsu khoer 24 ghaq Yawrzaq-euq maeqshi awbyav ghae-euq mae. Aqyawfmaf yawqghaq navluf deur-mq cuq baf-awr, dofdamq-eu yawsaw jeq tiqbyanni anr-eu shuir khmqmaq ciqluf-eu mae. Yawsaw jeq khoer-aq, tsawrshawr deuq-euq guiqlanq shardawq mae. 
REV.5.9	Aqyawfmaf cardawq yawshuif heulof-aer car-eu mae:
REV.5.9	“Nawr-aq, yovtaq-euq sanqbof teuyov yur-awr,
REV.5.9	Jmq diqtaq-euq gheudzae-eu geux-eu mae.
REV.5.9	Aqjeq mirnae aernar-aq, nawr saef-euq gar yadaq-awr,
REV.5.9	Nawq-euq shiq nae yawqjeq navluf-euq arjeuq arca, dawqngaeq dawqbav, tsawrhaq hawr-eu tsawrjeuq tsawrca-anr, kakhof-awr Miqyaer-anr bi gawflar naeqlaf-euq mae.
REV.5.10	Nawr, nga’maf-anr Miqyaer-euq maeqshi,
REV.5.10	Sanqpaq hawr-eu pirma pyeuflarni, janrnaeq laf-euq mae.
REV.5.10	Khoermirnae, nga’maf, mirtsaq-euq khoertav ya uvlanr taef-a.”
REV.5.11	Ngar par hawghaelef ngae, nuirmanq, yawdaef jeq hawr-eu aqyuif aqtsu-euq tiqjawq, ghawqmya’ni ghae-eu mqtav ghaqkhaer-euq tersar-anr yagaq-euq ma. Mqtav ghaqkhaer khoerdeuq-aq, maq guijir coerni ardui arduighaq byan-eu mae. 
REV.5.12	Aqyawfmaf tersar yawkhav khav-aer aer-eu,
REV.5.12	“Saef-euq gar yadaq-euq Yawrzaq-aq,
REV.5.12	Baoq hawr-eu pyurshuir myawqganq, zaqsiq tsawrganr hawr-eu ghaq,
REV.5.12	Taqhuiq taqmanr-eu jeq, yawshaef khanqsaer hawr-eu jaceuq-eu jeq,
REV.5.12	Heudeuq dawqtawvluf za-eu geux-eu mae!”
REV.5.13	Khoernar-aq, ngar, mq-euq khoertav hawr-eu mirtsaq-euq khoertav, mirtsaq-euq dawqdan hawr-eu iqmalavshav-euq lafkhoer, khardaef kharjawr-eu jeq, heulof-aer aer-eu gar yagaq-euq ma,
REV.5.13	“Jaceuq-eu jeq hawr-eu taqhuiq taqmanr-eu jeq,
REV.5.13	Yawshaef khanqsaer hawr-eu baoq dawqtawvluf,
REV.5.13	Li-eu maqbawni, nuirmanq-anr nuirluf-eu ghaq-anr hawr-eu Yawrzaq-anr of luf-ur.”
REV.5.14	Khoerngae, yawdaef jeq khoer oeq mawr, “Aqmeq!” laer aer-awr, aqyuif aqtsu khoer 24 ghaq khawf, awbyav-awr li-eu maqbawni daef-eu ghaq-anr uqduq tanq-euq mae.
REV.6.1	Khoernar-aq, ngar, Yawrzaq, jmq diqtaq-euq khoerdeuq-anr nae tiq tsanr-anr pan-eu gar ya’mawr-awr, yawdaef jeq khoer oeq mawr-euq lafkhoer nae tiq mawr, mqjeq jeq-eu tersar-anr durni heulof-aer aer-eu gar yagaq-euq ma, “Lar-awr, hawlar-awq.” 
REV.6.2	Hawsher-eq. Ngar hawghae ngae, manq manqpyur tiq mawr-anr dziqluf-eu ghaq, kav tiq kanr bafluf-eu gar ya’mawr-euq ma. Aqyawf-anr shuir uqkhov bif-awr, aqyawf ghaqler-euq ghaq lof-aer ghaqlerni dov-ir-euq mae.
REV.6.3	Khoernar-aq, Yawrzaq, jmq diqtaq-euq nyiq tsanr tiqtsanr-anr pan ngae, ngar, yawdaef jeq nyiq mawr tiqmawr heulof-aer aer-eu gar yagaq-euq ma, “Lar-awr, hawlar-awq.” 
REV.6.4	Khoerngae, miqdzaq lof-aer ner-eu manq tiq mawr dovle-euq mae. Mirtsaq-euq khoertav tsaqler dzoerler-eu jeq-anr yurdzae-awr, tsawrhaqzaq tiqghaq tirghaq saefni, manq heumawr-anr dziqluf-eu ghaq-anr baoq biftaq-euq mae. Aqyawf-anr micaer mima tiq kanr khawf bifnaeq taq-euq mae.
REV.6.5	Khoernar-aq, Yawrzaq, jmq diqtaq-euq smq tsanr tiqtsanr-anr pan ngae, ngar, yawdaef jeq smq mawr tiqmawr heulof-aer aer-eu gar yagaq-euq ma, “Lar-awr, hawlar-awq.” Hawsher-eq. Ngar hawghae ngae, manq manqnav tiq mawr-anr ya’mawr-euq ma. Manq-anr dziqluf-eu khoerghaq-euq aqlaf-euq lafkhoer pavyawq tuvtaeq taq-euq mae. 
REV.6.6	Khoerngae, ngar, yawdaef jeq khoer oeq mawr-euq ghanrcae, dawq ngaeq-eu gar dur-eu tersar heulof-aer aer-eu gar yagaq-euq ma, “Caer tiq paeq deqnaqlir tiq byav poeq-awr, caerguiq smr paeq deqnaqlir tiq byav poeq-eu mae. Tsir hawr-eu aqgaf dzaruir-anr taq lavcawv.”
REV.6.7	Khoernar-aq, Yawrzaq, jmq diqtaq-euq oeq tsanr tiqtsanr-anr pan ngae, ngar, yawdaef jeq oeq mawr tiqmawr heulof-aer aer-eu gar yagaq-euq ma, “Lar-awr, hawlar-awq.” 
REV.6.8	Hawsher-eq. Ngar hawghae ngae, pyurpya’ni ghae-eu manq tiq mawr-anr ya’mawr-euq ma. Manq-anr dziqluf-eu ghaq-euq tsawrmyanr-aq, Shir-eu jeq laer kur-awr, Shir-eu mirkhanq, aqyawf-euq maeqnan cantae luf-eu mae. Micaer, maef-awr shuf-eu jeq, shir-eu jeq hawr-eu, mirtsaq-anr jawr-eu jeqzaq yawghae deuq-anr ghoeghoe-aer mirtsaq oeq bymr-anr nae tiq bymr-anr jawr-eu tsawrhaq-anr saef-eu aryaq, aqyawf nyaf-anr biftaq-euq mae.
REV.6.9	Khoernar-aq, Yawrzaq, jmq diqtaq-euq ngaq tsanr tiqtsanr-anr pan ngae, ngar, Miqyaer-euq dawq hawr-eu aqyawfmaf nyaefzif luf-eu sarkir-euq baqda’nae bisaef-euq tsawrhaq deuq-euq saflar, lawrduq-euq uqmov jawr-eu gar ya’mawr-euq ma. 
REV.6.10	Aqyawfmaf tersar yawkhav-aer gurgur-aer aer-eu, “Dawrcoeni ghae-eu shawr-eu Sanqpaq-or! Mirtsaq-euq khoertav jawr-eu, nga’maf-euq shiq bi yoerle-euq tsawrhaq deuq-anr, nawr yarkhaq darnaeq-awr janrkhof naeq-eu aryamq, aqmyan bi keuvle-eu laer ghae-eu le?” 
REV.6.11	Khoerngae, aqyawfmaf yawqghaq navluf-anr pyurdeuqni ghae-eu paerkhanq paermanr bifnaeq-awr aernaeq-eu, “Nawmaf naeq-aer Kali-euq ghaqzaq ghaqkhaer deuq hawr-eu aqyuif aqnyir deuq, tsaqtsov taq-euq lof-aer nawmaf-anr durni saef-eu gar yadaq-eu tsawrhaq, nanqmyaq maq byanlar-euq khoerkeuvni, nawmaf tiqkhaeq naq-awr dawqtawq siq.”
REV.6.12	Ngar hawghaelef ngae, Yawrzaq, jmq diqtaq-euq kof tsanr tiqtsanr-anr pan-euq naeq-aer, hawsher-eq, mirluv yawkhav-aer luvlar-awr, nanrma-aq, uqduq tsaerkanr nae janr-euq guqdar paerzeur lof-aer navcawfni pyeuf-ir-euq uqtaf, bala-aq, shiq lof-aer pyeuf-ir-euq mae. 
REV.6.13	Jaqlaer laerma bawlar-awr, siqguq marsheur-euq arbawr-anr bawnyaeler ngae, arsiq yawtsan gale-eu lof-aer, mq-euq khoertav-euq aqguir deuq mirtsaq-euq khoertav gale-euq mae. 
REV.6.14	Seuqghaq artaf laeqyov-eu lof-aer mq byov-ir-euq mae. Gawqjawq hawr-eu irjawlanr dawqtawvluf yawqha-euq jawrduq-anr nae jivdov ghae-euq mae.
REV.6.15	Khoerngae, mirtsaq-euq sanqpaq deuq, yawhuiq yawmanr deuq, smrmuiq smrbaw deuq, guirmaf aqyuif deuq, baoq jav-eu deuq, zaqkhav deuq hawr-eu zaqkhav maqngeur-eu tsawrhaq dawqtawvluf, lokhanq lobyoe-euq lafkhoer hawr-eu gawqjawq-anr jav-eu khaqlo deuq-euq lafkhoer caevzaf taq-euq mae. 
REV.6.16	Aqyawfmaf gawqjawq hawr-eu khaqlo deuq-anr aernaeq-eu, “Nga’maf, nuirmanq-anr nuirluf-eu ghaq-euq myavpyawq-anr maqya mawr-aer, Yawrzaq nuima paer-eu gar maqya daqni, nga’maf-anr byavtaeq le-awr lavzaf naeqlaf-awq. 
REV.6.17	Aqjeq mirnae aernar-aq, aqyawf nuima paer duidui-eu arnan nanma keuvle-euq gar, aqsur ghaq yawfdaqcoer nmr-mq?”
REV.7.1	Khoernar-aq, ngar, mirma oeqcoer oeqbawq-anr mqtav ghaqkhaer oeq ghaq yawfluf-eu gar ya’mawr-euq ma. Aqyawfmaf, mirtsaq-euq khoertav, iqmalavshav-euq khoertav hawr-eu arbawr dawqtawv luf-anr jaqlaer maqbi bawzawni, mirma oeqcoer oeqbawq-euq jaqlaer-anr nyaeftaeq taq-euq mae. 
REV.7.2	Khoerngae, ngar, mqtav ghaqkhaer yawqghaqyawq, daefluf-eu Miqyaer-euq jmq yur-awr, nanrma dovkhaeq paw nae dovlar-eu gar ya’mawr-euq ma. Mirtsaq hawr-eu iqmalavshav-anr lavcawv-eu baoq zataq-euq mqtav ghaqkhaer khoer oeq ghaq-anr, aqyawf tersar yawkhav-aer gurgur-aer, 
REV.7.3	aer-eu, “Aqduimaf, aqdui-euq Miqyaer-euq ghaqzaq ghaqkhaer deuq-euq narkhawr-anr jmq maqdiq-euq khoerkeuvni, mirtsaq, iqmalavshav hawr-eu arbawr deuq-anr nawmaf taq lavcawv law siq.” 
REV.7.4	Irsaqleqlav tsawrjeuq tsawrca dawqtawv luf-euq lafkhoer, jmq diqtaq-euq tsawrhaq 144,000 ghaq byan-eu mae laer aer-eu gar ngar yagaq-euq ma:
REV.7.5	Yurdav-euq arjeuq arca, jmq diqtaq-euq 12,000 ghaq byan-eu mae.
REV.7.5	Lurbeq-euq arjeuq arca, jmq diqtaq-euq 12,000 ghaq byan-eu mae.
REV.7.5	Gav-euq arjeuq arca, jmq diqtaq-euq 12,000 ghaq byan-eu mae.
REV.7.6	Aqsaq-euq arjeuq arca, jmq diqtaq-euq 12,000 ghaq byan-eu mae.
REV.7.6	Naqtaqlir-euq arjeuq arca, jmq diqtaq-euq 12,000 ghaq byan-eu mae.
REV.7.6	Maqnaqseq-euq arjeuq arca, jmq diqtaq-euq 12,000 ghaq byan-eu mae.
REV.7.7	Surmoq-euq arjeuq arca, jmq diqtaq-euq 12,000 ghaq byan-eu mae.
REV.7.7	Leqbir-euq arjeuq arca, jmq diqtaq-euq 12,000 ghaq byan-eu mae.
REV.7.7	Irsaqkaq-euq arjeuq arca, jmq diqtaq-euq 12,000 ghaq byan-eu mae.
REV.7.8	Zaqburloq-euq arjeuq arca, jmq diqtaq-euq 12,000 ghaq byan-eu mae.
REV.7.8	Yorsaev-euq arjeuq arca, jmq diqtaq-euq 12,000 ghaq byan-eu mae.
REV.7.8	Beqyaqmiq-euq arjeuq arca, jmq diqtaq-euq 12,000 ghaq byan-eu mae.
REV.7.9	Khoernar-aq, ngar hawghae ngae, hawsher-eq, tsawrhaq tiqghaq-iq maq guijir coer-eu tsawrhaq armaf mafma-anr ya’mawr-euq ma. Aqyawf maf-aq, tsawrjeuq tsawrca, arjeuq arca, tsawrhaq hawr-eu dawqngaeq dawqbav yawqjeq navluf-euq lafkhoer nae lartaq-euq mae. Aqyawfmaf pyurdeuqni ghae-eu paerkhanq paermanr dm-awr, aqlaf-anr daor uqpyaq baf-awr nae, nuirmanq hawr-eu Yawrzaq-euq maeqshi yawfluf-eu mae. 
REV.7.10	Aqyawfmaf tersar yawkhav-aer gur-awr aer-eu,
REV.7.10	“Kakhof-eu jeq-aq, nuirmanq-anr nuirluf-eu aqdui-euq Miqyaer hawr-eu,
REV.7.10	Yawrzaq-anr nae oe-eu mae.”
REV.7.11	Mqtav ghaqkhaer dawqtawvluf, nuirmanq-euq tiqjawq, aqyuif aqtsu deuq hawr-eu yawdaef jeq khoer oeq mawr-euq tiqjawq yawfluf-eu mae. Khoerngae, aqyawfmaf nuirmanq-euq maeqshi awbyav-awr, Miqyaer-anr uqduq tanq-eu lafkhoer, 
REV.7.12	aer-eu,
REV.7.12	“Aqmeq. Jaceuq-eu jeq hawr-eu yawshaef khanqsaer,
REV.7.12	Zaqsiq tsawrganr hawr-eu guiqlanq-anr jaceuq-eu jeq,
REV.7.12	Taqhuiq taqmanr-eu jeq, baoq hawr-eu ghaq dawqtawvluf,
REV.7.12	Mqmaq maqbyav yarzir, aqdui-euq Miqyaer-anr of luf-ur. Aqmeq.”
REV.7.13	Khoerngae, aqyuif aqtsu deuq-euq lafkhoer-euq tiq ghaq, ngaq-anr narhaq-eu, “Pyurdeuqni ghae-eu paerkhanq paermanr dmluf-eu tsawrhaq heudeuq aqsur ghaq la? Aqyawfmaf aqgeugar nae lar-euq la?”
REV.7.14	Khoerngae, ngar, aqyawf-anr, “Ngaq-euq sanqpaq-or! Nawr siqnya mae” laer aerkhof naeq-euq ma. Khoernar-aq, aqyawf, ngaq-anr heulof-aer aernaeq laf-euq mae: “Tsawrhaq heudeuq-aq, shaqdui zanq duidui-eu aryamq-euq lafkhoer nae dovlar-euq mae. Aqyawf maf-aq, yawqha-euq paerkhanq paermanr pyurdeuqni ghaelarni, Yawrzaq-euq shiq nae laeqtsiq ghaq-euq mae.
REV.7.15	Khoermirnae, aqyawfmaf, Miqyaer-euq nuirmanq-euq maeqshi jawr-awr, uqcif nan’ghanr maqaer, aqyawf-euq uqduq tanqnymr nymrma-euq lafkhoer, aqyawf-euq gar mrluf-eu mae.
REV.7.15	Nuirmanq-anr nuirluf-eu khoerghaq khawf, aqyawf maf-euq ghanrcae jawr taef-a.
REV.7.16	Aqyawf maf-aq, dzaqdzaq dawrdawr maqpar maef-aer, nanrma hawr-eu yawsaf yawlanr khawf, aqyawf maf-anr maqcoeq maqciv-ar.
REV.7.17	Aqjeq mirnae aernar-aq, nuirmanq-euq ghanrcae jawr-eu Yawrzaq-aq, yawr-anr bo-eu lof-aer aqyawf maf-anr bosav taef-a.
REV.7.17	Daef-eu jeq bif-eu ircuf irbyoe jav-eu gar, aqyawf maf-anr sheuqghae taef-a.
REV.7.17	Miqyaer, aqyawf maf-euq myavnuiv-anr nae myavbir yawqdzuif navluf-anr sivdzaejir naeq taef-a.”
REV.8.1	Yawrzaq, jmq diqtaq-euq shif tsanr tiqtsanr-anr pan ngae, mq-euq khoertav, naqliq 30 peu aerghaqni ciqcurni jav-euq mae.
REV.8.2	Khoerngae, ngar, Miqyaer-euq maeqshi yawfluf-eu mqtav ghaqkhaer khoer shif ghaq-anr darhae tiq ghaq-anr tiq hmq bifnaeq-eu gar ya’mawr-euq ma. 
REV.8.3	Khoernar-aq, yawsaw jeq dofdamq-eu shuir kuqpaeq sheuluf-eu mqtav ghaqkhaer yawqghaqyawq dovle-awr, lawrduq-euq dawqpae yawfluf-eu mae. Nuirmanq-euq maeqshi jav-eu shuir nae janrtaq-euq lawrduq-euq khoertav, tsawrshawr dawqtawv luf-euq guiqlanq shardawq naeq-aer tiqkawv lof-aer lawrnaeq-eu laer, dofdamq-eu yawsaw jeq ghawqmya’ni aqyawf-anr bifnaeq taq-euq mae. 
REV.8.4	Khoerngae, mqtav ghaqkhaer-euq aqlaf-euq lafkhoer anr-eu, dofdamq-eu yawsaw jeq-euq uqkhoeq hawr-eu tsawrshawr deuq-euq guiqlanq shardawq, tiqkawv lof-aer Miqyaer-euq maeqshi lekeuv-euq mae. 
REV.8.5	Khoernar-aq, mqtav ghaqkhaer khoerghaq, yawsaw jeq dofdamq-eu shuir kuqpaeq sheu-awr, lawrduq-anr dofluf-eu miqdzaq tiqbyanni paevanr-awr, mirtsaq-euq khoertav biqka ghae-euq mae. Khoerngae, tersar ghawqmya jeq manr-awr mqjeq jeq-eu uqtaf, mqmyawf khawf myawf-awr, mirluv khawf luvlar-euq mae.
REV.8.6	Darhae yurluf-eu mqtav ghaqkhaer shif ghaq, darhae baw-eu laer laeqhmq taq-euq mae.
REV.8.7	Khoernar-aq, mqtav ghaqkhaer yawbae ghaq darhae baw ngae, shiq keuq-eu uqyaer arsiq hawr-eu miqdzaq, mirtsaq-euq khoertav biqka ghae-euq mae. Miqdzaq khoer nae arbawr smq bymr-anr nae tiq bymr puivdzaq jir-awr, yarmof yawnyoer dawqtawv luf-anr khawf puivdzaq jir-euq mae.
REV.8.8	Khoernar-aq, mqtav ghaqkhaer nyiq ghaq tiqghaq darhae baw ngae, miqdzaq dofluf-eu gawqjawq jawqma-anr dur-eu tiq jeq, iqmalavshav-anr biqpuf ghae-euq mae. Khoerngae, iqmalavshav smq bymr-anr nae tiq bymr shiq pyeuf-ir-euq mae. 
REV.8.9	Iqmalavshav-euq lafkhoer khardaef kharjawr-eu jeq, smq bymr-anr nae tiq bymr shir-euq mae. Lawqdeuq khawf, smq bymr-anr nae tiq bymr cawv-ir-euq mae.
REV.8.10	Khoernar-aq, mqtav ghaqkhaer smr ghaq tiqghaq darhae baw ngae, dofluf-eu miqdzaq miqdof lof-aer dur-eu aqguir guirma tiq siq, mq-anr nae gale-awr, ircuf lawrbaq smq bymr-anr nae tiq bymr hawr-eu ircuf irbyoe deuq-euq khoertav gadav lef-euq mae. 
REV.8.11	Aqguir khoersiq-euq tsawrmyanr-aq, “Khaqjawfni ghae-eu shiqteuv” laer kur-eu mae. Ircuf smq bymr-anr nae tiq bymr khaqjawfni ghae-ir-awr, dof tav-eu mirnae, tsawrhaq ghawqmya’ni shir-euq mae.
REV.8.12	Khoernar-aq, mqtav ghaqkhaer oeq ghaq tiqghaq darhae baw ngae, nanrma smq bymr-anr nae tiq bymr, bala smq bymr-anr nae tiq bymr hawr-eu aqguir smq bymr-anr nae tiq bymr-anr ciqtanq ciqtuv-euq mirnae, nanrma, bala, aqguir-euq yawshaef, smq bymr-anr nae tiq bymr zanr-ir-euq mae. Nan’ghanr paw smq bymr-anr nae tiq bymr yawshaef maqbya-aer pyeuf-ir-awr, uqcif paw khawf khoerlof-aer pyeuf-ir-euq mae.
REV.8.13	Ngar hawghae ngae, mq-euq ghanrcae zawluf-eu mqtav ghaqkhaer tiq ghaq, tersar yawkhav-aer heulof-aer aer-eu gar yagaq-euq ma, “Darhae maqya baw-euq mqtav ghaqkhaer heu smr ghaq darhae bawlar-eu laer ghae-eu mae. Mirtsaq-euq khoertav jawr-eu tsawrhaqzaq-aq, ghawqshar shaq-aer, ghawqshar shaq-aer, ghawqshar shaq-aer yaghae saeflef taef-a.”
REV.9.1	Mqtav ghaqkhaer ngaq ghaq tiqghaq darhae baw ngae, ngar, aqguir tiq siq, mq-euq khoertav nae mirtsaq-euq khoertav gaka lef-eu gar ya’mawr-euq ma. Aqguir khoersiq-anr li-eu maqbaw-eu duqkhanq-euq mawqtawfdur biftaq-euq mae. 
REV.9.2	Khoerngae, aqguir khoersiq, li-eu maqbaw-eu duqkhanq khoerkhanq-anr pan-euq mae. Khoerngae, miqdzaq tsawqbym bym’ma-anr nae uqkhoeq tanqdov laf-eu lof-aer, duqkhanq khoerkhanq-anr nae uqkhoeq tanqdov laf-eu mae. Uqkhoeq khoer-euq baqda’nae, nanrma hawr-eu mq zanrtsuini pyeuf-ir-euq mae. 
REV.9.3	Khoernar-aq, uqkhoeq-euq lafkhoer nae nyaevbanr dovlar-awr, mirtsaq-euq khoertav gataq le-euq mae. Nyaevbanr khoerdeuq-anr boeqkaqlaqma lof-aer dur-eu baoq biftaq-euq mae. 
REV.9.4	Mirtsaq-euq khoertav khardaef-eu yarmof, arpaf yawnyoer yawqjeq navluf hawr-eu arbawr dawqtawv luf-anr maq lavcawv-aer, narkhawr-anr Miqyaer-euq jmq maq diqtaq-euq tsawrhaq deuq-anr taef-aer lavcawvni nyaevbanr khoerdeuq-anr dawq biftaq-euq mae. 
REV.9.5	Aerkhawf, nyaevbanr khoerdeuq, tsawrhaq khoerdeuq-anr saefni aryaq maqbif-aq. Bala ngaq siq byanni taef-aer aqyawf maf-anr khaeqnaeq nya-eu mae. Nyaevbanr khoerdeuq nae kawf-euq-aq, boeqkaqlaqma nae tsawrhaq-anr daeq-euq lof-aer gawr-eu mae. 
REV.9.6	Aryamq khoeryamq-euq lafkhoer, tsawrhaqzaq shir-eu jeq-anr sharpov-eu khawf maq shirnya-a. Shirmawf duidui-eu khawf, shir-eu jeq aqyawf maf-anr nae caevbyov taef-a.
REV.9.7	Nyaevbanr khoerdeuq-aq, guirdeuv deuv-ir-eu laer laeqhmq taq-euq manqdeuq-anr dur-eu mae. Aqyawf maf-euq uqduq-aq, shuir uqkhov-anr dur-eu uqkhov khovluf-eu gar dur-awr, myavpyawq-aq, zaqyo aqli-euq myavpyawq-anr dur-eu mae. 
REV.9.8	Aqyawf maf-euq tsaerkanr-aq, zaqmiq aqbur-euq tsaerkanr-anr dur-awr, seuq-aq, arlaqjaqshir-euq seuq-anr dur-eu mae. 
REV.9.9	Aqyawf maf-euq khanq-anr daeqdaqduq-aq, shmrnae janr-euq khanq-anr daeqdaqduq lof-aer dur-eu mae. Aqyawfmaf danrdiq diq-eu tersar-aq, manq lavlawq ghawqmya’ni guirdeuv deuv-eu gar caevluf-eu tersar lof-aer manr-eu mae. 
REV.9.10	Aqyawf maf-euq dawqmiq-aq, boeqkaqlaqma-euq dawqmiq-anr dur-awr, byaqiq tsof-eu mae. Aqyawfmaf, byaqiq khoer nae tsawrhaqzaq-anr bala ngaq siq byanni lavnar lavgawr-eu baoq zataq-euq mae. 
REV.9.11	Aqyawf maf-euq sanqpaq-aq, li-eu maqbaw-eu duqkhanq-euq mqtav ghaqkhaer mae. Aqyawf-euq tsawrmyanr-aq, 
REV.9.12	Ghawqshar shaq-aer ghaelar paq-aer ghae-eu yawbae jeq jir-euq mae. Hawtaq-awq. Heu-euq maeqnan, ghawqshar shaq-aer ghaelar paq-aer ghae-eu nyiq jeq keuvle luf-eu mae.
REV.9.13	Mqtav ghaqkhaer kof ghaq tiqghaq darhae baw ngae, ngar, Miqyaer-euq maeqshi jav-eu shuir nae janrtaq-euq lawrduq-euq lafcoer-euq uqcoer oeq coer-euq ghanrcae nae tersar manrdov lef-eu gar yagaq-euq ma. 
REV.9.14	Tersar khoer-aq, darhae yurluf-eu mqtav ghaqkhaer kof ghaq tiqghaq-anr heulof-aer aernaeq-euq mae, “Urbaqlar lawrbaq baqma-anr paftaq-euq mqtav ghaqkhaer khoer oeq ghaq-anr pyaeqnaeq-awq.” 
REV.9.15	Khoerngae, mqtav ghaqkhaer khoer oeq ghaq-anr laeqhmq taq-euq lof-aer, nanpax paxtaq-euq arkhof, arla, arnan, aryamq tsaq ngae, tsawrhaqzaq smq bymr-anr nae tiq bymr saefni pyaeqnaeq-euq mae. 
REV.9.16	Manq-anr dziq-eu guirzaq armyav ghaq byan-eu la laer aernar-aq, aqyawf maf-aq 200,000,000 ghaq byan-eu mae laer aer-eu gar, ngar yagaq-euq ma.
REV.9.17	Mawrle-euq lafkhoer ngar, manq ghawqmya ni-anr ya’mawr-euq ma. Manq khoerdeuq-anr dziqluf-eu tsawrhaq-aq, miqdzaq lof-aer nertseuvni ghae-eu, nerpuir puir-eu hawr-eu miqdzar dzarshuir lof-aer shuir-eu, khanq-anr daeqdaqduq dmluf-eu mae. Manq-euq uqduq-aq, arlaqjaqshir-euq uqduq-anr dur-awr, manq khoerdeuq-euq khaqmae-anr nae miqdzaq, uqkhoeq hawr-eu miqdzar dzarshuir dovle-eu mae. 
REV.9.18	Manq khoerdeuq-euq khaqmae-anr nae dovle-eu miqdzaq, uqkhoeq hawr-eu miqdzar dzarshuir heu smr jeq-euq baqda’nae, tsawrhaqzaq smq bymr-anr nae tiq bymr shir-euq mae. 
REV.9.19	Manq khoerdeuq-euq baoq-aq, khaqmae hawr-eu dawqmiq-anr anr-eu mae. Aqyawf maf-euq dawqmiq-aq arlawr-anr dur-awr, uqduq khawf tsof-awr, aqyawfmaf, uqduq khoer nae tsawrhaqzaq-anr lavtanq lavnar-eu mae.
REV.9.20	Khaeq-awr khav-eu khoerdeuq nae maq lavsaef jir-aer dzerlar-euq tsawrhaq deuq-aq, aqyawf maf-euq aqlaf nae mrtaq-euq deuq-anr maq noeqpov maq noeqpar-a. Aqyawf maf-aq, naef sanqpaq-anr uqduq tanq-awr, pyur, shuir, guiqshuir, darkawq hawr-eu khaqlo nae janrtaq-euq, maq mawrnya-eu, maq gaqnya-eu, maq cannya-eu tanqpanq aqma mawrkawr khoerdeuq-anr uqduq tanq-eu mae. 
REV.9.21	Tsawrhaq khoerdeuq-aq, aqyawfmaf nae tsawrhaq-anr saef-euq, mawloq ja’maw mr-euq, banq-awr khaqmiq sheu-euq hawr-eu smrkhoeq khoeq-euq deuq-anr khawf, maq noeqpov maq noeqpar-a.
REV.10.1	Khoerngae, ngar, uqduq-euq khoertav arderlerkhan uqdzanq dzanq-awr, ghaq zawr khav-eu mqtav ghaqkhaer tiq ghaq, mqdmr dm-awr, mq-anr nae zafka le-eu gar ya’mawr-euq ma. Aqyawf-euq myavpyawq-aq, nanrma-anr dur-awr, aqkuir-aq, miqdzaq khawrzeur-anr dur-eu mae. 
REV.10.2	Aqyawf-euq aqlaf-euq lafkhoer pantaq-euq sanqbof yawnyir tiq yov anr-eu mae. Aqyawf-euq armar kuir-aq, iqmalavshav-anr nawqtaeq taq-awr, arcar kuir-aq, mirtsaq-anr nawqtaeq taq-euq mae. 
REV.10.3	Aqyawf, arlaqjaqshir joeq-eu lof-aer tersar yawkhav-aer gurdov lef-euq mae. Aqyawf gurdov lef-euq naeq-aer, mqjeq shif ter jeq-eu lafkhoer dawq ngaeqdov lef-euq mae. 
REV.10.4	Mqjeq shif ter jeqghaq ngae, ngar, sanqbof boftaq-eu laer ghae-euq ma. Aerkhawf, ngar, mq-anr nae tersar heulof-aer ngaeqdov lef-eu gar yagaq-euq ma, “Mqjeq shif ter nae ngaeq-euq dawq khoerdeuq-anr nawr maqbofni jmq diqtaq-awq.”
REV.10.5	Khoerngae, ngaq nae mawr-euq, iqmalavshav hawr-eu mirtsaq-anr nawqtaeq luf-eu mqtav ghaqkhaer khoerghaq, armar laf mq paw bafdir-awr, 
REV.10.6	mq hawr-eu mq-euq khoertav kharjawr kharjav-eu dawqtawv luf-anr, mirtsaq hawr-eu mirtsaq-euq khoertav kharjawr kharjav-eu dawqtawv luf-anr, iqmalavshav hawr-eu iqmalavshav-euq lafkhoer kharjawr kharjav-eu jeq-anr bae-euq ghaq pyeuf-eu, mqmaq maqbyav yarzir daef-eu ghaq-anr ghoe-awr kamq-eu lafkhoer aryamq maqpar nyinaqnya mae laer aer-eu mae. 
REV.10.7	Aerkhawf, mqtav ghaqkhaer shif ghaq tiqghaq darhae bawlar ngae nan, Miqyaer nae zaftaq-euq jeq byanlar taef-a. Zaftaq-euq khoerjeq-aq, dzeurlaf ngae, Miqyaer, aqyawf-euq ghaqzaq ghaqkhaer pyeuf-eu Miqyaer gharduq ngaeqdan-eu tsawrhaq deuq-anr dzawrnaeq taq-euq khoerdeuq mae.
REV.10.8	Khoerngae, ngaq nae yagaq-euq mq-anr nae ngaeqdov lef-euq tersar khoer, ngaq-anr par aernaeq laf-eu, “Nawr ir-awr, iqmalavshav hawr-eu mirtsaq-anr nawqtaeq luf-eu mqtav ghaqkhaer khoerghaq-euq aqlaf-euq lafkhoer anr-eu, pantaq-euq sanqbof yawnyir khoeryov laq-ir-awq.”
REV.10.9	Khoermirnae, ngar, mqtav ghaqkhaer khoerghaq jawr-eu gar le-awr, “Sanqbof yawnyir teuyov ngaq-anr bifnaeq laf-awq” laer sharler-euq ma. Khoerngae, mqtav ghaqkhaer khoerghaq, ngaq-anr aernaeq laf-eu, “Nawr yur-awr dzaq-awq. Sanqbof heu nawq-euq uqmav-euq lafkhoer khaqjawfni bi pyeuflar taef-a. Aerkhawf, nawq-euq khaqmae-euq lafkhoer-aq, byaquir lof-aer coerovni ghae taef-a.” 
REV.10.10	Khoerngae, ngar, mqtav ghaqkhaer khoerghaq-euq aqlaf-anr anr-eu sanqbof yawnyir khoeryov yur-awr dzaqjir-euq ma. Ngaq-euq khaqmae-euq lafkhoer-aq, byaquir lof-aer coerovni ghae-eu mir-a. Aerkhawf, dzaqanr ghae-euq naeq-aer, ngaq-euq uqmav khaqjawfni ghaelar-euq mir-a. 
REV.10.11	Khoernar-aq, mqtav ghaqkhaer khoerghaq, ngaq-anr aernaeq-eu, “Nawr, ghawqmya jeq-euq tsawrhaq, tsawrjeuq tsawrca, dawqngaeq dawqbav hawr-eu sanqpaq ghawqmya ghaq-euq garkawv, Miqyaer gharduq parya ngaeqdan taef-a.”
REV.11.1	Khoernar-aq, ngaq-anr dardza daeq-eu gawqyoeq-anr dur-eu artof-euq arkanq tiq kanq bifnaeq laf-awr, tersar tiq sar heulof-aer aer-eu mae, “Tur-awq. Miqyaer-euq uqduq tanqnymr nymrma hawr-eu lawrduq-anr dardza daeq-awr, uqduqtanq luf-eu tsawrhaq deuq-anr guihaw-ir-awq. 
REV.11.2	Aerkhawf, uqduq tanqnymr nymrma-euq lafnyir jav-eu pyafkhanq-aq, maqdza’ni bijav-awq. Aqjeq mirnae aernar-aq, jawrduq khoer-aq, aqcawq tsawrjeuq tsawrca-euq aqlaf-euq lafkhoer anr-ir-awr, aqyawfmaf shawr-eu meuq-anr bala 42 siq byanni nawqtaeqtaq taef-a. 
REV.11.3	Ngar, ngaq-euq sarkir kamq-eu khoer nyiq ghaq-anr baoq bif ma. Aqyawf nyaf-aq, guqdar paerzeur-euq maeqtsoeq dm-awr 1,260 nan Miqyaer gharduq ngaeqdan taef-a.”
REV.11.4	Aqyawf nyaf-aq, mirtsaq tanqkhawr-euq Miqyaer-euq maeqshi daef-eu saqloq arbawr nyiq bawr hawr-eu ciqtur taq-euq tsirkhmq dofdavduq nyiq hmq khoer mae. 
REV.11.5	Tsawrhaq tiqghaqnav, aqyawf nyaf-anr lavtanq lavnarmawf nar-aq, aqyawf nyaf-euq khaqmae-anr nae miqdzaq bawdov lef-awr, aqyawf nyaf-anr muir-eu deuq-anr puivsaef taef-a. Aqyawf nyaf-anr lavtanq lavnar mawf-eu tsawrhaq dawqtawvluf khoerlof-aer yashir taef-a. 
REV.11.6	Aqyawfnyaf, Miqyaer gharduq ngaeqdan taq-euq arnan-anr tsaqni, mq-anr piqtaeq-awr uqyaer maqbi yaerle-eu baoq anr-eu mae. Aqyawfnyaf, ircuf-euq khoertav baoq jav-awr, ircuf-anr shiq bipyeuf-ir nya-eu uqtaf, mirtsaq-euq khoertav bi keuvle mawf-eu khaeq-awr khav-eu yawqjeq navluf, armyav pov khawf bi keuvle nya-eu mae.
REV.11.7	Aqyawfnyaf sarkirkamq ghaq-euq nar-aq, li-eu maqbaw-eu duqkhanq-anr nae dovlar-eu jeqzaq yawghae khoermawr, aqyawf nyaf-anr guirdeuv deuv-awr deuvghaq ngae, aqyawf nyaf-anr saef taef-a. 
REV.11.8	Aqyawf nyaf-euq mawrdo-aq, meuq meuqma-euq garma-anr ga taef-a. Meuq heumeuq-aq, saflar paw-euq tsawrmyanr Sordoq hawr-eu Irjirtuv laer kur-awr, aqdui-euq Sanqpaq lafyaq-euq khoertav bi tafsaef-euq meuq khoermeuq mae. 
REV.11.9	Khoerngae, yawqjeq navluf-euq tsawrhaq, arjeuq arca, dawqngaeq dawqbav hawr-eu tsawrjeuq tsawrca-anr nae lartaq-euq deuq, aqyawf nyaf-euq mawrdo-anr smq nan taf tiq pav keuvni, lmqbymr-anr maqbi bafpanqni ga-eu gar ya’mawr taef-a. 
REV.11.10	Heu nyiq ghaq shir-euq mirnae, mirtsaq-euq khoertav jawr-eu tsawrhaq deuq laqkhaqcaer duidui-eu lafkhoer yawbui bui-awr, tiqghaq tirghaq lafsawq bif taef-a. Aqjeq mirnae aernar-aq, Miqyaer gharduq ngaeqdan-eu tsawrhaq heu nyiq ghaq-aq, mirtsaq-euq khoertav jawr-eu tsawrhaq deuq-anr khaeqnaeq khavnaeq-euq mae.
REV.11.11	Smq nan taf tiq pav byanlar ngae, Miqyaer-anr nae dovle-euq daef-eu jeq bif-eu saf, aqyawf nyaf-euq lafkhoer anrle-awr, aqyawfnyaf turlar-euq mae. Aqyawf nyaf-anr ya’mawr-euq tsawrhaq deuq guv duidui-ir-euq mae. 
REV.11.12	Khoerngae, Miqyaer gharduq ngaeqdan-eu tsawrhaq khoer nyiq ghaq, “Heugar davlar-awq” laer mq-anr nae tersar sarma ngaeqdov lef-euq gar yagaq-euq mae. Khoernar-aq, aqyawfnyaf mqdmr-anr dziq-awr mqtav ledav-euq mae. Aqyawfnyaf ledav luf-eu gar, aqyawf nyaf-anr muir-eu tsawrhaq deuq khawf ya’mawr-euq mae.
REV.11.13	Khoerngae yamq-anr, mirluvluv duidui lar-awr, meuq heumeuq tser bymr-anr nae tiq bymr gabyav-euq mae. Mirluv luv-euq baqda’nae, tsawrhaq 7,000 ghaq shir-euq mae. Nuideuq-aq, guv duidui-ir-awr, mq-euq khoertav jawr-eu Miqyaer-anr ciqhuiq ciqmanr-eu mae.
REV.11.14	Ghawqshar shaq-aer ghaelar paq-aer ghae-eu nyiq jeq tiqjeq jir-euq mae. Hawtaq-awq. Ghawqshar shaq-aer ghaelar paq-aer ghae-eu smr jeq tiqjeq parkeuv le-a siq.
REV.11.15	Khoernar-aq, mqtav ghaqkhaer shif ghaq tiqghaq darhae baw ngae, mq-euq khoertav ghawqmya jeq-euq tersar yawkhav-aer aer-eu,
REV.11.15	“Mirtsaq-anr uvlanr-eu baoq-aq, aqdui-euq Sanqpaq Miqyaer hawr-eu aqyawf-euq Kali-euq pyeuflar-euq mae. Aqyawf mqmaq maqbyav yarzir uvlanr taef-a.”
REV.11.16	Khoerngae, Miqyaer-euq maeqshi, yawqha-euq nuirmanq-anr yawqha nuirluf-eu aqyuif aqtsu 24 ghaq, mirtsa awbyav-awr Miqyaer-anr uqduq tanqtanq-aer 
REV.11.17	heulof-aer aer-eu mae:
REV.11.17	“Arhu nae daef-eu nymq-mr keuvni daefluf-awr,
REV.11.17	Aqkar zafka le-eu laer ghae-eu ghaq pyeuf-eu,
REV.11.17	Baoq huiq duidui-eu Sanqpaq Miqyaer-or!
REV.11.17	Nawq-euq huiq-eu baoq nae nymq-mr nawr uvlanr luf-eu mirnae,
REV.11.17	Nga’maf, nawq-euq guiqlanq-anr jaceuq ma.
REV.11.18	Mirkhanq-euq tsawrjeuq nuima paerlar-awr,
REV.11.18	Nawq-euq nuima paer-eu jeq khawf keuvle-euq mae.
REV.11.18	Shir-euq tsawrhaq deuq-anr yarkhaq dar-eu aryamq khawf keuvle-euq mae.
REV.11.18	Nawq-euq ghaqzaq ghaqkhaer pyeuf-eu,
REV.11.18	Miqyaer gharduq ngaeqdan-eu tsawrhaq deuq hawr-eu,
REV.11.18	Nawq-euq tsawrmyanr-anr yawzeu baw-eu huiqzaq nyirzaq dawqtawv luf-anr mrpoeq lafsawq bif-eu aryamq keuvle-euq mae.
REV.11.18	Mirtsaq-anr lavcawv-eu deuq-anr nawr lavcawv-eu aryamq khawf keuvle-euq mae.”
REV.11.19	Khoerngae, mq-euq khoertav jav-eu Miqyaer-euq uqduq tanqnymr nymrma panlar-awr, aqyawf-euq uqduq tanqnymr nymrma-euq lafkhoer, aqyawf-euq 
REV.12.1	Khoernar-aq, ngar, mq-euq khoertav huiq-eu bisiq bimawr-eu jeq tiqjeq-anr ya’mawr-euq ma. Zaqmiq aqbur tiq ghaq nanrma dm-awr, bala-anr nawqtaeq-awr, aqguir 12 siq tsof-eu shuir uqkhov khovtaq-euq mae. 
REV.12.2	Aqyawf, aqnyir piluf-eu mae. Zaq ciqder le-awr nae nar duidui-eu mirnae, gurgur-aer teuvluf-eu mae.
REV.12.3	Khoernar-aq, ngar, mq-euq khoertav bisiq bimawr-eu yawqjeqyawq parya mawr-euq ma. Khoerngae, uqduq shif siq tsof-awr, uqcoer tser coer tsof-eu, nertseuvni ghae-eu byavyanq yanqma tiq mawr dovle-euq mae. Aqyawf-euq uqduq shif siq luf shuir uqkhov shif khov khovluf-eu mae. 
REV.12.4	Aqyawf-euq dawqmiq nae mq-anr tsaeq-eu aqguir smq bymr-anr nae tiq bymr yavuiq-awr, mirtsaq-euq khoertav juifka ghaelef-euq mae. Byavyanq heumawr, aqnyir ciq-eu laer ghae-eu zaqmiq aqbur khoerghaq, zaq bawdov lef-euq nar-aq, zaq khoerghaq-anr dzaq-eu laer zaqmiq aqbur khoerghaq-euq maeqshi yawfluf-eu mae. 
REV.12.5	Khoerngae, zaqmiq aqbur khoerghaq, aqkar shmr gawqyoeq nae tsawrjeuq tsawrca dawqtawv luf-anr uvlanr-eu aqlizaq tiq ghaq ciq-euq mae. Khoernar-aq, aqyawf-euq aqlizaq-aq, Miqyaer jawr-eu gar hawr-eu aqyawf-euq nuirmanq jav-eu gar bi ciqdav lef-euq mae. 
REV.12.6	Khoernar-aq, zaqmiq aqbur heughaq bawrtsanq bawrdanr-anr caevjawr-ir-euq mae. Khoergar Miqyaer, aqyawf-anr 1,260 nan byanni bosav-eu laer aqyawf-euq gharduq jawrzar lavsav taq-euq mae.
REV.12.7	Khoerngae, mq-euq khoertav guirdeuv deuv-euq mae. Mirgeqlar hawr-eu aqyawf-euq mqtav ghaqkhaer deuq byavyanq khoermawr-anr guirdeuv deuv-euq mae. Byavyanq khoermawr khawf aqyawf-euq mqtav ghaqkhaer deuq sheuq-awr deuv-euq mae. 
REV.12.8	Byavyanq-euq armaf maq deuvghaq nya-aer, mq-euq khoertav aqyawfmaf jawrkhar maqpar za-eu mae. 
REV.12.9	Arhu-euq arlawr khoermawr pyeuf-eu, naef sanqpaq hawr-eu naef Saqdaq laer khawf kur-eu, mirtsaqzaq dawqtawv luf-anr sheuqbanq-eu byavyanq yanqma khoermawr, mirtsaq-euq khoertav bi biqka lef-awr, aqyawf-euq mqtav ghaqkhaer deuq-anr khawf, aqyawf naeq-aer tiqkawv lof-aer bi biqka lef-euq mae.
REV.12.10	Khoernar-aq, ngar, mq-euq khoertav tersar yawkhav-aer heulof-aer aer-eu gar yagaq-euq ma:
REV.12.10	“Nymq-mr, aqdui-euq Miqyaer uvlanr-eu jeq, ghaq, kakhof-eu jeq hawr-eu aqyawf-euq Kali-euq aryaq keuvle-euq mae.
REV.12.10	Aqjeq mirnae aernar-aq, aqdui-euq Miqyaer-euq maeqshi uqcif nan’ghanr maqtserni, aqdui-euq aqyuif aqnyir-euq yawlaeq daqler-eu ghaq, bi biqka ghae-euq mae.
REV.12.11	Aqyawfmaf, Yawrzaq-euq shiq hawr-eu yawqha-euq sarkir kamq-eu dawq nae, yawlaeq daqler-eu ghaq-anr ghaqler-euq mae.
REV.12.11	Aqyawf maf-aq, khoer-euq gharduq, yawqha-euq daefzir-anr ghawqcawx cawv-aer maqghaeni, shir khawf shirpeuq-eu mae.
REV.12.12	Khoermirnae, mq hawr-eu mq-euq khoertav kharjawr-eu deuq-or! Nawmaf laqkhaq caer-awq.
REV.12.12	Aerkhawf, mirtsaq-euq khoertav hawr-eu iqmalavshav-euq lafkhoer jawr-eu deuq-aq, ghawqshar shaq-aer ya ghaesaef taef-a.
REV.12.12	Aqjeq mirnae aernar-aq, naef sanqpaq-aq, aqyawf-euq aryamq ghawqmyanrni maqpar jav-eu mae laer siqnya-eu mirnae, nuima paer duidui-eu lafkhoer nawmaf jawr-eu gar oeka-euq mae.”
REV.12.13	Byavyanq khoermawr, aqyawf, mirtsaq-euq khoertav bi biqka lef-euq nga laer siqler ngae, aqlizaq ciq-euq zaqmiq aqbur khoerghaq-anr khaeqnaeq khavnaeq-eu laer taeluf-eu mae. 
REV.12.14	Aerkhawf, zaqmiq aqbur khoerghaq, arlawr khoermawr-anr nae yabuq-ir-awr, bawrtsanq bawrdanr-anr jav-eu aqyawf-euq jawrduq-anr zawghae nya’ni, khaqdzer dzerma-euq aqdanr nyiq danr bifnaeq-euq mae. Khoergar, smr yamq taf tiq pav byanni aqyawf-anr bosav naeq-euq mae. 
REV.12.15	Khoerngae, zaqmiq aqbur khoerghaq-anr ircuf nae bi budzaq-eu laer, arlawr khoermawr khaqmae-anr nae zaqmiq aqbur khoerghaq-euq narkhan paw, ircuf lawrgawv lof-aer mymrdzae lef-euq mae. 
REV.12.16	Aerkhawf, mirtsaq, zaqmiq aqbur khoerghaq-anr cawba naeq-euq mae. Mirtsaq, khaqmae mrnga-awr, byavyanq-euq khaqmae-anr nae mymrdzae lef-euq ircuf lawrgawv shuvanr jir-euq mae. 
REV.12.17	Khoerngae, byavyanq khoermawr, zaqmiq aqbur khoerghaq-anr nuima paer duidui-awr, dzerluf-eu aqyawf-euq zaqdeuq uvdeuq-anr guirdeuv deuv-ir-euq mae. Zaq khoerdeuq-aq, Miqyaer nae bif-euq dawq-anr mrcaw-awr, Yeqsur Kali-euq garkawv sarkir kamq-eu tsawrhaq mae.
REV.13.1	Khoernar-aq, ngar, iqmalavshav-euq kharshuif-anr nawqtaeq-awr yawfluf ngae, iqmalavshav-anr nae jeqzaq tiq mawr dovlar-eu gar ya’mawr-euq ma. Jeqzaq khoermawr-aq, uqcoer tser coer tsof-awr, uqduq shif siq tsof-eu mae. Uqcoer tser coer luf shuir uqkhov tiq coer-anr tiq siq khov-awr, uqduq shif siq-anr-aq, Miqyaer-anr yaeqbawq saerlu-aer aer-eu armyanr boftaq-euq mae. 
REV.13.2	Ngaq nae ya’mawr-euq jeqzaq heumawr-aq, khaqzuiq-anr dur-eu mae. Aqkuir-aq, khaqhmr-euq aqkuir-anr dur-awr, khaqmae-aq, arlaqjaqshir-euq khaqmae-anr dur-eu mae. Byavyanq, aqyawf-euq baoq, nuirmanq hawr-eu huiq-eu aryaq, jeqzaq yawghae heumawr-anr bifnaeq-euq mae. 
REV.13.3	Jeqzaq yawghae heumawr-euq uqduq tiq siq-anr, shirtaw taeqni lavnar taq-euq gar ngar hawmawr-euq ma. Aerkhawf, shir paq-aer diqnar taq-euq markhaeq khoer taqler-euq mae. Mirtsaqzaq dawqtawvluf zanqler jir-awr, jeqzaq yawghae heumawr-euq maeqnan cantae ghae-euq mae. 
REV.13.4	Byavyanq nae jeqzaq yawghae heumawr-anr aryaq bifnaeq-euq mirnae, aqyawfmaf, byavyanq heumawr-anr uqduq tanq-awr, jeqzaq yawghae heumawr-anr khawf uqduq tanqtanq-aer aer-eu, “Jeqzaq yawghae heumawr-anr dur-eu aqsur ghaq jawr-eu la? Aqsur ghaq, aqyawf-anr guirdeuv deuvghaq nya-eu la?”
REV.13.5	Jeqzaq yawghae heumawr-anr dawq yawhuiq hawr-eu Miqyaer-anr yaeqbawq saerlu-aer aer-eu dawq ngaeq-eu khaqmae bif-awr, bala 42 siq byanni khoerlof-aer mr-eu gharduq aryaq biftaq-euq mae. 
REV.13.6	Jeqzaq yawghae heumawr khaqmae mrnga-awr, Miqyaer-anr yaeqbawq saerlu-aer aer-awr, Miqyaer-euq tsawrmyanr-anr khawf, aqyawf-euq saqpar saeqghawv-anr khawf, mq-euq khoertav jawr-eu deuq-anr khawf, yaeqbawq saerlu-aer aer-eu mae. 
REV.13.7	Khoeruqtaf, aqyawf, tsawrshawr deuq naeq-aer guirdeuv deuv-awr, deuvghaqni pyaeqnaeq taq-euq mae. Khoeruqtaf, arjeuq arca, dawqngaeq dawqbav hawr-eu tsawrjeuq tsawrca dawqtawv luf-anr uvlanr-eu aryaq khawf bifnaeq taq-euq mae. 
REV.13.8	Mqbae mirbae bae ngae nae, bisaef-euq Yawrzaq-euq Daef-eu jeq bif-eu sanqbof-euq lafkhoer, tsawrmyanr maq bofanr taq-euq mirtsaq-euq khoertav jawr-eu tsawrhaq dawqtawvluf, jeqzaq heumawr-anr uqduqtanq taef-a.
REV.13.9	Naqbawr tsof-awr gaqnya-eu tsawrhaq, yawmuiq-aer narhaq-awq.
REV.13.10	Aqcawq-anr nyaefghae-euq tsawrhaq-aq, aqcawq nae yabi nyaefghae-awr, aqcawq-anr micaer nae saef-euq tsawrhaq-aq, micaer nae yabi saef taef-a. Heu-aq, tsawrshawr deuq orcoerni jan-eu jeq pyeuf-eu mae.
REV.13.11	Khoernar-aq, ngar, mirtsaq-anr nae jeqzaq yawghae yawqmawryawq dovlar-eu gar ya’mawr-euq ma. Jeqzaq heumawr-aq, yawrzaq-euq uqcoer-anr dur-eu uqcoer nyiq coer tsof-awr, dawq-aq, byavyanq lof-aer ngaeq-eu mae. 
REV.13.12	Aqyawf, yawbae dovlar-euq jeqzaq yawghae khoermawr-euq maeqshi jawr-awr nae, yawbae mawr-euq aryaq dawqtawvluf zmq-eu mae. Mirtsaqzaq dawqtawvluf shirtaw taeqni bi lavnar-awr taqler-euq jeqzaq yawghae yawbae mawr-anr uqduq tanqni, jeqzaq yawghae heumawr laejae-eu mae. 
REV.13.13	Aqyawf, tsawrhaq-euq maeqshi huiq-eu bisiq bimawr-eu jeq janr-awr, mq-anr nae mirtsaq-euq khoertav miqdzaq bi gale-euq mae. 
REV.13.14	Aqyawf, jeqzaq yawghae yawbae mawr-euq maeqshi, bisiq bimawr-eu jeq janr-eu baoq zataq-euq mirnae, mirtsaq-euq khoertav jawr-eu tsawrhaq deuq-anr myawfza shuirza-awr, micaer nae bi deuvnar-euq khawf daefluf-eu jeqzaq yawghae khoermawr-euq mawrkawr taev-awq laer mirtsaq-euq zaqdeuq-anr khaer-eu mae. 
REV.13.15	Aqyawf, jeqzaq yawghae khoermawr-euq mawrkawr dawq ngaeqnya larni saf bawanr-eu hawr-eu, jeqzaq yawghae khoermawr-euq mawrkawr-anr uqduq maqtanq-eu tsawrhaq yawqghaq navluf-anr saef-eu baoq za-euq mae.
REV.13.16	Aqyawf, huiqzaq nyirzaq, smrmuiq, irshaq, zaqkhav hawr-eu zaqkhav maqngeur-eu yawqghaq navluf-euq armar laf maqngeur nar-aq, narkhawr-anr tsaqtsov-eu jeq bi za’ni mr taef-a. 
REV.13.17	Tsaqtsov mrtaq-euq hawr-eu jeqzaq yawghae khoermawr-euq tsawrmyanr maqngeur nar-aq, tsawrmyanr-euq nanqmyaq diqtaq-euq tsawrhaq taef-aer myawq anq-awr zeurnya-eu mae.
REV.13.18	Garkawv heu siqnya’ni zaqsiq tsawrganr ya’anr-eu mae. Ghovshaw nya-eu tsawrhaq deuq-aq, jeqzaq yawghae khoermawr-euq nanqmyaq sawxdovnya taef-a. Aqjeq mirnae aernar-aq, nanqmyaq khoer-aq, tsawrhaq tiq ghaq-euq nanqmyaq mae. Nanqmyaq khoer-aq, 666 mae.
REV.14.1	Hawsher-eq. Ngar hawghaelef ngae, Ziroq gawqjawq-euq khoertav Yawrzaq yawfluf-eu gar ya’mawr-euq ma. Yawrzaq naeq-aer tsawrhaq 144,000 ghaq yawfluf-eu mae. Aqyawf maf-euq narkhawr-anr aqyawf-euq Aqda-euq tsawrmyanr boftaq-euq mae. 
REV.14.2	Khoernar-aq, ngar, ircuf ghawqmya’ni yoer-eu tersar hawr-eu khav duidui-eu mqjeq jeq-eu tersar lof-aer dur-eu tersar, mq-anr nae manrdov lef-eu gar yagaq-euq ma. Khoeruqtaf, ngar deur-mq diq-eu tsawrhaq, aqyawf ha-euq deur-mq cuq diq-eu tersar-anr khawf yagaq-euq ma. 
REV.14.3	Aqyawf maf-aq, nuirmanq-euq maeqshi, yawdaef jeq khoer oeq mawr hawr-eu aqyuif aqtsu khoerdeuq-euq maeqshi, cardawq yawshuif carluf-eu mae. Mirtsaq-euq khoertav nae kakhof taq-euq tsawrhaq khoer 144,000 ghaq maqngeur nar-aq, cardawq khoerbymr maq dzawnya-a. 
REV.14.4	Tsawrhaq heudeuq-aq, zaqmiq aqbur-euq baqda’nae maq lavjawf-euq shawr-eu tsawrhaq mae. Aqyawf maf-aq, Yawrzaq kharir-eu gar cantae-eu, Miqyaer hawr-eu Yawrzaq-anr lawrnaeq-eu awfbae baelar-euq arsiq pyeufni, aqyawf maf-anr tsawrhaqzaq-euq lafkhoer nae kakhofdov taq-euq deuq mae. 
REV.14.5	Miqyaer-euq nuirmanq-euq maeqshi iqbax taqkhar maqza-eu tsawrhaq pyeuf-eu mirnae, aqyawf maf-euq khaqmae-euq lafkhoer jaqmyawf maq povmawr nya-a.
REV.14.6	Khoernar-aq, ngar, mqtav mirkhanq-euq ghanrcae mqtav ghaqkhaer tiq ghaq zawluf-eu gar ya’mawr-euq ma. Aqyawf-aq, mirtsaq-euq khoertav kharjawr-eu tsawrjeuq tsawrca, arjeuq arca, dawqngaeq dawqbav hawr-eu tsawrhaq yawqjeq navluf-anr maeqnaeq-eu gharduq, mqmaq maqbyav yarzir-euq guiqlanqdawq piluf-eu mae. 
REV.14.7	Aqyawf, tersar yawkhav khav-aer aer-eu, “Miqyaer-anr guv-awr, aqyawf-anr ciqhuiq ciqmanr-awq. Aqjeq mirnae aernar-aq, aqyawf yarkhaq dar-eu aryamq keuvle-euq mae. Mq hawr-eu mir, iqmalavshav hawr-eu ircuf irbyoe deuq-anr bae-euq ghaq-anr uqduq tanq-awq.”
REV.14.8	Khoernar-aq, mqtav ghaqkhaer nyiq ghaq tiqghaq, yawbae ghaq-anr cantaedov lef-awr aer-eu, “Coqdzae shaw. Huiq duidui-eu Baqburloq meuq coqdzae shaw-euq mae. Aqjeq mirnae aernar-aq, aqyawf, mirkhanq yawqkhanq navluf-anr banq-awr muv-eu baqda’nae nuima paer duidui-eu aqgaf dzaruir bidawr-euq mae.”
REV.14.9	Khoernar-aq, mqtav ghaqkhaer smr ghaq tiqghaq, khoer nyiq ghaq-euq maeqnan cantaedov lef-awr tersar yawkhav-aer heulof-aer aer-eu mae, “Jeqzaq yawghae khoermawr-anr hawr-eu jeqzaq khoermawr-euq mawrkawr-anr uqduq tanq-awr, narkhawr-anr maqngeur nar-aq, aqlaf-anr tsaq bitsov taq-euq aqsur ghaq maqkaq, 
REV.14.10	tiqjeq-iq maqkeuq-aer tav duidui-eu, Miqyaer nuima paer-eu khmqmaq-euq lafkhoer khar shaevdanq taq-euq Miqyaer nuima paer duidui-eu aqgaf dzaruir yadawr taef-a. Khoeruqtaf, aqyawf, shawr-eu mqtav ghaqkhaer hawr-eu Yawrzaq-euq maeqshi, miqdzaq hawr-eu miqdzar dzarshuir nae khaeqnaeq khavnaeq-eu gar yadaq taef-a. 
REV.14.11	Aqyawf maf-anr khaeq-awr khav-eu uqkhoeq, li-eu maqbawni uqkhoeq dudu-aer jav taef-a. Khoerngae, jeqzaq khoermawr-anr hawr-eu jeqzaq yawghae khoermawr-euq mawrkawr-anr, uqduq tanq-eu deuq hawr-eu aqyawf-euq tsawrmyanr nae tsaqtsov taq-euq tsawrhaq deuq-aq, uqcif nan’ghanr maqaer, ghaqnaq maqya naqni yadaq taef-a.”
REV.14.12	Heulof-aer aer-eu-aq, Yeqsur-anr jan-awr, Miqyaer-euq zanrdawq khofdawq-anr mrcaw-eu tsawrshawr deuq-anr bi daqcoer bi orcoer-eu gharduq ma.
REV.14.13	Khoerngae, mq-anr nae ngaeqdov lef-awr gaqle-eu tersar, ngaq-anr aernaeq laf-eu, “ ‘Aqkar nar-aq, Sanqpaq Miqyaer-euq lafkhoer shir-euq tsawrhaq deuq-aq, guiqlanq huiq-eu mae’ laer boftaq-awq.” Muiq-eu Saflar aer-eu, “Ngeur mae. Aqyawfmaf gar mr-eu naq-awr, aqyawfmaf nae mrtaq shartaq-euq deuq, aqyawf maf-euq maeqnan cantae taef-a.”
REV.14.14	Hawsher-eq. Ngar hawghaelef ngae, pyurdeuqni ghae-eu mqdmr-anr ya’mawr-euq ma. Mqdmr khoer-euq khoertav, Tsawrhaq-euq Zaqyo-anr dur-eu tiq ghaq nuirluf-eu mae.
REV.14.14	Aqyawf-euq uqduq-anr shuir uqkhov khov-awr, aqlaf-anr tav duidui-eu yaeqkhof yurluf-eu mae. 
REV.14.15	Mqtav ghaqkhaer yawqghaqyawq uqduq tanqnymr nymrma-anr nae dovle-awr, tersar yawkhav-aer gur-awr mqdmr-anr nuirluf-eu ghaq-anr aernaeq-eu, “Mirtsaq-euq khoertav caer myanlar-euq ngar-a. Caer yaeqder lar-euq mirnae, nawq-euq yaeqkhof yur-awr yaeqle-awq.” 
REV.14.16	Khoerngae, mqdmr khoertav nuirluf-eu khoerghaq, yaeqkhof nae mirtsaq-euq khoertav diqlanr-awr, mirtsaq-euq khoertav-euq caer yaeqluiv jir-euq mae.
REV.14.17	Khoernar-aq, mqtav ghaqkhaer yawqghaqyawq mq-euq khoertav-euq uqduq tanqnymr nymrma-anr nae dovle-euq mae. Aqyawf khawf tav duidui-eu yaeqkhof yurluf-eu mae. 
REV.14.18	Khoerngae, miqdzaq-euq khoertav baoq jav-eu mqtav ghaqkhaer tiq ghaq, lawrduq-anr nae dovle-awr, tersar yawkhav-aer gur-awr, tav duidui-eu yaeqkhof yurluf-eu ghaq-anr aernaeq-eu, “Tav duidui-eu yaeqkhof yur-awr, mirtsaq-euq khoertav-euq aqgaf cirni-anr pur-eu aqgaf arpur-anr pyaev-awq. Aqjeq mirnae aernar-aq, aqgaf arsiq awflar jir-euq ngar-a.” 
REV.14.19	Khoerngae, mqtav ghaqkhaer khoerghaq, yaeqkhof nae mirtsaq-euq khoertav diqlanr-awr, mirtsaq-euq khoertav-euq aqgaf arpur dawqtawv luf-anr pyaevuiq-awr, Miqyaer nuima paer duidui-eu aqgaf dzaruir nawqdov duq-anr shaevanr ghae-euq mae. 
REV.14.20	Meuq-euq meuqdzer jav-eu aqgaf dzaruir nawqdov duq-euq lafkhoer anr-eu aqgaf arsiq khoerdeuq nawqpyaev ngae, aqgaf dzaruir nawqdov duq-anr nae shiq yoerdov lef-euq mae. Shiq khoer-aq, manq-euq maeqkaf-anr keuvni naf-awr, 190 lotsov kaq-eu gar keuvni yoerkeuv ghae-euq mae.
REV.15.1	Khoernar-aq, ngar, mq-anr huiq duidui-eu zanqler paq-aer ghae-eu bisiq bimawr-eu jeq ya’mawr-euq ma. Khoer-aq, mqtav ghaqkhaer shif ghaq, arsaq saq-eu khaeq-awr khav-eu jeq shif jeq yurluf-eu mae. Miqyaer nuima paer duidui-eu jeq, khoer-euq lafkhoer anrjir-eu mae.
REV.15.2	Khoernar-aq, ngar, jeq-oq naeq-aer miqdzaq keuqtaq-euq gar dur-eu pyawqhaw-euq iqmalavshav-anr ya’mawr-euq ma. Jeqzaq yawghae khoermawr hawr-eu aqyawf-euq mawrkawr-anr ghaqler-awr, aqyawf-euq tsaqtsov-eu jeq hawr-eu aqyawf-euq tsawrmyanr-euq nanqmyaq-anr ghaqler-euq tsawrhaq khoerdeuq, Miqyaer-euq deur-mq cuq baf-awr, jeq-oq iqmalavshav-euq khoertav yawfluf-eu mae. 
REV.15.3	Aqyawfmaf, Miqyaer-euq ghaqzaq ghaqkhaer pyeuf-eu 
REV.15.3	“Baoq huiq duidui-eu Sanqpaq Miqyaer-or!
REV.15.3	Nawq nae mr-awr shar-euq deuq-aq, huiq duidui-awr, zanqler paq-aer ghae-eu mae.
REV.15.3	Tsawrshawr deuq-euq Sanqpaq-or!
REV.15.3	Nawq-euq garma-aq, dawr-awr tsaq-eu hawr-eu tsaq-awr dawr-eu mae.
REV.15.4	Sanqpaq Miqyaer-or! Nawq-anr maqguv-aer,
REV.15.4	Nawq-euq tsawrmyanr-anr maq ciqhuiq-eu aqsur ghaq jawr-eu la?
REV.15.4	Aqjeq mirnae aernar-aq, nawr, tiq ghaq taef-aer yawshawr mae.
REV.15.4	Mirkhanq-euq tsawrjeuq dawqtawvluf,
REV.15.4	Nawq-euq maeqshi lar-awr uqduq tanqlar taef-a.
REV.15.4	Aqjeq mirnae aernar-aq, nawq nae dar-euq lof-aer byacaevni dovlar-euq mae.”
REV.15.5	Khoernar-aq, ngar hawghaelef ngae, mqtav mirkhanq-euq sarkir pyeuf-eu saqpar saeqghawv-euq yawshawr lawv pantaq-euq gar ya’mawr-euq ma. 
REV.15.6	Khaeq-awr khav-eu shif jeq yurluf-eu mqtav ghaqkhaer khoer shif ghaq, yawshaef bya-awr shawrjaevni ghae-eu sheqsha
REV.15.7	Yawdaef jeq khoer oeq mawr-euq lafkhoer tiq mawr-aq, mqtav ghaqkhaer khoer shif ghaq-anr, mqmaq maqbyav yarzir daef-eu Miqyaer-euq nuima paer duidui-eu jeq tiqbyanni danq-eu shuir khmqmaq shif khmq ciqnaeq-euq mae. 
REV.15.8	Khoerngae, Miqyaer-euq yawshaef khanqsaer hawr-eu baoq-euq baqda’nae, yawshawr lawv tiqbyanni uqkhoeq du-eu mae. Mqtav ghaqkhaer khoer shif ghaq-euq, khaeq-awr khav-eu jeq khoer shif jeq maqjir-euq khoer-aq, yawshawr lawv-euq lafkhoer tiqghaq-iq maq urler nya-a.
REV.16.1	Khoernar-aq, ngar, yawshawr lawv-anr nae tersar yawkhav-aer, mqtav ghaqkhaer khoer shif ghaq-anr heulof-aer aernaeq-eu gar yagaq-euq ma, “Nawmaf ir-awr, Miqyaer-euq nuima paer duidui-eu jeq danq-eu khmqmaq shif khmq teudeuq, mirtsaq-euq khoertav shaevdav-ir-awq.”
REV.16.2	Khoermirnae, mqtav ghaqkhaer yawbae ghaq ir-awr, aqyawf-euq khmqmaq mirtsaq-euq khoertav shaevdavghae ngae, jeqzaq yawghae khoermawr-euq marbyawf lavbaw taq-euq tsawrhaq hawr-eu jeqzaq khoermawr-euq mawrkawr-anr uqduq tanq-eu tsawrhaq deuq-anr, byurlar paq-aer ghae-eu marnar narlar-euq mae.
REV.16.3	Khoernar-aq, mqtav ghaqkhaer nyiq ghaq tiqghaq, aqyawf-euq khmqmaq, iqmalavshav-anr shaevpufghae ngae, iqmalavshav, tsawrshir-euq shiq lof-aer pyeuflar-awr, iqmalavshav-euq lafkhoer khardaef kharjawr-eu jeq shirjir-euq mae.
REV.16.4	Khoernar-aq, mqtav ghaqkhaer smr ghaq tiqghaq, aqyawf-euq khmqmaq lawrbaq lawrgawv hawr-eu ircuf irbyoe deuq-anr shaevdavghae ngae, ircuf khoerdeuq shiq pyeuf-ir-euq mae. 
REV.16.5	Khoerngae, ngar, ircuf-euq mqtav ghaqkhaer heulof-aer aer-eu gar, yagaq-euq ma,
REV.16.5	“Arhu nae daef-eu nymq-mr keuvni daefluf-awr, aqkar keuvni daef-eu Sanqpaq Miqyaer-or!
REV.16.5	Nawr heulof-aer yarkhaq dar-eu-aq, tsaq-awr dawr-eu mae.
REV.16.6	Aqyawfmaf, tsawrshawr hawr-eu Miqyaer gharduq ngaeqdan-eu deuq-euq shiq lavyoer-euq mirnae,
REV.16.6	Nawr, aqyawf maf-anr shiq bidawr-eu-aq, aqyawf maf-anr of-awr geux-eu mae.”
REV.16.7	Khoeruqtaf, ngar, lawrduq jav-eu gar nae heulof-aer aerdov lef-eu gar yagaq-euq ma. “Baoq huiq duidui-eu Sanqpaq Miqyaer-or! Nawq nae yarkhaq dar-euq-aq, tsaq duidui-awr dawr duidui-eu mae.”
REV.16.8	Mqtav ghaqkhaer oeq ghaq tiqghaq, aqyawf-euq khmqmaq nanrma-anr shaevdavghae ngae, lanr duidui-eu nanrma-euq miqdzaq nae tsawrhaqzaq-anr lavlanr-eu baoq biftaq-euq mae. 
REV.16.9	Tsawrhaqzaq lanr duidui-eu mirnae, khaeq-awr khav-eu khoerdeuq-euq khoertav baoq jav-eu Miqyaer-euq tsawrmyanr-anr yaeqbawq saerlu-aer aer-eu mae. Aqyawfmaf noeqpov noeqpar maqmr-eu uqtaf, Miqyaer-anr maq ciqhuiq maq ciqmanr-a.
REV.16.10	Mqtav ghaqkhaer ngaq ghaq tiqghaq, aqyawf-euq khmqmaq, jeqzaq yawghae khoermawr-euq nuirmanq-anr shaevdavghae ngae, jeqzaq yawghae khoermawr uvlanr luf-eu mirkhanq zanrtsuini pyeuf-ir-euq mae. Tsawrhaqzaq nardui gawr duidui-eu mirnae, yawqha-euq maeqlar-anr yawqha kawfluf-eu mae. 
REV.16.11	Aqyawfmaf shaqciq ciq-awr nardui gawr duidui-eu mirnae, mq-euq khoertav jawr-eu Miqyaer-anr yaeqbawq saerlu-aer aer-eu mae. Aqyawfmaf nae mr-awr shar-euq jeq-anr noeqpov noeqpar maqmr-a.
REV.16.12	Mqtav ghaqkhaer kof ghaq tiqghaq, aqyawf-euq khmqmaq, Urbaqlar lawrgawv gawvma-anr shaevpufghae ngae, nanrma dovkhaeq paw nae oe-euq sanqpaq deuq-euq gharduq garma danrlarni, lawrgawv khoergawv ircuf gui-ir-euq mae. 
REV.16.13	Khoerngae, byavyanq-euq khaqmae-anr nae, jeqzaq yawghae khoermawr-euq khaqmae-anr nae hawr-eu, Miqyaer gharduq ngaeqdan-eu jaqmyawf deuq-euq khaqmae-anr nae, khaqpaq-anr dur-eu naef yawjawf smq mawr dovlar-eu gar, ngar ya’mawr-euq ma. 
REV.16.14	Naef khoerdeuq-aq, bisiq bimawr-eu jeq mrmawr-eu naefdeuq-euq saflar mae. Baoq huiq duidui-eu Miqyaer-euq arnan nanma ngae nan, guirdeuv deuv-eu gharduq, mirtsaq-euq khoertav doeni jawr-eu sanqpaq deuq bi uiqlar-eu laer naef khoerdeuq dov-ir taq-euq mae.
REV.16.15	“Hawde-eq. Ngar, smrkhoeq tanrjoe lof-aer oe ma. Yawbeur beur-aer jawr-awr, maeqtsoeq yawmuiq-aer dmghoeq taq-euq tsawrhaq deuq-aq, guiqlanqhuiq taef-a. Maqngeur nar-aq, aqyawf nermyawvni yacan-awr, aqcawq, aqyawf-euq shafdawr-eu jeq-anr ya’mawr taef-a.”
REV.16.16	Khoernar-aq, naef khoerdeuq, sanqpaq deuq-anr Heqbyaer dawq, Aqmaqgeqdoq laer kur-eu jawrduq-anr kuruiq laf-euq mae.
REV.16.17	Mqtav ghaqkhaer shif ghaq tiqghaq, aqyawf-euq khmqmaq, mq-euq ghanrcae shaevdzaeghae ngae, mq-euq khoertav-euq yawshawr lawv-euq nuirmanq-anr nae tersar yawkhav-aer ngaeqdov lef-eu, “Mrluiv jir-euq ma.” 
REV.16.18	Khoerngae, mqmyawf myawf-awr tersar ghawqmya jeq manr-eu uqtaf, mqjeq jeq-awr, mirluv yawkhav-aer luv duidui-eu mae. Tsawrhaqzaq-anr bae-euq nan-anr nae iqnan keuvni, mirluv heunav nav-aer tiqjawr-iq maq luvlar haw-aq. 
REV.16.19	Meuq meuqma khoermeuq smq pav pav-ir-euq mae. Mirkhanq yawqkhanq navluf-euq meuqdeuq khawf, coqpyav coqshav jir-euq mae. Miqyaer-aq, Baqburloq meuq meuqma-anr noeqdov lar-awr, aqyawf-euq nuima paer duidui-eu aqgaf dzaruir khmqmaq khoer, aqyawf-anr ciqnaeq-euq mae. 
REV.16.20	Irjawlanr dawqtawvluf byov-ir jir-awr, gawqjawq tiqjawr-iq maqpar ya’mawr mae. 
REV.16.21	Uqyaer arsiq ghawqloeni mq-anr nae gale-awr, tsawrhaqzaq-anr gadae le-euq mae. Uqyaer arsiq khoer tiq siq 50 kivlokan aerghaqni kan-eu mae. Uqyaer arsiq bi gale-awr, khaeqnaeq khavnaeq-euq mirnae, aqyawfmaf, Miqyaer-anr yaeqbawq saerlu-aer aer-eu mae. Aqjeq mirnae aernar-aq, khaeq-awr khav-eu khoer-aq, huiqdui kan duidui-eu mae.
REV.17.1	Khoerngae, khmqmaq shif khmq ciqluf-eu mqtav ghaqkhaer khoer shif ghaq-anr nae tiq ghaq oe-awr ngaq-anr heulof-aer aernaeq laf-eu mae, “Lar-awq. Ircuf ghawqmya ni-euq khoertav nuirluf-eu mawrdo anq-eu zaqmiq aqbur khoerghaq-anr yarkhaq darnaeq-eu gar, ngar, nawq-anr bihaw nyar. 
REV.17.2	Mirtsaq-euq khoertav jawr-eu sanqpaq deuq, aqyawf naeq-aer banq-awr muv-euq mae. Mirtsaq-euq khoertav jawr-eu tsawrhaq deuq khawf, aqyawf-euq banq-awr muv-eu aqgaf dzaruir dawryaef taq-euq mae.”
REV.17.3	Khoernar-aq, muiq-eu Saflar-euq lafkhoer, ngaq-anr bawrtsanq bawrdanr-anr ciqghae naeqlaf-euq mae. Khoerngae, ngar, zaqmiq aqbur tiq ghaq, nertseuvni ghae-eu jeqzaq yawghae tiq mawr-anr dziqluf-eu gar ya’mawr-euq ma. Jeqzaq yawghae heumawr-aq, uqduq shif siq, uqcoer tser coer tsof-awr, mawrdo dolan-aer Miqyaer-anr yaeqbawq saerlu-aer aer-eu armyanr deuq boftaq-euq mae. 
REV.17.4	Zaqmiq aqbur heughaq, nerpuir puir-eu hawr-eu nertseuvni ghae-eu maeqtsoeq dm-awr, shuir, khaqlo saer hawr-eu arcar carkhawf-euq saer myawqgur geufluf-eu mae. Aqlaf-euq lafkhoer, aqcawq naeq-aer banq-awr muv-eu jeq-anr taf-eu jawflafni ghae-eu jeq hawr-eu nuidav davlar paq-aer ghae-eu jeq tiqbyanni danq-eu shuir khmqmaq ciqluf-eu mae. 
REV.17.5	Aqyawf-euq narkhawr-anr dawqtsuif zaftaq-euq tsawrmyanr heulof-aer boftaq-euq mae: BAQBURLOQ MEUQ MEUQMA. MAWRDO ANQ-EU ZAQMIQ AQBUR DEUQ HAWR-EU, MIRTSAQ-EUQ KHOERTAV NUIDAV DAVLAR PAQ-AER GHAE-EU JEQ-EUQ AQMA.
REV.17.6	Ngar, zaqmiq aqbur heughaq, tsawrshawr deuq-euq shiq hawr-eu Yeqsur-euq baqda’nae bisaef-euq tsawrhaq deuq-euq shiq dawryaef taq-euq gar ya’mawr-euq ma. Ngar ya’mawr ngae, ngaq-anr zanq duidui ler-euq mir-a.
REV.17.7	Khoerngae, mqtav ghaqkhaer khoerghaq, ngaq-anr heulof-aer aernaeq laf-eu mae, “Nawr aqjeq mirnae zanqler-eu nya? Zaqmiq aqbur teughaq-euq garkawv hawr-eu aqyawf-anr tawqluf-eu uqduq shif siq, uqcoer tser coer tsof-eu jeqzaq yawghae teumawr-euq garkawv zaftaq-euq dawqtsuif, ngar, nawq-anr ja’maeqnaeq nyar. 
REV.17.8	Nawq nae mawr-euq jeqzaq yawghae khoermawr-aq, arhu jawr-euq khawf, nymq-mr maqpar jawr-aer, aqkar li-eu maqbaw-eu duqkhanq-anr nae dovlar-awr, cawv-ir-eu jeq-euq lafkhoer ya’ur-ir-eu mae. Mq hawr-eu mir bae ngae nae, Daef-eu jeq bif-eu sanqbof-euq lafkhoer, tsawrmyanr maq bofanr taq-euq mirtsaq-euq khoertav daef-eu tsawrhaq deuq-aq, jeqzaq yawghae heumawr-anr ya’mawr ngae zanq duidui ler taef-a. Aqjeq mirnae aernar-aq, jeqzaq yawghae heumawr-aq, arhu jawr-euq khawf, nymq-mr maqjawr-aer, aqkar par jawrlar-eu mae.
REV.17.9	“Garkawv heu siqnya’ni zaqsiq tsawrganr anr-awr nuinoeq yazmq-eu mae. Uqduq khoer shif siq-aq, zaqmiq aqbur heughaq nuirluf-eu gawqjawq shif jawq mae. 
REV.17.10	Sanqpaq shif ghaq-anr khawf aermawf-eu mae. Ngaq ghaq-aq, shir-awr tiq ghaq-aq, nymq-mr uvlanr luf-eu mae. Tiqghaq-aq, maq dovlar-aq siq. Aqyawf dovlar ngae, tiqkhaeq larkhaeq yajawr-eu taef mae. 
REV.17.11	Arhu jawr-euq khawf, nymq-mr maqjawr-eu jeqzaq yawghae khoermawr-aq, yaef ghaq tiqghaq mae. Aqyawf khawf khoer shif ghaq-anr gawfluf-awr, cawv-ir-eu jeq-anr ya’ur-ir-eu mae.
REV.17.12	“Nawq nae ya’mawr-euq uqcoer tser coer khoer-aq, sanqpaq tser ghaq-anr aermawf-eu mae. Aqyawfmaf, mirkhanq-anr maqya uvlanr-aq siq. Aerkhawf, aqyawfmaf, jeqzaq yawghae khoermawr naeq-aer tiqkawv lof-aer naqliq tiq laf byanni sanqpaq geuf-eu aryaq za taef-a. 
REV.17.13	Sanqpaq heudeuq nuima tiqsiq taef-aer taq-awr, yawqha-euq baoq hawr-eu aryaq, jeqzaq yawghae khoermawr-anr taef-aer bifnaeq taef-a. 
REV.17.14	Aqyawfmaf, Yawrzaq-anr guirdeuvdeuv taef-a. Guirdeuvdeuv ngae, Yawrzaq, aqyawf maf-anr deuvghaq taef-a. Aqjeq mirnae aernar-aq, Yawrzaq-aq, yawsanr deuq-euq Yawsanr hawr-eu sanqpaq deuq-euq Sanqpaq pyeuf-eu mae. Yawrzaq naeq-aer jawr-eu tsawrhaq deuq-aq, kurdov taq-euq tsawrhaq, tserdov taq-euq tsawrhaq hawr-eu sarjax zif-eu tsawrhaq deuq mae.”
REV.17.15	Mqtav ghaqkhaer khoerghaq, ngaq-anr heulof-aer par aernaeq laf-euq mae: “Nawq nae ya’mawr-euq mawrdo anq-eu zaqmiq aqbur khoerghaq nuirluf-eu ircuf khoerdeuq-aq, ghawqmya jeq-euq tsawrhaq, tsawrhaq baqmaf, tsawrjeuq tsawrca hawr-eu dawqngaeq dawqbav deuq mae. 
REV.17.16	Nawq nae ya’mawr-euq jeqzaq yawghae khoermawr hawr-eu aqyawf-euq uqcoer tsercoer khoerdeuq, mawrdo anq-eu zaqmiq aqbur khoerghaq-anr byae taef-a. Aqyawfmaf, aqyawf kharjav-eu jeq yurgeufjir naeq-awr, nermyawvni bijawr taef-a. Khoeruqtaf, aqyawf-euq shaqjir dzaq-awr aqyawf-anr miqdzaq nae dzanpuivdzae taef-a. 
REV.17.17	Aqjeq mirnae aernar-aq, Miqyaer-euq dawq byanlar ngae keuvni, sanqpaq khoerdeuq nuima tiqsiq taef-aer taq-awr, jeqzaq yawghae khoermawr-anr yawqha uvlanr-eu dzoeqdzaq bifnaeqni, Miqyaer nae noeqtaq-euq jeq bi byanlar-eu laer, aqyawf maf-euq nuima-anr bi noeqdov ler-euq mae. 
REV.17.18	Nawq nae ya’mawr-euq zaqmiq aqbur khoerghaq-aq, mirtsaq-euq khoertav-euq sanqpaq deuq-anr uvlanr-eu meuq meuqma mae.”
REV.18.1	Khoernar-aq, ngar, mqtav ghaqkhaer yawqghaqyawq, mq-anr nae zafka le-eu gar ya’mawr-euq ma. Aqyawf huiq duidui-eu aryaq jav-awr, aqyawf-euq yawshaef khanqsaer-euq baqda’nae, mirtsaq-anr yawshaef bya-eu mae. 
REV.18.2	Aqyawf tersar yawkhav-aer gurgur-aer heulof-aer aer-eu mae:
REV.18.2	“Coqdzae shaw. Huiq duidui-eu Baqburloq coqdzae shaw-euq mae.
REV.18.2	Aqyawf-aq, naefdeuq-euq jawrduq hawr-eu naef yawjawf dawqtawv luf-euq kuv pyeuflar-euq mae.
REV.18.2	Maqshawr-aer aqcawq byae-eu arjir yawqjeq navluf ur-eu khalor pyeuflar-euq mae.
REV.18.3	Aqjeq mirnae aernar-aq, mirkhanq yawqkhanq navluf aqyawf-euq banq-awr muv-eu jeq-euq baqda’nae
REV.18.3	Nuima paer duidui-eu jeq-euq aqgaf dzaruir dawryaef taq-euq mae.
REV.18.3	Mirtsaq-euq sanqpaq deuq, aqyawf naeq-aer banq-awr muv-euq mae.
REV.18.3	Aqyawf javmyaq-awr byaeqlaeq shaevdae-aer daef-eu mirnae, mirtsaq-euq khoertav jeqgaf jeqka mr-eu deuq smrmuiq muiqlar-euq mae.”
REV.18.4	Khoernar-aq, ngar, mq-anr nae tersar yawqsaryawq heulof-aer ngaeqdov lef-eu gar yagaq-euq ma:
REV.18.4	“Ngaq-euq tsawrhaq deuq-or! Aqyawf-euq lafkhoer nae dovlar-awq.
REV.18.4	Maqngeur nar-aq, nawr, aqyawf naeq-aer iqbax mr-euq lof-aer, aqyawf khaeq-awr khav-eu gar yadaq-eu lof-aer nawr khawf yadaq taef-a.
REV.18.5	Aqjeq mirnae aernar-aq, aqyawf-euq iqbax-aq, mq-euq khoertav keuvler-awr,
REV.18.5	Aqyawf-euq yawbanq yawlaeq-anr Miqyaer noeqtaq-euq mae.
REV.18.6	Aqyawf nae aqcawq-anr janrnaeq-euq lof-aer, aqyawf-anr khawf janrkhof naeq-awq.
REV.18.6	Aqyawf nae mrtaq shartaq-euq taf-aer nyiq myav byanni aqyawf-anr mrkhof naeq-awq.
REV.18.6	Aqyawf nae keuq-euq khmqmaq ciq-awr, aqyawf-euq gharduq nyiq nav byanni yawtav keuqtav naeq-awq.
REV.18.7	Aqyawf yawqhar yawqha taqhuiq taqmanr-awr, byaeqlaeq shaevdae-aer daef-euq lof-aer,
REV.18.7	Aqyawf-euq khoertav khaeq-awr khav-eu jeq hawr-eu noeqshaq-eu jeq bi keuvle-awq.
REV.18.7	Aqjeq mirnae aernar-aq, nuima-euq lafkhoer aqyawf aer-eu, ‘Ngar-aq, miqcoeq miqma maqngeur, sanqpaqma geuf-awr nuirluf-eu ma.
REV.18.7	Noeqshaq-eu jeq, ngaq-anr tiqjawr-iq maq keuvlar-ar.’
REV.18.8	Khoermirnae, shir-eu jeq, tsawrngoer ngoer-eu jeq hawr-eu maef-awr shuf-eu jeq, khaeqnaeq khavnaeq-eu heudeuq, tiq nan-euq lafkhoer taef-aer aqyawf-euq khoertav keuvle taef-a.
REV.18.8	Aqyawf-anr yarkhaq dar-eu Sanqpaq Miqyaer-aq, ghaq khav-eu mirnae, aqyawf-anr miqdzaq nae keuqdzae taef-a.”
REV.18.9	“Meuq khoermeuq naeq-aer banq-awr muv-euq, tiqkawv lof-aer byaeqlaeq shaevdae-aer daef-euq mirtsaq-euq sanqpaq deuq, meuq khoermeuq-anr puiv-eu uqkhoeq-anr ya’mawr ngae, aqyawf-euq gharduq tsawrngoer yawkhav-aer ngoer taef-a. 
REV.18.10	Aqyawf lof-aer shaqzanq yadaq-eu gar guv-eu mirnae, garmanr kaq-eu gar yawf-awr aer-eu,
REV.18.10	‘Ghawqshar shaq-aer ngar-a.
REV.18.10	Hui duidui-awr ghaq zawr khav-eu Baqburloq-or!
REV.18.10	Nawr-aq, ghawqshar shaq-aer ngar-a.
REV.18.10	Naqliq tiq laf-euq lafkhoer taef-aer nawq-anr yarkhaq dar-eu jeq keuvle-euq ngar-a.’
REV.18.11	Mirtsaq-euq khoertav jeqgaf jeqka mr-eu deuq khawf aqyawf-euq gharduq tsawrngoer yawkhav-aer ngoer taef-a. Aqjeq mirnae aernar-aq, aqyawf maf-euq myawq zeur-eu tsawrhaq maqpar jawrni pyeuf-ir-euq mae. 
REV.18.12	Mrmyawq khoerdeuq-aq, pyur, shuir, khaqlo saer, arcar carkhawf-euq saer, zawr muiq-eu saqpar parpyur, boeq-euq saqpar, nerpuir puir-eu hawr-eu nertseuvni ghae-eu saqpar, sawkheufni ghae-eu arbawr yawqjeq navluf, ya’ma-euq juir nae janrtaq-euq yawqjeq navluf, arpoeq khav-eu darkawq nae janrtaq-euq yawqjeq navluf, guiqshuir, shmr hawr-eu khaqlo lopyur, 
REV.18.13	cawqkaq cawqpir, tsaqgawq, dzarmuir dzarsawr, laefsaw-eu jeq, 
REV.18.14	“Nawq-euq nuima maerjuir juir duidui-eu arsiq arlu deuq, nawq-anr nae ghawq-ir-euq mae.
REV.18.14	Poeq duidui-eu jeq hawr-eu muiq duidui-eu myawqganq dawqtawvluf byov-ir jir-awr, khoerdeuq-anr tiqjawr-iq maqpar ya’mawr mae.
REV.18.15	Myawq khoerdeuq gaf-awr, aqyawf-euq baqda’nae smrmuiq muiqlar-euq jeqgaf jeqka mr-eu deuq, aqyawf lof-aer shaqzanq yadaq-eu gar guv-eu mirnae, garmanr kaq-eu gar yawf-awr, dawqkawq kawqkawq-aer yawkhav-aer ngoer-awr
REV.18.16	aer-eu, ‘Ghawqshar shaq-aer ngar-a!
REV.18.16	Zawr muiq-eu sheqsha saqpar parpyur, nerpuir puir-eu hawr-eu nertseuvni ghae-eu maeqtsoeq dm-awr, shuir, khaqlo saer hawr-eu arcar carkhawf-euq saer geufluf-eu, meuq meuqma-or!
REV.18.16	Nawr-aq, ghawqshar shaq-aer ngar-a!
REV.18.17	Aqjeq mirnae aernar-aq, khoernav nav-aer smrmuiq muiq-eu, naqliq tiq laf-euq lafkhoer taef-aer yawqngaef pyeuf-ir jir-euq beu.’
REV.18.17	Lawq-euq aqyuif dawqtawvluf, lawq-anr ur-awr irluf larluf-eu tsawrhaq dawqtawvluf, lawq-euq lafkhoer gar mr-eu tsawrhaq dawqtawvluf hawr-eu iqmalavshav-anr ghoe-awr gafdzaq mrdzaq-eu tsawrhaq dawqtawvluf, garmanr kaq-eu gar yawf-awr, 
REV.18.18	aqyawf-anr puivluf-eu uqkhoeq-anr ya’mawr-awr gurgur-aer aer-eu,
REV.18.18	‘Huiq duidui-eu meuq heumeuq-anr dur-eu meuq, aqgeu meuq jav-eu la?’
REV.18.19	“Aqyawfmaf, uqduq-anr khaqlaer tawvdav tawvdav-aer gur-eu lafkhoer, dawqkawq kawqkawq-aer tsawrngoer yawkhav-aer ngoerngoer-aer aer-eu,
REV.18.19	‘Ghawqshar shaq-aer ngar-a! Meuq meuqma heumeuq-aq, ghawqshar shaq-aer ngar-a!
REV.18.19	Aqyawf smrmuiq muiq-awr byaeqlaeq shaevdae-aer daef-euq mirnae, iqmalavshav-euq lafkhoer lawq kharjav-eu yawqghaq navluf smrmuiq muiqlar-euq mae.
REV.18.19	Aerkhawf, naqliq tiq laf-euq lafkhoer taef-aer aqyawf byovjir-euq mae.’
REV.18.20	“Mqtav mirkhanq-or! Meuq heumeuq byov-ir-euq mirnae laqkhaq caer-awq.
REV.18.20	Nawmaf, shawr-eu ghaqkhaer hawr-eu Miqyaer gharduq ngaeqdan-eu deuq khawf laqkhaq caer-awq.
REV.18.20	Aqjeq mirnae aernar-aq, nawmaf-euq gharduq Miqyaer, aqyawf-anr janrkhof naeq-euq mae!”
REV.18.21	Khoernar-aq, ghaq zawr khav-eu mqtav ghaqkhaer tiq ghaq lolaeq laeqma-anr dur-eu khaqlo tiq siq baf-awr, iqmalavshav-anr dzaepuf ghae-awr nae heulof-aer aer-eu mae:
REV.18.21	“Baqburloq meuq meuma-anr khawf, khoerlof-aer ghaqkhav shar-awr yabi bafdzae taef-a.
REV.18.21	Aqkar meuq teumeuq-anr tiqjawr-iq maqpar ya’mawr-ar.
REV.18.22	Deur-mq cuq diq-eu tersar, dawqcar car-eu tersar, bawqlaw baw-eu tersar hawr-eu darhae baw-eu tersar, nawq-euq lafkhoer tiqjawr-iq maqpar yagaq-ar.
REV.18.22	Lafmyawq lafmuv kharngeur-eu jeq mr-eu tsawrhaq, nawq-euq lafkhoer maqpar jawr-eu mae.
REV.18.22	Lolaeq laeq-eu tersar khawf, nawq-euq lafkhoer tiqjawr-iq maqpar yagaq mae.
REV.18.23	Tsirkhmq dofbya taq-euq yawshaef, nawq-euq lafkhoer tiqjawr-iq maqpar bya-aer,
REV.18.23	Miqshuif hawr-eu yoshuif-euq tersar nawq-euq lafkhoer tiqjawr-iq maqpar yagaq mae.
REV.18.23	Jeqgaf jeqka mr-eu nawq-euq tsawrhaq deuq-aq, mirtsaq-euq khoertav-euq yawhuiq yawmanr deuq mae.
REV.18.23	Mirkhanq-euq tsawrjeuq dawqtawv luf-anr nawq-euq nyirpaq shavma nae, myawftawv shuirtawv jir-euq mae.
REV.18.24	Miqyaer gharduq ngaeqdan-eu tsawrhaq deuq-euq shiq, tsawrshawr deuq-euq shiq hawr-eu mirtsaq-euq khoertav kharbi saef-euq tsawrhaq deuq-euq shiq dawqtawvluf, aqyawf-euq lafkhoer jav-eu gar povmawr-euq mae.”
REV.19.1	Khoernar-aq, ngar, mq-euq khoertav tsawrhaq armaf mafma-euq tersar yawkhav-aer heulof-aer aer-eu gar yagaq-euq ma:
REV.19.1	“Haleluya!
REV.19.1	Kakhof-eu jeq, yawshaef khanqsaer, taqhuiq taqmanr-eu jeq hawr-eu baoq, aqdui-euq Miqyaer-euq pyeuf-eu mae.
REV.19.2	Aqyawf nae yarkhaq dar-euq-aq, tsaq duidui-awr dawr duidui-eu mae.
REV.19.2	Mawrdo anq-eu zaqmiq aqbur heughaq, aqyawf naeq-aer banq-awr muv-euq mirtsaqzaq-anr bicawv-ir-euq mirnae, Miqyaer, aqyawf-anr yarkhaq darnaeq-euq mae.
REV.19.2	Khoeruqtaf, aqyawf nae Miqyaer-euq kuirlaf zaqkhav-euq shiq lavdov-euq arpoeq, Miqyaer, aqyawf-anr janrkhof naeq-euq mae.”
REV.19.3	Aqyawfmaf paraer-eu,
REV.19.3	“Haleluya!
REV.19.3	Aqyawf-anr puiv-eu miqdzaq-euq uqkhoeq, li-eu maqbawni du taef-a.”
REV.19.4	Khoerngae, aqyuif aqtsu 24 ghaq hawr-eu yawdaef jeq khoer oeq mawr awbyav ghae-awr, nuirmanq-anr nuirluf-eu Miqyaer-anr uqduq tanqtanq-aer aer-eu,
REV.19.4	“Aqmeq! Haleluya!”
REV.19.5	Khoernar-aq, nuirmanq-anr nae tiq ghaq-euq tersar aer-eu,
REV.19.5	“Nawmaf, Miqyaer-euq kuirlaf zaqkhav pyeuf-awr, Miqyaer-anr yawzeu baw-eu, huiqzaq nyirzaq yawqghaq navluf, aqdui-euq Miqyaer-anr jaceuq-awq.”
REV.19.6	Khoeruqtaf, ngar, tsawrhaq armaf mafma-euq tersar lof-aer dur-awr, lawrgawv gawvma-euq tersar hawr-eu mqjeq yawkhav-aer jeq-eu tersar lof-aer khawf dur-eu tersar heulof-aer aer-eu gar yagaq-euq ma,
REV.19.6	“Haleluya!
REV.19.6	Baoq huiq duidui-eu Sanqpaq Miqyaer uvlanrluf mae.
REV.19.7	Aqdui laqkhaqcaer duidui-awr, lurgha caergha-eu lafkhoer aqyawf-anr ciqhuiq ciqmanr kar-eur.
REV.19.7	Aqjeq mirnae aernar-aq, Yawrzaq oermr bar-eu aryamq keuvlar-euq mae.
REV.19.7	Aqyawf-euq miqshuif, yawqha-euq mawrdo laeqhmqdan taq-euq mae.”
REV.19.8	Khoerngae, miqshuif-anr shawrjaevni ghae-awr yawshaef bya-eu, muiq-eu sheqsha saqpar maeqtsoeq bifnaeq-awr bidm-euq mae. Sheqsha saqpar khoer-aq, tsawrshawr deuq nae tsaq-awr dawr-eu jeq mr-euq gar aermawf-eu mae.
REV.19.9	Khoernar-aq, mqtav ghaqkhaer khoerghaq, ngaq-anr aernaeq laf-eu, “ ‘Yawrzaq oermr bar-eu gar lar-awq laer kurtaq-euq tsawrhaq deuq-aq, guiqlanq huiq-eu mae’ laer nawr boftaq-awq.” Aqyawf, ngaq-anr paraer-eu, “Dawq heudawq-aq, aqdir aqmar Miqyaer nae ngaeq-euq dawq mae.” 
REV.19.10	Khoerngae, ngar awbyav ghae-awr aqyawf-euq aqkuir-anr uqduq tanq-eu laer ghae-euq ma. Aerkhawf, aqyawf, ngaq-anr aer-eu, “Hawsher-eq! Nawr teulof-aer taqpar janr de-eq. Ngar khawf, nawr hawr-eu Yeqsur-euq garkawv sarkir kamq-eu aqyuif aqnyir deuq lof-aer kuirlaf zaqkhav pyeuf-eu nawq-euq cawq ma. Miqyaer-anr uqduq tanq-awq. Aqjeq mirnae aernar-aq, Yeqsur-euq garkawv sarkir kamq-eu-aq, Miqyaer gharduq ngaeqdan-eu saflar mae.”
REV.19.11	Ngar, mq pantaq-euq gar ya’mawr-awr hawghaelef ngae, manq manqpyur tiq mawr jawr-awr, manq-anr dziqluf-eu ghaq-aq, sarjax zif-awr, tsaq duidui-eu ghaq laer kur-eu mae. Aqyawf-aq, tsaq-awr dawr-eu lafkhoer yarkhaq dar-awr, guirdeuv deuv-eu mae. 
REV.19.12	Aqyawf-euq myavnuiv-aq, miqdzaq miqlmr-anr dur-awr, uqduq-anr shuir uqkhov ghawqmya siq khovluf-eu mae. Aqyawf maqngeur nar-aq, tiqghaq-iq maq siqnya-eu tsawrmyanr tiq myanr boftaq-euq mae. 
REV.19.13	Aqyawf-aq, shiq-anr dawvduiv-euq paerkhanq paermanr dmluf-eu mae. Aqyawf-euq tsawrmyanr-aq, Miqyaer-euq Dawq laer kur-eu mae. 
REV.19.14	Mqtav-euq guirmaf deuq, manq manqpyur dziq-awr, pyurdeuqni ghae-awr shawrjaevni ghae-eu muiq-eu sheqsha saqpar-euq maeqtsoeq dm-awr, aqyawf-euq maeqnan cantae ghae-euq mae. 
REV.19.15	Aqyawf-euq khaqmae-anr nae zawr tav-eu micaer tiq kanr dovle-euq mae. Micaer khoer-aq, mirkhanq-euq tsawrjeuq deuq-anr deuv-eu gharduq mae. Khoernar-aq, aqyawf, aqyawf maf-anr shmr gawqyoeq nae uvlanr taef-a. Aqyawf, baoq huiq duidui-eu Miqyaer-euq nuima paer duidui-eu aqgaf dzaruir nawqdov duq-anr nawq taef-a. 
REV.19.16	Aqyawf-euq paerkhanq paermanr hawr-eu shaqpyaq-anr heulof-aer boftaq-euq mae,
REV.19.16	“Sanqpaq deuq-euq Sanqpaq,
REV.19.16	Yawsanr deuq-euq Yawsanr.”
REV.19.17	Khoerngae, ngar, nanrma-euq ghanrcae mqtav ghaqkhaer tiq ghaq yawfluf-eu gar ya’mawr-euq ma. Mq-euq ghanrcae kharzaw luf-eu arjir deuq-anr aqyawf gur-awr, tersar yawkhav-aer heulof-aer aernaeq-euq mae, “Nawmaf tiqkawv lof-aer, Huiq-eu Miqyaer-euq yawbui-anr uiqlar bymrlar-awq. 
REV.19.18	Sanqpaq deuq-euq shaqjir, guirdzoeq aqda deuq-euq shaqjir, ghaqkhav aqda deuq-euq shaqjir, manq hawr-eu manq-anr dziq-eu deuq-euq shaqjir dzaqlar-awq. Zaqkhav deuq, zaqkhav maqngeur-eu deuq, huiqzaq hawr-eu nyirzaq heudeuq dawqtawv luf-euq shaqjir dzaqlar-awq.”
REV.19.19	Khoernar-aq, ngar, jeqzaq yawghae khoermawr hawr-eu mirtsaq-euq sanqpaq deuq, aqyawf maf-euq guirzaq deuq naeq-aer uiqlar taq-awr, manq-anr dziqluf-eu khoerghaq hawr-eu aqyawf-euq guirzaq deuq naeq-aer guirdeuv deuv-eu laer ghae-eu gar ya’mawr-euq mae. 
REV.19.20	Khoerngae, jeqzaq yawghae khoermawr-anr nyaefmi-awr, Miqyaer gharduq ngaeqdan-eu jaqmyawf khoerghaq-anr khawf, jeqzaq yawghae khoermawr naeq-aer tiqkawv lof-aer nyaefmi-euq mae. Miqyaer gharduq ngaeqdan-eu jaqmyawf khoerghaq-aq, jeqzaq yawghae khoermawr-euq jmq diqtaq-awr, khoermawr-euq mawrkawr-anr uqduq tanq-eu tsawrhaq-anr myawfza shuirza nya’ni, jeqzaq yawghae khoermawr-euq maeqshi bisiq bimawr-eu jeq mrluf-eu khoerghaq mae. Aqyawf nyaf-anr yawdaef-aer, miqdzar dzarshuir dofluf-eu miqdzaq-euq lan-euq lafkhoer bafanr ghae-euq mae. 
REV.19.21	Nuideuq-anr-aq, manq-anr dziqluf-eu khoerghaq-euq khaqmae-anr nae dovle-euq micaer nae coersaef jir-euq mae. Arjir dawqtawvluf, aqyawf maf-euq shaqjir tiqdaev dzaq-euq mae.
REV.20.1	Khoerngae, ngar, mqtav ghaqkhaer tiq ghaq, mq-anr nae zafkale luf-eu gar ya’mawr-euq ma. Aqyawf-euq aqlaf-anr li-eu maqbaw-eu duqkhanq-euq mawqtawfdur hawr-eu shmrcav cavma tiq cav yurluf-eu mae. 
REV.20.2	Aqyawf, naef sanqpaq hawr-eu naef Saqdaq pyeuf-eu byavyanq, arhu-euq arlawr khoermawr-anr nyaef-awr 1,000 khof byanni paftawf taq-euq mae. 
REV.20.3	Khoernar-aq, mirkhanq-euq tsawrjeuq tsawrca deuq-anr maqbi myawftawv shuirtawvni, aqyawf-anr 1,000 khof maq byanlar-euq khoerkeuvni, li-eu maqbaw-eu duqkhanq-anr bafanr ghae-awr, piqtaeq taq-euq uqtaf, jmq diqtaq-euq mae. Aryamq khoer dzeur-euq nar-aq, aqyawf-anr tiqkhaeq larkhaeq taef-aer pyaeqdovnaeq taef-a.
REV.20.4	Khoernar-aq, ngar, nuirmanq tiqdeuq-anr ya’mawr-euq ma. Nuirmanq-anr nuirluf-eu deuq-anr yarkhaq dar-eu baoq biftaq-euq mae. Khoerngae, ngar, Yeqsur-euq garkawv sarkir kamq-euq hawr-eu Miqyaer-euq Dawq-euq baqda’nae, uqduq tov-eu gar yadaq-euq tsawrhaq deuq-euq saflar-anr khawf ya’mawr-euq ma. Aqyawf maf-aq, jeqzaq yawghae khoermawr hawr-eu aqyawf-euq mawrkawr-anr uqduq maqtanq-aer, aqyawf maf-euq narkhawr hawr-eu aqlaf-anr khawf, jeqzaq yawghae khoermawr-euq jmq maq diqtaq-aq. Aqyawfmaf ghofdaef lar-awr, Kali naeq-aer tiqkawv lof-aer 1,000 khof byanni sanqpaq geuf-awr uvlanr-euq mae. 
REV.20.5	Heu-aq, ghofdaeflar baebae-eu pov mae. Shir-euq tsawrhaq nuideuq-aq, 1,000 khof maq byanlar-euq khoer-aq maq ghofdaef lar-a. 
REV.20.6	Ghofdaeflar baebae-eu pov-euq lafkhoer keuq-eu tsawrhaq deuq-aq, guiqlanq huiq-awr yawshawr mae. Nyiq pov tiqpov shir-eu jeq aqyawf maf-euq khoertav baoq maqjav-a. Aqyawf maf-aq, Miqyaer hawr-eu Kali-euq pirma pyeuf-awr, aqyawfmaf, Kali naeq-aer tiqkawv lof-aer 1,000 khof byanni sanqpaq geuf-awr ya uvlanr taef-a.
REV.20.7	Khoernar-aq, 1,000 khof byanlar ngae, naef Saqdaq kuv-anr nae pyaeqdovnaeq taef-a. 
REV.20.8	Aqyawf dov-ir-awr, mirma oeqcoer oeqbawq-anr jawr-eu mirkhanq-euq tsawrjeuq tsawrca, Gorgav hawr-eu Maqgorgav tsawrhaq deuq-anr myawfza shuirza-awr, guirdeuv deuv-eu gharduq bi uiqlar taef-a. Aqyawf maf-aq, iqmalavshav-euq kharshuif lof-aer myaq-eu mae. 
REV.20.9	Aqyawfmaf mirtsaq tanqkhawr yawqpaw navluf-anr nae davlar-awr, tsawrshawr deuq-euq naqduq hawr-eu Miqyaer zawr gaq-eu meuq-anr gajawq taq-euq mae. Khoerngae, mq-anr nae miqdzaq gaka lef-awr, aqyawf maf-anr puivdzaq jir-euq mae. 
REV.20.10	Aqyawf maf-anr myawftawv shuirtawv-euq naef sanqpaq-anr khawf, jeqzaq yawghae khoermawr hawr-eu Miqyaer gharduq ngaeqdan-eu jaqmyawf khoerghaq-anr bafpuf taq-euq, miqdzar dzarshuir dofluf-eu miqdzaq-euq lan-euq lafkhoer bafanr ghae-euq mae. Aqyawf maf-aq, li-eu maqbawni, uqcif nan’ghanr maqaer yabi khaeqsaef taef-a.
REV.20.11	Khoerngae, ngar, pyurdeuqni ghae-eu nuirmanq manqma hawr-eu nuirmanq-anr nuirluf-eu ghaq-anr ya’mawr-euq ma. Mq hawr-eu mir, aqyawf-euq maeqshi nae caevdov ghae-awr, aqyawf maf-euq javduq javzar maqpar povmawr nya-eu mae. 
REV.20.12	Khoernar-aq, ngar, shir-euq tsawrhaq huiqzaq nyirzaq dawqtawvluf, Miqyaer-euq maeqshi yawfluf-eu gar ya’mawr-euq ma. Khoerngae, sanqbof ghawqmya dmq pantaq-euq mae. Daef-eu jeq bif-eu sanqbof khawf pantaq-euq mae. Shir-euq tsawrhaq deuq nae mr-awr shar-euq deuq, sanqbof khoerdeuq-euq lafkhoer bofanr taq-euq mae. Bofanr taq-euq khoerdeuq-anr hawhaw-aer geuxni aqyawf maf-anr yarkhaq darnaeq-eu mae. 
REV.20.13	Khoernar-aq, iqmalavshav, aqyawf-euq lafkhoer shirtaq-euq tsawrhaq deuq bifdov laf-awr, shir-eu jeq hawr-eu shir-eu mirkhanq khawf, aqyawf maf-euq lafkhoer shirtaq-euq tsawrhaq deuq bifdov lef-euq mae. Tsawrhaq yawqghaq navluf yawqha nae mrtaq shartaq-euq gar geuxni, yarkhaq dar-eu gar yadaq-euq mae. 
REV.20.14	Khoerngae, shir-eu jeq hawr-eu shir-eu mirkhanq khawf, miqdzaq-euq lan-euq lafkhoer bi bafpuf-euq mae. Heu-aq, nyiq pov tiqpov shir-eu jeq pyeuf-eu mae. 
REV.20.15	Khoernar-aq, Daef-eu jeq bif-eu sanqbof-euq lafkhoer tsawrmyanr maqanr-eu tsawrhaq yawqghaq navluf, miqdzaq-euq lan-anr bi dzaepuf jir-euq mae.
REV.21.1	Khoerngae, ngar, mq yawshuif hawr-eu mir yawshuif-anr ya’mawr-euq ma. Aqjeq mirnae aernar-aq, yawbae-euq mq hawr-eu yawbae-euq mirtsaq-aq byovjir-awr, iqmalavshav khawf maqpar jav-eu mae. 
REV.21.2	Khoernar-aq, ngar, Miqyaer-anr nae shawr-eu meuq pyeuf-eu Yeqlursaqlaeq yawshuif, mq-euq khoertav nae oeka luf-eu gar ya’mawr-euq ma. Meuq heumeuq-aq, myawqgur geuf-awr laeqhmqdan taq-euq, yoshuif oekeuv-eu gar dawqluf-eu miqshuif-anr dur-eu mae. 
REV.21.3	Khoerngae, ngar, mq-anr nae tersar yawkhav-aer heulof-aer ngaeqdov lef-eu gar yagaq-euq ma:
REV.21.3	“Hawsher-eq. Miqyaer-euq jawrduq, tsawrhaq jawr-eu gar javle-euq mae.
REV.21.3	Aqyawf, aqyawfmaf naeq-aer jawr-awr, aqyawfmaf, Miqyaer-euq zaq pyeuflar taef-a.
REV.21.3	Miqyaer, aqyawfghaq, aqyawfmaf naeq-aer jawr-awr, aqyawf maf-euq Miqyaer pyeuf taef-a.
REV.21.4	Miqyaer, aqyawf maf-euq myavbir dawqtawv luf-anr sivdzaenaeq taef-a.
REV.21.4	Shir-eu jeq maqpar jav-aer, noeqshaq-eu jeq hawr-eu ngoer-eu jeq maqpar jav-eu uqtaf, nar-awr gawr-eu jeq khawf maqpar jav-eu mae.
REV.21.4	Aqjeq mirnae aernar-aq, yawbae jav-euq jeq dawqtawvluf byovjir-euq mae.”
REV.21.5	Khoernar-aq, nuirmanq-anr nuirluf-eu ghaq aer-eu, “Hawsher-eq! Ngar yawqjeq navluf, yawshuif janrpar jir-euq ma.” Aqyawf, ngaq-anr aernaeq laf-eu, “Nawr boftaq-awq. Aqjeq mirnae aernar-aq, dawq heudeuq-aq, tsaq duidui-awr sarjax zif-eu dawq mae.”
REV.21.6	Khoerngae, aqyawf, ngaq-anr heulof-aer aernaeq laf-euq mae, “Mrluiv jir-euq ma! Ngar-aq, Ardanq bae-awr Arsaq saq-eu ghaq, Aqlaqpar hawr-eu Ormeqgar ma. Ngar, ircuf kharmaef-eu tsawrhaq-anr, daef-eu jeq bif-eu ircuf irbyoe-anr nae yoerdov lef-eu ircuf yawqngaef-aer bidawr ma. 
REV.21.7	Ghaqler-euq tsawrhaq-aq, jeqbir dawqtawvluf za taef-a. Ngar, aqyawf-euq Miqyaer pyeuf-awr, aqyawf, ngaq-euq zaq pyeuf taef-a. 
REV.21.8	Aerkhawf, guvcoer-eu, maqjan-eu, nuidav davlar paq-aer ghae-eu jeq mr-eu, tsawrhaq saef-eu, banq-awr khaqmiq sheu-eu, nyirpaq shavma geuf-eu, tanqpanq aqma mawrkawr-anr uqduq tanq-eu hawr-eu jaqmyawf myawf-eu tsawrhaq dawqtawvluf, tsawrhaq heudeuq-anr of-eu jawrduq-aq, miqdzar dzarshuir dofluf-eu miqdzaq-euq lan mae. Heu-aq, nyiq pov tiqpov shir-eu jeq pyeuf-eu mae.”
REV.21.9	Khoerngae, arsaq saq-eu khaeq-awr khav-eu shif jeq danq-eu shuir khmqmaq shif khmq ciq-euq, mqtav ghaqkhaer shif ghaq-anr nae tiq ghaq, ngar jawr-eu gar oe-awr aer-eu, “Lar-awq. Ngar, nawq-anr Yawrzaq-euq miqzaq pyeuf-eu miqshuif-anr bihaw nyar.” 
REV.21.10	Khoernar-aq, aqyawf, ngaq-anr muiq-eu Saflar-euq lafkhoer, zawr huiq-awr gor-eu gawqjawq tiqjawq-anr ciqdav lef-awr, Miqyaer jawr-eu gar nae, shawr-eu Yeqlursaqlaeq meuq meuqma, mq-euq khoertav nae oeka-eu gar bimawr naeqlaf-euq mae. 
REV.21.11	Meuq heumeuq-euq lafkhoer, Miqyaer-euq yawshaef khanqsaer jav-awr, yawshaef khoer-aq, jeq-oq-anr dur-eu yawbyaf byaf-aer ghae-eu, arpoeq zawr khav-eu khaqlo saer lof-aer dur-eu mae. 
REV.21.12	Meuq heumeuq-aq, zawr huiq-awr gor-eu lanr jav-awr, lanr-euq lanrkhaeq 12 khaeq danr-awr, mqtav ghaqkhaer 12 ghaq jawr-eu mae. Lanrkhaeq khoerdeuq-euq khoertav, Irsaqleqlav tsawrjeuq 12 jeuq-euq tsawrmyanr boftaq-euq mae. 
REV.21.13	Nanrma dovkhaeq paw lanrkhaeq smr khaeq danr-awr, laftav paw smr khaeq, lafov paw smr khaeq hawr-eu, nanrma gakhaeq paw smr khaeq laer danr-eu mae. 
REV.21.14	Meuq-euq lanr khoerlanr-aq, zeurdanr khaqlo 12 siq-euq khoertav ciqtaq-euq mae. Zeurdanr khaqlo-euq khoertav, Yawrzaq-euq ghaqkhaer 12 ghaq-euq tsawrmyanr boftaq-euq mae.
REV.21.15	Ngaq-anr dawq ngaeqcawq le-euq mqtav ghaqkhaer khoerghaq, shuir dardza yur-awr, meuq khoermeuq-anr khawf, lanrkhaeq deuq hawr-eu lanr-anr khawf, dardza daeq-eu laer ghae-eu mae. 
REV.21.16	Meuq heumeuq-aq, oeqcoer oeqbawq-aer ghae-awr, yawjer paw hawr-eu yawmanr paw tiqkawv navni manr-eu mae. Mqtav ghaqkhaer khoerghaq, dardza nae meuq heumeuq-anr dzahaw ngae 1,500 lotsov byan-eu mae. Yawmanr paw, yawjer paw hawr-eu yawgor paw khawf tiqkawv navni manr-eu mae. 
REV.21.17	Khoernar-aq, aqyawf, meuq-euq lanr-anr dzahaw ngae, tsawrhaq-euq lafcav-anr sawx nar-aq, 144 cav gor-eu mae. Tsawrhaq zmq-eu lafcav hawr-eu mqtav ghaqkhaer zmq-eu lafcav-aq, tiqkawv navni manr-eu mae. 
REV.21.18	Meuq heumeuq-euq lanr-aq, yawbyaf byaf-aer ghae-eu khaqlo saer nae ciqtaq-euq mae. Meuq-aq, zawr shawr-eu shuir nae tsovtaq-awr, jeq-oq lof-aer shawrjaevni ghae-eu mae. 
REV.21.19	Meuq-euq lanr-euq zeurdanr-aq, arpoeq zawr khav-eu khaqlo saer kharngeur-eu jeq nae ciqtaq-euq mae. Yawbae siq-aq, yawbyaf byaf-aer ghae-eu khaqlo saer mae. Nyiq siq tiqsiq-aq, yawpuir puir-aer ghae-eu khaqlo saer mae. Smr siq tiqsiq-aq, nyoerba ba-eu khaqlo saer mae. Oeq siq tiqsiq-aq, nyoernav nav-eu khaqlo saer mae. 
REV.21.20	Ngaq siq tiqsiq-aq, nerbyaf byaf-eu khaqlo saer mae. Kof siq tiqsiq-aq, nertseuvni ghae-eu khaqlo saer mae. Shif siq tiqsiq-aq, shuirnyoer nyoer-eu khaqlo saer mae. Yaef siq tiqsiq-aq, nyoershuir shuir-eu khaqlo saer mae. Ghoeq siq tiqsiq-aq, shuirnyaevni ghae-eu khaqlo saer mae. Tser siq tiqsiq-aq, nyoerleuq leuq-eu khaqlo saer mae. Tsertif siq tiqsiq-aq, nerleuq leuq-eu khaqlo saer mae. Tsernyif siq tiqsiq-aq, puirleuq leuq-eu khaqlo saer mae. 
REV.21.21	Lanrkhaeq 12 khaeq-aq, arcar carkhawf-euq saer 12 siq mae. Lanrkhaeq aqyawf khaeq yawf-aer, arcar carkhawf-euq saer tiq siq nae taef-aer janrtaq-euq mae. Meuq-euq ghanrcae danr-eu garma-aq, shawrjaevni ghae-eu shuir pyeuf-awr, jeq-oq lof-aer shawr-eu mae.
REV.21.22	Aerkhawf, ngar, meuq heumeuq-euq lafkhoer yawshawr lawv jav-eu maqmawr-aq. Aqjeq mirnae aernar-aq, baoq huiq duidui-eu Sanqpaq Miqyaer hawr-eu Yawrzaq-aq, meuq heumeuq-euq yawshawr lawv pyeuf-eu mae. 
REV.21.23	Meuq heumeuq-euq lafkhoer, nanrma hawr-eu bala-euq yawshaef maqpar mawf-a. Aqjeq mirnae aernar-aq, Miqyaer-euq yawshaef khanqsaer meuq heumeuq-anr tsaeqbya-awr, Yawrzaq-aq, meuq heumeuq-euq tsirkhmq pyeuf-eu mae. 
REV.21.24	Kakhof-eu jeq za-euq tsawrjeuq tsawrca deuq, meuq heumeuq-euq yawshaef-anr ghoe-awr can taef-a. Mirtsaq-euq sanqpaq deuq khawf, yawqha-euq khanqsaer hawr-eu taqhuiq taqmanr-eu jeq, meuq heumeuq-anr yurlaf taef-a. 
REV.21.25	 deuq-aq, maq piqtaeq-aer nan’ga-i pantaq taef-a. Heugar-aq, uqcif cif-ir-eu maqbaw-a. 
REV.21.26	Mirkhanq yawqkhanq navluf-euq yawshaef khanqsaer hawr-eu taqhuiq taqmanr-eu jeq, aqyawfmaf, meuq heumeuq-anr yurlaf taef-a. 
REV.21.27	Aerkhawf, maqshawr-eu aqgeu jeq maqkaq, meuq heumeuq-anr maqya urler-a. Nuidav davlar paq-aer ghae-eu hawr-eu jaqmyawf myawf-eu tsawrhaq-aq, meuq heumeuq-anr maqya urler-a. Yawrzaq-euq Daef-eu jeq bif-eu sanqbof-euq lafkhoer, tsawrmyanr bofanr taq-euq tsawrhaq taef-aer ya urler-eu mae.
REV.22.1	Khoerngae, mqtav ghaqkhaer khoerghaq, ngaq-anr daef-eu jeq bif-eu shawrjaevni ghae-eu ircuf lawrgawv bimawr naeqlaf-euq mae. Lawrgawv heugawv-aq, jeq-oq lof-aer shawr-awr, Miqyaer hawr-eu Yawrzaq-euq nuirmanq-anr nae yoerdov lef-eu mae. 
REV.22.2	Lawrgawv heugawv-aq, meuq-euq lafkhoer danr-eu garjawq-euq ghanrcae yoer-awr, lawrgawv nyiq paw baq-anr luf, daef-eu jeq bif-eu arbawr daef-eu mae. Arsiq arbawr heudeuq-aq, arsiq 12 jeq siqle-awr, bala yawqsiq navluf siqle-eu mae. Arpaf deuq-aq, mirkhanq-euq tsawrjeuq tsawrca deuq-anr lavsav-eu mae. 
REV.22.3	Aqkar nar-aq, yaqkhaer yaq-eu jeq maqpar jav-eu mae. Miqyaer hawr-eu Yawrzaq-euq nuirmanq, meuq heumeuq-euq lafkhoer jav-awr, aqyawf-euq kuirlaf zaqkhav deuq, aqyawf-anr uqduqtanq taef-a. 
REV.22.4	Aqyawfmaf, aqyawf-euq myavpyawq-anr ya’mawr-awr, aqyawf-euq tsawrmyanr aqyawf maf-euq narkhawr-anr boftaq taef-a. 
REV.22.5	Heugar-aq, uqcif cif-ir-eu maqpar baw-aer, aqyawfmaf, tsirkhmq hawr-eu nanrma-euq yawshaef maqpar mawf-eu mae. Aqjeq mirnae aernar-aq, Sanqpaq Miqyaer, aqyawf maf-anr yawshaef tsaeqbya’naeq taef-a. Aqyawfmaf, li-eu maqbawni ya uvlanr taef-a.
REV.22.6	Khoerngae, mqtav ghaqkhaer khoerghaq, ngaq-anr aernaeq laf-eu, “Dawq heudeuq-aq, tsaq duidui-awr sarjax zif-eu dawq mae.” Shawr-eu Miqyaer gharduq ngaeqdan-eu tsawrhaq deuq-euq Sanqpaq Miqyaer, ghawqmyanr maqghae-aer ya pyeuflar-eu garkawv deuq, aqyawf-euq ghaqzaq ghaqkhaer deuq-anr bimawr-eu laer aqyawf-euq mqtav ghaqkhaer tiq ghaq-anr khaerghae lef-euq mae.
REV.22.7	“Hawde-eq. Ngar yawkawr-aer oe ma! Sanqbof heudmq-euq lafkhoer boftaq-euq, Miqyaer gharduq ngaeqdan-eu dawqdeuq-anr mrcaw-eu tsawrhaq-aq, guiqlanqhuiq taef-a.”
REV.22.8	Ngar-aq, Yorhaq ma. Ngar garkawv heudeuq-anr yagaq-awr ya’mawr-euq ma. Ngar garkawv heudeuq-anr yagaq-awr ya mawrghaq ngae, ngaq-anr bi hawmawr naeqlaf-euq mqtav ghaqkhaer khoerghaq-anr uqduq tanq-eu laer, aqyawf-euq aqkuir-euq dawqpae awbyav-euq ma. 
REV.22.9	Khoerngae, aqyawf, ngaq-anr aernaeq laf-eu, “Hawsher-eq! Nawr teulof-aer taqjanr. Ngar khawf nawq-euq aqyuif aqnyir pyeuf-eu Miqyaer gharduq ngaeqdan-eu tsawrhaq hawr-eu, sanqbof heudmq-euq lafkhoer boftaq-euq dawqdeuq-anr mrcaw luf-eu tsawrhaq deuq lof-aer kuirlaf zaqkhav geufluf-eu, nawq-euq cawq ma. Miqyaer-anr uqduq tanq-awq.” 
REV.22.10	Khoernar-aq, aqyawf, ngaq-anr aernaeq laf-eu, “Sanqbof heudmq-euq lafkhoer boftaq-euq, Miqyaer gharduq ngaeqdan-eu dawq heudeuq-anr jmq taqdiq. Aqjeq mirnae aernar-aq, aryamq paelar-euq mae. 
REV.22.11	Maqtsaq maqdawr-eu deuq-aq, maqtsaq maqdawr-eu jeq mrmr-aer bijawr-awr, jawflafni ghae-eu deuq-aq, jawflafni ghae-eu jeq mrmr-aer bijawr-awq. Tsaq-awr dawr-eu deuq-aq, tsaq-awr dawr-eu jeq mrmr-aer bidaef-awr, yawshawr deuq-aq, yawshawr jeq mrmr-aer bidaef-awq.”
REV.22.12	“Hawde-eq. Ngar yawkawr-aer oe ma. Tsawrhaq yawqghaq navluf, yawqha nae kharmr kharshar-euq lof-aer geuxni mrpoeq lafsawq bifnaeq-eu laer ngar oe ma. 
REV.22.13	Ngar-aq, Aqlaqpar hawr-eu Ormeqgar pyeuf-awr, Ardanq bae-awr Arsaq saq-eu ghaq pyeuf-eu uqtaf, Maeqhuq huq-eu hawr-eu Maeqnanq nanq-eu ghaq khawf ngeur ma.”
REV.22.14	Aqyawf nae biftaq-euq dawqdeuq-anr mrcaw-eu tsawrhaq deuq-aq, guiqlanqhuiq taef-a. Aqyawfmaf daef-eu jeq bif-eu arbawr za’nya-awr, meuq-euq lanrkhaeq-anr nae meuq-anr ya urle taef-a. 
REV.22.15	Aerkhawf, meuq-euq lafnyir-aq, aqkuiq lof-aer ghae-eu tsawrhaq, nyirpaq shavma deuq, banq-awr khaqmiq sheu-eu tsawrhaq, tsawrhaq-anr saef-eu tsawrhaq, tanqpanq aqma mawrkawr-anr uqduq tanq-eu tsawrhaq, jaqmyawf myawf-eu gar gaq-eu tsawrhaq hawr-eu jaqmyawf myawfluf-eu tsawrhaq, heulof-aer ghae-eu tsawrhaq jawr-eu mae.
REV.22.16	“Ngar-aq, Yeqsur ma. Kalizaq armur deuq-euq gharduq garkawv heudeuq nawmaf-anr bi dzawrmaeq-eu laer, ngaq-euq mqtav ghaqkhaer-anr khaerghae lef-euq ma. Ngar-aq, Daqbir-euq duqcir hawr-eu zaq pyeuf-awr, yawshaef zawr bya-eu Shawqmuir khawf ngeur-eu ma.”
REV.22.17	Khoerngae, muiq-eu Saflar hawr-eu miqshuif aer-eu, “Lar-awq.”
REV.22.17	Yagaq-euq tsawrhaq deuq khawf, “Lar-awq” laer kur-awq.
REV.22.17	Ircuf maef-eu tsawrhaq deuq khawf lar-awq.
REV.22.17	Khar dawrmawf-eu tsawrhaq yawqghaq navluf daef-eu jeq bif-eu ircuf yawqngaef-aer dawrlar-awq.
REV.22.18	Sanqbof heudmq-euq lafkhoer boftaq-euq, Miqyaer gharduq ngaeqdan-eu dawq heudeuq-anr yagaq-euq tsawrhaq yawqghaq navluf yanrnya larni, ngar heulof-aer aernaeq nyar: tsawrhaq tiqghaqnav sanqbof heudmq-euq lafkhoer boftaq-euq taf-aer dawvlanq nar-aq, Miqyaer, aqyawf-anr sanqbof heudmq-euq lafkhoer boftaq-euq taf-aer khaeqlanq khavlanqnaeq taef-a. 
REV.22.19	Tsawrhaq tiqghaqnav, sanqbof heudmq-euq lafkhoer boftaq-euq Miqyaer gharduq ngaeqdan-eu dawq tiqdawq nav-anr yurdzae nar-aq, Miqyaer, Daef-eu jeq bif-eu sanqbof heudmq-euq lafkhoer boftaq-euq jeq hawr-eu shawr-eu meuq-euq lafkhoer jav-eu aqyawf-anr of-eu jeq yurdzaenaeq taef-a.
REV.22.20	Garkawv heudeuq sarkir kamq-eu ghaq aer-eu, “Ngar aqdir yawkawr-aer oe ma.”
REV.22.20	Aqmeq. Sanqpaq Yeqsur-or! Nawr aer-eu lof-aer oe-awq.
REV.22.21	Sanqpaq Yeqsur Kali-euq guiqlanq yawdzanr, nawmaf yawqghaq navluf-euq khoertav jav luf-ur. Aqmeq.
PSA.1.1	Guiqlanq huiq-eu tsawrhaq-aq,
PSA.1.1	Tsawrcawv nae maeqbawq bif-euq lof-aer maqcan-aer,
PSA.1.1	Iqbaxzaq-euq garma-anr maqyawf-eu uqtaf,
PSA.1.1	Aqjaf jaf-eu tsawrhaq-euq nuirduq-anr maqnuir-a.
PSA.1.2	Aerkhawf, aqyawf, 
PSA.1.2	Uqcif nan’ghanr maq tsaevlerni, aqyawf-euq zanrdawq-anr dzardziv dziv-eu mae.
PSA.1.3	Aqyawf-aq, lawrgawv gawvtaw kataq-euq arbawr lof-aer dur-awr,
PSA.1.3	Aryamq tsaqlar ngae arsiq siqle-awr,
PSA.1.3	Arpaf khawf kov-ir-eu maqbaw-a.
PSA.1.3	Aqyawf kharmr kharshar-eu jeq muiqlar sanrlar-eu mae.
PSA.1.4	Tsawrcawv-aq, khoerlof-aer maqghae-aer,
PSA.1.4	Jaqlaer nae yabi bawdzae ghae-eu khaqpuiq-anr dur-eu mae.
PSA.1.5	Khoermirnae, tsawrcawv-aq, yarkhaqdar ngae maq yawfzif nya-aer,
PSA.1.5	Iqbaxzaq khawf tsaq-awr dawr-eu tsawrhaq uiqler duq-anr maq jawrnya-a.
PSA.1.6	Ya’we Miqyaer-aq, tsaq-awr dawr-eu tsawrhaq-euq garma-anr siqnya-eu mae.
PSA.1.6	Aerkhawf, tsawrcawv-euq garma-aq, yacawv-ir taef-a.
PSA.2.1	Aqjeq ghae-eu tsawrjeuq tsawrca deuq paersaef-eu nga?
PSA.2.1	Aqjeq ghae-eu tsawrhaqzaq gardanr maqtsoeq-eu bawqtov tovluf-eu la?
PSA.2.2	Mirkhanq sanqpaq deuq mrghanr-awr, uvlanr-eu tsawrhaq deuq gmler-awr,
PSA.2.2	Ya’we Miqyaer hawr-eu aqyawf nae tsaqtsov-euq ghaq-anr puiq-eu laer maeqbawq mrluf-eu mae.
PSA.2.3	Aqyawfmaf aer-eu, “Aqyawf-euq shmrcav gheutsaev dzae-awr,
PSA.2.3	Aqdui-anr paftaq-euq arcav baevlaevdzae kar-eur!”
PSA.2.4	Mq-euq khoertav nuirluf-eu ghaq uir-eu mae;
PSA.2.4	Sanqpaq Miqyaer, aqyawf maf-anr haw-awr uiryoer-eu mae.
PSA.2.5	Khoernar-aq, Miqyaer, aqyawf maf-anr nuima paer-eu lafkhoer dawq ngaeqnaeq taef-a.
PSA.2.5	Miqyaer nuima paer duidui-awr, aqyawfmaf tsawqguv-ir paq-aer aer-eu,
PSA.2.6	“Ngaq-euq shawr-eu gawqjawq, Ziroq gawqjawq-euq khoertav,
PSA.2.6	Ngar, ngaq-euq Sanqpaq tiq ghaq tsovtaq-euq ma.”
PSA.2.7	Ngar, Ya’we Miqyaer-euq zanrtaq khoftaq bisiq bigaq ma.
PSA.2.7	Ya’we Miqyaer, ngaq-anr heulof-aer aernaeq laf-euq mae,
PSA.2.7	“Nawr-aq, ngaq-euq Zaqyo mae.
PSA.2.7	Iqnan, ngar, nawq-euq Aqda pyeuflar-euq ma.
PSA.2.8	Ngaq-anr shar-awq, ngar, nawq-anr jeqbir lof-aer tsawrjeuq tsawrca deuq bifnaeq-awr,
PSA.2.8	Mqdzer mirdzer-anr keuvni, nawq-euq myawqganq bi pyeuflar ma.
PSA.2.9	Nawr, aqyawf maf-anr shmr-euq ganqkawq nae daepav-awr,
PSA.2.9	Nawr, mirtsaq oeqlanq-anr dae-eu lof-aer aqyawf maf-anr daepav daeshav-awr daemeur daeloerjir naeq taef-a. ”
PSA.2.10	Khoermirnae, sanqpaq deuq-or! Nymq-mr tsawrganr anrlar-awq;
PSA.2.10	Mirtsaq-anr yarkhaq dar-eu deuq khawf, maeqdawq tsovdawq-anr narhaq-awq.
PSA.2.11	Guv-eu lafkhoer Ya’we Miqyaer-euq gar mr-awr,
PSA.2.11	Yawdzuq gan’gan-aer laqkhaq caer-awq.
PSA.2.12	Zaqyo-anr maeqsaw saw-awq, maqngeur nar-aq, aqyawf nuima paerlar-awr,
PSA.2.12	Nawr, garma-anr yacawv-ir-eu baw-mr.
PSA.2.12	Aqjeq mirnae aernar-aq, aqyawf-euq nuipaer yawkawr-aer keuvle nya-eu mae.
PSA.2.12	Aqyawf-anr ghoe-eu tsawrhaq dawqtawvluf, guiqlanq huiq-eu mae.
PSA.3.1	Ya’we Miqyaer-or! Ngaq-anr muir-eu laer turlar taq-euq tsawrhaq myaq duidui nga.
PSA.3.1	Ngaq-anr lavbanq mawf-eu tsawrhaq armyavni myaqlar taq-euq nga!
PSA.3.2	Ghawqmya ghaq, ngaq-euq garkawv aer-eu,
PSA.3.2	“Miqyaer, aqyawf-anr maq cawba naeq-ar.” 
PSA.3.3	Aerkhawf, Ya’we Miqyaer-or!
PSA.3.3	Nawr-aq, ngaq-euq tiqjawq daeqdaqduq pyeuf-awr,
PSA.3.3	Ngaq-euq khanqsaer pyeuf-eu uqtaf,
PSA.3.3	Ngaq-euq uqduq bafdir naeqlaf-eu ghaq pyeuf-eu mae.
PSA.3.4	Ngaq-euq tersar nae ngar, Ya’we Miqyaer-anr gur ngae,
PSA.3.4	Aqyawf, aqyawf-euq shawr-eu gawqdur-anr nae, ngaq-anr narhaq naeqlaf-euq mae. 
PSA.3.5	Ngar gayuf ghae-awr yufkhav-euq ma.
PSA.3.5	Ya’we Miqyaer hawsav naeqlaf-euq mirnae, par noeqlar nya-euq ma.
PSA.3.6	Ngaq-anr muir-eu tsawrhaq, ngaq-euq tiqjawq armyaer ghaq gajawqle taq-euq mae.
PSA.3.6	Aerkhawf, ngar maqguv.
PSA.3.7	Ya’we Miqyaer-or! Turlar-awq.
PSA.3.7	Ngaq-euq Miqyaer-or! Bibuq-ir naeqlaf-awq.
PSA.3.7	Ngaq-anr kharmuir-eu deuq-euq maeqof taevceuf naeq-awr,
PSA.3.7	Yawcawv deuq-euq seuq diqjuvjir naeq-awq.
PSA.3.8	Kakhof-eu jeq-aq, Ya’we Miqyaer jawr-eu gar nae dovle-eu mae.
PSA.3.8	Nawq-euq guiqlanq, nawq-euq tsawrhaq-euq khoertav bi keuvle naeqlaf-awq. 
PSA.4.1	Ngaq-euq tsaq-awr dawr-eu Miqyaer-or! Ngar kur-eu gar narhaq naeqlaf-awq!
PSA.4.1	Ngar guv-awr gav-eu jeq-anr ya’mawr ngae, nawr, ngaq-anr ngaeqghaedzeur naeqlaf-euq mae.
PSA.4.1	Ngaq-anr ghawqshaq gaq-awr, ngaq-euq guiqlanq shardawq-anr narhaq naeqlaf-awq.
PSA.4.2	Tsawrhaq-euq zaqdeuq-or!
PSA.4.2	Nawmaf aqmyan keuvni, ngaq-euq khanqsaer yur-awr, daqga-eu jeq lavpyeuf-eu laer ghae-eu le?
PSA.4.2	Nawmaf, aqmyan keuvni gardanr maqtsoeq-eu jeq-anr gaq-awr, jaqmyawf-anr pov-eu laer le? 
PSA.4.3	Aerkhawf, nawmaf heu-anr siqnya-awq.
PSA.4.3	Ya’we Miqyaer, aqyawf-euq gharduq aqyawf-anr yawzeu baw-eu tsawrhaq tserdov taq-euq mae.
PSA.4.3	Ngar, Ya’we Miqyaer-anr kur ngae, aqyawf, ngaq-anr narhaq naeqlaf-eu mae.
PSA.4.4	Nuima paerdzuqdzuq khawf, iqbax taqmr.
PSA.4.4	Ciqcur savni jawr-awr, nawq-euq yufzar-anr jawr ngae,
PSA.4.4	Garkawv heu nawq-euq nuima-euq lafkhoer dzardziv dziv-awq. 
PSA.4.5	Tsaq-awr dawr-eu lawr-eu jeq lawrnaeq-awr,
PSA.4.5	Nawmaf, Ya’we Miqyaer-anr taef-aer ghoe-awq.
PSA.4.6	Tsawrhaq ghawqmya’ni aer-eu,
PSA.4.6	“Aqsur ghaq, aqdui-anr yawmuiq tiqjeqnav bimawr naeqlaf-eu?”
PSA.4.6	Ya’we Miqyaer-or! Yawshaef bya-eu nawq-euq myavpyawq, nga’maf jawr-eu paw ciqpyawr lef-awq.
PSA.4.7	Nawq nae ngaq-euq nuima-euq lafkhoer, laqkhaq caer-eu jeq bifnaeq laf-euq khoer-aq,
PSA.4.7	Dzaqla ghovcaer hawr-eu aqgaf dzaruir yawshuif za’myaq dzaeq-eu yamq-anr navmaqtser laqkhaq caer-eu jeq bifnaeq laf-euq mae.
PSA.4.8	Ngar nuima sarlaevni joeyuf ghae-awr yufkhav ma.
PSA.4.8	Aqjeq mirnae aernar-aq, Ya’we Miqyaer-or!
PSA.4.8	Nawr taef-aer, ngaq-anr guvkhar maqza’ni bidaef naeqlaf nya-eu mae.
PSA.5.1	Ya’we Miqyaer-or! Nawq-euq naqbawr, ngaq-euq dawq-anr narhaq naeqlaf-awr,
PSA.5.1	Ngaq nae dzardziv dziv-euq jeq-anr sharnoeq naeqlaf-awq.
PSA.5.2	Ngaq-euq Sanqpaq hawr-eu ngaq-euq Miqyaer-or!
PSA.5.2	Ngar gur-eu tersar-anr narhaq naeqlaf-awq.
PSA.5.2	Ngar, nawq-anr guiqlanq shar-eu ma.
PSA.5.3	Ya’we Miqyaer-or! Uqshawq paw nawr, ngaq-euq tersar-anr ya gaqluf-eu mae.
PSA.5.3	Uqshawq yawnaf-aer, ngar, nawr jawr-eu paw hawdav laf-awr,
PSA.5.3	Ngaq-euq tersar, nawr jawr-eu paw bi larluf-eu ma.
PSA.5.4	Aqjeq mirnae aernar-aq, nawr-aq, yawcawv jeq-anr nuikhanr shir-eu Miqyaer maqngeur-aer,
PSA.5.4	Nawq-euq maeqshi yawdoer jeq maq javnya-a.
PSA.5.5	Nawr, yawlaeq yawca mr-eu tsawrhaq dawqtawv luf-anr byae-awr;
PSA.5.5	Khanqsaer jaev-eu tsawrhaq, nawr mawr-eu gar maqya yawf-a.
PSA.5.6	Ya’we Miqyaer, shiq maef-eu tsawrhaq-anr nuidav dav-awr,
PSA.5.6	Maershuir shuir-eu tsawrhaq-anr byae-eu mae.
PSA.5.6	Nawr, jaqmyawf myawf-eu deuq-anr lavcawv taef-a.
PSA.5.7	Aerkhawf, ngar-aq, myaq duidui-eu, nawq-euq ghawqshaq gaq-eu jeq-euq baqda’nae,
PSA.5.7	Ngar, nawq-euq nymr-euq lafkhoer urlar ma.
PSA.5.7	Ngar, nawq-anr guv-eu lafkhoer, nawq-euq shawr-eu 
PSA.5.8	Ya’we Miqyaer-or! Ngaq-anr muir-eu tsawrhaq jawr-eu mirnae,
PSA.5.8	Nawq-euq tsaq-awr dawr-eu lafkhoer, ngaq-anr sheuqghae naeqlaf-awq.
PSA.5.8	Ngaq-euq maeqhu nawq-euq garma dawrcoeni lavdanr naeqlaf-awq.
PSA.5.9	Aqjeq mirnae aernar-aq, aqyawf maf-euq khaqmae-euq lafkhoer sarjax zif-eu jeq maqanr-aer,
PSA.5.9	Aqyawf maf-euq lafkhoer-aq, lavcawv mawf-eu jeq taef-aer anr-eu mae.
PSA.5.9	Aqyawf maf-euq kuqbyanq-aq, pantaq-euq lmqbymr-anr dur-awr,
PSA.5.9	Aqyawf maf-euq maeqlar-aq, ja’muiq-eu janrgeuf-eu mae.
PSA.5.10	Miqyaer-or! Aqyawf maf-anr yawlaeq ngar-a laer yarkhaq dartsaev naeq-awr,
PSA.5.10	Aqyawf maf-anr yawqha-euq maeqbawq-euq baqda’nae bicoq-ir-awq.
PSA.5.10	Aqyawf maf-euq yawbanq yawlaeq myaq duidui-eu mirnae, aqyawf maf-anr taedzae naeq-awq.
PSA.5.10	Aqjeq mirnae aernar-aq, aqyawfmaf, nawq-anr puiq-awr muir-euq mae.
PSA.5.11	Aerkhawf, nawq-anr ghoe-eu deuq-anr laqkhaq bicaer-awr,
PSA.5.11	Nawq nae hawpir naeq-euq deuq, aqmyanluf laqkhaq caercaer-aer bigur-eu uqtaf,
PSA.5.11	Nawq-euq tsawrmyanr-anr gaq-eu deuq khawf, nawq-euq lafkhoer laqkhaq bicaer law.
PSA.5.12	Aqjeq mirnae aernar-aq, Ya’we Miqyaer-or!
PSA.5.12	Nawr-aq, tsaq-awr dawr-eu tsawrhaq-anr guiqlanq bif-awr,
PSA.5.12	Aqyawf-euq tiqjawq, nawq-euq ghoer mr-eu jeq, daeqdaqduq lof-aer bijav-eu mae.
PSA.6.1	Ya’we Miqyaer-or! Nawr nuima paer-eu lafkhoer, ngaq-anr taq maeqpar naeqlaf;
PSA.6.1	Nawr nuima paer duidui ngae, ngaq-anr taqdaeq naeqlaf.
PSA.6.2	Ya’we Miqyaer-or! Ngar, ghaq baqluf-eu mirnae, ngaq-anr ghawqshaq gaqnaeq laf-awq.
PSA.6.2	Ya’we Miqyaer-or! Ngaq-euq shaqyoeq gan’gan-aer ghaeluf-eu mirnae, ngaq-anr lavsavtaq naeqlaf-awq.
PSA.6.3	Ngaq-euq nuima saflar shaqzanq naf duidui nya.
PSA.6.3	Ya’we Miqyaer-or! Nawr aqmyan keuvni ghae-awr, ngaq-anr cawba-eu laer ghae-eu le?
PSA.6.4	Ya’we Miqyaer-or! Ghofle-awr ngaq-euq nuima saflar-anr bibuq-ir naeqlaf-awq.
PSA.6.4	Nawr ghawqshaq gaq-eu jeq-euq baqda’nae, ngaq-anr bibuq-ir naeqlaf-awq.
PSA.6.5	Aqjeq mirnae aernar-aq, shir-eu jeq-euq lafkhoer, nawq-anr noeqmawr-eu jeq maqjav-a.
PSA.6.6	Ngar manrmanr-aer shaq-awr ghaqdoerdoer nya.
PSA.6.6	Ngaq-euq yufduq mirlan-aer myavbir nae danqbyan jir-awr,
PSA.6.6	Ngaq-euq myavbir nae yufzar-anr yoeraq jir-euq mae.
PSA.6.7	Ngaq-anr muir-eu tsawrhaq dawqtawv luf-euq baqda’nae,
PSA.6.7	Ngaq-euq myavnuiv ngoerpuq ngoerlu jir-awr,
PSA.6.7	Ngar nuima cawv-eu mirnae, ngaq-euq myavnuiv myavghaq baq-ir taq-euq mir-a.
PSA.6.8	Yawlaeq yawca kharmr-eu tsawrhaq deuq-or!
PSA.6.8	Ngar jawr-eu gar nae dov-ir-awq.
PSA.6.8	Aqjeq mirnae aernar-aq, ngaq nae ngoer-euq tersar, Ya’we Miqyaer-anr gaqkeuv ler-euq mae.
PSA.6.9	Ngaq-anr ghawqshaq gaqnaeqlaf laer shar-eu shardawq-anr,
PSA.6.9	Ya’we Miqyaer narhaq naeqlaf-awr,
PSA.6.9	Ngaq-euq guiqlanq shardawq-anr,
PSA.6.9	Ya’we Miqyaer hageuf naeqlaf taef-a.
PSA.6.10	Ngaq-anr kharmuir-eu deuq, daq biga-ir-awr shaqzanq binaf duidui law;
PSA.6.10	Aqyawfmaf ciqpyawrkhof ngae, myavnuiv tiq taev-euq lafkhoer, daqga-eu jeq ya’mawr taef-a.
PSA.7.1	Ngaq-euq Miqyaer pyeuf-eu Ya’we Miqyaer-or!
PSA.7.1	Ngar, nawq-euq lafkhoer caevzaf ma.
PSA.7.1	Ngaq-anr tae-eu tsawrhaq dawqtawv luf-anr nae bibuq-ir naeqlaf-awr,
PSA.7.1	Ngaq-anr bidzeur-ir naeqlaf-awq.
PSA.7.2	Maqngeur nar-aq, ngaq-anr bidzeur-ir naeqlaf-eu tiqghaq-iq maqjawr-aer,
PSA.7.2	Aqyawfmaf, arlaqjaqshir lof-aer ngaq-anr gheupav gheushav-awr, caeqpyaq caeqsharjir naeqlaf taef-a.
PSA.7.3	Ngaq-euq Miqyaer pyeuf-eu Ya’we Miqyaer-or!
PSA.7.3	Ngar heulof-aer mr-euq jav nar-aq,
PSA.7.3	Ngar, ngaq-euq aqlaf nae lavlaeq lavca-euq law nar-aq,
PSA.7.4	Ngar dawqpae yawmuiq-aer jawrtaf luf-eu tiq ghaq-anr,
PSA.7.4	Ngar yawdoer janrnaeq-euq jav-awr, tiqjeq-iq maqngeur-eu gar, ngaq-anr muir-eu tsawrhaq-anr nawqdzaq khavdzaq taq-euq jav nar-aq,
PSA.7.5	Ngaq-anr muir-eu tsawrhaq, ngaq-anr bi taemi-awr, ngaq-anr bi ghaqlar-eu uqtaf,
PSA.7.5	Ngaq-euq daefzir mirtsaq-anr bi nawqpanq-awr,
PSA.7.5	Ngaq-euq khanqsaer khaqlaer-euq lafkhoer bi gayaf luf-ur. 
PSA.7.6	Ya’we Miqyaer-or! Nawr nuima paer-eu lafkhoer tsawqtur-awr,
PSA.7.6	Ngaq-anr muir-eu deuq paerpaer-aer teuvluf-eu gar, nawr yawfdaq naeqlaf-awq.
PSA.7.6	Ngaq-euq gharduq turlar-awr, dawq bif-eu lafkhoer yarkhaq dar-awq.
PSA.7.7	Tsawrhaqzaq uiqlar-awr, nawq-euq tiqjawq jawrjawqlar taef-a.
PSA.7.7	Khoermirnae, aqyawf maf-euq gharduq, yawgor-anr ghofdav ler-awr uvlanr-awq.
PSA.7.8	Ya’we Miqyaer, tsawrhaqzaq-anr, yarkhaqdar taef-a.
PSA.7.8	Ya’we Miqyaer-or! Ngar tsaq-awr dawr-eu gar hawr-eu,
PSA.7.8	Ngaq-euq lafkhoer anr-eu muiq-awr dawr-eu gar haw-awr,
PSA.7.8	Ngaq-anr yarkhaq darnaeq laf-awq.
PSA.7.9	Tsawrcawv-euq yawdoer jeq arsaq bisaq-awr,
PSA.7.9	Dawr-awr tsaq-eu deuq-anr lavzif naeq-awq.
PSA.7.9	Aqjeq mirnae aernar-aq, tsaq-awr dawr-eu Miqyaer-aq, nuima hawr-eu nuinoeq-anr tsermr haw-eu mae.
PSA.7.10	Ngaq-euq daeqdaqduq-aq, Miqyaer mae.
PSA.7.10	Aqyawf, nuima dawrcoeni ghae-eu tsawrhaq-anr bibuq-ir-eu mae.
PSA.7.11	Miqyaer-aq, yarkhaq dawrcoeni dar-awr;
PSA.7.11	Miqyaer, nan-anr nae tsawrcawv-anr nuima paer-eu mae.
PSA.7.12	Aqyawf maq noeqpar nar-aq, Miqyaer micaer siqtav taq-awr,
PSA.7.12	Kav ngofdav-awr lofluf-eu mae.
PSA.7.13	Miqyaer, aqyawf-anr saef-eu keuka laeqhmq taq-awr,
PSA.7.13	Miqdzaq dof-eu kavmyaq janrtaq-euq mae.
PSA.7.14	Tsawrcawv yawlaeq yawca jeq bawdov lef-eu gar hawsher-eq.
PSA.7.14	Aqyawf, gardzaq garkawv tsaevler-awr, maqtsaq maqdawr-eu jaqmyawf bawdov lef-eu mae.
PSA.7.15	Aqyawf duqkhawf khawf-awr duqkhanq duq-eu mae.
PSA.7.15	Khoernar-aq, yawqha nae duq-euq duqkhanq-anr, yawqha ga’anr ghae-euq mae.
PSA.7.16	Aqyawf nae lavdov-euq gardzaq garkawv, aqyawf-euq uqduq-anr gadavkhof le-awr,
PSA.7.16	Aqyawf nae coeqler deuqler paq-aer mr-euq jeq aqyawf-euq uqduqkhmq-euq khoertav keuvle taef-a.
PSA.7.17	Ya’we Miqyaer tsaq-awr dawr-eu baqda’nae ngar jaceuq ma.
PSA.7.17	Huiqdui gor duidui-eu Ya’we Miqyaer-euq tsawrmyanr-anr, ngar car-awr jaceuq ma.
PSA.8.1	Nga’maf-euq Sanqpaq Miqyaer pyeuf-eu Ya’we Miqyaer-or.
PSA.8.1	Mirtsaq dawqtawv luf-euq khoertav, nawq-euq tsawrmyanr arnavni huiq-awr muiq-eu nga!
PSA.8.1	Nawq-euq yawshaef khanqsaer-aq, mq taf-aer gordzaeq-eu gar-anr keuvni ciqgor taq-euq mae.
PSA.8.2	Nawq-anr muir-eu deuq-euq baqda’nae,
PSA.8.2	Nawr, zaqnanq hawr-eu aqcoer dawrzaq-euq khaqmae-anr ghoe-awr nawq-euq baoq bi dovlar-euq mae.
PSA.8.2	Khoer-aq, muir-eu tsawrhaq hawr-eu lafpov povkhof-eu tsawrhaq-anr lavnaq-eu gharduq mae.
PSA.8.3	Ngar, nawq-euq lafnoer nae ciqceuqtsaq taq-euq,
PSA.8.3	Bala hawr-eu aqguir deuq-anr haw-awr,
PSA.8.3	Nawq-euq mq-anr haw-awr sharnoeq sharsawx ngae,
PSA.8.4	Nawr noeqkeuvnaeq paq-aer, tsawrhaqzaq aqjeq pyeuf-eu la?
PSA.8.4	Nawr oemawr paq-aer tsawrhaq-euq zaqyo aqsur ghaq la?
PSA.8.5	Nawr, aqyawf-anr mqtav ghaqkhaer taf-aer uicuiv teqni janrnaeq-awr,
PSA.8.5	Aqyawf-anr yawshaef khanqsaer hawr-eu taqhuiq taqmanr-eu uqdzanq bidzanq taq-euq mae.
PSA.8.6	Nawr, nawq-euq aqlaf-euq lafzar deuq-anr, aqyawf nae bi uvlanr-awr,
PSA.8.6	Nawr, yawqjeq navluf aqyawf-euq aqkuir-euq uqmov bijav-euq mae.
PSA.8.7	Yawr hawr-eu mawrner dawqtawvluf,
PSA.8.7	Daega-anr jawr-eu bawrtsanq-euq jeqzaq deuq khawf,
PSA.8.8	Mq-anr zaw-eu arjir deuq hawr-eu,
PSA.8.8	Ircuf-anr jawr-eu ngaqshaq,
PSA.8.8	Iqmalavshav-euq lafkhoer cantsaev-eu boeqboeq luvluv deuq-anr khawf,
PSA.8.8	Aqyawf nae bi uvlanr-euq mae.
PSA.8.9	Nga’maf-euq Sanqpaq Miqyaer pyeuf-eu Ya’we Miqyaer-or!
PSA.8.9	Mirtsaq dawqtawv luf-euq khoertav, nawq-euq tsawrmyanr arnavni huiq-awr muiq-eu nga.
PSA.9.1	Ya’we Miqyaer-or! Ngaq-euq nuima dawqtawvluf, nawq-anr jaceuq ma.
PSA.9.1	Ngar, nawq nae zanqler paq-aer muiq-eu jeq, mrdov taq-euq garkawv dawqtawvluf dzawrgaq ma.
PSA.9.2	Ngar, nawq-euq lafkhoer nuikhanr shir-awr laqkhaqcaer ma;
PSA.9.2	Huiqdui gor duidui-eu ghaq-or! Ngar, nawq-euq tsawrmyanr-anr car-awr jaceuq ma.
PSA.9.3	Ngaq-anr muir-eu deuq, narkhan paw zeuvpyawrkhof ngae,
PSA.9.3	Aqyawfmaf, nawq-euq maeqshi coqdzae ghae-awr yacawv-ir taef-a.
PSA.9.4	Aqjeq mirnae aernar-aq, nawr nuirmanq-euq khoertav nuir-awr nae, tsaq-awr dawr-eu lafkhoer yarkhaq darluf-awr,
PSA.9.4	Ngaq-anr of-eu jeq hawr-eu ngaq-anr tsaq-eu jeq, nawr janrtsaq naeqlaf-euq mae.
PSA.9.5	Nawr, mirkhanq tsawrjeuq deuq-anr lmqnaeq-awr, tsawrcawv deuq-anr lavcawv-eu mae;
PSA.9.5	Nawr, aqyawf maf-euq tsawrmyanr mqmaq maqbyav yarzir byovtsaev jirni janrnaeq-euq mae.
PSA.9.6	Muir-eu deuq-anr mqmaq maqbyav yarzir, cawvjirni janrnaeq-awr, meuqdeuq-anr lavcawv-awr,
PSA.9.6	Aqyawf maf-anr noeqmawr-eu jeq khawf lavcawv jir-euq mae.
PSA.9.7	Aerkhawfni, Ya’we Miqyaer-aq, mqmaq maqbyav yarzir zif-awr,
PSA.9.7	Aqyawf yarkhaq dar-eu gharduq, aqyawf-euq nuirmanq laeqhmq taq-euq mae.
PSA.9.8	Aqyawf, mirtsaqzaq-anr tsaq-awr dawr-eu lafkhoer yarkhaq dar-awr,
PSA.9.8	Tsawrhaqzaq-anr yarkhaqdar ngae, aqyawf dawrcoeni dar-eu mae.
PSA.9.9	Ya’we Miqyaer-aq, bikhaeq bikhav-euq deuq-euq gharduq, caevzafduq khawf pyeuf-awr,
PSA.9.9	Shaq-awr zanq-eu jeq keuvle-eu yamq-anr, caevzafler nya-eu mae.
PSA.9.10	Nawq-euq tsawrmyanr-anr siqnya-eu tsawrhaq deuq, nawq-anr ghoe taef-a.
PSA.9.10	Aqjeq mirnae aernar-aq, Ya’we Miqyaer-or!
PSA.9.10	Nawq-anr pov-eu tsawrhaq-anr, nawr maq byaerdzae naeq-a.
PSA.9.11	Ziroq-anr jawr-eu tsawrhaq, Ya’we Miqyaer-anr car-awr jaceuq-awq!
PSA.9.11	Aqyawf nae mr-euq jeq, tsawrhaqzaq-anr dzawrnaeq-awq.
PSA.9.12	Miqyaer, aqyawf maf-anr noeqmawr-awr, shiq lavdov-euq arpoeq janrkhof naeq-eu mae.
PSA.9.12	Aqyawf, yawshaqzaq nae ngoer-euq tersar-anr tiqjawr-iq maqngaer-a.
PSA.9.13	Ya’we Miqyaer-or! Ngaq-anr ghawqshaq gaqnaeq laf-awq.
PSA.9.13	Ngaq-anr byae-eu deuq nae lavdov naeqlaf-euq gardzaq garkawv jav-eu gar sharnoeq sharsawx naeqlaf-awr,
PSA.9.13	Shir-eu mirkhanq-euq lanrkhaeq-anr nae, ngaq-anr ciqkhof naeqlaf-awq.
PSA.9.14	Ngar, nawq-anr jaceuq paq-aer ghae-eu kharngeur-eu jeq,
PSA.9.14	Ziroq-euq zaqmiq-euq lanrkhaeq-anr dawqdzawr mr ma.
PSA.9.14	Ngar, nawq-euq kakhof-eu jeq-euq lafkhoer laqkhaqcaer ma.
PSA.9.15	Mirkhanq tsawrjeuq deuq-aq, yawqha nae duq-euq duqkhanq-anr yawqha ga’anr byov-awr,
PSA.9.15	Yawqha nae khmrzaf taq-euq lanrju-anr yawqha-euq aqkuir pafler-euq mae.
PSA.9.16	Ya’we Miqyaer aqjox-aer ghae-eu la laer-aq, aqyawf yarkhaq dardov laf-eu gar nae siqlar-eu mae.
PSA.9.16	Tsawrcawv-aq, yawqha-euq aqlaf nae mr-euq jeq-euq lanrju-anr pafler-eu lof-aer pafler-eu mae.
PSA.9.16	Dzardziv dziv-awq. 
PSA.9.17	Miqyaer-anr ngaer-euq tsawrjeuq dawqtawvluf hawr-eu tsawrcawv deuq khawf 
PSA.9.18	Miqyaer, shaqzaq zanqzaq-anr maq ngaerbyov naeq-aer,
PSA.9.18	Irshaqzaq nae noeqtmq-euq jeq, mqmaq maqbyav yarzir byovtsaev-eu gar maqbi keuv-a.
PSA.9.19	Ya’we Miqyaer-or! Turlar-awq.
PSA.9.19	Tsawrhaqzaq nae maqbi ghaqler-aer,
PSA.9.19	Tsawrjeuq tsawrca-anr, nawq-euq maeqshi yarkhaq dar-awq.
PSA.9.20	Ya’we Miqyaer-or! Aqyawf maf-anr lavguv naeq-awq.
PSA.9.20	Tsawrjeuq tsawrca, yawqhar yawqha tsawrhaqzaq pyeuf-eu taef nya laer bi siqler-awq. 
PSA.10.1	Ya’we Miqyaer-or!
PSA.10.1	Aqjeq mirnae, nawr garmanr kaq-eu gar jawr-eu le?
PSA.10.1	Nga’maf gardzaq garkawv jav ngae, nawr aqjeq ghae-eu caevzaf naeqlaf-eu le?
PSA.10.2	Tsawrcawv nuima huiq-awr, irshaqzaq-anr khaeq-awr khavluf-eu mae.
PSA.10.2	Aqyawfmaf, yawqha nae yawdoer tov-euq bawqtov-anr yawqha bi pafler-awq.
PSA.10.3	Tsawrcawv-aq, yawqha-euq nuima nuikhanr jav-eu jeq-anr khanqsaer jaev-awr;
PSA.10.3	Yawlof maqbaw-eu tsawrhaq-anr jaceuq-eu uqtaf,
PSA.10.3	Ya’we Miqyaer-anr yaeqbawq-aer aer-eu mae.
PSA.10.4	Tsawrcawv-aq, nuima huiq-eu lafkhoer Miqyaer-anr maqpov-a.
PSA.10.4	Aqyawf maf-euq nuinoeq dawqtawv luf-euq lafkhoer, Miqyaer-anr maq noeqkeuv-a.
PSA.10.5	Aqyawf-euq garma-aq, aqmyanluf muiqlar sanrlar-awr,
PSA.10.5	Nawq-euq yarkhaq dar-eu jeq-aq, ardzaeq-aer gor-eu mirnae, aqyawf maq mawrnya-a.
PSA.10.5	Aqyawf-anr muir-eu deuq-anr, aqyawf aqjaf jafnaeq-eu mae.
PSA.10.6	Aqyawf, aqyawf-euq nuima-euq lafkhoer aer-eu,
PSA.10.6	“Ngar tiqjawr-iq maq nyilarni zif-awr, yawdoer tiqjeq-iq ngaq-anr maq keuvle nya-ar.”
PSA.10.7	Aqyawf-euq khaqmae, yaqkhaer yaq-awr, jaqmyawf maershuir hawr-eu lmqguv-eu jeq taef-aer byan-awr,
PSA.10.7	Aqyawf-euq maeqlar-anr nae gardzaq garkawv hawr-eu yawlaeq yawca jeq dovle-eu mae.
PSA.10.8	Aqyawf, pu-euq dawqpae dzurzaf taq-awr,
PSA.10.8	Yawzaf zaf-aer ghae-eu gar, yawlaeq maqanr-eu tsawrhaq-anr saef-eu mae.
PSA.10.8	Aqyawf-euq myavnuiv-aq, yawqhar yawqha maq cawba nya-eu tsawrhaq-anr khoeqsho luf-eu mae.
PSA.10.9	Arlaqjaqshir, yawqha-euq byoe-anr dzurzaf taq-awr lofluf-eu lof-aer,
PSA.10.9	Aqyawf, irshaqzaq-anr nyaef-eu laer lofluf-awr, aqyawf-euq za nae irshaqzaq-anr khmrpaf-awr nyaef-eu mae.
PSA.10.10	Khoermirnae, yawqhar yawqha maq cawba nya-eu tsawrhaq bi nawqtaeq-awr galan ghae-eu uqtaf,
PSA.10.10	Aqyawf-euq ghaq-euq baqda’nae coqdzae ghae-eu mae.
PSA.10.11	Tsawrcawv, aqyawf-euq nuima-euq lafkhoer aer-eu,
PSA.10.11	“Miqyaer-aq, ngaerjir-awr, aqyawf-euq myavpyawq ciqzaf taq-awr, tiqjeq-anr-iq maqmawr nya-ar.”
PSA.10.12	Ya’we Miqyaer-or, tur-awq!
PSA.10.12	Miqyaer-or, nawq-euq aqlaf bafdir-awq!
PSA.10.12	Yawshaqzaq-anr taqngaer naeqlaf.
PSA.10.13	Aqjeq mirnae tsawrcawv, Miqyaer-anr yaeqbawq-aer aer-awr,
PSA.10.13	Aqyawf-euq nuima-euq lafkhoer, “Miqyaer-aq, garkawv maqyur-ar” laer noeq-eu la?
PSA.10.14	Aerkhawf, nawr, gardzaq garkawv jav-awr ghawqshaq-aer ghaeluf-eu gar hawmawr-awr,
PSA.10.14	Sharnoeq sharsawx-eu lafkhoer, nawq-euq aqlaf nae janrkhof naeq-eu mae.
PSA.10.14	Yawhar yawqha maq cawba nya-eu tsawrhaq, nawq-anr ghoe-eu mae.
PSA.10.14	Nawr-aq, aqda maqbaw-eu tsawrhaq-anr cawba-eu ghaq mae.
PSA.10.15	Tsawrdoer hawr-eu tsawrcawv-euq lafdu ngawqkhaef naeq-awq,
PSA.10.15	Aqyawf-euq yawdoer tiqjeq-iq maqbi dzerlarni povdovjir naeq-awq.
PSA.10.16	Ya’we Miqyaer-aq, mqmaq maqbyav yarzir Sanqpaq pyeuf-eu mae.
PSA.10.16	Tsawrjeuq tsawrca deuq, aqyawf-euq mirtsaq-anr nae yabyov-ir taef-a.
PSA.10.17	Ya’we Miqyaer-or! Nawr, yawshaqzaq geufmawf-eu jeq-anr yagaq-euq mae.
PSA.10.17	Nawr, aqyawf maf-euq nuima laeqhmq-awr, nawq-euq naqbawr ciqkhmr-awr narhaq naeq-eu mae.
PSA.10.18	Khoer-aq, mirtsaq-euq khoertav jawr-eu tsawrhaqzaq lavguv-eu jeq maqpar bimr-aer,
PSA.10.18	Bikhaeq bikhav-euq deuq hawr-eu aqda maqbaw-eu tsawrhaq-anr, dawr-awr tsaq-eu jeq janrnaeq-eu gharduq mae.
PSA.11.1	Ngar, Ya’we Miqyaer-euq lafkhoer caevzaf ma.
PSA.11.1	Nawr, ngaq-anr heulof-aer aqjox-aer aernya-eu le:
PSA.11.1	“Arjir lof-aer, nawq-euq gawqjawq paw zawbyov lef-awq.
PSA.11.2	Aqjeq mirnae aernar-aq, hawsher-eq, tsawrcawv deuq kav ngofdav taq-awr,
PSA.11.2	Aqyawfmaf, yawzaf-anr jawr-awr nae
PSA.11.2	Dawrcoeni daef-eu tsawrhaq-euq nuima-anr beuv-eu laer,
PSA.11.2	Kavmyaq kav-euq cavpi-anr yurdav-awr laeqhmq taq-euq mae.
PSA.11.3	Dawqpaeq duqpur bi lavcawv-euq nar-aq,
PSA.11.3	Tsaq-awr dawr-eu tsawrhaq aqjeq par janrnya-eu?”
PSA.11.4	Ya’we Miqyaer-aq, aqyawf-euq shawr-eu uqduq tanqnymr nymrma-euq lafkhoer jawrluf-eu mae.
PSA.11.4	Ya’we Miqyaer-euq nuirmanq-aq, mqtav mirkhanq-anr jav-awr,
PSA.11.4	Aqyawf-euq myavnuiv hawluf-eu lafkhoer,
PSA.11.4	Aqyawf-euq myavnuiv khovtaev tsawrhaq-euq zaqyo-anr tsermr luf-eu mae.
PSA.11.5	Ya’we Miqyaer, tsaq-awr dawr-eu tsawrhaq-anr tsermr-eu mae.
PSA.11.5	Aerkhawf, coeqler deuqler-eu jeq-anr gaq-eu tsawrhaq hawr-eu tsawrcawv-anr-aq,
PSA.11.5	Aqyawf-euq nuima saflar byae duidui-eu mae.
PSA.11.6	Aqyawf, tsawrcawv-euq khoertav miqdzaq miqdziv hawr-eu,
PSA.11.6	Miqdzaq dof-eu miqdzar dzarshuir tanqdav lef-awr,
PSA.11.6	Puivdzaqlar paq-aer lanr-eu jaqlaer bi bawlef taef-a.
PSA.11.6	Heudeuq-aq, aqyawf maf-anr of-eu shaqbymr-euq khmqmaq pyeuf taef-a.
PSA.11.7	Aqjeq mirnae aernar-aq,
PSA.11.7	Ya’we Miqyaer-aq, tsaq-awr dawr-awr, aqyawf-aq, tsaq-awr dawr-eu jeq-anr gaq-eu mae.
PSA.11.7	Dawrcoeni daef-eu tsawrhaq, aqyawf-euq myavpyawq-anr ya’mawr taef-a.
PSA.12.1	Ya’we Miqyaer-or! Cawba naeqlaf-awq.
PSA.12.1	Aqjeq mirnae aernar-aq, tsawrmuiq maqpar jawr-aer,
PSA.12.1	Tsawrhaq-euq zaqyo deuq-euq ghanrcae, sarjax zif-eu tsawrhaq byov-ir jir-euq mae.
PSA.12.2	Aqyawfmaf, yawqghaq navluf, yawqha-euq dawqpae jawr-eu tsawrhaq-anr jaqmyawf myawf-awr,
PSA.12.2	Nuima povpov lavlav-aer ghae-eu lafkhoer, jaceuq-eu janrgeuf-eu maeqluq nae ngaeq-eu mae.
PSA.12.3	Jaceuq-eu janrgeuf-eu maeqluq hawr-eu nuima huiq-eu lafkhoer ngaeq-eu maeqlar dawqtawv luf-anr,
PSA.12.3	Ya’we Miqyaer yaeqdzaejir naeq luf-ur.
PSA.12.4	Aqyawfmaf aer-eu,
PSA.12.4	“Nga’maf-euq maeqlar nae nga’maf ghaqler ma. Nga’maf-euq maeqluq, nga’maf-euq paw pyawq-eu mae.
PSA.12.4	Aqsur ghaq, nga’maf-euq sanqpaq pargeuf lar-eu?”
PSA.12.5	Aerkhawf, Ya’we Miqyaer aer-eu,
PSA.12.5	“Irshaqzaq bikhaeq bi khavluf-awr, shaqzaq zanqzaq manrluf-eu mirnae,
PSA.12.5	Aqyawfmaf za’mawf duidui-eu lof-aer,
PSA.12.5	Guvkhar maqza-eu jawrduq bif-eu gharduq, nymq-mr ngar tur ma.”
PSA.12.6	Ya’we Miqyaer-euq dawq-aq,
PSA.12.6	Mirtsaq-euq miqdzaq tsawqbym-anr shif pov byan’ni shawr-euq pyur lof-aer shawr-eu dawq mae.
PSA.12.7	Ya’we Miqyaer-or! Nawr, aqyawf maf-anr hawpir naeq-awq.
PSA.12.7	Li-eu maqbawni tiqzir sair tiqzir, nawr, aqyawf maf-anr hawlanr naeq-awq.
PSA.12.8	Tsawrhaqzaq yawdoer yawcawv jeq-anr ciqpoeq ngae, tsawrcawv deuq yawqpaw navluf canluf-eu mae.
PSA.13.1	Ya’we Miqyaer-or!
PSA.13.1	Nawr, ngaq-anr aqmyan keuvni ngaer-eu laer ghae-eu le?
PSA.13.1	Li-eu maqbawni ngaer-eu laer ma lor?
PSA.13.1	Ngaq-anr nae nawq-euq myavpyawq aqmyan keuvni ciqzaf taq-eu laer ghae-eu le?
PSA.13.2	Ngar aqmyan keuvni, ngaq-euq nuima saflar-euq lafkhoer maeqbawq ya’mr-awr,
PSA.13.2	Aqmyan keuvni ngaq-euq nuima-euq lafkhoer nan-anr nae ghawqshaq-aer yaghae-eu la?
PSA.13.2	Aqmyan keuvni ngaq-anr muir-eu tsawrhaq, ngaq-euq taf-aer yabi ciqgor taq-eu la?
PSA.13.3	Ngaq-euq Miqyaer pyeuf-eu Ya’we Miqyaer-or!
PSA.13.3	Ngaq-anr narhaq-awr sharnoeq naeqlaf-awq.
PSA.13.3	Ngar yuf ngae, yufkhav byov-awr shir-eu gar maqya keuvni, ngaq-euq myavnuiv bi mawrnya naeqlaf-awq.
PSA.13.4	Maqngeur nar-aq, muir-eu tsawrhaq,
PSA.13.4	“Ngar, aqyawf-anr ghaqler-euq ma” laer aer-awr;
PSA.13.4	Ngar nyinyi-aer ghaelar-euq mirnae, ngaq-anr banqgha-eu deuq laqkhaq caer-eu baw-mr.
PSA.13.5	Aerkhawf, ngar, nawq-euq ghawqshaq gaq-eu jeq-anr ghoeluf ma.
PSA.13.5	Ngaq-euq nuima, nawq-euq kakhof-eu jeq-anr laqkhaq yacaer taef-a.
PSA.13.6	Ngar dawqcar car-awr, Ya’we Miqyaer-anr jaceuq ma.
PSA.13.6	Aqjeq mirnae aernar-aq, aqyawf, ngaq-anr yawmuiq-aer ngaeqghae naeqlaf-eu mae.
PSA.14.1	Aqdzawq argan-aq, yawha-euq nuima-euq lafkhoer,
PSA.14.1	“Miqyaer maqjawr-a” laer aer-eu mae.
PSA.14.1	Aqyawfmaf daefcawv-awr, nuidav davlar paq-aer ghae-eu jeq mrluf-eu mae.
PSA.14.1	Yawmuiq jeq mr-eu tsawrhaq tiqghaq-iq maqjawr-a.
PSA.14.2	Ya’we Miqyaer, mq-anr nae hawka lef-awr, tsawrhaq-euq zaqdeuq-anr hawluf-eu mae.
PSA.14.2	Tsawrhaqzaq-euq lafkhoer ghovshaw nya-awr, Miqyaer-anr pov-eu tsawrhaq jawr nga laq laer hawluf-eu mae.
PSA.14.3	Aqyawfmaf dawqtawvluf garbanq banq jir-awr, tiqgar durni daefcawvjir taq-euq mirnae,
PSA.14.3	Yawmuiq jeq mr-eu tiqghaq-iq maqjawr-a, tiq ghaq taef-aer khawf maqjawr-a.
PSA.14.4	Ya’we Miqyaer-anr maqkur-aer, ngaq-euq tsawrhaq-anr kaqmur dzaq-eu lof-aer dzaqjir-euq,
PSA.14.4	Yawlaeq yawca jeq mr-eu khoerdeuq dawqtawvluf siqnya-eu tsawrganr maqanr-eu la laq?
PSA.14.5	Aqyawfmaf guv duidui-eu lafkhoer, khoergar yajawr taef-a.
PSA.14.5	Aqjeq mirnae aernar-aq, Miqyaer, tsaq-awr dawr-eu tsawrtsuif naeq-aer jawr-eu mae.
PSA.14.6	Nawr, irshaqzaq-euq maeqbawq daq biga-ir-eu laer ghae-eu khawf,
PSA.14.6	Ya’we Miqyaer-aq, aqyawf maf-euq caevzafduq pyeuf-eu mae.
PSA.14.7	Or-oq, Irsaqleqlav-anr kakhof-eu jeq, Ziroq-anr nae dovle luf-ur!
PSA.14.7	Ya’we Miqyaer, aqcawq nae bi nyaefbyov ghae-euq, aqyawf-euq tsawrhaq-anr sheuqkhoflaf ngae,
PSA.14.7	Yaqkov laqkhaq bicaer-awr, Irsaqleqlav bi lurgha-awq.
PSA.15.1	Ya’we Miqyaer-or!
PSA.15.1	Nawq-euq saqpar saeqghawv-euq lafkhoer aqsur ghaq yajawr-eu la?
PSA.15.1	Nawq-euq shawr-eu gawqjawq-anr aqsur ghaq jawrnya-eu la?
PSA.15.2	Dawrcoeni can-awr, tsaq-awr dawr-eu jeq mr-eu uqtaf,
PSA.15.2	Yawqha-euq nuima-euq lafkhoer yawtsaq yawdawr ngaeq-eu tsawrhaq,
PSA.15.3	Aqyawf-euq maeqlar nae narkhan paw maq jabu maq jadoer-aer,
PSA.15.3	Yawqha-euq dawqpae jawr-eu tsawrhaq-anr yawdoer jeq maqmr-eu uqtaf,
PSA.15.3	Yawqha-euq dawqpae jawr-eu tsawrhaq-anr dawqdoer maqngaeq-eu tsawrhaq,
PSA.15.4	Aqyawf-euq myavnuiv-aq, yawdoer yawcawv tsawrhaq-anr hawdoer-awr,
PSA.15.4	Ya’we Miqyaer-anr guv-eu tsawrhaq-anr taqhuiq-eu uqtaf,
PSA.15.4	Yawqha nae kamq-euq jeq, yawqha-anr deuqlar-eu khawf maqpov maq parlar-eu tsawrhaq,
PSA.15.5	Jirjeuq ardzaeq yurdzaq-eu laer pyur maq bifdov ghae-aer,
PSA.15.5	Yawlaeq maqanr-eu tsawrhaq-anr coeqlerni mr-eu gharduq lafnmf nmflar-eu gar maq hageuf-eu tsawrhaq yajawr-eu mae.
PSA.15.5	Heudeuq mr-eu tsawrhaq-aq, tiqjawr-iq nyinyi-aer maq ghaelarni zifnya taef-a.
PSA.16.1	Miqyaer-or! Ngaq-anr hawpir naeqlaf-awq.
PSA.16.1	Ngar, nawq-euq lafkhoer caevzaflar ma.
PSA.16.2	Ngar, Sanqpaq Miqyaer-anr heulof-aer aer-eu ma,
PSA.16.2	“Nawr-aq, ngaq-euq Ya’we Miqyaer ma.
PSA.16.2	Nawr maqngeur nar-aq, ngar yawmuiq nuijeq tiqjeq-iq maqjav.”
PSA.16.3	Mirtsaq-euq khoertav jawr-eu tsawrshawr deuq-aq, muiq-awr jaq-eu mae.
PSA.16.3	Ngar, aqyawf maf-anr laqkhaqcaer nya.
PSA.16.4	Miqyaer nuideuq-anr yawkawr-aer cantae-eu deuq-euq khoertav, keuvle-eu ghawqshaq-aer ghae-eu jeq myaqlar taef-a.
PSA.16.4	Ngar, aqyawfmaf lof-aer shiq shaevka-awr dawr-eu, lawr-eu jeq maqlawr,
PSA.16.4	Ngaq-euq maeqluq, aqyawf maf-euq miqyaer-euq tsawrmyanr maq ngaeqkeuv.
PSA.16.5	Ya’we Miqyaer-or, nawr-aq, ngaq-euq jeqbir-euq shaqbymr hawr-eu ngaq-euq khmqmaq ma.
PSA.16.5	Nawr, ngaq-anr of-eu shaqbymr hawsav naeqlaf-euq mae.
PSA.16.6	Ngaq-euq mirkaq-aq, nuikhanr shirlar paq-aer ghae-eu jawrduq-anr gatsaq lar-awr,
PSA.16.6	Aqdir ya’aer nar-aq, ngar muiq-eu jeqbir za-euq ma.
PSA.16.7	Ngar, ngaq-anr maeqbawq bifnaeq laf-eu Ya’we Miqyaer-anr jaceuq ma.
PSA.16.7	Uqcif paw khawf, ngaq-euq nuima, yawqhar yawqha maeqdawq bifluf-eu mae.
PSA.16.8	Aqmyanluf, ngar, Ya’we Miqyaer-anr ngaq-euq maeqshi bijawr ma.
PSA.16.8	Aqyawf, ngaq-euq armar paw jawr-eu mirnae, ngar nyinyi-aer maq ghaelarni zif-eu ma.
PSA.16.9	Khoermirnae, ngaq-euq nuima nuikhanr shir-awr,
PSA.16.9	Ngaq-euq lafkhoer kharanr-eu jeq laqkhaq caer-eu uqtaf,
PSA.16.9	Ngaq-euq shiqshaq khawf, sarlaevni daefluf-eu ma.
PSA.16.10	Aqjeq mirnae aernar-aq, nawr, ngaq-euq saflar-anr shir-eu mirkhanq-anr maq byaerdzae yaf-aer,
PSA.16.10	Nawq-euq Yawshawr ghaq-anr buf-ir shov-ir-eu gar maqbi keuv-a.
PSA.16.11	Nawr, ngaq-anr daef-eu jeq bif-eu garma toeqmaeq naeqlaf-euq mae;
PSA.16.11	Nawq-euq maeqshi laqkhaq caer-eu jeq byan-awr;
PSA.16.11	Nawq-euq armar laf-anr, mqmaq maqbyav yarzir lurgha caergha-eu jeq jav-eu mae.
PSA.17.1	Ya’we Miqyaer-or! Dawr-awr tsaq-eu jeq shar-eu gar narhaq naeqlaf-awq.
PSA.17.1	Ngar shar-eu dawq-anr narhaq naeqlaf.
PSA.17.1	Jaqmyawf maershuir maqanr-eu ngaq-euq maeqluq-euq guiqlanq shardawq-anr, nawq-euq naqbawr ciqkhmr naeqlaf-awq!
PSA.17.2	Ngaq-anr japir-eu jeq, nawq-euq maeqshi nae bi dovle-awq!
PSA.17.2	Nawq-euq myavnuiv tsaq-eu jeq-anr hawmawr naeqlaf!
PSA.17.3	Nawr, ngaq-euq nuima-anr pyaevtserhaw ngae,
PSA.17.3	Uqcif paw ngar jawr-eu gar oe-awr,
PSA.17.3	Ngaq-anr tsermrhaw ngae, maqtsaq-eu jeq anr-eu maqmawr-aq.
PSA.17.3	Ngar, ngaq-euq khaqmae nae yawbanq yawlaeq jeq maqngaeq laer noeqtsov taq-euq ma.
PSA.17.4	Tsawrhaqzaq mr-awr shar-eu jeq-anr tafler-awr nae,
PSA.17.4	Nawq-euq maeqluq-anr nae dovle-euq dawq-anr ghoe-awr nae,
PSA.17.4	Ngar coeqler civler-eu garma-anr jawdzeur nya-euq ma.
PSA.17.5	Ngaq-euq kuirtof, nawq-euq garma-anr zifdanni can-awr,
PSA.17.5	Ngaq-euq aqkuir cirjur maqjur-ir haw-aq.
PSA.17.6	Nawr, ngaq-anr oq toqnaeq laf-eu mirnae,
PSA.17.6	Miqyaer-or! Ngar, nawq-anr kur-eu ma.
PSA.17.6	Nawq-euq naqbawr, ngar jawr-eu paw ciqkhmr naeqlaf-awr,
PSA.17.6	Ngaq-euq dawq narhaq naeqlaf-awq.
PSA.17.7	Aqcawq tur-awr muirlar-eu mirnae,
PSA.17.7	Nawq-euq lafkhoer caevzaf lar-eu tsawrhaq-anr,
PSA.17.7	Armar laf nae kakhof-eu ghaq-or!
PSA.17.7	Nawq-euq zanqler paq-aer muiq-eu ghawqshaq gaq-eu jeq bimawr naeqlaf-awq.
PSA.17.8	Nawr, nawq-euq myavnuiv myavsiq-anr hawpir-eu lof-aer,
PSA.17.8	Ngaq-anr hawpir naeqlaf-awq.
PSA.17.8	Ngaq-anr, nawq-euq aqdanr-euq narshmr-euq uqmov, bi caevzaf naeqlaf-awq.
PSA.17.9	Ngaq-anr coeqlar deuqlarni mr-eu tsawrcawv hawr-eu, ngaq-anr lavsaef mawf-awr,
PSA.17.9	Muir-eu laer gajawq taq-euq deuq-anr nae,
PSA.17.9	Ngaq-anr bibuq-ir naeqlaf-awq.
PSA.17.10	Aqyawfmaf, nuima piqtaeq-awr ghawqshaq gaq-eu jeq maqanr-aer,
PSA.17.10	Aqyawf maf-euq khaqmae-aq, janrghae-eu dawq ngaeq-eu mae.
PSA.17.11	Nymq-mr, nga’maf kuirtof ciqghae-eu paw,
PSA.17.11	Aqyawfmaf gajawqlef taq-awr, nga’maf-anr mirtsa daeqcoq ghae-eu laer myavnuiv hawtsov taq-euq mae.
PSA.17.12	Aqyawf gheupav gheushavlar mawf duidui-eu arlaqjaqshir lof-aer dur-awr,
PSA.17.12	Dzurzaf taq-euq huiqlov lar-euq arlaqjaqshir-anr dur-eu mae.
PSA.17.13	Ya’we Miqyaer-or! Turlar-awq!
PSA.17.13	Aqyawf-anr ciqdaq-awr, aqyawf-anr deuvghaq-awq!
PSA.17.13	Tsawrcawv-anr nae ngaq-euq nuima saflar-anr, nawq-euq micaer nae bibuq-ir naeqlaf-awq.
PSA.17.14	Ya’we Miqyaer-or! Nawq-euq aqlaf nae
PSA.17.14	Heulof-aer ghae-eu tsawrhaqzaq, heuzir-euq lafkhoer shaqbymr za-euq mirtsaqzaq-anr nae bibuq-ir naeqlaf-awq.
PSA.17.14	Nawq nae aqyawf maf-euq uqmav-anr pyurshuir myawqganq tiqbyanni shardawv naeq-awr,
PSA.17.14	Aqyawfmaf, yawqha-euq zaqdeuq-anr nuikhanr shir-eu uqtaf,
PSA.17.14	Aqyawf maf-euq zaq-euq gharduq myawqganq zanqnaeq yaf-euq mae.
PSA.17.15	Aerkhawf, ngar lawnmr-aq, tsaq-awr dawr-eu lafkhoer nawq-euq myavpyawq-anr ya’mawr ma.
PSA.17.15	Ngar noeqlar ngae, nawq-anr dur-eu shaevdzeuf za-euq mirnae, ngaq-euq nuima tmqjawvni ghae taef-a.
PSA.18.1	Ngaq-euq ghaq pyeuf-eu, Ya’we Miqyaer-or!
PSA.18.1	Ngar, nawq-anr gaq mir-a.
PSA.18.2	Ya’we Miqyaer-aq, ngaq-euq logur, ngaq-euq lanrlof nymrzif hawr-eu ngaq-anr bibuq-ir-eu ghaq pyeuf-awr,
PSA.18.2	Ngaq-euq Miqyaer, ngaq-euq logur hawr-eu ngar ghoeduq pyeuf-eu uqtaf,
PSA.18.2	Ngaq-euq daeqdaqduq, ngaq-anr kakhof-eu uqcoer hawr-eu ngaq-euq zifduq pyeuf-eu mae.
PSA.18.3	Ngar, jaceuq paq-aer geux-eu Ya’we Miqyaer-anr kur ngae,
PSA.18.3	Ngaq-anr muir-eu deuq-anr nae yabuq-ir taef-a.
PSA.18.4	Shir-eu cavkhmr, ngaq-anr gheujawqle taq-awr,
PSA.18.4	Maqshawr-eu jeq-euq irjeuq, ngaq-anr lavguv luf-eu mae.
PSA.18.5	Shir-eu mirkhanq-euq cavkhmr, ngaq-anr gheupaf-awr,
PSA.18.5	Shir-eu jeq-euq lanrju, ngaq-euq maeqshi khmrtaq-euq mae.
PSA.18.6	Ngar guv-awr gav-eu lafkhoer Ya’we Miqyaer-anr kur-awr,
PSA.18.6	Ngaq-euq Miqyaer-anr gurgaq-eu ma.
PSA.18.6	Aqyawf, aqyawf-euq uqduq tanqnymr nymrma-anr jawr-eu, ngaq-euq tersar gaq-awr,
PSA.18.6	Ngar gur-eu khoer, aqyawf-euq naqbawr-anr gaqkeuv ler-euq mae.
PSA.18.7	Khoernar-aq, aqyawf nuima paer-eu mirnae,
PSA.18.7	Gawqdur-euq dawqpaeq duqpur khawf, luvluv-aer ghaelar-awr nyinyi-aer ghaelar-euq uqtaf,
PSA.18.7	Mirtsaq tanqkhawr khawf nyaenyae-aer ghaelar taq-euq mae.
PSA.18.8	Aqyawf-euq narmaerbanq-anr nae uqkhoeq dovle-awr;
PSA.18.8	Aqyawf-euq khaqmae-anr nae puivdzaqjir nya-eu miqdzaq miqlmr dovle-awr, khaqgheuq deuq-anr dofler-euq mae.
PSA.18.9	Aqyawf, mq ngawqghm-awr zafkale ngae,
PSA.18.9	Yawzanr-aq, aqyawf-euq aqkuir-euq uqmov jav-eu mae.
PSA.18.10	Aqyawf, 
PSA.18.10	Aqyawf, jaqlaer-euq aqdanr-euq khoertav zaw-eu mae.
PSA.18.11	Aqyawf, yawzanr-anr aqyawf-euq jawrzafduq bipyeuf-awr,
PSA.18.11	Mq-anr navcawfni ircuf tiqbyan danq-eu mqdmr-aq, aqyawf-euq tiqjawq saeqghawv bipyeuf-euq mae.
PSA.18.12	Aqyawf-euq maeqshi byacaevni yawshaef bya-eu gar nae,
PSA.18.12	Uqyaer arsiq hawr-eu miqdzaq miqdziv-euq mqdmr cantsaev lef-eu mae.
PSA.18.13	Ya’we Miqyaer, mq-anr nae mqjeq jeq-awr,
PSA.18.13	Gor duidui-eu ghaq, uqyaer arsiq hawr-eu miqdzaq miqdziv-anr ghoe-awr,
PSA.18.13	Dawqtmr mr-eu tersar bi gaqkeuv le-euq mae.
PSA.18.14	Aqyawf kavmyaq beuvdovghae lef-awr, muir-eu deuq-anr taebyav-euq mae.
PSA.18.14	Aqyawf, mqmyawf yawkhav-aer myawfmyawf-aer, aqyawf maf-anr lavbanq lavlanr naeq-euq mae.
PSA.18.15	Ya’we Miqyaer-or! Nawr lmqnaeq ngae,
PSA.18.15	Nawq-euq narmaer narsaf bawghae lef-awr,
PSA.18.15	Iqmalavshav dawqdan mawrlar jir-awr, mirtsaq-euq dawqpaeq duqpur byacaevni javluf-eu mae.
PSA.18.16	Aqyawf yawgor-anr nae aqlaf cawqja lef-awr,
PSA.18.16	Ngaq-anr nyaeftaeq-awr, myaq duidui-eu ircuf-euq lafkhoer nae,
PSA.18.16	Ngaq-anr gheudov naeqlaf-euq mae.
PSA.18.17	Ghaq khav-awr ngaq-anr muir-eu deuq hawr-eu ngaq-anr byae-eu deuq-anr nae,
PSA.18.17	Aqyawf, ngaq-anr bibuq-ir naeqlaf-euq mae.
PSA.18.17	Aqjeq mirnae aernar-aq, aqyawf maf-aq, ngaq-euq gharduq ghaq ardzaeq-aer khav-eu mae.
PSA.18.18	Ngar shaqzanq daqluf-eu arnan aryamq-euq lafkhoer, aqyawfmaf, ngaq-anr caele-euq mae.
PSA.18.18	Aerkhawf, Ya’we Miqyaer, ngaq-anr ngaeqghae naeqlaf-euq mae.
PSA.18.19	Aqyawf, ngaq-anr jerloni ghae-eu jawrduq-anr sheuqdov naeqlaf-euq mae;
PSA.18.19	Aqyawf, ngaq-anr nuikhanr shir-eu mirnae, ngaq-anr bibuq-ir naeqlaf-euq mae.
PSA.18.20	Ngar tsaq-awr dawr-eu gar geuxni, Ya’we Miqyaer, ngaq-anr mrpoeq lafsawq bifnaeq laf-awr;
PSA.18.20	Ngaq-euq aqlaf shawr-eu gar tsaqni, ngaq-anr yawmuiq jeq janrkhof naeqlaf-eu mae.
PSA.18.21	Aqjeq mirnae aernar-aq, ngar, Ya’we Miqyaer-euq garma-anr can’ghae laf-awr,
PSA.18.21	Ngar yawcawv jeq maqmr-aer, ngaq-euq Miqyaer-anr nae maqghawq-ir-aq.
PSA.18.22	Aqjeq mirnae aernar-aq, aqyawf nae dartsaev-euq jeq dawqtawvluf ngaq-euq maeqshi jav-awr,
PSA.18.22	Ngar, aqyawf-euq zanrtaq khoftaq-anr maq daeqdzae haw-aq.
PSA.18.23	Ngar, aqyawf-euq maeqshi aerkhar maqza’ni daef-awr,
PSA.18.23	Yawlaeq yawca maqmrni yanr-euq ma.
PSA.18.24	Khoer baqda’nae, aqyawf-euq maeqshi ngaq-euq aqlaf shawr-eu gar tsaq-awr,
PSA.18.24	Ngar tsaq-awr dawr-eu gar tsaqni, Ya’we Miqyaer, ngaq-anr janrtsaq naeqlaf-euq mae.
PSA.18.25	Ghawqshaq gaqnya-eu tsawrhaq-anr, nawr ghawqshaq gaqnya-eu bimawr-awr;
PSA.18.25	Aerkhar maqza-eu tsawrhaq-anr, nawr-aq, aerkhar maqza nga laer bimawr-eu mae.
PSA.18.26	Nuima shawr-eu tsawrhaq-anr, nawq-euq nuima shawr-eu gar bimawr-awr;
PSA.18.26	Nuighof baw-eu tsawrhaq-anr, nawq-euq yawghof jeq bimawr-eu mae.
PSA.18.27	Aqjeq mirnae aernar-aq, nawr, nuinanq nuiyu anr-eu tsawrhaq-anr bibuq-ir-awr,
PSA.18.27	Nawr, nuima huiq-awr haw-eu deuq-anr gheuka naeq-euq mae.
PSA.18.28	Nawr, ngaq-euq tsirkhmq keuqdof naeqlaf-eu mirnae;
PSA.18.28	Ngaq-euq Miqyaer pyeuf-eu Ya’we Miqyaer, ngaq-euq yawzanr-anr yawshaef bi byalar-eu mae.
PSA.18.29	Khoermirnae, ngar, nawq-anr ghoe-awr, guirmaf-anr nae caevpavdov nya-awr;
PSA.18.29	Ngar, ngaq-euq Miqyaer-anr ghoe-awr nae meuqlanr tsawqdzeur nya-eu ma.
PSA.18.30	Miqyaer heughaq-aq, aqyawf-euq garma byan duidui-awr;
PSA.18.30	Ya’we Miqyaer-euq dawq-aq, aertaq-euq lof-aer tsaq nga laer mawrlar-eu mae.
PSA.18.30	Aqyawf-aq, aqyawf-anr ghoe-eu deuq-euq gharduq, daeqdaqduq pyeuf-eu mae.
PSA.18.31	Ya’we Miqyaer maqngeur nar-aq, Miqyaer nuighaq aqsur ghaq la?
PSA.18.31	Aqdui-euq Miqyaer maqngeur nar-aq, logur pyeuf-eu aqsur ghaq la?
PSA.18.32	Ngaq-anr ghaq bidm naeqlaf-awr,
PSA.18.32	Ngaq-euq garma bimuiq bibyan naeqlaf-eu ghaq-aq, Miqyaer mae.
PSA.18.33	Aqyawf, ngaq-euq aqkuir-anr, khaqtsaev-euq aqkuir lof-aer janrdur naeqlaf-awr;
PSA.18.33	Ngaq-anr jawrduq yawgor-anr bijawr naeqlaf-euq mae.
PSA.18.34	Aqyawf, ngaq-euq aqlaf guir mrnya’ni maeqnaeq laf-euq mirnae;
PSA.18.34	Ngaq-euq lafdu guiqshuir kavpov ngofdav nya-eu ma.
PSA.18.35	Nawr, ngaq-anr nawq-euq kakhof-eu daeqdaqduq khawf bifnaeq laf-euq mae;
PSA.18.35	Nawq-euq armar laf nae ngaq-anr tovtur naeqlaf-awr;
PSA.18.35	Nawr nanqyuni janrnaeq laf-euq mirnae, ngar huiqlar nya-euq ma.
PSA.18.36	Ngar canluf-eu ngaq-euq cankawv, nawq nae lavjer naeqlaf-euq mirnae;
PSA.18.36	Ngaq-euq aqkuir maq nawqjur-aq.
PSA.18.37	Ngar, ngaq-anr muir-eu deuq-anr cantae-awr taemi-euq ma;
PSA.18.37	Aqyawfmaf maq cawvjir-euq khoerkeuvni, ngar narkhan paw maq ghofkhoflar.
PSA.18.38	Ngar, aqyawf maf-anr lavnar naeq-euq ma.
PSA.18.38	Khoermirnae, aqyawfmaf maqpar turlarnya mae;
PSA.18.38	Aqyawfmaf, ngaq-euq aqkuir-euq uqmov galuf-eu mae.
PSA.18.39	Nawr, ngaq-anr guirdeuv bideuv-eu gharduq, ghaq bidm naeqlaf-awr;
PSA.18.39	Nawr, ngaq-anr tur-awr muirlar-eu deuq-anr, ngaq-euq lafov bi gabyav lar-euq mae.
PSA.18.40	Nawr, ngaq-anr muir-eu deuq-euq kawqlanr khawf, ngaq-anr bifnaeq laf-euq mirnae;
PSA.18.40	Ngar, ngaq-anr byae-eu deuq-anr lavcawv nya-eu ma.
PSA.18.41	Aqyawfmaf gur-eu khawf, bibuq-ir-eu tiqghaq-iq maqjawr-a;
PSA.18.41	Ya’we Miqyaer-anr kur-eu khawf, aqyawf oq maq toqnaeq-a.
PSA.18.42	Khoernar-aq, ngar, aqyawf maf-anr jaqlaer nae bi bawdzaeni, khaqlaer lof-aer diqnmv naeq-euq ma.
PSA.18.42	Ngar, aqyawf maf-anr mirtsaq lof-aer, garma-anr shaevdzae-euq ma.
PSA.18.43	Nawr, ngaq-anr mirkhanqzaq caedzaq-eu gar nae bibuq-ir naeqlaf-awr;
PSA.18.43	Nawr, ngaq-anr tsawrjeuq deuq-euq uqduq bi geufnaeq laf-euq mae.
PSA.18.43	Ngar maq siqnya-eu tsawrjeuq khawf, ngaq-anr gar mrnaeqlaf taef-a.
PSA.18.44	Aqyawfmaf, ngaq-euq garkawv yagaq-euq naeq-aer, ngaq-euq dawq narhaq geuf-awr;
PSA.18.44	Aqcawq tsawrjeuq, ngaq-euq maeqshi awbyav lar-eu mae.
PSA.18.45	Aqcawq tsawrjeuq nuima gaka jir-awr,
PSA.18.45	Aqyawf maf-euq caevzafduq-anr nae, guv duidui-eu lafkhoer dovle-eu mae.
PSA.18.46	Ya’we Miqyaer daefluf mae!
PSA.18.46	Ngaq-euq logur-anr jaceuq ma!
PSA.18.46	Ngaq-anr kakhof-eu Miqyaer-anr ciqhuiq ciqmanr ma.
PSA.18.47	Miqyaer-aq, ngaq-euq gharduq lafpov povkhof naeq-awr;
PSA.18.47	Aqcawq tsawrjeuq, ngaq-euq lafov bijawrni janr-eu ghaq pyeuf-eu mae.
PSA.18.48	Aqyawf, ngaq-anr muir-eu deuq-anr nae bibuq-ir naeqlaf-euq mae.
PSA.18.48	Nawr, ngaq-anr muirlar-eu deuq-euq khoertav, ciqgor naeqlaf-awr;
PSA.18.48	Nawr, ngaq-anr coeq-awr deuq-eu jeq mr-eu tsawrhaq-anr nae bibuq-ir naeqlaf-euq mae.
PSA.18.49	Khoermirnae, Ya’we Miqyaer-or!
PSA.18.49	Ngar, nawq-anr guiqlanqhuiq ma laer aer-eu ma;
PSA.18.49	Mirkhanq tsawrjeuq deuq-euq ghanrcae,
PSA.18.49	Nawq-euq tsawrmyanr-anr car-awr jaceuq-eu ma.
PSA.18.50	Aqyawf, aqyawf-euq sanqpaq-anr yawmuiq-aer bibuq-ir-awr;
PSA.18.50	Aqyawf nae tsaqtsov-euq tsawrhaq-anr ghawqshaq gaq-eu jeq bimawr-eu mae.
PSA.18.50	Daqbir hawr-eu aqyawf-euq zaqdeuq-anr, mqmaq maqbyav yarzir biza taef-a.
PSA.19.1	Mqtav mirkhanq, Miqyaer-euq yawshaef khanqsaer dzawrgaq naeqluf-awr,
PSA.19.1	Mq-aq, aqyawf-euq lafzar bimawr naeqluf-eu mae.
PSA.19.2	Arnan tiqnan sair tiqnan dawqngaeq ngaeq duidui luf-awr,
PSA.19.2	Uqcif tiqmir sair tiqmir siqnya-eu tsawrganr panmaeq naeqluf-eu mae.
PSA.19.3	Dawq maqzmq-aer, dawqbav maqbav-eu uqtaf,
PSA.19.3	Aqyawf maf-euq tersar manr-eu maqya gaq-a.
PSA.19.4	Aerkhawf, aqyawf maf-euq tersar mirkhanq doeni irkhawqghae luf-awr,
PSA.19.4	Aqyawf maf-euq dawq mqdzer mirdzer irkeuv luf-eu mae.
PSA.19.4	Miqyaer nae mq-euq lafkhoer nanrma-anr saeqghawv ghawvnaeq-euq mae.
PSA.19.5	Yoshuif, aqyawf-euq kuvlawv-anr nae dovlar-eu lof-aer hawr-eu,
PSA.19.5	Ghaq khav-eu tsawrhaq caevcae cae-eu lof-aer laqkhaq caer-eu mae.
PSA.19.6	Nanrma, mqdzer mirdzer tiq pyawq-anr nae dovlar-awr,
PSA.19.6	Mqdzer mirdzer yawqpyawq yawq-anr irjawq ghae-eu mae.
PSA.19.6	Aqyawf-euq yawlanr-anr nae tiqjeq-iq maq jawrzaf nya-a.
PSA.19.7	Ya’we Miqyaer-euq zanrdawq-aq, byan duidui-awr, nuima saflar-anr lavmuiq lavpar-eu mae.
PSA.19.7	Ya’we Miqyaer-euq dawqdzawr-aq, yawduq baw-awr maqdzaw-euq zaq-anr tsawrganr bi anrlar-eu mae.
PSA.19.8	Ya’we Miqyaer-euq zanrtaq khoftaq-aq, tsaq-awr nuima-anr laqkhaq bi caerlar-eu mae.
PSA.19.8	Ya’we Miqyaer-euq zanrdawq khofdawq-aq, shawrjaevni ghae-awr, myavnuiv-anr bi mawrshawr lar-eu mae.
PSA.19.9	Ya’we Miqyaer-anr guv-eu jeq-aq, shawr-awr mqmaq maqbyav yarzir gmq-eu mae.
PSA.19.9	Ya’we Miqyaer yarkhaq dar-eu jeq-aq, dawrcoeni ghae-awr, dawqtawvluf tsaq-awr dawr-eu mae.
PSA.19.10	Shuir navmaqtser muiq duidui-eu, shuir navmaqtser geufmawf paq-aer ghae-awr,
PSA.19.10	Byaqyav-anr nae yoerdov lef-eu byaquir navmaqtser coerdzaeq-eu mae.
PSA.19.11	Khoeruqtaf, dawq heudeuq-euq baqda’nae nawq-euq kuirlaf zaqkhav, noeqnya yanrnya lar-awr,
PSA.19.11	Dawq heudeuq-anr mrcaw-eu mirnae huiq-eu mrpoeq lafsawq za-eu mae.
PSA.19.12	Yawqha-euq yawlaeq ghovshaw nya-eu aqsur ghaq jawr-eu la?
PSA.19.12	Zaftaq-euq yawbanq-anr nae ngaq-anr tsiqshawr naeqlaf-awq.
PSA.19.13	Nawq-euq kuirlaf zaqkhav, maqyanrni iqbax mr-eu gar nae gheukhof naeqlaf-awr,
PSA.19.13	Iqbax nae ngaq-anr taqbi uvlanr naeqlaf.
PSA.19.13	Khoernar-aq, ngar aerkhar maqza-eu tsawrhaq pyeuf-awr,
PSA.19.13	Huiq-eu yawbanq yawlaeq maqmr-eu tsawrhaq pyeuf taef-a.
PSA.19.14	Ngaq-euq logur pyeuf-awr,
PSA.19.14	Ngaq-anr kakhof-eu Ya’we Miqyaer-or!
PSA.19.14	Ngaq-euq khaqmae-anr nae ngaeqdov lef-euq dawq,
PSA.19.14	Ngaq-euq nuima-euq lafkhoer dzardziv dziv-euq jeq,
PSA.19.14	Nawq-euq maeqshi, nawr nuima tsaq-eu jeq bipyeuf law.
PSA.20.1	Nawr gardzaq garkawv yadaq-eu arnan-anr,
PSA.20.1	Ya’we Miqyaer ngaeqghae naeq luf-ur.
PSA.20.1	Yaqkov-euq Miqyaer-euq tsawrmyanr, nawq-anr daqpirnaeq luf-ur.
PSA.20.2	Yawshawr Jawrduq-anr nae nawq-anr cawba-eu jeq bi keuvle-awr,
PSA.20.2	Ziroq-anr nae nawq-anr ghaq bif-eu jeq bi dovle luf-ur.
PSA.20.3	Miqyaer, nawq nae khar damqnaeq-euq jeq-anr noeqkeuv-awr,
PSA.20.3	Nawq-euq dzanpuiv-awr lawr-eu jeq-anr, nuikhanr shir-awr hageuf luf-ur. 
PSA.20.4	Miqyaer, nawq-euq nuima geufmawf-eu lof-aer bifnaeq-awr,
PSA.20.4	Nawq-euq bawqtov mrbyannaeq luf-ur.
PSA.20.5	Nawr bibuq-ir naeqlaf-euq mirnae, nga’maf laqkhaq caer-awr,
PSA.20.5	Aqdui-euq Miqyaer-euq tsawrmyanr-euq lafkhoer, parloq parlaer katurnaeq ma!
PSA.20.5	Nawr kharshar-eu yawqjeq navluf, Ya’we Miqyaer mrbyanjir naeq luf-ur.
PSA.20.6	Ya’we Miqyaer, aqyawf nae tsaqtsov-euq ghaq-anr kakhofnaeq nga laer, nymq-mr ngar siqnya lar-euq ma.
PSA.20.6	Aqyawf kakhof-eu ghaq anr-eu aqyawf-euq armar laf nae,
PSA.20.6	Aqyawf-euq shawr-eu mqtav mirkhanq-anr nae ngaeqghae naeq-eu mae.
PSA.20.7	Tiqghaqnav, manq lavlawq-anr ghoe-awr; tiqghaqnav, manq-anr ghoe-eu mae.
PSA.20.7	Aerkhawf, aqdui-aq, aqdui-euq Miqyaer pyeuf-eu Ya’we Miqyaer-euq tsawrmyanr-anr noeqkeuv ma.
PSA.20.8	Aqyawf maf-aq, awbyav ghae-awr gacoq-euq mae.
PSA.20.8	Aerkhawf, aqdui maf-aq, turlar-awr dawrcoeni yawfluf ma.
PSA.20.9	Ya’we Miqyaer-or! Kakhof naeqlaf-awq!
PSA.20.9	Aqdui kur ngae, Sanqpaq, aqdui-anr ngaeqghae naeqlaf luf-ur.
PSA.21.1	Ya’we Miqyaer-or! Nawq-euq ghaq-euq baqda’nae, sanqpaq laqkhaqcaer taef-a.
PSA.21.1	Nawq-euq kakhof-eu jeq-euq lafkhoer, aqyawf yawkhav-aer lurgha caergha taef-a.
PSA.21.2	Nawr, aqyawf-euq nuima khar geufmawf-eu jeq bifnaeq-awr,
PSA.21.2	Aqyawf-euq maeqboeq nae shar-eu jeq-anr maqbif-aer maq ghaenaeq-aq. 
PSA.21.3	Nawr, aqyawf-anr yawmuiq-euq guiqlanq bifnaeq-awr,
PSA.21.3	Aqyawf-euq uqduq-anr shawr-eu shuir uqkhov nyaefkhov naeq-euq mae.
PSA.21.4	Aqyawf, nawq-anr daefzir shar ngae,
PSA.21.4	Nawr, aqyawf-anr bif-euq mae—li-eu maqbaw-eu mqmaq maqbyav yarzir, zirbaw zirza-eu jeq bif-euq mae.
PSA.21.5	Nawq-euq kakhof-eu jeq-euq lafkhoer,
PSA.21.5	Aqyawf-euq yawshaef khanqsaer huiq duidui-awr;
PSA.21.5	Nawr, aqyawf-euq khoertav taqhuiq taqmanr-eu jeq hawr-eu khanqsaer biftaq-euq mae.
PSA.21.6	Nawr, aqyawf-anr mqmaq maqbyav yarzir guiqlanq biza duidui-awr;
PSA.21.6	Nawq-euq maeqshi, nawr, aqyawf-anr laqkhaq yawkhav-aer bicaer-euq mae.
PSA.21.7	Sanqpaq-aq, Ya’we Miqyaer-anr ghoe-eu mirnae,
PSA.21.7	Gor duidui-eu ghaq ghawqshaq gaq-eu baqda’nae, aqyawf maq nyilar-ar.
PSA.21.8	Nawq-euq aqlaf, nawq-anr kharmuir-eu deuq-anr povmawr-awr;
PSA.21.8	Nawq-euq armar laf, nawq-anr byae-eu deuq-anr povmawr taef-a.
PSA.21.9	Nawr nuima paer-eu aryamq-anr, nawr, aqyawf maf-anr miqdzaq tsawqbym lof-aer bi pyeuflar-awr;
PSA.21.9	Ya’we Miqyaer nuima yawkhav-aer paer-eu lafkhoer, aqyawf maf-anr myeufanr jir-awr;
PSA.21.9	Khoernar-aq, miqdzaq, aqyawf maf-anr puivdzaqjir taef-a.
PSA.21.10	Nawr, aqyawf maf-euq zaqdeuq uvdeuq-anr mirtsaq-euq khoertav maqbi dzaeqlar-aer;
PSA.21.10	Aqyawf maf-euq aryoeq-anr tsawrhaq-euq zaqdeuq-euq ghanrcae maqbi dzerlarni lavcawvjir naeq taef-a.
PSA.21.11	Aqjeq mirnae aernar-aq, aqyawfmaf, nawq-anr yawdoer jeq janr-eu laer laeqhmq taq-euq khawf;
PSA.21.11	Aqyawfmaf nae maqmuiq-eu bawqtov tovtaq-euq lof-aer maq mrbyan nya-ar.
PSA.21.12	Khoermirnae, nawr, aqyawfmaf narkhan ciqpyawr-awr caevni janrnaeq taef-a;
PSA.21.12	Nawr, kavpi-euq khoertav kavmyaq yurdav-awr, aqyawf maf-euq myavpyawq-anr ciqmawqnaeq taef-a.
PSA.21.13	Ya’we Miqyaer-or! Nawr ghaq khav-eu gar ciqpoeq ciqgor ma.
PSA.21.13	Nga’maf car-awr nawq-euq baoq-anr jaceuq-eu ma.
PSA.22.1	Ngaq-euq Miqyaer-or! Ngaq-euq Miqyaer-or!
PSA.22.1	Aqjeq mirnae nawr, ngaq-anr byaerdzae naeqlaf-eu le?
PSA.22.1	Aqjeq ghae-eu ngaq-anr maq cawba naeqlaf-aer, ngar manrluf-eu dawq-anr nae garmanr kaq-eu gar jawr-eu le?
PSA.22.2	Ngaq-euq Miqyaer-or! Ngar nan’ghanr paw kur-eu khawf, nawr oq maq toqkhof naeqlaf-a.
PSA.22.2	Uqcif-euq aryamq-anr khawf, ngar ciqcurni maqjawr-aq.
PSA.22.3	Aqjox-aer law-awr khawf, nawr-aq, Irsaqleqlav jaceuq-eu nuirmanq-anr nuirluf-eu yawshawr ghaq mae.
PSA.22.4	Nga’maf-euq aqpoeq deuq, nawq-anr ghoe-euq mae.
PSA.22.4	Aqyawfmaf, nawq-anr ghoe-awr, nawr, aqyawf maf-anr bibuq-ir-euq mae.
PSA.22.5	Aqyawfmaf, nawq-anr gurgaq ngae, aqyawfmaf yadzeur-ir-awr;
PSA.22.5	Aqyawfmaf, nawq-anr ghoe-euq mirnae, aqyawfmaf daq maqya ga-aq.
PSA.22.6	Aerkhawf, ngar-aq, tsawrhaq baqmaf hawdoer-awr, tsawrhaqzaq aerdoerduq pyeuf-eu;
PSA.22.6	Tsawrhaq maqngeur-eu aqjuq tiq mawr-anr dur-eu taef mir-a.
PSA.22.7	Ngaq-anr khar mawrle-eu deuq, uiruir-aer aqjaf jaflar-awr;
PSA.22.7	Aqyawfmaf maeqluq mryawf naeqlaf-eu lafkhoer, uqduq juifjuif-aer aer-eu,
PSA.22.8	“Aqyawf, Ya’we Miqyaer-anr ghoe-eu-aq, Miqyaer, aqyawf-anr bidzeur-ir luf-ur;
PSA.22.8	Aqyawf, Miqyaer-euq lafkhoer laqkhaq caer-eu mirnae, Miqyaer, aqyawf-anr bibuq-ir luf-ur.”
PSA.22.9	Aerkhawf, nawr-aq, ngaq-anr zaq-euq jawrzar-anr nae bi daefle-euq ghaq pyeuf-awr;
PSA.22.9	Ngar, ngaqma-euq aqcoer dawrluf ngae nae, nawq-anr bi ghoenya naeqlaf-euq mae.
PSA.22.10	Ngar daefle ngae nae, nawq-anr bighoe naeqlaf-euq mae.
PSA.22.10	Ngar, ngaqma-euq uqmav-euq lafkhoer jawrluf ngae nae nawr-aq, ngaq-euq Miqyaer pyeuf-eu mae.
PSA.22.11	Gardzaq garkawv dawqpae javluf-eu mirnae, ngaq-anr nae garmanr taq jawrkaq naeqlaf;
PSA.22.11	Aqjeq mirnae aernar-aq, ngaq-anr cawba naeqlaf-eu tiqghaq-iq maqjawr-a.
PSA.22.12	Mawrner mawrgaw ghawqmya mawr, ngaq-anr gajawq taq-euq mae.
PSA.22.12	Ghaq khav-eu Baqshaq-euq mawrner mawrgaw deuq, ngaq-anr lofjawqjir taq-euq mae.
PSA.22.13	Aqyawfmaf, zir duidui-eu arlaqjaqshir joeq-eu lof-aer,
PSA.22.13	Khaqmae mrnga-awr, ngaq-anr lmqluf-eu mae.
PSA.22.14	Ngar-aq, bi shaevdzae-euq ircuf lof-aer dur-awr,
PSA.22.14	Ngaq-euq yoeqtsuif yoeqlaf puir-ir jir-euq mir-a;
PSA.22.14	Ngaq-euq nuima-aq, byaqshanq lof-aer dur-awr,
PSA.22.14	Ngaq-euq lafkhoer guirjir shaw-euq mir-a.
PSA.22.15	Ngaq-euq ghaq oeqlanqpyaeq lof-aer guicorni ghae-awr,
PSA.22.15	Ngaq-euq maeqlar-aq, maeqof-anr myanqler taq-euq mir-a.
PSA.22.15	Nawr, ngaq-anr bishir-eu khaqlaer tsanq-anr sheuqtaq naeqlaf-euq mae.
PSA.22.16	Aqjeq mirnae aernar-aq, aqkuiq deuq, ngaq-anr gajawq taq-awr;
PSA.22.16	Tsawrdoer baqmaf tiq maf, ngaq-anr jawrjawq taq-euq mae.
PSA.22.16	Aqyawfmaf, ngaq-euq aqkuir aqlaf-anr tsawvbyoe naeqlaf-euq mae.
PSA.22.17	Ngar, ngaq-euq shaqyoeq dawqtawvluf guijir nya-awr,
PSA.22.17	Aqyawfmaf, ngaq-anr haw-awr, hawtsov taq-euq mae.
PSA.22.18	Aqyawf maf-euq yawkaq, ngaq-euq maeqtsoeq lafnyir kanr birgeuf-awr,
PSA.22.18	Ngaq-euq paerkhanq lafkhoer kanr shaevtsaq tsaqgeuf-eu mae.
PSA.22.19	Aerkhawf, Ya’we Miqyaer-or! Nawr, ngaq-anr nae garmanr taq jawrkaq naeqlaf;
PSA.22.19	Ngaq-euq ghaq pyeuf-eu ghaq-or! Ngaq-anr yawkawr-aer cawbale naeqlaf-awq.
PSA.22.20	Ngaq-euq nuima saflar, micaer khaeq-anr nae bibuq-ir naeqlaf-awr,
PSA.22.20	Poeq-eu ngaq-euq daefzir, aqkuiq-euq baoq-anr nae bibuq-ir naeqlaf-awq.
PSA.22.21	Nawr, ngaq-anr ngaeqghae-awr, naefnyoq-euq uqcoer-anr nae bidzeur-ir naeqlaf-euq mae.
PSA.22.21	Ngaq-anr arlaqjaqshir-euq khaqmae-anr nae, bibuq-ir naeqlaf-awq.
PSA.22.22	Ngar, ngaq-euq maernmr deuq-anr, nawq-euq tsawrmyanr dzawrgaq ma.
PSA.22.22	Armur uiqler-awr jawr-eu ghanrcae, ngar, nawq-anr car-awr jaceuq ma.
PSA.22.23	Ya’we Miqyaer-anr guv-eu deuq, nawmaf, aqyawf-anr jaceuq-awq!
PSA.22.23	Yaqkov-euq aryoeq dawqtawvluf, nawmaf, aqyawf-anr ciqhuiq ciqmanr-awq.
PSA.22.23	Irsaqleqlav-euq aryoeq dawqtawvluf, nawmaf, aqyawf-anr guv-awq.
PSA.22.24	Aqjeq mirnae aernar-aq, aqyawf, shaqzanq-anr ya daqluf-eu tsawrhaq-anr maq hawdoer-aer nuidav maqdav-eu uqtaf;
PSA.22.24	Aqyawf-anr nae, aqyawf-euq myavpyawq maq ciqzaf-a.
PSA.22.24	Aerkhawf, aqyawf, aqyawf-anr kur ngae, aqyawf narhaq-eu mae.
PSA.22.25	Tsawrhaq tiqbyanni uiqler taq-euq gar, ngar, nawq-anr jaceuq ma.
PSA.22.25	Ngar, nawq-anr guv-eu deuq-euq maeqshi, ngaq nae kamqtaq-euq lof-aer mrbyan ma.
PSA.22.26	Irshaqzaq nuikhanr tiqshir ya dzaqdaev-awr;
PSA.22.26	Ya’we Miqyaer-anr pov-eu deuq, aqyawf-anr ya jaceuq taef-a.
PSA.22.26	Nawq-euq nuima mqmaq maqbyav yarzir daef luf-ur!
PSA.22.27	Mirtsaq-euq mirdzer yawqdzer navluf,
PSA.22.27	Ya’we Miqyaer-anr noeqkeuv lar-awr, aqyawf jawr-eu paw ghofkhoflar taef-a.
PSA.22.27	Mirkhanq-euq tsawrjeuq-euq zawfjir dawqtawvluf khawf, nawq-euq maeqshi uqduq tanqlar taef-a.
PSA.22.28	Aqjeq mirnae aernar-aq, uvlanr-eu jeq-aq, Ya’we Miqyaer-euq pyeuf-awr;
PSA.22.28	Aqyawf, mirkhanq-euq tsawrjeuq deuq-anr uvlanr luf-eu mae.
PSA.22.29	Mirtsaq-euq smrmuiq smrbaw dawqtawvluf, yadzaq-awr uqduq yatanq taef-a;
PSA.22.29	Mirtsaq-euq shaqjaev ghofpyeuf-ir-eu yawqghaq navluf,
PSA.22.29	Yawqha yawqha maq daefnya-aer pyeuflar-euq deuq,
PSA.22.29	Aqyawf-euq maeqshi ya awbyav taef-a.
PSA.22.30	Aqkar-euq nanqzaq, Miqyaer-euq kuirlaf geuf taef-a.
PSA.22.30	Ya’we Miqyaer-euq garkawv, tiqzir sair tiqzir ja’maeqnaeq taef-a.
PSA.22.31	Miqyaer heujeq mr-euq mae laer, aqyawfmaf lar-awr aqkar daefle-eu tsawrhaq deuq-anr,
PSA.22.31	Miqyaer-euq tsaq-awr dawr-eu garkawv dzawrnaeq taef-a.
PSA.23.1	Ya’we Miqyaer, ngaq-anr yawr bo-eu lof-aer, bosav luf-eu mae;
PSA.23.1	Ngar tiqjeq-iq maqnym.
PSA.23.2	Aqyawf, ngaq-anr yarmof nyoerjawfni daef-eu daega-anr bi gayuf naeqlaf-awr;
PSA.23.2	Aqyawf, ngaq-anr ciqcurni ghae-eu ircuf-euq dawqpae, sheuqghae naeqlaf-eu mae.
PSA.23.3	Aqyawf, ngaq-euq nuima saflar lavshuif naeqlaf-awr;
PSA.23.3	Aqyawf-euq tsawrmyanr-euq gharduq,
PSA.23.3	Aqyawf, ngaq-anr tsaq-awr dawr-eu garma-anr sheuqghae naeqlaf-eu mae.
PSA.23.4	Ngar, shir-eu narshmr-euq ghaqlawq-anr ya cantsaev ghae-eu khawf;
PSA.23.4	Nawr, ngaq naeq-aer jawr-eu mirnae, ngar yawdoer jeq keuvle-eu gar maqguv;
PSA.23.4	Nawq-euq ganqkawq hawr-eu nawq-euq gawqyoeq,
PSA.23.4	Ngaq-euq nuima lavsar naeqlaf-eu mae.
PSA.23.5	Nawq nae ngaq-anr muir-eu deuq-euq maeqshi,
PSA.23.5	Ngaq-euq gharduq hawqje shardanr naeqlaf-eu mae;
PSA.23.5	Nawr, ngaq-euq uqduq-anr tsir shaevdav naeqlaf-awr,
PSA.23.5	Ngaq-euq khmqmaq byankhar luf-eu mae.
PSA.23.6	Yawduq bawni, yawmuiq jeq hawr-eu ghawqshaq gaq-eu jeq,
PSA.23.6	Ngaq-euq maeqnan, maqshir tiqzir yawqnan navluf cantae taef-a;
PSA.23.6	Ngar, Ya’we Miqyaer-euq nymr-euq lafkhoer, mqmaq maqbyav yarzir jawr ma.
PSA.24.1	Mirtsaq hawr-eu mirtsaq-euq khoertav kharjawr kharjav-eu yawqjeq navluf, Ya’we Miqyaer-euq mae;
PSA.24.1	Mirtsaq tanqkhawr hawr-eu mirtsaq tanqkhawr-euq lafkhoer daef-awr jawr-eu deuq khawf, aqyawf-euq mae.
PSA.24.2	Aqjeq mirnae aernar-aq, aqyawf nae iqmalavshav-euq khoertav, mirtsaq ciqtsaq taq-awr;
PSA.24.2	Ircuf-euq khoertav, mirtsaq lavzif taq-euq mae.
PSA.24.3	Ya’we Miqyaer-euq gawqjawq-anr, aqsur ghaq ya davler-eu la?
PSA.24.3	Maqngeur nar-aq, aqyawf-euq shawr-eu jawrduq-anr, aqsur ghaq yayawf-eu la?
PSA.24.4	Aqlaf shawr-awr nuima shawrjaevni ghae-eu tsawrhaq,
PSA.24.4	Nuima saflar, tanqpanq aqma mawrkawr-anr maq ciqnaeq-aer,
PSA.24.4	Maershuir shuir-eu laer maqkamq-eu tsawrhaq mae.
PSA.24.5	Heulof-aer ghae-eu tsawrhaq-aq, Ya’we Miqyaer-euq guiqlanq za-awr,
PSA.24.5	Aqyawf-anr kakhof-eu Miqyaer-anr nae tsaq-awr dawr-eu jeq khawf za taef-a.
PSA.24.6	Heu-aq, Yaqkov mae, Miqyaer-anr pov-eu tsawrtsuif,
PSA.24.6	Miqyaer-euq myavpyawq-anr pov-eu tsawrhaq mae. 
PSA.24.7	Ghovkhaeq deuq-or, nawq-euq uqduq bafdir-awq!
PSA.24.7	Mqmaq maqbyav yarzir-euq larghov deuq-or, bafdir-awq!
PSA.24.7	Khoernar-aq, yawshaef khanqsaer-euq Sanqpaq urlar taef-a.
PSA.24.8	Yawshaef khanqsaer-euq Sanqpaq heughaq aqsur ghaq la?
PSA.24.8	Ghaq khav-awr, ghae duidui-eu Ya’we Miqyaer mae,
PSA.24.8	Guirdeuvdeuv ngae, ghae duidui-eu Ya’we Miqyaer mae.
PSA.24.9	Ghovkhaeq deuq-or, nawq-euq uqduq bafdir-awq!
PSA.24.9	Mqmaq maqbyav yarzir-euq larghov deuq-or, bafdir-awq!
PSA.24.9	Khoernar-aq, yawshaef khanqsaer-euq Sanqpaq urlar taef-a.
PSA.24.10	Yawshaef khanqsaer-euq Sanqpaq heughaq aqsur ghaq la?
PSA.24.10	Guirmaf-euq Ya’we Miqyaer mae.
PSA.24.10	Aqyawf-aq, yawshaef khanqsaer-euq Sanqpaq mae. 
PSA.25.1	Ya’we Miqyaer-or! Ngar, ngaq-euq nuima saflar nawq-anr a’naeq ma.
PSA.25.2	Ngaq-euq Miqyaer-or! Ngar, nawq-anr ghoe ma.
PSA.25.2	Ngaq-anr taqbi shafdawr-ir naeqlaf;
PSA.25.2	Ngaq-anr muir-eu deuq ngaq-anr taqbi ghaqlar naeqlaf.
PSA.25.3	Nawq-anr khar dawqluf-eu tsawrhaq-anr khawf, taqbi shafdawr-ir naeqlaf.
PSA.25.3	Tiqjeq-iq maqngeur-eu gar janrdoer naeqlaf-euq deuq-anr bi shafdawr-ir-awq.
PSA.25.4	Ya’we Miqyaer, nawq-euq garma deuq, ngaq-anr bimawr naeqlaf-awr;
PSA.25.4	Nawq-euq cankawv deuq, ngaq-anr maeqnaeq laf-awq.
PSA.25.5	Ngaq-anr nawq-euq yawtsaq yawdawr-euq lafkhoer sheuqghae naeqlaf-awr, ngaq-anr maeqnaeq laf-awq;
PSA.25.5	Aqjeq mirnae aernar-aq, nawr-aq, ngaq-anr bibuq-ir-eu Miqyaer mae;
PSA.25.5	Nan’ga-i ngar, nawq-anr dawqluf-eu ma.
PSA.25.6	Ya’we Miqyaer-or! Arhuba nae jav-eu, nawq-euq nanqyuni ghawqshaq gaq-eu jeq hawr-eu,
PSA.25.6	Nawq-euq ghoer-awr gaq-eu jeq-anr noeqkeuv naeqlaf-awq.
PSA.25.7	Ya’we Miqyaer-or! Nawr muiq-eu baqda’nae,
PSA.25.7	Nawr ghawqshaq gaqnya-eu gar tsaqni, ngaq-anr noeqkeuv naeqlaf-awq.
PSA.25.7	Ngar, zaqguq pyeuf ngae mr-euq iqbax hawr-eu ngaq-euq yawbanq yawlaeq deuq-anr taq noeqkeuv naeqlaf.
PSA.25.8	Ya’we Miqyaer muiq-awr dawrcoeni ghae-eu mirnae,
PSA.25.8	Iqbaxzaq, aqyawf-euq garma-anr canni maeqnaeq-eu mae.
PSA.25.9	Aqyawf, nuinanq nuiyu anr-eu deuq-anr, dawr-awr tsaq-eu paw sheuqghae naeq-awr;
PSA.25.9	Aqyawf, nuinanq nuiyu anr-eu tsawrhaq-anr, aqyawf-euq garma maeqnaeq-eu mae.
PSA.25.10	Aqyawf-euq dawqma sarjax hawr-eu aqyawf-euq dawqdzawr-anr cantae-eu tsawrhaq-euq gharduq-aq,
PSA.25.10	Ya’we Miqyaer-euq cankawv dawqtawvluf, yawtsaq yawdawr hawr-eu ghawqshaq gaq-eu jeq pyeuf-eu mae.
PSA.25.11	Ya’we Miqyaer-or! Nawq-euq tsawrmyanr baqda’nae,
PSA.25.11	Ngaq-euq yawlaeq yawca yawkhav-aer huiq-eu khawf, pyaeqnaeq laf-awq.
PSA.25.12	Ya’we Miqyaer-anr guv-eu tsawrhaq aqsur ghaq la?
PSA.25.12	Aqyawf tsergeuf paq-aer ghae-eu garma, Miqyaer maeqnaeq taef-a.
PSA.25.13	Aqyawf-euq nuima saflar-aq, bawle zale-eu lafkhoer yadaef-awr,
PSA.25.13	Aqyawf-euq aryoeq deuq-anr-aq, mirkhanq of taef-a.
PSA.25.14	Ya’we Miqyaer nae zaftaq-euq jeq-aq, aqyawf-anr guv-eu tsawrhaq deuq naeq-aer jav-awr;
PSA.25.14	Aqyawf, aqyawf maf-anr aqyawf-euq dawqma sarjax bimawr-eu mae.
PSA.25.15	Ngaq-euq myavnuiv, aqmyanluf Ya’we Miqyaer-anr hawtsov taq-euq ma.
PSA.25.15	Khoermirnae, aqyawf, ngaq-euq aqkuir lanrju-anr nae gheudov naeqlaf taef-a.
PSA.25.16	Ngar jawr-eu paw ciqpyawr lef-awr, ngaq-anr ghawqshaq gaqnaeq laf-awq.
PSA.25.16	Aqjeq mirnae aernar-aq, ngar tiq ghaq taef-aer jawr-awr shaqzanq ya daqluf nya.
PSA.25.17	Ngaq-euq nuima-euq lafkhoer gardzaq garkawv huiqlar taq-euq mae.
PSA.25.17	Ngar noeqshaq duidui luf-eu gar nae sheuqdov naeqlaf-awq.
PSA.25.18	Ngar shaqzanq ya daqluf-eu gar hawr-eu narluf gawrluf-eu gar haw-awr,
PSA.25.18	Ngaq-euq iqbax dawqtawvluf pyaeqnaeq laf-awq.
PSA.25.19	Ngaq-anr muir-eu deuq-euq garkawv sharnoeq naeqlaf sher-eq.
PSA.25.19	Aqjeq mirnae aernar-aq, aqyawfmaf zawr myaq-awr, aqyawfmaf, ngaq-anr byae-eu khoer deuqlar paq-aer byae-eu mae.
PSA.25.20	Ngaq-anr bibuq-ir naeqlaf-awr, ngaq-euq nuima saflar hawpir naeqlaf-awq.
PSA.25.20	Ngaq-anr taqbi shafdawr-ir naeqlaf.
PSA.25.20	Aqjeq mirnae aernar-aq, ngar, nawq-euq lafkhoer caevzaflar ma.
PSA.25.21	Ngar, nawq-anr dawqluf-eu mirnae,
PSA.25.21	Yawmuiq yawjaq hawr-eu yawdawr yawtsaq jeq nae, ngaq-anr hawpir naeqlaf-awq.
PSA.25.22	Miqyaer-or! Aqyawf maf-euq gardzaq garkawv dawqtawv luf-anr nae, Irsaqleqlav-anr kakhof naeq-awq.
PSA.26.1	Ya’we Miqyaer-or! Ngaq-anr yarkhaq dar-awq.
PSA.26.1	Aqjeq mirnae aernar-aq, ngar yawmuiq yawjaq-euq lafkhoer daeflaf-euq ma.
PSA.26.1	Ngar, Ya’we Miqyaer-anr ghoe-euq mirnae, ngar povpov lavlav-aer maqghae.
PSA.26.2	Ya’we Miqyaer-or! Ngaq-anr tsermr haw-awr, ngaq-anr pyaevtser duq-awq.
PSA.26.2	Ngaq-euq nuinoeq hawr-eu ngaq-euq nuima-anr povtser duq-awq.
PSA.26.3	Nawq-euq ghoer-awr gaq-eu jeq, ngaq-euq myavnuiv-euq maeqshi javluf-eu mirnae,
PSA.26.3	Ngar, nawq-euq yawtsaq yawdawr-euq lafkhoer can-euq ma.
PSA.26.4	Ngar, maershuir shuir-eu tsawrhaq naeq-aer maq nuirtaf-aq;
PSA.26.4	Ngar, jaqmyawf myawf-eu tsawrhaq naeq-aer khawf maq gawfler-aq.
PSA.26.5	Ngar, yawdoer jeq mr-eu deuq uiqler-eu gar byae-awr;
PSA.26.5	Ngar, yawcawv jeq mr-eu deuq naeq-aer dawqnuir maq nuirtaf.
PSA.26.6	Ya’we Miqyaer-or! Ngar, nawq-euq lawrduq jawqjawq-aer cannya’ni,
PSA.26.6	Ngar shawrjaevni ghae-eu ma laer aqlaf dzuifshawrler ma.
PSA.26.7	Khoernar-aq, ngar, dawqdzawr mr-eu jaceuq-eu tersar nae,
PSA.26.7	Nawq nae zanqler paq-aer muiq-eu gardeuq mr-euq garkawv dawqtawvluf ja’naeq ma.
PSA.26.8	Ya’we Miqyaer-or! Ngar, nawq-euq yawshaef khanqsaer jav-eu jawrduq hawr-eu,
PSA.26.8	Nawq-euq jawrduq pyeuf-eu nawq-euq nymr-anr gaq-euq ma.
PSA.26.9	Ngaq-euq nuima saflar, iqbaxzaq naeq-aer taq yavbymr naeqlaf.
PSA.26.9	Ngaq-euq daefzir khawf, shiq maef-eu tsawrhaq naeq-aer taq yavbymr naeqlaf.
PSA.26.10	Aqyawf maf-euq aqlaf-euq lafkhoer maqmuiq-eu bawqtov tuvtaeq taq-awr,
PSA.26.10	Aqyawf maf-euq armar laf-aq, lafnmf nmf-eu jeq tiqbyanni anr-eu mae.
PSA.26.11	Aerkhawf, ngar-aq, ngaq-euq yawmuiq yawjaq-euq lafkhoer can ma.
PSA.26.11	Ngaq-anr ghawqshaq gaq-awr kakhof naeqlaf-awq.
PSA.26.12	Ngaq-euq aqkuir-aq, jawrduq yawdi-anr yawfluf-eu ma.
PSA.26.12	Ngar, tsawrhaq baqmaf-euq ghanrcae, Ya’we Miqyaer-anr jaceuq ma.
PSA.27.1	Ya’we Miqyaer-aq, ngaq-euq yawshaef hawr-eu ngaq-anr bibuq-ir-eu ghaq mae.
PSA.27.1	Ngar, aqsur ghaq-anr yaguv-eu la?
PSA.27.1	Ya’we Miqyaer-aq, ngaq-euq daefzir-euq ghaq pyeuf-eu mae.
PSA.27.1	Ngar, aqsur ghaq-anr guvkhar parza-eu la?
PSA.27.2	Ngaq-anr muir-eu deuq hawr-eu ngaq-anr caelar-eu tsawrdoer deuq,
PSA.27.2	Ngaq-euq shaqjir kawfdzaq-eu laer lar ngae, aqyawfmaf sanqtif tif-awr gacoq ghae-euq mae.
PSA.27.3	Ngaq-anr guirdeuv deuv-eu laer turlar-awr,
PSA.27.3	Ngaq-euq tiqjawq guirmaf lofjawqjir taq-euq khawf,
PSA.27.3	Ngaq-euq nuima maqguv.
PSA.27.3	Ngaq-anr guirdeuv deuv-eu jeq keuvle taq-euq khawf, heu-euq lafkhoer,
PSA.27.3	Ngar yawduq baw-eu ma.
PSA.27.4	Ngar, Ya’we Miqyaer-anr nae tiq jeq geufmawf mir-a,
PSA.27.4	Khoerjeq-anr ngar pov-eu ma.
PSA.27.4	Khoer-aq, ngar khardaef-eu arnan aryamq dawqtawvluf,
PSA.27.4	Ya’we Miqyaer-euq nymr-euq lafkhoer jawr-awr nae,
PSA.27.4	Hawmuiq-eu Ya’we Miqyaer-euq yawmuiq-anr hawhaw-aer,
PSA.27.4	Aqyawf-euq uqduq tanqnymr nymrma-euq lafkhoer narhaqtser mawf mir-a.
PSA.27.5	Aqjeq mirnae aernar-aq, gardzaq garkawv keuvle-eu aryamq-anr,
PSA.27.5	Aqyawf, ngaq-anr aqyawf-euq saeqghawv-euq lafkhoer bi caevzaf naeqlaf-awr;
PSA.27.5	Aqyawf-euq saqpar saeqghawv-euq lafkhoer jav-eu zaftaq-euq jawrduq-anr,
PSA.27.5	Aqyawf, ngaq-anr bi caevzaf naeqlaf taef-a.
PSA.27.5	Aqyawf, ngaq-anr logur-euq khoertav yawgor-anr ciqdav naeqlaf taef-a.
PSA.27.6	Nymq-mr ngar, ngaq-euq tiqjawq jawrbyan taq-euq,
PSA.27.6	Ngaq-anr muir-eu deuq-euq khoertav, ngaq-euq uqduq bafdir ma.
PSA.27.6	Khoernar-aq, ngar, Miqyaer-euq saqpar saeqghawv-euq lafkhoer, laqkhaq caer-awr lawr-eu jeq lawrnaeq ma.
PSA.27.6	Ngar dawqcar car ma. Ngar car-awr Ya’we Miqyaer-anr jaceuq ma.
PSA.27.7	Ya’we Miqyaer-or! Ngar, ngaq-euq tersar nae kur ngae, narhaq naeqlaf!
PSA.27.7	Ngaq-anr ghawqshaq gaq-awr ngaeqghae naeqlaf-awq.
PSA.27.8	“Ngaq-euq myavpyawq-anr pov-awq” laer nawr aer ngae,
PSA.27.8	“Ya’we Miqyaer-or, ngar, nawq-euq myavpyawq-anr pov ma” laer ngaq-euq nuima, nawq-anr aernaeq-euq ma.
PSA.27.9	Ngaq-anr bibuq-ir-eu Miqyaer-or!
PSA.27.9	Ngaq-anr byaerdzae-awr, ngar taef-aer taqbi jawr naeqlaf.
PSA.27.9	Nawr, ngaq-anr cawba-eu ghaq pyeufyaf-euq mae.
PSA.27.9	Nawq-euq myavpyawq, ngaq-anr nae taq ciqzaf naeqlaf.
PSA.27.9	Nuima paer-awr nawq-euq kuirlaf zaqkhav-anr taq taedzae naeqlaf.
PSA.27.10	Ngaqma hawr-eu ngaqda, ngaq-anr byaerdzae naeqlaf ngae,
PSA.27.10	Ya’we Miqyaer, ngaq-anr ngaeqghae naeqlaf taef-a.
PSA.27.11	Ya’we Miqyaer-or! Ngaq-anr nawq-euq garma maeqnaeq laf-awq.
PSA.27.11	Ngaq-anr muir-eu deuq jawr-eu mirnae,
PSA.27.11	Ngaq-anr cankawv yawdi paw sheuqghae naeqlaf-awq.
PSA.27.12	Ngaq-anr muir-eu deuq mrmawf-eu lof-aer bimrni,
PSA.27.12	Ngaq-euq mawrdo, aqyawf maf-anr taq a’naeq.
PSA.27.12	Aqjeq mirnae aernar-aq, maqtsaq maqdawr-eu tsawrkaq, ngaq-anr deuqni turlar-awr,
PSA.27.12	Coeqlar civlar paq-aer ghae-eu saf ghawrdovlef luf-eu mae.
PSA.27.13	Yawdaefzaq-euq mirkhanq-euq lafkhoer,
PSA.27.13	Ngar, Ya’we Miqyaer-euq yawmuiq jeq ya’mawr taef-a laer jan-euq maqngeur lawnmr-aq,
PSA.27.13	Ngar nuima nuighaq baq-ir shaw-euq law mir-a.
PSA.27.14	Ya’we Miqyaer-anr dawq-awq.
PSA.27.14	Yawmuiq-aer mrghanr-awq.
PSA.27.14	Aqyawf, nawq-euq nuima-anr nuighaq bifnaeqlaf taef-a.
PSA.27.14	Ya’we Miqyaer-anr dawq-awq.
PSA.28.1	Ngaq-euq logur pyeuf-eu Ya’we Miqyaer-or!
PSA.28.1	Ngar, nawq-anr kurluf-eu ma.
PSA.28.1	Ciqcurni taq jawrbyov naeqlaf.
PSA.28.1	Nawr ciqcurni jawrbyov naeqlaf nar-aq,
PSA.28.1	Ngar khawf, duqkhanq-anr irluf-eu tsawrhaq-anr ya durlar-eu baw-mr.
PSA.28.2	Ngar, nawq-euq shawr-eu yawshawr jawrduq paw,
PSA.28.2	Ngaq-euq aqlaf bafdir-awr,
PSA.28.2	Ngar, nawq-anr gurgaq ngae,
PSA.28.2	Ngar, nawq-anr tanqshar-eu tersar-anr narhaq naeqlaf-awq.
PSA.28.3	Nuima-euq lafkhoer yawdoer jeq anr-eu khawf,
PSA.28.3	Yawqha-euq dawqpae jawr-eu deuq-anr tsaqler dzoerler-eu dawq ngaeq-eu,
PSA.28.3	Yawlaeq yawca jeq mr-eu deuq hawr-eu tsawrcawv deuq naeq-aer,
PSA.28.3	Ngaq-anr taq gheudzae naeqlaf.
PSA.28.4	Aqyawfmaf nae laejae-awr yawcawv jeq mr-euq gar tsaqni hawr-eu,
PSA.28.4	Aqyawfmaf nae mr-euq gar tsaqni, aqyawf maf-anr bifnaeq-awq.
PSA.28.4	Aqyawf maf-euq aqlaf nae gar mr-euq lof-aer tsaqni bif-awr,
PSA.28.4	Aqyawfmaf za paq-aer geux-eu lof-aer aqyawf maf-anr janrnaeq-awq.
PSA.28.5	Aqyawfmaf, Ya’we Miqyaer-euq lafzar-anr hawr-eu,
PSA.28.5	Aqyawf-euq aqlaf nae mryaf-euq jeq-anr maq sharnoeq-eu mirnae,
PSA.28.5	Aqyawf, aqyawf maf-anr maq bihuiq maqbi manrlar-aer, aqyawf maf-anr lavcawv taef-a.
PSA.28.6	Ya’we Miqyaer-anr jaceuq ma.
PSA.28.6	Aqjeq mirnae aernar-aq, aqyawf, ngar tanqshar-eu tersar-anr narhaq naeqlaf-euq mae.
PSA.28.7	Ya’we Miqyaer-aq, ngaq-euq ghaq hawr-eu daeqdaqduq pyeuf-awr,
PSA.28.7	Ngaq-euq nuima, aqyawf-anr ghoe-eu naeq-aer, aqyawf, ngaq-anr cawba naeqlaf-eu mae.
PSA.28.7	Khoermirnae, ngaq-euq nuima laqkhaq yawkhav-aer caer-awr,
PSA.28.7	Ngar dawqcar car-awr, aqyawf-anr jaceuq ma.
PSA.28.8	Ya’we Miqyaer-aq, aqyawf maf-euq gharduq ghaq pyeuf-awr,
PSA.28.8	Aqyawf nae tsaqtsov-euq ghaq-euq gharduq, bibuq-ir-eu caevzafduq pyeuf-eu mae.
PSA.28.9	Nawq-euq tsawrhaq-anr bibuq-ir-awr,
PSA.28.9	Nawq-euq jeqbir-anr guiqlanq bif-awq.
PSA.28.9	Yawr bo-eu lof-aer, aqyawf maf-anr bosav-awr,
PSA.28.9	Aqyawf maf-anr mqmaq maqbyav yarzir ciqdir naeq-awq.
PSA.29.1	Mqtav-euq zaqdeuq-or! Ya’we Miqyaer-anr damq-awq!
PSA.29.1	Ghaq hawr-eu yawshaef khanqsaer, Ya’we Miqyaer-anr damq-awq.
PSA.29.2	Ya’we Miqyaer-euq tsawrmyanr-anr geuxni, yawshaef khanqsaer damq-awq!
PSA.29.2	Hawmuiq-eu yawshawr-euq lafkhoer, Ya’we Miqyaer-anr uqduq tanq-awq.
PSA.29.3	Ya’we Miqyaer-euq tersar ircuf-euq khoertav javluf-awr;
PSA.29.3	Yawshaef khanqsaer-euq Miqyaer mqjeq jeq-eu mae.
PSA.29.3	Ya’we Miqyaer-aq, ghawqmya’ni ghae-eu ircuf-euq khoertav jawrluf-eu mae.
PSA.29.4	Ya’we Miqyaer-euq tersar-aq, baoq huiq-awr;
PSA.29.4	Ya’we Miqyaer-euq tersar-aq, khanqsaer byan-eu tersar mae.
PSA.29.5	Ya’we Miqyaer-euq tersar shuqlir bawrma daekhaef ghae-awr,
PSA.29.5	Ya’we Miqyaer, 
PSA.29.6	Aqyawf, Leqbaqnoq hawr-eu Sirliqoq-anr,
PSA.29.6	Mawrner mawrgawzaq lof-aer bi durlar-awr, mawrnerzaq lof-aer bi tsawqlar-euq mae.
PSA.29.7	Ya’we Miqyaer-euq tersar, miqdzaq miqlmr lof-aer tanqpavghae lef-eu mae.
PSA.29.8	Ya’we Miqyaer-euq tersar, bawrtsanq bawrdanr-anr gheunyae-awr,
PSA.29.8	Ya’we Miqyaer, Kadeqshar bawrtsanq bawrdanr-anr gheunyae-euq mae.
PSA.29.9	Ya’we Miqyaer-euq tersar-euq baqda’nae khaqtsaev aqma zaq baw-awr,
PSA.29.9	Arbawr sanqkhav deqkovni pyeuf-ir-euq mae.
PSA.29.9	Khoermirnae, aqyawf-euq uqduq tanqnymr nymrma-euq lafkhoer,
PSA.29.9	Yawqghaq navluf, “Yawshaef khanqsaer hui luf-ur” laer aer-eu mae.
PSA.29.10	Ya’we Miqyaer, ircuf danqpymq taq-euq khoertav nuirluf-eu mae.
PSA.29.10	Ya’we Miqyaer-aq, mqmaq maqbyav yarzir-euq Sanqpaq geuf-awr nuirluf-eu mae.
PSA.29.11	Ya’we Miqyaer, aqyawf-euq tsawrhaq-anr ghaq bif taef-a;
PSA.29.11	Ya’we Miqyaer, aqyawf-euq tsawrhaq-anr nuisar of-eu guiqlanq bif taef-a.
PSA.30.1	Ya’we Miqyaer-or!
PSA.30.1	Nawr, ngaq-anr muir-eu deuq-anr ngaq-euq baqda’nae laqkhaq maqbi caer-aer;
PSA.30.1	Nawr, ngaq-anr gheudov naeqlaf-euq mirnae;
PSA.30.1	Ngar, nawq-anr ciqpoeq ciqgor ma.
PSA.30.2	Ngaq-euq Miqyaer pyeuf-eu Ya’we Miqyaer-or!
PSA.30.2	Ngar, nawq-anr gurgaq ngae,
PSA.30.2	Nawr, ngaq-anr lavsavtaq naeqlaf-euq mae.
PSA.30.3	Ya’we Miqyaer-or!
PSA.30.3	Nawr, ngaq-euq nuima saflar-anr lmqbymr-anr nae,
PSA.30.3	Yurdov naeqlaf-euq mae.
PSA.30.3	Ngar, duqkhanq-anr maqbi ga’anr ghaeni,
PSA.30.3	Nawr, ngaq-anr yawdaef bidaef naeqlaf-euq mae.
PSA.30.4	Nawmaf, Ya’we Miqyaer-euq tsawrshawr deuq,
PSA.30.4	Dawqcar car-awr Miqyaer-anr jaceuq-awq.
PSA.30.4	Aqyawf-euq shawr-eu tsawrmyanr-anr jaceuq-awq.
PSA.30.5	Aqjeq mirnae aernar-aq, aqyawf nuima paer-eu tiqkhaeq larkhaeq taef-aer paer-awr;
PSA.30.5	Aqyawf ghoer mr-eu jeq-aq, tiqzir zif-eu mae.
PSA.30.5	Uqcif mirlan-aer ya’ngoer-eu law-awr khawf,
PSA.30.5	Uqshawq paw laqkhaq caer-eu jeq keuvle-eu mae.
PSA.30.6	Ngar daefdzaq daefdawr-eu lafkhoer,
PSA.30.6	“Ngar-aq, tiqjawr-iq nyinyi-aer maq ghaelar” laer aer-eu ma.
PSA.30.7	Ya’we Miqyaer-or! Nawr ghoer mr-eu jeq nae,
PSA.30.7	Ngaq-euq gawqjawq zifdanni bi yawfnaeq laf-euq mae.
PSA.30.7	Nawr, nawq-euq myavpyawq ciqzaf ngae,
PSA.30.7	Ngar shaqzanq naf-euq ma.
PSA.30.8	Ya’we Miqyaer-or! Ngar, nawq-anr gurgaq-eu ma.
PSA.30.8	Sanqpaq Miqyaer-anr ngar tanqshar-eu ma.
PSA.30.9	“Ngar, duqkhanq-anr ir ngae, ngaq-euq shiq aqjeq gardanr tsoeq-eu la?
PSA.30.9	Mirtsaq-euq shaqjaev nawq-anr jaceuq taef-a lor?
PSA.30.9	Nawq-euq yawtsaq yawdawr-euq garkawv dawqdzawr mrnya taef-a laq?
PSA.30.10	Ya’we Miqyaer-or! Narhaq naeqlaf-awr, ngaq-anr ghawqshaq gaqnaeq laf-awq.
PSA.30.10	Ya’we Miqyaer-or! Ngaq-anr cawba-eu ghaq pyeufnaeq laf-awq.”
PSA.30.11	Nawr, ngaq-euq gharduq tsawrngoer ngoer-eu jeq yur-awr,
PSA.30.11	Garnyae nyae-eu jeq lavpyeuf naeqlaf-euq mae;
PSA.30.11	Ngar dmluf-eu guqdar paerzeur maeqtsoeq nyaeflaev-awr,
PSA.30.11	Laqkhaq caer-eu jeq bidm naeqlaf-euq mae.
PSA.30.12	Khoermirnae, ciqcurni maqjawr-aer, ngaq-euq khanqsaer-anr nae,
PSA.30.12	Car-awr nawq-anr jaceuq-eu ma.
PSA.30.12	Ngaq-euq Miqyaer pyeuf-eu Ya’we Miqyaer-or!
PSA.30.12	Ngar, nawq-anr mqmaq maqbyav yarzir jaceuq ma.
PSA.31.1	Ya’we Miqyaer-or! Ngar, nawq-anr ghoe ma.
PSA.31.1	Ngaq-anr tiqjawr-iq taqbi shafdawr-ir naeqlaf;
PSA.31.1	Nawq-euq tsaq-awr dawr-eu lafkhoer, ngaq-anr bibuq-ir naeqlaf-awq.
PSA.31.2	Nawq-euq naqbawr, ngaq-anr ciqkhmr ghaelef naeqlaf-awr,
PSA.31.2	Ngaq-anr yawkawr-aer bibuq-ir naeqlaf-awq.
PSA.31.2	Ngaq-euq caevzafduq logur pyeufnaeq laf-awr;
PSA.31.2	Ngar yabuq-ir ni, lofpir-eu zif-eu lanrlof pyeufnaeq laf-awq.
PSA.31.3	Aqjeq mirnae aernar-aq, nawr-aq, ngaq-euq lanrlof hawr-eu logur pyeuf-eu mae.
PSA.31.3	Khoermirnae, nawq-euq tsawrmyanr baqda’nae,
PSA.31.3	Ngaq-anr sheuqghae-awr sheuqmaeq naeqlaf-awq.
PSA.31.4	Nawr, ngaq-euq ghaq pyeuf-eu mirnae,
PSA.31.4	Aqyawfmaf nae yawzaf-anr khmrtaq-euq lanrju-anr nae, gheudov naeqlaf-awq.
PSA.31.5	Ngar, ngaq-euq saflar, nawq-euq aqlaf-euq lafkhoer a’naeq ma.
PSA.31.5	Yawtsaq yawdawr-euq Miqyaer pyeuf-eu, Ya’we Miqyaer-or!
PSA.31.5	Nawr, ngaq-anr kakhof naeqlaf-euq mae.
PSA.31.6	Ngar, gardanr maqtsoeq-eu tanqpanq aqma mawrkawr-anr noeqpoeq-eu deuq-anr byae-euq ma.
PSA.31.6	Ngar, Ya’we Miqyaer-anr taef-aer ghoe-eu ma.
PSA.31.7	Nawr ghawqshaq gaqnya-eu gar, ngar laqkhaq caer-awr lurgha caergha ma.
PSA.31.7	Aqjeq mirnae aernar-aq, ngar shaqzanq daqluf-eu gar,
PSA.31.7	Nawr hawmawr-awr, ngaq-euq nuima saflar shaq-awr zanq-eu siqnya-eu mae.
PSA.31.8	Nawr, ngaq-anr muir-eu deuq-euq aqlaf-euq lafkhoer maqbi anrlerni,
PSA.31.8	Nawr, ngaq-euq aqkuir-anr jerloni ghae-eu jawrduq-anr ciqtaq naeqlaf-euq mae.
PSA.31.9	Ya’we Miqyaer-or! Ngar shaq-awr zanqluf-eu mirnae,
PSA.31.9	Ngaq-anr ghawqshaq gaqnaeq laf-awq.
PSA.31.9	Ngar nuima cawv-eu mirnae, ngaq-euq myavnuiv ghaq baq-awr,
PSA.31.9	Ngaq-euq nuima saflar hawr-eu ngaq-euq mawrdo khawf, ghaq baq mir-a.
PSA.31.10	Ngaq-euq daefzir nuima cawv-eu lafkhoer zir jirle luf-awr,
PSA.31.10	Ngaq-euq arkhof arla-aq, saf safma ghawr-eu lafkhoer jirleluf mir-a.
PSA.31.10	Ngaq-euq yawlaeq yawca-euq baqda’nae, ngar ghaq juq-ir luf-awr,
PSA.31.10	Ngaq-euq shaqyoeq shaqlaf ghaq baq-ir luf mir-a.
PSA.31.11	Ngaq-anr muir-eu tsawrhaq dawqtawvluf, ngaq-anr aerdoer-awr,
PSA.31.11	Ngaq-euq dawqpae jawr-eu deuq par aerdoer dzaeq-eu mae.
PSA.31.11	Ngar myavpyawq shuq-eu tsawrhaq, ngaq-anr guv-awr,
PSA.31.11	Lafnyir paw ngaq-anr mawr-euq tsawrhaq dawqpae maqoeni caev-eu mae.
PSA.31.12	Aqcawq, ngaq-anr shirbyov-euq tsawrhaq-anr lof-aer, ngaerjir naeqlaf-euq mae.
PSA.31.12	Ngar-aq, meur-ir-euq oeqlanq-anr dur-eu mir-a.
PSA.31.13	Aqcawq ghawqmya’ni jabu jadoer-eu, ngaq-anr gaqlar luf-eu mirnae,
PSA.31.13	Guvlar paq-aer ghae-eu jeq yawqpaw navluf tiqjawq javluf-eu mae.
PSA.31.13	Aqyawfmaf tiqgar uiqler-awr,
PSA.31.13	Ngaq-euq daefzir-anr deuqni maeqbawq bawqluf ngae,
PSA.31.13	Ngaq-anr saef-eu laer bawqtov tovluf-eu mae.
PSA.31.14	Aerkhawf, Ya’we Miqyaer-or! Ngar lawnmr-aq, nawq-anr ghoe ma.
PSA.31.14	“Nawr-aq, ngaq-euq Miqyaer ma” laer ngar aer ma.
PSA.31.15	Ngaq-euq arnan aryamq-aq, nawq-euq aqlaf-euq lafkhoer jav-eu mae.
PSA.31.15	Ngaq-anr muir-eu deuq-euq aqlaf-anr nae hawr-eu,
PSA.31.15	Ngaq-anr khaeq-awr khav-eu deuq-anr nae bibuq-ir naeqlaf-awq.
PSA.31.16	Nawq-euq myavpyawq-euq yawshaef, nawq-euq kuirlaf zaqkhav-euq khoertav byadav naeqlef-awr,
PSA.31.16	Nawq-euq ghawqshaq gaq-eu jeq-euq baqda’nae, ngaq-anr kakhof naeqlaf-awq.
PSA.31.17	Ya’we Miqyaer-or! Ngar, nawq-anr kur-euq mirnae,
PSA.31.17	Ngaq-anr daq taqbi ga naeqlaf.
PSA.31.17	Tsawrcawv deuq-anr, daq biga-ir-awr,
PSA.31.17	Aqyawf maf-anr lmqbymr-euq lafkhoer ciqcurni bijawr-ir-awq.
PSA.31.18	Nuima huiq-awr janrghae-eu lafkhoer,
PSA.31.18	Tsaq-awr dawr-eu tsawrhaq-anr hawdoer-awr khanqsaer jaevjaev-aer,
PSA.31.18	Jaqmyawf myawf-eu maeqluq deuq, ciqcur savni bipyeuf-ir-awq.
PSA.31.19	Or-oq, nawq-anr guv-eu deuq-euq khoertav bi keuvle-awr,
PSA.31.19	Nawq nae tsawrhaq-euq zaqdeuq-euq maeqshi,
PSA.31.19	Nawq-anr ghoe-eu deuq-euq gharduq laeqhmq taq-euq yawmuiq jeq arnavni huiq-eu nga.
PSA.31.20	Nawr, aqyawf maf-anr tsawrhaq-euq bawqtov-anr nae bibuq-ir ni,
PSA.31.20	Nawq-euq maeqshi jav-eu zaftaq-euq jawrduq-anr sheuqzaf-awr;
PSA.31.20	Caecawq shar-eu maeqlar deuq-anr nae,
PSA.31.20	Nawr, aqyawf maf-anr nawq-euq saeqghawv-euq lafkhoer bi jawrzaf taq-eu mae.
PSA.31.21	Ya’we Miqyaer-anr jaceuq ma.
PSA.31.21	Aqjeq mirnae aernar-aq, zifdanni ghae-eu meuq-euq lafkhoer,
PSA.31.21	Aqyawf, ngaq-anr aqyawf-euq zanqler paq-aer muiq-eu ghawqshaq gaq-eu jeq bimawr naeqlaf-euq mae.
PSA.31.22	“Nawq-euq myavnuiv maqmawr-eu gar, ngaq-anr taedzae naeqlaf-euq ngar-a” laer ngar ardzaeq-aer ngaeqkawr-euq mir-a.
PSA.31.22	Aerkhawf, ngar, nawq-anr gurgaq ngae, ngar tanqshar-eu tersar-anr, nawr narhaq naeqlaf-euq mae.
PSA.31.23	Or-oq, nawmaf, Miqyaer-euq tsawrshawr deuq-or!
PSA.31.23	Ya’we Miqyaer-anr gaq-awq!
PSA.31.23	Aqjeq mirnae aernar-aq, Ya’we Miqyaer, sarjax zif-eu tsawrhaq deuq-anr hawpir naeq-awr,
PSA.31.23	Nuima huiq-eu tsawrhaq-anr byanbyan’ni janrkhof naeq-eu mae.
PSA.31.24	Ya’we Miqyaer-anr noeqtmq-eu yawqghaq navluf, nuima mrdeur-awr khaqduqni ghaelar-awq.
PSA.32.1	Yawqha-euq iqbax bi daeqkaq-awr,
PSA.32.1	Yawqha-euq yawbanq yawlaeq-euq gharduq,
PSA.32.1	Iqbax bipyaeq-euq tsawrhaq-aq, guiqlanq huiq-eu mae.
PSA.32.2	Saflar-euq lafkhoer jaqmyawf maershuir maqanr-aer,
PSA.32.2	Ya’we Miqyaer yawlaeq yawca maq sawxnaeq-euq tsawrhaq-aq, guiqlanq huiq-eu mae.
PSA.32.3	Ngar ciqcurni jawr ngae, ngar nan’ga-i manr-eu mirnae,
PSA.32.3	Ngaq-euq shaqyoeq gui-ir luf-eu mae.
PSA.32.4	Uqcif nan’ghanr maqaer, nawq-euq aqlaf, ngaq-euq khoertav kanluf-eu mirnae;
PSA.32.4	Ngar daef-eu jeq, jawrla-euq yawgui lof-aer pyeuflar taq-euq mir-a. 
PSA.32.5	Ngar, ngaq-euq yawlaeq yawca maqzafni,
PSA.32.5	Ngaq-euq iqbax nawq-anr ja’naeq-euq ma.
PSA.32.5	Ngar heulof-aer aer-euq ma, “Ngar, ngaq-euq yawbanq yawlaeq, Ya’we Miqyaer-anr aerdovnaeq ma.”
PSA.32.5	Khoerngae, nawr, ngaq-euq yawbanq yawlaeq-anr sivbyov naeqlaf-euq mae. 
PSA.32.6	Heu-euq baqda’nae, nawq-anr sarjax zif-eu yawqghaq navluf,
PSA.32.6	Nawq-anr mawrnya-eu aryamq pyeuf ngae,
PSA.32.6	Nawq-anr guiqlanqshar taef-a.
PSA.32.6	Ircuf ghawqmya’ni danqlar-eu khawf,
PSA.32.6	Yawduq bawni, aqyawf-euq dawqpae maq danqkeuv lar-ar.
PSA.32.7	Nawr-aq, ngar caevzafduq pyeuf-eu mae.
PSA.32.7	Nawr, ngaq-anr gardzaq garkawv maqbi keuvle-aer hawpir naeqlaf-awr;
PSA.32.7	Nawr, ngaq-euq tiqjawq buq-ir-euq cardawq nae tsanrlanr naeqlaf-eu mae. 
PSA.32.8	Miqyaer aer-eu, “Ngar, nawr ya’ir-eu garma, nawq-anr maeqnaeq-awr bi ganrlar ma.
PSA.32.8	Ngar, nawq-anr, ngaq-euq myavnuiv nae sheuqghaenaeq ma.
PSA.32.9	Ghovshaw nya-eu jeq maqanr-eu manq hawr-eu manqtanqlav lof-aer taqghae.
PSA.32.9	Aqjeq mirnae aernar-aq, aqyawf maf-aq, maeqkawf hawr-eu maeqkaf dawv-awr nae tsanr-eu maqngeur nar-aq, nawq-euq dawqpae maqlar-a.”
PSA.32.10	Tsawrcawv-aq, nuima cawv-eu ghawqmya jeq yadaq taef-a;
PSA.32.10	Aerkhawf, Ya’we Miqyaer-anr ghoe-eu tsawrhaq-euq tiqjawq, ghawqshaq gaq-eu jeq jav taef-a.
PSA.32.11	Tsaq-awr dawr-eu tsawrhaq deuq-or!
PSA.32.11	Ya’we Miqyaer-euq lafkhoer laqkhaq caer-awr lurgha caergha-awq.
PSA.32.11	Nuima dawrcoeni ghae-eu tsawrhaq dawqtawvluf, laqkhaqcaer duidui-awr gur-awq.
PSA.33.1	Tsaq-awr dawr-eu tsawrhaq deuq-or!
PSA.33.1	Ya’we Miqyaer-euq lafkhoer laqkhaq caer-awq.
PSA.33.1	Dawrcoeni ghae-eu tsawrhaq, aqyawf-anr jaceuq-eu tsaq mae.
PSA.33.2	Deur-mq cuq diq-awr Ya’we Miqyaer-anr jaceuq-awq!
PSA.33.2	Tser cav tsof-eu deur-mq ma, diqdiq-aer car-awr aqyawf-anr jaceuq-awq.
PSA.33.3	Miqyaer-anr cardawq yawshuif carnaeq-awq.
PSA.33.3	Deur-mq yawmuiq-aer diq-awr laqkhaq caer-eu lafkhoer gur-awq.
PSA.33.4	Ya’we Miqyaer-euq dawq-aq, tsaq mae.
PSA.33.4	Aqyawf nae mr-euq gar dawqtawvluf yawtsaq yawdawr-euq lafkhoer mr-euq mae.
PSA.33.5	Miqyaer tsaq-awr dawr-eu jeq hawr-eu dawr-awr tsaq-eu jeq-anr gaq-awr,
PSA.33.5	Mirtsaq-euq khoertav Ya’we Miqyaer-euq yawmuiq jeq byanluf-eu mae.
PSA.33.6	Mqdeuq-anr Ya’we Miqyaer-euq dawq nae bae-awr,
PSA.33.6	Mqtav tsaeq-eu jeq dawqtawvluf, aqyawf-euq khaqmae-euq saf nae bae-euq mae.
PSA.33.7	Aqyawf, iqmalavshav-euq ircuf-anr irtuiv tuiv-awr, ircuf-euq yawnaf, ircuf taqduq-anr bijav-euq mae.
PSA.33.8	Mirtsaq dawqtawvluf, Ya’we Miqyaer-anr guv-awr;
PSA.33.8	Mirtsaq tanqkhawr-anr kharjawr-eu deuq aqyawf-anr zeu-awq.
PSA.33.9	Aqjeq mirnae aernar-aq, aqyawf nae kharaer-euq jeq javlar-awr;
PSA.33.9	Aqyawf nae dawq bif-euq lof-aer zifdanni javluf-eu mae.
PSA.33.10	Ya’we Miqyaer, mirkhanq tsawrjeuq-euq maeqbawq-anr yawqngaef-aer bipyeuf-ir-awr;
PSA.33.10	Tsawrhaqzaq nae bawqtov tov-euq jeq, gardanq maqbi tsoeqlerni janrnaeq-eu mae.
PSA.33.11	Ya’we Miqyaer-euq maeqbawq-aq, mqmaq maqbyav yarzir zif-awr,
PSA.33.11	Aqyawf-euq nuima-euq bawqtov-aq, yawqzir navluf-euq gharduq zif-eu mae.
PSA.33.12	Miqyaer nae aqyawf-euq jeqbir lof-aer tserdov-euq tsawrhaq;
PSA.33.12	Ya’we Miqyaer-anr, aqyawf maf-euq Miqyaer bipyeuf-eu tsawrjeuq tsawrca-aq, guiqlanq huiq-eu mae.
PSA.33.13	Ya’we Miqyaer, mqtav nae hawkalef ngae;
PSA.33.13	Tsawrhaq-euq zaqdeuq dawqtawv luf-anr hawmawr luf-eu mae.
PSA.33.14	Aqyawf, aqyawf-euq jawrduq-anr nae, mirtsaqzaq dawqtawv luf-anr hawluf-eu mae.
PSA.33.15	Aqyawf nae aqyawf ghaq aqyawf-aer nuima bae’anr naeq-awr;
PSA.33.15	Aqyawf, aqyawfmaf kharmr-eu jeq-anr sharnoeq sharsawx-eu mae.
PSA.33.16	Sanqpaq tiq ghaq, guirmaf myaq-eu mirnae buq-ir nya-eu maqngeur-a.
PSA.33.16	Ghaq khav-eu tiq ghaq, ghaq yawkhav mirnae, dzeur-ir nya-eu maqngeur-a.
PSA.33.17	Ghaqler-eu gharduq manq-anr noeqtmq-eu-aq, gardanr maqtsoeq-a.
PSA.33.17	Aqyawf-euq ghaq yawkhav khawf, tiqghaq-anr-iq maqbi buq-ir nya-a.
PSA.33.18	Hawsher-eq, Ya’we Miqyaer-euq myavnuiv-aq, aqyawf-anr guv-eu tsawrhaq hawr-eu,
PSA.33.18	Aqyawf ghawqshaq gaq-eu jeq-anr noeqtmq-eu tsawrhaq-anr hawluf-eu mae.
PSA.33.19	Aqyawf maf-euq nuima saflar shir-eu jeq-anr nae bibuq-ir-awr,
PSA.33.19	Maef-awr shuf ngae bi daefdzeur nya’ni ngaeqghae naeq-eu mae.
PSA.33.20	Aqdui-euq nuima saflar, Ya’we Miqyaer-anr dawq ma.
PSA.33.20	Aqyawf-aq, aqdui-anr cawba-eu aqdui-euq daeqdaqduq pyeuf-eu mae.
PSA.33.21	Aqdui, aqyawf-euq shawr-eu tsawrmyanr-anr ghoe-euq mirnae,
PSA.33.21	Aqdui-euq nuima, aqyawf-euq lafkhoer laqkhaq yacaer taef-a.
PSA.33.22	Ya’we Miqyaer-or! Nga’maf, nawq-anr noeqtmq-eu lof-aer,
PSA.33.22	Nawq-euq ghawqshaq gaq-eu jeq, nga’maf-euq khoertav bi keuvle naeqlaf-awq.
PSA.34.1	Ngar aqmyanluf, Ya’we Miqyaer-anr jaceuq ma;
PSA.34.1	Ngaq-euq khaqmae, maq naqlerni aqyawf-anr jaceuq ma.
PSA.34.2	Ngaq-euq nuima saflar, Ya’we Miqyaer-euq lafkhoer khanqsaer jaev ma;
PSA.34.2	Nuima nanqyuni ghae-eu tsawrhaq yagaq ngae, laqkhaqcaer taef-a.
PSA.34.3	Or-oq, ngaq naeq-aer Ya’we Miqyaer-anr ciqhuiq ciqmanr lar-awq;
PSA.34.3	Aqdui tiqkawv lof-aer, aqyawf-euq tsawrmyanr-anr ciqpoeq ciqgor kar-eur.
PSA.34.4	Ngar, Ya’we Miqyaer-anr pov ngae,
PSA.34.4	Aqyawf, ngaq-anr narhaq naeqlaf-awr,
PSA.34.4	Ngar guv-eu jeq dawqtawv luf-anr nae,
PSA.34.4	Ngaq-anr bibuq-ir naeqlaf-euq mae.
PSA.34.5	Aqyawfmaf, aqyawf-anr haw ngae, yawshaef byalar-awr,
PSA.34.5	Aqyawf maf-euq myavpyawq daq maqya ga-ar.
PSA.34.6	Irshaqzaq heughaq gur-eu gar,
PSA.34.6	Ya’we Miqyaer narhaq naeqlaf-awr,
PSA.34.6	Aqyawf-euq gardzaq garkawv dawqtawv luf-anr nae,
PSA.34.6	Bibuq-ir naeqlaf-euq mae.
PSA.34.7	Ya’we Miqyaer-euq mqtav ghaqkhaer,
PSA.34.7	Miqyaer-anr guv-eu deuq-euq tiqjawq lofjawq taq-awr,
PSA.34.7	Aqyawf maf-anr bibuq-ir-eu mae.
PSA.34.8	Haeq, myeufhaw-awr Ya’we Miqyaer-aq,
PSA.34.8	Yawmuiq ngar-a laer hawmawr-awq!
PSA.34.8	Aqyawf-anr ghoe-eu tsawrhaq-aq, guiqlanq huiq-eu mae.
PSA.34.9	Miqyaer-euq tsawrshawr deuq-or!
PSA.34.9	Ya’we Miqyaer-anr guv-awq.
PSA.34.9	Aqyawf-anr guv-eu tsawrhaq-aq, tiqjeq-iq maqnym-ar.
PSA.34.10	Arlaqjaqshir zaqguq dzaq-eu maqjav-aer maef-eu gar keuv-eu khawf,
PSA.34.10	Ya’we Miqyaer-anr pov-eu deuq-aq, yawmuiq jeq maqnym-ar.
PSA.34.11	Nawmaf zaqdeuq lar-awr, ngaq-anr narhaq lar-awq.
PSA.34.11	Ngar, nawmaf-anr Ya’we Miqyaer-anr guv-eu jeq maeqnaeq nyar.
PSA.34.12	Yawmuiq jeq ya’mawrni, arnan aryamq-anr gaq-awr, daefzir za’mawf-eu aqsur ghaq le?
PSA.34.13	Nawq-euq maeqlar yawdoer maqngaeqni yanr-awr,
PSA.34.13	Nawq-euq maeqluq jaqmyawf maqmyawfni yanr-awq.
PSA.34.14	Yawdoer jeq-anr byaer-awr yawmuiq jeq mr-awq.
PSA.34.14	Tsaqler dzoerler-eu jeq-anr pov-awr cantae ghae-awq.
PSA.34.15	Ya’we Miqyaer-euq myavnuiv-aq, tsaq-awr dawr-eu tsawrhaq deuq-anr hawluf-awr,
PSA.34.15	Aqyawf-euq naqbawr-aq, aqyawfmaf gur-eu gar narhaq luf-eu mae.
PSA.34.16	Ya’we Miqyaer-euq myavpyawq-aq, yawdoer jeq mr-eu deuq-anr lavtsoeq-awr,
PSA.34.16	Mirtsaq-euq khoertav aqyawf maf-anr maqbi noeqkeuvni deuvtsaev dzae-eu mae.
PSA.34.17	Tsaq-awr dawr-eu deuq gur-eu gar, Ya’we Miqyaer narhaq naeq-awr,
PSA.34.17	Aqyawf maf-anr, aqyawf maf-euq gardzaq garkawv-anr nae bibuq-ir-eu mae.
PSA.34.18	Ya’we Miqyaer, nuima tsawqpav taq-euq deuq-euq dawqpae jawrluf-awr,
PSA.34.18	Aqyawf, nuima ghawqshaq-aer ghae-eu deuq-anr bibuq-ir-eu mae.
PSA.34.19	Tsaq-awr dawr-eu tsawrhaq shaqzanq ghawqmya’ni yadaq-eu mae.
PSA.34.19	Aerkhawf, Ya’we Miqyaer, aqyawf-anr shaqzanq dawqtawv luf-anr nae bibuq-ir-eu mae.
PSA.34.20	Miqyaer, aqyawf-euq shaqyoeq dawqtawv luf-anr hawpir naeq-awr;
PSA.34.20	Shaqyoeq tiqkanq-iq maqbi khaef-ir-a.
PSA.34.21	Yawdoer jeq, tsawrcawv-anr saef taef-a.
PSA.34.21	Tsaq-awr dawr-eu jeq-anr byae-eu tsawrhaq-aq, yarkhaq yabi dar taef-a.
PSA.34.22	Ya’we Miqyaer, aqyawf-euq kuirlaf zaqkhav deuq-euq nuima saflar-anr kakhof-awr,
PSA.34.22	Aqyawf-anr ghoe-eu deuq, tiqghaq-iq yarkhaq dar-eu gar maqya daq-ar.
PSA.35.1	Ya’we Miqyaer-or! Ngaq-anr caelar-eu deuq-anr caedan naeqlaf-awr;
PSA.35.1	Ngaq-anr guirdeuv deuvlar-eu deuq-anr deuvdan naeqlaf-awq.
PSA.35.2	Daeqdaqduq hawr-eu tanqdaqduq yur-awr nae, gawqyawf yawf-awr ngaq-anr cawba naeqle-awq.
PSA.35.3	Ganq gheudov-awr, ngaq-anr tae-eu deuq-anr lavnaq-awq.
PSA.35.3	Ngaq-euq nuima saflar-anr heulof-aer aernaeq laf-awq,
PSA.35.3	“Ngar-aq, nawq-anr bibuq-ir-eu ghaq ma.”
PSA.35.4	Ngaq-euq daefzir yur-eu laer pov-eu deuq, bi shafdawr-ir-awr daqga-ir luf-ur.
PSA.35.4	Ngaq-anr lavnar-eu laer tov-eu deuq, yawbanq yawlanr-aer pyeuf-ir-awr narkhan paw ghof-ir luf-ur.
PSA.35.5	Aqyawfmaf, jaqlaer-euq maeqshi khaqpuiq lof-aer bipyeuf-awr;
PSA.35.5	Ya’we Miqyaer-euq mqtav ghaqkhaer, aqyawf maf-anr taetae-aer cantae luf-ur.
PSA.35.6	Aqyawf maf-euq garma zanrtsuini bighae-awr yawjur bijur law;
PSA.35.6	Ya’we Miqyaer-euq mqtav ghaqkhaer, aqyawf maf-anr taetae-aer can luf-ur.
PSA.35.7	Tiqjeq-iq maqngeur-eu gar, ngaq-euq daefzir yur-eu laer, aqyawfmaf duqkhanq khanq-awr,
PSA.35.7	Garkawv maqjav-eu gar, aqyawfmaf, ngaq-anr khmrpaf-eu laer duqkhanq-anr bawghaf khmrzaf taq-euq mae.
PSA.35.8	Aqyawf maqnoeq-aer jawr-eu gar, aqyawf-euq khoertav cawv-ir-eu jeq keuvle luf-ur.
PSA.35.8	Yawqha nae khmrzaf taq-euq bawghaf-anr yawqha pafler luf-ur.
PSA.35.8	Cawv duidui-eu lafkhoer, aqyawf ga’anrghae luf-ur.
PSA.35.9	Khoerngae, ngaq-euq nuima saflar, Ya’we Miqyaer-euq lafkhoer laqkhaq yacaer-awr;
PSA.35.9	Aqyawf-euq kakhof-eu jeq-euq lafkhoer caergha taef-a.
PSA.35.10	Ngaq-euq shaqyoeq dawqtawvluf heulof-aer aer taef-a,
PSA.35.10	“Ya’we Miqyaer-or! Nawq-anr dur-eu aqsur ghaq jawr-eu la?
PSA.35.10	Ghaq ardzaeq-aer khav-eu tsawrhaq-anr nae irshaqzaq-anr bibuq-ir-awr,
PSA.35.10	Nawqdzaq khavdzaq-eu deuq-anr nae irshaqzaq hawr-eu shaqzaq zanqzaq-anr bibuq-ir-eu mae.”
PSA.35.11	Tsawrkaq geuf-eu yawghae deuq turlar-awr,
PSA.35.11	Aqyawfmaf, ngar maq siqnya-eu jeq-anr keuvni narhaq lar-eu mae.
PSA.35.12	Ngaq-euq nuima cawv-ir ni,
PSA.35.12	Aqyawfmaf, ngaq nae yawmuiq jeq mr-euq gar yawdoer jeq janrkhof naeqlaf-eu mae.
PSA.35.13	Aerkhawf, aqyawfmaf narluf gawrluf ngae, ngar guqdar paerzeur dm-awr,
PSA.35.13	Nuima nanqyuni taq-eu lafkhoer dzardzaq sheuq-euq ma;
PSA.35.13	Khoernar-aq, ngar guiqlanq shar-eu, ngaq-euq nuima-anr ghofkhoflar paq-aer shar-euq ma.
PSA.35.14	Ngar, yawqha-euq maernmr hawr-eu cawq lof-aer sawx-awr luvlav mr-awr;
PSA.35.14	Yawqha-euq aqma-euq gharduq tsawrngoer ngoer-eu lof-aer, ghawqshaq-aer awbyav-euq ma.
PSA.35.15	Aerkhawf, ngar sanqtiftif ngae,
PSA.35.15	Aqyawfmaf laqkhaq caer-eu lafkhoer, tiqkawv lof-aer uiqler-awr,
PSA.35.15	Ngaq-anr muir-eu laer bymrler taef-a laer ngar maq siqnya-aq.
PSA.35.15	Aqyawfmaf, maq naqlerni ngaq-anr gheupyaeq lar-eu mae.
PSA.35.16	Miqyaer-anr maqzeu-aer aqjaf jaf-eu deuq yawbui-anr jawr-awr,
PSA.35.16	Ngaq-anr aqyawf maf-euq seuq teufhaw naeqlaf-eu mae.
PSA.35.17	Sanqpaq Miqyaer-or! Nawr aqmyan keuvni hawhaw-aer jawr-eu laer ghae-eu le?
PSA.35.17	Poeq-eu ngaq-euq daefzir-anr arlaqjaqshir lavcawv lar-eu gar nae bidzeur-ir naeqlaf-awq.
PSA.35.18	Tsawrhaq baqmaf mafma uiqler taq-awr jawr-eu maeqshi,
PSA.35.18	Nawq-euq guiqlanq-anr jaceuq ma.
PSA.35.18	Tsawrhaq ghawqmya’ni ghae-eu maeqshi, ngar, nawq-anr jaceuq ma.
PSA.35.19	Ngar tiqjeq-iq maqlaeq-eu gar muir-eu deuq,
PSA.35.19	Ngaq-euq baqda’nae laqkhaq taqbi caer law.
PSA.35.19	Tiqjeq-iq maqngeur-eu gar, ngaq-anr byae-eu deuq myavtaev taqbi taevcawq law.
PSA.35.20	Aqjeq mirnae aernar-aq, aqyawfmaf tsaqler dzoerler-eu dawq maqngaeq-aer,
PSA.35.20	Mirkhanq-anr jawr-eu ciqcurni ghae-eu tsawrhaq-anr maershuir shuir-eu jeq tov-eu mae.
PSA.35.21	Aqyawfmaf, ngaq-anr muir-eu laer khaqmae ghawqloeni mrnga-awr aer-eu,
PSA.35.21	“Haeqde-eq, haeqde-eq! Nga’maf-euq myavnuiv nae mawrjir-euq ma.”
PSA.35.22	Ya’we Miqyaer-or! Nawr, heu-anr mawrjir taq-euq mae;
PSA.35.22	Ciqcurni taq jawrbyov naeqlaf.
PSA.35.22	Sanqpaq Miqyaer-or! Ngaq-anr nae ghawqmanr-aer taq jawrkaq naeqlaf.
PSA.35.23	Ngaq-euq Sanqpaq, ngaq-euq Miqyaer-or!
PSA.35.23	Ngaq-euq gardzaq hawr-eu ngaq-euq garkawv-euq gharduq,
PSA.35.23	Tsawqtur-awr, yawqhar yawqha lavzor-awr japir naeqlaf-awq.
PSA.35.24	Ngaq-euq Miqyaer pyeuf-eu Ya’we Miqyaer-or!
PSA.35.24	Nawr tsaq-awr dawr-eu gar tsaqni, ngaq-anr japir naeqlaf-awr;
PSA.35.24	Ngaq-euq baqda’nae aqyawfmaf laqkhaq taqbi caer law.
PSA.35.25	Aqyawf maf-euq nuima-euq lafkhoer heulof-aer taqbi aer law,
PSA.35.25	“Haeq, aqdui nae kharnoeq-euq lof-aer pyeuflar-euq ngar-a.”
PSA.35.25	Aqyawfmaf heulof-aer taqbi aer law,
PSA.35.25	“Aqduimaf nae aqyawf-anr myeufanr-euq ma.”
PSA.35.26	Ngar narluf-eu gar laqkhaq caer-eu deuq,
PSA.35.26	Daq biga-ir-awr yawbanq yawlanr-aer bipyeuf-ir law.
PSA.35.26	Ngaq-anr janrghaehaw lar-eu deuq,
PSA.35.26	Daqga-eu jeq hawr-eu shafdawr-eu jeq yadm luf-ur.
PSA.35.27	Ngar tsaq-awr dawr-eu jeq mr-eu gar nuikhanr shir-eu tsawrhaq deuq,
PSA.35.27	Laqkhaq caer-eu mirnae gurgur-aer bi caergha law;
PSA.35.27	Aqyawfmaf maq naqlerni heulof-aer bi’aer law,
PSA.35.27	“Aqyawf-euq kuirlaf zaqkhav muiqlar sanrlar-eu gar nuikhanr shir-eu Ya’we Miqyaer-anr ciqhuiq ciqmanr kar-eur.”
PSA.35.28	Khoernar-aq, ngaq-euq maeqlar,
PSA.35.28	Nawq-euq tsaq-awr dawr-eu garkawv ngaeq-awr,
PSA.35.28	Nan’ga-i nawq-anr jaceuq ma.
PSA.36.1	Tsawrcawv banq-awr laeq-eu garkawv,
PSA.36.1	Ngaq-euq nuima-euq lafkhoer anr-eu dawq-aq, heulof-aer ma.
PSA.36.1	Aqyawf-euq myavkhae,
PSA.36.1	Miqyaer-anr guv-eu jeq maqjav nga.
PSA.36.2	Aqyawf, yawqha-euq myavkhae, yawqhar yawqha japoeq taq-euq mirnae,
PSA.36.2	Tiqjawr-iq yawqha-euq yawlaeq yawca hawdov-awr byae-eu jeq maqanr-a.
PSA.36.3	Aqyawf-euq khaqmae-aq, yawcawv hawr-eu jaqmyawf maershuir-euq dawq ngaeq-awr;
PSA.36.3	Aqyawf tsawrganr anr-eu lof-aer daef-awr yawmuiq jeq mr-eu byaertsaev tsaev-euq mae.
PSA.36.4	Aqyawf yufzar-anr jawr-awr nae yawcawv jeq tov-awr;
PSA.36.4	Aqyawf maqmuiq-eu garma-anr can’ghae-eu mae.
PSA.36.4	Aqyawf yawdoer jeq-anr nuidav maqdav-a.
PSA.36.5	Ya’we Miqyaer-or!
PSA.36.5	Nawq-euq ghawqshaq gaq-eu jeq-aq, mq-euq khoertav jav-awr;
PSA.36.5	Nawq-euq sarjax zif-eu jeq-aq, mqdmr-anr tuv-eu mae.
PSA.36.6	Nawq-euq tsaq-awr dawr-eu jeq-aq,
PSA.36.6	Zawr huiq-eu gawqjawq deuq lof-aer dur-awr;
PSA.36.6	Nawr yarkhaq dar-eu jeq-aq, zawr naf-eu mae;
PSA.36.6	Ya’we Miqyaer-or! Tsawrhaqzaq hawr-eu jeqzaq deuq-anr,
PSA.36.6	Nawr, ngaeqghae luf-eu mae.
PSA.36.7	Miqyaer-or! Nawr ghoer-awr gaq-eu jeq,
PSA.36.7	Arnavni poeq-awr lawq-eu nga!
PSA.36.7	Heu-euq baqda’nae, nawq-euq aqdanr-euq narshmr-euq uqmov,
PSA.36.7	Tsawrhaqzaq ghoelar-eu mae.
PSA.36.8	Nawq-euq nymr-euq lafkhoer javbyan taq-euq jeq-euq baqda’nae,
PSA.36.8	Aqyawfmaf tiqbyan tiqlof nuikhanr shir-awr;
PSA.36.8	Nawr, aqyawf maf-anr, nawq-euq laqkhaq caer-eu lawrgawv-anr nae bidawr-euq mae.
PSA.36.9	Aqjeq mirnae aernar-aq, nawr daef-eu jeq bif-eu cuq jav-awr;
PSA.36.9	Nawq-euq yawshaef-euq lafkhoer, nga’maf yawshaef mawrnya-eu ma.
PSA.36.10	Maq tsaevlerni, nawq-anr siqnya-eu deuq-anr, nawq-euq ghoer-awr gaq-eu jeq bif-awr;
PSA.36.10	Nuima yawdawr deuq-anr, nawq-euq tsaq-awr dawr-eu jeq bif-awq.
PSA.36.11	Nuima huiq-eu tsawrhaq-euq aqkuir, ngaq-anr taqbi caelar naeqlaf;
PSA.36.11	Tsawrcawv-euq aqlaf nae, ngaq-anr taqbi taedzae naeqlaf.
PSA.36.12	Haeq, yawlaeq yawca jeq mr-eu deuq, coq-ir shaw-euq mae;
PSA.36.12	Aqyawfmaf mirtsa bi daecoq ghae-awr, maqpar turlar nya-eu mae.
PSA.37.1	Yawdoer jeq mr-eu deuq-euq baqda’nae nuima taqlanr,
PSA.37.1	Yawlaeq yawca jeq mr-eu deuq-anr myavnav taqnav.
PSA.37.2	Aqjeq mirnae aernar-aq, ghawqmyanr maqghae-aer,
PSA.37.2	Aqyawfmaf yarmof lof-aer bi myaqdzae-awr,
PSA.37.2	Javgav lof-aer nyoeq-ir jir taef-a.
PSA.37.3	Ya’we Miqyaer-anr ghoe-awr, yawmuiq jeq mr-awq.
PSA.37.3	Mirtsaq-euq khoertav jawr ngae, sarjax zif-eu ghaq naeq-aer cawq-awq.
PSA.37.4	Ya’we Miqyaer-euq lafkhoer laqkhaq caer-awq;
PSA.37.4	Aqyawf, nawq-euq nuima geufmawf-eu jeq bifnaeqlaf taef-a.
PSA.37.5	Nawq-euq garma Ya’we Miqyaer-anr a’naeq-awr,
PSA.37.5	Aqyawf-anr ghoe-awq;
PSA.37.5	Khoerlof-aer nar-aq, aqyawf, nawq-anr ngaeqghae naeqlaf taef-a.
PSA.37.6	Aqyawf, nawq-euq tsaq-awr dawr-eu jeq-euq yawshaef bi byalar-awr;
PSA.37.6	Nawq-euq dawr-awr tsaq-eu jeq nan’ghanr lof-aer bi pyeuflar taef-a.
PSA.37.7	Ya’we Miqyaer-euq lafkhoer ghaqnaq naq-awr,
PSA.37.7	Or-awr nae aqyawf-anr dawq-awq;
PSA.37.7	Yawdoer mr-eu bawqtov mrpyeuf-awr garma khardov-ir-eu paw muiqlar sanrlar-eu deuq-euq baqda’nae nuima taqlanr.
PSA.37.8	Nuima paer-eu naq-awr, nuima nuipaer byaerdzae-awq.
PSA.37.8	Nuima taqlanr. Heu-aq, deuqlar narlar-eu jeq bi dovlar-eu taef mae.
PSA.37.9	Aqjeq mirnae aernar-aq, tsawrdoer-aq, yabi deuvtsaev dzae-eu khawf,
PSA.37.9	Ya’we Miqyaer-anr dawq-eu deuq-aq, jeqbir of-awr mirkhanq za taef-a.
PSA.37.10	Aqjeq mirnae aernar-aq, ghawqmyanr maqghae-aer tsawrcawv yabyov-ir jir taef-a.
PSA.37.10	Nawr, aqyawf-euq jawrduq sharnoeq-awr nae pov khawf, maq povmawr nya-ar.
PSA.37.11	Aerkhawf, nuinanq nuiyu anr-eu deuq-aq, jeqbir of-awr mirkhanq za taef-a.
PSA.37.11	Khoernar-aq, aqyawfmaf nuisar of-eu jeq byan-eu mirnae laqkhaq yacaer taef-a.
PSA.37.12	Tsawrcawv-aq, dawrcoeni ghae-eu tsawrhaq-anr muir-eu jeq tov-awr,
PSA.37.12	Aqyawf-euq seuq teufhaw naeq-eu mae.
PSA.37.13	Sanqpaq Miqyaer, aqyawf-euq arnan keuvle luf-eu gar mawrnya-eu mirnae, aqyawf-anr uir-eu mae.
PSA.37.14	Irshaqzaq hawr-eu shaqzaq zanqzaq-anr lavcoq-awr,
PSA.37.14	Dawrcoeni daef-eu deuq-anr deuvsaef-eu gharduq;
PSA.37.14	Tsawrcawv, micaer ghawrdov-awr, kav ngofdav taq-euq mae.
PSA.37.15	Aqyawf maf-euq micaer-aq, yawqha-euq nuima-anr tsawvbyoe-awr,
PSA.37.15	Aqyawf maf-euq kavmyaq khawf, yabi ngawqkhaefjir taef-a.
PSA.37.16	Tsaq-awr dawr-eu tsawrhaq uicuiv taef-aer jav-eu khoer-aq,
PSA.37.16	Tsawrcawv deuq pyurshuir ghawqmya’ni jav-eu navmaqtser muiqdzaeq-eu mae.
PSA.37.17	Aqjeq mirnae aernar-aq, tsawrcawv-euq lafdu yakhaef-ir taef-a.
PSA.37.17	Aerkhawf, Ya’we Miqyaer, tsaq-awr dawr-eu tsawrhaq-anr gheuturnaeq taef-a.
PSA.37.18	Ya’we Miqyaer, dawrcoeni ghae-eu tsawrhaq-euq arnan siqnya-awr,
PSA.37.18	Aqyawf maf-euq jeqbir-aq, mqmaq maqbyav yarzir zif taef-a.
PSA.37.19	Aqyawfmaf, yawdoer aryamq keuvle khawf, maqya shafdawr-aer;
PSA.37.19	Maef-awr shuf-eu arnan keuvle khawf, tiqdaev dzaq-eu jeq jav taef-a.
PSA.37.20	Aerkhawf, tsawrcawv-aq, yacawv-ir taef-a;
PSA.37.20	Ya’we Miqyaer-anr muir-eu deuq-aq,
PSA.37.20	Poqmuiq haw-euq aryaev lof-aer yabyov-ir-awr,
PSA.37.20	Aqyawfmaf uqkhoeq lof-aer yabyov-ir jir taef-a.
PSA.37.21	Tsawrcawv-aq, sharngaq sharpar-euq jeq, bifkhof tsoeqkhof-eu maqbaw-a.
PSA.37.21	Aerkhawf, tsaq-awr dawr-eu tsawrhaq-aq, bif-awr ghawqshaq gaq-eu bi mawrlar-eu mae.
PSA.37.22	Miqyaer nae guiqlanq bif-euq deuq-aq, jeqbir of-awr mirkhanq za taef-a.
PSA.37.22	Aerkhawf, Miqyaer nae yaqkhaer yaq-euq deuq-aq, yabi deuvtsaevdzae taef-a.
PSA.37.23	Tsawrhaq yawmuiq-euq kuirtof-aq,
PSA.37.23	Ya’we Miqyaer nae ciqtsaq taq-euq mae.
PSA.37.23	Aqyawf-euq garma-anr Miqyaer nuikhanr shir-eu mae.
PSA.37.24	Aqyawf coq-ir-eu law-awr khawf, aqdir coqdzae ghae-eu gar maqya keuv-ar,
PSA.37.24	Aqjeq mirnae aernar-aq, Ya’we Miqyaer-euq aqlaf, aqyawf-anr gheutur taef-a.
PSA.37.25	Ngar zaqguq guqhaw-awr, nymq-mr mawqle-euq mir-a;
PSA.37.25	Aerkhawf, Ya’we Miqyaer nae tsaq-awr dawr-eu tsawrhaq-anr byaerdzae naeq-euq gar maq mawrhaw-aq;
PSA.37.25	Aqyawf-euq aryoeq deuq hawqshar shar-eu khawf maq mawrhaw-aq.
PSA.37.26	Aqyawf aqmyanluf ghawqshaq gaq-awr bingaq bipar-eu mae;
PSA.37.26	Aqyawf-euq aryoeq deuq-aq, guiqlanq huiq-eu mae.
PSA.37.27	Yawdoer jeq byaer-awr, yawmuiq jeq mr-awq;
PSA.37.27	Mqmaq maqbyav yarzir yajawr taef-a.
PSA.37.28	Ya’we Miqyaer dawr-awr tsaq-eu jeq-anr gaq-eu mirnae,
PSA.37.28	Aqyawf-euq tsawrshawr deuq-anr maq byaerdzae-a;
PSA.37.28	Aqyawf, aqyawf maf-anr mqmaq maqbyav yarzir hawpirnaeq taef-a.
PSA.37.28	Aerkhawf, tsawrcawv-euq aryoeq deuq-aq, yabi deuvtsaevdzae taef-a.
PSA.37.29	Tsaq-awr dawr-eu tsawrhaq-anr, jeqbir lof-aer mirkhanq of-awr;
PSA.37.29	Heu-euq lafkhoer mqmaq maqbyav yarzir yajawr taef-a.
PSA.37.30	Tsaq-awr dawr-eu tsawrhaq-euq khaqmae-aq,
PSA.37.30	Zaqsiq tsawrganr anr-eu jeq ngaeq-awr,
PSA.37.30	Aqyawf-euq maeqlar-aq, dawr-awr tsaq-eu jeq ja-eu mae.
PSA.37.31	Aqyawf-euq Miqyaer-euq zanrdawq, aqyawf-euq nuima-euq lafkhoer anr-eu mirnae,
PSA.37.31	Aqyawf kuirtof ciq ngae maqjur-ir-ar.
PSA.37.32	Tsawrcawv-aq, tsaq-awr dawr-eu tsawrhaq-anr mawqtsov taq-awr,
PSA.37.32	Aqyawf-anr saef-eu laer povluf-eu mae.
PSA.37.33	Aerkhawf, Ya’we Miqyaer, tsaq-awr dawr-eu tsawrhaq-anr,
PSA.37.33	Tsawrcawv-euq aqlaf-euq lafkhoer maq byaerdzae yaf-ar;
PSA.37.33	Aqyawf-anr yarkhaq dar-eu khawf, yawlaeq nga laer maqya bidar-ar.
PSA.37.34	Ya’we Miqyaer-anr dawq-awr, aqyawf-euq garma-anr can-awq.
PSA.37.34	Aqyawf, nawq-anr ciqgor-awr, jeqbir lof-aer mirkhanq bi’of taef-a;
PSA.37.34	Tsawrcawv bi deuvtsaevdzae ngae, nawr ya’mawr taef-a.
PSA.37.35	Arbawr bawrma yawqha-euq daefduq-anr daef-awr huiq-ir maer-ir-eu lof-aer;
PSA.37.35	Tsawrcawv guvlar paq-aer ghae-eu baoq za-euq gar, ngar ya’mawr-euq ma.
PSA.37.36	Aerkhawf, aqyawf ledzeur-awr,
PSA.37.36	Haeq! Aqyawf jawr-eu maqpar ya’mawr-a.
PSA.37.36	Ngar, aqyawf-anr povler-euq khawf, aqyawf-anr maq povmawr nya-aq.
PSA.37.37	Aerkhar maqza-eu tsawrhaq-anr hawtsov taq-awr,
PSA.37.37	Dawrcoeni ghae-eu tsawrhaq-anr hawtaq-awq;
PSA.37.37	Aqjeq mirnae aernar-aq, tsaqler dzoerlerni mr-eu tsawrhaq-aq,
PSA.37.37	Arsaq yawmuiq-aer saqnya taef-a.
PSA.37.38	Aerkhawf, yawbanq yawlaeq jeq mr-eu deuq-aq, tiqkawv lof-aer yabi lavcawv-awr;
PSA.37.38	Tsawrcawv-aq, maeqhu paw yabi deuvtsaevdzae taef-a.
PSA.37.39	Aerkhawf, Ya’we Miqyaer-aq, tsaq-awr dawr-eu tsawrhaq-anr kakhof naeq-awr;
PSA.37.39	Aqyawfmaf gardzaq garkawv ya’mawr-eu aryamq-anr, aqyawf maf-euq gharduq ghaq pyeufnaeq taef-a.
PSA.37.40	Ya’we Miqyaer, aqyawf maf-anr cawba-awr aqyawf maf-anr bibuq-ir taef-a;
PSA.37.40	Aqyawfmaf, Miqyaer-euq lafkhoer caevzaf-eu mirnae,
PSA.37.40	Aqyawf, aqyawf maf-anr tsawrcawv-anr nae kakhof-awr bibuq-ir taef-a.
PSA.38.1	Ya’we Miqyaer-or! Nawr nuima paer-eu lafkhoer, ngaq-anr taq maeqpar naeqlaf;
PSA.38.1	Nawr nuimapaer duidui ngae, ngaq-anr taqdaeq naeqlaf.
PSA.38.2	Aqjeq mirnae aernar-aq, nawq-euq kavmyaq ngaq-anr beuvtsov taq-awr,
PSA.38.2	Nawq-euq aqlaf, ngaq-anr daeqaw taq-euq mir-a.
PSA.38.3	Nawr nuima paer-eu mirnae, ngaq-euq shiqshaq yawtsaq yawtsanr jeq maqanr nya;
PSA.38.3	Ngaq nae mr-euq iqbax-euq baqda’nae, ngaq-euq shaqyoeq ghaq maqanr nya.
PSA.38.4	Ngaq-euq yawlaeq yawca, ngaq-euq uqduq-anr cantsaev luf-awr,
PSA.38.4	Kan-eu khavbaev lof-aer dur-awr, ngaq-euq gharduq ardzaeq-aer kanluf nya.
PSA.38.5	Ngaq-euq yawdzawq yawgan-euq baqda’nae,
PSA.38.5	Ngaq-euq marnar marbyanr byanrler taq-awr baeflaf-eu mae.
PSA.38.6	Ngar yawkhav-aer bi gheu’aw-awr shaqzanq naf-eu lafkhoer,
PSA.38.6	Nan’ga-i tsawrngoer ngoerluf-eu ma.
PSA.38.7	Aqjeq mirnae aernar-aq, ngaq-euq dawqdzmr-anr yawpir yawlanr lanrluf-awr,
PSA.38.7	Ngaq-euq shiqshaq tiqpawf-iq maqtsaq maqtsanr nya.
PSA.38.8	Ngar ghaq maqanr-aer, shaqyoeq shaqlaf khaef-ir khoev-ir-euq mir-a.
PSA.38.8	Ngaq-euq nuima yawbanq yawlanr-aer ghae-eu mirnae, ngar manrluf-eu ma.
PSA.38.9	Sanqpaq Miqyaer-or! Ngar geufmawf-eu jeq, nawq-euq maeqshi javluf-eu mae.
PSA.38.9	Ngar yawkhav-aer manrluf-eu heu-aq,
PSA.38.9	Nawq-anr nae zaftaq-euq jeq maqngeur-a.
PSA.38.10	Ngaq-euq nuima caertanq tanq-awr,
PSA.38.10	Ngaq-euq ghaq juq-ir taq-euq mir-a.
PSA.38.10	Ngaq-euq myavnuiv-euq yawshaef khawf,
PSA.38.10	Ngaq-euq myav-anr nae byov-ir-euq mir-a.
PSA.38.11	Ngaq-euq nargawr gawrma-euq baqda’nae,
PSA.38.11	Ngar gaq-eu deuq hawr-eu ngaq-euq cawqdeuq, ngaq-anr maq larpaeni yawf-awr,
PSA.38.11	Ngaq-euq aqyuif aqnyir deuq khawf, garmanr kaq-eu gar yawfluf-eu mae.
PSA.38.12	Ngaq-euq daefzir yur-eu laer pov-eu tsawrhaq deuq, ngaq-euq maeqshi lanrju khmrtaq-awr,
PSA.38.12	Ngaq-anr lavnar-eu laer pov-eu deuq, nan’ga-i jaqmyawf maershuir-euq bawqtov tov-awr lavcawv-eu gharduq ngaeq-eu mae.
PSA.38.13	Aerkhawf, ngar-aq, naqbawq lof-aer maq gaqnya-aer,
PSA.38.13	Ngar-aq, aqdzawq lof-aer khaqmae dawq maq ngaeqdovnya nya.
PSA.38.14	Khoermirnae, ngar-aq, maq gaqnya-eu tiq ghaq-anr dur-awr,
PSA.38.14	Khaqmae nae dawqpov maq povnya-eu gar dur-eu ma.
PSA.38.15	Aerkhawf, Ya’we Miqyaer-or!
PSA.38.15	Ngar, nawq-euq lafkhoer noeqtmq ma.
PSA.38.15	Ngaq-euq Miqyaer pyeuf-eu Sanqpaq Miqyaer-or,
PSA.38.15	Nawr ngaeqkhof naeqlaf mae.
PSA.38.16	Aqjeq mirnae aernar-aq, ngar heulof-aer aermawf mir-a;
PSA.38.16	“Ngaq-anr narhaq naeqlaf-awq! Maqngeur nar-aq, ngaq-euq aqkuir sanqtiftif ngae,
PSA.38.16	Aqyawfmaf, yawqhar yawqha, ngaq-euq khoertav ciqgor-awr, ngaq-anr uiruir-aer caergha-eu baw-mr.”
PSA.38.17	Aqjeq mirnae aernar-aq, ngar coq-ir luf-eu mir-a,
PSA.38.17	Ngar ghawqshaq-aer ghae-eu jeq aqmyanluf,
PSA.38.17	Ngaq-euq maeqshi javluf-eu mae.
PSA.38.18	Ngar, ngaq-euq yawlaeq yawca dzawrdov ma.
PSA.38.18	Ngar, ngaq-euq iqbax-euq baqda’nae nuima narluf-eu ma.
PSA.38.19	Aerkhawf, ngaq-anr muir-eu deuq-aq, ghaq khav-awr ghae duidui-eu mae.
PSA.38.19	Tiqjeq-iq maqngeur-eu gar, ngaq-anr byae-eu deuq khawf, myaqlar taq-euq mae.
PSA.38.20	Ngar yawmuiq jeq-anr cantae-eu mirnae,
PSA.38.20	Yawmuiq-anr yawdoer janrkhof naeqlaf-eu tsawrhaq deuq khawf,
PSA.38.20	Ngaq-anr muir-eu deuq pyeuf-eu mae.
PSA.38.21	Ya’we Miqyaer-or! Ngaq-anr taq byaernaeqlaf.
PSA.38.21	Ngaq-euq Miqyaer-or! Ngaq-anr nae ghawqmanr-aer taq jawrkaq naeqlaf!
PSA.38.22	Ya’we Miqyaer-or! Ngaq-anr kakhof naeqlaf-awq,
PSA.38.22	Ngaq-anr yawkawr-aer cawba naeqle-awq!
PSA.39.1	Ngar heulof-aer aer-eu ma;
PSA.39.1	“Ngar, ngaq-euq maeqlar nae iqbax maqya mrni,
PSA.39.1	Ngaq-euq garma yanryanr-aer daef ma.
PSA.39.1	Tsawrcawv deuq, ngaq-euq maeqshi jawrluf ngae,
PSA.39.1	Ngar, ngaq-euq khaqmae maeqkawf kawf-awr dzanqtaeq ma.”
PSA.39.2	Ngar yawmuiq jeq khawf maqngaeqni,
PSA.39.2	Aqdzawq lof-aer ciqcurni jawr ngae,
PSA.39.2	Ngaq-euq ghawqshaq-aer ghae-eu jeq tanqdav laf-eu mir-a.
PSA.39.3	Ngaq-euq lafkhoer ngaq-euq nuima yawkhav-aer lanrluf-awr,
PSA.39.3	Ngar sharnoeq sharsawx ngae, miqdzaq puivlar-eu mae.
PSA.39.3	Khoermirnae, ngaq-euq maeqlar nae ngar ngaeq-euq ma.
PSA.39.4	“Ya’we Miqyaer-or! Ngar, ngaq-euq zir arnavni nymr-eu nga laer yasiqni,
PSA.39.4	Ngar arsaq aqjox-aer saq-ir-eu la laer hawr-eu ngaq-euq arnan armyavni jav-eu la laer bisiq naeqlaf-awq.
PSA.39.5	Nawq nae ngaq-anr bidaef naeqlaf-eu arnan aryamq-aq, lafzaq tiq daq byan’ni taef mae.
PSA.39.5	Nawq-euq maeqshi ngaq-euq arkhof arla-aq, tiqpawf-iq aernyaf maqnyeuv-a.
PSA.39.5	Tsawrhaqzaq yawqghaq navluf daefmuiq duidui-eu aryamq-aq, ircuf-euq safkhoeq lof-aer dur-eu taef mae. 
PSA.39.6	Aqdir aernar-aq, tsawrhaq yawqghaq navluf doedoe-aer canluf-eu heu-aq, narshmr-anr dur-awr,
PSA.39.6	Aqyawfmaf tiqjeq-iq gardanr maqtsoeq-eu gar banqghasaef luf-eu mae.
PSA.39.6	Aqyawf, pyurshuir myawqganq povcu taq-euq khawf, aqsur ghaq-anr of-ir-eu laer maq siqnya-a.
PSA.39.7	“Sanqpaq Miqyaer-or! Nymq-mr ngar aqjeq-anr pardawq-eu?
PSA.39.7	Ngar, nawq-euq lafkhoer noeqtmq ma.
PSA.39.8	Ngaq-euq yawbanq yawlaeq dawqtawv luf-anr nae bibuq-ir naeqlaf-awq;
PSA.39.8	Ngaq-anr, aqdzawq argan deuq aerdoerduq taqbi pyeufnaeqlaf.
PSA.39.9	Ngar, ngaq-euq khaqmae maq ghawrpavni, aqdzawq pyeuf-ir-euq ma;
PSA.39.9	Nawr, ngaq-anr khoerlof-aer janrnaeq laf-euq mae.
PSA.39.10	Nawq-euq nargawr gawrma, ngaq-anr nae yurdzae naeqlaf-awq.
PSA.39.10	Nawq-euq aqlaf diq-eu mirnae, ngar shir shaw-iq mir-a.
PSA.39.11	Nawr, tsawrhaq tiq ghaq-anr yawlaeq yawca-euq baqda’nae dzawpar naeq-eu laer maeqparnaeq ngae,
PSA.39.11	Nawr, aqyawf-euq hawmuiq-eu jeq-anr boeqcoer bidzaq-euq gar dur-eu mae.
PSA.39.11	Aqdir aer ngae, tsawrhaq yawqghaq navluf, ircuf-euq safkhoeq lof-aer taef mae. 
PSA.39.12	“Ya’we Miqyaer-or! Ngaq-euq guiqlanq shardawq-anr narhaq naeqlaf-awr,
PSA.39.12	Ngar gur-eu gar, nawq-euq naqbawr ciqkhmr naeqlaf-awq.
PSA.39.12	Ngar myavbir dovluf-eu gar haw-awr ciqcurni taq jawrbyov naeqlaf.
PSA.39.12	Ngar khawf, ngaq-euq aqpoeq aqbawr deuq lof-aer,
PSA.39.12	Nawq naeq-aer mirkhanq-anr can-eu daqyan tiq ghaq pyeuf-awr jawrluf-eu ma.
PSA.39.13	Ngaq-anr tiqjawr-iq maqpar ya’mawrni, ngar irbyov-eu laer ghae-eu maeqhu,
PSA.39.13	Ngar ghaq tiq pov par zakhofni, nawr, ngaq-anr taq hawtsovtaq naeqlaf.”
PSA.40.1	Ngar or-awr Ya’we Miqyaer-anr dawq-euq ma.
PSA.40.1	Aqyawf, ngar jawr-eu paw ciqpyawr lef-awr,
PSA.40.1	Ngar gur-eu gar narhaq naeqlaf-euq mae.
PSA.40.2	Aqyawf, ngaq-anr lan’yaq lansix hawr-eu zawr doer-eu duqkhanq-anr nae gheudov naeqlaf-awr,
PSA.40.2	Ngaq-euq aqkuir khaqlo-euq khoertav ciqdav naeqlaf-euq uqtaf,
PSA.40.2	Ngaq-euq kuirtof lavzif naeqlaf-euq mae.
PSA.40.3	Aqyawf, ngaq-euq khaqmae-euq lafkhoer,
PSA.40.3	Aqdui-euq Miqyaer-anr jaceuq-eu cardawq yawshuif dawvanr naeqlaf-euq mae.
PSA.40.3	Tsawrhaq ghawqmya’ni ya’mawr-awr Ya’we Miqyaer-anr guv-eu lafkhoer, aqyawf-anr ghoelar taef-a.
PSA.40.4	Ya’we Miqyaer-anr aqyawf-euq ghoeduq bipyeuf-euq tsawrhaq-aq, guiqlanq huiq-eu mae.
PSA.40.4	Aerkhawf, nuima huiq-awr, jaqmyawf myawf-eu tsawrhaq-aq, guiqlanq maqza-a.
PSA.40.5	Ngaq-euq Miqyaer pyeuf-eu Ya’we Miqyaer-or,
PSA.40.5	Nawq nae mr-euq zanqler paq-aer muiq-eu jeq,
PSA.40.5	Ghawqmya’ni myaq-eu mae.
PSA.40.5	Nga’maf-euq gharduq, nawq-euq nuinoeq teu-aq,
PSA.40.5	Tiqjeq sair tiqjeq gui ngae maq guijir coer-a.
PSA.40.5	Ngar dzawr-awr ngaeq-eu lawnmr khawf,
PSA.40.5	Ardzaeq-aer myaq-eu mirnae maq sawxdovjir coer-a.
PSA.40.6	Nawr, lawr-eu jeq hawr-eu damq-eu jeq-anr geufmawf-eu maqngeur-a,
PSA.40.6	Ngaq-euq naqbawr, nawq nae pannaeq laf-euq mae.
PSA.40.6	Nawr, miqdzaq dzanpuiv-awr lawr-eu jeq hawr-eu iqbax-euq gharduq lawr-eu jeq maqshar-a.
PSA.40.7	Khoermirnae, ngar heulof-aer aer-eu ma,
PSA.40.7	“Haeq, ngar larkeuv-euq ma. Sanqbof paryov-euq lafkhoer, ngaq-euq garkawv boftaq-euq mae.
PSA.40.8	Ngaq-euq Miqyaer-or! Ngar, nawq-euq nuima tsaq-eu jeq mr-eu laqkhaq caer-awr,
PSA.40.8	Nawq-euq zanrdawq, ngaq-euq nuima-euq lafkhoer anrluf ma.”
PSA.40.9	Ya’we Miqyaer-or! Nawr siqnya-eu lof-aer,
PSA.40.9	Haeq, ngar, ngaq-euq maeqluq-anr maq lavnaqni,
PSA.40.9	Tsawrhaq ghawqmya’ni uiqler taq-awr jawr-eu gar,
PSA.40.9	Ngar, tsaq-awr dawr-eu garkawv dawqmaeq maeqnaeq-euq ma.
PSA.40.10	Ngar, nawq-euq tsaq-awr dawr-eu jeq,
PSA.40.10	Ngaq-euq nuima-euq lafkhoer maq yurzaf taq-aer,
PSA.40.10	Ngar, nawq-euq sarjax zif-eu jeq hawr-eu nawq-euq kakhof-eu jeq-euq garkawv dawqdzawr mr-euq ma.
PSA.40.10	Ngar, tsawrhaq baqmaf mafma-anr nae nawq-euq ghoer-awr gaq-eu jeq hawr-eu nawq-euq yawtsaq yawdawr jeq maqzaf-aq.
PSA.40.11	Ya’we Miqyaer-or! Nawr nanqyuni ghawqshaq gaq-eu jeq,
PSA.40.11	Ngaq-anr maqbi keuvle-aer taqghae naeqlaf.
PSA.40.11	Nawr, ngaq-anr nawq-euq ghoer-awr gaq-eu jeq hawr-eu nawq-euq yawtsaq yawdawr nae,
PSA.40.11	Ngaq-anr aqmyanluf hawpir naeqlaf-awq.
PSA.40.12	Aqjeq mirnae aernar-aq, maq guijircoer paq-aer myaq-eu yawdoer jeq, ngaq-anr gajawq taq-euq mae.
PSA.40.12	Ngaq-euq uqduq tsaerkanr myavmaqtser myaq-eu ngaq-euq yawlaeq yawca,
PSA.40.12	Ngaq-anr taemilar taq-euq mirnae, ngar tiqjeq-anr-iq maqpar hawmawrnya mir-a.
PSA.40.12	Khoermirnae, ngaq-euq nuima nuighaq baq-ir jir taq-euq mir-a.
PSA.40.13	Ya’we Miqyaer-or! Ngaq-anr nuima tsaq-awr bibuq-ir naeqlaf-awq.
PSA.40.13	Ya’we Miqyaer-or! Ngaq-anr yawkawr-aer cawba naeqlaf-awq.
PSA.40.14	Ngaq-euq daefzir lavcawv-eu laer pov-eu deuq,
PSA.40.14	Yawbanq yawlanr-aer pyeuf-ir-awr shafdawr-ir luf-ur.
PSA.40.14	Ngaq-anr yawdoer jeq bi keuvle mawf-eu deuq,
PSA.40.14	Narkhan paw bi taekhof ghae-awr daqga-ir luf-ur.
PSA.40.15	Ngaq-anr “Haeq lawr, haeq lawr” laer aer-eu deuq,
PSA.40.15	Aqyawf maf-euq daqga-eu jeq-euq baqda’nae yawbanq yawlanr-aer pyeuf-ir luf-ur.
PSA.40.16	Aerkhawf, nawq-anr pov-eu tsawrhaq dawqtawvluf,
PSA.40.16	Nawq-euq lafkhoer laqkhaq caer-awr lurgha caergha luf-ur.
PSA.40.16	Nawq-euq kakhof-eu jeq-anr gaq-eu deuq,
PSA.40.16	Aqmyanluf heulof-aer aer luf-ur,
PSA.40.16	“Ya’we Miqyaer-anr ciqhuiq ciqmanr ma.”
PSA.40.17	Ngar irshaq shaq-awr shaqzaq zanqzaq pyeuf-eu khawf,
PSA.40.17	Sanqpaq Miqyaer, ngaq-euq garkawv sharnoeq naeqlaf-eu mae.
PSA.40.17	Ngaq-euq Miqyaer-or, taq nyinaq naeqlaf.
PSA.40.17	Nawr-aq, ngaq-anr cawba-awr bibuq-ir-eu ghaq mae.
PSA.41.1	Irshaqzaq-anr sharnoeq naeq-eu tsawrhaq-aq, guiqlanq huiq-eu mae.
PSA.41.1	Gardzaq garkawv keuvle-eu aryamq-anr, Ya’we Miqyaer, aqyawf-anr bibuq-ir taef-a.
PSA.41.2	Ya’we Miqyaer, aqyawf-anr bidaef-awr hawpir naeq-eu uqtaf,
PSA.41.2	Mirtsaq-euq khoertav, aqyawf guiqlanq za taef-a.
PSA.41.2	Nawr, aqyawf-anr muir-eu deuq mrmawf-eu lof-aer bimrni maq a’naeq-ar.
PSA.41.3	Aqyawf nar-awr yufzar-euq khoertav galuf-eu gar,
PSA.41.3	Ya’we Miqyaer, aqyawf-anr ghaq bif taef-a.
PSA.41.3	Nawr, aqyawf-euq nargawr-euq yufzar-anr yufluf-eu gar bi taqler taef-a.
PSA.41.4	Ngar heulof-aer aer-euq ma, “Ya’we Miqyaer-or,
PSA.41.4	Ngar, nawq-anr iqbax mr-euq mir-a,
PSA.41.4	Ngaq-anr ghawqshaq gaqnaeq laf-awr,
PSA.41.4	Ngaq-euq nuima saflar lavsavtaq naeqlaf-awq.”
PSA.41.5	Ngaq-anr muir-eu deuq, ngaq-anr yawdoer aer-eu mae;
PSA.41.5	“Aqyawf-euq tsawrmyanr byov-ir ni, aqmyan shir-eu laer ghae-eu la?”
PSA.41.6	Aqyawf, ngar jawr-eu gar larmawr nar-aq, jaqmyawf-euq dawq ngaeq-awr;
PSA.41.6	Aqyawf, aqyawf-euq nuima-anr yawlaeq yawca juiruiq taq-awr;
PSA.41.6	Aqyawf dov-ir ngae, jaja-aer can-ir-eu mae.
PSA.41.7	Ngaq-anr kharbyae-eu deuq, ngaq-anr muir-eu laer khoeqsav-awr,
PSA.41.7	Aqyawfmaf, ngaq-anr lavtanq lavnar-eu laer tovluf-eu mae.
PSA.41.8	Aqyawfmaf aer-eu, “Zawr doer-eu nargawr, aqyawf-anr nyawqler taq-awr,
PSA.41.8	Aqyawf gayufghae ngae, tiqjawr-iq maqpar turlar nya-eu mae.”
PSA.41.9	Ngaq-euq kaqmur bidzaq-awr ngaq nae ghoe-euq ngaq-euq ghoercawq khawf,
PSA.41.9	Aqyawf-euq kuirnuif bafdir-awr, ngaq-anr muirlar-eu mae.
PSA.41.10	Aerkhawf, Ya’we Miqyaer-or! Nawr, ngaq-anr ghawqshaq gaq-awr,
PSA.41.10	Ngar, aqyawf maf-anr janrkhof nya’ni, ngaq-anr bi turlar naeqlaf-awq.
PSA.41.11	Ngaq-anr muir-eu deuq, ngaq-anr maq ghaqlar-eu mirnae,
PSA.41.11	Nawr, ngaq-anr nuikhanr shir-eu nga laer ngar siqduq-euq ma.
PSA.41.12	Ngaq-anr-aq, nawr, ngaq-euq yawmuiq yawjaq-euq lafkhoer ngaeqghae naeqlaf-awr;
PSA.41.12	Ngaq-anr nawq-euq myavpyawq-euq maeqshi mqmaq maqbyav yarzir bijawr naeqlaf-euq mae.
PSA.41.13	Mqmaq maqbyav yarzir-anr nae, mqmaq maqbyav yarzir-anr keuvni,
PSA.41.13	Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
PSA.42.1	Khaqtsaev ircuf lawrgawv-anr nuikhanr jav-eu lof-aer,
PSA.42.1	Miqyaer-or! Ngaq-euq nuima saflar khawf, nawq-anr nuikhanr jav-eu ma.
PSA.42.2	Ngaq-euq nuima saflar-aq, Miqyaer-anr maef mir-a,
PSA.42.2	Daefluf-eu Miqyaer-anr mawrmawf mir-a.
PSA.42.2	Ngar, nawr jawr-eu gar aqmyan yalar-awr, nawq-euq maeqshi ya larmawr-eu la?
PSA.42.3	Aqcawq, ngaq-anr maq tsaevlerni aer-eu,
PSA.42.3	“Aqlaeq, nawq-euq Miqyaer aqgeugar jawr-eu la?”
PSA.42.3	Khoermirnae, uqcif nan’ghanr maqaer,
PSA.42.3	Ngaq-euq myavbir-aq, ngaq-euq dzaqdzaq dawrdawr pyeuflar taq-euq mae.
PSA.42.4	Ngar, tsawrhaq armaf mafma naeq-aer le-awr,
PSA.42.4	Ngar, aqyawfmaf naeq-aer Miqyaer-euq nymr-anr le-euq ma.
PSA.42.4	Laqkhaq caer-eu tersar hawr-eu jaceuq-eu lafkhoer,
PSA.42.4	Tsawrhaq armaf mafma naeq-aer guiqlanq-euq yawbui bui-eu mae.
PSA.42.4	Ngar heudeuq-anr noeqmawrlar ngae,
PSA.42.4	Ngaq-euq nuima saflar shaevdov lef-euq ma.
PSA.42.5	Ngaq-euq nuima saflar-or,
PSA.42.5	Aqjeq ghae-eu mrnyoeq saef-eu le?
PSA.42.5	Aqjeq mirnae, nawr, ngaq-euq lafkhoer maqsar marsar-aer ghaesaef-eu le?
PSA.42.5	Miqyaer-anr noeqtmq-awq.
PSA.42.5	Aqjeq mirnae aernar-aq, Miqyaer, ngaq naeq-aer jawr-awr cawba naeqlaf-eu mirnae,
PSA.42.5	Ngar, aqyawf-anr jaceuq le siq.
PSA.42.6	Ngaq-euq Miqyaer-or,
PSA.42.6	Ngaq-euq nuima saflar, ngaq-euq lafkhoer nyoeqkheurni javluf-eu mae.
PSA.42.6	Teumirnae, ngar, Yawrdaq mirtsaq-anr jawr-awr nae Heqlaqmoq gawqjawq yawgor hawr-eu,
PSA.42.6	Mizar-euq gawqdur-anr jawr-awr nae nawq-anr noeqkeuv ma.
PSA.42.7	Nawq-euq ircuf tsawqga ga-eu tersar nae, yawnaf-aq, yawnaf-anr kurluf-eu mae.
PSA.42.7	Nawq-euq irluv hawr-eu irkhawr dawqtawvluf, ngaq-anr danqpymq taq-euq mae.
PSA.42.8	Nan’ghanr paw, Ya’we Miqyaer, aqyawf-euq ghoer-awr gaq-eu jeq khaerlef taef-a,
PSA.42.8	Uqcif paw-aq, aqyawf-euq cardawq, ngaq naeq-aer jav-awr,
PSA.42.8	Ngaq-euq daefzir-euq Miqyaer-anr guiqlanq shar-eu jeq pyeuf taef-a.
PSA.42.9	Ngaq-euq logur pyeuf-eu, ngaq-euq Miqyaer-anr ngar heulof-aer aernaeq ma,
PSA.42.9	“Nawr, aqjeq ghae-eu ngaq-anr ngaer naeqlaf-eu le?
PSA.42.9	Ngar, aqjeq ghae-eu muir-eu deuq nyaefsuf lar-eu baqda’nae tsawrngoer ya’ngoer-eu la?”
PSA.42.10	Aqyawfmaf, yawqnan navluf ngaq-anr narhaq lar-eu,
PSA.42.10	“Aqlaeq, nawq-euq Miqyaer aqgeugar jawr-eu la?”
PSA.42.10	Ngaq-anr muir-eu deuq, ngaq-anr heulof-aer caeflaef kalar-eu khoer-aq,
PSA.42.10	Ngaq-euq shaqyoeq bi ngawqkhaef-euq gar dur-eu mir-a.
PSA.42.11	Ngaq-euq nuima saflar-or! Aqjeq ghae-eu mrnyoeq saef-eu le?
PSA.42.11	Aqjeq mirnae nawr, ngaq-euq lafkhoer maqsar marsar-aer ghaesaef-eu le?
PSA.42.11	Miqyaer-anr noeqtmq-awq. Aqjeq mirnae aernar-aq, ngaq-euq Miqyaer,
PSA.42.11	Ngaq naeq-aer jawr-awr cawba naeqlaf-eu mirnae ngar, aqyawf-anr jaceuq le siq.
PSA.43.1	Miqyaer-or! Ngaq-anr japir naeqlaf-awr,
PSA.43.1	Miqyaer-anr yawzeu maqbaw-eu tsawrjeuq tsawrca naeq-aer,
PSA.43.1	Ngaq-euq garkawv yarkhaq jadan naeqlaf-awq.
PSA.43.1	Jaqmyawf maershuir hawr-eu maqdawr maqtsaq-eu tsawrhaq-anr nae,
PSA.43.1	Ngaq-anr bibuq-ir laf-awq.
PSA.43.2	Aqjeq mirnae aernar-aq, nawr-aq, ngaq-anr ghaq bif-eu Miqyaer mae.
PSA.43.2	Aqjeq ghae-eu, nawr, ngaq-anr taedzae naeqlaf-eu le?
PSA.43.2	Ngar, aqjeq ghae-eu muir-eu deuq nyaefsuf lar-eu baqda’nae tsawrngoer ya’ngoer-eu la?
PSA.43.3	Nawq-euq yawshaef hawr-eu yawtsaq yawdawr pyaeqghae lef-awr,
PSA.43.3	Ngaq-anr bisheuq-awr nae, nawq-euq saqpar saeqghawv jav-eu,
PSA.43.3	Nawq-euq yawshawr gawqjawq-anr bi sheuqkeuv naeqlaf-awq.
PSA.43.4	Khoernar-aq, huiq duidui-eu ngaq-euq laqkhaq caerduq pyeuf-eu Miqyaer jawr-eu,
PSA.43.4	Miqyaer-euq lawrduq-anr ngar le ma.
PSA.43.4	Ngaq-euq Miqyaer pyeuf-eu Miqyaer-or,
PSA.43.4	Ngar, deur-mq diq-awr nawq-anr jaceuq ma.
PSA.43.5	Ngaq-euq nuima saflar-or! Aqjeq ghae-eu mrnyoeq saef-eu le?
PSA.43.5	Aqjeq mirnae, nawr, ngaq-euq lafkhoer maqsar marsar-aer ghaesaef-eu le?
PSA.43.5	Miqyaer-anr noeqtmq-awq. Aqjeq mirnae aernar-aq,
PSA.43.5	Ngaq-euq Miqyaer, ngaq naeq-aer jawr-awr cawba naeqlaf-eu mirnae,
PSA.43.5	Ngar, aqyawf-anr jaceuq le siq.
PSA.44.1	Miqyaer-or! Arhuba, aqyawf maf-euq zir-anr nawq nae mr-euq garkawv,
PSA.44.1	Aqpoeq aqpiq ja’naeq laf-euq gar, nga’maf-euq naqbawr nae yagaq-euq ma.
PSA.44.2	Nawq-euq aqlaf nae 
PSA.44.2	Nga’maf-euq aqpoeq aqpiq-anr khoergar jawrduq biza-euq mae.
PSA.44.2	Nawr, tsawrjeuq khoerdeuq-anr yawdoer jeq bi keuvle-awr, aqyawf maf-anr taedzae-euq mae.
PSA.44.3	Aqyawfmaf, yawqha-euq micaer nae mirtsaq deuvza-euq maqngeur-a.
PSA.44.3	Yawqha-euq lafdu nae ghaqler-euq khawf maqngeur-a.
PSA.44.3	Aerkhawf, nawr, aqyawf maf-anr ghoer mr-eu nawq-euq myavpyawq-euq yawshaef hawr-eu,
PSA.44.3	Nawq-euq armar laf-euq lafdu-euq baqda’nae mae.
PSA.44.4	Miqyaer-or! Nawr-aq, ngaq-euq Sanqpaq mae;
PSA.44.4	Yaqkov ghaqlerni nawr dawq bif-awq.
PSA.44.5	Nga’maf, nawq-anr ghoe-awr, nga’maf-anr muirlar-eu deuq-anr daeqaw ghae-awr,
PSA.44.5	Nga’maf, nawq-euq tsawrmyanr-anr ghoe-awr, tur-awr nga’maf-anr muirlar-eu deuq-anr nawqpyaevghae ma.
PSA.44.6	Aqjeq mirnae aernar-aq, ngar, ngaq-euq kav-anr maqghoe.
PSA.44.6	Ngaq-euq micaer khawf, ngaq-anr bibuq-ir nya-eu maqngeur-a.
PSA.44.7	Aerkhawf, nawr, nga’maf-anr muir-eu deuq-anr nae bibuq-ir naeqlaf-awr,
PSA.44.7	Nga’maf-anr byae-eu deuq-anr bi shafdawr-ir-euq mae.
PSA.44.8	Nga’maf nan’ga-i Miqyaer-euq lafkhoer khanqsaer jaev-awr,
PSA.44.8	Li-eu maqbawni, nawq-euq tsawrmyanr-anr jaceuq ma. 
PSA.44.9	Aerkhawf, nawr, nga’maf-anr taedzae-awr bi shafdawr-ir naeqlaf-euq uqtaf,
PSA.44.9	Nawr, nga’maf-euq guirmaf naeq-aer maqpar dov-ir naeqlaf-eu mae.
PSA.44.10	Nawr, nga’maf-anr muir-eu deuq-anr nae narkhan paw bi caevkhof laf-awr,
PSA.44.10	Nga’maf-anr byae-eu deuq nae, yawqha-euq gharduq myawqganq yurgeuf jir-euq mae.
PSA.44.11	Nawr, nga’maf-anr bi diqsaef dzaq-eu yawrzaq lof-aer bipyeuf-ir-awr,
PSA.44.11	Aqcawq tsawrjeuq-euq ghanrcae nga’maf-anr taebyav naeqlaf-euq mae.
PSA.44.12	Nawr, nawq-euq tsawrhaq-anr yarkheuni anqdzae-awr,
PSA.44.12	Anq-euq khawf, maqmuiq maq sanrdzaeq lar-aq.
PSA.44.13	Nawr, nga’maf-anr aqcawq caeflaef kaduq bipyeuf-ir naeqlaf-awr,
PSA.44.13	Nga’maf-euq tiqjawq jawr-eu deuq uiruir-aer jadoerduq bipyeuf-ir naeqlaf-euq mae.
PSA.44.14	Nawr, aqcawq tsawrjeuq nae nga’maf-anr dawqdaq bidaq-awr,
PSA.44.14	Tsawrhaqzaq, nga’maf-anr naqlaf bizeuv-euq mae.
PSA.44.15	Ngar daqga-eu jeq, aqmyanluf ngaq-euq maeqshi javluf-awr,
PSA.44.15	Ngaq-euq myavpyawq-anr shafdawr-eu jeq nae daeqkaq taq-euq mae.
PSA.44.16	Khoer-aq, ngaq-anr muir-eu deuq, lafpov povkhof mawf-eu deuq,
PSA.44.16	Ngaeqdoer lar-eu hawr-eu, ngaeqcoeq lar-eu tersar-euq baqda’nae mae.
PSA.44.17	Heudeuq dawqtawvluf, nga’maf-euq khoertav keuvle taq-euq mae.
PSA.44.17	Aerkhawf, nga’maf, nawq-anr maqngaer-aq.
PSA.44.17	Nawq-euq dawqma sarjax-anr maqtsaq-eu jeq maqmr-aq.
PSA.44.18	Nga’maf-euq nuima, narkhan paw maq ciqpyawr-aq.
PSA.44.18	Nga’maf-euq kuirtof khawf, nawq-euq garma-anr nae maqdov-ir-aq.
PSA.44.19	Aerkhawf, nawr, nga’maf-anr khaqyaer jawrduq-anr ngawqkhaef ngawqkhoev naeqlaf-awr,
PSA.44.19	Nga’maf-anr shir-eu narshmr nae dzaetsanq naeqlaf-euq mae.
PSA.44.20	Nga’maf, nga’maf-euq Miqyaer-euq tsawrmyanr-anr ngaer-awr,
PSA.44.20	Nga’maf-euq aqlaf, boermiq siqkhaq-euq miqyaer-anr cawqja naeq-euq ngeur nar-aq,
PSA.44.21	Miqyaer maq hawmawr-aer jav taef-a laq?
PSA.44.21	Aqjeq mirnae aernar-aq, aqyawf nuima-euq lafkhoer zaftaq-euq jeq khawf siqnya-eu mae.
PSA.44.22	Aerkhawf, nawq-euq gharduq, nga’maf nan’ga-i saef-eu gar ya daqluf-eu ma.
PSA.44.22	Nga’maf-aq, yabi saef-eu laer ghae-eu yawr lof-aer bi sawxtaq-euq ma.
PSA.44.23	Sanqpaq Miqyaer-or! Noeqlar-awq.
PSA.44.23	Nawr aqjeq mirnae yufluf-eu le?
PSA.44.23	Turlar-awq! Li-eu maqbawni, nga’maf-anr taq taedzae naeqlaf.
PSA.44.24	Nawr, nawq-euq myavpyawq aqjeq ghae-eu ciqzaf taq-awr,
PSA.44.24	Nga’maf-anr nyaefsuf lar-eu jeq hawr-eu nga’maf-euq shaqzanq ngaer naeqlaf-eu le?
PSA.44.25	Aqjeq mirnae aernar-aq, nga’maf-euq nuima saflar-aq, khaqlaer-anr awbyav taq-awr,
PSA.44.25	Nga’maf-euq mawrdo-aq, mirtsaq-anr myanqler taq-euq mir-a.
PSA.44.26	Turlar-awr, nga’maf-anr cawba le-awq.
PSA.44.26	Nawr ghawqshaq gaq-eu baqda’nae, nga’maf-anr kakhof naeqlaf-awq.
PSA.45.1	Ngaq-euq nuima, garkawv yawmuiq byankhar luf-awr;
PSA.45.1	Ngaq nae bof-euq Sanqpaq-anr taf-eu garkawv dzawrluf ngae;
PSA.45.1	Ngaq-euq maeqlar-aq, sanqbof zawr bofnya-eu tiq ghaq-euq sanqdur ma.
PSA.45.2	Nawr-aq, tsawrhaq-euq zaqyo deuq navmaqtser arghaer shaevdzeuf muiqdzaeq-awr;
PSA.45.2	Nawq-euq maeqluq-anr guiqlanq yawdzanr shaevdav taq-euq mae.
PSA.45.2	Khoermirnae, Miqyaer, nawq-anr mqmaq maqbyav yarzir guiqlanq bif-eu mae.
PSA.45.3	Baoq huiq-eu ghaq-or! Nawq-euq jaqlaq khanqsaer hawr-eu yawshaef khanqsaer naeq-aer,
PSA.45.3	Nawq-euq jof-anr nawq-euq micaer shaf-awq.
PSA.45.4	Yawtsaq yawdawr, nuinanq nuiyu hawr-eu tsaq-awr dawr-eu gharduq,
PSA.45.4	Nawq-euq jaqlaq khanqsaer-euq lafkhoer ghaqler-euq ghaq lof-aer dziq-awr dov-ir-awq;
PSA.45.4	Nawq-euq armar laf, nawq-anr yawzeu bawlar paq-aer ghae-eu jeq maeqnaeqlaf taef-a.
PSA.45.5	Nawq-euq kavmyaq-euq yawtav,
PSA.45.5	Sanqpaq-anr muir-eu deuq-euq nuima-anr beuvtsov-awr,
PSA.45.5	Tsawrhaqzaq, nawq-euq uqmov ya galan ghae taef-a.
PSA.45.6	Miqyaer-or! Nawq-euq nuirmanq-aq, li-eu maqbawni mqmaq maqbyav yarzir zif-awr,
PSA.45.6	Nawq-euq uvlanr-eu gawqyoeq-aq, tsaq-awr dawr-eu uvlanr-eu gawqyoeq mae.
PSA.45.7	Nawr tsaq-awr dawr-eu jeq-anr gaq-awr yawcawv jeq-anr byae-eu mirnae;
PSA.45.7	Nawq-euq Miqyaer pyeuf-eu Miqyaer, nawq-euq cawqdeuq-anr navmaqtser,
PSA.45.7	Nawq-anr laqkhaq caer-eu tsir shaevdav naeq-euq mae.
PSA.45.8	Nawq-euq maeqtsoeq dawqtawvluf 
PSA.45.8	Ya’ma-euq juir nae tsovtaq-euq sanqpaq-euq nymr-anr nae, nawr laqkhaq caer-eu jeq dovle taef-a.
PSA.45.9	Sanqpaq deuq-euq zaqmiq deuq khawf, taqhuiq taqmanr paq-aer ghae-eu zaqmiq aqbur deuq-euq lafkhoer jawr-awr;
PSA.45.9	Nawq-euq armar paw-aq, sanqpaq-euq miqzaq, Opir meuq-euq shuir-euq myawqgur geuf-awr yawfluf-eu mae.
PSA.45.10	Zaqmiq-or! Narhaq sher-eq,
PSA.45.10	Nawq-euq naqbawr ciqkhmr-awr yagaq-eu jeq sharnoeq-awq;
PSA.45.10	Nawr, nawq-euq tsawrhaq hawr-eu nawqda-euq nymr-anr ya’ngaer-eu mae.
PSA.45.11	Sanqpaq-aq, nawr hawmuiq-eu gar yawkhav-aer geufmawf-eu mae;
PSA.45.11	Aqyawf-aq, nawq-euq Ya’we Miqyaer pyeuf-eu mirnae,
PSA.45.11	Aqyawf-anr uqduq tanq-awq.
PSA.45.12	Khoernar-aq, Durlu mirkhanq-euq zaqmiq, lafsawq yur-awr lar taef-a;
PSA.45.12	Tsawrhaqzaq-euq smrmuiq smrbaw deuq khawf, nawq-euq ghoer mr-eu jeq-anr sharpov taef-a.
PSA.45.13	Sanqpaq-euq zaqmiq-aq, sanqpaq-euq nymr-euq lafkhoer jawr-awr yawshaef khanqsaer byan duidui-eu mae.
PSA.45.13	Aqyawf-euq maeqtsoeq-aq, shuir nae zaftaq-euq mae.
PSA.45.14	Aqyawf, parkeuq keuq-awr guf-euq paerkhanq paermanr dm-awr,
PSA.45.14	Sanqpaq jawr-eu gar bi sheuqhalar taef-a;
PSA.45.14	Aqyawf-euq maeqnan cantae-eu cawq miqdaf dafshawr deuq khawf,
PSA.45.14	Nawr jawr-eu gar sheuqha naeqlar taef-a.
PSA.45.15	Aqyawfmaf laqkhaq caer-awr lurgha caergha-eu lafkhoer sheuq-awr lar taef-a.
PSA.45.15	Aqyawfmaf, Sanqpaq-euq nymr-anr urlar taef-a.
PSA.45.16	Nawq-euq aqpoeq deuq-euq danni nawq-euq zaqyo deuq davlar-awr;
PSA.45.16	Nawr, aqyawf maf-anr mirkhanq dawqtawv luf-euq dzoeqda bi pyeuflar taef-a.
PSA.45.17	Nawq-euq tsawrmyanr-anr yawqzir yawqjo navluf noeqmawr nya’ni, ngar mr-ir ma;
PSA.45.17	Khoer-euq baqda’nae, tsawrhaqzaq li-eu maqbawni, mqmaq maqbyav yarzir nawq-anr jaceuq taef-a.
PSA.46.1	Miqyaer-aq, aqdui-euq caevzafduq hawr-eu aqdui-euq ghaq pyeuf-awr,
PSA.46.1	Gardzaq garkawv khar keuvle ngae, cawba naeqlaf-eu ghaq mae.
PSA.46.2	Teumirnae, mirtsaq tanqkhawr parlar-awr,
PSA.46.2	Gawqjawq deuq iqmalavshav-euq ghanrcae bi yurghae-euq khawf, aqdui maqguv.
PSA.46.3	Iqmalavshav lmqlmq-aer boerloer yawkhav-aer banqgha-eu uqtaf,
PSA.46.3	Irluv-euq baqda’nae gawqjawq deuq nyaenyae-aer ghaelar-eu khawf aqdui maqguv. 
PSA.46.4	Gor duidui-eu ghaq-euq saeqghawv-euq yawshawr jawrduq-anr;
PSA.46.4	Miqyaer-euq meuq laqkhaq bi caerlar-eu lawrgawv tiq gawv yoer-eu mae.
PSA.46.5	Miqyaer, meuq heumeuq-euq lafkhoer jawr-awr,
PSA.46.5	Meuq heumeuq tiqjawr-iq maqcoq-ir-ar.
PSA.46.5	Uqbya byalar ngae, Miqyaer, meuq heumeuq-anr cawbale taef-a.
PSA.46.6	Tsawrjeuq tsawrca deuq tsawqzur lar-awr, mirkhanq deuq nyaenyae-aer ghaelar taq-euq mae.
PSA.46.6	Miqyaer, aqyawf-euq tersar ngaeqdovlef ngae, mirtsaq tanqkhawr guir-ir-eu mae.
PSA.46.7	Guirmaf-euq Ya’we Miqyaer, aqdui naeq-aer jawr-eu mae.
PSA.46.7	Yaqkov-euq Miqyaer-aq, aqdui-euq caevzafduq pyeuf-eu mae. 
PSA.46.8	Lar-awq, Ya’we Miqyaer nae mr-euq jeq-anr hawlar sher-eq.
PSA.46.8	Aqyawf nae mirtsaq tanqkhawr deqlaqni bi pyeuflar jir-euq mae.
PSA.46.9	Miqyaer, mqdzer mirdzer-anr keuvni, guirdeuv deuv-eu lavnaq-awr;
PSA.46.9	Aqyawf, kav ngawqkhaef-awr, ganq nyiq tsaev-aer deuvtsaev-euq uqtaf;
PSA.46.9	Manq lavlawq, miqdzaq-anr dzanpuiv-euq mae.
PSA.46.10	Ciqcurni jawr-awr, ngar-aq, Miqyaer nga laer siqnya-awq;
PSA.46.10	Tsawrjeuq tsawrca deuq, ngaq-anr ciqpoeq ciqgor taef-a;
PSA.46.10	Mirtsaq-euq khoertav ngaq-anr ciqpoeq ciqgor taef-a.
PSA.46.11	Guirmaf-euq Ya’we Miqyaer, aqdui naeq-aer jawr-eu mae.
PSA.46.11	Yaqkov-euq Miqyaer-aq, aqdui-euq caevzafduq pyeuf-eu mae. 
PSA.47.1	Nawmaf, tsawrhaqzaq dawqtawvluf,
PSA.47.1	Lafkhawv taevtaev-aer, ghaqler-euq tersar Miqyaer-anr gurgaq-awq!
PSA.47.2	Aqjeq mirnae aernar-aq, gor duidui-eu Ya’we Miqyaer-aq, yawzeu bawlar paq-aer ghae-eu mae;
PSA.47.2	Aqyawf-aq, mirtsaq tanqkhawr dawqtawv luf-euq khoertav uvlanr-eu huiq-eu Sanqpaq mae.
PSA.47.3	Aqyawf, tsawrhaqzaq-anr aqdui-euq lafov bi jawrlarni zuivghaq-awr;
PSA.47.3	Tsawrjeuq tsawrca deuq, aqdui-euq aqkuir-euq uqmov bi jawrlarni janr taef-a.
PSA.47.4	Aqyawf, aqdui-euq gharduq aqdui-euq jeqbir tsernaeqlaf taef-a;
PSA.47.4	Aqyawf gaq-eu mirnae Yaqkov nuikhanrshir duidui-eu mae. 
PSA.47.5	Miqyaer, gur-eu tersar naeq-aer davler-awr,
PSA.47.5	Ya’we Miqyaer, darhae baw-eu tersar naeq-aer davler-eu mae.
PSA.47.6	Car-awr Miqyaer-anr jaceuq-awq, car-awr jaceuq-awq!
PSA.47.6	Car-awr aqdui-euq Sanqpaq-anr jaceuq-awq, car-awr jaceuq-awq!
PSA.47.7	Aqjeq mirnae aernar-aq, Miqyaer-aq, mirtsaq tanqkhawr dawqtawv luf-euq Sanqpaq mae.
PSA.47.7	Ghovshaw-euq lafkhoer car-awr jaceuq-awq.
PSA.47.8	Miqyaer-aq, aqyawf-euq shawr-eu nuirmanq-anr nuir-awr,
PSA.47.8	Miqyaer-aq, tsawrjeuq tsawrca deuq-euq khoertav uvlanr luf-eu mae.
PSA.47.9	Aqjeq mirnae aernar-aq, mirtsaq tanqkhawr-euq daeqdaqduq-aq, Miqyaer-euq mae.
PSA.47.9	Aqyawf-aq, yawkhav-aer ciqpoeq ciqgor paq-aer ghae-eu mae.
PSA.48.1	Ya’we Miqyaer-aq, huiq-awr manr-eu mae.
PSA.48.1	Aqyawf-euq shawr-eu gawqjawq-euq khoertav jav-eu,
PSA.48.1	Aqdui-euq Miqyaer-euq meuq-euq lafkhoer, aqyawf-anr yawkhav-aer jaceuq-eu tsaq mae.
PSA.48.2	Huiq-awr manr-eu Sanqpaq-euq meuq pyeuf-eu Ziroq gawqjawq-aq,
PSA.48.2	Laftav paw yawgor-anr jav-awr hawmuiq-eu uqtaf,
PSA.48.2	Mirtsaq tanqkhawr dawqtawv luf-euq laqkhaq caerduq pyeuf-eu mae.
PSA.48.3	Miqyaer-aq, meuq-euq lafkhoer jav-eu sanqpaq-euq nymr-anr jawrluf-awr;
PSA.48.3	Aqyawf-aq, meuq heumeuq-euq caevzafduq-a laer bi siqtaq-euq mae.
PSA.48.4	Aqjeq mirnae aernar-aq, hawde-eq, sanqpaq deuq uiqler-awr,
PSA.48.4	Aqyawfmaf tiqkawv lof-aer cantsaev ghaeluf-eu mae.
PSA.48.5	Aqyawfmaf meuq-anr ya’mawr ngae zanqler-awr,
PSA.48.5	Aqyawfmaf guv-eu lafkhoer yawkawr-aer caevbyav jir-euq mae.
PSA.48.6	Aqyawfmaf, khoergar ardzaeq-aer bi lavguv-awr,
PSA.48.6	Zaqmiq aqbur tiq ghaq, zaq ciq-eu laer ghae ngae nar-eu lof-aer ghae-ir-euq mae.
PSA.48.7	Nanrma dovkhaeq paw nae bawlaf-eu jaqlaer-anr ghoe-awr nae,
PSA.48.7	Talashir meuq-euq lawq-anr nawq nae lavpyav naeq-euq gar dur-eu mae.
PSA.48.8	Guirmaf-euq Ya’we Miqyaer-euq meuq-euq lafkhoer,
PSA.48.8	Aqdui-euq Miqyaer-euq meuq-euq lafkhoer,
PSA.48.8	Aqdui ya gaqhaw-euq jeq, aqdui khoerlof-aer ya’mawr-euq ma;
PSA.48.8	Miqyaer, meuq heumeuq-anr mqmaq maqbyav yarzir zifni lavzif taef-a. 
PSA.48.9	Miqyaer-or! Nawq-euq uqduq tanqnymr nymrma-euq lafkhoer,
PSA.48.9	Nga’maf, nawq-euq ghoer-awr gaq-eu jeq-euq garkawv sharnoeq-eu ma.
PSA.48.10	Miqyaer-or! Nawq-euq tsawrmyanr khar irkeuv-eu gar,
PSA.48.10	Nawq-anr jaceuq-eu jeq khawf, mqdzer mirdzer-anr irkeuv luf-eu mae.
PSA.48.10	Nawq-euq armar laf-aq, tsaq-awr dawr-eu jeq byan-eu mae.
PSA.48.11	Nawr yarkhaq dar-eu mirnae, Ziroq gawqjawq laqkhaq bicaer-awr,
PSA.48.11	Yurdav-euq zaqmiq deuq bi lurgha bi caergha-awq.
PSA.48.12	Ziroq candoe haw-ir-awr, meuq-euq tiqjawq canjawq ngae,
PSA.48.12	Lofpir-eu nymrgor deuq-anr guihaw-ir sher-eq.
PSA.48.13	Nawq-euq zaq-euq zir-anr keuvni, dzawrmaeq nya’ni,
PSA.48.13	Meuqlanr deuq guitsaqtsov taq-awr, sanqpaq-euq nymrdeuq sharnoeq taq-awq.
PSA.48.14	Aqjeq mirnae aernar-aq, Miqyaer heughaq-aq,
PSA.48.14	Li-eu maqbawni, mqmaq maqbyav yarzir aqdui-euq Miqyaer pyeuf-eu mae.
PSA.48.14	Aqyawf, aqdui-anr shir ngae keuvni sheuqghae naeqlaf taef-a.
PSA.49.1	Tsawrhaqzaq dawqtawvluf narhaq sher-eq.
PSA.49.1	Mirtsaq-euq khoertav kharjawr-eu deuq naqbawr ciqkhmr-awq.
PSA.49.2	Zaqhuiq hawr-eu zaqnyir,
PSA.49.2	Smrmuiqzaq hawr-eu irshaqzaq,
PSA.49.2	Tiqkawv lof-aer narhaq-awq.
PSA.49.3	Ngaq-euq khaqmae zaqsiq tsawrganr ngaeq-awr,
PSA.49.3	Ngaq-euq nuima-euq lafkhoer dzardziv dziv-awr ghovshaw-eu jeq bif ma.
PSA.49.4	Ngaq-euq naqbawr ciqkhmr-awr dawqdaq-anr narhaq-awr,
PSA.49.4	Ngar, deur-mq diq-awr zaftaq-euq dawqtsuif yurdovlaf ma.
PSA.49.5	Yawlaeq yawca, ngaq-euq kuirnuif-anr gajawq taq-awr,
PSA.49.5	Yawdoer arnan deuq keuvle ngae, ngar aqjeq mirnae yaguv-eu la?
PSA.49.6	Aqyawf maf-aq, yawqha-euq pyurshuir myawqganq-anr ghoe-awr, yawqha smrmuiq zawr-aer muiq-eu gar khanqsaer jaev-eu mae.
PSA.49.7	Tsawrhaq tiqghaq-iq tiqjeq nae-iq yawqha-euq maernmr-anr maq kakhof nya-a;
PSA.49.7	Aqyawf-euq gharduq khawf Miqyaer-anr arpoeq maq biftsaev nya-a.
PSA.49.8	Aqjeq mirnae aernar-aq, tsawrhaqzaq-euq nuima saflar-euq arpoeq-aq, khav duidui-awr,
PSA.49.8	Mqmaq maqbyav yarzir maq zeurtsaev coer-eu mirnae,
PSA.49.9	Lmqbymr-anr maqya mawrni, mqmaq maqbyav yarzir maq daefnya-a.
PSA.49.10	Aqdzawq argan hawr-eu dawrga deuq zir jir-eu lof-aer,
PSA.49.10	Tsawrganr anr-eu deuq khawf shir-awr, yawqha-euq pyurshuir myawqganq,
PSA.49.10	Aqcawq-anr taqyaf-eu gar, aqyawf mawrluf-eu mae.
PSA.49.11	Aqyawf maf-euq nymr mqmaq maqbyav yarzir zif-awr,
PSA.49.11	Aqyawf maf-euq jawrduq yawqzir navluf-euq gharduq zif taef-a laer,
PSA.49.11	Yawqha-euq lafkhoer sharnoeq-awr; Mirtsaq-anr yawqha-euq tsawrmyanr ghoe-awr nae kur-eu mae.
PSA.49.12	Khoerlof-aer tsawrhaqzaq-anr taqhuiq naeq-euq khawf, maqgmq maqzif-a;
PSA.49.12	Aqyawf, bawrtsanq-euq jeqzaq lof-aer yashir-eu mae.
PSA.49.13	Heu-aq, aqdzawq argan deuq hawr-eu aqyawf maf-euq dawq-anr gatsaq-eu,
PSA.49.13	Aqyawf maf-euq nanqzaq deuq-euq garma mae. 
PSA.49.14	Aqyawfmaf, yawr lof-aer lmqbymr-euq lafkhoer bi baftaq-awr,
PSA.49.14	Shir-eu jeq, aqyawf maf-anr dzaq taef-a;
PSA.49.14	Aqyawfmaf, yawqha-euq jawrduq-anr nae garmanr kaq-eu gar,
PSA.49.14	Yawqha-euq jaqlaq lmqbymr nae bi myeufanr jir-awr,
PSA.49.14	Uqshawq paw-aq, dawrcoeni ghae-eu tsawrhaq, aqyawf maf-anr uvlanr taef-a.
PSA.49.15	Aerkhawf, Miqyaer, ngaq-euq nuima saflar-anr,
PSA.49.15	Lmqbymr-euq baoq-anr nae kakhof naeqlaf taef-a.
PSA.49.15	Aqjeq mirnae aernar-aq, aqyawf, ngaq-anr hageuf naeqlaf taef-a. 
PSA.49.16	Tsawrhaq tiq ghaq smrmuiq muiqlar luf-awr,
PSA.49.16	Aqyawf-euq nymr-euq yawshaef khanqsaer myaqlar luf-eu khawf taqguv.
PSA.49.17	Aqjeq mirnae aernar-aq, aqyawf shir ngae, aqyawf tiqjeq-iq maq yurghae nya-a.
PSA.49.17	Aqyawf-euq yawshaef khanqsaer khawf, aqyawf-anr maq cantae ka-iq nya-a.
PSA.49.18	Aqyawf yawdaefdaef ngae, yawqha-euq nuima saflar-anr dawq ngaeqghae naeq-euq mae.
PSA.49.18	(Aqjeq mirnae aernar-aq, nawr daefdzaq nar-aq, aqcawq khawf, nawq-anr jaceuq-eu mae.)
PSA.49.19	Aqyawfmaf, yawshaef maqpar ya’mawr-eu mirkhanq-anr,
PSA.49.19	Aqyawf, aqyawf-euq aqpoeq tsuifga deuq jawr-eu gar ya’ir taef-a.
PSA.49.20	Aqcawq taqhuiq-eu tsawrhaq tiq ghaq pyeuf-eu khawf,
PSA.49.20	Ghovshaw-eu jeq maqanr nar-aq, yacawv-ir-eu jeqzaq-anr dur-eu taef mae.
PSA.50.1	Miqyaer pyeuf-eu Ya’we Miqyaer, Baoq huiq-eu ghaq,
PSA.50.1	Dawq ngaeq-awr, mirtsaq-euq khoertav nanrma dovlar-eu gar nae,
PSA.50.1	Nanrma ga’anr-eu gar keuvni jawr-eu tsawrhaq-anr kurgaq-euq mae.
PSA.50.2	Hawmuiq duidui-eu Ziroq-anr nae,
PSA.50.2	Miqyaer, yawshaef byadovlef taef-a.
PSA.50.3	Aqdui-euq Miqyaer oe taef-a, ciqcurni maq jawrbyov-ar.
PSA.50.3	Aqyawf-euq maeqshi miqdzaq dofnyaev taq-awr,
PSA.50.3	Aqyawf-euq tiqjawq, jaqlaer laerma yawkhav-aer baw-eu mae.
PSA.50.4	Aqyawf, aqyawf-euq tsawrhaq-anr yarkhaq dar-eu laer,
PSA.50.4	Aqyawf laftav jav-eu mq hawr-eu mir-anr kur-eu mae.
PSA.50.5	“Lawr-eu jeq lawr-awr ngaq naeq-aer dawqma sarjax dzaq-euq,
PSA.50.5	Ngaq-euq tsawrshawr deuq, tiqkawv lof-aer ngar jawr-eu gar uiqlar-awq.”
PSA.50.6	Mqdeuq, aqyawf-euq tsaq-awr dawr-eu jeq dawqdzawr bimr-awq;
PSA.50.6	Aqjeq mirnae aernar-aq, Miqyaer-aq, yarkhaq dar-eu ghaq mae.
PSA.50.7	“Ngaq-euq tsawrhaq deuq-or! Ngar ngaeq-eu laer ghae-eu gar narhaq sher-eq;
PSA.50.7	Irsaqleqlav-or! Ngar, nawmaf-anr aer paq-aer ghae-eu jeq jav-eu ma;
PSA.50.7	Ngar-aq, nawmaf-euq Miqyaer pyeuf-eu Miqyaer ma.
PSA.50.8	Aqmyanluf, ngaq-euq maeqshi jav-eu, nawmaf nae,
PSA.50.8	Ngaq-anr lawr-euq hawr-eu dzanpuiv-awr lawr-euq garkawv,
PSA.50.8	Ngar, nawqmaf-anr maqdaeq.
PSA.50.9	Ngar, nawq-euq nymr-euq mawrner mawrgaw geufmawf-eu maqngeur;
PSA.50.9	Nawq-euq cifmyaef cifmaf-anr nae cifmyaef geufmawf-eu khawf maqngeur.
PSA.50.10	Aqjeq mirnae aernar-aq, gawqjawq 1,000 jawq-anr gav-eu jeqzaq,
PSA.50.10	Hawr-eu bawrtsanq-anr kharjawr-eu jeqzaq dawqtawvluf ngaq-euq ma.
PSA.50.11	Ngar, gawqjawq-anr kharjawr-eu arjir dawqtawvluf siqnya-awr,
PSA.50.11	Daega-anr kharjawr-eu bawrtsanq-euq jeqzaq khawf ngaq-euq ma.
PSA.50.12	“Ngar maeflar nar-aq, ngar, nawqmaf-anr maq aernaeq;
PSA.50.12	Aqjeq mirnae aernar-aq, mirtsaq tanqkhawr-aq, ngaq-euq ma.
PSA.50.12	Heu-euq khoertav kharjav-eu dawqtawvluf khawf ngaq-euq ma.
PSA.50.13	Ngar, mawrner-euq shaqjir dzaq taef-a lor?
PSA.50.13	Maqngeur nar-aq, ngar cifmyaef-euq shiq dawr taef-a laq?
PSA.50.14	Gor duidui-eu ghaq-anr nawq nae kamqtaq-euq lof-aer mrbyan-awr,
PSA.50.14	Guiqlanq-anr jaceuq-eu dawqkawq, Miqyaer-anr lawrnaeq-awq.
PSA.50.15	Gardzaq garkawv keuvle ngae nan, ngaq-anr kur-awq.
PSA.50.15	Ngar, nawq-anr bibuq-ir-awr, nawr, ngaq-anr jaceuq taef-a.”
PSA.50.16	Aerkhawf, Miqyaer, tsawrcawv deuq-anr heulof-aer aer-eu mae;
PSA.50.16	“Nawmaf, aqgeu gar-euq aryaq nae ngaq-euq zanrtaq khoftaq dzawr-awr,
PSA.50.16	Ngaq-euq dawqma sarjax, nawmaf-euq khaqmae torluf-eu le?
PSA.50.17	Nawmaf, ngaq-euq maeqdawq tsovdawq-anr byae-eu mawrlar-awr,
PSA.50.17	Nawmaf, ngaq-euq dawq narkhan paw biqdzae yaf-euq maqngeur laq?
PSA.50.18	Nawmaf, smrkhoeq-anr tanqpuq ngae, aqyawf naeq-aer gawfler-awr,
PSA.50.18	Banq-awr joe-eu deuq naeq-aer gmler-euq mae.
PSA.50.19	Nawmaf, yawdoer-euq gharduq nawmaf-euq khaqmae bif-awr,
PSA.50.19	Nawmaf-euq maeqlar khawf, jaqmyawf maershuir dzawtaq-euq mae.
PSA.50.20	Nawmaf nuirtaq-awr yawqha-euq maernmr-anr coeqler-eu jeq ngaeq-awr,
PSA.50.20	Yawqha-euq aqma-euq zaqyo-anr jabu jadoer-eu mae.
PSA.50.21	Nawmaf heudeuq mr-euq khawf, ngar ciqcurni jawr-euq ma;
PSA.50.21	Nawmaf, ngar, nawmaf-anr dur taef-a laer noeq-eu mae;
PSA.50.21	Aerkhawf, ngar, nawmaf-anr daeq-awr,
PSA.50.21	Nawmaf-euq myavkhae aqyawf jeq aqyawf-aer lavtsaq ma.
PSA.50.22	“Nawmaf, Miqyaer-anr ngaer-euq tsawrhaq deuq-or,
PSA.50.22	Nymq-mr garkawv heu sharnoeq-awq;
PSA.50.22	Maqngeur nar-aq, ngar, nawmaf-anr caeqpyaeq caeqshavjir ngae,
PSA.50.22	Tiqghaq-iq, nawmaf-anr maqbi buq-ir nya-ar.
PSA.50.23	Jaceuq-eu jeq kharlawr-eu ghaq-aq,
PSA.50.23	Ngaq-anr ciqhuiq ciqmanr-eu mae;
PSA.50.23	Yawqha yawmuiq-aer daefni laeqhmq-awr daeftsaq daeftsanr-eu tsawrhaq-anr,
PSA.50.23	Miqyaer-euq kakhof-eu jeq-anr ngar bimawr ma.”
PSA.51.1	Miqyaer-or! Nawq-euq ghoer-awr gaq-eu jeq-euq baqda’nae,
PSA.51.1	Ngaq-anr ghawqshaq gaqnaeq laf-awq.
PSA.51.1	Nawq-euq myaq duidui-eu nanqyuni ghawqshaq gaq-eu jeq-euq baqda’nae,
PSA.51.1	Ngaq-euq yawbanq yawlaeq sivdzaebyov naeqlaf-awq.
PSA.51.2	Ngaq-euq yawlaeq yawca dawqtawv luf-anr tsiqshawr naeqlaf-awr,
PSA.51.2	Ngaq-euq iqbax-anr nae ngaq-anr lavshawr naeqlaf-awq.
PSA.51.3	Aqjeq mirnae aernar-aq, ngar, ngaq-euq yawbanq yawlaeq-anr siqnya-awr,
PSA.51.3	Ngaq-euq iqbax aqmyanluf ngaq-euq maeqshi javluf-eu mae.
PSA.51.4	Ngar, nawq-anr iqbax mrlaeq-euq mir-a, nawq-anr taef-aer mrlaeq-euq ma.
PSA.51.4	Nawq-euq maeqshi yawdoer jeq mr-euq heu-aq;
PSA.51.4	Nawr ngaeqlar ngae dawr-awr tsaq-eu uqtaf,
PSA.51.4	Nawr yarkhaqdar ngae, aerkhar maqza nga laer ya dovlar-eu mae.
PSA.51.5	Hawsher-eq, ngar iqbax-euq lafkhoer ngaqma-euq uqmav-anr tsaevler-awr,
PSA.51.5	Daefle ngae nae yawlaeq yawca anrluf-eu ma.
PSA.51.6	Haeq, nawr, lafkhoer-euq yawtsaq yawdawr geufmawf-eu mae.
PSA.51.6	Khoermirnae, lafkhoer zaftaq-euq pav-anr,
PSA.51.6	Ngar zaqsiq tsawrganr siqnya larni maeqnaeq laf-awq.
PSA.51.7	Ngar shawrlarni, ngaq-anr hursor nae lavshawr naeqlaf-awq.
PSA.51.7	Ngar, ngaer navmaqtser pyurlarni, ngaq-anr tsiqshawr naeqlaf-awq.
PSA.51.8	Nawq nae ngawqkhaef-euq shaqyoeq deuq laqkhaq caerlar nya’ni,
PSA.51.8	Ngaq-anr lurlar caerlar-awr laqkhaq caerlar paq-aer ghae-eu jeq bigaq naeqlaf-awq.
PSA.51.9	Nawq-euq myavpyawq, ngaq-euq iqbax-anr nae awzaf-awr,
PSA.51.9	Ngaq-euq yawlaeq yawca jeq dawqtawv luf-anr sivdzaejir naeqlaf-awq.
PSA.51.10	Miqyaer-or! Ngaq-euq lafkhoer shawr-eu nuima tiq siq bae’anr naeqlaf-awr;
PSA.51.10	Ngaq-euq lafkhoer zifdanni ghae-eu saflar lavshuif naeqlaf-awq.
PSA.51.11	Nawq-euq maeqshi nae ngaq-anr taq taedzae naeqlaf.
PSA.51.11	Nawq-euq Yawshawr Saflar, ngaq-anr nae taq yurkhof naeqlaf.
PSA.51.12	Nawq-euq kakhof-eu jeq-euq laqkhaq caer-eu jeq, ngaq-anr par bifkhof naeqlaf-awr,
PSA.51.12	Nawq-euq nuijer jer-eu Saflar nae ngaq-anr cawba naeqlaf.
PSA.51.13	Khoernar-aq, ngar, yawbanq yawlaeq jeq mr-eu deuq-anr,
PSA.51.13	Nawq-euq garma maeqnaeq ngae,
PSA.51.13	Iqbaxzaq noeqpov noeqpar-awr, nawr jawr-eu paw ghoflar taef-a.
PSA.51.14	Ngaq-anr kakhof-eu Miqyaer pyeuf-eu Miqyaer-or,
PSA.51.14	Shiq lavdov-euq yawlaeq-anr nae, ngaq-anr bibuq-ir naeqlaf-awq;
PSA.51.14	Khoernar-aq, nawq-euq tsaq-awr dawr-eu garkawv,
PSA.51.14	Ngaq-euq maeqlar nae yawkhav-aer gurgur-aer car ma.
PSA.51.15	Sanqpaq Miqyaer-or! Ngaq-euq maeqluq pannaeq laf-awq;
PSA.51.15	Khoernar-aq, ngaq-euq khaqmae, nawq-anr jaceuq-eu gar bimawr ma.
PSA.51.16	Aqjeq mirnae aernar-aq, nawr lawr-eu jeq-anr geufmawf-eu maqngeur-a;
PSA.51.16	Ngeur-eu lawnmr-aq, ngar, nawq-anr lawrnaeq lar-eu ma.
PSA.51.16	Nawr, dzanpuiv-awr lawr-eu jeq-anr laqkhaq maqcaer-a.
PSA.51.17	Yawpav yawshav-aer ghae-eu saflar, lawrnaeq lar-eu gar, Miqyaer hageuf-eu mae.
PSA.51.17	Miqyaer-or! Yawpav yawshav-aer ghae-awr laeqbymr tawv-eu nuima-anr,
PSA.51.17	Nawr maq hawdoer naeqlaf-a.
PSA.51.18	Nawr nuima tsaq-eu lof-aer, Ziroq-anr yawmuiq-aer ngaeqghae naeq-awr,
PSA.51.18	Yeqlursaqlaeq-euq meuqlanr tsovnaeq laf-awq.
PSA.51.19	Khoernar-aq, nawr nuikhanr shir-eu, tsaq-awr dawr-eu lawr-eu jeq lawrnaeqlar taef-a;
PSA.51.19	Miqdzaq-anr dzanpuiv-awr lawr-eu jeq hawr-eu mawrdo dolan-aer dzanpuiv-awr lawr-eu jeq lawrnaeqlar ngae,
PSA.51.19	Nawq-euq lawrduq-euq khoertav mawrner mawrgaw deuq lawrnaeqlar taef-a.
PSA.52.1	Baoq huiq-eu tsawrhaq-or! Nawr aqjeq ghae-eu yawdoer jeq-anr khanqsaer jaev-eu le?
PSA.52.1	Miqyaer-euq yawmuiq-aq, li-eu maqbawni zif-eu mae.
PSA.52.2	Nawq-euq maeqlar-aq, uqjaev micaer lof-aer tav-awr,
PSA.52.2	Lavcawv-eu jeq tovluf-eu lafkhoer, jaqmyawf maershuir-euq gar mr-eu laejae-eu mae.
PSA.52.3	Nawr-aq, yawmuiq jeq-anr navmaqtser yawdoer jeq-anr gaq-awr,
PSA.52.3	Tsaq-awr dawr-eu jeq ngaeq-eu gar navmaqtser jaqmyawf myawf-eu gar gaq-eu mae.
PSA.52.4	Jaqmyawf maershuir-euq maeqlar-or,
PSA.52.4	Nawr dawq yawcawv yawqdawq navluf-anr gaq-eu mae.
PSA.52.5	Miqyaer, nawq-anr yurdzae-eu laer, nawq-euq jawrduq-anr nae gheudov-awr,
PSA.52.5	Aqyawf, nawq-anr yawdaefzaq-euq mirtsaq-anr nae mqmaq maqbyav yarzir lavcawv-eu laer,
PSA.52.5	Duqcir-anr nae gheudzae taef-a. 
PSA.52.6	Tsaq-awr dawr-eu tsawrhaq khoer-anr ya’mawr ngae guv taef-a;
PSA.52.6	Aqyawf-anr uir-eu lafkhoer heulof-aer aernaeq taef-a;
PSA.52.7	“Aqyawf, Miqyaer-anr aqyawf-euq ghaq zaduq maqbi pyeuflar-aq.
PSA.52.7	Aerkhawf, aqyawf, yawqhar yawqha yawdoer jeq nae ghaq bif-awr,
PSA.52.7	Yawqha smrmuiq muiq-awr pyurshuir myawqganq jav-eu gar ghoe-eu mae.”
PSA.52.8	Aerkhawf, ngar-aq, Miqyaer-euq nymr-anr nyoerjawfni daef-eu saqloq arbawr-anr dur-eu ma.
PSA.52.8	Ngar, mqmaq maqbyav yarzir Miqyaer ghawqshaq gaq-eu jeq-anr ghoe ma.
PSA.52.9	Heu-anr nawq nae mr-euq mirnae, ngar, nawq-anr li-eu maqbawni jaceuq ma;
PSA.52.9	Nawq-euq tsawrshawr deuq jawr-eu maeqshi,
PSA.52.9	Ngar, nawq-euq tsawrmyanr-anr dawq ma;
PSA.52.9	Aqjeq mirnae aernar-aq, heulof-aer janr-eu-aq, yawmuiq mae.
PSA.53.1	Aqdzawq argan, yawqha-euq nuima-euq lafkhoer aer-eu, “Miqyaer maqjawr-a.”
PSA.53.1	Aqyawfmaf daefcawv-awr, maq mrkhmq-eu yawlaeq yawca jeq mrluf-eu mae.
PSA.53.1	Yawmuiq jeq mr-eu tsawrhaq tiqghaq-iq maqjawr-a.
PSA.53.2	Miqyaer, mq-euq khoertav nae tsawrhaq-euq zaqdeuq-anr hawka lef-awr;
PSA.53.2	Ghovshaw-eu jeq anr-awr, Miqyaer-anr pov-eu tiqghaqnav jawr-eu nga laq laer hawluf-eu mae.
PSA.53.3	Aqyawfmaf dawqtawvluf garma garbanq banq-ir-awr,
PSA.53.3	Aqyawfmaf tiqkawv lof-aer daefcawvjir taq-euq mae;
PSA.53.3	Yawmuiq jeq mr-eu tsawrhaq tiqghaq-iq maqjawr-a.
PSA.53.3	Tiqghaq-iq maqjawr-a.
PSA.53.4	Ngaq-euq tsawrhaq-anr kaqmur dzaq-eu lof-aer dzaq-eu tsawrhaq,
PSA.53.4	Yawlaeq yawca jeq mr-eu deuq, siqnya-eu tsawrganr maqanr-aer,
PSA.53.4	Aqyawfmaf, Miqyaer-anr maqkur-eu la laq?
PSA.53.5	Miqyaer, nawq-anr muir-eu laer gajawq lar-euq tsawrhaq-euq shaqyoeq deuq biqkhawqjir naeq-euq mirnae,
PSA.53.5	Aqyawfmaf guv paq-aer ghae-eu jeq maqjav-eu gar, yawkhav-aer guvluf-eu mae;
PSA.53.5	Miqyaer, aqyawf maf-anr hawdoer-eu mirnae, nawr, aqyawf maf-anr daq biga-ir taef-a.
PSA.53.6	Irsaqleqlav-anr kakhof-eu jeq, Ziroq-anr nae dovle taef-a!
PSA.53.6	Miqyaer, aqyawf-euq tsawrhaq-anr zaqkhav geuf-ir-euq gar nae sheuqkhoflaf ngae;
PSA.53.6	Yaqkov laqkhaq bicaer-awr, Irsaqleqlav bi lurgha bi caergha-awq.
PSA.54.1	Miqyaer-or! Nawq-euq tsawrmyanr nae ngaq-anr kakhof naeqlaf-awq;
PSA.54.1	Nawq-euq ghaq-anr ghoe-awr ngar maqlaeq-a laer japir naeqlaf-awq.
PSA.54.2	Miqyaer-or! Ngaq-euq guiqlanq shardawq-anr narhaq naeqlaf-awq;
PSA.54.2	Ngaq-euq khaqmae-anr nae dovle-euq dawq-anr,
PSA.54.2	Naqbawr ciqkhmr naeqlaf-awq.
PSA.54.3	Aqjeq mirnae aernar-aq, boermiq siqkhaq,
PSA.54.3	Ngaq-euq daefzir yur-eu laer turlar taq-awr;
PSA.54.3	Khaeq-awr khav-eu deuq ngaq-anr saef-eu laer povluf-eu mae.
PSA.54.3	Aqyawf maf-aq, Miqyaer-anr yawzeu maqbaw-a.
PSA.54.4	Hawde-eq, Miqyaer-aq, ngaq-anr cawba-eu ghaq pyeuf-eu mae.
PSA.54.4	Sanqpaq Miqyaer-aq, ngaq-euq daefzir-anr ngaeqghae naeqlaf-eu ghaq mae.
PSA.54.5	Aqyawf, ngaq-anr muir-eu deuq-anr yawdoer mrpoeq janrkhofnaeq taef-a;
PSA.54.5	Nawq-euq yawtsaq yawdawr nae, aqyawf maf-anr deuvtsaevdzae naeq-awq.
PSA.54.6	Ya’we Miqyaer-or! Ngar, nawq-euq tsawrmyanr-anr jaceuq ma;
PSA.54.6	Ngar nuima keuv-awr nawq-anr laqkhaq tiqcaer lawrnaeq ma.
PSA.54.6	Aqjeq mirnae aernar-aq, heulof-aer mr-eu-aq, yawmuiq mae.
PSA.54.7	Aqjeq mirnae aernar-aq, aqyawf, ngaq-euq gardzaq garkawv dawqtawv luf-anr nae,
PSA.54.7	Ngaq-anr bibuq-ir naeqlaf-euq mae;
PSA.54.7	Ngaq-euq myavnuiv, ngaq-anr muir-eu deuq-anr ghaqler-euq gar ya’mawr-euq ma.
PSA.55.1	Miqyaer-or! Ngaq-euq guiqlanq shardawq-anr naqbawr ciqkhmr naeqlaf;
PSA.55.1	Ngar, nawq-anr tanqshar-eu gar nae taq jawrzaf naeqlaf.
PSA.55.2	Ngaq-anr narhaq naeqlaf-awr, ngaq-anr ngaeqghae naeqlaf-awq;
PSA.55.2	Ngar maqsar marsar-aer dawqghof dov-eu lafkhoer yawkhav-aer manrluf-eu ma.
PSA.55.3	Aqjeq mirnae aernar-aq, muir-eu tsawrhaq-euq tersar gaqlar-awr,
PSA.55.3	Tsawrcawv nyaefsuflar luf-eu mae.
PSA.55.3	Aqyawfmaf, ngaq-anr byae-awr nuima paer-eu lafkhoer,
PSA.55.3	Ngaq-euq khoertav gardzaq garkawv bi keuvle luf-eu mae.
PSA.55.4	Ngaq-euq lafkhoer, ngaq-euq nuima ardzaeq-aer narluf nya;
PSA.55.4	Ngaq-euq khoertav, shir-eu gar guv-eu jeq gadavle taq-euq nya.
PSA.55.5	Ngar yawkhav-aer guv-ir-awr yawdzuq dzuqluf-eu ma;
PSA.55.5	Ngar guv-awr gav-eu lafkhoer gapuf saef-ir luf mir-a.
PSA.55.6	Khoermirnae, ngar aer-eu;
PSA.55.6	“Or-oq, ngar khaqkhoeq lof-aer aqdanr tsof lawnmr-aq!
PSA.55.6	Ngar zawbyov ghae-awr ghaqnaq naq-ir-eu ma;
PSA.55.7	Ngar, garmanr kaq-eu gar irbyov ghae-awr,
PSA.55.7	Bawrtsanq bawrdanr-anr jawr-ir-eu ma.
PSA.55.8	Ngar, mqjeq tsawqtaev hawr-eu jaqlaer laerma jav-eu gar nae,
PSA.55.8	Yawkawr-aer caevdov ghae-iq-eu ma.”
PSA.55.9	Sanqpaq Miqyaer-or! Aqyawf maf-euq maeqlar gheupav-awr lavcawv naeq-awq;
PSA.55.9	Aqjeq mirnae aernar-aq, ngar meuq-euq lafkhoer coeqler deuqler-eu iqdaeq iqcae ya’mawr-euq ma.
PSA.55.10	Uqcif nan’ghanr maq tserpavni,
PSA.55.10	Aqyawfmaf meuqlanr-euq khoertav jawqjawq-aer canluf-eu mae;
PSA.55.10	Meuq-euq lafkhoer khawf, yawlaeq yawca hawr-eu gardzaq garkawv javluf-eu mae.
PSA.55.11	Meuq-euq ghanrcae cawv-ir-eu jeq jav-awr;
PSA.55.11	Meuq-euq garma-anr jaqmyawf maershuir hawr-eu nyaefsuf-eu jeq maqbyov-ir nya-a.
PSA.55.12	Aqjeq mirnae aernar-aq, ngaq-anr ngaeqdoer-eu tsawrhaq-aq,
PSA.55.12	Ngaq-anr muir-eu tsawrhaq maqngeur-a;
PSA.55.12	Ngeur-eu lawnmr-aq, ngar daqcoer ma.
PSA.55.12	Ngaq-anr cae-eu laer turlar-euq tsawrhaq khawf,
PSA.55.12	Ngaq-anr byae-eu tsawrhaq maqngeur-a;
PSA.55.12	Ngeur-eu lawnmr-aq, ngar caevzaf-ir-eu ma.
PSA.55.13	Aerkhawf, ngaq-anr heulof-aer janrlar-eu tsawrhaq-aq,
PSA.55.13	Ngaq-anr myavpyawq shuq-awr, ngaq-euq cawq pyeuf-eu uqtaf,
PSA.55.13	Ngaq naeq-aer tiqkawv lof-aer di-eu tsawrhaq pyeuf-eu nawr mae.
PSA.55.14	Arnyaf, tsawrhaq baqmaf naeq-aer Miqyaer-euq nymr-anr tiqkawv lof-aer candav lefluf ngae,
PSA.55.14	Dawqghoer ngaeq-awr maeqbawq mr-euq ma.
PSA.55.15	Aqyawf maf-euq jawrduq-euq lafkhoer hawr-eu aqyawf maf-euq ghanrcae yawdoer jeq javluf-eu mirnae;
PSA.55.15	Shir-eu jeq, aqyawf maf-anr taemi-awr, yawdaef-aer shiqbuir lanma-anr ga’anrghae luf-ur.
PSA.55.16	Ngar lawnmr-aq, Miqyaer-anr kur ma;
PSA.55.16	Ya’we Miqyaer, ngaq-anr kakhof naeqlaf taef-a.
PSA.55.17	Uqcif uqshawq hawr-eu nan’ghanr maqbawni,
PSA.55.17	Ngar yawkhav-aer gurgur-aer guiqlanqshar ma;
PSA.55.17	Aqyawf, ngaq-euq tersar-anr narhaq naeqlaf taef-a.
PSA.55.18	Ngaq-anr caelar-euq deuq ghawqmya’ni myaq-eu mirnae,
PSA.55.18	Aqyawf, ngaq-anr guirdeuv deuvlar-eu gar nae, nuisar of-eu lafkhoer,
PSA.55.18	Ngaq-euq nuima saflar-anr kakhof naeqlaf-euq mae.
PSA.55.19	Aqyawfmaf, Miqyaer-anr maqguv-aer maq parlar-eu mirnae,
PSA.55.19	Arhu nae daefluf jawrluf-eu Miqyaer narhaq-awr,
PSA.55.19	Aqyawf maf-anr khaeqnaeq khavnaeq taef-a.
PSA.55.20	Aqyawf, aqyawf-euq aqlaf cawqdov-awr,
PSA.55.20	Aqyawf naeq-aer tsaqler dzoerler-eu tsawrhaq-anr cae-awr;
PSA.55.20	Aqyawf, yawqha-euq dawqma sarjax-anr puiq-eu mae.
PSA.55.21	Aqyawf-euq khaqmae-euq dawq-aq, tsirkhmq lof-aer jur-eu khawf;
PSA.55.21	Aqyawf-euq nuima-aq, guirdeuv deuvluf-eu mae.
PSA.55.21	Aqyawf-euq dawq-aq, tsir lof-aer nanqyuni ghae-eu khawf;
PSA.55.21	Tawvkhawv-anr nae gheudov lef-euq micaer-anr dur-eu mae.
PSA.55.22	Nawq-euq khavbaev, Ya’we Miqyaer-anr a’naeq-awq;
PSA.55.22	Aqyawf, nawq-anr hawlanr naeqlaf taef-a.
PSA.55.22	Aqyawf, tsaq-awr dawr-eu tsawrhaq-anr tiqjawr-iq maqbi coq-ir-a.
PSA.55.23	Aerkhawf, Miqyaer-or! Nawr, aqyawf maf-anr lavcawv-eu duqkhanq-anr bi’ir taef-a;
PSA.55.23	Shiq maef-awr jaqmyawf maershuir shuir-eu tsawrhaq-aq,
PSA.55.23	Yawqha-euq zir tiq khaev khawf maqya daefkeuv-ar;
PSA.55.23	Aerkhawf, ngar-aq, nawq-anr ghoe ma.
PSA.56.1	Miqyaer-or! Aqcawq, ngaq-anr myeufanr-eu laer nyaefsuf-awr nan’ga-i deuvlar luf-eu mirnae;
PSA.56.1	Ngaq-anr ghawqshaq gaqnaeq laf-awq.
PSA.56.2	Or-oq, Gor duidui-eu ghaq-or!
PSA.56.2	Ngaq-anr muir-eu deuq nan’ga-i ngaq-anr taeluf-awr;
PSA.56.2	Ngaq-anr deuvlar-awr caelar-eu deuq ghawqmya’ni myaq-eu mae.
PSA.56.3	Ngaq-anr khar guvlar ngae, ngar, nawq-anr ghoe ma.
PSA.56.4	Ngar, Miqyaer-euq lafkhoer, aqyawf-euq dawq-anr jaceuq ma;
PSA.56.4	Ngar, Miqyaer-anr ghoe ma; Ngar maqguv.
PSA.56.4	Shiqshaq, ngaq-anr aqjeq janrlar nya-eu?
PSA.56.5	Aqyawfmaf, nan’ga-i ngaq-euq dawq yurpyawv-awr;
PSA.56.5	Aqyawfmaf, ngaq-anr yawdoer janr-eu nuinoeq taef-aer sharnoeq luf-eu mae.
PSA.56.6	Aqyawfmaf tiqkawv lof-aer uiqler-awr,
PSA.56.6	Aqyawfmaf caevzaf taq-awr, ngar kuirtof ciq-eu gar khoeqsho luf-eu mae.
PSA.56.6	Aqyawfmaf gayuf taq-awr, ngaq-euq daefzir yur-eu laer lofluf-eu mae.
PSA.56.7	Aqyawfmaf yawlaeq yawca-anr nae caevdzeurnya taef-a lor?
PSA.56.7	Miqyaer-or! Nuima paer-eu lafkhoer, tsawrhaq heudeuq biqka naeq-awq.
PSA.56.8	Ngar doedoe ghagha-aer cancan-aer shaq-euq,
PSA.56.8	Nawr guitsaq tsovtaq-euq mae;
PSA.56.8	Ngaq-euq myavbir, nawq-euq martsaf nae ciqkhmruiq taq-euq mae;
PSA.56.8	Garkawv heu nawq-euq sanqbof-euq lafkhoer bofanr taq-euq maqngeur lor?
PSA.56.9	Ngar, nawq-anr gurgaq ngae, ngaq-anr muir-eu deuq narkhan paw caevghofghae taef-a;
PSA.56.9	Miqyaer, ngar jawr-eu paw pyawq-eu mirnae, ngar heu-anr siqnya ma.
PSA.56.10	Ngar, Miqyaer-euq lafkhoer, aqyawf-euq dawq-anr jaceuq ma;
PSA.56.10	Ngar, Ya’we Miqyaer-euq lafkhoer, aqyawf-euq dawq-anr jaceuq ma.
PSA.56.11	Ngar, Miqyaer-anr ghoe ma; Ngar maqguv.
PSA.56.11	Tsawrhaqzaq, ngaq-anr aqjeq janrlar nya-eu?
PSA.56.12	Miqyaer-or! Ngar, nawq-anr kamqtaq-euq jeq ya’mrbyan mae;
PSA.56.12	Ngar, nawq-anr jaceuq-eu jeq lawrnaeq ma.
PSA.56.13	Aqjeq mirnae aernar-aq, nawr, ngaq-euq nuima saflar, shir-eu jeq-anr nae bibuq-ir naeqlaf-euq mae.
PSA.56.13	Ngar, yawdaef-aer yawshaef-euq lafkhoer, Miqyaer-euq maeqshi yacanni;
PSA.56.13	Nawr, ngaq-euq aqkuir maqbi coq-ir ni hawpir naeqlaf-euq maqngeur laq?
PSA.57.1	Miqyaer-or! Ngaq-anr ghawqshaq gaqnaeq laf-awq!
PSA.57.1	Ngaq-euq nuima saflar, nawq-anr ghoe-eu mirnae,
PSA.57.1	Ngaq-anr ghawqshaq gaqnaeq laf-awq!
PSA.57.1	Lavbyov lavbyav-eu jeq maqdzeur-ir-euq khoerkeuvni,
PSA.57.1	Ngar, nawq-euq aqdanr narshmr-euq uqmov caevzaflar ma.
PSA.57.2	Ngaq-euq gharduq yawqjeq navluf janrnaeq laf-eu Miqyaer-anr,
PSA.57.2	Gor duidui-eu Miqyaer-anr ngar gurgaq ma.
PSA.57.3	Miqyaer, ghawqshaq gaq-eu jeq hawr-eu yawtsaq yawdawr jeq khaerghaelef taef-a;
PSA.57.3	Aqyawf, ngaq-anr bibuq-ir-eu jeq mq-euq khoertav nae bi’oe-awr;
PSA.57.3	Aqyawf, ngaq-anr myeufanr-eu laer ghae-eu tsawrhaq-anr aerdoernaeq taef-a. 
PSA.57.4	Ngaq-euq nuima saflar-aq, arlaqjaqshir-euq ghanrcae jav-awr;
PSA.57.4	Ngar, miqdzaq dof-eu tsawrhaq-euq zaqdeuq-euq ghanrcae yufluf mir-a;
PSA.57.4	Aqyawf maf-euq seuq-aq, ganq hawr-eu kavmyaq-anr dur-awr,
PSA.57.4	Aqyawf maf-euq maeqlar-aq, tav duidui-eu micaer-anr dur-eu mae.
PSA.57.5	Miqyaer-or! Nawq-anr mq taf-aer ciqpoeq ciqgor ma;
PSA.57.5	Nawq-euq yawshaef khanqsaer mirtsaq tanqkhawr doeni bi byale-awq.
PSA.57.6	Aqyawfmaf, ngaq-euq aqkuir-anr bawghaf khmrtaq-euq mae;
PSA.57.6	Ngaq-euq nuima saflar awbyav-awr;
PSA.57.6	Aqyawfmaf, ngaq-euq garma-anr shaqduq duqtaq-euq mae;
PSA.57.6	Aerkhawf, aqyawfmaf, yawqha nae duq-euq gar yawqha ga’anr-euq mae. 
PSA.57.7	Ngaq-euq nuima yawzif ma, Miqyaer-or! Ngaq-euq nuima yawzif ma.
PSA.57.7	Ngar, car-awr nae jaceuq ma.
PSA.57.8	Ngaq-euq khanqsaer-or! Noeqlar-awq!
PSA.57.8	Tser cav tsof-eu deur-mq ma hawr-eu deur-mq cuq-or! Noeqlar-awq!
PSA.57.8	Ngar, mqbya byataw-anr lavnoeq ma.
PSA.57.9	Sanqpaq Miqyaer-or! Tsawrhaqzaq-euq ghanrcae, ngar, nawq-anr jaceuq ma.
PSA.57.9	Tsawrjeuq tsawrca deuq-euq ghanrcae ngar, nawq-anr carnaeq ma.
PSA.57.10	Aqjeq mirnae aernar-aq, nawq-euq ghawqshaq gaq-eu jeq, mq-anr keuvni jav-awr,
PSA.57.10	Nawq-euq yawtsaq yawdawr-aq, mqdmr-anr tuv-eu mae.
PSA.57.11	Miqyaer-or! Nawq-anr mq taf-aer ciqpoeq ciqgor ma;
PSA.57.11	Nawq-euq yawshaef khanqsaer mirtsaq tanqkhawr doeni bi byale-awq.
PSA.58.1	Nawmaf ciqcurni jawr-eu deuq-or,
PSA.58.1	Nawmaf tsaq-awr dawr-eu jeq aqdir ngaeqluf-eu ma lor?
PSA.58.1	Nawmaf, tsawrhaq-euq zaqdeuq yarkhaq dawrcoeni darluf ma laq?
PSA.58.2	Maqngeur-a. Nawmaf-euq nuima-euq lafkhoer maqtsaq maqdawr-eu jeq mr-eu laer sharnoeq luf-awr,
PSA.58.2	Nawmaf-euq aqlaf, mirtsaq-euq khoertav coeqler deuqler-eu jeq savnaeq luf-eu mae.
PSA.58.3	Tsawrcawv-aq, zaq-euq jawrzar-anr nae dovle-euq naeq-aer garbanq banq-ir-awr;
PSA.58.3	Aqyawfmaf daefle-euq naeq-aer canbanq ghae-awr jaqmyawf myawf-eu mae.
PSA.58.4	Aqyawf maf-euq dof-aq, arlawr-euq dof-anr dur-awr;
PSA.58.4	Aqyawfmaf, arlawr uirnav naqbawq lof-aer,
PSA.58.4	Naqbawr paftsoeq tsoeqtaq-euq mae.
PSA.58.5	Mawloq loq-awr arlawr-anr kurnya-eu deuq, mawloq yawmuiq-aer loq-awr,
PSA.58.5	Kur-eu tersar-anr maq gaqnya-eu gar dur-eu mae.
PSA.58.6	Miqyaer-or! Aqyawf maf-euq khaqmae-euq seuq daeka naeq-awr;
PSA.58.6	Ya’we Miqyaer-or! Arlaqjaqshir zaqguq-euq juir ngawqjuv naeq-awq.
PSA.58.7	Ircuf yoerbyov-eu lof-aer aqyawf maf-anr bi yoerbyov ghae-awr;
PSA.58.7	Aqyawf, kav ngofdav ngae, aqyawf-euq kavmyaq bi deuvtsaevjir law.
PSA.58.8	Aqyawfmaf canluf ngae, guirbyov jir-eu aqnyov lof-aer bipyeuf-awr;
PSA.58.8	Zaqmiq aqbur-anr nae yawshir-aer daefdov le-awr,
PSA.58.8	Nanrma-anr maqya mawr-eu zaqnanq-anr bidur law.
PSA.58.9	Aqgan-anr dof-eu miqdzaq, oeqlanq-anr lanrler-eu maqdan-eu minav-aer,
PSA.58.9	Aqyawf, nuima paer duidui-eu lafkhoer,
PSA.58.9	Jaqlaer laerzeuv nae bawbyov ghae-eu lof-aer bawbyovghae taef-a.
PSA.58.10	Tsaq-awr dawr-eu tsawrhaq heulof-aer janrkhof naeq-eu gar ya’mawr ngae laqkhaqcaer taef-a;
PSA.58.10	Aqyawf, aqyawf-euq aqkuir-anr tsawrcawv deuq-euq shiq nae lavshawr taef-a.
PSA.58.11	Khoer-euq baqda’nae, tsawrhaqzaq heulof-aer aer taef-a,
PSA.58.11	“Tsaq-awr dawr-eu tsawrhaq deuq-euq gharduq, aqdir mrpoeq lafsawq jav-eu ngar-a;
PSA.58.11	Mirtsaq tanqkhawr-anr yarkhaq dar-eu Miqyaer aqdir jawr-eu ngar-a.”
PSA.59.1	Ngaq-euq Miqyaer-or! Ngaq-anr muir-eu deuq-anr nae bibuq-ir naeqlaf-awq.
PSA.59.1	Tur-awr, ngaq-anr caelar-eu deuq-anr nae deuvpir naeqlaf-awq.
PSA.59.2	Yawlaeq yawca mr-eu deuq-anr nae bibuq-ir naeqlaf-awr;
PSA.59.2	Shiq maef-eu tsawrhaq deuq-anr nae, ngaq-anr kakhof naeqlaf-awq.
PSA.59.3	Aqyawfmaf, ngaq-euq daefzir yur-eu laer dzurzaf taq-euq mae.
PSA.59.3	Ghaq khav-eu deuq gmler-awr ngaq-anr caelar luf-eu mae.
PSA.59.3	Ya’we Miqyaer-or! Hawsher-eq, khoer-aq, ngaq-euq iqbax hawr-eu yawlaeq yawca-euq baqda’nae maqngeur-a.
PSA.59.4	Hawsher-eq, ngar yawlaeq jeq mrtaq-euq maqjav-eu gar,
PSA.59.4	Aqyawfmaf, caevcaev-aer laeqhmq luf-eu mae.
PSA.59.4	Tur-awr, ngaq-anr cawba naeqlaf-awq.
PSA.59.5	Khoermirnae, Guirmaf-euq Miqyaer pyeuf-eu Ya’we Miqyaer-or,
PSA.59.5	Irsaqleqlav-euq Miqyaer, nawr turlar-awr tsawrjeuq tsawrca dawqtawv luf-anr darnaeq-awq;
PSA.59.5	Sarjax maqzif-eu tsawrcawv-anr ghawqshaq taq gaqnaeq. 
PSA.59.6	Aqyawfmaf uqcif uqtaw paw ghoflar-awr,
PSA.59.6	Aqkuiq lof-aer lmqlmq-aer meuq-euq tiqjawq doeni can-eu mae.
PSA.59.7	Aqyawf maf-euq maeqluq-euq lafkhoer micaer anr-awr,
PSA.59.7	Haeqsher-eq, aqyawf maf-euq khaqmae bufbuf-aer tor-eu mae;
PSA.59.7	Aqyawfmaf aer-eu, “Aqsur ghaq gaqnya-eu?”
PSA.59.8	Aerkhawf, Ya’we Miqyaer-or! Nawr, aqyawf maf-anr uirnaeq taef-a;
PSA.59.8	Nawr, tsawrjeuq tsawrca dawqtawv luf-anr uiryoer-eu mae.
PSA.59.9	Ngaq-euq ghaq pyeuf-eu ghaq-or! Ngar, nawq-anr dawq ma;
PSA.59.9	Aqjeq mirnae aernar-aq, Miqyaer-aq, ngaq-anr deuvpir naeqlaf-eu ghaq mae.
PSA.59.10	Ngaq-euq Miqyaer, ngaq-anr ghawqshaq gaq-awr, ngar jawr-eu gar oe taef-a.
PSA.59.10	Miqyaer, ngar geufmawf-eu lof-aer, ngaq-anr muir-eu deuq-euq khoertav keuvle-eu gar bimawr naeqlaf taef-a.
PSA.59.11	Ngaqha-euq daeqdaqduq pyeuf-eu Sanqpaq Miqyaer-or!
PSA.59.11	Aqyawf maf-anr taqsaef, ngaq-euq tsawrhaq, aqyawf maf-anr ngaer-eu baw-mr;
PSA.59.11	Nawq-euq baoq nae, aqyawf maf-anr gheuka-awr taebyavjir naeq-awq.
PSA.59.12	Aqyawf maf-euq maeqluq-euq dawq hawr-eu aqyawf maf-euq khaqmae-euq iqbax-euq baqda’nae,
PSA.59.12	Hawr-eu aqyawfmaf ngaeq ngae, yaqkhaer yaq-awr jaqmyawf myawf-eu mirnae;
PSA.59.12	Aqyawf maf-anr yawqha nuima huiq-eu jeq-anr bi pafler-awq.
PSA.59.13	Nuima paer-eu lafkhoer aqyawf maf-anr puivdzaqjir naeq-awq;
PSA.59.13	Aqyawf maf-anr maqbi dzerlarni puivdzaqjir naeq-awq.
PSA.59.13	Khoerngae, Miqyaer-aq, Yaqkov-anr mqdzer mirdzer-anr keuvni uvlanr luf-eu nga laer aqyawf maf-anr bi siqnya-awq. 
PSA.59.14	Aqyawfmaf uqcif uqtaw paw ghoflar-awr,
PSA.59.14	Aqkuiq lof-aer lmqlmq-aer meuq-euq tiqjawq doeni can-eu mae.
PSA.59.15	Aqyawfmaf tsawqtoeq tsawqdav doedoe-aer dzaq-eu jeq povdzaq luf-eu,
PSA.59.15	Aqyawfmaf maqya dzaqdaev-euq nar-aq, lmqlmq-aer can-eu mae.
PSA.59.16	Aerkhawf, ngar, nawq-euq baoq-euq garkawv car ma;
PSA.59.16	Uqshawq paw, ngar, nawq-euq ghawqshaq gaq-eu garkawv gurgur-aer car ma.
PSA.59.16	Aqjeq mirnae aernar-aq, nawr, ngaq-anr deuvpir naeqlaf-euq ghaq pyeuf-awr,
PSA.59.16	Ngaq-anr gardzaq garkawv keuvle-euq arnan-anr caevzafduq pyeufnaeq laf-euq mae.
PSA.59.17	Ngaq-euq ghaq pyeuf-eu ghaq-or! Ngar car-awr nawq-anr jaceuq ma;
PSA.59.17	Aqjeq mirnae aernar-aq, Miqyaer-aq, ngaq-anr deuvpir naeqlaf-eu ghaq pyeuf-awr;
PSA.59.17	Ngaq-anr ghawqshaq gaq-eu Miqyaer mae.
PSA.60.1	Miqyaer-or! Nawr, nga’maf-anr nuikhanr maqshir-aer;
PSA.60.1	Nawr, nga’maf-anr daepyavdzae naeqlaf-awr;
PSA.60.1	Nawr, nga’maf-anr taedzae naeqlaf-euq mae.
PSA.60.1	Or-oq, nga’maf-anr tiq pov lavmuiqkhof naeqlaf-awq.
PSA.60.2	Nawr, mirtsaq tanqkhawr ngawqnyae-awr,
PSA.60.2	Mirtsaq bi tsawqpav lar-euq mae;
PSA.60.2	Mirtsaq nyaenyae-aer javluf-eu mirnae,
PSA.60.2	Tsawqpav taq-euq lavmuiqkhof naeqlaf-awq.
PSA.60.3	Nawr, nawq-euq tsawrhaq-anr yawshaq jeq bimawr naeqlaf-euq mae;
PSA.60.3	Nawr, nga’maf-anr yawbanq yawlanr-aer bi ghaelar-eu aqgaf dzaruir bidawr naeqlaf-euq mae.
PSA.60.4	Yawtsaq yawdawr-euq gharduq bi bafgor-eu laer;
PSA.60.4	Nawr, nawq-anr guv-eu tsawrhaq deuq-anr, parloq parlaer bifnaeq taq-euq mae. 
PSA.60.5	Nawr gaq-eu tsawrhaq yabuq-ir ni,
PSA.60.5	Nga’maf-euq shardawq-anr narhaq naeqlaf-awr,
PSA.60.5	Nawq-euq armar laf nae nga’maf-anr kakhof naeqlaf-awq.
PSA.60.6	Miqyaer shawr-eu lafkhoer heulof-aer aer-eu mae;
PSA.60.6	“Ngar laqkhaq tiqcaer; Sheqkmq daeqbir naeq-awr,
PSA.60.6	Surkov ghaqlawq dardza dza-awr birnaeq ma.
PSA.60.7	Girlav-aq, ngaq-euq ma; Maqnarseq khawf ngaq-euq ma;
PSA.60.7	Erpaqleq-aq, ngaq-euq uqduq-euq gharduq guirdeuv deuv-eu uqkhov pyeuf-awr;
PSA.60.7	Yurdav-aq, ngaq-euq zanrdawq bif-eu ghaq pyeuf-eu ma.
PSA.60.8	Aerkhawf, Mawrbav-aq, ngaq-euq ircuf oeqlanq pyeuf-awr,
PSA.60.8	Ngaq-euq saeqnawv Eqdoq-anr dzaetaq-awr,
PSA.60.8	Pirlirtiv-aq, ngar ghaqler-euq baqda’nae gur-awq.”
PSA.60.9	Ngaq-anr aqsur ghaq zifdanni ghae-eu meuq-anr sheuqghae naeqlaf nmr-mq?
PSA.60.9	Ngaq-anr aqsur ghaq Eqdoq-anr sheuqghae naeqlaf nmr-mq?
PSA.60.10	Miqyaer-or! Nawr, nga’maf-anr taedzae naeqlaf-euq maqngeur lor?
PSA.60.10	Miqyaer-or! Nawr, nga’maf-euq guirmaf naeq-aer maqdov-ir-euq maqngeur laq?
PSA.60.11	Tsawrhaqzaq nae cawba-euq tiqjeq-iq gardanr maqtsoeq-eu mirnae;
PSA.60.11	Nga’maf gardzaq garkawv javluf-eu gar cawba naeqlaf-awq.
PSA.60.12	Miqyaer-anr ghoe-awr nae, aqdui khaqduqni guirdeuv deuv ma;
PSA.60.12	Aqjeq mirnae aernar-aq, aqyawf, aqdui-anr muir-eu deuq-anr nawqpyaev taef-a.
PSA.61.1	Miqyaer-or! Ngar gur-eu gar narhaq naeqlaf-awq;
PSA.61.1	Ngaq-euq guiqlanq shardawq-anr narhaq naeqlaf-awq.
PSA.61.2	Ngaq-euq nuima shaqzanq naf duidui-eu lafkhoer,
PSA.61.2	Ngar mqdzer mirdzer jawr-awr nae nawq-anr gurgaq luf-eu ma;
PSA.61.2	Ngar taf-aer gordzaeq-eu logur-anr, ngaq-anr sheuqghae naeqlaf-awq.
PSA.61.3	Aqjeq mirnae aernar-aq, nawr-aq, ngaq-euq caevzafduq pyeuf-awr;
PSA.61.3	Ngaq-anr muir-eu deuq maq larkeuv nya-eu zifdanni ghae-eu lofpir-eu nymrgor pyeuf-eu mae.
PSA.61.4	Ngar, nawq-euq aqdanr-euq uqmov jav-eu caevzafduq-anr ghoe ma.
PSA.61.4	Ngar, mqmaq maqbyav yarzir nawq-euq saeqghawv-euq lafkhoer jawr ma. 
PSA.61.5	Aqjeq mirnae aernar-aq, Miqyaer-or!
PSA.61.5	Nawr, ngaq nae kamq-euq dawq gaq-awr;
PSA.61.5	Nawr, nawq-euq tsawrmyanr-anr guv-eu deuq-anr of-eu jeqbir,
PSA.61.5	Ngaq-anr bifnaeq laf-euq mae.
PSA.61.6	Nawr, sanqpaq-euq daefzir zirlanq ka’naeq-awr,
PSA.61.6	Aqyawf-euq arkhof arla ghawqmya zir bidaef taef-a.
PSA.61.7	Aqyawf, Miqyaer-euq maeqshi li-eu maqbawni jawr taef-a;
PSA.61.7	Or-oq, yawtsaq yawdawr hawr-eu ghawqshaq gaq-eu jeq laeqhmq-awr aqyawf-anr hawpir naeq-awq.
PSA.61.8	Khoernar-aq, ngaq nae kamqtaq-euq lof-aer nan-anr nae mrcaw ngae,
PSA.61.8	Ngar, nawq-euq tsawrmyanr-anr mqmaq maqbyav yarzir car-awr jaceuq ma.
PSA.62.1	Ngaq-euq nuima saflar ciqcurni Miqyaer-anr aqdir dawq ma;
PSA.62.1	Ngaq-anr kakhof-eu jeq aqyawf-anr nae oe-eu mae.
PSA.62.2	Aqyawf taef-aer ngaq-euq logur hawr-eu ngaq-anr kakhof-eu ghaq pyeuf-awr;
PSA.62.2	Aqyawf, ngaq-anr deuvpir naeqlaf-eu ghaq pyeuf-eu mae;
PSA.62.2	Ngar tiqpawf-iq nyinyi-aer maq ghaelar.
PSA.62.3	Nawmaf, tsawrhaq tiq ghaq-anr aqmyan keuvni cae-eu laer ghae-eu le?
PSA.62.3	Nawmaf dawqtawvluf coq-ir luf-eu kmrcaer,
PSA.62.3	Hawr-eu yawf-ir taq-euq lanr lof-aer yabi saefdzaejir taef-a.
PSA.62.4	Aqyawfmaf, aqyawf-anr yawgor artiv-anr nae taeka-eu laer taef-aer tov-awr;
PSA.62.4	Aqyawfmaf jaqmyawf myawf-eu gar laqkhaq caer-eu mae;
PSA.62.4	Aqyawf maf-euq khaqmae dawq ngaeqghae-eu khawf,
PSA.62.4	Aqyawf maf-euq lafkhoer paw yaqkhaer yaq-eu mae. 
PSA.62.5	Ngaq-euq nuima saflar ciqcurni, Miqyaer-anr taef-aer dawq ma.
PSA.62.5	Aqjeq mirnae aernar-aq, ngar noeqtmq-eu jeq aqyawf-anr nae oe-eu mae.
PSA.62.6	Aqyawf taef-aer ngaq-euq logur hawr-eu ngaq-anr kakhof-eu ghaq pyeuf-awr;
PSA.62.6	Aqyawf, ngaq-anr deuvpir naeqlaf-eu ghaq pyeuf-eu mae;
PSA.62.6	Ngar, nyinyi-aer maq ghaelar.
PSA.62.7	Ngaq-anr kakhof-eu jeq hawr-eu ngaq-euq khanqsaer,
PSA.62.7	Miqyaer-euq lafkhoer jav-eu mae.
PSA.62.7	Ngaq-euq ghaq pyeuf-eu logur hawr-eu ngar caevzafduq,
PSA.62.7	Miqyaer-euq lafkhoer jav-eu mae.
PSA.62.8	Miqyaer-aq, aqdui-euq caevzafduq pyeuf-eu mae;
PSA.62.8	Nawmaf, tsawrhaqzaq-or! Nawmaf-euq nuima aqyawf-euq maeqshi shaevdov lef-awr;
PSA.62.8	Aqmyanluf, aqyawf-anr ghoe-awq. 
PSA.62.9	Aqdir nar-aq, teq-eu nyirzaq-aq, safkhoeq lof-aer dur-awr,
PSA.62.9	Gor-eu huiqzaq khawf jaqmyawf lof-aer taef mae;
PSA.62.9	Aqyawf maf-anr pavyawq nae savhaw ngae,
PSA.62.9	Aqyawfmaf dawqtawvluf safkhoeq navmaqtser pyar-eu mae.
PSA.62.10	Nawqdzaq khavdzaq-euq jeq-anr taqghoe,
PSA.62.10	Khoeqdzaq joedzaq-euq jeq-anr khawf taq noeqtmq;
PSA.62.10	Nawq-euq pyurshuir myawqganq myaqlar ngae,
PSA.62.10	Nawq-euq nuima khoerdeuq-anr taq noeqtsovtaq.
PSA.62.11	Miqyaer tiq pov ngaeq-euq gar, ngar nyiq pov yagaq-euq ma;
PSA.62.11	Baoq-aq Miqyaer-euq mae.
PSA.62.12	Sanqpaq Miqyaer-or! Ghawqshaq gaq-eu jeq khawf nawq-euq mae;
PSA.62.12	Aqjeq mirnae aernar-aq, nawr, tiqghaq sair tiqghaq-anr,
PSA.62.12	Yawqha nae mrtaq-euq gar tsaqni mrpoeq lafsawq bif-eu mae.
PSA.63.1	Miqyaer-or! Nawr-aq, ngaq-euq Miqyaer ma;
PSA.63.1	Uqshawq yawnaf-aer ngar, nawq-anr pov-eu ma;
PSA.63.1	Ngaq-euq nuima saflar, ircuf maef-eu lof-aer nawq-anr maef mir-a;
PSA.63.1	Ircuf maqjav-aer guicorni ghae-ir taq-euq mirtsaq tiq tsanr ircuf maef-eu lof-aer,
PSA.63.1	Ngaq-euq shiqshaq, nawq-anr za’mawf mir-a.
PSA.63.2	Khoermirnae, ngar, nawq-euq shawr-eu jawrduq-euq lafkhoer,
PSA.63.2	Nawq-euq baoq hawr-eu yawshaef khanqsaer-anr ya’mawrni,
PSA.63.2	Ngar, nawq-anr povlar-euq ma.
PSA.63.3	Nawq-euq ghoer-awr gaq-eu jeq-aq, daefzir navmaqtser muiqdzaeq-eu mirnae,
PSA.63.3	Ngaq-euq maeqluq, nawq-anr jaceuq ma.
PSA.63.4	Khoermirnae, ngar khardaef-eu tiqzir, nawq-anr jaceuq ma;
PSA.63.4	Nawq-euq tsawrmyanr-euq uqmov, ngaq-euq aqlaf cawqdir ma.
PSA.63.5	Ngaq-euq nuima saflar, shaqtsur hawr-eu purnmf dzaqdaev-euq lof-aer,
PSA.63.5	Tmqjawvni ghae-awr, laqkhaq caer-eu maeqluq nae,
PSA.63.5	Ngaq-euq khaqmae, nawq-anr jaceuq ma.
PSA.63.6	Ngar yufzar-anr yufluf ngae, nawq-anr noeqmawr-euq ma.
PSA.63.6	Uqcif mirlan-aer ngar, nawq-euq garkawv dzardziv dziv-euq ma.
PSA.63.7	Nawr, ngaq-anr cawba naeqlaf-euq mirnae,
PSA.63.7	Ngar, nawq-euq aqdanr-euq narshmr-euq uqmov, laqkhaq caer-eu ma.
PSA.63.8	Ngaq-euq nuima saflar, nawq-euq narkhan dawqpae taeqni cantae luf-eu ma;
PSA.63.8	Nawq-euq armar laf, ngaq-anr nyaeftaeq luf-eu mae.
PSA.63.9	Aerkhawf, ngaq-euq daefzir-anr lavcawv-eu laer pov-eu tsawrhaq deuq-aq,
PSA.63.9	Mirtsaq-euq lafov paw ya’ur-ir taef-a.
PSA.63.10	Aqyawfmaf, micaer nae yacoq-ir taef-a;
PSA.63.10	Aqyawfmaf, byaqhir-euq shaqbymr yapyeuf-ir taef-a.
PSA.63.11	Aerkhawf, sanqpaq-aq, Miqyaer-euq lafkhoer laqkhaq yacaer taef-a;
PSA.63.11	Aqyawf-anr ghoe-awr nae kamq-euq yawqghaq navluf, aqyawf-anr jaceuq taef-a;
PSA.63.11	Aerkhawf, jaqmyawf myawf-eu jeq ngaeq-eu deuq-euq khaqmae-aq, ya naqlerjir taef-a.
PSA.64.1	Miqyaer-or! Ngar dzardziv dziv-eu lafkhoer,
PSA.64.1	Ngaq-euq tersar-anr narhaq naeqlaf-awq;
PSA.64.1	Ngaq-anr muir-eu tsawrhaq deuq-anr guv-eu jeq-anr nae,
PSA.64.1	Ngaq-euq daefzir-anr hawpir naeqlaf-awq.
PSA.64.2	Tsawrdoer deuq bawqkhoeq luf-eu jeq-anr nae,
PSA.64.2	Hawr-eu yawlaeq yawca jeq mr-eu deuq luiqgha-eu gar nae,
PSA.64.2	Ngaq-anr sheuqzaf naeqlaf-awq.
PSA.64.3	Aqyawf maf-euq maeqlar-aq, micaer lof-aer siqtav taq-awr,
PSA.64.3	Aqyawf maf-euq kav ngofdav-awr kavmyaq beuvghae lef-eu lof-aer,
PSA.64.3	Nuima baw-eu dawq dovle-eu mae.
PSA.64.4	Aqyawfmaf, dzurzaf-awr tiqjeq-iq maqlaeq-eu tsawrhaq-anr beuv-eu mae;
PSA.64.4	Aqyawfmaf maqguvni, aqyawf-anr yawkawr-aer beuv-eu mae.
PSA.64.5	Aqyawfmaf yawdoer jeq mr-eu gharduq tiqghaq tirghaq, ghaq bif-awr;
PSA.64.5	Aqyawfmaf, yawzaf zaf-aer lanrju khmr-eu garkawv ja-eu mae;
PSA.64.5	Aqyawfmaf aer-eu, “Heudeuq-anr aqsur ghaq mawrnya-eu?”
PSA.64.6	Aqyawfmaf yawlaeq jeq tov-awr aer-eu,
PSA.64.6	“Aqdui maf-euq bawqtov-aq, aerkhar maqza-eu bawqtov mae.”
PSA.64.6	Tsawrhaq-euq nuima hawr-eu lafkhoer paw-euq nuinoeq,
PSA.64.6	Heu nyiq jeqluf yawnaf mae.
PSA.64.7	Aerkhawf, Miqyaer, aqyawf maf-anr kavmyaq nae beuv taef-a;
PSA.64.7	Aqyawfmaf, tiqpov taef-aer yabi beuvnar taef-a.
PSA.64.8	Aqyawf, aqyawf maf-anr yawqha-euq maeqlar-euq baqda’nae sanqtif bitif taef-a.
PSA.64.8	Aqyawf maf-anr kharmawr-eu tsawrhaq caevbyovjir taef-a.
PSA.64.9	Tsawrhaq dawqtawvluf yaguv-ir taef-a.
PSA.64.9	Aqyawfmaf, Miqyaer nae mr-euq garkawv, tsawrganr zmq-awr sharnoeq-eu mirnae,
PSA.64.9	Aqyawf-euq gar-euq garkawv dawqdzawr mr taef-a.
PSA.64.10	Tsaq-awr dawr-eu tsawrhaq-aq, Ya’we Miqyaer-euq lafkhoer,
PSA.64.10	Laqkhaq caer-awr, aqyawf-anr ghoe taef-a.
PSA.64.10	Nuima-euq lafkhoer dawrcoeni ghae-eu tsawrhaq dawqtawvluf,
PSA.64.10	Aqyawf-anr jaceuq taef-a.
PSA.65.1	Miqyaer-or! Ziroq-euq lafkhoer jaceuq-eu jeq, nawq-anr dawqluf-eu mae;
PSA.65.1	Kamqtaq-euq jeq, nawq-anr mrbyannaeq taef-a.
PSA.65.2	Guiqlanq shar-eu gar narhaq luf-eu ghaq-or,
PSA.65.2	Shiqshaq dawqtawvluf nawr jawr-eu gar lar taef-a.
PSA.65.3	Yawlaeq yawca ngaq-anr ghaqlarluf ngae,
PSA.65.3	Nawr, nga’maf-euq yawbanq yawlaeq-euq gharduq,
PSA.65.3	Lawrdan-eu jeq laeqhmq naeqlaf-euq mae.
PSA.65.4	Nawq-euq dawqpae bilar-awr nawq-euq nymr-euq povka bijawr-eu laer,
PSA.65.4	Nawq nae tserdov-euq tsawrhaq-aq, guiqlanq huiq-eu mae.
PSA.65.4	Nga’maf, nawq-euq nymr hawr-eu nawq-euq shawr-eu uqduq tanqnymr nymrma-euq yawmuiq jeq-euq baqda’nae nuima tmqjawvni yaghae taef-a.
PSA.65.5	Nga’maf-anr kakhof-eu Miqyaer-or!
PSA.65.5	Nawr tsaq-awr dawr-eu jeq-euq lafkhoer,
PSA.65.5	Yawzeu bawlar paq-aer ghae-eu jeq mr-awr, nga’maf-anr aerkhof naeqlaf taef-a.
PSA.65.5	Nawr-aq, mqdzer mirdzer-anr keuvni jawr-eu tsawrhaq deuq hawr-eu,
PSA.65.5	Kaq-eu iqmalavshav-anr jawr-eu tsawrhaq dawqtawvluf noeqtmqduq pyeuf-eu mae.
PSA.65.6	Aqyawf-euq ghaq nae gawqjawq deuq-anr ciqtsaq taq-awr, baoq bidm-euq mae.
PSA.65.7	Nawr, iqmalavshav ircuf manr-eu tersar, irluv dzae-eu tersar hawr-eu,
PSA.65.7	Tsawrhaqzaq luiqgha-eu tersar-anr ciqcurni bi naqler nya-eu mae.
PSA.65.8	Nawq-euq bisiq bimawr-eu jeq-anr,
PSA.65.8	Kaq duidui-eu gar jawr-eu tsawrhaq deuq guv-ir-eu mae.
PSA.65.8	Uqbya byalar-awr, uqcif cifle ngae, nawr, laqkhaq bicaer-eu mae.
PSA.65.9	Nawr, mirtsaq-anr hawle-awr ircuf shaeqnaeq-eu mae.
PSA.65.9	Miqyaer-euq lawrgawv ircuf tiqbyanni yoer-awr,
PSA.65.9	Nawr, mirtsaq-anr yawkhav-aer bimuiq bi sanrlar-eu mae.
PSA.65.9	Nawr, aqyawf maf-anr dzaqla ghovcaer zanqnaeq-eu mae.
PSA.65.9	Nawr heulof-aer laeqhmq naeqlaf-eu mae.
PSA.65.10	Nawr tsaeqtaq-euq daeyar-anr uqyaer bi daenyif-awr,
PSA.65.10	Nawr, mirtsaq lavdi-eu mae;
PSA.65.10	Nawr, mirtsaq-anr uqyaer bi daenanq-awr,
PSA.65.10	Nawr, dawq ngaeqghae naeq-awr, sanqlanq ghawqdar bi daeflar-eu mae.
PSA.65.11	Nawr, arkhof arla-anr nawq-euq yawmuiq jeq bipi-awr,
PSA.65.11	Nawq-euq cankawv-anr bawle zale-eu jeq bi yoerkhar luf-eu mae.
PSA.65.12	Bawrtsanq bawrdanr-euq yarmof daega-anr yoerkeuv luf-awr,
PSA.65.12	Gawqdur durzaq-euq baqgha tiqjawq laqkhaq caer-eu jeq byanluf-eu mae.
PSA.65.13	Yarmof-euq daega-anr yawrdeuq jawrbyan taq-awr,
PSA.65.13	Ghaqlawq-anr-aq, sanqlanqdar tiqbyanni daefluf-eu mae.
PSA.65.13	Aqyawfmaf laqkhaq caer-awr gur-eu lafkhoer, dawqcar khawf carluf-eu mae.
PSA.66.1	Mirtsaq tanqkhawr dawqtawvluf, laqkhaq caertavni Miqyaer-anr gurgaq-awq.
PSA.66.2	Aqyawf-euq tsawrmyanr-anr taqhuiq taqmanr-eu jeq car-awr,
PSA.66.2	Aqyawf-euq yawshaef khanqsaer-anr tiqbyanni jaceuq-awq.
PSA.66.3	Miqyaer-anr heulof-aer aernaeq-awq,
PSA.66.3	“Nawq nae mr-euq gardeuq yawzeu arnavni bawlar paq-aer ghae-eu nga.
PSA.66.3	Nawq-euq baoq huiqdui manr duidui-eu mirnae,
PSA.66.3	Nawq-anr muir-eu deuq, nawq-euq uqmov jawrlar taef-a.
PSA.66.4	Mirtsaq tanqkhawr dawqtawvluf, nawq-anr uqduq tanq-eu laer,
PSA.66.4	Nawq-anr car-awr jaceuq taef-a.
PSA.66.4	Aqyawfmaf, nawq-euq tsawrmyanr-anr car-awr jaceuq taef-a.” 
PSA.66.5	Lar-awr, Miqyaer nae mrtaq-euq gardeuq-anr hawlar-awq.
PSA.66.5	Aqyawf nae tsawrhaq-euq zaqdeuq-euq gharduq mrtaq-euq jeq-aq,
PSA.66.5	Yawzeu bawlar paq-aer ghae-eu mae.
PSA.66.6	Aqyawf, iqmalavshav-anr guicorni ghae-eu mirtsaq bipyeuf-ir-awr,
PSA.66.6	Aqyawfmaf, lawrgawv gawvma-anr aqkuir nae cantsaev-euq mae.
PSA.66.6	Khoer baqda’nae, aqdui, aqyawf-euq lafkhoer laqkhaq caer-eu ma.
PSA.66.7	Aqyawf, aqyawf-euq baoq-anr ghoe-awr mqmaq maqbyav yarzir uvlanr-eu lafkhoer;
PSA.66.7	Aqyawf-euq myavnuiv, tsawrjeuq tsawrca deuq-anr hawluf-awr,
PSA.66.7	Puiq-awr muir-eu deuq yawqhar yawqha taqbi ciqgor. 
PSA.66.8	Tsawrhaqzaq-or! Nawmaf, nga’maf-euq Miqyaer-anr jaceuq-awq.
PSA.66.8	Aqyawf-anr jaceuq-eu tersar bi gaqdoe-ir-awq.
PSA.66.9	Aqyawf, aqdui-euq nuima saflar, daef-eu deuq-euq ghanrcae bijawr naeqlaf-awr,
PSA.66.9	Aqdui-euq aqkuir sanqtif maqya tif-ir ni hawrpir naeqlaf-eu mae.
PSA.66.10	Aqjeq mirnae aernar-aq, Miqyaer-or! Nawr, nga’maf-anr tsermr haw-euq mae;
PSA.66.10	Pyur-anr lavshawr-eu lof-aer, nawr, nga’maf-anr lavshawr naeqlaf-euq mae.
PSA.66.11	Nawr, nga’maf-anr bawghaf khmrtaq-euq gar bi pafler naeqlaf-awr,
PSA.66.11	Nawr, nga’maf-euq narkhan kan-eu shaqzanq ciqpi naeqlaf-euq mae.
PSA.66.12	Nawr, nga’maf-euq uqduq-euq khoertav tsawrhaq bidziq taq-awr,
PSA.66.12	Nga’maf, miqdzaq hawr-eu ircuf-anr ya cantsaev-euq ma.
PSA.66.12	Aerkhawf, nawr, nga’maf-anr bawle zale-eu jawrduq-anr sheuqkeuv naeqlaf-euq mae.
PSA.66.13	Ngar, nawq-euq nymr-anr le-awr dzanpuiv-awr lawr-eu jeq yurlaf-awr,
PSA.66.13	Ngar, nawq-anr kamqtaq-euq lof-aer mrbyan ma.
PSA.66.14	Khoer-aq, ngaq-euq maeqluq nae aer-euq jeq pyeuf-eu mae.
PSA.66.14	Ngar gardzaq garkawv jav ngae, ngaq-euq khaqmae nae ngaeq-euq ma.
PSA.66.15	Ngar, dzanpuiv-awr lawr-eu jeq, nawq-anr jeqzaq yawtsur damqnaeqlar ma.
PSA.66.15	Yawr-euq saf yawsaw lawrnaeqlar ma;
PSA.66.15	Ngar, mawrner hawr-eu cifmyaef lawrnaeqlar ma. 
PSA.66.16	Miqyaer-anr guv-eu nawmaf dawqtawvluf lar-awr narhaq lar-awq.
PSA.66.16	Ngar, nawmaf-anr aqyawf nae ngaq-euq nuima saflar-euq gharduq,
PSA.66.16	Mrnaeq laf-euq jeq dzawrnaeq nyar.
PSA.66.17	Ngar, aqyawf-anr ngaq-euq khaqmae nae gurgaq-euq ma.
PSA.66.17	Ngaq-euq maeqlar nae aqyawf-anr ciqpoeq ciqgor-euq ma.
PSA.66.18	Ngar, ngaq-euq nuima-euq lafkhoer yawlaeq yawca jeq bijav nar-aq,
PSA.66.18	Sanqpaq Miqyaer, ngaq-anr maq narhaq naeqlaf-a.
PSA.66.19	Aerkhawf, ngaq-euq dawq aqdir Miqyaer-anr gaqler-awr,
PSA.66.19	Aqyawf, ngar guiqlanq shar-eu tersar-anr narhaq naeqlaf-euq mae.
PSA.66.20	Miqyaer-anr jaceuq ma.
PSA.66.20	Aqyawf, ngaq-euq guiqlanq shardawq-anr maq byaerdzae-aer,
PSA.66.20	Aqyawf, ngaq-anr ghawqshaq maqgaq-aer maq ghaenaeq laf-aq.
PSA.67.1	Miqyaer, aqdui-anr ghawqshaq gaq-awr, guiqlanq bifnaeqlaf luf-ur.
PSA.67.1	Aqyawf-euq myavpyawq aqdui-euq khoertav yawshaef bya’naeqlaf luf-ur. 
PSA.67.2	Khoer-euq baqda’nae, mirtsaq tanqkhawr doeni, nawq-euq garma siqnya-awr;
PSA.67.2	Tsawrjeuq tsawrca dawqtawv luf-euq ghanrcae, nawr kakhof-eu jeq siqnya luf-ur.
PSA.67.3	Miqyaer-or! Tsawrhaqzaq, nawq-anr bi jaceuq-awq.
PSA.67.3	Tsawrhaqzaq dawqtawvluf nawq-anr bi jaceuq-awq.
PSA.67.4	Nawr, mirtsaq-euq khoertav jawr-eu tsawrjeuq tsawrca-anr uvlanr-awr,
PSA.67.4	Tsaq-awr dawr-eu lafkhoer tsawrhaqzaq-anr yarkhaq dar-eu mirnae,
PSA.67.4	Tsawrjeuq tsawrca deuq laqkhaq caer-eu cardawq car-awr lurgha caergha luf-ur. 
PSA.67.5	Miqyaer-or! Tsawrhaqzaq, nawq-anr bi jaceuq-awq.
PSA.67.5	Tsawrhaqzaq dawqtawvluf nawq-anr bi jaceuq-awq.
PSA.67.6	Khoernar-aq, mirtsaq tanqkhawr dzaqla ghovcaer bi keuvle-eu mae.
PSA.67.6	Aqdui-euq Miqyaer pyeuf-eu Miqyaer, aqdui-anr guiqlanq bifnaeqlaf taef-a.
PSA.67.7	Miqyaer, aqdui-anr guiqlanq bifnaeqlaf taef-a.
PSA.67.7	Mqdzer mirdzer-anr keuvni jawr-eu tsawrhaq dawqtawvluf, aqyawf-anr guv taef-a.
PSA.68.1	Miqyaer turlar-awr, aqyawf-anr muir-eu deuq bi caevbyavjir luf-ur;
PSA.68.1	Aqyawf-anr byae-eu deuq khawf, aqyawf-euq maeqshi nae caevbyovjir luf-ur.
PSA.68.2	Uqkhoeq bawbyov ghae-eu lof-aer,
PSA.68.2	Aqyawf maf-anr taebyov dzae-eu mae.
PSA.68.2	Miqdzaq-euq maeqshi byaqshanq guir-ir-eu lof-aer,
PSA.68.2	Miqyaer-euq maeqshi, tsawrcawv deuq bicawv-ir-awq.
PSA.68.3	Aerkhawf, tsaq-awr dawr-eu tsawrhaq deuq-anr bi lurgha bi caergha-awq;
PSA.68.3	Aqyawf maf-anr Miqyaer-euq maeqshi laqkhaq bicaer-awq.
PSA.68.3	Aqyawf maf-anr laqkhaq yawkhav-aer bicaer-awq.
PSA.68.4	Miqyaer-anr carnaeq-awq.
PSA.68.4	Aqyawf-euq tsawrmyanr-anr car-awr jaceuq-awq.
PSA.68.4	Mqdmr-anr dziq-awr can-eu ghaq-anr ciqhuiq ciqmanr-awq.
PSA.68.4	Aqyawf-euq tsawrmyanr-aq, Ya’we Miqyaer laer mae.
PSA.68.4	Aqyawf-euq maeqshi laqkhaq caer-awq.
PSA.68.5	Aqyawf-euq shawr-eu jawrduq-anr jawr-eu Miqyaer-aq,
PSA.68.5	Aqda maqbaw-eu murcoeq aqnmr deuq-anr aqda pyeufnaeq-awr,
PSA.68.5	Miqcoeq miqma deuq-anr hawpir naeq-eu ghaq pyeuf-eu mae.
PSA.68.6	Miqyaer, yawqha tiq ghaq taef-aer jawr-eu tsawrhaq-anr nymrjir bi bawlar-awr,
PSA.68.6	Shmrcav nae bi paftawf taq-euq deuq-anr,
PSA.68.6	Muiq-awr sanr-eu jawrduq-anr sheuqdov naeq-eu mae.
PSA.68.6	Aerkhawf, puiq-eu tsawrhaq-anr-aq,
PSA.68.6	Guicorni ghae-eu mirtsaq-anr bijawr-eu mae.
PSA.68.7	Miqyaer-or! Nawr, nawq-euq tsawrhaq deuq-euq maeqhu dov-ir-awr,
PSA.68.7	Nawr, bawrtsanq bawrdanr-anr cantsaev ghaeluf-eu mae. 
PSA.68.8	Khoerngae, Miqyaer-euq maeqshi mirtsaq mirluv luvlar-awr,
PSA.68.8	Mq khawf uqyaer shaevka lef-euq mae.
PSA.68.8	Irsaqleqlav-euq Miqyaer pyeuf-eu Miqyaer-euq maeqshi,
PSA.68.8	Sirnav gawqjawq nyinyi-aer ghaelar-euq mae.
PSA.68.9	Miqyaer-or! Nawr uqyaer yaerma bi yaerle-awr,
PSA.68.9	Nawr, nawq-euq jeqbir-anr yawduq lavbaw-eu laer,
PSA.68.9	Kovkavni ghae-awr ghaq baqluf-eu gar bi jmqlar-eu mae.
PSA.68.10	Nawq-euq tsawrhaq baqmaf khoergar jawr-eu mae;
PSA.68.10	Miqyaer-or! Nawr, nawq-euq muiq-awr sanr-eu gar nae,
PSA.68.10	Shaqzaq zanqzaq-anr bifnaeq-eu mae.
PSA.68.11	Sanqpaq Miqyaer, dawq bifdov lef-euq,
PSA.68.11	Tsawrhaq-euq baqmaf mafma dawq khoer dzawrgaq-eu mae.
PSA.68.12	“Guirmaf-euq sanqpaq deuq caevbyovshaw, aqyawfmaf caevbyov ghae-awr;
PSA.68.12	Irkanr jawr-eu zaqmiq aqbur deuq, guirdeuv deuvza-euq myawqganq birgeuf-eu mae.
PSA.68.13	Nawr, yawr yawrmaf-euq ghanrcae yufluf-eu khawf,
PSA.68.13	Nawmaf-aq, guirnyiqni shuir yawtaq-awr,
PSA.68.13	Mawrdo pyur yawtaq-euq khaqkhoeq-euq aqdanr lof-aer dur taef-a.”
PSA.68.14	Baoq huiq-eu ghaq, mirkhanq-euq sanqpaq deuq-anr taebyavnaeq ngae,
PSA.68.14	Zaqlaqmoq gawqjawq-anr ngaer gale-euq gar dur taef-a.
PSA.68.15	Baqshaq gawqjawq-aq, Miqyaer-euq gawqjawq mae;
PSA.68.15	Baqshaq gawqjawq, gawqdur ghawqmya dur dur-eu mae.
PSA.68.16	Gawqdur ghawqmya dur dur-eu gawqjawq-or,
PSA.68.16	Nawr aqjeq ghae-eu myavnav navsaef-eu le?
PSA.68.16	Gawqjawq heujawq-aq, Miqyaer jawrmawf-eu gawqjawq mae;
PSA.68.16	Mqmaq maqbyav yarzir, Ya’we Miqyaer heu-euq lafkhoer jawr taef-a.
PSA.68.17	Miqyaer-euq manq lavlawq artanr armyaer lar byan-eu lafkhoer,
PSA.68.17	Sanqpaq Miqyaer, Sirnav gawqjawq-anr jawr-euq lof-aer,
PSA.68.17	Yawshawr jawrduq-anr jawrle taef-a.
PSA.68.18	Nawr yawgor-anr davler ngae, bi kalanr taq-euq deuq-anr sheuqdav lef-euq mae;
PSA.68.18	Nawr, tsawrhaqzaq-euq ghanrcae nae lafsawq za-awr,
PSA.68.18	Puiq-eu deuq-euq lafkhoer nae khawf za-euq mae.
PSA.68.18	Miqyaer pyeuf-eu Ya’we Miqyaer khoergar jawr taef-a.
PSA.68.19	Sanqpaq Miqyaer-anr jaceuq ma.
PSA.68.19	Aqyawf-aq, nan-anr nae aqdui-anr yawmuiq jeq tiqbyanni bifnaeq laf-awr,
PSA.68.19	Miqyaer-aq, aqdui-anr kakhof-eu ghaq pyeuf-eu mae. 
PSA.68.20	Aqdui-euq Miqyaer-aq, kakhof-eu Miqyaer pyeuf-awr,
PSA.68.20	Shir-eu jeq-anr nae bidzeur-ir-eu jeq-aq, Sanqpaq Miqyaer pyeuf-eu Ya’we Miqyaer-anr jav-eu mae.
PSA.68.21	Aerkhawf, Miqyaer, aqyawf-anr muir-eu tsawrhaq-euq uqduq-anr diqnar-awr,
PSA.68.21	Yawqha-euq yawlaeq yawca-euq lafkhoer can’ghae luf-eu,
PSA.68.21	Uqduq tsaerkanr ghawqmya’ni tsof-eu deuq-euq uqduq-anr khawf diqnarnaeq taef-a.
PSA.68.22	Sanqpaq Miqyaer aer-eu,
PSA.68.22	“Ngar, aqyawf maf-anr Baqshaq meuq-anr nae sheuqkhof laf-awr,
PSA.68.22	Ngar, aqyawf maf-anr naf-eu iqmalavshav-anr nae sheuqkhof dovlaf ma.
PSA.68.23	Khoerngae, nawmaf-euq aqkuir,
PSA.68.23	Nawmaf-anr muir-eu deuq-anr shiq-euq lafkhoer nawqpyaev ghae-awr,
PSA.68.23	Nawmaf-euq aqkuiq-euq maeqlar khawf, aqyawf maf-euq baqda’nae shaqbymr of taef-a.”
PSA.68.24	Miqyaer-or! Aqyawfmaf, nawq-euq baqmaf baqmur can-eu gar ya’mawr-euq mae;
PSA.68.24	Ngaq-euq Sanqpaq, ngaq-euq Miqyaer-euq baqmaf baqmur shawr-eu jawrduq-anr can’urlef luf-eu mae.
PSA.68.25	Cardawq car-eu deuq maeqhu paw can-awr,
PSA.68.25	Tersar lavmanr-eu keuka lavmanr-eu deuq cantae luf-eu lafkhoer,
PSA.68.25	Caexlaer civ-eu aqbur zaqguq deuq khawf keuq-eu mae.
PSA.68.26	Irsaqleqlav-euq cuq-anr nae dovlar-euq deuq-or!
PSA.68.26	Tsawrhaq baqmaf uiqler-awr jawr-eu gar Miqyaer pyeuf-eu Ya’we Miqyaer-anr jaceuq-awq.
PSA.68.27	Aqcawq taf-aer nyir-eu Beqyaqmiq, aqyawf maf-anr sheuqghae-awr,
PSA.68.27	Aqyawf maf-euq baqmaf naeq-aer Yurdav-euq dzoeqda deuq canluf-eu uqtaf,
PSA.68.27	Zeqbuqlur hawr-eu Naqtaqlir-euq dzoeqda deuq khawf canluf-eu mae.
PSA.68.28	Nawq-euq Miqyaer, nawq-euq ghaq-anr khaer-euq mae;
PSA.68.28	Miqyaer-or! Dzeurlaf ngae nawq nae nga’maf-euq gharduq mr-euq lof-aer,
PSA.68.28	Ghaq bimawr naeqlaf-awq.
PSA.68.29	Yeqlursaqlaeq-anr jav-eu nawq-euq uqduq tanqnymr nymrma-euq baqda’nae,
PSA.68.29	Sanqpaq deuq, nawq-anr lafsawq damqnaeqlar taef-a.
PSA.68.30	Artof yar-anr jawr-eu bawrtsanq-euq jeqzaq yawghae-anr lmqguv naeq-awr,
PSA.68.30	Mawrnerzaq sheuq-awr can-eu mawrgaw baqmaf-anr dur-eu,
PSA.68.30	Tsawrjeuq khoerdeuq-anr khawf lmqguv naeq-awq.
PSA.68.30	Aqcawq-anr pyur tafdzaq mawf-eu deuq-anr aqkuir-euq uqmov nawqpyaev naeq-awr,
PSA.68.30	Guirdeuv deuv-eu gar laqkhaq caer-eu tsawrhaq deuq-anr taebyav naeq-awq.
PSA.68.31	Irjirtuv-anr nae danzar dovlar-awr,
PSA.68.31	Eqtiqorpir tsawrjeuq yawkawr-aer Miqyaer-anr aqlaf cawqja dovlaf taef-a.
PSA.68.32	Mirtsaq tanqkhawr-euq mirkhanq deuq, Miqyaer-anr carnaeq-awq.
PSA.68.32	Or-oq, cardawq car-awr, Sanqpaq Miqyaer-anr jaceuq-awq. 
PSA.68.33	Arhuba nae mqdeuq-euq mq-euq khoertav dziqluf-eu ghaq-anr jaceuq-awq.
PSA.68.33	Hawsher-eq, aqyawf, baoq huiq-eu tersar, aqyawf-euq tersar bi dovle-eu mae.
PSA.68.34	Miqyaer-euq ghaq-euq garkawv dzawrgaq-awq.
PSA.68.34	Aqyawf-euq khanqsaer Irsaqleqlav-euq khoertav jav-eu mae.
PSA.68.34	Aqyawf-euq ghaq-aq, mqdmr-euq lafkhoer anr-eu mae.
PSA.68.35	Miqyaer-or! Nawr-aq, nawq-euq shawr-eu jawrduq deuq navmaqtser,
PSA.68.35	Yawzeu bawlar paq-aer ghae-eu mae.
PSA.68.35	Irsaqleqlav-euq Miqyaer-aq, aqyawf-euq tsawrhaq-anr,
PSA.68.35	Ghaq hawr-eu baoq bifnaeq-eu mae.
PSA.68.35	Miqyaer-anr jaceuq-awq!
PSA.69.1	Miqyaer-or! Ngaq-anr bibuq-ir naeqlaf-awq!
PSA.69.1	Aqjeq mirnae aernar-aq, ircuf, ngaq-euq kawqlanr-anr keuvni danqkeuvlar taq-euq mae.
PSA.69.2	Ngar, nawqtaeqduq maqjav-eu lan’yaq yawnaf-anr ga’nuif-ir luf mir-a,
PSA.69.2	Ngar, ircuf yawnaf-anr urlar taq-awr, ircuf, ngaq-anr danqpymqlar luf-eu mae.
PSA.69.3	Ngar gurgur-aer ngoer-euq mirnae ghaq baq-ir-awr,
PSA.69.3	Ngaq-euq kuqbyanq guicorni ghae-ir taq-euq mir-a.
PSA.69.3	Ngaq-euq myavnuiv, ngaq-euq Miqyaer-anr dawq-eu gar ghaq baq-ir-euq mir-a.
PSA.69.4	Tiqjeq-iq maqngeur-eu gar, ngaq-anr byae-eu tsawrhaq deuq,
PSA.69.4	Ngaq-euq uqduq tsaerkanr myavmaqtser myaq-eu mae.
PSA.69.4	Tiqjeq-iq maqngeur-eu gar, ngaq-anr muir-eu deuq, aqyawfmaf ghaq khav-awr,
PSA.69.4	Ngaq-anr lavcawv-eu laer ghae-eu mae.
PSA.69.4	Ngaq nae maqkhoeq-euq jeq-anr, ngar ya tsoeqkhof naeq-eu mae.
PSA.69.5	Miqyaer-or! Ngaq-euq iqbax nawq-anr nae maq zaftaq nya-a.
PSA.69.5	Nawr, ngaq-euq yawdzawq yawgan siqnya-eu mae.
PSA.69.6	Sanqpaq Miqyaer pyeuf-eu Guirmaf-euq Ya’we Miqyaer-or,
PSA.69.6	Ngaq-euq baqda’nae, nawq-anr dawqluf-eu deuq-anr,
PSA.69.6	Shafdawr-eu jeq taqbi keuvle naeqlaf.
PSA.69.6	Irsaqleqlav-euq Miqyaer-or! Ngaq-euq baqda’nae,
PSA.69.6	Nawq-anr povluf-eu deuq-anr myavpyawq narmaer cawv-eu jeq taqbi pyeuf-ir.
PSA.69.7	Ngar, nawq-euq gharduq dawqdoer daq-awr,
PSA.69.7	Ngaq-euq myavpyawq-aq, daqga-eu jeq nae daeqkaq taq-euq ma.
PSA.69.8	Ngar, ngaq-euq maernmr deuq naeq-aer,
PSA.69.8	Maqsiq maqsux-eu tsawrhaq lof-aer jawr-awr,
PSA.69.8	Ngaqma-euq zaqdeuq naeq-aer boermiq siqkhaq lof-aer daefluf-eu ma.
PSA.69.9	Ngar, nawq-euq nymr-anr nuima keuv duidui-eu mirnae, ngaq-anr ur gawrlar luf-eu nya,
PSA.69.9	Aqcawq, nawq-anr yaeqbawq-aer aer-euq dawq khoerdeuq dawqtawvluf, ngaq-anr gadavle taq-euq mae.
PSA.69.10	Ngar ngoer-awr, dzardzaq sheuq-awr ngaq-euq nuima saflar-anr maeqparluf ngae,
PSA.69.10	Aqcawq, ngaq-anr dawqdoer aerlar-eu mae.
PSA.69.11	Ngar, guqdar paerzeur-euq maeqtsoeq dm ngae,
PSA.69.11	Ngar, aqcawq dawqdaq daqduq pyeuflar taq-euq mae.
PSA.69.12	Lanrkhaeq-anr nuir-eu deuq, ngaq-anr muir-eu jeq ngaeq-awr,
PSA.69.12	Ngar, jirbaq dawryaef-eu deuq-euq cardawq pyeuflar taq-euq mae.
PSA.69.13	Aerkhawf, Ya’we Miqyaer-or! Aryamq tsaq ngae,
PSA.69.13	Ngar, nawq-anr guiqlanq shar-eu ma.
PSA.69.13	Miqyaer-or! Nawr ghawqshaq gaq-eu jeq myaq duidui-eu lafkhoer,
PSA.69.13	Nawq-euq kakhof-eu jeq-euq yawtsaq yawdawr-euq lafkhoer,
PSA.69.13	Ngaq-anr narhaq naeqlaf-awq.
PSA.69.14	Lan’yaq-anr maqbi ga’nuifni, ngaq-anr bibuq-ir naeqlaf-awq.
PSA.69.14	Ircuf yawnaf-anr nae hawr-eu ngaq-anr byae-eu deuq-anr nae,
PSA.69.14	Ngaq-anr bibuq-ir naeqlaf-awq.
PSA.69.15	Tanqghae lef-eu irjeuq nae, ngaq-anr taqbi danqpymq naeqlaf.
PSA.69.15	Yawnaf nae khawf, ngaq-anr taqbi myeufanr naeqlaf.
PSA.69.15	Mirtsaq duqkhanq-euq khaqmae, ngaq-euq khoertav taqbi piqtaeq naeqlaf.
PSA.69.16	Ya’we Miqyaer-or! Nawq-euq ghoer-awr gaq-eu jeq muiq-eu mirnae,
PSA.69.16	Ngaq-anr narhaq naeqlaf-awq.
PSA.69.16	Nawq-euq nanqyuni ghae-eu zawr-aer myaq-eu ghawqshaq gaq-eu jeq-euq baqda’nae,
PSA.69.16	Ngar jawr-eu paw ciqpyawr lef-awq.
PSA.69.17	Nawq-euq kuirlaf zaqkhav-anr nae, nawq-euq myavpyawq taq ciqzaf naeqlaf.
PSA.69.17	Ngaq-anr gardzaq garkawv keuvle taq-euq mirnae,
PSA.69.17	Ngaq-anr yawkawr-aer narhaq naeqlaf-awq.
PSA.69.18	Ngaq-euq nuima saflar-euq dawqpae oe-awr nae kakhof naeqlaf-awq.
PSA.69.18	Ngaq-anr muir-eu deuq-anr nae bibuq-ir naeqlaf-awq.
PSA.69.19	Ngar dawqdoer yadaq-awr ya shafdawr-euq gar,
PSA.69.19	Hawr-eu ngar daq yaga-euq gar nawr siqnya-eu mae.
PSA.69.19	Ngaq-anr muir-eu deuq dawqtawvluf, nawq-euq maeqshi jawrluf-eu mae.
PSA.69.20	Dawqdoer ngaq-euq nuima-anr lavcawv-awr,
PSA.69.20	Kantuivni ghae-eu jeq ngaq-euq lafkhoer byanluf mir-a.
PSA.69.20	Ngaq-anr ghawqshaq gaq-awr nuima lavsar naeqlaf-eu,
PSA.69.20	Tiqghaqnav jawr nga laq laer pov ngae,
PSA.69.20	Tiqghaq-iq maqjawr nga, tiqghaq-iq maq povmawr nya-a.
PSA.69.21	Ngar dzaq-eu gharduq, aqyawfmaf, ngaq-anr pyaqkuir bidzaq naeqlaf-awr,
PSA.69.21	Ngar ircuf maef ngae, aqyawfmaf, ngaq-anr caermyawvni ghae-eu ircuf bidawr naeqlaf-euq mae.
PSA.69.22	Aqyawf maf-euq maeqshi shardanr taq-euq hawqje,
PSA.69.22	Aqyawf maf-euq gharduq lanrju bipyeuf-ir luf-ur.
PSA.69.22	Aqyawfmaf daefdzaq-eu jeq, aqyawf maf-euq gharduq lafpeu pyeuf-ir luf-ur.
PSA.69.23	Aqyawfmaf maqbi mawrnya paq-aer, aqyawf maf-euq myavnuiv bizanr-ir-awr,
PSA.69.23	Aqyawf maf-euq jof-anr aqmyanluf nyaenyae-aer bi ghaeluf-ur.
PSA.69.24	Aqyawf maf-euq khoertav nawq-euq nuipaer shaevdav naeq-awq.
PSA.69.24	Aqyawf maf-anr nawq-euq nuima paer duidui-eu jeq nae taemi-awq.
PSA.69.25	Aqyawf maf-euq saeqghawv-euq lafkhoer tiqghaq-iq maqjawrni,
PSA.69.25	Aqyawf maf-euq jawrduq jawrzar putsoeq bitsoeq-ir-awq.
PSA.69.26	Aqjeq mirnae aernar-aq, nawq nae diq-euq tsawrhaq-anr,
PSA.69.26	Aqyawfmaf khaeqnaeq-awr,
PSA.69.26	Nawq nae lavnar naeq-euq tsawrhaq ghawqshaq-aer ghae-eu garkawv,
PSA.69.26	Aqyawfmaf ja-eu mae.
PSA.69.27	Aqyawf maf-euq yawlaeq yawca-anr yawlaeq yawca lanq naeq-awr,
PSA.69.27	Aqyawf maf-anr nawq-euq tsaq-awr dawr-eu lafkhoer taqbi urlar.
PSA.69.28	Aqyawf maf-anr daef-eu deuq-euq tsawrmyanr-euq sanqbof-anr nae sivdzae naeq-awr,
PSA.69.28	Tsaq-awr dawr-eu tsawrhaq-euq tsawrmyanr naeq-aer taq boftaq.
PSA.69.29	Aerkhawf, ngar-aq, irshaq shaq-awr ghawqshar shaq-aer mir-a.
PSA.69.29	Miqyaer-or! Nawq-euq kakhof-eu jeq nae ngaq-anr yawgor-anr ciqtaq naeqlaf-awq.
PSA.69.30	Ngar cardawq car-awr, Miqyaer-euq tsawrmyanr-anr jaceuq ma.
PSA.69.30	Aqyawf-euq guiqlanq-anr jaceuq-eu lafkhoer, aqyawf-anr ciqhuiq ciqmanr ma.
PSA.69.31	Heulof-aer janr-eu-aq, uqcoer hawr-eu kuirsaeq tsof-eu mawrner mawrgaw lawrnaeq-eu navmaqtser,
PSA.69.31	Ya’we Miqyaer nuikhanr shirdzaeq-eu mae.
PSA.69.32	Nuinanq nuiyu anr-eu deuq, heu-anr ya’mawr-awr laqkhaqcaer taef-a.
PSA.69.32	Miqyaer-anr pov-eu nawmaf-euq nuima khawf, par daeflar taef-a.
PSA.69.33	Aqjeq mirnae aernar-aq, Ya’we Miqyaer, irshaqzaq-anr narhaq-awr,
PSA.69.33	Aqyawf, kuv-euq lafkhoer urluf-eu aqyawf-euq tsawrhaq-anr maq hawdoer-a.
PSA.69.34	Mq hawr-eu mirtsaq tanqkhawr-or! Miqyaer-anr jaceuq-awq.
PSA.69.34	Iqmalavshav hawr-eu lafkhoer luvlav mrluf-eu yawqjeq navluf, aqyawf-anr jaceuq-awq.
PSA.69.35	Aqjeq mirnae aernar-aq, Miqyaer, Ziroq-anr bibuq-ir-awr,
PSA.69.35	Yurdav-euq meuqdeuq tsovnaeq taef-a.
PSA.69.35	Aqyawfmaf khoergar yajawr-awr mirkhanq khoer aqyawf maf-euq pyeuf taef-a.
PSA.69.36	Aqyawf-euq kuirlaf zaqkhav deuq-euq zaqdeuq uvdeuq khawf,
PSA.69.36	Mirkhanq khoerkhanq-anr jeqbir lof-aer za-awr,
PSA.69.36	Aqyawf-euq tsawrmyanr-anr gaq-eu tsawrhaq deuq, khoergar yajawr taef-a.
PSA.70.1	Miqyaer-or! Ngaq-anr yawkawr-aer bibuq-ir naeqlaf-awq.
PSA.70.1	Ya’we Miqyaer-or! Ngaq-anr yawkawr-aer cawba naeqlaf-awq.
PSA.70.2	Ngaq-euq daefzir-anr pov-eu deuq,
PSA.70.2	Myavpyawq narmaer bicawv-awr shafdawr-ir luf-ur.
PSA.70.2	Ngaq-anr lavnar mawf-eu deuq,
PSA.70.2	Narkhan paw yawbanq yawlanr-aer bi taekhofghae luf-ur.
PSA.70.3	Ngaq-anr “Haeq lawr, haeq lawr” laer aer-eu deuq,
PSA.70.3	Aqyawfmaf shafdawr-ir-euq baqda’nae narkhan paw ciqpyawrkhof ghaeluf-ur.
PSA.70.4	Aerkhawf, nawq-anr pov-eu tsawrhaq dawqtawvluf,
PSA.70.4	Nawq-euq lafkhoer laqkhaq caer-awr lurgha caergha luf-ur.
PSA.70.4	Nawq-euq kakhof-eu jeq-anr gaq-eu deuq,
PSA.70.4	Aqmyanluf heulof-aer aer luf-ur, “Miqyaer-anr ciqhuiq ciqmanr ma.”
PSA.70.5	Ngar irshaq shaq-awr shaqzaq zanqzaq pyeuf-eu khawf,
PSA.70.5	Miqyaer-or! Ngar jawr-eu gar yawkawr-aer oe-awq.
PSA.70.5	Ya’we Miqyaer-or! Taq nyinaq naeqlaf,
PSA.70.5	Nawr-aq, ngaq-anr cawba-eu ghaq hawr-eu ngaq-anr bibuq-ir-eu ghaq mae.
PSA.71.1	Ya’we Miqyaer pyeuf-eu Miqyaer-or! Ngar, nawq-anr ghoe ma.
PSA.71.1	Ngaq-anr tiqjawr-iq shafdawr-eu jeq taqbi keuvle naeqlaf.
PSA.71.2	Nawq-euq tsaq-awr dawr-eu lafkhoer, ngaq-anr bibuq-ir naeqlaf-awr,
PSA.71.2	Ngaq-anr bi caevdzeurnya naeqlaf.
PSA.71.2	Nawq-euq naqbawr, ngaq-anr ciqkhmr naeqlaf-awr, ngaq-anr kakhof naeqlaf-awq.
PSA.71.3	Ngar aqmyanluf jawrlar nya-eu,
PSA.71.3	Ngaq-euq gharduq ghaq khav-eu caevzafduq pyeufnaeq laf-awq.
PSA.71.3	Nawr, ngaq-anr kakhof-eu gharduq khaerdawq bifdzeur-euq mae.
PSA.71.3	Aqjeq mirnae aernar-aq, nawr-aq, ngaq-euq logur hawr-eu ngaq-euq lanrlof pyeuf-eu mae.
PSA.71.4	Ngaq-euq Miqyaer-or! Tsawrcawv deuq-euq aqlaf-anr nae,
PSA.71.4	Ghawqshaq gaq-eu maq siqnya-eu tsawrhaq hawr-eu,
PSA.71.4	Maqtsaq maqdawr-eu tsawrhaq-euq aqlaf-anr nae, ngaq-anr bibuq-ir naeqlaf.
PSA.71.5	Aqjeq mirnae aernar-aq, Sanqpaq Miqyaer pyeuf-eu Ya’we Miqyaer-or! Ngar, nawq-anr noeqtmq-eu ma.
PSA.71.5	Nyir ngae nae ngar, nawq-anr ghoe-euq ma.
PSA.71.6	Ngar daefle-euq nar-aq, nawr, ngaq-anr ngaeqghae naeqlaf-euq mae.
PSA.71.6	Ngaq-anr ngaqma-euq uqmav-anr nae bi daefle naeqlaf-euq ghaq-aq, nawr mae.
PSA.71.6	Aqmyanluf, ngar, nawq-anr jaceuq ma.
PSA.71.7	Ngar-aq, ghawqmya ghaq-euq gharduq,
PSA.71.7	Zanqler paq-aer ghae-eu jeq lof-aer dur-eu mae.
PSA.71.7	Aerkhawf, nawr-aq, ngaq-euq gharduq ghaq khav-eu caevzafduq pyeuf-eu mae.
PSA.71.8	Ngaq-euq khaqmae-anr, nan’ga-i nawq-euq yawshaef khanqsaer-anr jakeuv-awr,
PSA.71.8	Nawq-anr jaceuq-eu jeq bibyan naeqlaf-awq.
PSA.71.9	Ngar tsawrmawq mawq-ir ngae, ngaq-anr taq taedzae naeqlaf.
PSA.71.9	Ngar ghaq maqanr-aer pyeuf-ir ngae, ngaq-anr taq byaerdzae naeqlaf.
PSA.71.10	Aqjeq mirnae aernar-aq, ngaq-anr muir-eu deuq ngaq-anr ngaeqcoeq-awr,
PSA.71.10	Ngaq-euq daefzir yur-eu laer dzurzaf-awr dawqluf-eu deuq, uiqler-awr bawqluf-eu mae.
PSA.71.11	Aqyawfmaf aer-eu, “Miqyaer, aqyawf-anr byaerdzae-euq mae.
PSA.71.11	Aqyawf-anr tae-awr nyaef-ir kar-eur.
PSA.71.11	Aqjeq mirnae aernar-aq, aqyawf-anr bibuq-ir-eu tiqghaq-iq maqpar jawr mae.”
PSA.71.12	Miqyaer-or! Ngaq-anr nae ghawqmanr-aer taq jawrkaq naeqlaf.
PSA.71.12	Ngaq-euq Miqyaer-or! Ngaq-anr yawkawr-aer cawba le-awq.
PSA.71.13	Ngaq-euq daefzir-anr muir-eu deuq,
PSA.71.13	Myavpyawq narmaer bicawv-ir-awr bi myeufanrjir luf-ur.
PSA.71.13	Ngaq-anr lavtanq lavnar-eu laer pov-eu deuq,
PSA.71.13	Dawqdoer bidaq-awr bi shafdawrsaef luf-ur.
PSA.71.14	Aerkhawf, ngar-aq, aqmyanluf nawq-anr noeqtmq ma.
PSA.71.14	Ngar, ngaeq-aer nar-aq ngaeq-aer, nawq-anr jaceuq ma siq.
PSA.71.15	Ngaq-euq khaqmae, nan’ga-i nawq-euq tsaq-awr dawr-eu garkawv,
PSA.71.15	Hawr-eu nawq-euq kakhof-eu jeq-euq garkawv ja ma.
PSA.71.15	Aqjeq mirnae aernar-aq, garkawv heudeuq armyavni jav-eu, ngar maq siqnya nya.
PSA.71.16	Ngar, Sanqpaq Miqyaer pyeuf-eu Ya’we Miqyaer-euq ghaq-anr ghoe-awr daef ma.
PSA.71.16	Nawr tsaq-awr dawr-eu garkawv ngar jagaq ma.
PSA.71.16	Nawr tsaq-awr dawr-eu garkawv taef-aer ngar ja ma.
PSA.71.17	Miqyaer-or! Nyir ngae nae nawr, ngaq-anr maeqnaeq tsovnaeq laf-awr,
PSA.71.17	Nawq nae mr-euq zanqler paq-aer ghae-eu gardeuq-anr, iqnan keuvni ngar dawqdzawr mrluf-eu ma.
PSA.71.18	Nymq-mr ngar mawqle-awr uqduq pyurle-euq mir-a.
PSA.71.18	Nawq-euq ghaq-euq garkawv, ngar heuzir-anr maq dzawrnaeq ghaq-aer,
PSA.71.18	Nawq-euq baoq-euq garkawv ngar, nanqshaev deuq dawqtawv luf-anr,
PSA.71.18	Maq dzawrnaeq ghaq-euq khoerkeuvni,
PSA.71.18	Miqyaer-or! Ngaq-anr taq byaerdzae naeqlaf.
PSA.71.19	Miqyaer-or! Nawq-euq yawtsaq yawdawr jeq, zawr-aer gor-awr,
PSA.71.19	Huiq-eu gardeuq nawr mryaf-euq mae.
PSA.71.19	Nawq-anr dur-eu tiqghaq-iq maqjawr-a.
PSA.71.20	Nawr, ngaq-euq khoertav zawr-aer huiq-awr kan-eu shaqzanq nargawr bi keuvle-euq mae.
PSA.71.20	Aerkhawf, nawr, ngaq-anr lavdaef naeqlaf-awr,
PSA.71.20	Naf-eu shir-eu mirkhanq-anr nae par sheuqdov naeqlaf taef-a.
PSA.71.21	Nawr, ngaq-anr huiq-awr manr-eu jeq lanqnaeq laf-awr,
PSA.71.21	Nawr, ngaq-anr yawqdzer dzaq-anr navluf nuima lavsar naeqlaf-euq mae.
PSA.71.22	Ngar, nawq-anr arcav tsof-eu keuka mui-awr jaceuq ma.
PSA.71.22	Ngaq-euq Miqyaer-or! Nawr sarjax zif-eu gar ngar jaceuq ma.
PSA.71.22	Irsaqleqlav-euq Yawshawr ghaq pyeuf-eu nawq-anr,
PSA.71.22	Deur-mq cuq diq-awr jaceuq-eu cardawq car ma.
PSA.71.23	Ngar, nawq-anr car-awr jaceuq ngae,
PSA.71.23	Ngaq-euq maeqluq laqkhaq yawkhav-aer caer-awr;
PSA.71.23	Nawq nae kakhof naeqlaf-euq ngaq-euq nuima saflar khawf laqkhaqcaer duidui taef-a.
PSA.71.24	Ngaq-anr lavnar-eu laer pov-eu deuq-anr, myavpyawq narmaer bicawv-ir-awr,
PSA.71.24	Shafdawr-eu jeq bi keuvle-euq mirnae, nawr tsaq-awr dawr-eu garkawv,
PSA.71.24	Ngaq-euq maeqlar nan’ga-i jaceuq ma.
PSA.72.1	Miqyaer-or! Sanqpaq-anr nawq-euq yarkhaq dar-eu jeq bifnaeq-awr,
PSA.72.1	Nawq-euq tsaq-awr dawr-eu jeq, sanqpaq-euq zaqyo-anr bifnaeq-awq.
PSA.72.2	Aqyawf, nawq-euq tsawrhaq-anr tsaq-awr dawr-eu lafkhoer yarkhaq dar-awr,
PSA.72.2	Irshaqzaq-anr dawr-awr tsaq-eu lafkhoer darnaeq taef-a.
PSA.72.3	Tsaq-awr dawr-eu baqda’nae, gawqjawq deuq, tsawrhaqzaq-anr hawr-eu,
PSA.72.3	Gawqdur durzaq deuq-anr nuisar of-eu jeq bi keuvle taef-a.
PSA.72.4	Aqyawf, tsawrhaqzaq-euq irshaqzaq-anr dawr-awr tsaq-eu jeq nae yarkhaq dar-awr;
PSA.72.4	Aqyawf, shaqzaq zanqzaq-euq zaqdeuq-anr bibuq-ir-awr;
PSA.72.4	Nawqdzaq khavdzaq-eu deuq-anr nawqmeur nawqloerjir naeq taef-a.
PSA.72.5	Nanrma bya-awr bala khartsaeq-eu khoerkeuvni,
PSA.72.5	Tiqzir sair tiqzir, aqyawfmaf, nawq-anr guv taef-a.
PSA.72.6	Aqyawf-aq, yarmof maqtaeq-euq minav-aer yaerle-euq uqyaer-anr dur-awr,
PSA.72.6	Mirtsaq tanqkhawr-anr ircuf shaeqle-euq uqyaer-anr dur taef-a.
PSA.72.7	Aqyawf-euq arnan aryamq-euq lafkhoer tsaq-awr dawr-eu tsawrhaq daefdzaq-awr,
PSA.72.7	Bala khartsaeq-eu tsaqler dzoerler-eu jeq tiqbyanni jav taef-a.
PSA.72.8	Aqyawf, iqmalavshav heudzer-anr nae khoerdzer-anr keuvni hawr-eu,
PSA.72.8	Lawrbaq-anr nae mqdzer mirdzer-anr keuvni uvlanr taef-a.
PSA.72.9	Bawrtsanq bawrdanr-anr jawr-eu tsawrhaq deuq, aqyawf-euq maeqshi awbyav-awr;
PSA.72.9	Aqyawf-anr muir-eu deuq-aq, khaqlaer-anr ya’myeuf taef-a.
PSA.72.10	Taqshiq hawr-eu irjawlanr-anr jawr-eu sanqpaq deuq, lafsawq yurlaf-awr,
PSA.72.10	Sheqba hawr-eu Seqba-euq sanqpaq deuq khawf, lafsawq damqnaeqlar taef-a.
PSA.72.11	Sanqpaq dawqtawvluf, aqyawf-euq maeqshi ya gabyav-awr;
PSA.72.11	Mirkhanq tsawrjeuq dawqtawvluf, aqyawf-euq kuirlaf yageuf taef-a.
PSA.72.12	Aqyawf-anr kur-eu shaqzaq zanqzaq, irshaqzaq hawr-eu,
PSA.72.12	Tiqghaq-iq cawba-eu maqjawr-eu deuq-anr, aqyawf bibuq-ir taef-a.
PSA.72.13	Aqyawf, irshaqzaq hawr-eu shaqzaq zanqzaq-anr bidzeur-ir-awr;
PSA.72.13	Shaqzaq zanqzaq-euq nuima saflar-anr bibuq-ir taef-a.
PSA.72.14	Aqyawf, nawqdzaq khavdzaq-eu hawr-eu coeqler deuqlerni mr-eu deuq-anr nae,
PSA.72.14	Aqyawf maf-euq daefzir-anr kakhof taef-a.
PSA.72.14	Aqyawf maf-euq shiq-aq, aqyawf-euq gharduq zawr poeq-eu jeq pyeuf-eu mae.
PSA.72.15	Aqyawf yadaef taef-a.
PSA.72.15	Aqcawq, aqyawf-anr, Sheqba mirkhanq-euq shuir bif taef-a.
PSA.72.15	Aqcawq, aqyawf-euq gharduq aqmyanluf guiqlanq sharnaeq taef-a.
PSA.72.15	Nan-anr nae aqcawq, aqyawf-anr jaceuq taef-a.
PSA.72.16	Mirtsaq-euq khoertav, gawqjawq uqdu sanqlanqdar tiqbyan tiqlof javle taef-a.
PSA.72.16	Arsiq arlu deuq Leqbaqnoq lof-aer nyaenyae-aer jav-awr;
PSA.72.16	Meuq-anr jawr-eu deuq, mirtsaq-anr daef-eu yarmof lof-aer myaqlar baerlar taef-a.
PSA.72.17	Aqyawf-euq tsawrmyanr li-eu maqbawni zif-awr;
PSA.72.17	Nanrma kharbya-eu khoerkeuvni, aqyawf-euq tsawrmyanr javtsaflef taef-a.
PSA.72.17	Tsawrhaqzaq, aqyawf-euq lafkhoer guiqlanq za-awr;
PSA.72.17	Mirkhanq-euq tsawrjeuq dawqtawvluf, aqyawf-anr guiqlanq huiq-eu ghaq laer kur taef-a.
PSA.72.18	Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
PSA.72.18	Aqyawf tiq ghaq taef-aer zanqler paq-aer ghae-eu gardeuq mr-eu mae.
PSA.72.19	Yawshaef khanqsaer huiq-eu aqyawf-euq tsawrmyanr-anr,
PSA.72.19	Mqmaq maqbyav yarzir jaceuq-awq!
PSA.72.19	Aqyawf-euq yawshaef khanqsaer mirtsaq tanqkhawr dawqtawv luf-euq khoertav byan luf-ur.
PSA.72.19	Aqmeq. Aqmeq.
PSA.72.20	Yeqshaer-euq zaqyo Daqbir-euq guiqlanq shardawq heugar arsaq saq-euq mae.
PSA.73.1	Miqyaer-aq, Irsaqleqlav-anr aqdir aqmar muiqnaeq-euq mae.
PSA.73.1	Nuima shawrjaevni ghae-eu tsawrhaq-anr muiqnaeq-euq mae.
PSA.73.2	Aerkhawf, ngaq-euq aqkuir sanqtif tif-euq law mir-a.
PSA.73.2	Ngaq-euq kuirtof tanqter ter-euq law mir-a.
PSA.73.3	Aqjeq mirnae aernar-aq, ngar, tsawrcawv deuq daefdzaq-eu gar ya’mawr ngae,
PSA.73.3	Janrghae nya-eu tsawrhaq-anr myavnav nav-euq mir-a.
PSA.73.4	Aqyawfmaf shir ngae, tiqjeq-iq maqnar-eu uqtaf,
PSA.73.4	Aqyawf maf-euq mawrdo yawlov mae.
PSA.73.5	Aqyawfmaf, aqcawq lof-aer gardzaq garkawv maqjav-aer,
PSA.73.5	Aqcawq lof-aer shaqzanq maqya daq-aq.
PSA.73.6	Khoermirnae, nuima huiq-eu jeq, aqyawf maf-euq lanrdan lof-aer pyeuf-awr,
PSA.73.6	Coeqler civler-eu jeq, maeqtsoeq dm-eu lof-aer dmkaq taq-euq mae.
PSA.73.7	Aqyawf maf-euq myavnuiv-aq, tsurdanqni tanqdovlef taq-awr,
PSA.73.7	Aqyawfmaf, yawqha-euq nuima geufmawf-eu myavmaqtser jav-eu mae.
PSA.73.8	Aqyawfmaf, nuima huiq-eu jeq ngaeq-awr,
PSA.73.8	Aqcawq-anr nyaefsuf-eu garkawv, aqjaf jafdoer-awr yawcawv jeq ngaeq-eu mae.
PSA.73.9	Aqyawf maf-euq khaqmae, mqtav mirkhanq-anr muirni zmq-awr;
PSA.73.9	Aqyawf maf-euq maeqlar-aq, mirtsaq doeni can-eu mae.
PSA.73.10	Khoermirnae, aqyawf-euq tsawrhaq ciqpyawrkhof laf-awr;
PSA.73.10	Khmqmaq tiqbyanni danq-eu ircuf, aqyawfmaf nae dawrjir-euq mae.
PSA.73.11	Khoernar-aq, aqyawfmaf aer-eu, “Miqyaer aqjox-aer siqnya-eu?
PSA.73.11	Gor duidui-eu ghaq-euq lafkhoer siqnya-eu tsawrganr anr mae laq?”
PSA.73.12	Hawsher-eq, tsawrcawv deuq-aq, aqmyanluf sarsuqni daef-eu mae.
PSA.73.12	Aqyawfmaf smrmuiq muiqdzaeqlar luf-eu mae.
PSA.73.13	Ngar aqdir yawqngaef-aer, ngaq-euq nuima lavshawr-awr;
PSA.73.13	Maq siqnya’ni ngaq-euq aqlaf dzuifshawr-euq ngar-a.
PSA.73.14	Aqjeq mirnae aernar-aq, ngar nan’ga-i shaqzanq yadaq-awr;
PSA.73.14	Uqshawq yawqshawq navluf, maeqpar-eu gar yadaq-euq ma.
PSA.73.15	“Ngar khoerlof-aer ngaeq ma” laer ngar aerdzeur-euq lawnmr-aq;
PSA.73.15	Hawsher-eq, ngar, nawq-euq zaqdeuq-euq zir-anr puiq-euq jeq pyeuf-eu mae.
PSA.73.16	Ngar garkawv khoer ghovshaw-eu laer sharnoeq ngae;
PSA.73.16	Ngaq-anr ardzaeq-aer narlar deuqlar-eu mir-a.
PSA.73.17	Ngar, Miqyaer-euq shawr-eu jawrduq-anr urler ngae;
PSA.73.17	Aqyawf maf-euq arsaq saqduq ghovshaw nya-euq ma.
PSA.73.18	Aqdir nar-aq, nawr, aqyawf maf-anr jawrduq yawjur-anr bijawr-awr;
PSA.73.18	Nawr, aqyawf maf-anr cawv-ir-eu jawrduq-anr bi ga’anr ghae-eu laer mae.
PSA.73.19	Or-oq, aqyawfmaf tiqpov taef-aer bi lavcawv-awr;
PSA.73.19	Aqyawfmaf, guv-awr gav-eu jeq nae yabi puivdzaqjir taef-a.
PSA.73.20	Tsawrhaq tiq ghaq yufmav mav-awr noeqlar-euq lof-aer;
PSA.73.20	Sanqpaq Miqyaer-or! Nawr noeqlar ngae,
PSA.73.20	Nawr, aqyawf maf-euq shaevdzeuf-anr hawdoer taef-a.
PSA.73.21	Ngaq-euq nuima cawv-ir-awr,
PSA.73.21	Ngaq-euq lafkhoer bitsawv-euq lof-aer nar ngae;
PSA.73.22	Ngar-aq, tiqjeq-iq maq siqnya-eu dawrga lof-aer pyeuf-ir-awr;
PSA.73.22	Nawq-euq maeqshi, jeqzaq tiq mawr lof-aer pyeuf-ir-euq mir-a.
PSA.73.23	Aerkhawf, ngar aqmyanluf, nawq naeq-aer jawr-awr;
PSA.73.23	Nawr, ngaq-euq armar laf-anr nyaeftaeq naeqlaf-euq mae.
PSA.73.24	Nawr, ngaq-anr nawq-euq maeqbawq nae sheuqghae naeqlaf-awr;
PSA.73.24	Arsaq saqlar ngae nawr, ngaq-anr yawshaef khanqsaer-euq lafkhoer,
PSA.73.24	Hageuf naeqlaf taef-a.
PSA.73.25	Mq-euq khoertav, nawr maqngeur nar-aq, ngar, aqsur ghaq parjawr-eu?
PSA.73.25	Mirtsaq-euq khoertav, nawr maqngeur nar-aq,
PSA.73.25	Ngar geufmawf-eu tiqghaq-iq maqjawr.
PSA.73.26	Ngaq-euq nuima hawr-eu ngaq-euq shiqshaq ghaq baq-ir khawf;
PSA.73.26	Miqyaer-aq, ngaq-euq nuima gharduq ghaq pyeuf-awr,
PSA.73.26	Mqmaq maqbyav yarzir ngaq-euq shaqbymr ma.
PSA.73.27	Hawsher-eq, nawq-anr nae garmanr kaq-eu gar jawr-eu deuq yacawv-ir taef-a.
PSA.73.27	Nawq-anr sarjax maqzif-aer khar byaerdzae-euq tsawrhaq dawqtawv luf-anr,
PSA.73.27	Nawr lavcawv-eu mae.
PSA.73.28	Aerkhawf, Sanqpaq Miqyaer-euq dawqpae jawr-eu-aq,
PSA.73.28	Ngaq-euq gharduq yawmuiq mir-a.
PSA.73.28	Ngar, nawq nae mr-euq gardeuq dawqtawv luf-euq garkawv dawqdzawr mrni;
PSA.73.28	Ngar, Sanqpaq Miqyaer pyeuf-eu Ya’we Miqyaer-anr ngaq-euq caevzafduq bipyeuf-euq ma.
PSA.74.1	Miqyaer-or! Aqjeq mirnae nawr, nga’maf-anr li-eu maqbawni taedzae naeqlaf-eu le?
PSA.74.1	Aqjeq mirnae, nawr, nawq-euq daega-euq yawrmaf-anr nuima paersaef-eu le?
PSA.74.2	Arhuba nae, nawq nae zeurkhof-euq nawq-euq tsawrhaq baqmaf pyeuf-eu,
PSA.74.2	Nawq nae kakhof-awr nawq-euq jeqbir pyeuf-eu tsawrjeuq-anr noeqkeuv naeqlaf-awq.
PSA.74.2	Nawr jawr-euq Ziroq gawqjawq-anr noeqkeuv naeqlaf-awq.
PSA.74.3	Nawq-euq aqkuir ciqdir-awr saq-eu maqbawni cawv-ir-awr jav-eu gar canhaw le-awq.
PSA.74.3	Muir-eu deuq nae shawr-eu jawrduq-euq lafkhoer, yawdoer kharngeur-eu jeq mr-euq mae.
PSA.74.4	Nawq-anr muir-eu deuq, nawq-euq dzoerduq-euq lafkhoer jawr-awr lmq-eu mae.
PSA.74.4	Aqyawfmaf bisiq bimawr-eu laer yawqha-euq parloq parlaer katur-euq mae.
PSA.74.5	Aqyawfmaf, arbawr ghawqmya’ni daef-eu gar,
PSA.74.5	Arbawr tur-eu laer deuvhaq bafdir taq-euq gar dur-eu mae.
PSA.74.6	Khoernar-aq, aqyawfmaf yawmuiq-aer pyaftaq-euq darkawq-anr deuvhaq,
PSA.74.6	Hawr-eu diqpuq nae, tiqpov taef-aer deuvkhaef deuvkhoev jir-euq mae.
PSA.74.7	Aqyawfmaf, nawq-euq shawr-eu jawrduq-anr miqdzaq keuqpuiv-awr;
PSA.74.7	Nawq-euq tsawrmyanr-euq jawrduq-anr lavjawf-awr mirtsa bi gapanq ghae-euq mae.
PSA.74.8	Aqyawfmaf, yawqha-euq nuima-euq lafkhoer aer-eu,
PSA.74.8	“Dzawq, aqduimaf, aqyawf maf-anr lavcawvjir naeq ma.”
PSA.74.8	Aqyawfmaf, mirkhanq-euq lafkhoer kharjav-eu,
PSA.74.8	Miqyaer-euq dzoerduq dawqtawv luf-anr miqdzaq nae keuqdzaerjir yaf-euq mae.
PSA.74.9	Nga’maf bisiq bimawr-eu jeq maqya mawr-aer,
PSA.74.9	Miqyaer gharduq ngaeqdan-eu tsawrhaq tiqghaq-iq maqpar jawr-eu uqtaf;
PSA.74.9	Aqmyan keuvni heulof-aer yashaq-eu laer tiqghaq-iq maq siqnya-a.
PSA.74.10	Miqyaer-or! Muir-eu deuq, nga’maf-anr aqmyan keuvni aerdoer-eu laer la?
PSA.74.10	Aqyawfmaf, li-eu maqbawni nawq-euq tsawrmyanr-anr,
PSA.74.10	Yaeqbawq saerlu-aer aer-eu laer mae laq?
PSA.74.11	Nawr aqjeq ghae-eu, nawq-euq aqlaf, nawq-euq armar laf khawf cawqkhof-eu le?
PSA.74.11	Nawq-euq khanq-anr nae cawqdov lef-awr, aqyawf maf-anr lavcawv naeq-awq.
PSA.74.12	Aqjeq mirnae aernar-aq, Miqyaer-aq, arhuba nae ngaq-euq Sanqpaq ma.
PSA.74.12	Mirtsaq-euq khoertav kakhof-eu gar mrluf-eu mae.
PSA.74.13	Nawr, nawq-euq ghaq nae iqmalavshav-anr daeqpav-awr;
PSA.74.13	Nawr, ircuf-euq lafkhoer, iqmalavshav-euq byavyanq-euq uqduq diqpav naeq-euq mae.
PSA.74.14	Nawr, Leqberdaq-euq uqduq-anr diqpyaev diqlaev-awr;
PSA.74.14	Bawrtsanq bawrdanr-anr jawr-eu tsawrhaq-anr dzar lof-aer bidzaq-euq mae.
PSA.74.15	Nawr, cuq diqpan-awr lawrgawv-anr ircuf bi yoerle-euq mae;
PSA.74.15	Nawr, yawqjawr navluf yoer-eu lawrbaq deuq-anr ircuf bigui-ir-euq mae.
PSA.74.16	Nan’ghanr-aq, nawq-euq pyeuf-awr; uqcif khawf nawq-euq mae;
PSA.74.16	Nanrma hawr-eu yawshaef-aq, nawq nae laeqhmq taq-euq mae.
PSA.74.17	Mirtsaq tanqkhawr-euq mirkaq dawqtawvluf, nawq nae lavbaw taq-awr;
PSA.74.17	Jawrla hawr-eu tsanqgav, nawq nae baetaq-euq mae.
PSA.74.18	Ya’we Miqyaer-or! Muir-eu deuq ngaeqdoer-awr,
PSA.74.18	Aqdzawq argan deuq, nawq-euq tsawrmyanr-anr,
PSA.74.18	Yaeqbawq saerlu-aer aer-eu gar taqngaer de-eq.
PSA.74.19	Nawq-euq khaqkhoeq-euq daefzir, bawrtsanq-euq jeqzaq-anr taq a’naeq;
PSA.74.19	Li-eu maqbawni, nawq-euq irshaqzaq-euq daefzir-anr taq ngaerbyov naeqlaf.
PSA.74.20	Dawqma sarjax-anr sharnoeq naeqlaf-awq;
PSA.74.20	Aqjeq mirnae aernar-aq, mirtsaq-euq khoertav yawzanr kharjav-eu gar,
PSA.74.20	Coeqler deuqlerni mr-eu deuq nae jawrbyanjir taq-euq mae.
PSA.74.21	Nyaefsuf lar-eu gar yadaq-euq deuq shafdawr-eu lafkhoer taqbi ghof-ir,
PSA.74.21	Irshaqzaq hawr-eu shaqzaq zanqzaq, nawq-euq tsawrmyanr-anr bi jaceuq-awq.
PSA.74.22	Miqyaer-or! Turlar-awr nawq-euq yarkhaq ja-awq.
PSA.74.22	Aqdzawq argan deuq, nan-anr nae nawq-anr ngaeqdoer-euq gar taqngaer de-eq.
PSA.74.23	Nawq-anr muir-eu deuq-euq tersar-anr taqngaer.
PSA.74.23	Nawq-anr muir-eu deuq turlar-awr maq naqlerni, luiqghalar duidui luf-eu mae.
PSA.75.1	Miqyaer-or! Nga’maf, nawq-euq guiqlanq-anr jaceuq ma.
PSA.75.1	Nawq-euq tsawrmyanr dawqpae jawrluf mae laer,
PSA.75.1	Nawq-euq zanqler paq-aer ghae-eu gardeuq dzawrgaq luf-eu mirnae,
PSA.75.1	Nawq-euq guiqlanq-anr jaceuq ma!
PSA.75.2	Miqyaer heulof-aer aer-eu mae, “Ngar tsaq-eu aryamq tserdov ghaq ngae,
PSA.75.2	Ngar yarkhaq dawrcoeni dar ma.
PSA.75.3	Mirtsaq tanqkhawr hawr-eu mirtsaq-euq khoertav jawr-eu deuq guirbyov-ir luf ngae;
PSA.75.3	Ngar, mirtsaq-euq khawrzeur deuq lavzif ma. 
PSA.75.4	“Ngar, janrghae-eu tsawrhaq-anr, ‘Taqpar janrghae’ laer aernaeq-awr;
PSA.75.4	Tsawrcawv-anr-aq, heulof-aer aernaeq-eu ma; ‘Uqcoer taq bafdir.
PSA.75.5	Nawq-euq uqcoer yawgor-anr taq bafdir; Kawqlanr ghanr-awr taqngaeq.’ ”
PSA.75.6	Aqjeq mirnae aernar-aq, ciqgor-eu jeq-aq,
PSA.75.6	Nanrma dovkhaeq hawr-eu gakhaeq paw nae oe-euq maqngeur-aer,
PSA.75.6	Lafov pyawq-anr nae lar-eu khawf maqngeur-a.
PSA.75.7	Aerkhawf, yarkhaq dar-eu ghaq-aq, Miqyaer mae;
PSA.75.7	Aqyawf, tiq ghaq-anr yurka-awr, tiq ghaq-anr ciqgor naeq-eu mae.
PSA.75.8	Aqjeq mirnae aernar-aq, Ya’we Miqyaer-euq aqlaf-euq lafkhoer,
PSA.75.8	Nertseuvni ghae-eu aqgaf dzaruir danq-eu khmqmaq tiq khmq ciqluf-eu mae.
PSA.75.8	Aqyawf, yawmuiq-aer keuqtaq-awr, khmqmaq shaevkhar dovlef ngae;
PSA.75.8	Mirtsaq-euq tsawrcawv dawqtawvluf nae, dzarpaev lavdzer-awr dawr-euq mae.
PSA.75.9	Aerkhawf, ngar-aq, mqmaq maqbyav yarzir dawqdzawr mr ma.
PSA.75.9	Ngar, Yaqkov-euq Miqyaer-anr car-awr jaceuq ma.
PSA.75.10	“Ngar, tsawrcawv deuq-euq uqcoer dawqtawv luf-anr ngawqkhaefdzae ma.
PSA.75.10	Aerkhawf, tsaq-awr dawr-eu tsawrhaq deuq-euq uqcoer-aq, yabi ciqgor taef-a.”
PSA.76.1	Yurdav mirkhanq-euq lafkhoer, Miqyaer-anr siqnya-awr,
PSA.76.1	Irsaqleqlav-euq lafkhoer, aqyawf-euq tsawrmyanr huiq-eu mae.
PSA.76.2	Aqyawf-euq shawr-eu jawrduq 
PSA.76.2	Aqyawf jawr-eu jawrduq, Ziroq-anr jav-eu mae.
PSA.76.3	Khoergar, aqyawf kav-euq kavmyaq ngawqkhaef-awr,
PSA.76.3	Micaer, daeqdaqduq hawr-eu guirdeuv keuka lavcawv-euq mae. 
PSA.76.4	Nawr-aq, jeqzaq jawr-eu gawqjawq deuq navmaqtser,
PSA.76.4	Yawshaef khanqsaer hawr-eu yawmuiq yawjaq huiqdzaeq-eu mae.
PSA.76.5	Nuima khaq-eu tsawrhaq deuq tanrjoe bi daedzaq-awr,
PSA.76.5	Aqyawfmaf yufkhavbyov ghae-euq mae.
PSA.76.5	Ghaq khav-eu tsawrhaq tiqghaq-iq,
PSA.76.5	Aqyawf maf-euq aqlaf zmqduq maqpar hawdov nya-aq.
PSA.76.6	Yaqkov-euq Miqyaer-or! Nawr, aqyawf maf-anr lmqnaeq ngae,
PSA.76.6	Manq hawr-eu manq lavlawq-anr dziq-eu deuq yawshir-aer ga-eu mae.
PSA.76.7	Nawq-anr aer ngae, nawr-aq, guvlar paq-aer ghae-eu mae.
PSA.76.7	Nawr nuima paer ngae, nawq-euq maeqshi aqsur ghaq yawfpeuq-eu?
PSA.76.8	Nawr, mq-euq khoertav nae yarkhaq dar-eu bi gaqle-awr,
PSA.76.8	Mirtsaq tanqkhawr guv-ir-awr ciqcurni jav-eu mae.
PSA.76.9	Mirtsaq-euq khoertav, yawshaqzaq deuq-anr bibuq-ir-eu laer,
PSA.76.9	Miqyaer turlar-awr yarkhaqdar ngae, khoerlof-aer pyeuflar-eu mae. 
PSA.76.10	Tsawrhaqzaq-euq nuima paer-eu jeq aqdir nawq-anr jaceuq taef-a.
PSA.76.10	Dzerlar-euq nuima paer-eu jeq khoer-anr, nawr gheunaq taef-a.
PSA.76.11	Nawq-euq Miqyaer pyeuf-eu Ya’we Miqyaer-anr kamq-awr mrbyan-awq.
PSA.76.11	Aqyawf-euq tiqjawq jawr-eu deuq dawqtawvluf,
PSA.76.11	Guv paq-aer ghae-eu ghaq-anr lafsawq bifnaeq lar-awq.
PSA.76.12	Aqyawf, dzoeqda deuq-euq saflar deuvtsaevdzae naeq ngae,
PSA.76.12	Mirtsaq-euq sanqpaq deuq, aqyawf-anr guv taef-a.
PSA.77.1	Ngar, ngaq-euq tersar nae Miqyaer-anr gurgaq-euq ma.
PSA.77.1	Ngaq-euq tersar nae Miqyaer-anr gurgaq ngae,
PSA.77.1	Aqyawf-euq naqbawr ciqkhmr naeqlaf-euq mae.
PSA.77.2	Ngaq-anr gardzaq garkawv keuvle-eu arnan-anr,
PSA.77.2	Ngar, Sanqpaq Miqyaer-anr pov-euq ma.
PSA.77.2	Ngar, uqcif paw maq naqlerni, ngaq-euq aqlaf cawqdir-euq khawf,
PSA.77.2	Ngaq-euq nuima saflar maqmuiq maq sarlar nya-a.
PSA.77.3	Ngar, Miqyaer-anr noeqkeuv-awr manr-euq ma.
PSA.77.3	Ngar dawqghofdov ngae, ngaq-euq saflar gabyaev ghae-euq mir-a. 
PSA.77.4	Nawr, ngaq-euq myavnuiv myavkhov daeqbyae naeqlaf-awr,
PSA.77.4	Ngaq-euq gardzaq garkawv ardzaeq-aer kan-eu mirnae,
PSA.77.4	Dawq maq ngaeqdovcoer nya.
PSA.77.5	Ngar, arhu-euq arnan aryamq-anr sharnoeq-awr,
PSA.77.5	Arhuba-euq arkhof arla-euq garkawv sharnoeq-euq ma.
PSA.77.6	Ngar, uqcif paw ngaq nae car-euq cardawq-anr noeqmawrlar mir-a;
PSA.77.6	Ngar, ngaq-euq nuima dzardziv dziv-awr,
PSA.77.6	Ngaq-euq saflar yawmuiq-aer povtser haw-euq ma.
PSA.77.7	Sanqpaq Miqyaer, aqdui-anr li-eu maqbawni taedzae naeqlaf taef-a lor?
PSA.77.7	Aqyawf, aqdui-anr nuikhanr maqpar shir-eu laer mae laq?
PSA.77.8	Aqyawf-euq ghawqshaq gaq-eu jeq, li-eu maqbawni jirshaw-euq la lor?
PSA.77.8	Aqyawf-euq sarjax, saq-eu maqbawni gardanr maqpar tsoeq-eu mae laq?
PSA.77.9	Miqyaer, guiqlanq yawdzanr bif-eu jeq-anr ngaershaw-euq la laq?
PSA.77.9	Aqyawf nuima paer-awr nanqyuni ghawqshaq gaq-eu jeq piqtaeq-aq lor? 
PSA.77.10	Khoernar-aq, ngar aer-eu, “Heu-aq, ngar nuima nar-eu tiqjeq ma.
PSA.77.10	Aerkhawf, ngar, Gor duidui-eu ghaq-euq armar laf-euq arkhof arla-anr noeqkeuv ma.”
PSA.77.11	Ngar, Ya’we Miqyaer-euq gardeuq-anr noeqkeuv ma.
PSA.77.11	Ngar, arhuba nawq nae zanqler paq-aer ghae-eu jeq,
PSA.77.11	Mryaf-euq gar aqdir noeqkeuv ma.
PSA.77.12	Ngar, nawq nae khar mryaf-euq gardeuq-euq garkawv khawf, dzardzivdziv ma.
PSA.77.12	Nawq nae mr-euq deuq-euq garkawv sharnoeq sharsawx ma.
PSA.77.13	Miqyaer-or! Nawq-euq garma-aq, shawr-eu jawrduq-euq lafkhoer jav-eu mae.
PSA.77.13	Aqdui-euq Miqyaer lof-aer huiq-eu miqyaer aqsur ghaq jawr-eu la?
PSA.77.14	Nawr-aq, zanqler paq-aer ghae-eu jeq mr-eu Miqyaer mae.
PSA.77.14	Nawr ghaq khav-eu garkawv, tsawrhaqzaq-anr dawqdzawr mrnaeq-euq mae.
PSA.77.15	Nawq-euq tsawrhaq pyeuf-eu Yaqkov hawr-eu Yorsaev-euq zaqdeuq-anr,
PSA.77.15	Nawr, nawq-euq ghaq khav-eu lafdu nae kakhof naeq-euq mae. 
PSA.77.16	Ircuf, nawq-anr mawr ngae, Miqyaer-or! Ircuf nawq-anr mawr ngae guv-ir-awr;
PSA.77.16	Naf-eu yawnaf khawf, yawdzuq dzuq-eu mae.
PSA.77.17	Mqdmr-aq, ircuf shaevka lef-awr, mq tersar bi dovle-eu uqtaf,
PSA.77.17	Nawq-euq kavmyaq khawf khoerpaw heupaw beuvdov ghae-eu mae.
PSA.77.18	Nawq-euq mqjeq-euq tersar jaqlaer laerzeuv-euq lafkhoer manrluf-awr,
PSA.77.18	Mqmyawf myawf-awr mirtsaq-anr bi byalar-eu uqtaf,
PSA.77.18	Mirtsaq tanqkhawr yawdzuq dzuq-awr nyaenyae-aer jav-eu mae.
PSA.77.19	Nawq-euq garma-aq, iqmalavshav-euq lafkhoer jav-awr,
PSA.77.19	Nawq-euq cankawv-aq, huiq-eu ircuf-euq lafkhoer jav-eu mirnae,
PSA.77.19	Nawq nae can-euq aqkuir paeqzar-aq, maq siqlar-a.
PSA.77.20	Nawr, nawq-euq tsawrhaq-anr yawr yawrmaf lof-aer,
PSA.78.1	Ngaq-euq tsawrhaq deuq-or! Ngaq-euq zanrdawq-anr naqbawr narhaq-awr;
PSA.78.1	Ngaq-euq khaqmae-euq dawq-anr, nawq-euq naqbawr ciqkhmr-awq.
PSA.78.2	Ngar, ngaq-euq khaqmae mrnga-awr dawqdaq zmq ma.
PSA.78.2	Ngar, arhuba-euq zaftaq-euq dawq ngaeq ma.
PSA.78.3	Aqdui-euq aqpoeq deuq, aqdui-anr aernaeq laf-awr,
PSA.78.3	Aqdui gaqhaw-awr siqnya-eu garkawv mae.
PSA.78.4	Aqdui, aqyawf maf-euq zaqdeuq uvdeuq-anr nae maq zaftaq.
PSA.78.4	Ya’we Miqyaer-anr jaceuq paq-aer ghae-eu deuq,
PSA.78.4	Aqyawf-euq ghaq hawr-eu zanqler paq-aer ghae-eu aqyawf nae mr-euq gar,
PSA.78.4	Maeqnan paw cantae laf-eu nanqzir-anr ja’naeq ma.
PSA.78.5	Aqjeq mirnae aernar-aq, aqyawf, Yaqkov-euq lafkhoer dawqdzawr taqyaf-awr,
PSA.78.5	Irsaqleqlav-euq lafkhoer zanrdawq bifyaf-euq mae.
PSA.78.5	Khoer-aq, aqyawfmaf, aqyawf maf-euq zaqdeuq uvdeuq-anr bi siqnya’ni,
PSA.78.5	Aqyawf nae aqdui-euq aqpoeq deuq-anr khaerdawq bifyaf-euq mae.
PSA.78.6	Nanqzir pyeuf-eu, maeqnan paw daefle-eu zaqdeuq uvdeuq,
PSA.78.6	Aqyawf maf-anr siqnya’ni; Aqyawfmaf tsawqtur-awr,
PSA.78.6	Aqyawf maf-euq zaqdeuq uvdeuq-anr dawqdzawr mrnaeq-eu gharduq mae.
PSA.78.7	Khoer-aq, aqyawfmaf, Miqyaer-anr noeqtmq taq-awr,
PSA.78.7	Miqyaer-euq gardeuq-anr maqbi ngaer-eu uqtaf;
PSA.78.7	Aqyawf-euq zanrdawq khofdawq-anr bi cantae-eu gharduq mae.
PSA.78.8	Khoer-aq, aqyawf maf-anr, aqyawf maf-euq aqpoeq deuq lof-aer,
PSA.78.8	Maqbi durlar-eu gharduq mae.
PSA.78.8	Aqyawf maf-euq tsawrtsuif-aq, nuima taq-eu maqtsaq-aer;
PSA.78.8	Aqyawf maf-euq saflar, Miqyaer-anr sarjax maqzif-eu uqtaf,
PSA.78.8	Miqyaer-euq aerdawq maq narhaq geuf-aer puiq-euq tsawrtsuif mae.
PSA.78.9	Erpaqleq-euq zaqdeuq, guirdeuv deuv-eu keuka dawv-awr kav bafluf-eu khawf,
PSA.78.9	Guirdeuv deuv-eu arnan-anr caevbyov-euq mae.
PSA.78.10	Aqyawfmaf, Miqyaer-euq dawqma sarjax-anr maq mrcaw-aer;
PSA.78.10	Aqyawf-euq zanrdawq-euq lafkhoer tiqpawf-iq maq cantae-aq.
PSA.78.11	Aqyawfmaf, aqyawf nae bimawr-euq aqyawf-euq gardeuq,
PSA.78.11	Hawr-eu zanqler paq-aer ghae-eu jeq ngaer-euq mae.
PSA.78.12	Miqyaer, Irjirtuv-euq Zornav daega-anr,
PSA.78.12	Aqyawf maf-euq aqpoeq deuq-euq maeqshi zanqler paq-aer ghae-eu jeq mr-euq mae.
PSA.78.13	Aqyawf, iqmalavshav-anr daeqpav-awr, ircuf-anr kavpyawr lof-aer biyawf-awr,
PSA.78.13	Aqyawf maf-anr bi cantsaev-euq mae.
PSA.78.14	Aqyawf, aqyawf maf-anr nan’ghanr paw-aq, mqdmr nae sheuqghae-awr;
PSA.78.14	Uqcif mirlanni, dofluf-eu miqdzaq nae sheuqghae-euq mae.
PSA.78.15	Aqyawf, bawrtsanq bawrdanr-anr khaqlo diqpav-awr;
PSA.78.15	Aqyawf maf-anr yawnaf-anr nae dovlar-euq myaq duidui-eu ircuf bidawr-euq mae.
PSA.78.16	Aqyawf, khaqlo-anr nae khawf ircuf bi dovle-awr,
PSA.78.16	Ircuf khoer lawrgawv lof-aer bi yoerle-euq mae.
PSA.78.17	Aerkhawf, aqyawfmaf, Miqyaer-anr iqbax par mrmyaqdzaeq lar-awr;
PSA.78.17	Bawrtsanq bawrdanr-euq lafkhoer, aqyawfmaf, gor duidui-eu ghaq-anr puiq-euq mae.
PSA.78.18	Aqyawfmaf khar dzaqmawf-eu jeq bidzaq naeqlaf laer shar-awr,
PSA.78.18	Aqyawf maf-euq nuima-euq lafkhoer Miqyaer-anr tsermr haw-euq mae.
PSA.78.19	Aqyawfmaf, Miqyaer-anr puiq-eu dawq ngaeq-awr aer-eu,
PSA.78.19	“Bawrtsanq bawrdanr-euq lafkhoer, Miqyaer hawqje shardanrnya mae lor?
PSA.78.20	Haeq, aqyawf khaqlo-anr juif-awr ircuf bi tanqdov lef-awr lawrgawv lof-aer yoerle-euq mae.
PSA.78.20	Aerkhawf, aqyawf-euq tsawrhaq-euq gharduq kaqmur hawr-eu shaqjir bi dzaqnya mae laq?”
PSA.78.21	Khoermirnae, Ya’we Miqyaer, heu-anr yagaq ngae, nuima paerlar-awr,
PSA.78.21	Yaqkov-euq zaqdeuq uvdeuq-anr keuq-eu miqdzaq lavdof taq-euq uqtaf;
PSA.78.21	Aqyawf, Irsaqleqlav-euq tsawrhaq-anr nuima par paerkhav lar-euq mae.
PSA.78.22	Aqjeq mirnae aernar-aq, aqyawfmaf, Miqyaer-anr maqjan-aer,
PSA.78.22	Aqyawf-euq kakhof-eu jeq-anr maqghoe-aq.
PSA.78.23	Aerkhawf, aqyawf, khoertav jav-eu mqdmr-anr dawq bif-awr,
PSA.78.23	Mqtav-euq larghov bipan le-euq mae.
PSA.78.24	Aqyawf maf-euq khoertav 
PSA.78.24	Aqyawf maf-anr mqtav-euq dzar bif-awr bidzaq-euq mae.
PSA.78.25	Tsawrhaqzaq, mqtav ghaqkhaer-euq dzar yadzaq-awr;
PSA.78.25	Aqyawf, aqyawf maf-anr dzaq-eu jeq tiqbyan tiqlof bifnaeq-euq mae.
PSA.78.26	Aqyawf, nanrma dovkhaeq paw-euq jaqlaer mq-euq khoertav bi bawlaf-awr;
PSA.78.26	Aqyawf-euq baoq nae, lafov paw-euq jaqlaer bi dovlar-euq mae.
PSA.78.27	Aqyawf, aqyawf maf-euq khoertav khaqlaer lof-aer shaqjir bi gale-awr;
PSA.78.27	Iqmalavshav-euq kharshuif lof-aer arjir deuq pyaeqghae lef-euq mae.
PSA.78.28	Aqyawfmaf saeqghawv ghawv-awr jawrnaq mrluf-eu pu-euq ghanrcae,
PSA.78.28	Yawqha-euq jawrduq tiqjawq bi gale-euq mae.
PSA.78.29	Miqyaer, aqyawfmaf dzaqmawf-eu jeq bifnaeq-euq mirnae;
PSA.78.29	Aqyawfmaf dzaq-awr, tiqdaev ya dzaqdaev-euq mae.
PSA.78.30	Aqyawfmaf dzaqmawf-eu jeq maqya dzaq-aer maqghae-aq.
PSA.78.30	Aerkhawf, dzar khoer aqyawf maf-euq khaqmae-anr anrluf ngae,
PSA.78.31	Miqyaer, aqyawf maf-anr nuima paer-eu lafkhoer;
PSA.78.31	Aqcawq taf-aer lov-eu aqyawf maf-euq tsawrhaq-anr saef-awr,
PSA.78.31	Irsaqleqlav-euq zaqguq deuq-anr lavsaef-euq mae.
PSA.78.32	Heulof-aer janrnaeq-euq khawf, aqyawfmaf iqbax parmr-awr;
PSA.78.32	Aqyawf nae zanqler paq-aer ghae-eu jeq mr-euq gar maqjan-a.
PSA.78.33	Khoermirnae, aqyawf, aqyawf maf-euq arnan aryamq-anr saf lof-aer bi byovjir-awr;
PSA.78.33	Aqyawf maf-euq arkhof arla-aq, guv-awr gav-eu lafkhoer bijir-euq mae.
PSA.78.34	Aqyawf, aqyawf maf-anr saef ngae, aqyawfmaf, aqyawf-anr pov-euq mae.
PSA.78.34	Aqyawfmaf, ghoflar-awr nuima keuv-eu lafkhoer Miqyaer-anr pov-euq mae.
PSA.78.35	Khoernar-aq, aqyawfmaf, Miqyaer-aq, aqyawf maf-euq logur pyeuf-awr,
PSA.78.35	Gor duidui-eu Miqyaer-aq, aqyawf maf-anr,
PSA.78.35	Kakhof-eu ghaq pyeuf-eu gar noeqmawr lar-euq mae.
PSA.78.36	Aerkhawf, aqyawfmaf, aqyawf-anr khaqmae nae japoeq-eu gar nae,
PSA.78.36	Aqyawf maf-euq maeqlar nae aqyawf-anr jaqmyawf myawf-eu mae.
PSA.78.37	Aqjeq mirnae aernar-aq, aqyawf maf-euq nuima, aqyawf-anr maqjav-aer;
PSA.78.37	Aqyawfmaf, aqyawf-euq dawqma sarjax-anr khawf sarjax maqzif-a.
PSA.78.38	Aerkhawf, Miqyaer ghawqshaq gaq-eu jeq byan-eu mirnae;
PSA.78.38	Aqyawf maf-euq yawlaeq yawca-euq iqbax pyaeqnaeq-awr,
PSA.78.38	Aqyawf maf-anr maq lavcawv naeq-aq.
PSA.78.38	Ghawqmya pov, aqyawf nuima paer-eu khawf,
PSA.78.38	Ordzeur naeq-awr, aqyawf, nuima kharpaer-eu lof-aer maq janrnaeq-aq.
PSA.78.39	Aqjeq mirnae aernar-aq, aqyawf maf-aq,
PSA.78.39	Jaqlaer bawbyov ghae-euq nar-aq,
PSA.78.39	Maq ghoflar-eu saf-anr dur-eu, shiqshaq taef mae laer, aqyawf noeqkeuv-euq mae.
PSA.78.40	Aqyawfmaf, kharshuif-euq daega-euq lafkhoer,
PSA.78.40	Aqyawf-anr armyav pov nuima bicawv-ir-awr;
PSA.78.40	Bawrtsanq bawrdanr-euq lafkhoer,
PSA.78.40	Aqyawf-euq nuima armyav pov lavpaer-euq nga!
PSA.78.41	Aqyawfmaf, Miqyaer-anr tiqpov sair tiqpov tsermr haw-awr,
PSA.78.41	Irsaqleqlav-euq Yawshawr ghaq-anr nyaefsuf naeq-euq mae.
PSA.78.42	Aqyawfmaf, aqyawf-euq baoq huiq-eu aqlaf-anr hawr-eu,
PSA.78.42	Aqyawf maf-anr muir-eu deuq-anr nae,
PSA.78.42	Aqyawf nae kakhof naeq-euq arnan-anr ngaer-euq mae.
PSA.78.43	Irjirtuv-euq lafkhoer, aqyawf-euq bisiq bimawr-eu jeq mr-awr,
PSA.78.43	Zornav daega-anr, aqyawf-euq zanqler paq-aer ghae-eu jeq mr-euq mae.
PSA.78.44	Aqyawfmaf, ircuf maqbi dawrnya paq-aer,
PSA.78.44	Aqyawf maf-euq lawrbaq hawr-eu lawrgawv-anr shiq bipyeuf-ir-euq mae.
PSA.78.45	Aqyawf, aqyawf maf-anr bi kawfsaef dzaq-eu laer buqsav baqmaf pyaeqghae lef-awr;
PSA.78.45	Aqyawf maf-anr bi lavcawv-eu laer khaqpaq baqmaf pyaeqghae lef-euq mae.
PSA.78.46	Aqyawf nae aqyawf maf-euq dzaqla ghovcaer, aqjuq-anr bifnaeq-awr;
PSA.78.46	Aqyawfmaf nae laejae-awr mr-euq jeq, nyaevbanr baqmaf-anr bifnaeq-euq mae.
PSA.78.47	Aqyawf, aqyawf maf-euq aqgaf bawduv-anr uqyaer arsiq nae bi daecawv-awr,
PSA.78.47	Siqguq arbawr-anr ngaer nae bi gasaef-euq mae.
PSA.78.48	Aqyawf, aqyawf maf-euq jeqzaq yawhuiq-anr, uqyaer arsiq nae bi daesaef-awr;
PSA.78.48	Aqyawf maf-euq jeqzaq yawzaq-anr-aq, miqdzaq dof-eu tsof nae bi daesaef-euq mae.
PSA.78.49	Aqyawf, aqyawfmaf jawr-eu gar lavcawv-eu mqtav ghaqkhaer bi’oe-awr,
PSA.78.49	Aqyawf guvlar paq-aer ghae-eu aqyawf-euq nuima yawkhav-aer paer-eu jeq,
PSA.78.49	Nuidav dav-eu jeq, nuipaer paer-eu jeq hawr-eu gardzaq garkawv,
PSA.78.49	Aqyawf maf-euq khoertav shaevdav lef-eu mae.
PSA.78.50	Aqyawf nuima paer-eu jeq-euq cankawv lavbaw-awr;
PSA.78.50	Aqyawf, aqyawf maf-euq nuima saflar shir-eu jeq-anr nae maqbi dzeur-ir-aer;
PSA.78.50	Aqyawf maf-euq daefzir-anr nargawr gawrma bi nyawqler-euq mae.
PSA.78.51	Haqmav-euq saeqghawv-euq lafkhoer, ghaq nae za-euq huqbaw aqyuif pyeuf-eu,
PSA.78.51	Irjirtuv-euq huqbaw zaqyo dawqtawv luf-anr lavsaefjir naeq-euq mae.
PSA.78.52	Aerkhawf, aqyawf, aqyawf-euq tsawrhaq-anr, yawr lof-aer bi dovle-awr;
PSA.78.52	Bawrtsanq bawdanr-euq lafkhoer aqyawf, aqyawf maf-anr,
PSA.78.52	Yawrmaf lof-aer sheuqghae-euq mae.
PSA.78.53	Aqyawf, aqyawf maf-anr yawmuiq-aer sheuqghae-eu mirnae, aqyawfmaf maqguv-a.
PSA.78.53	Aerkhawf, aqyawf maf-anr muir-eu deuq-aq,
PSA.78.53	Iqmalavshav-euq ircuf nae bi danqpymq-euq mae.
PSA.78.54	Khoernar-aq, aqyawf, aqyawf maf-anr,
PSA.78.54	Aqyawf-euq shawr-eu mirkaq-anr sheuqkeuv naeq-euq mae.
PSA.78.54	Gawqjawq heujawq-aq, aqyawf-euq armar laf nae za-euq mae.
PSA.78.55	Aqyawf, aqyawf maf-euq maeqhu jawr-euq tsawrjeuq tsawrca deuq-anr khawf, taedzae naeq-awr;
PSA.78.55	Aqyawf maf-anr jeqbir lof-aer mirtsaq cavdaeq daeqbir naeq-euq mae.
PSA.78.55	Khoernar-aq, Irsaqleqlav tsawrjeuq-anr,
PSA.78.55	Aqyawf maf-euq saeqghawv-euq lafkhoer bijawr-euq mae.
PSA.78.56	Aerkhawf, aqyawfmaf, Gor duidui-eu Miqyaer-anr tsermr-awr,
PSA.78.56	Puiq-euq uqtaf, aqyawf-euq dawqdzawr-anr maq cantae-a.
PSA.78.57	Aqyawf maf-euq aqpoeq aqbawr deuq lof-aer,
PSA.78.57	Narkhan paw ciqpyawr-awr sarjax maqzif-eu jeq mr-euq mae.
PSA.78.57	Aqyawf maf-aq, ghoecoer paq-aer maqghae-eu,
PSA.78.57	Gardzer paw dov-ir-eu kav-anr dur-eu mae.
PSA.78.58	Aqjeq mirnae aernar-aq, aqyawf maf-euq yawgor jawrduq deuq-euq baqda’nae,
PSA.78.58	Aqyawf-anr nuima bi paerlar-awr;
PSA.78.58	Aqyawfmaf nae pyaftaq-euq tanqpanq aqma mawrkawr deuq-euq baqda’nae,
PSA.78.58	Aqyawf-anr myavnav bi navlar-euq mae.
PSA.78.59	Miqyaer heu-anr yagaq ngae, nuima paerlar-awr,
PSA.78.59	Irsaqleqlav-anr nuidav yawkhav-aer dav-eu mae.
PSA.78.60	Khoermirnae, aqyawf nae tsawrhaqzaq-euq ghanrcae bijav-euq saeqghawv,
PSA.78.60	Shirloq-anr jav-eu saqpar saeqghawv-anr aqyawf byaerdzae-euq mae.
PSA.78.61	Khoernar-aq, aqyawf-euq ghaq, zaqkhav pyeuf-ir ni a’naeq-awr,
PSA.78.61	Aqyawf-euq yawshaef khanqsaer, muir-eu deuq-euq aqlaf-anr biur-ir-euq mae.
PSA.78.62	Aqyawf, aqyawf-euq jeqbir-anr nuima paer-awr,
PSA.78.62	Aqyawf-euq tsawrhaq, micaer khaeq-anr a’naeq-euq mae.
PSA.78.63	Aqyawf maf-euq aqli zaqguq deuq, miqdzaq nae bi puivsaef-awr,
PSA.78.63	Aqyawf maf-euq aqbur zaqguq deuq, danqdzaq-ir khar maqbi za-aq.
PSA.78.64	Aqyawf maf-euq pirma deuq micaer nae yacoq-ir-awr,
PSA.78.64	Aqyawf maf-euq miqcoeq miqma deuq, tsawrngoer maqngoer naeq-aq.
PSA.78.65	Khoernar-aq, Sanqpaq Miqyaer yufkhav taq-euq turlar-euq lof-aer turlar-awr;
PSA.78.65	Aqgaf dzaruir dawr-euq baqda’nae gur-eu,
PSA.78.65	Ghaq zawr khav-eu tiq ghaq lof-aer dur-eu mae.
PSA.78.66	Aqyawf, aqyawf-anr muir-eu deuq-anr deuvdeuv-aer taekhof ghaq-awr;
PSA.78.66	Aqyawf, aqyawf maf-anr li-eu maqbawni daqga-eu jeq biza-euq mae.
PSA.78.67	Khoeruqtaf, aqyawf, Yorsaev-euq saeqghawv-anr byaerdzae-awr,
PSA.78.67	Aqyawf, Erpaqleq tsawrjeuq tsawrca-anr maq tserdov-aq.
PSA.78.68	Aerkhawf, Yurdav tsawrjeuq hawr-eu,
PSA.78.68	Aqyawf zawr gaq-eu Ziroq gawqjawq-anr tser-euq mae.
PSA.78.69	Aqyawf, aqyawf nae li-eu maqbawni baezif taq-euq mirtsaq tanqkhawr lof-aer,
PSA.78.69	Sanqpaq-euq nymrgor lof-aer, aqyawf-euq shawr-eu jawrduq tsovtaq-euq mae.
PSA.78.70	Aqyawf, aqyawf-euq kuirlaf zaqkhav Daqbir-anr tserdov-awr,
PSA.78.70	Yawr yawrkuv-anr nae sheuqlaq-ir-euq mae.
PSA.78.71	Aqyawf, yawrzaq jawr-eu yawrma-anr bobo-aer jawrluf-eu gar nae,
PSA.78.71	Miqyaer, aqyawf-anr sheuqdov laf-awr;
PSA.78.71	Aqyawf-euq tsawrhaq pyeuf-eu Yaqkov hawr-eu,
PSA.78.71	Aqyawf-euq jeqbir pyeuf-eu Irsaqleqlav-anr yawr bo-eu lof-aer bi bosav-euq mae.
PSA.78.72	Khoermirnae, aqyawf-euq nuima muiq-awr jaq-eu lafkhoer,
PSA.78.72	Aqyawf, aqyawf maf-anr yawr bo-eu lof-aer bosav-awr;
PSA.78.72	Aqyawf-euq bym-awr nya-eu aqlaf nae, aqyawf maf-anr sheuqghae-euq mae.
PSA.79.1	Miqyaer-or! Aqcawq tsawrjeuq, nawq-euq jeqbir-anr urle taq-euq mae.
PSA.79.1	Aqyawfmaf, nawq-euq shawr-eu uqduq tanqnymr nymrma-anr,
PSA.79.1	Maqshawrni bipyeuf-ir-awr;
PSA.79.1	Aqyawfmaf, Yeqlursaqlaeq-anr lavpyav lavshavjir yaf-euq mae.
PSA.79.2	Nawq-euq kuirlaf zaqkhav shirtaq-euq mawrdo,
PSA.79.2	Aqyawfmaf, mq-euq arjir-anr dzar lof-aer bidzaq-awr;
PSA.79.2	Nawq-euq tsawrshawr-euq shiqshaq-aq,
PSA.79.2	Mirtsaq-euq bawrtsanq-euq jeqzaq-anr bidzaq-euq mae.
PSA.79.3	Aqyawfmaf nae aqcawq-euq shiq, ircuf lof-aer lavyoer-euq khoer-aq,
PSA.79.3	Yeqlursaqlaeq meuq tiqjawq yoerluf-eu khawf,
PSA.79.3	Tsawrshir duqpanq-eu tiqghaq-iq maqjawr-a.
PSA.79.4	Nga’maf-aq, dawqpae jawr-eu tsawrhaq deuq ngaeqdoerduq pyeuflar-awr;
PSA.79.4	Tiqjawq jawr-eu deuq aqjaf jafduq hawr-eu ja’uirduq pyeuflar taq-euq mae.
PSA.79.5	Ya’we Miqyaer-or! Nawr aqmyan keuvni nuima paer-eu laer ghae-eu le?
PSA.79.5	Li-eu maqbawni lor?
PSA.79.5	Nawr myavnav nav-eu, miqdzaq dof-eu lof-aer bidof-eu laer ma laq?
PSA.79.6	Nawq-anr maq siqnya-eu tsawrjeuq deuq-anr hawr-eu,
PSA.79.6	Nawq-euq tsawrmyanr-anr maqkur-eu mirkhanq-euq khoertav,
PSA.79.6	Nawq-euq nuima paer-eu jeq shaevdav naeq-awq.
PSA.79.7	Aqjeq mirnae aernar-aq, aqyawfmaf, Yaqkov-anr kawfdzaq jir-awr;
PSA.79.7	Aqyawfmaf, aqyawf-euq jawrduq jawrzar lavcawvjir naeq-euq mae.
PSA.79.8	Nga’maf-anr coeqlar-eu dzeurlaf ngae-euq yawlaeq yawca, ngaer naeqlaf-awq.
PSA.79.8	Nawq-euq nanqyuni ghawqshaq gaq-eu jeq,
PSA.79.8	Nga’maf-anr yawkawr-aer bi keuvle naeqlaf-awq.
PSA.79.8	Aqjeq mirnae aernar-aq, nga’maf yawkhav-aer bi gheu’aw taq-euq mir-a.
PSA.79.9	Nga’maf-anr kakhof-eu ghaq pyeuf-eu Miqyaer-or,
PSA.79.9	Nawq-euq tsawrmyanr yawshaef khanqsaer za’ni,
PSA.79.9	Nga’maf-anr cawba naeqlaf-awq.
PSA.79.9	Nawq-euq tsawrmyanr muiqni, nga’maf-anr bibuq-ir-awr,
PSA.79.9	Nga’maf-euq iqbax-euq gharduq lawrdan-eu jeq laeqhmq naeqlaf-awq.
PSA.79.10	Aqjeq ghae-eu aqcawq tsawrjeuq heulof-aer bi’aer-eu,
PSA.79.10	“Aqyawf maf-euq Miqyaer aqgeugar jawr-eu la?”
PSA.79.10	Nawq-euq kuirlaf zaqkhav deuq-anr shiq lavdov-euq deuq-anr,
PSA.79.10	Lafpov povkhof naeq-eu garkawv, nga’maf-euq maeqshi,
PSA.79.10	Tsawrjeuq tsawrca deuq-anr bisiq-awq.
PSA.79.11	Kuv-anr bidawv-euq deuq manr-eu tersar nawr jawr-eu gar bi larkeuv-awq.
PSA.79.11	Huiq-awr manr-eu nawq-euq baoq-anr ghoe-awr,
PSA.79.11	Yashir mae laer bi dartsaev taq-euq deuq-anr bidzeur-ir-awq.
PSA.79.12	Sanqpaq Miqyaer-or! Nga’maf-euq dawqpae jawr-eu deuq-euq bawkhanr-anr keuvni,
PSA.79.12	Nawq-anr ngaeqdoer-euq jeq yur-awr,
PSA.79.12	Aqyawf maf-anr shif myav byan’ni janrkhof naeq-awq.
PSA.79.13	Khoerngae, nawq-euq daega-anr jawr-eu yawr,
PSA.79.13	Nawq-euq tsawrhaq pyeuf-eu nga’maf,
PSA.79.13	Nawq-euq guiqlanq-anr li-eu maqbawni jaceuq-awr,
PSA.79.13	Yawqzir navluf nawq-anr jaceuq-eu jeq bi mawryaf ma.
PSA.80.1	Yawrmaf-anr sheuqghae-eu lof-aer Yorsaev-anr sheuqghae-awr,
PSA.80.1	Yawr bo-eu lof-aer Irsaqleqlav-anr bosav-eu ghaq-or,
PSA.80.1	Nga’maf-anr naqbawr ciqkhmr naeqlaf-awq.
PSA.80.1	Jeqlurbeq-euq yawkaq-anr jawrluf-eu ghaq-or,
PSA.80.1	Yawshaef byadov lef-awq.
PSA.80.2	Erpaqleq, Beqyaqmiq hawr-eu Maqnarseq-euq maeqshi,
PSA.80.2	Nawq-euq ghaq bimawr-eu lafkhoer,
PSA.80.2	Oe-awr nga’maf-anr kakhof naeqle-awq.
PSA.80.3	Miqyaer-or! Nga’maf-anr lavmuiqkhof naeqlaf-awq.
PSA.80.3	Nga’maf kakhof-eu jeq za’ni, nawq-euq myavpyawq-anr nae,
PSA.80.3	Yawshaef bi byadov lef-awq!
PSA.80.4	Guirmaf-euq Miqyaer pyeuf-eu Ya’we Miqyaer-or!
PSA.80.4	Nawq-euq tsawrhaq guiqlanq shar-eu gar,
PSA.80.4	Nawr nuima aqmyan keuvni paer-eu laer ghae-eu le?
PSA.80.5	Nawr, aqyawf maf-anr myavbir-euq dzar bidzaq-awr,
PSA.80.5	Aqyawf maf-anr myavbir ghawqmya’ni bidawr-euq mae.
PSA.80.6	Nawr, nga’maf-anr, nga’maf-euq dawqpae jawr-eu deuq naeq-aer bi caedzaq naeqlaf-awr,
PSA.80.6	Nga’maf-anr muir-eu deuq, aqyawfmaf yawkaq uirluf-eu mae.
PSA.80.7	Guirmaf-euq Miqyaer-or! Nga’maf-anr lavmuiqkhof naeqlaf-awq.
PSA.80.7	Nga’maf kakhof-eu jeq za’ni, nawq-euq myavpyawq-anr nae yawshaef bi byadov lef-awq!
PSA.80.8	Nawr, Irjirtuv-anr nae aqgaf cirni tiq ni yurlaf-awr,
PSA.80.8	Nawr, aqcawq tsawrjeuq deuq-anr taedzae-awr,
PSA.80.8	Aqgaf cirni ka-euq mae.
PSA.80.9	Nawr, aqgaf cirni-euq gharduq mirtsaq laeqhmq-awr,
PSA.80.9	Duqcir ghawqmanrni bi ka’nafghae ngae,
PSA.80.9	Mirkhanq khanqlanni uvbyan jir-euq mae.
PSA.80.10	Bawduv khoer, gawqdur-anr gurba bakaq taq-awr,
PSA.80.10	Uqpyaq uqlaf deuq-aq, huiq-awr gor-eu shuqlir arbawr-anr uvtaeq taq-euq mae.
PSA.80.11	Uqpyaq uqlaf deuq, iqmalavshav-anr keuvni, cawqjadov ghae-awr,
PSA.80.11	Lafmyav deuq lawrbaq-anr keuvni, cawqjakeuv taq-euq mae.
PSA.80.12	Aqgaf yar-euq garma-anr khar cantsaev-eu deuq, arsiq bipyav paq-aer,
PSA.80.12	Nawr aqjeq mirnae, mrjawq taq-euq yarkmr-anr ngawqpyav-euq le?
PSA.80.13	Yarsaq-euq zafteq deuq, aqgaf bawduv-euq duqcir boeqlaev-awr,
PSA.80.13	Daega-anr gav-eu bawrtsanq-euq jeqzaq deuq, aqgaf dzaqjir-eu mae.
PSA.80.14	Guirmaf-euq Miqyaer-or! Shar ma!
PSA.80.14	Nga’maf-anr lavmuiqkhof naeqlaf-awq.
PSA.80.14	Mq-euq khoertav nae nga’maf-anr hawka lef-awr,
PSA.80.14	Hawmawr-awr, aqgaf yarkmr heukmr-anr hawle-awq.
PSA.80.15	Nawq-euq armar laf nae kataq-euq aqgaf yarkmr hawr-eu,
PSA.80.15	Nawq-euq gharduq ghaq bikhav-euq lafmyav-anr hawle-awq.
PSA.80.16	Aqgaf cirni bi coerdzae-awr, miqdzaq nae bi keuqpuiv-euq mae.
PSA.80.16	Nawq-euq myavpyawq mrzanr ngae, aqyawfmaf cawv-ir-eu mae.
PSA.80.17	Nawq-euq aqlaf, nawq-euq armar paw jawr-euq ghaq-euq khoertav bijav-awr;
PSA.80.17	Nawq-euq gharduq ghaq bikhav-euq tsawrhaqzaq-euq khoertav bijav-awq.
PSA.80.18	Khoernar-aq, nga’maf, nawq-anr narkhan maqpar ciqpyawrnaeq ma.
PSA.80.18	Nga’maf-anr lavdaef naeqlaf-awq.
PSA.80.18	Nga’maf, nawq-euq tsawrmyanr-anr kur ma.
PSA.80.19	Guirmaf-euq Miqyaer pyeuf-eu Ya’we Miqyaer-or,
PSA.80.19	Nga’maf-anr lavmuiqkhof naeqlaf-awq.
PSA.80.19	Nga’maf kakhof-eu jeq za’ni,
PSA.80.19	Nawq-euq myavpyawq-anr nae yawshaef bi byadov lef-awq!
PSA.81.1	Aqdui-euq ghaq pyeuf-eu Miqyaer-anr,
PSA.81.1	Tersar yawkhav-aer carnaeq-awq.
PSA.81.1	Yaqkov-euq Miqyaer-anr laqkhaq caer-eu lafkhoer gurgaq-awq.
PSA.81.2	Cardawq cardov laf-awr caexlaer civ-awq.
PSA.81.2	Narhaq muiq paq-aer deur-mq diq-awr bawqlaw baw-awq.
PSA.81.3	Bala lashuif tsaeqlar ngae, lalov lovlar ngae hawr-eu,
PSA.81.3	Yawbui bui-eu arnan-anr darhae baw-awq.
PSA.81.4	Aqjeq mirnae aernar-aq,
PSA.81.4	Heu-aq, Irsaqleqlav-euq zanrtaq khoftaq mae.
PSA.81.4	Yaqkov-euq Miqyaer nae biftaq-euq zanrdawq mae.
PSA.81.5	Aqyawf nae Yorsaev-euq lafkhoer dawqdzawr lof-aer bifyaf-euq mae.
PSA.81.5	Aqyawf, Irjirtuv-anr cantsaev ghaeluf ngae,
PSA.81.5	Ngar maq ghovshaw nya-eu dawqngaeq dawqbav yagaq-euq ma.
PSA.81.6	“Ngar, aqyawf-euq bafpu-anr darluf-eu khavbaev yurdzae naeq-awr;
PSA.81.6	Aqyawf-euq aqlaf-anr nae, khavpuq yurdov naeq-euq ma.
PSA.81.7	Nawr, gardzaq garkawv-euq lafkhoer kur ngae,
PSA.81.7	Ngar, nawq-anr bibuq-ir-euq ma.
PSA.81.7	Ngar, zaftaq-euq jawrduq mqjeq-euq lafkhoer nae,
PSA.81.7	Nawq-anr ngaeqkhof-euq ma.
PSA.81.7	Ngar, nawq-anr Maqlirbaq lawrgawv-euq dawqpae tsermr haw-euq ma. 
PSA.81.8	“Ngaq-euq tsawrhaq-or! Narhaq sher-eq.
PSA.81.8	Ngar, nawq-anr aernoeqnaeq nyar!
PSA.81.8	Irsaqleqlav-or! Nawr, ngaq-euq dawq-anr bi narhaqmawf mir-a!
PSA.81.9	Nawmaf-euq ghanrcae, aqcawq-euq miqyaer taqbi javlar.
PSA.81.9	Nawmaf, aqcawq-euq miqyaer-anr uqduq khawf taqtanq.
PSA.81.10	Ngar-aq, nawmaf-euq Miqyaer pyeuf-eu Ya’we Miqyaer ma.
PSA.81.10	Nawmaf-anr Irjirtuv-anr nae sheuqdov laf-euq ghaq ma.
PSA.81.10	Nawmaf-euq khaqmae mrnga-awq,
PSA.81.10	Ngar, nawmaf-anr bidzaq bi dawrdaev ma.
PSA.81.11	“Aerkhawf, ngaq-euq tsawrhaq, ngaq-euq tersar-anr maq narhaq-a.
PSA.81.11	Irsaqleqlav, ngaq-anr tiqpawf-iq maq geufnaeq laf-a.
PSA.81.12	Khoermirnae, ngar, aqyawfmaf nuima ghanr-eu lof-aer bidaef-awr;
PSA.81.12	Aqyawf ha-euq maeqbawq kharjav-eu lof-aer bican-euq ma.
PSA.81.13	“Or, ngaq-euq tsawrhaq, ngaq-anr narhaq naeqlaf lawnmr-aq,
PSA.81.13	Irsaqleqlav, ngaq-euq garma-anr can-eu lawnmr-aq!
PSA.81.14	Ghawqmyanr maqghae-aer,
PSA.81.14	Ngar, aqyawf maf-anr muir-eu deuq-anr zuivghaq-awr,
PSA.81.14	Ngaq-euq aqlaf bafpyawr-awr,
PSA.81.14	Aqyawf maf-anr caelar-eu deuq-anr deuvghaq ma.
PSA.81.15	Ya’we Miqyaer-anr byae-eu deuq, awbyav-eu janrgeuf taef-a.
PSA.81.15	Aerkhawf, aqyawfmaf yadaq-eu jeq,
PSA.81.15	Mqmaq maqbyav yarzir yadaq taef-a.
PSA.81.16	Aqyawf, aqyawf maf-anr muiq duidui-eu dzaqla ghovcaer bidzaq-awr,
PSA.81.16	Ngar, nawmaf-anr logur-euq byaquir tiqdaev bidawr ma.”
PSA.82.1	Miqyaer, ghaq khav-eu deuq uiqler taq-awr jawr-eu gar yawf-awr,
PSA.82.1	Aqyawf, miqyaer deuq-euq ghanrcae yarkhaq dar-awr aer-eu;
PSA.82.2	“Nawmaf, zaqhuiq zaqnyir tser-awr tsawrcawv paw pyawq-awr,
PSA.82.2	Maqdawr maqtsaq-eu lafkhoer aqmyan keuvni,
PSA.82.2	Yarkhaq dar-eu laer ghae-eu le? 
PSA.82.3	Irshaqzaq hawr-eu aqda maqbaw-eu deuq-anr hawpir naeq-awq.
PSA.82.3	Shaqzaq zanqzaq hawr-eu shaqzanq daqluf-eu deuq-anr,
PSA.82.3	Dawr-awr tsaq-eu jeq janrnaeq-awq.
PSA.82.4	Irshaqzaq hawr-eu shaqzaq zanqzaq-anr kakhof-awr,
PSA.82.4	Tsawrcawv-euq aqlaf-anr nae bibuq-ir-awq.”
PSA.82.5	Aqyawfmaf maq siqnya-aer, aqyawfmaf maq ghovshaw nya’ni,
PSA.82.5	Aqyawfmaf, yawzanr-euq lafkhoer canluf-eu mae.
PSA.82.5	Mirtsaq-euq dawqpaeq duqpur dawqtawvluf maqzif-a.
PSA.82.6	Ngar aer-eu, “Nawmaf-aq, miqyaer deuq mae.
PSA.82.6	Nawmaf yawqghaq navluf gor duidui-eu ghaq-euq zaqdeuq taef mae.
PSA.82.7	Aerkhawf, nawmaf, tsawrhaqzaq lof-aer yashir-awr,
PSA.82.7	Mirtsaq-euq dzoeqda tiq ghaq lof-aer yacoq-ir taef-a.”
PSA.82.8	Miqyaer-or! Tur-awr, mirtsaq-anr yarkhaq dar-awq.
PSA.82.8	Aqjeq mirnae aernar-aq,
PSA.82.8	Tsawrjeuq dawqtawvluf nawq-euq jeqbir mae.
PSA.83.1	Miqyaer-or! Maqngaeqni taqjawr naeqlaf!
PSA.83.1	Maqngaeq maqtmrni taqjawr naeqlaf.
PSA.83.1	Miqyaer-or! Ciqcurni taqghae naeqlaf!
PSA.83.2	Aqjeq mirnae aernar-aq, hawsher-eq,
PSA.83.2	Nawq-anr muir-eu deuq luiqgha lar-awr,
PSA.83.2	Nawq-anr byae-eu deuq,
PSA.83.2	Aqyawf maf-euq uqduq bafdir laf-euq mae.
PSA.83.3	Aqyawfmaf, nawq-euq tsawrhaq-anr,
PSA.83.3	Yawganr zmq-awr muir-eu laer tovluf-awr,
PSA.83.3	Nawr hawpir-eu deuq-anr, muir-eu laer gagm-awr,
PSA.83.3	Maeqbawq mrluf-eu mae.
PSA.83.4	Aqyawfmaf aer-eu, “Lar-awq, aqduimaf,
PSA.83.4	Aqyawf maf-anr tsawrjeuq maqbi pyeufni deuvtsaevdzae ma.
PSA.83.4	Irsaqleqlav-euq tsawrmyanr taqpar bi noeqkeuv law.”
PSA.83.5	Aqyawfmaf nuima tiqgar taf-eu lafkhoer,
PSA.83.5	Tiqkawv lof-aer maeqbawq mr-awr,
PSA.83.5	Aqyawfmaf, nawq-anr muir-eu gharduq sarjax dzaqtaq-euq mae.
PSA.83.6	Heudeuq-euq saeqghawv;
PSA.83.6	Eqdoq hawr-eu Irshaqmeqlar, Mawrbav hawr-eu Haqgaqlar,
PSA.83.7	Geqbaqlav, Aqmoq hawr-eu Aqmaqlaer,
PSA.83.7	Pirlirtiv hawr-eu Durlu mirtsaq-anr jawr-eu deuq,
PSA.83.8	Aqshurliv khawf, aqyawfmaf naeq-aer gmle-awr,
PSA.83.8	Lawrtaq-euq zaqdeuq uvdeuq-euq ghaq pyeuf-eu mae. 
PSA.83.9	Nawq nae Mirdiqyaq-anr janrnaeq-euq lof-aer,
PSA.83.9	Girshoq lawrbaq-euq dawqpae,
PSA.83.9	Sirseqlar hawr-eu Yaqbiq-anr janrnaeq-euq lof-aer,
PSA.83.9	Aqyawf maf-anr janrnaeq-awq.
PSA.83.10	Aqyawfmaf, Eqdawqlav mirtsaq-anr yacawv-ir-awr,
PSA.83.10	Mirtsaq-anr biqdzae-euq javguv javmeuq pyeuflar-euq mae.
PSA.83.11	Aqyawf maf-euq tsawrhuiq tsawrma deuq-anr,
PSA.83.11	Orleqbav hawr-eu Zerbav-anr janrnaeq-euq lof-aer janrnaeq-awq.
PSA.83.11	Aqyawf maf-euq dzoeqda dawqtawv luf-anr, Zeqban hawr-eu
PSA.83.11	Zaqlaqmurnaq-anr janrnaeq-euq lof-aer janrnaeq-awq.
PSA.83.12	Aqyawfmaf aer-eu, “Miqyaer-euq jawrduq,
PSA.83.12	Aqdui-euq myawqganq pyeuflarni yurgeuf ma.”
PSA.83.13	Ngaq-euq Miqyaer-or! Aqyawf maf-anr,
PSA.83.13	Laerzeuv nae bi byavdzae-euq khaqlaer lof-aer bidur-awr,
PSA.83.13	Jaqlaer nae bi bawdzae-euq khaqpuiq-anr bidur-awq.
PSA.83.14	Arbawr yarsaq-anr miqdzaq puiv-eu lof-aer hawr-eu,
PSA.83.14	Gawqjawq-anr miqdzaq dofler-awr miqlmr nyaev-eu lof-aer,
PSA.83.15	Nawq-euq mqjeq jaqlaer nae aqyawf maf-anr tae-awr;
PSA.83.15	Nawq-euq jaqlaer laerma nae aqyawf maf-anr lavguv naeq-awq.
PSA.83.16	Ya’we Miqyaer-or! Aqyawfmaf, nawq-euq tsawrmyanr-anr povni;
PSA.83.16	Aqyawf maf-euq myavpyawq tiqpawf-iq maqjavni, daq biga-ir-awq.
PSA.83.17	Aqyawfmaf li-eu maqbawni ghaq bibaq-awr,
PSA.83.17	Yawbanq yawlanr-aer pyeuf-ir luf-ur.
PSA.83.17	Aqyawfmaf daqga-ir-awr cawv-ir luf-ur.
PSA.83.18	Nawr tiq ghaq taef-aer Ya’we Miqyaer laer kur-eu ghaq-aq,
PSA.83.18	Mirtsaq dawqtawv luf-euq khoertav nae,
PSA.83.18	Gor duidui-eu ghaq pyeuf-eu garkawv,
PSA.83.18	Aqyawf maf-anr siqnyaler luf-ur.
PSA.84.1	Guirmaf-euq Ya’we Miqyaer-or;
PSA.84.1	Nawq-euq saqpar saeqghawv arnavni hawmuiq-eu nga!
PSA.84.2	Ya’we Miqyaer-euq nymr-euq povka jawrler mawfsaef-awr,
PSA.84.2	Ngaq-euq nuima saflar ngeurdzaeq myafler paq-aer ghae nya.
PSA.84.2	Ngaq-euq nuima hawr-eu shiqshaq,
PSA.84.2	Daefluf-eu Miqyaer-anr kurluf-eu ma.
PSA.84.3	Jartseuv nymr povmawr-awr,
PSA.84.3	Jawfjirjawfghaf khawf, aqyawf-euq gharduq banq povza-awr,
PSA.84.3	Yawqha-euq zaq biyuf-eu banq bawlar-euq mae.
PSA.84.3	Ngaq-euq Sanqpaq hawr-eu ngaq-euq Miqyaer pyeuf-eu,
PSA.84.3	Guirmaf-euq Ya’we Miqyaer-or,
PSA.84.3	Aqyawfmaf, nawq-euq lawrduq-euq dawqpae jawr-eu mae.
PSA.84.4	Nawq-euq nymr-euq lafkhoer jawr-eu tsawrhaq-aq,
PSA.84.4	Guiqlanq huiq-eu mae. Aqyawfmaf, nawq-anr jaceuq luf-a siq. 
PSA.84.5	Guiqlanq povgeuf-eu laer garma dov-ir-eu nuima anr-awr,
PSA.84.5	Nawq-euq lafkhoer ghaq ghoe-eu tsawrhaq-aq, guiqlanqhuiq taef-a.
PSA.84.6	Aqyawfmaf Baqkaq
PSA.84.6	Cuq jav-eu jawrduq bi pyeuflar-awr,
PSA.84.6	Uqyaer yawbae banq-euq baqda’nae khawf,
PSA.84.6	Lan ghawqmya’ni javlar-euq mae.
PSA.84.7	Aqyawfmaf maeqhu paw ngaeq-aer leghae nar-aq,
PSA.84.7	Ghaq ngaeq-aer anrdzaeq lar-awr;
PSA.84.7	Aqyawf ghaq aqyawf, Ziroq-euq lafkhoer Miqyaer-euq maeqshi ya lekeuv-euq mae.
PSA.84.8	Guirmaf-euq Miqyaer pyeuf-eu Ya’we Miqyaer-or,
PSA.84.8	Ngaq-euq guiqlanq shardawq-anr narhaq naeqlaf-awq.
PSA.84.8	Yaqkov-euq Miqyaer-or! Naqbawr ciqkhmr naeqlaf-awq. 
PSA.84.9	Miqyaer-or! Nga’maf-euq daeqdaqduq-anr hawsher-eq!
PSA.84.9	Nawq nae tsaqtsov-euq ghaq-euq myavpyawq-anr hawcawq naeq-awq.
PSA.84.10	Nawq-euq nymr-euq povka tiq nan jawr-eu-aq,
PSA.84.10	Nuigar 1,000 nan jawr-eu navmaqtser poeq nya.
PSA.84.10	Tsawrcawv-euq saeqghawv-euq lafkhoer jawr-eu navmaqtser,
PSA.84.10	Miqyaer-euq nymr-euq ghovkhaeq-anr yawf-awr lof-eu-aq,
PSA.84.10	Ngar nuikhanr shirdzaeq ma.
PSA.84.11	Aqjeq mirnae aernar-aq, Miqyaer pyeuf-eu Ya’we Miqyaer-aq,
PSA.84.11	Nanrma hawr-eu daeqdaqduq pyeuf-eu mae.
PSA.84.11	Ya’we Miqyaer, guiqlanq yawdzanr hawr-eu,
PSA.84.11	Yawshaef khanqsaer bif-awr;
PSA.84.11	Aqyawf dawrcoeni can-eu deuq-anr,
PSA.84.11	Yawmuiq jeq maqbif-aer maqghae-a.
PSA.84.12	Guirmaf-euq Ya’we Miqyaer-or!
PSA.84.12	Nawq-anr ghoe-eu tsawrhaq-aq, guiqlanq huiq-eu mae.
PSA.85.1	Ya’we Miqyaer-or! Nawr, nawq-euq mirkhanq-anr ghoer mr-euq mae.
PSA.85.1	Nawr, aqcawq nae bi nyaefgeuf-euq Yaqkov-anr sheuqkhof naeqlaf-euq mae.
PSA.85.2	Nawr, nawq-euq tsawrhaq-euq yawlaeq yawca-euq iqbax-anr pyaeqnaeq-awr;
PSA.85.2	Nawr, aqyawf maf-euq iqbax dawqtawv luf-anr daeqkaq naeq-euq mae. 
PSA.85.3	Nawr nuima paer-eu dawqtawvluf bibyov-ir-awr;
PSA.85.3	Nawr nuima yawkhav-aer paer duidui-eu jeq-anr narkhan ciqpyawr-euq mae.
PSA.85.4	Nga’maf-anr kakhof-eu ghaq pyeuf-eu Miqyaer-or!
PSA.85.4	Nga’maf-anr lavmuiqkhof naeqlaf-awq.
PSA.85.4	Nawr, nga’maf-anr nuima paer-eu jeq bibyov-ir naeqlaf-awq.
PSA.85.5	Nawr, nga’maf-anr li-eu maqbawni nuima paer-eu laer ghae-eu le lor?
PSA.85.5	Nawq-euq nuipaer yawqzir navluf-anr bi cantae ghae-eu laer ghae-eu le laq?
PSA.85.6	Nawq-euq tsawrhaq, nawq-euq lafkhoer laqkhaqcaer larni;
PSA.85.6	Nawr, nga’maf-anr tiq pov maqpar lavdaef naeqlaf-eu laer ma laq?
PSA.85.7	Ya’we Miqyaer-or! Nawq-euq ghawqshaq gaq-eu jeq-anr bimawr naeqlaf-awr;
PSA.85.7	Nawq-euq kakhof-eu jeq bi keuvle naeqlaf-awq.
PSA.85.8	Ngar, Ya’we Miqyaer pyeuf-eu Miqyaer, dawq ngaeq-eu gar narhaq ma.
PSA.85.8	Aqjeq mirnae aernar-aq, aqyawf, aqyawf-euq tsawrhaq,
PSA.85.8	Hawr-eu aqyawf-euq tsawrshawr deuq-anr,
PSA.85.8	Nuisar zalar-eu jeq ngaeq taef-a.
PSA.85.8	Aerkhawf, aqyawfmaf nae aqdzawq argan gan-euq gar taqbi ghofkhof-ir.
PSA.85.9	Aqdui-euq mirkhanq-euq lafkhoer yawshaef khanqsaer javni;
PSA.85.9	Aqyawf-anr guv-eu deuq-euq dawqpae,
PSA.85.9	Aqyawf-euq kakhof-eu jeq aqdir javluf-eu mae.
PSA.85.10	Ghawqshaq gaq-eu jeq hawr-eu yawtsaq yawdawr jeq tanqdzoer-awr,
PSA.85.10	Tsaq-awr dawr-eu jeq hawr-eu nuisar of-eu jeq maeqsaw saw-euq mae.
PSA.85.11	Yawtsaq yawdawr jeq, mirtsaq-anr nae tanqdov laf-awr,
PSA.85.11	Tsaq-awr dawr-eu jeq, mq-anr nae hawkalef taef-a.
PSA.85.12	Ya’we Miqyaer, yawmuiq jeq bifnaeqlaf taef-a.
PSA.85.12	Aqdui-euq mirkhanq bawle zale taef-a.
PSA.85.13	Aqyawf-euq maeqhu tsaq-awr dawr-eu jeq candov ghae-awr;
PSA.85.13	Aqyawf nae ciq-euq kuirtof, aqdui-euq cankawv bi pyeuflar taef-a.
PSA.86.1	Ya’we Miqyaer-or! Nawq-euq naqbawr ciqkhmr lef-awr,
PSA.86.1	Ngaq-anr narhaq naeqlaf-awq.
PSA.86.1	Aqjeq mirnae aernar-aq,
PSA.86.1	Ngar-aq, shaqzaq zanqzaq pyeuf-eu irshaqzaq ma.
PSA.86.2	Ngar, yawshawr mirnae, ngaq-euq daefzir hawlanr naeqlaf-awq.
PSA.86.2	Nawr-aq, ngaq-euq Miqyaer mae.
PSA.86.2	Nawq-anr ghoe-eu, nawq-euq kuirlaf zaqkhav-anr,
PSA.86.2	Bibuq-ir naeqlaf-awq.
PSA.86.3	Sanqpaq Miqyaer-or! Ngar nan’ga-i nawq-anr gurgaq luf-eu mirnae,
PSA.86.3	Ngaq-anr ghawqshaq gaqnaeq laf-awq.
PSA.86.4	Sanqpaq Miqyaer-or! Ngar, ngaq-euq nuima saflar,
PSA.86.4	Nawq-anr ciqnaeq-eu mirnae;
PSA.86.4	Nawq-euq kuirlaf zaqkhav-euq nuima saflar-anr,
PSA.86.4	Laqkhaq bicaer naeqlaf-awq.
PSA.86.5	Aqjeq mirnae aernar-aq, Sanqpaq Miqyaer-or,
PSA.86.5	Nawr-aq, yawmuiq mae.
PSA.86.5	Nawq-anr kur-eu tsawrhaq dawqtawv luf-anr,
PSA.86.5	Ghawqshaq gaq-eu jeq byan-awr, aqmyanluf iqbax pyaeq-eu mae.
PSA.86.6	Ya’we Miqyaer-or! Ngaq-euq guiqlanq shardawq-anr,
PSA.86.6	Naqbawr ciqkhmr naeqlaf-awq.
PSA.86.6	Ngar tanqshar-eu tersar-anr narhaq naeqlaf-awq.
PSA.86.7	Nawr, ngaq-anr narhaq naeqlaf-eu mirnae,
PSA.86.7	Ngar, gardzaq garkawv ya’mawr-eu arnan keuvle ngae,
PSA.86.7	Nawq-anr kur ma.
PSA.86.8	Sanqpaq Miqyaer-or! Miqyaer nuideuq-euq lafkhoer,
PSA.86.8	Nawq-anr tiqghaq-iq maqdur-a.
PSA.86.8	Nawq nae gar mrtaq-euq lof-aer, tiqghaq-iq maq mrtaq-aq.
PSA.86.9	Sanqpaq Miqyaer-or! Nawq nae baetaq-euq tsawrjeuq dawqtawvluf,
PSA.86.9	Nawq-euq maeqshi lar-awr uqduq tanqlar taef-a.
PSA.86.9	Nawq-euq tsawrmyanr-anr ciqhuiq taef-a.
PSA.86.10	Aqjeq mirnae aernar-aq,
PSA.86.10	Nawr-aq, huiq-awr zanqler paq-aer ghae-eu jeq mrnya-eu mae.
PSA.86.10	Nawr tiq ghaq taef-aer Miqyaer pyeuf-eu mae.
PSA.86.11	Ya’we Miqyaer-or! Ngaq-anr nawq-euq garma maeqnaeq laf-awq.
PSA.86.11	Ngar, nawq-euq yawtsaq yawdawr-euq lafkhoer can ma.
PSA.86.11	Ngar, nawq-euq tsawrmyanr-anr guvnya’ni,
PSA.86.11	Ngaq-euq nuima yavuiq naeqlaf-awq.
PSA.86.12	Ngaq-euq Miqyaer pyeuf-eu Sanqpaq Miqyaer-or!
PSA.86.12	Ngaq-euq nuima dawqtawvluf nae,
PSA.86.12	Ngar, nawq-anr ciqhuiq ciqmanr ma.
PSA.86.12	Arsaq saq-eu maqbawni, ngar, nawq-euq tsawrmyanr-anr jaceuq ma.
PSA.86.13	Aqjeq mirnae aernar-aq,
PSA.86.13	Nawr, ngaq-anr ghawqshaq gaq-eu jeq zawr huiq-eu mae.
PSA.86.13	Nawr, ngaq-euq nuima saflar-anr,
PSA.86.13	Naf-eu shiqbuir lanma-anr nae bibuq-ir naeqlaf-euq mae.
PSA.86.14	Miqyaer-or! Nuima huiq-eu tsawrhaq tsawqtur-awr,
PSA.86.14	Ngaq-anr caelar luf-eu mae.
PSA.86.14	Coeqler deuqler paq-aer mr-eu baqmaf,
PSA.86.14	Ngaq-anr saef-eu laer povluf-eu mae.
PSA.86.14	Aqyawf maf-euq maeqshi, nawq-anr maqbi jawr-a.
PSA.86.15	Aerkhawf, Sanqpaq Miqyaer-or,
PSA.86.15	Nawr-aq, ghoer-awr gaq-eu jeq hawr-eu guiqlanq yawdzanr byan-awr,
PSA.86.15	Nuinoeq ghawqmanrni noeqnya-eu uqtaf;
PSA.86.15	Yawtsaq yawdawr hawr-eu,
PSA.86.15	Ghawqshaq gaq-eu jeq byan-eu Miqyaer mae.
PSA.86.16	Ngar jawr-eu paw ciqpyawr naeqlaf-awr,
PSA.86.16	Ngaq-anr ghawqshaq gaqnaeq laf-awq!
PSA.86.16	Nawq-euq kuirlaf zaqkhav-anr nawq-euq ghaq bifnaeq laf-awr;
PSA.86.16	Nawq-euq aqbur zaqkhav-euq zaqyo-anr bibuq-ir naeqlaf-awq.
PSA.86.17	Ya’we Miqyaer-or! Nawr, ngaq-anr cawba-awr,
PSA.86.17	Nuima lavsar naeqlaf-euq mirnae,
PSA.86.17	Ngaq-anr byae-eu deuq ya’mawr-awr daqga-ir paq-aer;
PSA.86.17	Ngaq-anr bisiq bimawr-eu yawmuiq jeq bimawr naeqlaf-awq.
PSA.87.1	Aqyawf-euq dawqpaeq duqpur-aq,
PSA.87.1	Shawr-eu gawqjawq-euq lafkhoer jav-eu mae.
PSA.87.2	Yaqkov-euq jawrduq dawqtawvluf navmaqtser,
PSA.87.2	Ya’we Miqyaer, Ziroq-euq ghovkhaeq-anr gaq-eu mae.
PSA.87.3	Miqyaer-euq meuq-or,
PSA.87.3	Nawq-euq khanqsaer huiq-eu ghawqmya jeq-anr aqcawq ja-eu mae. 
PSA.87.4	“Ngaq-anr siqnya-eu deuq-anr,
PSA.87.4	Laqhar hawr-eu Baqburloq-euq garkawv ngaeqkeuv naeq-awr;
PSA.87.4	Hawde-eq, Eqtiqorpir, Durlu hawr-eu Pirlirtiv-or,
PSA.87.4	‘Heughaq-aq, khoergar daefle-euq mae’ laer aer taef-a.”
PSA.87.5	Ziroq meuq-anr tafler-awr heulof-aer aer taef-a.
PSA.87.5	“Heughaq khawf, khoerghaq khawf, Ziroq-euq lafkhoer daefle-euq mae.”
PSA.87.5	Gor duidui-eu ghaq, aqyawfghaq meuq heumeuq-anr lavzif taef-a.
PSA.87.6	Ya’we Miqyaer, tsawrhaqzaq-euq tsawrmyanr dawv ngae,
PSA.87.6	“Heughaq-aq, khoergar daefle-euq mae” laer boftaq taef-a. 
PSA.87.7	Car-eu deuq hawr-eu garnyae nyae-eu deuq khawf aer-eu,
PSA.87.7	“Ngaq-euq cuq dawqtawvluf, nawq-euq lafkhoer jav-eu ma.”
PSA.88.1	Ngaq-anr kakhof-eu Miqyaer pyeuf-eu Ya’we Miqyaer-or!
PSA.88.1	Ngar, nawq-euq maeqshi, uqcif nan’ghanr gurluf-eu ma.
PSA.88.2	Nawq-euq naqbawr, ngar gur-eu gar ciqkhmr naeqlaf-awr;
PSA.88.2	Ngaq-euq guiqlanq shardawq,
PSA.88.2	Nawq-euq maeqshi bi larkeuv naeqlaf-awq.
PSA.88.3	Aqjeq mirnae aernar-aq, ngaq-anr gardzaq garkawv tiqbyanni keuvle taq-awr;
PSA.88.3	Ngaq-euq daefzir lmqbymr-euq dawqpae keuv-ir shaw-iq mir-a.
PSA.88.4	Aqcawq, ngaq-anr duqkhanq-anr irluf-eu deuq naeq-aer sawxkeuq naeqlaf-awr,
PSA.88.4	Ngar, ghaq maqanr-eu tsawrhaq-anr dur-eu mir-a.
PSA.88.5	Bisaef-awr lmqbymr-euq lafkhoer galuf-eu lof-aer,
PSA.88.5	Shirdzeur-euq tsawrhaq-euq ghanrcae bi byaerdzae taq-euq lof-aer dur-awr;
PSA.88.5	Nawr tiqjawr-iq maqpar noeqkeuv-eu,
PSA.88.5	Nawq-euq aqlaf-anr nae deuvtsaev dzae-euq deuq-anr khawf dur mir-a.
PSA.88.6	Nawr, ngaq-anr naf duidui-eu duqkhanq-euq lafkhoer,
PSA.88.6	Zanrtsuini ghae-eu yawnaf-anr biga naeqlaf-euq mae.
PSA.88.7	Nawr nuima paer-eu jeq ngaq-euq khoertav kansuixni javluf-awr;
PSA.88.7	Nawq-euq irluv dawqtawvluf nae,
PSA.88.7	Ngaq-anr shaqzanq bi keuvle naeqlaf-euq mae. 
PSA.88.8	Nawq nae ngar shuq-eu deuq, ngaq-anr nae garmanr kaq-eu gar bijawr-awr;
PSA.88.8	Aqyawfmaf, ngaq-anr nuidav davni, nawr janrnaeq laf-euq mae.
PSA.88.8	Ngar-aq, bi kaflanr taq-awr, maqpar dov-ir nya mir-a.
PSA.88.9	Shaqzanq-euq baqda’nae, ngaq-euq myavnuiv maqpar ganr mir-a.
PSA.88.9	Ya’we Miqyaer-or! Yawqnan navluf, ngar, nawq-anr kurluf-awr;
PSA.88.9	Ngaq-euq aqlaf, nawq-anr cawqjalaf luf-eu ma.
PSA.88.10	Nawr, shirdzeur-euq deuq-euq gharduq,
PSA.88.10	Zanqler paq-aer ghae-eu jeq bimawr-eu laer le laq?
PSA.88.10	Shirdzeur-euq deuq turlar-awr nawq-anr jaceuq taef-a lor? 
PSA.88.11	Nawq-euq ghoer-awr gaq-eu garkawv,
PSA.88.11	Lmqbymr-euq lafkhoer dawqdzawr mr taef-a laq?
PSA.88.11	Lavcawv-eu jawrduq-euq lafkhoer,
PSA.88.11	Nawr sarjax zif-eu garkawv dawqdzawr mr taef-a lor?
PSA.88.12	Zanrtsuini ghae-eu lafkhoer,
PSA.88.12	Nawq-euq zanqler paq-aer ghae-eu garkawv siqler taef-a laq?
PSA.88.12	Ngaercoer-eu mirkhanq-euq lafkhoer,
PSA.88.12	Nawq-euq tsaq-awr dawr-eu garkawv siqler taef-a lor?
PSA.88.13	Aerkhawf, Ya’we Miqyaer-or!
PSA.88.13	Ngar, nawq-anr gurgaq-eu ma.
PSA.88.13	Uqshawq paw, ngaq-euq guiqlanq shardawq, nawr jawr-eu gar bilar ma.
PSA.88.14	Ya’we Miqyaer-or,
PSA.88.14	Aqjeq mirnae, nawr, ngaq-euq nuima saflar-anr taedzae naeqlaf-eu le?
PSA.88.14	Aqjeq mirnae, nawq-euq myavpyawq, ngaq-anr nae ciqzaf-eu le?
PSA.88.15	Ngar zaqguq ngae nae, shaq-awr zanq-eu jeq-anr,
PSA.88.15	Shirtaw taeqni daq-euq ma.
PSA.88.15	Ngar, nawq-euq guvlar paq-aer ghae-eu jeq-anr daq-awr,
PSA.88.15	Ngar nuima cawvsaef mir-a.
PSA.88.16	Nawr nuima yawkhav-aer paer-eu jeq,
PSA.88.16	Ngaq-euq khoertav tanqdavlef taq-awr;
PSA.88.16	Nawq-euq guvlar paq-aer ghae-eu jeq,
PSA.88.16	Ngaq-anr deuvtsaevdzae naeqlaf-euq mae.
PSA.88.17	Heudeuq, nan’ga-i ircuf lof-aer, ngaq-euq tiqjawq oeluf-awr,
PSA.88.17	Yawqpaw navluf danqpymqjir taq-euq mae.
PSA.88.18	Nawq nae ngar gaq-eu tsawrhaq hawr-eu cawq,
PSA.88.18	Ngaq-anr nae garmanr kaq-eu gar bijawr-euq mirnae,
PSA.88.18	Zanrtsuini ghae-eu jeq taef-aer, ngar shuq-eu cawq pyeuflar-euq mae.
PSA.89.1	Ngar, li-eu maqbawni, Ya’we Miqyaer-euq ghawqshaq gaq-eu garkawv car ma.
PSA.89.1	Ngar, ngaq-euq khaqmae nae, nawq-euq sarjax zif-eu garkawv,
PSA.89.1	Yawqzir navluf-anr bisiqni dzawrgaq ma.
PSA.89.2	Ngar heulof-aer aer-euq ma,
PSA.89.2	“Ghawqshaq gaq-eu jeq li-eu maqbawni tsovzif-awr;
PSA.89.2	Nawq-euq sarjax zif-eu jeq,
PSA.89.2	Nawq nae mq-euq khoertav lavzif taq-euq mae.”
PSA.89.3	“Ngar, ngaq nae tserdov-euq ghaq naeq-aer,
PSA.89.3	Dawqma sarjax dzaqtaq-euq ma.
PSA.89.3	Ngar, ngaq-euq kuirlaf zaqkhav Daqbir-anr kamqnaeq-euq ma.
PSA.89.4	‘Ngar, nawq-euq aryoeq, li-eu maqbawni lavzif-awr;
PSA.89.4	Nawq-euq nuirmanq, yawqzir navluf-euq gharduq janrtaq ma.’ ” 
PSA.89.5	Ya’we Miqyaer-or,
PSA.89.5	Mqdeuq, nawq-euq zanqler paq-aer ghae-eu garkawv jaceuq-awr;
PSA.89.5	Tsawrshawr deuq uiqler taq-awr jawr ngae,
PSA.89.5	Nawq-euq sarjax zif-eu garkawv khawf jaceuq taef-a.
PSA.89.6	Mq-euq khoertav,
PSA.89.6	Ya’we Miqyaer-anr ciqcaev nya-eu aqsur ghaq jawr-eu la?
PSA.89.6	Ghaq anr-eu deuq-euq zaqdeuq,
PSA.89.6	Ya’we Miqyaer-anr dur-eu aqsur ghaq jawr-eu la?
PSA.89.7	Tsawrshawr deuq uiqler taq-awr jawr-eu lafkhoer,
PSA.89.7	Miqyaer-anr yawkhav-aer yaguv-eu mae.
PSA.89.7	Aqyawf-euq tiqjawq jawr-eu deuq dawqtawvluf yawzeu yabaw-eu mae.
PSA.89.8	Guirmaf-euq Miqyaer pyeuf-eu Ya’we Miqyaer-or,
PSA.89.8	Nawr lof-aer ghaq khav-eu aqsur ghaq jawr-eu la?
PSA.89.8	Ya’we Miqyaer-or! Nawq-euq sarjax zif-eu jeq,
PSA.89.8	Nawq-euq tiqjawq javluf-eu mae.
PSA.89.9	Nawr, tsawqpuq tsawqpar lar-eu iqmalavshav-anr uvlanr-awr,
PSA.89.9	Irluv dzae-eu tanqdavlaf ngae, nawr ciqcurni bighae-ir nya-eu mae.
PSA.89.10	Nawr, bisaef-euq tiq ghaq-anr lof-aer,
PSA.89.10	Laqhar-anr diqpav diqshavjir naeq-euq mae.
PSA.89.10	Nawr, nawq-anr muir-eu deuq-anr,
PSA.89.10	Nawq-euq ghaq khav-eu lafdu nae taebyavjir naeq-euq mae.
PSA.89.11	Mq-aq, nawq-euq mae. Mirtsaq khawf, nawq-euq mae.
PSA.89.11	Mirtsaq tanqkhawr hawr-eu mirtsaq-euq khoertav kharjawr kharjav-eu dawqtawvluf, nawq nae baetaq-euq mae.
PSA.89.12	Mirtsaq lafov pyawq hawr-eu laftav pyawq bawni,
PSA.89.12	Nawq nae baetaq-euq mae.
PSA.89.12	Taqbor hawr-eu Heqlaqmoq gawqjawq,
PSA.89.12	Nawq-euq tsawrmyanr-euq lafkhoer laqkhaq caer-eu mae.
PSA.89.13	Nawq-euq lafdu-aq, ghaq zawr khav-awr;
PSA.89.13	Nawq-euq aqlaf ghaq khav-awr, nawq-euq armar laf-aq, yawgor mae.
PSA.89.14	Tsaq-awr dawr-eu jeq hawr-eu dawr-awr tsaq-eu jeq-aq,
PSA.89.14	Nawq-euq nuirmanq-euq dawqpaeq duqpur mae.
PSA.89.14	Ghawqshaq gaq-eu jeq hawr-eu yawtsaq yawdawr-aq,
PSA.89.14	Nawq-euq maeqshi canluf-eu mae.
PSA.89.15	Laqkhaq caerlar-eu tersar siqnya-eu tsawrhaq-aq,
PSA.89.15	Guiqlanq huiq-eu mae.
PSA.89.15	Ya’we Miqyaer-or! Aqyawfmaf,
PSA.89.15	Nawq-euq myavpyawq-euq yawshaef-euq lafkhoer canluf-eu mae.
PSA.89.16	Aqyawfmaf, nawq-euq tsawrmyanr-euq lafkhoer nan’ga-i laqkhaq caer-awr;
PSA.89.16	Nawq-euq tsaq-awr dawr-eu jeq, aqyawf maf-anr ciqgor naeq-euq mae.
PSA.89.17	Aqjeq mirnae aernar-aq, nawr-aq, aqyawf maf-euq ghaq-euq yawshaef khanqsaer pyeuf-awr;
PSA.89.17	Nawr, ghoer mr-eu lafkhoer,
PSA.89.17	Nga’maf-euq uqcoer ciqgor naeqlaf-euq mae.
PSA.89.18	Aqjeq mirnae aernar-aq,
PSA.89.18	Ya’we Miqyaer-aq, aqdui-euq daeqdaqduq pyeuf-awr,
PSA.89.18	Irsaqleqlav-euq Yawshawr ghaq-aq, aqdui-euq sanqpaq mae.
PSA.89.19	Arhuba, mawrle-euq lafkhoer,
PSA.89.19	Nawr, nawq-euq Yawshawr ghaq-anr heulof-aer aernaeq-euq mae.
PSA.89.19	“Ngar, ghaq zawr khav-eu tiq ghaq-anr cawba naeq-euq ma.
PSA.89.19	Ngar, tsawrhaq-euq ghanrcae nae tserdov-euq ghaq-anr ciqgor naeq-euq ma.
PSA.89.20	Ngar, ngaq-euq kuirlaf zaqkhav Daqbir-anr povmawr-euq ma.
PSA.89.20	Ngar, ngaq-euq shawr-eu tsir nae, aqyawf-anr tsaqtsov-euq ma.
PSA.89.21	Ngaq-euq aqlaf, aqyawf naeq-aer zifdanni bijav-awr;
PSA.89.21	Ngaq-euq lafdu nae aqyawf-anr ghaq bif ma.
PSA.89.22	Muir-eu deuq, aqyawf-anr maq ganrghaq nya-aer,
PSA.89.22	Tsawrcawv-euq zaqdeuq khawf, aqyawf-anr maqkhaeq nya-ar.
PSA.89.23	Ngar, aqyawf-anr muir-eu deuq-anr,
PSA.89.23	Aqyawf-euq maeqshi diqcoqghae naeq-awr;
PSA.89.23	Aqyawf-anr byae-eu deuq-anr nargawr gawrma bi keuvle ma.
PSA.89.24	“Aerkhawf, ngaq-euq sarjax zif-eu jeq hawr-eu,
PSA.89.24	Ghawqshaq gaq-eu jeq, aqyawf naeq-aer bijav-awr;
PSA.89.24	Ngaq-euq tsawrmyanr-euq lafkhoer,
PSA.89.24	Aqyawf-euq uqcoer yabi ciqgor taef-a.
PSA.89.25	Ngar, aqyawf-euq aqlaf, iqmalavshav-euq khoertav bijav-awr;
PSA.89.25	Aqyawf-euq armar laf, lawrbaq deuq-euq khoertav bijav ma.
PSA.89.26	Aqyawf, ngaq-anr heulof-aer gur taef-a.
PSA.89.26	‘Nawr-aq, ngaq-euq aqda hawr-eu ngaq-euq Miqyaer ma.
PSA.89.26	Ngaq-anr bibuq-ir naeqlaf-eu logur mae.’
PSA.89.27	Ngar, aqyawf-anr ngaq-euq huqbaw aqyuif ghaq khawf bigeuf-awr;
PSA.89.27	Mirtsaq-euq sanqpaq deuq-euq khoertav, gor duidui-eu ghaq bigeuf ma.
PSA.89.28	Ngar, aqyawf-euq gharduq,
PSA.89.28	Ngaq-euq ghawqshaq gaq-eu jeq li-eu maqbawni bizif-awr;
PSA.89.28	Ngaq-euq dawqma sarjax, aqyawf-euq gharduq zifdanni bijav ma.
PSA.89.29	Ngar, aqyawf-euq aryoeq-anr khawf, li-eu maqbawni bizif-awr;
PSA.89.29	Aqyawf-euq nuirmanq, mq kharjav-eu nan-anr keuvni bijav ma.
PSA.89.30	“Aqyawf-euq zaqdeuq uvdeuq, ngaq-euq zanrdawq-anr byaer nar-aq;
PSA.89.30	Ngaq-euq dawqtsaev aertaq-euq lof-aer maq daefcaw nar-aq,
PSA.89.31	Aqyawfmaf, ngaq-euq zanrtaq khoftaq-anr mrbanq-awr;
PSA.89.31	Ngaq-euq zanrdawq khofdawq-anr maq cantae nar-aq;
PSA.89.32	Ngar, aqyawf maf-euq yawbanq yawlaeq-euq baqda’nae darcuir yur-awr oe-awr;
PSA.89.32	Aqyawf maf-euq yawlaeq yawca-euq baqda’nae diqnaeq ma.
PSA.89.33	Aerkhawf, ngar, Daqbir-anr ghoer-awr gaq-eu maqbi byovtsaev-ir;
PSA.89.33	Aqyawf-anr sarjax maqzif-aer maqghae.
PSA.89.34	Ngar, ngaq-euq dawqma sarjax-anr maqpuiq-aer;
PSA.89.34	Ngaq-euq maeqluq-anr nae dovle-euq dawq maq lavpar.
PSA.89.35	Ngar, ngaq-euq yawshawr-anr ghoe-awr nae kamqghaq-euq nar-aq;
PSA.89.35	Ngar, Daqbir-anr jaqmyawf maqmyawf.
PSA.89.36	Aqyawf-euq aryoeq li-eu maqbawni zif-awr,
PSA.89.36	Aqyawf-euq nuirmanq-aq, ngaq-euq maeqshi nanrma lof-aer pyeuf taef-a.
PSA.89.37	Bala lof-aer li-eu maqbawni zifdanni jav-awr,
PSA.89.37	Mq-euq khoertav sarjax zif-eu sarkir lof-aer khawf pyeuf taef-a.” 
PSA.89.38	Aerkhawf, nawr, nawq nae tsaqtsov taq-euq ghaq-anr nuima yawkhav-aer paer-awr;
PSA.89.38	Nawr, aqyawf-anr byaer-awr taedzae naeq-euq mae.
PSA.89.39	Nawr, nawq-euq kuirlaf zaqkhav-anr dzaqtaq-euq dawqma sarjax byaer-awr;
PSA.89.39	Nawr, aqyawf-euq shuir uqkhov, mirtsa biqka-awr lavjawf naeq-euq mae.
PSA.89.40	Nawr, aqyawf-euq kmrcaer dawqtawv luf-anr daepyavjir naeq-awr;
PSA.89.40	Nawr, aqyawf-euq lofpirduq lavcawv naeq-euq mae.
PSA.89.41	Garma-anr khar cantsaev-eu deuq,
PSA.89.41	Aqyawf-euq myawq khoeqgeuf-awr;
PSA.89.41	Aqyawf-aq, dawqpae jawr-eu deuq, ngaeqdoerduq pyeuf-eu mae.
PSA.89.42	Nawr, aqyawf-anr caelar-eu deuq-euq armar laf-anr bafdir naeq-awr;
PSA.89.42	Nawr, aqyawf-anr kharmuir-eu deuq-anr laqkhaq bi caerler-euq mae.
PSA.89.43	Nawr, aqyawf-euq micaer yawtav pyawq yurpyawr naeq-awr,
PSA.89.43	Aqyawf guirdeuv deuv-eu gar maqbi yawfzif nya-aq.
PSA.89.44	Nawr, aqyawf-euq yawshaef khanqsaer bibyov-ir-awr;
PSA.89.44	Aqyawf-euq nuirmanq, mirtsa ngawqcoq naeq-euq mae.
PSA.89.45	Nawr, aqyawf-euq zaqguq-euq arnan aryamq bi nymrle-awr;
PSA.89.45	Nawr, aqyawf-anr daqga-euq jeq nae tsanrkaq naeq-euq mae. 
PSA.89.46	Ya’we Miqyaer-or! Nawr aqmyan keuvni jawrzaf taq-eu laer ghae-eu le? Li-eu maqbawni lor?
PSA.89.46	Nawr nuima paer-eu jeq, miqdzaq dof-eu lof-aer bidof-eu laer ma laq?
PSA.89.47	Ngaq-euq zir arnavni nymr-eu gar noeqkeuv naeqlaf-awq.
PSA.89.47	Nawq nae baetaq-euq tsawrhaqzaq dawqtawvluf yawqngaef mae.
PSA.89.48	Tiqjawr-iq maqshirni daefnya-eu tsawrhaq aqsur ghaq jawr-eu la?
PSA.89.48	Aqyawf, lmqbymr-euq baoq-anr nae aqyawf-euq daefzir bibuq-ir nya mae laq? 
PSA.89.49	Sanqpaq Miqyaer-or! Yawbae, nawq nae yawtsaq yawdawr-euq lafkhoer Daqbir-anr kamq-euq,
PSA.89.49	Ghoer-awr gaq-eu jeq aqgar irjir-euq la?
PSA.89.50	Sanqpaq Miqyaer-or! Noeqmawr naeqlaf-awq.
PSA.89.50	Nawq-euq kuirlaf zaqkhav, dawqdoer yadaq-awr;
PSA.89.50	Ngar, tsawrhaq kharngeur-eu deuq ngaeqdoer-eu dawq,
PSA.89.50	Ngaq-euq khanq-euq lafkhoer aqjox-aer daqcoer nmr-mq.
PSA.89.51	Ya’we Miqyaer-or! Nawq-anr muir-eu deuq, ngaeqdoer naeqlaf-awr;
PSA.89.51	Nawq nae tsaqtsov-euq ghaq kuirtof ciq-euq gar,
PSA.89.51	Aqyawfmaf ngaeqdoer-eu mae.
PSA.89.52	Mqmaq maqbyav yarzir, Ya’we Miqyaer-anr jaceuq-awq.
PSA.89.52	Aqmeq. Aqmeq.
PSA.90.1	Sanqpaq Miqyaer-or! Yawqzir navluf,
PSA.90.1	Nawr-aq, nga’maf-euq jawrduq jawrzar pyeuf-eu ma.
PSA.90.2	Gawqjawq deuq maq javlar-euq minav-aer,
PSA.90.2	Nawr, mirtsaq hawr-eu mqmir dawqtawv luf-anr maqbae-euq minav-aer;
PSA.90.2	Nawr-aq, mqmaq maqbyav yarzir-anr nae mqmaq maqbyav yarzir-anr keuvni, Miqyaer pyeuf-eu mae.
PSA.90.3	Nawr, tsawrhaqzaq-anr mirtsaq parbi pyeufkhof-ir-eu mae.
PSA.90.3	Khoerngae, aqyawf aer-eu, “Tsawrhaq-euq zaq-or! Ghofkhof-ir-awq.”
PSA.90.4	Aqjeq mirnae aernar-aq, 1,000 khof-aq, nawq-euq hawkhaeq-anr nae, dzeuryaf ngae, mirnan lof-aer taef-aer dur-awr;
PSA.90.4	Uqcif paw-euq tiqkhaeq larkhaeq lof-aer taef-aer dur-eu mae.
PSA.90.5	Nawr, irjeuq jeuq-eu lof-aer aqyawf maf-anr yurbyov ghae-awr;
PSA.90.5	Aqyawfmaf yufkhav-euq lof-aer dur-eu mae.
PSA.90.5	Aqyawfmaf, uqshawq paw yarmof huiqlar-eu lof-aer dur-eu mae.
PSA.90.6	Uqshawq paw huiqlar-awr maerlar-eu mae.
PSA.90.6	Uqcif uqtaw paw-aq, bi deuvdzae-awr nyoeq-ir kov-ir-eu mae.
PSA.90.7	Nga’maf, nawq-euq nuima paer-eu jeq nae bi puivdzaq-awr;
PSA.90.7	Nawq-euq nuipaer-euq baqda’nae, nga’maf zawr guv-ir-euq mir-a.
PSA.90.8	Nawr, nga’maf-euq yawlaeq yawca, nawq-euq maeqshi bijav-awr;
PSA.90.8	Nga’maf nae mrkhoeq-euq iqbax, nawq-euq myavpyawq-euq yawshaef bya-eu gar bijav-euq mae.
PSA.90.9	Nga’maf-euq arnan aryamq dawqtawvluf,
PSA.90.9	Nawq-euq nuipaer-euq lafkhoer jirle luf-awr;
PSA.90.9	Nga’maf-euq arkhof arla-aq, saf ghawrka-eu lof-aer jirle luf-eu mae.
PSA.90.10	Nga’maf-euq daefzir-euq arnan aryamq-aq, 70 khof yadaef-awr;
PSA.90.10	Ghaq anr-eu gar tsaqler-euq ngeur nar-aq, 80 khof daefbyan nya-eu mae.
PSA.90.10	Aerkhawf, nuima cawv-awr ghaqkhav zmq-eu garkawv maqngeur nar-aq, khanqsaer jaevkhar maqza-a.
PSA.90.10	Aqjeq mirnae aernar-aq, ghawqmyanr maqghae-aer,
PSA.90.10	Yaghawq-ir-awr ya zawbyov ghae-eu mae.
PSA.90.11	Nawq-euq nuipaer-euq baoq-anr aqsur ghaq siqnya-eu?
PSA.90.11	Aqjeq mirnae aernar-aq, nawq-anr guv paq-aer ghae-eu lof-aer;
PSA.90.11	Nawq-euq nuima paer-eu jeq-aq, guvlar paq-aer ghae-eu mae.
PSA.90.12	Khoermirnae, nga’maf-euq nuima zaqsiq tsawrganr anrlarni;
PSA.90.12	Nga’maf, yawqha-euq arnan aryamq sawxnya’ni maeqnaeq laf-awq.
PSA.90.13	Ya’we Miqyaer-or! Ciqpyawr lef-awq,
PSA.90.13	Aqmyan keuvni heulof-aer bijav-eu laer ghae-eu le?
PSA.90.13	Nawq-euq kuirlaf zaqkhav-anr ghawqshaq gaqnaeq laf-awq.
PSA.90.14	Nga’maf-euq arnan aryamq dawqtawvluf,
PSA.90.14	Nuikhanr shir-awr laqkhaq caercaer-aer daefnya’ni;
PSA.90.14	Uqshawq paw, nga’maf-anr nawq-euq ghawqshaq gaq-eu jeq,
PSA.90.14	Tiqbyanni bifnaeq laf-awq.
PSA.90.15	Nga’maf yawcawv jeq-anr ya’mawr-euq arkhof arla-anr tsaqni,
PSA.90.15	Nawq nae nga’maf-anr shaqzanq bidaq naeqlaf-euq arnan aryamq-anr geuxni;
PSA.90.15	Nga’maf-anr laqkhaq caer-eu jeq bi keuvle naeqlaf-awq.
PSA.90.16	Nawq-euq kuirlaf zaqkhav-anr nawq-euq gar bi mawrle naeqlaf-awr;
PSA.90.16	Aqyawf maf-euq zaqdeuq-anr nawq-euq yawshaef khanqsaer bimawr-awq.
PSA.90.17	Nga’maf-euq Miqyaer pyeuf-eu Sanqpaq Miqyaer-euq ghoer mr-eu jeq,
PSA.90.17	Nga’maf-euq khoertav bi javle naeqlaf-awr;
PSA.90.17	Nga’maf-euq aqlaf nae mr-euq gar lavzif naeqlaf-awq.
PSA.90.17	Euq, nga’maf-euq aqlaf nae mr-euq gar lavzif naeqlaf-awq.
PSA.91.1	Gor duidui-eu ghaq nae zaftaq-euq jawrduq-anr jawr-eu tsawrhaq-aq,
PSA.91.1	Baoq zawr huiq-eu Miqyaer-euq narshmr-euq uqmov yajawr taef-a.
PSA.91.2	Ngar, Ya’we Miqyaer-euq garkawv heulof-aer aer ma,
PSA.91.2	“Aqyawf-aq, ngaq-euq caevzafduq, ngaq-euq lanrlof hawr-eu,
PSA.91.2	Ngaq-euq Miqyaer mae. Ngar, aqyawf-anr ghoe ma.”
PSA.91.3	Aqyawf, nawq-anr arjir-anr khmr-eu lof-aer khmrtaq-euq lanrju-anr nae,
PSA.91.3	Hawr-eu nyawqlar-eu nargawr gawrma-anr nae bibuq-ir naeqlaf taef-a.
PSA.91.4	Aqyawf-euq aqdanr nae nawq-anr danrkhawv khawvkaq-awr;
PSA.91.4	Nawr, aqyawf-euq aqdanr-euq uqmov caevzaflar taef-a.
PSA.91.4	Aqyawf-euq yawtsaq yawdawr-aq,
PSA.91.4	Nawq-euq daeqdaqduq hawr-eu tanqdaqduq pyeuf taef-a.
PSA.91.5	Nawr uqcif paw guvlar paq-aer ghae-eu jeq-anr maqya guv-aer;
PSA.91.5	Nan’ghanr paw khawf, beuvdov lef-euq kavmyaq-anr maqya guv-ar.
PSA.91.6	Yawzanr-euq lafkhoer nyawqlar-eu nargawr gawrma-anr hawr-eu,
PSA.91.6	Nan’ghanr nan’gav-anr keuvle-eu lavcawv-eu jeq-anr maqya guv-ar.
PSA.91.7	Nawq-euq dawqpae 1,000 ghaq coq-ir-eu baw-mr;
PSA.91.7	Nawq-euq armar paw 10,000 ghaq coq-ir nya taef-a.
PSA.91.7	Aerkhawf, nawq-euq dawqpae maq larkeuv-ar.
PSA.91.8	Nawq-euq myavnuiv nae nawr haw ngae,
PSA.91.8	Nawr, tsawrcawv deuq, yawqha nae mr-euq mrpoeq lafsawq za-eu gar aqdir ya hawmawr taef-a.
PSA.91.9	Nawr, Ya’we Miqyaer-anr nawq-euq caevzafduq bipyeuf-awr,
PSA.91.9	Gor duidui-eu ghaq-anr, nawq-euq jawrduq khawf bipyeuf-euq mirnae;
PSA.91.10	Nawq-anr yawdoer jeq maq keuvle-aer;
PSA.91.10	Nyawqlar-eu nargawr gawrma, nawq-euq jawrduq-euq dawqpae maq larkeuv-ar.
PSA.91.11	Aqjeq mirnae aernar-aq, aqyawf, nawq-euq gharduq,
PSA.91.11	Aqyawf-euq mqtav ghaqkhaer-anr dawq bif-awr,
PSA.91.11	Nawq-euq garma dawqtawv luf-anr bi hawpir taef-a.
PSA.91.12	Nawq-euq aqkuir, khaqlo-anr maqya gazawni;
PSA.91.12	Mqtav ghaqkhaer deuq, aqyawf maf-euq aqlaf nae nawq-anr ciq taef-a.
PSA.91.13	Nawr, arlaqjaqshir hawr-eu arlawr uirnav-anr tsawqnawq nawq taef-a.
PSA.91.13	Nawr, arlaqjaqshir zaqguq hawr-eu arlawr-anr nawqpyaevnaeq taef-a.
PSA.91.14	“Aqyawf, ngaq-anr gaq-eu mirnae, ngar, aqyawf-anr bibuq-ir ma.
PSA.91.14	Aqyawf, ngaq-euq tsawrmyanr siqnya-eu mirnae,
PSA.91.14	Ngar, aqyawf-anr yawgor-anr bijawr ma.
PSA.91.15	Aqyawf, ngaq-anr kur ngae,
PSA.91.15	Ngar, aqyawf-anr ngaeqkhofnaeq ma.
PSA.91.15	Aqyawf-anr gardzaq garkawv keuvle ngae,
PSA.91.15	Ngar, aqyawf naeq-aer jawr ma.
PSA.91.15	Ngar, aqyawf-anr bibuq-ir-awr taqhuiq taqmanrnaeq ma.
PSA.91.16	Ngar, aqyawf-anr zirbaw zirza-eu guiqlanq nuikhanr tiqshir bif-awr,
PSA.91.16	Ngaq-euq kakhof-eu jeq bimawr ma.”
PSA.92.1	Ya’we Miqyaer-or! Nawq-euq guiqlanq-anr jaceuq-eu arnavni muiq-eu nga.
PSA.92.1	Gor duidui-eu ghaq-or! Nawq-euq tsawrmyanr-anr car-awr jaceuq-eu arnavni jaq-eu nga.
PSA.92.2	Uqshawq paw, nawq-euq ghoer-awr gaq-eu garkawv dawqdzawr mr-awr;
PSA.92.2	Uqcif yawqmir navluf, nawr sarjax zif-eu garkawv dawqdzawr mr-eu yawmuiq mae.
PSA.92.3	Tser cav tsof-eu keuka zmq-awr deur-mq diq-awr,
PSA.92.3	Bawqlaw baw-awr narhaq muiq-eu tersar nae jaceuq-eu yawmuiq mae.
PSA.92.4	Aqjeq mirnae aernar-aq, Ya’we Miqyaer-or,
PSA.92.4	Nawr, nawq nae mr-euq gardeuq nae,
PSA.92.4	Ngaq-anr laqkhaq bicaer naeqlaf-euq mae.
PSA.92.4	Nawq-euq aqlaf nae mr-euq gardeuq-euq baqda’nae, ngar ghaqler ma.
PSA.92.5	Ya’we Miqyaer-or! Nawq nae mr-euq gardeuq arnavni huiq-eu nga!
PSA.92.5	Nawq-euq nuinoeq-aq naf duidui nga.
PSA.92.6	Nuinoeq maqbaw-eu tsawrhaq-aq, maq siqnya-aer;
PSA.92.6	Aqdzawq argan-aq, maq ghovshaw nya-a.
PSA.92.7	Tsawrcawv deuq, yarmof daefdov lar-eu lof-aer daeflar-awr;
PSA.92.7	Yawlaeq yawca dawqtawvluf mr-eu deuq, bawle zale-eu khawf,
PSA.92.7	Aqyawfmaf, li-eu maqbawni yabi lavcawv-eu mae.
PSA.92.8	Aerkhawf, Ya’we Miqyaer-or,
PSA.92.8	Nawr-aq, mqmaq maqbyav yarzir, yawgor-anr jawr-eu mae.
PSA.92.9	Hawde-eq, Ya’we Miqyaer-or,
PSA.92.9	Nawq-anr muir-eu deuq-anr hawde-eq!
PSA.92.9	Nawq-anr muir-eu deuq yacawv-ir taef-a.
PSA.92.9	Yawlaeq yawca jeq mr-eu deuq, dawqtawvluf yabi taebyavjir taef-a.
PSA.92.10	Aerkhawf, nawr, naefnyoq-euq uqcoer lof-aer,
PSA.92.10	Ngaq-euq uqcoer-anr ciqgor naeqlaf-awr;
PSA.92.10	Ngaq-anr tsir yawshuif nae tsaqtsov naeqlaf-euq mae.
PSA.92.11	Ngaq-anr muir-eu deuq-anr ngar bi keuvle mawf-eu lof-aer,
PSA.92.11	Ngaq-euq myavnuiv ya’mawr-awr;
PSA.92.11	Tsawrdoer deuq-anr ngar bi keuvle mawf-eu lof-aer,
PSA.92.11	Ngaq-euq naqbawr yagaq-euq ma.
PSA.92.11	Aqyawf maf-aq, tur-awr ngaq-anr caelar-eu deuq mae.
PSA.92.12	Tsaq-awr dawr-eu tsawrhaq deuq, daor arbawr lof-aer maerlar-awr,
PSA.92.12	Leqbaqnoq-anr daef-eu siqdaq miqshuq arbawr lof-aer gorler taef-a.
PSA.92.13	Ya’we Miqyaer-euq nymr-euq lafkhoer kataq-euq deuq-aq,
PSA.92.13	Aqdui-euq Miqyaer-euq povka maerlar taef-a.
PSA.92.14	Aqyawfmaf, tsawrmawq mawqle ngae keuvni arsiq siqle-awr;
PSA.92.14	Aqyawfmaf, nyoerjawfni jav-awr bawle zale taef-a.
PSA.92.15	Khoer-aq, Ya’we Miqyaer dawrcoeni ghae-eu mae laer dawqdzawr bimr-eu gharduq mae.
PSA.92.15	Aqyawf-aq, ngaq-euq logur mae.
PSA.92.15	Aqyawf-euq lafkhoer, maqtsaq maqdawr-eu jeq maqanr-a.
PSA.93.1	Ya’we Miqyaer uvlanrluf mae.
PSA.93.1	Aqyawf-aq, yawbya jaqlaq dmluf-eu mae.
PSA.93.1	Ya’we Miqyaer-aq, aqyawf-euq ghaq maeqtsoeq lof-aer dmdav-awr,
PSA.93.1	Jofpaf paftaq-euq mae.
PSA.93.1	Yawduq bawni, mqmir-aq, lavzif taq-euq mirnae maq lavluv nya-a.
PSA.93.2	Nawq-euq nuirmanq-aq, arhuba nae lavzif taq-euq mae.
PSA.93.2	Nawr-aq, ardanq bae-eu maqbawni daefluf-eu mae.
PSA.93.3	Ya’we Miqyaer-or! Irjeuq tanqdav laf-eu mae.
PSA.93.3	Irjeuq-euq tersar manrdov-eu mae. Irjeuq, irluv dzaegor laf-eu mae.
PSA.93.4	Yawgor-anr jawr-eu Ya’we Miqyaer-aq, ghaq khavdzaeq-eu mae.
PSA.93.4	Ircuf ghawqmya ni-euq tersar navmaqtser ghaq khavdzaeq-eu mae.
PSA.93.4	Iqmalavshav-euq ghaq khav-eu irluv dzae-eu navmaqtser khavdzaeq-eu mae.
PSA.93.5	Nawq-euq dawqdzawr-aq, aqdir yawduq baw-awr;
PSA.93.5	Ya’we Miqyaer-or! Nawq-euq nymr-anr yawshawr jeq nae,
PSA.93.5	Mqmaq maqbyav yarzir lavmuiq taq-euq mae.
PSA.94.1	Ya’we Miqyaer-or! Lafpov povkhof-eu jeq-aq nawq-euq mae.
PSA.94.1	Miqyaer-or! Lafpov povkhof-eu jeq-aq nawq-euq mae, Byadov lef-awq!
PSA.94.2	Mirtsaq-anr yarkhaq dar-eu ghaq-or! Turlar-awr;
PSA.94.2	Nuima huiq-eu tsawrhaq-anr geuxni khaeqkhof naeq-awq.
PSA.94.3	Ya’we Miqyaer-or! Tsawrcawv deuq aqmyan keuvni,
PSA.94.3	Tsawrcawv deuq aqmyan keuvni ghaqler-eu laer la?
PSA.94.4	Aqyawfmaf dawq ngaeq ngae, janrghae-eu jeq ngaeqdov lef-awr;
PSA.94.4	Yawlaeq yawca kharmr-eu deuq, yawhar yawqha khanqsaer jaev-eu mae.
PSA.94.5	Ya’we Miqyaer-or! Aqyawfmaf, nawq-euq tsawrhaq-anr diqpav diqshav-awr,
PSA.94.5	Nawq-euq jeqbir-anr khaeq-awr khav-eu mae.
PSA.94.6	Aqyawfmaf, miqcoeq miqma hawr-eu,
PSA.94.6	Boermiq siqkhaq deuq-anr saef-awr,
PSA.94.6	Aqda maqbaw-eu murcoeq aqnmr deuq-anr diqsaef-eu mae.
PSA.94.7	Aerkhawf, aqyawfmaf aer-eu, “Ya’we Miqyaer maq mawrnya-ar.
PSA.94.7	Yaqkov-euq Miqyaer maqpar ghovshaw nya-ar.”
PSA.94.8	Tsawrhaqzaq-euq ghanrcae nuinoeq maqbaw-eu deuq-or! Ghovshaw lar-awq.
PSA.94.8	Aqdzawq argan deuq-or! Nawmaf aqmyan ganrlar-eu laer ghae-eu le?
PSA.94.9	Aqdui-anr naqbawr baetsof naeqlaf-euq ghaq maq gaqnya-eu la lor?
PSA.94.9	Aqdui-anr myavnuiv baetsof naeqlaf-euq ghaq maq mawrnya-eu la laq?
PSA.94.10	Tsawrjeuq tsawrca-anr maeqdawq tsovdawq bif-eu ghaq,
PSA.94.10	Tsawrhaqzaq-anr siqnya-eu tsawrganr maeqnaeq tsovnaeq-eu ghaq;
PSA.94.10	Aqyawf maqdaeq-aer ghae taef-a laq?
PSA.94.11	Tsawrhaqzaq-euq nuinoeq nuidur-aq,
PSA.94.11	Yawqngaef mae laer
PSA.94.11	Ya’we Miqyaer siqnya-eu mae.
PSA.94.12	Ya’we Miqyaer-or!
PSA.94.12	Nawq-euq zanrdawq-anr ghoe-awr maeq-awr tsov-euq;
PSA.94.12	Nawq nae maeqnaeq tsovnaeq-euq tsawrhaq-aq, guiqlanq huiq-eu mae.
PSA.94.13	Tsawrcawv deuq-euq gharduq duqkhanq maqkhanq-euq khoerkeuvni;
PSA.94.13	Nawr, aqyawf-anr shaq-awr zanq-eu arnan aryamq maqbi keuvleni, ghaqnaq biza taef-a.
PSA.94.14	Aqjeq mirnae aernar-aq,
PSA.94.14	Ya’we Miqyaer, aqyawf-euq tsawrhaq-anr maq taedzae-a.
PSA.94.14	Aqyawf, aqyawf-euq jeqbir-anr khawf maq byaerdzae-a.
PSA.94.15	Yarkhaq dar-eu jeq, tsaq-awr dawr-eu jeq-anr ghofkhof-ir-awr;
PSA.94.15	Nuima-euq lafkhoer dawrcoeni ghae-eu tsawrhaq dawqtawvluf cantae taef-a.
PSA.94.16	Ngaq-euq gharduq, aqsur ghaq turlar-awr, tsawrdoer deuq-anr lavtsoeq nmr-mq?
PSA.94.16	Ngaq-euq gharduq, aqsur ghaq yawflar-awr, yawlaeq yawca mr-eu deuq-anr lavtsoeq nmr-mq?
PSA.94.17	Ya’we Miqyaer, ngaq-anr maq cawba naeqlaf-euq lawnmr-aq;
PSA.94.17	Ngaq-euq nuima saflar ciqcurni ghae-ir law mir-a.
PSA.94.18	Ngar, “Ngaq-euq aqkuir nawqjur-ir luf mir-a” laer aer lawnmr-aq,
PSA.94.18	Ya’we Miqyaer-or! Nawq-euq ghawqshaq gaq-eu jeq,
PSA.94.18	Ngaq-anr ciqtur naeqlaf taef-a.
PSA.94.19	Ngaq-euq lafkhoer, ngar khanqlanr-eu jeq zawr myaq ngae;
PSA.94.19	Nawr, ngaq-euq nuima saflar lavsar naeqlaf-awr laqkhaq bicaer naeqlaf-eu mae.
PSA.94.20	Zanrtaq khoftaq-anr ghoe-awr yawdoer jeq tov-eu, yawlaeq yawca jeq mr-eu nuirmanq, nawq naeq-aer gmlar nya-eu la laq?
PSA.94.21	Aqyawfmaf tiqkawv lof-aer gmler-awr,
PSA.94.21	Tsaq-awr dawr-eu tsawrhaq-euq daefzir-anr muir-awr,
PSA.94.21	Tiqjeq-iq maqbanq-eu tsawrhaq-anr shiqner dovni dar-eu mae.
PSA.94.22	Aerkhawf, Ya’we Miqyaer, ngaq-anr hawpir naeqlaf-eu mae.
PSA.94.22	Ngaq-euq Miqyaer, ngar caevzafduq, logur pyeufnaeq laf-eu mae.
PSA.94.23	Aqyawf, aqyawfmaf nae mr-euq yawlaeq yawca,
PSA.94.23	Aqyawf maf-euq khoertav bi keuvle-awr,
PSA.94.23	Aqyawf maf-euq yawdoer jeq-euq baqda’nae, aqyawf maf-anr deuvtsaevdzae taef-a.
PSA.94.23	Aqdui-euq Miqyaer pyeuf-eu Ya’we Miqyaer, aqyawf maf-anr deuvtsaevdzae taef-a.
PSA.95.1	Lar-awq, aqdui, Ya’we Miqyaer-anr carnaeq ma.
PSA.95.1	Aqdui-anr bibuq-ir naeqlaf-eu logur-anr laqkhaq caertavni gurgaq ma.
PSA.95.2	Aqdui, aqyawf-euq maeqshi lar-awr,
PSA.95.2	Aqyawf-euq guiqlanq-anr jaceuq-awr;
PSA.95.2	Aqyawf-anr laqkhaq tiqcaer jaceuq-eu dawq carnaeq kar-eur.
PSA.95.3	Aqjeq mirnae aernar-aq, Ya’we Miqyaer-aq,
PSA.95.3	Zawr huiq-eu Miqyaer mae.
PSA.95.3	Miqyaer dawqtawv luf-euq khoertav zawr huiq-eu sanqpaq mae.
PSA.95.4	Mirtsaq-euq khoertav, naf-eu jawrduq deuq,
PSA.95.4	Aqyawf-euq aqlaf-euq lafkhoer jav-awr,
PSA.95.4	Gawqjawq gawqdur-euq yawgor deuq khawf aqyawf-euq mae.
PSA.95.5	Aqyawf nae bae-euq mirnae, iqmalavshav-aq, aqyawf-euq pyeuf-awr;
PSA.95.5	Guicorni ghae-eu mirtsaq khawf, aqyawf nae taev-euq mae.
PSA.95.6	Lar-awq, aqdui awbyav-awr uqduqtanq kar-eur;
PSA.95.6	Aqdui-anr bae-euq ghaq pyeuf-eu Ya’we Miqyaer-euq maeqshi,
PSA.95.6	Pawqtsuif pawqdmqdmq kar-eur.
PSA.95.7	Aqjeq mirnae aernar-aq, aqyawf-aq, aqdui-euq Miqyaer mae.
PSA.95.7	Aqdui-aq, aqyawf-euq daega-anr jawrluf-eu tsawrhaq pyeuf-awr,
PSA.95.7	Aqyawf-euq aqlaf-euq yawrmaf ma.
PSA.95.7	Iqnan, nawmaf, aqyawf-euq tersar-anr yagaq-euq ngeur nar-aq.
PSA.95.8	“Maqlirbaq hawr-eu,
PSA.95.8	Marsaq-euq bawrtsanq bawrdanr-anr can ngae lof-aer,
PSA.95.8	Nawmaf-euq nuima taqghanr.
PSA.95.9	Khoerngae, aqyawfmaf, ngaq nae gar mr-euq gar ya’mawr-euq khawf,
PSA.95.9	Nawmaf-euq aqpoeq aqbawr deuq,
PSA.95.9	Ngaq-anr mrhaw-awr tsermr haw-euq mae.
PSA.95.10	Ngar, 40 khof byan’ni, khoerzir-euq tsawrhaq-anr nuima cawv-euq ma.
PSA.95.10	‘Aqyawfmaf, ngaq-euq garma-anr maq siqnya-aer,
PSA.95.10	Aqyawf maf-euq nuima-euq lafkhoer garbanq banq-ir-euq tsawrhaq nga’ laer ngar aer-euq ma.
PSA.95.11	Khoermirnae, ngar nuima paer-awr heulof-aer kamq-euq ma.
PSA.95.11	‘Aqyawfmaf, ngaq-euq ghaqnaq naqduq-anr maqya urler-ar.’ ”
PSA.96.1	Ya’we Miqyaer-anr cardawq yawshuif car-awr jaceuq-awq!
PSA.96.1	Mirtsaq tanqkhawr dawqtawvluf, Ya’we Miqyaer-anr carnaeq-awq.
PSA.96.2	Ya’we Miqyaer-anr carnaeq-awr,
PSA.96.2	Aqyawf-euq tsawrmyanr-anr jaceuq-awq.
PSA.96.2	Tiqnan sair tiqnan, aqyawf-euq kakhof-eu jeq,
PSA.96.2	Laqkhaq caer-eu guiqlanqdawq tsafgaq dzawrgaq-awq.
PSA.96.3	Tsawrjeuq tsawrca-euq ghanrcae, aqyawf-euq yawshaef khanqsaer-euq garkawv, dawqdzawr mr-awr;
PSA.96.3	Tsawrhaqzaq dawqtawv luf-anr aqyawf-euq zanqler paq-aer ghae-eu jeq dzawrnaeq-awq.
PSA.96.4	Ya’we Miqyaer-aq, zawr huiq-eu mirnae,
PSA.96.4	Yawkhav-aer jaceuq-eu tsaq mae.
PSA.96.4	Aqyawf-anr miqyaer dawqtawvluf navmaqtser guv-eu tsaq mae.
PSA.96.5	Aqjeq mirnae aernar-aq, aqcawq-euq tsawrjeuq-euq miqyaer-aq,
PSA.96.5	Tanqpanq aqma mawrkawr taef mae.
PSA.96.5	Aerkhawf, Ya’we Miqyaer-aq, mq bae-euq ghaq mae.
PSA.96.6	Aqyawf-euq maeqshi, taqhuiq taqmanr-eu jeq hawr-eu jaqlaq yawbya javluf-awr;
PSA.96.6	Aqyawf-euq yawshawr jawrduq-anr ghaq hawr-eu hawmuiq-eu jeq javluf-eu mae.
PSA.96.7	Tsawrhaqzaq-euq tsawrpaq tsawrca deuq-or,
PSA.96.7	Ya’we Miqyaer-anr a’naeq-awq!
PSA.96.7	Ghaq hawr-eu yawshaef khanqsaer, Ya’we Miqyaer-anr a’naeq-awq.
PSA.96.8	Aqyawf-euq tsawrmyanr-anr geux-eu yawshaef khanqsaer,
PSA.96.8	Ya’we Miqyaer-anr a’naeq-awq.
PSA.96.8	Lawr-eu jeq yur-awr, aqyawf-euq nymr povka lar-awq.
PSA.96.9	Ya’we Miqyaer shawr-awr hawmuiq-eu gar uqduq tanq-awq.
PSA.96.9	Mirtsaq dawqtawvluf, aqyawf-euq maeqshi yawdzuq dzuq-awq.
PSA.96.10	Tsawrjeuq tsawrca deuq-euq ghanrcae heulof-aer aer-awq,
PSA.96.10	“Ya’we Miqyaer uvlanrluf mae.
PSA.96.10	Mirtsaq tanqkhawr khawf, maq jivlar paq-aer zifdanni lavzif taq-awr;
PSA.96.10	Aqyawf, tsawrhaqzaq-anr tsaq-awr dawr-eu lafkhoer yarkhaqdar taef-a.”
PSA.96.11	Mq laqkhaq bicaer-awr mirtsaq bi lurgha bi caergha-awq.
PSA.96.11	Iqmalavshav hawr-eu iqmalavshav-anr kharur-eu jeq, tersar manrdov laf-awq.
PSA.96.12	Daega hawr-eu daega-anr kharjawr kharjav-eu jeq, laqkhaq caer-awq.
PSA.96.12	Khoernar-aq, sanqkhav-anr daef-eu arbawr deuq,
PSA.96.12	Ya’we Miqyaer-euq maeqshi laqkhaqcaer taef-a.
PSA.96.13	Aqjeq mirnae aernar-aq, aqyawf oeluf-eu mae.
PSA.96.13	Aqjeq mirnae aernar-aq, aqyawf, mirtsaq-anr yarkhaq dar-eu laer oeluf-eu mae.
PSA.96.13	Aqyawf, mirtsaq tanqkhawr-anr tsaq-awr dawr-eu lafkhoer yarkhaq dar-awr;
PSA.96.13	Tsawrhaqzaq-anr aqyawf-euq yawtsaq yawdawr nae dar taef-a.
PSA.97.1	Ya’we Miqyaer uvlanrluf mae.
PSA.97.1	Mirtsaq tanqkhawr laqkhaq caer-awq.
PSA.97.1	Irjawlanr-anr jawr-eu tsawrhaq baqmaf deuq khawf, lurgha caergha-awq.
PSA.97.2	Mqdmr hawr-eu yawzanr, aqyawf-euq tiqjawq javluf-eu mae.
PSA.97.2	Tsaq-awr dawr-eu jeq hawr-eu dawr-awr tsaq-eu jeq-aq,
PSA.97.2	Aqyawf-euq nuirmanq-euq dawqpaeq duqpur mae.
PSA.97.3	Aqyawf-euq maeqhu paw miqdzaq dovle-awr;
PSA.97.3	Tiqjawq jawr-eu, aqyawf-anr muir-eu deuq-anr puivsaef-eu mae.
PSA.97.4	Aqyawf-euq mqmyawf, mirtsaq tanqkhawr-anr yawshaef bi byalar-awr;
PSA.97.4	Mirtsaq hawmawr ngae, yawdzuq dzuq-eu mae.
PSA.97.5	Mirtsaq dawqtawvluf Ya’we Miqyaer-euq maeqshi,
PSA.97.5	Sanqpaq Miqyaer-euq maeqshi,
PSA.97.5	Gawqjawq deuq byaqshanq lof-aer guir-ir-eu mae.
PSA.97.6	Mqdeuq, aqyawf-euq tsaq-awr dawr-eu garkawv dawqdzawr mr-awr;
PSA.97.6	Tsawrhaqzaq dawqtawvluf, aqyawf-euq yawshaef khanqsaer-anr ya’mawr mae.
PSA.97.7	Nawmaf, miqyaer dawqtawvluf, aqyawf-anr uqduq tanq-awq.
PSA.97.7	Taftaq-euq mawrkawr-euq gar mr-awr,
PSA.97.7	Tanqpanq aqma mawrkawr-euq garkawv khanqsaer kharjaev-eu deuq, daqga-ir luf-ur.
PSA.97.8	Ya’we Miqyaer-or! Nawr yarkhaq dar-eu baqda’nae;
PSA.97.8	Ziroq gaq ngae laqkhaq caer-awr,
PSA.97.8	Yurdav-euq zaqmiq deuq lurgha caergha-eu mae.
PSA.97.9	Aqjeq mirnae aernar-aq, Ya’we Miqyaer-or,
PSA.97.9	Nawr-aq, mirtsaq dawqtawv luf-euq khoertav gor duidui-eu ghaq mae.
PSA.97.9	Nawr-aq, miqyaer dawqtawvluf navmaqtser, huiqdzaeq gordzaeq-eu mae.
PSA.97.10	Ya’we Miqyaer-anr gaq-eu nawmaf, yawdoer jeq-anr byae-awq.
PSA.97.10	Aqyawf, aqyawf-euq tsawrshawr deuq-euq nuima saflar-anr hawpir naeq-awr;
PSA.97.10	Aqyawf maf-anr tsawrcawv deuq-euq aqlaf-anr nae bibuq-ir-eu mae.
PSA.97.11	Tsaq-awr dawr-eu tsawrhaq-euq khoertav yawshaef saeqdav naeq-awr,
PSA.97.11	Nuima-euq lafkhoer dawrcoeni ghae-eu tsawrhaq-euq khoertav,
PSA.97.11	Laqkhaq caer-eu jeq saeqdavnaeq taef-a.
PSA.97.12	Tsaq-awr dawr-eu tsawrhaq,
PSA.97.12	Ya’we Miqyaer-euq lafkhoer laqkhaq caer-awr;
PSA.97.12	Aqyawf-euq shawr-eu tsawrmyanr-anr noeqkeuv ngae,
PSA.97.12	Aqyawf-euq guiqlanq-anr jaceuq-awq.
PSA.98.1	Or, Ya’we Miqyaer-anr cardawq yawshuif carnaeq-awq!
PSA.98.1	Aqjeq mirnae aernar-aq, aqyawf zanqler paq-aer muiq-eu jeq mr-euq mae.
PSA.98.1	Aqyawf-euq armar laf hawr-eu aqyawf-euq shawr-eu lafdu nae,
PSA.98.1	Aqyawf ghaqler-euq mae.
PSA.98.2	Ya’we Miqyaer, aqyawf-euq kakhof-eu jeq-euq garkawv bisiq-euq mae.
PSA.98.2	Tsawrjeuq tsawrca mawr-eu gar, aqyawf-euq tsaq-awr dawr-eu jeq panmaeq naeq-euq mae.
PSA.98.3	Aqyawf, Irsaqleqlav-euq nymrkhanq-euq gharduq,
PSA.98.3	Aqyawf-euq ghawqshaq gaq-eu jeq hawr-eu,
PSA.98.3	Sarjax zif-eu jeq noeqkeuv naeq-euq mae.
PSA.98.3	Mqdzer mirdzer dawqtawvluf, aqdui-euq Miqyaer-euq kakhof-eu jeq ya’mawr-euq mae.
PSA.98.4	Mirtsaq dawqtawvluf laqkhaq tiqcaer,
PSA.98.4	Ya’we Miqyaer-anr gurnaeq-awr;
PSA.98.4	Dawqcar car-awr, laqkhaq caer-eu uqtaf, car-awr jaceuq-awq.
PSA.98.5	Ya’we Miqyaer-anr deur-mq diq-awr carnaeq-awq.
PSA.98.5	Deur-mq hawr-eu jaceuq-eu tersar nae jaceuq-awq.
PSA.98.6	Darhae hawr-eu uqcoer baw-eu tersar naeq-aer,
PSA.98.6	Aqdui-euq Sanqpaq pyeuf-eu, Ya’we Miqyaer-euq maeqshi,
PSA.98.6	Laqkhaq tiqcaer gur-awq.
PSA.98.7	Iqmalavshav hawr-eu iqmalavshav-euq lafkhoer kharur-eu jeq,
PSA.98.7	Tersar manrdov laf-awr;
PSA.98.7	Mirtsaq tanqkhawr hawr-eu mirtsaq-euq khoertav kharjawr-eu jeq,
PSA.98.7	Tersar bi manrdov laf-awq.
PSA.98.8	Ya’we Miqyaer-euq maeqshi ircuf lawrbaq deuq,
PSA.98.8	Aqyawf maf-euq aqlaf nae lafkhawv bitaev-awr;
PSA.98.8	Gawqdur deuq tiqkawv lof-aer laqkhaq bicaer-awq.
PSA.98.9	Aqjeq mirnae aernar-aq, aqyawf, mirtsaq-anr yarkhaq dar-eu laer oeluf-eu mae.
PSA.98.9	Aqyawf, mirtsaq tanqkhawr-anr tsaq-awr dawr-eu lafkhoer dar-awr,
PSA.98.9	Tsawrhaqzaq-anr tiqkawv dini dar taef-a.
PSA.99.1	Ya’we Miqyaer uvlanrluf mae.
PSA.99.1	Tsawrhaqzaq yawdzuq bidzuq-awq!
PSA.99.1	Aqyawf, Jeqlurbeq-euq yawkaq-anr jawr-eu mae.
PSA.99.1	Mirtsaq mirluv bi luvlar-awq!
PSA.99.2	Ziroq-euq lafkhoer, Ya’we Miqyaer zawr huiq-eu mae.
PSA.99.2	Aqyawf-aq, tsawrhaqzaq dawqtawv luf-euq khoertav gordzaeq-eu mae.
PSA.99.3	Aqyawfmaf nae, yawzeu bawlar paq-aer huiq-eu nawq-euq tsawrmyanr-anr bi jaceuq-awq—Aqyawf-aq yawshawr mae.
PSA.99.4	Sanqpaq-euq ghaq-aq, yawdawr yawtsaq-anr gaq-awr,
PSA.99.4	Nawq nae tiqkawv dini dar-eu jeq lavzif taq-euq mae.
PSA.99.4	Nawr, Yaqkov-euq lafkhoer tsaq-awr dawr-eu jeq,
PSA.99.4	Hawr-eu dawr-awr tsaq-eu jeq mryaf-euq mae.
PSA.99.5	Aqdui-euq Miqyaer pyeuf-eu Ya’we Miqyaer-anr ciqpoeq ciqgor-awr;
PSA.99.5	Aqyawf-euq aqkuir cawqtaqduq-anr uqduq tanq-awq.
PSA.99.5	Aqyawf-aq yawshawr mae.
PSA.99.6	Morseq hawr-eu Aqloq-aq, aqyawf-euq pirma deuq-euq lafkhoer keuq-eu mae.
PSA.99.6	Saqmeuqlav-aq, aqyawf-euq tsawrmyanr kur-eu deuq-euq lafkhoer tiq ghaq pyeuf-eu mae.
PSA.99.6	Aqyawfmaf, Ya’we Miqyaer-anr kur ngae, aqyawf narhaq naeq-euq mae.
PSA.99.7	Aqyawf, aqyawf maf-anr mqdmr-euq khawrzeur-euq lafkhoer nae ngaeqcawq-awr;
PSA.99.7	Aqyawfmaf, aqyawf nae bif-euq zanrtaq khoftaq hawr-eu,
PSA.99.7	Dawqtmr dawqdzawr-anr cantae-euq mae.
PSA.99.8	Nga’maf-euq Miqyaer pyeuf-eu Ya’we Miqyaer-or!
PSA.99.8	Nawr, aqyawfmaf shar-eu lof-aer bifnaeq-euq mae.
PSA.99.8	Nawr, aqyawfmaf nae mr-euq gar tsaqni, lafpov povkhof naeq-euq khawf;
PSA.99.8	Nawr-aq, aqyawf maf-anr iqbax pyaeq-euq Miqyaer mae.
PSA.99.9	Aqdui-euq Miqyaer pyeuf-eu Ya’we Miqyaer-anr ciqpoeq ciqgor-awq.
PSA.99.9	Aqyawf-anr aqyawf-euq shawr-eu gawqjawq-anr uqduq tanqler-awq.
PSA.99.9	Aqjeq mirnae aernar-aq, aqdui-euq Miqyaer pyeuf-eu,
PSA.99.9	Ya’we Miqyaer-aq yawshawr mae.
PSA.100.1	Mirkhanq dawqtawvluf laqkhaq caer-awr,
PSA.100.1	Ya’we Miqyaer-anr gurnaeq-awq.
PSA.100.2	Laqkhaq caertavni Ya’we Miqyaer-euq gar mr-awr,
PSA.100.2	Aqyawf-euq maeqshi cardawq carcar-aer urlar-awq.
PSA.100.3	Ya’we Miqyaer-aq, Miqyaer mae laer siqnya-awq.
PSA.100.3	Aqdui, yawqhar yawqha bae-euq maqngeur,
PSA.100.3	Aqdui-anr bae-euq ghaq-aq, aqyawf mae.
PSA.100.3	Aqdui-aq, aqyawf-euq tsawrhaq hawr-eu,
PSA.100.3	Aqyawf-euq daega-anr jawr-eu yawr pyeuf-eu ma.
PSA.100.4	Miqyaer-euq guiqlanq-anr jaceuq-eu lafkhoer,
PSA.100.4	Aqyawf-euq ghovkhaeq-anr urlar-awq.
PSA.100.4	Aqyawf-anr jaceuq-eu lafkhoer, aqyawf-euq povka-anr urlar-awq.
PSA.100.4	Aqyawf-euq guiqlanq-anr noeqmuiq-awr,
PSA.100.4	Aqyawf-euq tsawrmyanr-anr jaceuq-awq.
PSA.100.5	Ya’we Miqyaer-aq, yawmuiq mae.
PSA.100.5	Aqyawf-euq ghawqshaq gaq-eu jeq, mqmaq maqbyav yarzir gmq-awr;
PSA.100.5	Aqyawf-euq yawtsaq yawdawr-aq, li-eu maqbawni tiqzir sair tiqzir zif-eu mae.
PSA.101.1	Ya’we Miqyaer-or! Ngar, nawq-anr car-awr jaceuq ma.
PSA.101.1	Ngar, ghawqshaq gaq-eu jeq hawr-eu dawr-awr tsaq-eu garkawv car ma.
PSA.101.2	Ngar, noeqganr-awr nae byan-eu garma-anr can ma.
PSA.101.2	Nawr, ngar jawr-eu gar aqmyan oe-eu laer ghae-eu le?
PSA.101.2	Ngar, ngaq-euq nymr-euq lafkhoer nuima shawrjaevni daef ma.
PSA.101.3	Ngar, ngaq-euq myavnuiv-euq maeqshi yawdoer jeq maqbi jav.
PSA.101.3	Ngar, garbanq banq-ir-euq deuq mr-eu jeq-anr byae-eu ma.
PSA.101.3	Ngaq-anr heulof-aer ghae-eu tiqjeq-iq maqbi myanqlar.
PSA.101.4	Nuima nanrpov-aer ghae-eu tsawrhaq-aq,
PSA.101.4	Ngar jawr-eu gar nae yadov-ir taef-a.
PSA.101.4	Ngar, yawdoer jeq-anr maq siqnya’mawf nya.
PSA.101.5	Ngar, dawqpae jawr-eu tsawrhaq-anr,
PSA.101.5	Jabu jadoer-awr, dawqsav savkhoeq-eu aqgeu ghaq-anr maqkaq, lavcawv ma.
PSA.101.5	Ngar, janrghae-eu myavhaw haw-awr,
PSA.101.5	Nuima huiq-eu tsawrhaq-anr maqdaq maq ornaeq.
PSA.101.6	Ngaq-euq myavnuiv, mirtsaq-euq khoertav sarjax zif-eu tsawrhaq-anr hawluf ma.
PSA.101.6	Aqyawfmaf, ngaq naeq-aer bijawr ma.
PSA.101.6	Byan-eu garma-anr can-eu tsawrhaq-aq,
PSA.101.6	Ngaq-euq kuirlaf yageuf taef-a.
PSA.101.7	Maershuir shuir-eu gardeuq mr-eu tsawrhaq-aq,
PSA.101.7	Ngaq-euq nymr-euq lafkhoer maqya jawr-ar.
PSA.101.7	Jaqmyawf myawf-eu tsawrhaq-aq,
PSA.101.7	Ngaq-euq maeqshi maqya yawf-ar.
PSA.101.8	Ngar, yawnaf-aer mirtsaq-euq khoertav jawr-eu,
PSA.101.8	Tsawrdoer dawqtawv luf-anr lavcawv ma.
PSA.101.8	Ngar, Ya’we Miqyaer-euq meuq-anr nae,
PSA.101.8	Yawdoer jeq kharmr-eu tsawrhaq-anr deuvtsaevdzae ma.
PSA.102.1	Ya’we Miqyaer-or! Ngaq-euq shardawq-anr narhaq-awr;
PSA.102.1	Ngar gur-eu tersar, nawr jawr-eu gar bi larkeuv naeqlaf-awq.
PSA.102.2	Ngaq-anr gardzaq garkawv keuvle taq-euq arnan-anr,
PSA.102.2	Ngaq-anr nae nawq-euq myavpyawq taq ciqzaf naeqlaf.
PSA.102.2	Ngar, nawq-anr kur-eu arnan-anr,
PSA.102.2	Nawq-euq naqbawr, ngaq-anr ciqkhmr naeqlaf-awr,
PSA.102.2	Ngaq-anr yawkawr-aer oq toqnaeq laf-awq.
PSA.102.3	Aqjeq mirnae aernar-aq, ngaq-euq arnan aryamq-aq, uqkhoeq lof-aer byovjir-awr;
PSA.102.3	Ngaq-euq shaqyoeq-aq, tsawqbym-anr puivluf-eu lof-aer dur mir-ar.
PSA.102.4	Ngaq-euq nuima bi lavcawv-awr nyoeq-ir taq-euq yarmof-anr dur-awr;
PSA.102.4	Ngar-aq, tiqjeq-iq dzaq-eu laer maq noeqnya.
PSA.102.5	Ngar yawkhav-aer manr-eu tersar-euq baqda’nae,
PSA.102.5	Ngaq-euq shaqyoeq, ngaq-euq bawkhov-anr myanqler taq-euq mir-a.
PSA.102.6	Ngar-aq, bawrtsanq-anr jawr-eu uirdzoeq hawr-eu,
PSA.102.6	Kharshuif dae-anr jawr-eu hawqbuma-anr dur mir-a.
PSA.102.7	Nymrmq-euq khaqboeq-anr cawq maqbaw-aer dzur-eu jartseuv tiq mawr lof-aer;
PSA.102.7	Ngar yawnoeq-aer yufluf-eu ma.
PSA.102.8	Ngaq-anr muir-eu deuq, nan’ga-i ngaq-anr ngaeqdoer-awr;
PSA.102.8	Ngaq-anr aqjaf jaf-eu deuq, kamq-eu lafkhoer ngaq-anr yaqkhaer yaq-eu mae.
PSA.102.9	Ngar-aq, hawq dzaq-eu lof-aer khaqlaer dzaq-awr,
PSA.102.9	Ngar-aq, myavbir keuq-euq ircuf dawrluf-eu ma.
PSA.102.10	Nawr, ngaq-anr nuima paer-awr nuima dav-eu mirnae;
PSA.102.10	Nawr, ngaq-anr ciqdir-awr bafdzaeghae naeqlaf-euq mae.
PSA.102.11	Ngaq-euq arnan aryamq-aq, uqciftaw paw-euq narshmr-anr dur-awr;
PSA.102.11	Ngar-aq, yarmof lof-aer ya nyoeqbyov ghae-eu mae.
PSA.102.12	Aerkhawf, Ya’we Miqyaer-or! Nawr-aq, mqmaq maqbyav yarzir zif-eu mae.
PSA.102.12	Nawq-euq tsawrmyanr-anr yawqzir navluf noeqkeuv taef-a.
PSA.102.13	Nawr turlar-awr Ziroq-anr ghawqshaq gaqnaeq taef-a.
PSA.102.13	Aqjeq mirnae aernar-aq, ghawqshaq gaq-eu aryamq tsaqlar-awr,
PSA.102.13	Nanpax paxtaq-euq aryamq keuvlar-euq mae.
PSA.102.14	Aqjeq mirnae aernar-aq, nawq-euq kuirlaf zaqkhav deuq,
PSA.102.14	Ziroq-euq khaqlo-anr nuikhanr shir-awr,
PSA.102.14	Ziroq-euq khaqlaer-anr ghawqshaq gaq-eu mae.
PSA.102.15	Heu-euq baqda’nae, tsawrjeuq tsawrca deuq,
PSA.102.15	Ya’we Miqyaer-euq tsawrmyanr-anr guv-awr,
PSA.102.15	Mirkhanq sanqpaq dawqtawvluf, nawq-euq yawshaef khanqsaer-anr guv taef-a.
PSA.102.16	Aqjeq mirnae aernar-aq,
PSA.102.16	Ya’we Miqyaer, Ziroq par tsovmuiq-awr;
PSA.102.16	Aqyawf-euq yawshaef khanqsaer bimawr-eu laer dovle taef-a.
PSA.102.17	Aqyawf tiqjeq-iq maq dzerlar-euq, aqyawf-euq tsawrhaq-euq guiqlanq shardawq-anr hageuf naeq-awr;
PSA.102.17	Aqyawf maf-euq guiqlanq shardawq-anr maq hawdoer-a.
PSA.102.18	Maeqhu paw daefle-eu laer ghae-eu tsawrhaq deuq,
PSA.102.18	Ya’we Miqyaer-anr jaceuq nya’ni,
PSA.102.18	Heudeuq aqkar nanqzir-euq gharduq bofanr taq-awq.
PSA.102.19	Aqjeq mirnae aernar-aq, aqyawf yawgor-anr jav-eu,
PSA.102.19	Aqyawf-euq shawr-eu jawrduq-anr jawr-awr hawka lef-awr;
PSA.102.19	Ya’we Miqyaer, mq-anr nae mirtsaq tanqkhawr-anr hawluf-eu mae.
PSA.102.20	Aqyawf, kuv-anr bi nyaefur taq-euq deuq manr-eu gar narhaq-awr;
PSA.102.20	Yabi saef mae laer aertsaev taq-euq deuq-anr pyaeqnaeq-eu mae.
PSA.102.21	Ziroq-euq lafkhoer, Ya’we Miqyaer-euq tsawrmyanr dawqdzawr mr-awr;
PSA.102.21	Yeqlursaqlaeq-euq lafkhoer aqyawf-anr jaceuq taef-a.
PSA.102.22	Tsawrhaqzaq tiqkawv lof-aer uiqlar ngae,
PSA.102.22	Mirkhanq-anr uvlanr-eu deuq, Ya’we Miqyaer-anr uqduqtanq taef-a.
PSA.102.23	Ngar garma-anr canluf ngae, aqyawf, ngaq-euq ghaq lavbaq naeqlaf-awr,
PSA.102.23	Ngaq-euq arnan aryamq lavnymr naeqlaf-euq mae.
PSA.102.24	Ngar heulof-aer aer-euq ma,
PSA.102.24	“Miqyaer-or! Ngaq-euq arnan aryamq arkhoev arpaer-anr taef-aer, ngaq-anr taq yurdovdzae naeqlaf.
PSA.102.24	Nawq-euq arkhof arla-aq, yawqzir navluf zif-eu mae.
PSA.102.25	Arhuba nae nawr, mirtsaq tanqkhawr-euq dawqpaeq duqpur ciqtsaq taq-awr;
PSA.102.25	Mqdeuq khawf nawq-euq lafzar pyeuf-eu mae.
PSA.102.26	Mqmir cawv-ir jir khawf, nawr-aq, zif taef-a.
PSA.102.26	Khoerdeuq dawqtawvluf, maeqtsoeq lof-aer caer-ir taef-a.
PSA.102.26	Nawr, paerkhanq paermanr dmpar-eu lof-aer, khoerdeuq-anr lavparnaeq taef-a.
PSA.102.27	Aerkhawf, nawr-aq, tiqjawr-iq maqpov maq parlar-aer,
PSA.102.27	Nawq-euq arkhof arla-aq, li-eu maqbaw-a.
PSA.102.28	Nawq-euq kuirlaf zaqkhav-euq zaqdeuq maeqhu paw daefdav lef-awr;
PSA.102.28	Aqyawf maf-euq zaqdeuq uvdeuq,
PSA.102.28	Nawq-euq maeqshi zifdanni yadaef taef-a.”
PSA.103.1	Ngaq-euq nuima saflar-or! Ya’we Miqyaer-anr jaceuq-awq!
PSA.103.1	Ngaq-euq lafkhoer kharanr-eu jeq dawqtawvluf,
PSA.103.1	Aqyawf-euq shawr-eu tsawrmyanr-anr jaceuq-awq.
PSA.103.2	Ngaq-euq nuima saflar-or! Ya’we Miqyaer-anr jaceuq-awq!
PSA.103.2	Aqyawf nae khar muiqnaeq laf-euq jeq-anr taqngaer.
PSA.103.3	Aqyawf, nawq-euq yawlaeq yawca iqbax dawqtawvluf pyaeqnaeq-awr;
PSA.103.3	Aqyawf, nawq-euq nargawr dawqtawvluf lavtaq naeq-eu mae.
PSA.103.4	Aqyawf, nawq-euq daefzir maqbi lavcawvni kakhof naeq-awr;
PSA.103.4	Aqyawf, nawq-anr ghoer-awr gaq-eu hawr-eu,
PSA.103.4	Nanqyuni ghawqshaq gaq-eu uqdzanq nyaefdzanq naeqlaf-euq mae.
PSA.103.5	Aqyawf, nawq-euq khaqmae-anr yawmuiq jeq bi dzaqdaev naeqlaf-euq mae.
PSA.103.5	Khoermirnae, nawr, khaqdzer lof-aer zaqguq tiq pov par pyeufkhof lar-euq mae.
PSA.103.6	Ya’we Miqyaer, tsaq-awr dawr-eu jeq dovlarni mr-awr;
PSA.103.6	Bi nyaefsuf taq-euq tsawrhaq dawqtawv luf-euq gharduq,
PSA.103.6	Dawr-awr tsaq-eu jeq dovlarni mrluf-eu mae.
PSA.103.7	Aqyawf, aqyawf-euq garma deuq, Morseq-anr bi siqnya-awr;
PSA.103.7	Aqyawf mr-eu jeq Irsaqleqlav tsawrhaq deuq-anr bi siqnya-euq mae.
PSA.103.8	Ya’we Miqyaer-aq, ghawqshaq gaqnya-awr guiqlanq yawdzanr byan-eu mae.
PSA.103.8	Nuima paer-eu maqkawr-aer, ghawqshaq gaq-eu jeq tiqbyanni anr-eu mae.
PSA.103.9	Aqyawf, aqdui-anr aqmyanluf cae-eu laer maqngeur-aer;
PSA.103.9	Aqyawf, aqdui-anr li-eu maqbawni nuima paer-eu laer maqngeur-a.
PSA.103.10	Aqyawf, aqdui-anr iqbax mrtaq-euq lof-aer geuxni maq janrnaeq laf-aer;
PSA.103.10	Aqdui-euq yawlaeq yawca kharngeur-eu lof-aer maqkhaeq maq khavnaeq laf-a.
PSA.103.11	Aqjeq mirnae aernar-aq,
PSA.103.11	Mq, mirtsaq taf-aer arnavni gordzaeq nar-aq;
PSA.103.11	Aqyawf, aqyawf-anr guv-eu tsawrhaq deuq-anr ghawqshaq khoernavni gaq-eu mae.
PSA.103.12	Nanrma gakhaeq, dovkhaeq-anr nae armanni kaq nar-aq;
PSA.103.12	Aqyawf, aqdui-euq yawbanq yawlaeq-anr khoermanni kaq-eu gar yurdzae naeqlaf-euq mae.
PSA.103.13	Aqda tiq ghaq, yawqha-euq zaq-anr ghawqshaq gaq-eu lof-aer;
PSA.103.13	Ya’we Miqyaer, aqyawf-anr guv-eu tsawrhaq deuq-anr ghawqshaq gaq-eu mae.
PSA.103.14	Aqjeq mirnae aernar-aq, aqyawf, aqdui-euq mawrkawr-anr siqnya-awr;
PSA.103.14	Aqyawf, aqdui-aq, mirtsaq shaqjaev mae laer maqngaer-a.
PSA.103.15	Tsawrhaqzaq-euq arnan aryamq-aq, yarmof lof-aer dur-awr;
PSA.103.15	Daega-anr daef-eu aryaev lof-aer maerlar-eu mae.
PSA.103.16	Khoernar-aq, jaqlaer bawghae laf-awr,
PSA.103.16	Aryaev-anr bawtov ngae, aryaev byovjir-awr,
PSA.103.16	Aryaev daefduq khoer, aryaev-anr maqpar noeqtaq nya-eu mae.
PSA.103.17	Aerkhawf, Ya’we Miqyaer-aq,
PSA.103.17	Mqmaq maqbyav yarzir-anr nae mqmaq maqbyav yarzir-anr keuvni,
PSA.103.17	Aqyawf-anr guv-eu deuq-anr ghawqshaq gaq-awr;
PSA.103.17	Aqyawf maf-euq zaqdeuq uvdeuq-anr, aqyawf-euq tsaq-awr dawr-eu jeq bif-eu mae.
PSA.103.18	Khoeruqtaf, aqyawf-euq dawqma sarjax-anr cantae-awr,
PSA.103.18	Aqyawf-euq zanrdawq khofdawq-anr noeqkeuv-awr,
PSA.103.18	Mrcaw-eu deuq-anr, guiqlanq heudeuq bi keuvle-eu mae.
PSA.103.19	Ya’we Miqyaer, aqyawf-euq nuirmanq mq-euq khoertav lavzif taq-awr;
PSA.103.19	Aqyawf-euq uvlanr-eu jeq, yawqjeq navluf-anr uvlanr luf-eu mae.
PSA.103.20	Miqyaer-euq dawq-euq tersar-anr narhaq-awr,
PSA.103.20	Aqyawf-euq khaerdawq-anr mrcaw-eu uqtaf,
PSA.103.20	Ghaq zawr khav-eu nawmaf, mqtav ghaqkhaer deuq-or,
PSA.103.20	Ya’we Miqyaer-anr jaceuq-awq!
PSA.103.21	Miqyaer nuikhanr shir-eu jeq mr-eu,
PSA.103.21	Aqyawf-euq gar mrzaq nawmaf,
PSA.103.21	Nawmaf, aqyawf-euq guirmaf dawqtawvluf,
PSA.103.21	Ya’we Miqyaer-anr jaceuq-awq!
PSA.103.22	Aqyawf uvlanr-eu uqmov kharngeur-eu gar jawr-eu,
PSA.103.22	Aqyawf nae mr-euq lafzar dawqtawvluf,
PSA.103.22	Ya’we Miqyaer-anr jaceuq-awq!
PSA.103.22	Ngaq-euq nuima saflar-or! Ya’we Miqyaer-anr jaceuq-awq.
PSA.104.1	Ngaq-euq nuima saflar-or!
PSA.104.1	Ya’we Miqyaer-anr jaceuq-awq!
PSA.104.1	Ngaq-euq Miqyaer pyeuf-eu, Ya’we Miqyaer-or!
PSA.104.1	Nawr-aq, zawr huiq zawr manr-eu mae.
PSA.104.1	Nawr, yawshaef khanqsaer hawr-eu jaqlaq yawbya dmtaq-euq mae.
PSA.104.2	Miqyaer maeqtsoeq dm-eu lof-aer yawshaef nae tsanrlanr taq-euq mae.
PSA.104.2	Aqyawf nae saqpar gheutaw-eu lof-aer mq-anr gheutaw taq-euq mae.
PSA.104.3	Aqyawf, aqyawf-euq nymr-euq pyaqdmq,
PSA.104.3	Ircuf-euq khoertav cawqdav taq-euq mae.
PSA.104.3	Aqyawf, mqdmr-anr manq lavlawq bigeuf-awr,
PSA.104.3	Aqyawf, jaqlaer-euq aqdanr-euq khoertav can-eu mae.
PSA.104.4	Aqyawf, jaqlaer-anr ghaqkhaer bipyeuf-awr;
PSA.104.4	Aqyawf, miqdzaq miqlmr-anr gar mrzaq bipyeuf-euq mae.
PSA.104.5	Nawq nae mirtsaq tanqkhawr-euq dawqpaeq duqpur ciqtsaq taq-euq mirnae;
PSA.104.5	Mqmaq maqbyav yarzir maqpov maq parlar nya-a.
PSA.104.6	Nawq nae mirtsaq-anr maeqtsoeq bidm-eu lof-aer,
PSA.104.6	Yawnaf deuq nae sheukaq-awr;
PSA.104.6	Gawqjawq deuq-anr ircuf nae bi danqpymq taq-euq mae.
PSA.104.7	Nawr, daeq ngae aqyawfmaf caevbyov ghae-awr;
PSA.104.7	Nawq-euq mqjeq mqtaev-euq tersar yagaq ngae,
PSA.104.7	Aqyawfmaf yawkawr-aer caev-eu mae.
PSA.104.8	Aqyawfmaf, gawqjawq-euq uqdu davler-awr,
PSA.104.8	Aqyawfmaf, ghaqlawq-anr irka ghae-awr,
PSA.104.8	Nawq nae aqyawf maf-euq gharduq laeqhmq taq-euq jawrduq-anr irghae-eu mae.
PSA.104.9	Aqyawfmaf, mirtsaq-anr maqpar bi danqpymq lar-aer,
PSA.104.9	Maqbi khandzeur laf-eu laer, nawq nae mirkaq lavbawnaeq taq-euq mae.
PSA.104.10	Aqyawf nae ghaqlawq-anr ircuf irbyoe bijav-awr;
PSA.104.10	Gawqjawq deuq-euq yawkaq-anr ircuf biyoer-euq mae.
PSA.104.11	Aqyawfmaf, daega-anr gav-eu jeqzaq dawqtawv luf-anr ircuf bidawr-awr;
PSA.104.11	Ircuf maef-eu yarsaq-euq manqtanqlav deuq khawf, ya dawrdaev-eu mae.
PSA.104.12	Mqtav-euq arjir, ircuf jav-eu dawqpae banqbanq-awr;
PSA.104.12	Aqyawfmaf, arbawr lafmyav yawkaq-anr jawr-awr car-eu mae.
PSA.104.13	Miqyaer, yawgor-anr jav-eu aqyawf-euq nymr-anr nae,
PSA.104.13	Gawqdur deuq-anr ircuf shaeq-eu mae.
PSA.104.13	Mirtsaq tanqkhawr-aq, nawq nae gar mr-euq arsiq-euq baqda’nae nuikhanr shir-eu mae.
PSA.104.14	Aqyawf, jeqzaq-euq gharduq yarmof bi daeflar-awr;
PSA.104.14	Mirtsaq-anr nae tsawrhaqzaq dzaq-eu jeq bi dovlar-eu gharduq;
PSA.104.14	Tsawrhaqzaq mrdzaq-eu dzaqla ghovcaer bi daeflar-eu mae.
PSA.104.15	Tsawrhaqzaq-euq nuima-anr laqkhaq bi caerlar-eu aqgaf dzaruir;
PSA.104.15	Tsawrhaqzaq-euq myavpyawq yawshaef bibya-eu saqloq-euq tsir hawr-eu;
PSA.104.15	Tsawrhaqzaq-euq nuima ghaq anrlarni dzaq-eu kaqmur,
PSA.104.15	Heudeuq-anr Miqyaer nae bi javlar-euq mae.
PSA.104.16	Miqyaer nae kataq-euq Leqbaqnoq-euq siqdaq miqshuq,
PSA.104.16	Ya’we Miqyaer-euq arbawr deuq ardziq tiqbyanni danq-eu mae.
PSA.104.17	Arjir, arbawr khoerdeuq-anr banqbanq-awr;
PSA.104.17	Miqshuq arbawr-anr uirdzoeq banqbanq-eu mae.
PSA.104.18	Gawqjawq gawqdur yawgor-aq, yaq-euq jawrduq pyeuf-awr;
PSA.104.18	Logur-euq lopyaf-aq, pyaqiq deuq caevzafduq pyeuf-eu mae.
PSA.104.19	Aqyawf nae bala-anr yamqlaw bitof-eu gharduq tsaqtsov taq-awr;
PSA.104.19	Nanrma-anr, ga’anr-eu aryamq bi siqnya taq-euq mae.
PSA.104.20	Nawq nae uqcif-euq yawzanr-anr bae-awr;
PSA.104.20	Uqcif zanrle ngae, bawrtsanq-euq jeqzaq deuq bi dovle-eu mae.
PSA.104.21	Arlaqjaqshir zaqguq deuq, Miqyaer-anr nae dzar sharpov-eu,
PSA.104.21	Joeqjoeq-aer sanr-eu shaqtae tae-eu mae.
PSA.104.22	Nanrma dovlar ngae, aqyawfmaf tiqgar uiqler-awr,
PSA.104.22	Aqyawf maf-euq lokhanq-euq lafkhoer gayuf ler-eu mae.
PSA.104.23	Tsawrhaqzaq-aq, yawqha-euq myawqmr yarngaeq-anr dawfler-awr,
PSA.104.23	Uqcif ciftaw tawle ngae keuvni, aqyawf-euq gar mr-eu mae.
PSA.104.24	Ya’we Miqyaer-or! Nawq nae mrtaq-euq jeq armyavni myaq-eu nga!
PSA.104.24	Zaqsiq tsawrganr-euq lafkhoer, nawr khoerdeuq dawqtawv luf-anr bae-awr;
PSA.104.24	Mirtsaq tanqkhawr-aq, nawq-euq myawqganq deuq byanluf-eu mae.
PSA.104.25	Huiq-awr jer-eu iqmalavshav-euq lafkhoer,
PSA.104.25	Maq guijir coer-eu yawdaef jeq yawhuiq yawnyir, tiqbyanni jawrluf-eu mae.
PSA.104.26	Khoertav-aq, lawqdeuq canluf-awr,
PSA.104.26	Nawq nae bae-euq Leqbiraqta byavyanq,
PSA.104.26	Khoergar jawr-awr, aqmui muiluf-eu mae.
PSA.104.27	Yamqlaw tsaq ngae, nawr dzaqdzaq dawrdawr bifnaeq laf-eu gar,
PSA.104.27	Aqyawfmaf dawqtawvluf, nawq-anr dawqluf-eu mae.
PSA.104.28	Nawq nae aqyawf maf-anr bif-euq jeq, aqyawfmaf yuruiq-eu mae.
PSA.104.28	Nawr, nawq-euq aqlaf pyaeq ngae,
PSA.104.28	Aqyawfmaf yawmuiq jeq tiqdaev daev-eu mae.
PSA.104.29	Nawr, nawq-euq myavpyawq ciqzaf ngae, aqyawfmaf tsawqguv-ir-awr;
PSA.104.29	Nawr, aqyawf maf-euq saf yurkhof ngae,
PSA.104.29	Aqyawfmaf shir-awr mirtsaq par pyeufkhof-ir-eu mae.
PSA.104.30	Nawr, nawq-euq Saflar pyaeqghae-awr, aqyawf maf-anr bae-euq mae.
PSA.104.30	Nawq nae mirtsaq tanqkhawr-euq pyawqnaq lavshuif-euq mae.
PSA.104.31	Ya’we Miqyaer-euq yawshaef khanqsaer,
PSA.104.31	Mqmaq maqbyav yarzir gmq-awr,
PSA.104.31	Ya’we Miqyaer, aqyawf nae mrtaq-euq gardeuq-anr laqkhaqcaer luf-ur.
PSA.104.32	Aqyawf, mirtsaq tanqkhawr-anr haw ngae,
PSA.104.32	Mirtsaq tanqkhawr yawdzuq dzuqlar-awr;
PSA.104.32	Aqyawf gawqjawq-anr toeqciv ngae, uqkhoeq tanqdov laf-eu mae.
PSA.104.33	Ngar khardaef-eu maqshir tiqzir,
PSA.104.33	Ya’we Miqyaer-anr car-awr ciqpoeq ma.
PSA.104.33	Ngar, saf kharghawr-eu khoerkeuvni,
PSA.104.33	Ngaq-euq Miqyaer-anr car-awr jaceuq ma.
PSA.104.34	Ngar dzardziv dziv-eu jeq, aqyawf nuikhanr shir-eu jeq pyeuf luf-ur!
PSA.104.34	Ngar, Ya’we Miqyaer-euq lafkhoer laqkhaqcaer ma.
PSA.104.35	Mirtsaq-euq khoertav nae iqbaxzaq bi puivdzaq jir-awr,
PSA.104.35	Tsawrcawv tiqghaq-iq maq dzerlarni byovtsaevjir luf-ur.
PSA.104.35	Ngaq-euq nuima saflar-or! Ya’we Miqyaer-anr jaceuq-awq!
PSA.104.35	Haleluya!
PSA.105.1	Ya’we Miqyaer-euq guiqlanq-anr jaceuq-awq!
PSA.105.1	Aqyawf-euq tsawrmyanr-anr kur-awr,
PSA.105.1	Aqyawf nae mr-euq jeq-euq garkawv, tsawrhaqzaq-anr bisiq-awq.
PSA.105.2	Miqyaer-anr carnaeq-awq.
PSA.105.2	Aqyawf-anr jaceuq-eu dawq carnaeq-awq.
PSA.105.2	Aqyawf nae mr-euq zanqler paq-aer ghae-eu gar dawqtawv luf-euq garkawv ja-awq.
PSA.105.3	Aqyawf-euq shawr-eu tsawrmyanr-aq, yawshaef khanqsaer huiq-awr,
PSA.105.3	Ya’we Miqyaer-anr pov-eu tsawrhaq deuq-euq nuima laqkhaqcaer luf-ur.
PSA.105.4	Ya’we Miqyaer hawr-eu aqyawf-euq ghaq-anr pov-awq.
PSA.105.4	Aqyawf-euq myavpyawq-anr aqmyanluf pov-awq!
PSA.105.5	Miqyaer nae mr-euq zawr muiq-eu gardeuq hawr-eu;
PSA.105.5	Aqyawf nae zanqler paq-aer ghae-eu jeq mr-euq uqtaf;
PSA.105.5	Aqyawf-euq khaqmae nae yarkhaq dar-euq jeq-anr noeqmawr-awq,
PSA.105.6	Aqyawf-euq kuirlaf zaqkhav, Aqbyaqhaq-euq aryoeq-or!
PSA.105.6	Aqyawf nae tserdov-euq Yaqkov-euq zaqdeuq-or! Khoer-anr noeqmawr-awq.
PSA.105.7	Ya’we Miqyaer-aq, aqdui-euq Miqyaer mae.
PSA.105.7	Aqyawf yarkhaq dar-eu jeq-aq, mirtsaq tanqkhawr dawqtawv luf-anr taf-eu mae.
PSA.105.8	Aqyawf, aqyawf-euq dawqma sarjax-anr mqmaq maqbyav yarzir noeqtaq-awr;
PSA.105.8	Aqyawf nae bif-euq khaerdawq-aq, artanr zir gmq-eu mae.
PSA.105.9	Aqyawf, Aqbyaqhaq naeq-aer dawqma sarjax dzaq-awr,
PSA.105.9	Aqyawf, Irtsav-anr kamqtaq-euq mae.
PSA.105.10	Khoernar-aq, Yaqkov-anr zanrtaq khoftaq lof-aer yawduq lavbaw naeq-awr,
PSA.105.10	Irsaqleqlav-anr mqmaq maqbyav yarzir zif-eu dawqma sarjax bipyeuf-euq mae.
PSA.105.11	Aqyawf aer-eu, “Ngar, nawq-anr Kaqnaq mirkhanq bif-awr;
PSA.105.11	Nawq-anr cavdaeq daeqbir naeq-euq jeqbir lof-aer bipyeuf ma.”
PSA.105.12	Aqyawfmaf tsawrhaq maqmyaq-aer yawcuiv ngae,
PSA.105.12	Aqyawfmaf zawr cuiv-awr, mirkhanq-euq boermiq siqkhaq pyeuf-eu mae.
PSA.105.13	Aqyawfmaf, mirkhanq tiqkhanq sair tiqkhanq can-awr,
PSA.105.13	Uvlanr-eu dzoeqdzaq tiqgar nae,
PSA.105.13	Tsawrjeuq nuijeq jawr-eu gar canpar-euq mae.
PSA.105.14	Aqyawf, aqyawf maf-anr tiqghaq-iq maqbi mrlaeq ler-aq;
PSA.105.14	Aqyawf, aqyawf maf-euq gharduq sanqpaq deuq-anr khawf daeq-euq mae.
PSA.105.15	Aqyawf aer-eu, “Ngaq nae tsaqtsov taq-euq tsawrhaq-anr taq toeqciv.
PSA.105.15	Ngaq-euq gharduq ngaeqdan-eu deuq-anr coeqler-eu jeq taqmr.”
PSA.105.16	Khoeruqtaf, aqyawf, mirtsaq-euq khoertav maef-awr shuf-eu jeq kurdov laf-awr bi keuvle-awr;
PSA.105.16	Khar laeqhmq taq-euq dzaqdzaq dawrdawr dawqtawv luf-anr aqyawf nae lavcawv jir-euq mae.
PSA.105.17	Aqyawf, aqyawf maf-euq maeqhu tsawrhaq tiq ghaq khaerghae-euq mae.
PSA.105.17	Khoer-aq, zaqkhav lof-aer bi anqdzaq-euq Yorsaev mae.
PSA.105.18	Aqcawq, aqyawf-euq aqkuir-anr narler-eu shmrcav paf-awr;
PSA.105.18	Aqyawf-anr shmr lanrdan bidan-euq mae.
PSA.105.19	Aqyawf nae ngaeqtaq-euq dawq, maq pyeuflar-euq khoerkeuvni,
PSA.105.19	Ya’we Miqyaer-euq dawq, aqyawf-anr tsermr-euq mae.
PSA.105.20	Khoernar-aq, sanqpaq khaer-eu mirnae aqyawf-anr pyaeqnaeq-awr;
PSA.105.20	Tsawrhaq-anr uvlanr-eu deuq, aqyawf-anr pyaeq-awr bidov-ir-euq mae.
PSA.105.21	Sanqpaq, aqyawf-anr sanqpaq-euq gar bimr-awr;
PSA.105.21	Aqyawf-euq myawqganq dawqtawv luf-anr uvlanr-eu ghaq bigeuf-euq mae.
PSA.105.22	Aqyawf, sanqpaq-euq dzoeqda deuq-anr janrnaeq mawf-eu lof-aer janrnaeq-awr;
PSA.105.22	Sanqpaq-euq aqyuif aqtsu deuq-anr zaqsiq tsawrganr maeqnaeq-euq mae.
PSA.105.23	Khoernar-aq, Irsaqleqlav, Irjirtuv-anr oe-awr,
PSA.105.23	Yaqkov, Haqmav-euq mirtsaq-anr jawr-euq mae.
PSA.105.24	Miqyaer nae aqyawf-euq tsawrhaq yawkhav-aer bimyaq bi baerlar-awr;
PSA.105.24	Aqyawf maf-anr muir-eu deuq navmaqtser, ghaq bi khavdzaeq lar-euq mae.
PSA.105.25	Aqyawf, aqcawq-euq nuima, aqyawf-euq tsawrhaq-anr bi byaelar-awr;
PSA.105.25	Aqyawf-euq kuirlaf zaqkhav-anr bi shuirdzaq bi khavdzaq-euq mae.
PSA.105.26	Miqyaer, aqyawf-euq kuirlaf zaqkhav Morseq hawr-eu,
PSA.105.26	Aqyawf nae tserdov-euq Aqloq-anr khaerlef-euq mae.
PSA.105.27	Aqyawfnyaf, aqyawf maf-euq ghanrcae bisiq bimawr-eu jeq mr-awr;
PSA.105.27	Haqmav-euq mirtsaq-anr zanqler paq-aer ghae-eu jeq mr-euq mae.
PSA.105.28	Miqyaer nae yawzanr pyaeqghae lef-awr, zanrtsuini bipyeuf-ir-awr,
PSA.105.28	Aqyawfmaf, aqyawf-euq dawq-anr maqpuiq-a.
PSA.105.29	Aqyawf, aqyawf maf-euq ircuf-anr shiq bipyeuf-ir-awr,
PSA.105.29	Aqyawf maf-euq ngaqshaq bishir-euq mae.
PSA.105.30	Aqyawf maf-euq mirkhanq-anr khaqpaq jawrbyan lar-awr;
PSA.105.30	Aqyawf maf-euq sanqpaq-euq arlawv-euq lafkhoer khawf, jawrbyan jir-euq mae.
PSA.105.31	Miqyaer dawq bif ngae, aqyawf maf-euq mirkhanq khanqlanni,
PSA.105.31	Buqsav hawr-eu shaermawr baqmaf jawrbyan lar-euq mae.
PSA.105.32	Aqyawf, aqyawf maf-anr uqyaer-euq danzar uqyaer arsiq bi gale-awr;
PSA.105.32	Aqyawf maf-euq mirtsaq-euq khoertav miqlmr dof-eu miqdzaq bi gale-euq mae.
PSA.105.33	Aqyawf nae aqyawf maf-euq mirkaq-euq lafkhoer daef-eu aqgaf-euq bawduv,
PSA.105.33	Hawr-eu siqguq arbawr deuq bi daecawv-awr, arbawr deuq bi daekhaef jir-euq mae.
PSA.105.34	Miqyaer dawq bif ngae, maq guijir coer-eu nyaevbanr dovlar-awr,
PSA.105.34	Nyaevbanr zaqguq deuq dovlar-euq mae.
PSA.105.35	Khoernar-aq, aqyawf maf-euq mirkhanq-anr khardaef-eu sanqlanq ghawqdar dzaqjir-awr,
PSA.105.35	Aqyawf maf-euq mirtsaq-euq arsiq myeufanr jir-euq mae.
PSA.105.36	Aqyawf, aqyawf maf-euq ghaq-anr nae daefbae baele-euq dawqtawvluf,
PSA.105.36	Aqyawf maf-euq mirkhanq-euq huqbaw dawqtawv luf-anr khawf, bi shirjir-euq mae.
PSA.105.37	Khoernar-aq, Miqyaer, Irsaqleqlav tsawrhaq-anr,
PSA.105.37	Pyur hawr-eu shuir biyur-awr nae sheuqdov laf-euq mae.
PSA.105.37	Aqyawf-euq tsawrjeuq-euq ghanrcae ghaq baq-eu tiqghaq-iq maqkeuq-a.
PSA.105.38	Irjirtuv tsawrhaq, aqyawf maf-anr guvluf-eu mirnae,
PSA.105.38	Aqyawfmaf dov-ir ngae, Irjirtuv laqkhaq caer-eu mae.
PSA.105.39	Miqyaer, gheuja taq-euq mqdmr nae joeshmr naeq-awr,
PSA.105.39	Uqcif paw yawshaef bya-eu miqdzaq bijav-euq mae.
PSA.105.40	Aqyawfmaf shar ngae, aqyawf, khanqzaqlaqma pyaeqghae lef-awr;
PSA.105.40	Aqyawfmaf tiqdaev ya dzaqdaevni, mqtav-euq kaqmur bifnaeq-euq mae.
PSA.105.41	Aqyawf, khaqlo pan ngae ircuf tanqdov lef-awr,
PSA.105.41	Guicorni ghae-eu jawrduq-anr lawrgawv lof-aer yoerle-euq mae.
PSA.105.42	Aqyawf, aqyawf-euq kuirlaf zaqkhav Aqbyaqhaq hawr-eu,
PSA.105.42	Aqyawf-euq shawr-eu sarjax-anr noeqkeuv-euq mirnae,
PSA.105.43	Aqyawf, aqyawf-euq tsawrhaq-anr laqkhaq tiqcaer sheuqdov laf-awr;
PSA.105.43	Aqyawf nae tserdov-euq deuq-anr, lurgha caergha-eu lafkhoer sheuqdov laf-euq mae.
PSA.105.44	Aqyawf, aqcawq tsawrjeuq-euq mirkhanq, aqyawf maf-anr bifnaeq-awr;
PSA.105.44	Aqyawfmaf, tsawrjeuq deuq nae mrtaq-euq jeq za-euq mae.
PSA.105.45	Khoer-aq, aqyawfmaf, aqyawf-euq zanrtaq khoftaq-anr bi cantae-awr;
PSA.105.45	Aqyawf-euq zanrdawq-anr bi mrcaw-eu gharduq mae.
PSA.105.45	Haleluya!
PSA.106.1	Haleluya!
PSA.106.1	Aqyawf yawmuiq mirnae,
PSA.106.1	Ya’we Miqyaer-euq guiqlanq-anr jaceuq-awq.
PSA.106.1	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.106.2	Ya’we Miqyaer nae baoq lafkhoer mr-euq deuq-anr, aqsur ghaq jajir coer-eu la?
PSA.106.2	Aqsur ghaq, aqyawf-anr jaceuq-eu jeq dawqtawvluf dawqdzawr mrjir nya-eu la?
PSA.106.3	Dawr-awr tsaq-eu jeq-euq maeqnan cantae-eu deuq hawr-eu,
PSA.106.3	Aqmyanluf tsaq-awr dawr-eu jeq mr-eu tsawrhaq-aq, guiqlanqhuiq taef-a.
PSA.106.4	Ya’we Miqyaer-or!
PSA.106.4	Nawr, nawq-euq tsawrhaq-anr ghoer mr-eu lafkhoer, ngaq-anr noeqkeuv naeqlaf.
PSA.106.4	Nawr, kakhof-eu jeq yur-awr ngar jawr-eu gar oemawr-awq.
PSA.106.5	Ngar, nawq nae tserdov-euq deuq bawle zale-eu gar ya’mawr-awr;
PSA.106.5	Ngar, nawq-euq tsawrjeuq lurgha caergha-eu naeq-aer laqkhaq yacaerni hawr-eu;
PSA.106.5	Ngar, nawq-euq jeqbir-euq baqda’nae yawshaef khanqsaer za’ni.
PSA.106.6	Nga’maf, nga’maf-euq aqpoeq aqbawr deuq lof-aer iqbax mr-awr,
PSA.106.6	Nga’maf yawlaeq yawca jeq mr-euq uqtaf, nga’maf yawcawv jeq mr-euq mir-a.
PSA.106.7	Irjirtuv-anr jawr ngae, nga’maf-euq aqpoeq aqbawr deuq,
PSA.106.7	Nawq nae mr-euq zanqler paq-aer ghae-eu jeq-anr maq ghovshaw nya-aq.
PSA.106.7	Aqyawfmaf, myaq duidui-eu nawq-euq ghawqshaq gaq-eu jeq-anr maq noeqmawrni,
PSA.106.7	Iqmalavshav-euq lawrdzer, Irner iqmalavshav-anr nawq-anr puiq-euq mae.
PSA.106.8	Aerkhawf, aqyawf-euq tsawrmyanr-euq gharduq, aqyawf maf-anr kakhof naeq-awr;
PSA.106.8	Aqyawf baoq huiq-eu bisiq-eu gharduq mr-euq mae.
PSA.106.9	Aqyawf, Irner iqmalavshav-anr daeq ngae, guicorni bipyeuf-ir-awr;
PSA.106.9	Aqyawf, bawrtsanq bawrdanr-anr nae sheuqdov-eu lof-aer,
PSA.106.9	Yawnaf-anr nae, aqyawf maf-anr sheuqdov ghae-euq mae.
PSA.106.10	Miqyaer, aqyawf maf-anr byae-eu deuq-euq aqlaf-anr nae bibuq-ir-awr;
PSA.106.10	Aqyawf maf-anr muir-eu deuq-euq aqlaf-anr nae kakhof naeq-euq mae.
PSA.106.11	Aqyawf maf-anr muir-eu deuq ircuf nae bi danqpymq-awr,
PSA.106.11	Aqyawfmaf tiqghaq-iq maq dzerlar-aq.
PSA.106.12	Khoerngae, aqyawfmaf, aqyawf-euq dawq-anr jan-awr,
PSA.106.12	Aqyawfmaf, car-awr aqyawf-anr jaceuq-euq mae.
PSA.106.13	Ghawqmyanr maqghae-aer, aqyawfmaf, aqyawf nae mr-euq jeq ngaer-awr;
PSA.106.13	Aqyawfmaf, aqyawf maeqbawq bif-eu gar maqpar dawq-eu mae.
PSA.106.14	Aqyawfmaf, bawrtsanq bawrdanr-anr jawr ngae,
PSA.106.14	Zawr khav-eu shiqshaq-euq nuikhanr nuilov-anr maq ghaqler-aer;
PSA.106.14	Kharshuif dae-anr aqyawfmaf, Miqyaer-anr tsermr haw-euq mae.
PSA.106.15	Khoerngae, aqyawf, aqyawfmaf shar-eu jeq bif-euq mae.
PSA.106.15	Aerkhawf, aqyawf maf-euq nuima saflar jae-ir-eu jeq bi keuvle-euq mae.
PSA.106.16	Aqyawfmaf, saeqghawv ghawv-awr jawrluf ngae,
PSA.106.16	Ya’we Miqyaer-euq tsawrshawr Aqloq hawr-eu Morseq-anr myavnav nav-euq mae.
PSA.106.17	Khoerngae, mirtsaq tsawqnga lar-awr, Daqtaq-anr myeufanr-awr,
PSA.106.17	Aqbirlamq hawr-eu aqyawf-euq baqmur-anr byavtaeq byov-euq mae.
PSA.106.18	Aqyawf maf-euq baqmur-euq khoertav miqdzaq gale-awr,
PSA.106.18	Miqdzaq khoer nae tsawrcawv deuq-anr puivdzaq jir-euq mae.
PSA.106.19	Aqyawfmaf, Horlev gawqjawq-anr mawrner mawrkawr taev-awr;
PSA.106.19	Aqyawfmaf nae khar-euq mawrkawr khoer-anr uqduq tanq-euq mae.
PSA.106.20	Aqyawfmaf, yawqha-euq yawshaef khanqsaer,
PSA.106.20	Yarmof dzaq-eu mawrner-euq mawrkawr naeq-aer daeqpar-euq mae.
PSA.106.21	Aqyawfmaf, Irjirtuv-anr huiq-awr manr-eu jeq mr-euq Miqyaer-anr,
PSA.106.21	Aqyawf maf-euq kakhof-eu ghaq-anr ngaer-euq mae.
PSA.106.22	Aqyawf, Haqmav mirtsaq-anr zanqler paq-aer ghae-eu jeq mr-awr;
PSA.106.22	Irner iqmalavshav-anr yawzeu bawlar paq-aer ghae-eu jeq mr-euq mae.
PSA.106.23	Miqyaer, aqyawf maf-anr lavcawv le-eu laer aer ngae;
PSA.106.23	Aqyawf nae tserdov taq-euq Morseq, aqyawf nuima paer-eu yurpyawr-eu laer;
PSA.106.23	Yawkaq-anr jawr-awr, aqyawf-euq maeqshi yawfler-euq mae.
PSA.106.23	Maqngeur lawnmr-aq, aqyawf, aqyawf maf-anr lavcawv jir-eu mae.
PSA.106.24	Khoernar-aq, aqyawfmaf, nuikhanr shirlar-eu mirkhanq-anr hawdoer-awr,
PSA.106.24	Aqyawfmaf, Miqyaer-euq dawq-anr maqjan-a.
PSA.106.25	Aqyawfmaf, Ya’we Miqyaer-euq tersar-anr maq narhaq-aer;
PSA.106.25	Yawqha-euq saeqghawv-euq lafkhoer jawr-awr dawqghof dov-euq mae.
PSA.106.26	Khoermirnae, aqyawf, aqyawf maf-anr bawrtsanq bawrdanr-euq lafkhoer bicoq-ir ma laer, aqlaf bafdir-awr kamq-euq mae.
PSA.106.27	Aqyawf maf-euq zaqdeuq uvdeuq,
PSA.106.27	Aqcawq tsawrjeuq-euq ghanrcae bi jawrbyav-awr;
PSA.106.27	Aqcawq-euq mirkhanq-anr bicoq-ir jir ma laer aernaeq-euq mae.
PSA.106.28	Aqyawfmaf, Peqor-euq Baqlar miqyaer-anr gawfler-awr;
PSA.106.28	Yawshir jeq-anr lawrnaeq-euq lawrdzar dzaq-euq mae.
PSA.106.29	Aqyawfmaf, Miqyaer nuima paerlar paq-aer ghae-eu jeq mr-euq mirnae;
PSA.106.29	Aqyawf maf-euq ghanrcae nargawr gawrma dovlar-euq mae.
PSA.106.30	Aerkhawf, Pirneqhar turlar-awr yawkaq-anr yawf ngae,
PSA.106.30	Nargawr gawrma khoer byov-ir-euq mae.
PSA.106.31	Aqyawf khoerlof-aer mr-euq mirnae, tiqzir sair tiqzir mqmaq maqbyav yarzir,
PSA.106.31	Aqyawf-anr tsaq-awr dawr-eu tsawrhaq tiq ghaq lof-aer sawxnaeq taef-a.
PSA.106.32	Aqyawfmaf, Maqlirbaq-euq ircuf laer kur-eu dawqpae jawr ngae khawf;
PSA.106.32	Miqyaer-euq nuima lavpaer-awr,
PSA.106.32	Aqyawf maf-euq baqda’nae, Morseq maqmuiq-eu jeq yadaq-euq mae.
PSA.106.33	Aqyawfmaf, Morseq-euq saflar-anr bi puiqlar-euq mirnae;
PSA.106.33	Aqyawf, aqyawf-euq maeqluq nae, dawqkhav ngaeq-euq mae.
PSA.106.34	Ya’we Miqyaer nae aqyawf maf-anr dawq bif-euq lof-aer;
PSA.106.34	Aqyawfmaf, aqcawq-euq tsawrjeuq-anr maq lavcawv-aq.
PSA.106.35	Aerkhawf, aqyawfmaf, aqcawq tsawrjeuq naeq-aer daeftaf-awr,
PSA.106.35	Aqcawq mr-eu jeq mrdzaw-euq mae.
PSA.106.36	Aqyawfmaf, aqcawq-euq tanqpanq aqma mawrkawr-anr uqduq tanq-euq mae.
PSA.106.36	Khoer-aq, aqyawf maf-euq gharduq lanrju pyeuflar-euq mae.
PSA.106.37	Aqyawfmaf, naef-anr yawqha-euq zaqmiq zaqyo khawf lawrnaeq-euq mae.
PSA.106.38	Aqyawfmaf, Kaqnaq-euq tanqpanq aqma mawrkawr-anr lawrnaeq-eu gharduq,
PSA.106.38	Aqyawfmaf, yawqha-euq zaqmiq zaqyo deuq-euq shiq, tiqjeq-iq maq siqnya-eu deuq-euq shiq saefdov-euq mae.
PSA.106.38	Aqyawfmaf, mirkhanq khoerkhanq-anr shiq nae lavjawf-euq mae.
PSA.106.39	Khoermirnae, aqyawfmaf, yawqha nae mr-euq jeq yawqha-anr lavjawf-awr;
PSA.106.39	Aqyawfmaf mr-eu deuq-euq baqda’nae, mawrdo anq-eu tsawrhaq-anr durlar-euq mae.
PSA.106.40	Khoermirnae, Ya’we Miqyaer, aqyawf-euq tsawrhaq-anr nuima paer duidui lar-awr;
PSA.106.40	Aqyawf, aqyawf-euq jeqbir-anr nuidav dav-eu mae.
PSA.106.41	Khoermirnae, aqyawf, aqyawf maf-anr aqcawq tsawrjeuq-euq aqlaf-euq lafkhoer a’naeq-awr;
PSA.106.41	Aqyawf maf-anr byae-eu deuq nae bi uvlanr-euq mae.
PSA.106.42	Aqyawf maf-anr muir-eu deuq, aqyawf maf-anr khaeqnaeq khavnaeq-awr;
PSA.106.42	Aqyawfmaf, aqcawq-euq aqlaf-euq uqmov yajawr-ir-euq mae.
PSA.106.43	Aqyawf, aqyawf maf-anr ghawqmyavpov bibuq-ir-euq khawf;
PSA.106.43	Aqyawfmaf, yawqha-euq maeqbawq-euq lafkhoer aqyawf-anr puiq-eu mae.
PSA.106.43	Aqyawfmaf, yawqha-euq yawlaeq yawca-euq baqda’nae bi gheuka-euq mae.
PSA.106.44	Khoerlof-aer law-awr khawf,
PSA.106.44	Aqyawf, aqyawfmaf gur-eu gar yagaq ngae;
PSA.106.44	Aqyawf, aqyawfmaf shaqzanq daqluf-eu garkawv sharnoeq naeq-euq mae.
PSA.106.45	Aqyawf, aqyawf maf-euq gharduq, aqyawf-euq dawqma sarjax-anr noeqkeuv-awr;
PSA.106.45	Aqyawf-euq ghawqshaq gaq-eu jeq myaq duidui-eu baqda’nae, nuima ga’nanq le-euq mae.
PSA.106.46	Aqyawf, aqyawf maf-anr zaqkhav bigeuf-eu laer khar nyaefghae-euq deuq,
PSA.106.46	Aqyawf maf-anr ghawqshaq bi hawgaqni khawf mr-euq mae.
PSA.106.47	Nga’maf-euq Miqyaer pyeuf-eu Ya’we Miqyaer-or!
PSA.106.47	Nga’maf-anr kakhof naeqlaf-awq.
PSA.106.47	Nga’maf, nawq-anr khanqsaer jaevjaev-aer jaceuq-awr;
PSA.106.47	Nawq-euq shawr-eu tsawrmyanr-euq guiqlanq-anr jaceuq nya’ni;
PSA.106.47	Aqcawq tsawrjeuq-euq ghanrcae jawrluf-eu nga’maf-anr sheuquiq naeqlaf.
PSA.106.48	Irsaqleqlav-euq Miqyaer pyeuf-eu Ya’we Miqyaer-anr jaceuq-awq!
PSA.106.48	Mqmaq maqbyav yarzir-anr nae mqmaq maqbyav yarzir-anr keuvni jaceuq-awq!
PSA.106.48	Tsawrhaq yawqghaq navluf “Aqmeq” laer aer-awq.
PSA.106.48	Haleluya!
PSA.107.1	Ya’we Miqyaer-euq guiqlanq-anr jaceuq-awq.
PSA.107.1	Aqjeq mirnae aernar-aq, aqyawf-aq yawmuiq mae.
PSA.107.1	Aqyawf-euq ghawqshaq gaq-eu jeq mqmaq maqbyav yarzir zif-eu mae.
PSA.107.2	Muir-eu ghaq-euq aqlaf-anr nae, Miqyaer nae bi kakhof-euq tsawrhaq,
PSA.107.2	Ya’we Miqyaer-euq kakhof-eu jeq za-euq tsawrhaq ngaeqdov lef-awq.
PSA.107.3	Aqyawf nae kuruiq-euq tsawrhaq-aq, mirtsaq doeni jawr-awr;
PSA.107.3	Nanrma dovkhaeq paw, gakhaeq paw hawr-eu guikhaeq paw, nyakhaeq paw khawf jawr-eu mae.
PSA.107.4	Aqyawfmaf, tiqjeq-iq maqjav-eu bawrtsanq bawrdanr-euq garma-anr doedoe ghagha-aer can-euq khawf;
PSA.107.4	Aqyawfmaf, jawrnya-eu meuq maq povmawr nya-aq.
PSA.107.5	Aqyawf maf-euq nuima saflar ghaqbaq baq-ir-awr, hawq maef-awr ircuf maef-euq mae.
PSA.107.6	Aqyawfmaf gardzaq garkawv jav-awr,
PSA.107.6	Ya’we Miqyaer-anr gurgaq ngae;
PSA.107.6	Aqyawf, aqyawf maf-anr shaqzanq naf-eu gar nae bibuq-ir-euq mae.
PSA.107.7	Aqyawfmaf meuq tiq meuq-anr jawrduq za’ni ir-eu gharduq;
PSA.107.7	Aqyawf, aqyawf maf-anr tsaq-eu garma-anr nae sheuqghae naeq-euq mae.
PSA.107.8	Ya’we Miqyaer-aq, muiq-awr tsawrhaqzaq-euq gharduq,
PSA.107.8	Zanqler paq-aer ghae-eu gardeuq mr-euq mirnae;
PSA.107.8	Tsawrhaqzaq, aqyawf-euq guiqlanq-anr jaceuq-eu tsaq mae.
PSA.107.9	Aqjeq mirnae aernar-aq, aqyawf geufmawf-eu nuima saflar nuikhanr bishir-awr;
PSA.107.9	Maef-eu nuima saflar-anr yawmuiq jeq bi dzaqdaev-eu mae.
PSA.107.10	Shir-eu jeq-euq narshmr-euq uqmov hawr-eu yawzanr-euq lafkhoer nuirluf-eu deuq,
PSA.107.10	Shaqzanq hawr-eu shmrcav nae bi paftawf taq-euq mae.
PSA.107.11	Aqyawfmaf, gor duidui-eu ghaq-euq maeqbawq-anr hawdoer-awr,
PSA.107.11	Miqyaer-euq dawq-anr puiq-euq mirnae, khoerlof-aer yadaq-euq mae.
PSA.107.12	Khoermirnae, aqyawf, aqyawf maf-euq nuima bi ga’aw le-eu laer,
PSA.107.12	Aqyawf maf-anr myawqkhav bimr-awr;
PSA.107.12	Aqyawfmaf coq-ir ngae, gheutur naeq-eu tiqghaq-iq maqjawr-a.
PSA.107.13	Aqyawfmaf gardzaq garkawv jav-awr,
PSA.107.13	Ya’we Miqyaer-anr gurgaq ngae;
PSA.107.13	Aqyawf, aqyawf maf-anr shaqzanq naf-eu gar nae bibuq-ir-euq mae.
PSA.107.14	Aqyawf, aqyawf maf-anr shir-eu jeq-euq narshmr-euq uqmov hawr-eu yawzanr-anr nae sheuqdov lef-awr;
PSA.107.14	Aqyawf maf-euq shmrcav gheutsaev gheulaevjir naeq-euq mae.
PSA.107.15	Ya’we Miqyaer-aq, muiq-awr tsawrhaqzaq-euq gharduq,
PSA.107.15	Zanqler paq-aer ghae-eu gardeuq mr-euq mirnae;
PSA.107.15	Tsawrhaqzaq, aqyawf-euq guiqlanq-anr jaceuq-eu tsaq mae.
PSA.107.16	Aqjeq mirnae aernar-aq, aqyawf, guiqshuir larghov-anr ngawqpav-awr;
PSA.107.16	Shmr ghovkhaeq-anr nyiq tsaev-aer deuvtsaev-euq mae.
PSA.107.17	Aqdzawq argan-aq, yawqha-euq yawbanq yawlaeq hawr-eu,
PSA.107.17	Yawqha-euq yawlaeq yawca-euq baqda’nae shaqzanq yadaq-eu mae.
PSA.107.18	Aqyawf maf-euq nuima saflar, dzaqdzaq dawrdawr kharngeur-eu jeq-anr maq hawcawq nanr-aer;
PSA.107.18	Aqyawfmaf shir-eu jeq-euq larghov dawqpae larkeuv taq-euq mae.
PSA.107.19	Aqyawfmaf gardzaq garkawv jav-awr, Ya’we Miqyaer-anr gurgaq ngae;
PSA.107.19	Aqyawf, aqyawf maf-anr shaqzanq naf-eu gar nae bibuq-ir-euq mae.
PSA.107.20	Miqyaer, aqyawf-euq dawq khaerghae-awr nae, aqyawf maf-anr lavsavtaq naeq-awr;
PSA.107.20	Aqyawfmaf yacawv-ir-eu gar nae bibuq-ir-eu mae.
PSA.107.21	Ya’we Miqyaer-aq, muiq-awr,
PSA.107.21	Tsawrhaqzaq-euq gharduq zanqler paq-aer ghae-eu gardeuq mr-euq mirnae;
PSA.107.21	Tsawrhaqzaq, aqyawf-euq guiqlanq-anr jaceuq-eu tsaq mae.
PSA.107.22	Aqyawfmaf, guiqlanq-anr jaceuq-eu lawr-eu jeq bilawr-awr;
PSA.107.22	Laqkhaq caercaer-aer aqyawf-euq gardeuq-euq garkawv dawqdzawr bimr-awq.
PSA.107.23	Lawq-anr dziq-awr iqmalavshav-anr cancan-aer,
PSA.107.23	Huiq-eu ircuf-euq khoertav jeqgaf gaf-eu deuq;
PSA.107.24	Aqyawfmaf, Ya’we Miqyaer nae mr-euq gardeuq ya’mawr-awr;
PSA.107.24	Yawnaf-euq lafkhoer, zanqler paq-aer ghae-eu jeq ya’mawr-euq mae.
PSA.107.25	Aqjeq mirnae aernar-aq, aqyawf dawq bif-awr,
PSA.107.25	Jaqlaer laerma bi bawlef ngae, iqmalavshav irluv dzaelar-euq mae.
PSA.107.26	Aqyawfmaf, mq-anr bi dzaedir lef-awr,
PSA.107.26	Aqyawfmaf, yawnaf-anr tiq pov par gakalef ngae;
PSA.107.26	Aqyawfmaf, gardzaq garkawv-euq baqda’nae nuima saflar guir-ir-euq mae.
PSA.107.27	Aqyawfmaf jirbaq yaef-eu lof-aer, khoerpaw heupaw-aer yawflawf ghala-aer ghae-awr,
PSA.107.27	Aqyawfmaf tiqjeq-iq noeq ngae maqpar dov-a.
PSA.107.28	Aqyawfmaf gardzaq garkawv jav-awr,
PSA.107.28	Ya’we Miqyaer-anr gurgaq ngae;
PSA.107.28	Aqyawf, aqyawf maf-anr shaqzanq naf-eu gar nae bibuq-ir-euq mae.
PSA.107.29	Aqyawf, jaqlaer laerma-anr bicof-ir-euq mirnae,
PSA.107.29	Irluv dzae-eu naqler-euq mae.
PSA.107.30	Jaqlaer laerma naqler-euq mirnae aqyawfmaf laqkhaq caer-awr;
PSA.107.30	Aqyawf, aqyawf maf-anr irmawf-eu gar sheuqkeuvghae naeq-euq mae.
PSA.107.31	Ya’we Miqyaer-aq, muiq-awr,
PSA.107.31	Tsawrhaqzaq-euq gharduq zanqler paq-aer ghae-eu gardeuq mr-euq mirnae;
PSA.107.31	Tsawrhaqzaq, aqyawf-euq guiqlanq-anr jaceuq-eu tsaq mae.
PSA.107.32	Tsawrhaq uiqler-awr jawr ngae, aqyawf-anr ciqhuiq ciqmanr-awr;
PSA.107.32	Aqyuif aqtsu baqmaf deuq-euq ghanrcae khawf, aqyawf-anr jaceuq-eu tsaq mae.
PSA.107.33	Aqyawf, lawrgawv-anr bawrtsanq bawrdanr bipyeuf-ir nya-awr;
PSA.107.33	Ircuf irbyoe-anr guicorni ghae-eu mirtsaq bipyeuf-ir nya-eu mae.
PSA.107.34	Bawle zale-eu mirtsaq maqbaw maq zaleni bipyeuf-ir nya-eu mae.
PSA.107.34	Tsawrdoer deuq khoergar jawr-eu mirnae, khoerlof-aer bipyeuf-ir-eu mae.
PSA.107.35	Aqyawf, bawrtsanq bawrdanr-anr ircuf-euq lan bi pyeuflar-awr;
PSA.107.35	Guicorni ghae-eu mirtsaq ircuf irbyoe bi pyeuflar nya-eu mae.
PSA.107.36	Aqyawf, maef-awr shuf-eu tsawrhaq-anr khoergar bijawr-awr;
PSA.107.36	Aqyawfmaf jawr-eu gharduq, khoergar meuq bi daqdov laf-eu mae.
PSA.107.37	Aqyawfmaf nae mr-euq jeq bawle zale-awr yawmuiq-aer ya yaeqdzaqni;
PSA.107.37	Aqyawfmaf daeyar-anr saeq-awr aqgaf yarkmr mr-euq mae.
PSA.107.38	Aqyawf, aqyawf maf-anr guiqlanq bif-eu mirnae,
PSA.107.38	Aqyawfmaf myaqlar baerlar-awr;
PSA.107.38	Aqyawf maf-euq jeqzaq deuq maqbi cuiv-ir-aq.
PSA.107.39	Aqyawfmaf, bi nyaefsuf-awr, shaqzanq yadaq-eu lafkhoer ghawqshaq-aer ghae-eu baqda’nae,
PSA.107.39	Aqyawfmaf cuiv-ir-awr bi lavawluf ngae;
PSA.107.40	Aqyawf, dzoeqda deuq-euq khoertav daqga-eu jeq shaevdav lef-awr;
PSA.107.40	Aqyawf maf-anr garma maqdanr-eu bawrtsanq bawrdanr-anr,
PSA.107.40	Doedoe ghagha-aer cancan-aer bishaq-euq mae.
PSA.107.41	Aerkhawf, irshaqzaq-anr shaqzanq naf-eu garmanr kaq-eu gar nae yawgor-anr bijawr-awr;
PSA.107.41	Aqyawf maf-euq nymrkhanq deuq-aq, yawr-euq baqmaf-anr bi durlar-euq mae.
PSA.107.42	Dawrcoeni ghae-eu tsawrhaq deuq heu-anr ya’mawr ngae laqkhaq caer-awr;
PSA.107.42	Yawlaeq yawca jeq kharmr-eu deuq-aq, khaqmae ciqcurni jawr taef-a.
PSA.107.43	Zaqsiq tsawrganr kharanr-eu tsawrhaq-aq, heudeuq sharsawxhaw taef-a.
PSA.107.43	Khoernar-aq, aqyawfmaf,
PSA.107.43	Ya’we Miqyaer-euq nanqyuni ghae-eu ghawqshaq gaq-eu jeq-anr ghovshawnya taef-a.
PSA.108.1	Miqyaer-or! Ngaq-euq nuima zifdanni jav-eu ma.
PSA.108.1	Ngaq-euq nuima saflar nae car-awr jaceuq ma.
PSA.108.2	Deur-mq hawr-eu bawqlaw-or! Noeqlar-awq!
PSA.108.2	Ngar uqbya byataw-anr lavnoeq ma.
PSA.108.3	Ya’we Miqyaer-or!
PSA.108.3	Ngar, tsawrhaqzaq-euq ghanrcae, nawq-anr jaceuq ma.
PSA.108.3	Ngar car-awr tsawrjeuq tsawrca deuq-euq ghanrcae, nawq-anr jaceuq ma.
PSA.108.4	Aqjeq mirnae aernar-aq,
PSA.108.4	Nawq-euq ghawqshaq gaq-eu jeq-aq, mq taf-aer huiqdzaeq-awr;
PSA.108.4	Nawq-euq yawtsaq yawdawr-aq, mqdmr-anr tuvler-eu mae.
PSA.108.5	Miqyaer-or! Mq taf-aer nawq-anr ciqpoeq ciqgor-awr;
PSA.108.5	Mirtsaq tanqkhawr dawqtawv luf-euq navmaqtser,
PSA.108.5	Nawq-euq yawshaef khanqsaer huiq luf-ur.
PSA.108.6	Nawr gaq-eu tsawrhaq yabuq-ir ni, ngaq-anr narhaq naeqlaf-awr;
PSA.108.6	Nawq-euq armar laf nae kakhof naeqlaf-awq.
PSA.108.7	Miqyaer, aqyawf-euq shawr-eu jawrduq-anr jawr-awr heulof-aer aer-eu mae.
PSA.108.7	“Ngar, laqkhaq tiqcaer Sheqkmq daeqbir naeq-awr,
PSA.108.7	Surkov ghaqlawq dardza dza-awr birnaeq ma.
PSA.108.8	Girlav-aq ngaq-euq ma. Maqnarseq khawf ngaq-euq ma.
PSA.108.8	Erpaqleq-aq, ngaq-euq uqduq-euq gharduq khovkaq-eu shmr uqkhov pyeuf-awr;
PSA.108.8	Yurdav-aq, ngaq-euq zanrdawq bif-eu ghaq pyeuf-eu ma.
PSA.108.9	Aerkhawf, Mawrbav-aq, ngar dzuifshawr-eu oeqlanq pyeuf-awr;
PSA.108.9	Eqdoq-aq, ngaq-euq saeqnawv dzaetaq-awr;
PSA.108.9	Ngar, Pirlirtiv-anr ghaqler ma.”
PSA.108.10	Ngaq-anr aqsur ghaq zifdanni ghae-eu meuq-anr sheuqghae naeqlaf nmr-mq?
PSA.108.10	Ngaq-anr aqsur ghaq Eqdoq-anr sheuqghae naeqlaf nmr-mq?
PSA.108.11	Miqyaer-or! Nga’maf-anr taedzae naeqlaf-euq ghaq, nawr maqngeur lor?
PSA.108.11	Miqyaer-or! Nawr, nga’maf-euq guirmaf naeq-aer maqpar irnaeq laf-euq maqngeur laq?
PSA.108.12	Nga’maf gardzaq garkawv jav-eu gar cawba naeqlaf-awq.
PSA.108.12	Aqjeq mirnae aernar-aq, tsawrhaq nae cawba-euq-aq, tiqjeq-iq gardanr maqtsoeq-a.
PSA.108.13	Miqyaer-euq baqda’nae, aqdui ghaqler ma.
PSA.108.13	Aqjeq mirnae aernar-aq,
PSA.108.13	Aqyawf, aqdui-anr muir-eu deuq-anr nawqlan ghaenaeq taef-a.
PSA.109.1	Ngar jaceuq-eu Miqyaer-or!
PSA.109.1	Ciqcurni taq jawrbyov naeqlaf.
PSA.109.2	Aqjeq mirnae aernar-aq, tsawrcawv hawr-eu jaqmyawf maershuir deuq,
PSA.109.2	Khaqmae mrnga-awr, ngaq-anr caelar-eu mae.
PSA.109.2	Aqyawfmaf, jaqmyawf myawf-eu maeqlar nae,
PSA.109.2	Ngaq-anr dawqdoer ngaeq-eu mae.
PSA.109.3	Aqyawfmaf, ngaq-anr byae-eu dawq, ngaq-euq tiqjawq jabyan taq-awr;
PSA.109.3	Tiqjeq-iq maqngeur-eu gar, ngaq-anr caelar luf-eu mae.
PSA.109.4	Ngar, aqyawf maf-anr gaq naeq-euq khawf,
PSA.109.4	Aqyawfmaf, ngaq-anr iqbax taq-eu mae.
PSA.109.4	Aerkhawf, ngar-aq, guiqlanq sharluf-eu ma.
PSA.109.5	Aqyawfmaf, ngaq nae yawmuiq jeq mr-euq gar yawdoer jeq mrkhof naeqlaf-awr,
PSA.109.5	Ngaq nae gaq naeq-euq jeq-anr, byae-eu jeq bifkhof naeqlaf-euq mae.
PSA.109.6	Aqyawf-euq khoertav zuiv-eu tsawrcawv tiq ghaq bi dovlar-awr;
PSA.109.6	Aqyawf-anr iqbax taq-eu, aqyawf-euq armar paw tiq ghaq bi yawflar-awq.
PSA.109.7	Aqyawf-anr yarkhaqdar ngae,
PSA.109.7	Aqyawf yawlaeq nga laer darnaeq-awr;
PSA.109.7	Aqyawf-euq guiqlanq shardawq-aq, iqbax bi pyeuflar-awq.
PSA.109.8	Aqyawf-euq arnan aryamq bi nymrle-awr;
PSA.109.8	Aqyawf-euq ardeuv artiv-anr, aqcawq nae biyur-awq.
PSA.109.9	Aqyawf-euq zaqdeuq, aqda maqbaw-eu zaq bipyeuf-ir-awr;
PSA.109.9	Aqyawf-euq miqzaq-aq, miqcoeq miqma bipyeuf-ir-awq.
PSA.109.10	Aqyawf-euq zaqdeuq doedoe ghagha-aer hawqshar sharshar-aer bican-awr;
PSA.109.10	Tiqjeq-iq maqjav-eu yawqha-euq jawrduq-anr dzaqdzaq dawrdawr povpov-aer bishaq luf-ur.
PSA.109.11	Aqyawf, dzirdzov dav-eu tsawrhaq nae, aqyawf kharjav-eu jeq bi yurjir-awr;
PSA.109.11	Boermiq siqkhaq deuq, aqyawf-euq ghaq nae mrdov taq-euq jeq-anr yurgeufjir luf-ur.
PSA.109.12	Aqyawf-anr ghawqshaq gaqnaeq-eu tsawrhaq tiqghaq-iq maqbi jawr-aer;
PSA.109.12	Aqda maqbaw-eu aqyawf-euq zaqdeuq-anr,
PSA.109.12	Ngaeqghae-eu ghaq maqjawrni bi shaqluf-ur.
PSA.109.13	Aqyawf-euq zaqdeuq uvdeuq bicuv-ir-awr, nanqzir keuvle ngae,
PSA.109.13	Aqyawf maf-euq tsawrmyanr byovtsaev luf-ur.
PSA.109.14	Aqyawf-euq aqpoeq aqbawr deuq-euq yawlaeq yawca-anr,
PSA.109.14	Ya’we Miqyaer noeqtaq-awr;
PSA.109.14	Aqyawf-euq aqma-euq iqbax-anr maq sivbyovni bijav luf-ur.
PSA.109.15	Heudeuq aqmyanluf, Ya’we Miqyaer-euq maeqshi jav-eu mirnae;
PSA.109.15	Miqyaer, aqyawf maf-anr maqbi noeqkeuvni, mirtsaq-anr nae deuvtsaevdzae naeq luf-ur.
PSA.109.16	Aqjeq mirnae aernar-aq, aqyawf ghawqshaq gaq-eu ngaer-awr,
PSA.109.16	Irshaqzaq hawr-eu shaqzaq zanqzaq-anr khaeqnaeq khavnaeq-awr;
PSA.109.16	Nuima tsawqpav taq-euq tsawrhaq-anr khawf saef-euq mae.
PSA.109.17	Aqyawf, yaqkhaer yaq-eu gar gaq-eu lof-aer, yaqkhaer yaq-eu gar bidaq-awr;
PSA.109.17	Aqyawf, guiqlanq janr-eu laqkhaq maqcaer-eu lof-aer,
PSA.109.17	Aqyawf-anr nae guiqlanq bikaq-ir luf-ur.
PSA.109.18	Aqyawf maeqtsoeq dm-eu lof-aer,
PSA.109.18	Yaqkhaer yaq-eu jeq dmtsanq taq-euq mae.
PSA.109.18	Khoermirnae, yaqkhaer yaq-eu jeq ircuf nyif-ir-eu lof-aer aqyawf-euq mawrdo-anr nyif-ir-awr,
PSA.109.18	Tsir nyif-ir-eu lof-aer aqyawf-euq shaqyoeq-anr nyif-ir luf-ur.
PSA.109.19	Aqyawf maeqtsoeq dmghoeq-eu lof-aer yaqkhaer yaq-eu jeq bidm-awr;
PSA.109.19	Aqyawf, aqmyanluf jofpaf paf-eu lof-aer bi lanrtaeqtaq luf-ur.
PSA.109.20	Ngaq-anr yawdoer jeq ngaeq-eu deuq hawr-eu ngaq-anr iqbax taq-eu deuq-anr,
PSA.109.20	Ya’we Miqyaer, mrpoeq lafsawq janrkhofnaeq luf-ur.
PSA.109.21	Aerkhawf, Sanqpaq Miqyaer pyeuf-eu Ya’we Miqyaer-or!
PSA.109.21	Nawq-euq tsawrmyanr-anr tsaqni, ngaq-anr janrnaeq laf-awq.
PSA.109.21	Nawq-euq ghawqshaq gaq-eu jeq muiq-eu mirnae, ngaq-anr bibuq-ir naeqlaf-awq.
PSA.109.22	Aqjeq mirnae aernar-aq,
PSA.109.22	Ngar-aq, lafkhoer paw nuima bi lavnar taq-euq,
PSA.109.22	irshaq shaq-eu shaqzaq zanqzaq ma.
PSA.109.23	Ngar-aq, arnan jirle-eu naeq-aer, narshmr lof-aer byov-ir luf-awr;
PSA.109.23	Ngar-aq, nyaevbanr lof-aer bi juifdzae ghaeluf mir-a.
PSA.109.24	Hawqmaef dzanq-eu mirnae,
PSA.109.24	Ngaq-euq aqkuir pawqtsuif ghaq baqlar-awr;
PSA.109.24	Ngaq-euq shiqshaq shaqtsur maqanr-eu mirnae, ghaq byaevluf mir-a.
PSA.109.25	Ngar-aq, aqcawq-euq ngaeqdoerduq khawf pyeuflar-awr;
PSA.109.25	Aqyawfmaf, ngaq-anr hawmawr ngae, aqyawf maf-euq uqduq zeuv-eu mae.
PSA.109.26	Ngaq-euq Miqyaer pyeuf-eu Ya’we Miqyaer-or!
PSA.109.26	Ngaq-anr cawba naeqlaf-awq.
PSA.109.26	Nawq-euq ghawqshaq gaq-eu jeq-euq baqda’nae, ngaq-anr bibuq-ir naeqlaf-awq.
PSA.109.27	Heu-aq, nawq-euq aqlaf nae mr-euq ngar-a laer, aqyawf maf-anr bi siqnya-awr;
PSA.109.27	Ya’we Miqyaer, nawq nae heujeq mr-euq ngar-a laer bi siqler-awq.
PSA.109.28	Aqyawfmaf, yaqkhaer yaq-eu khawf, nawr guiqlanq bifnaeq laf-awr;
PSA.109.28	Aqyawfmaf turlar ngae, aqyawfmaf bi shafdawr-ir-awr;
PSA.109.28	Nawq-euq kuirlaf zaqkhav-anr-aq, laqkhaq bicaer-awq.
PSA.109.29	Ngaq-anr iqbax taq-eu deuq-anr daqga-eu jeq bidm-awr;
PSA.109.29	Aqyawfmaf paerkhanq paerma dm-eu lof-aer,
PSA.109.29	Yawqha-euq shafdawr-eu jeq nae tsanrkaq luf-ur.
PSA.109.30	Ngar, ngaq-euq khaqmae nae,
PSA.109.30	Ya’we Miqyaer-anr yawkhav-aer jaceuq ma.
PSA.109.30	Ngar, tsawrhaq baqmaf-euq ghanrcae, aqyawf-anr jaceuq ma.
PSA.109.31	Aqjeq mirnae aernar-aq, aqyawf, shaqzaq zanqzaq-euq armar paw yawf-awr;
PSA.109.31	Aqyawf, laeq nga laer yarkhaq dartsaev-eu deuq-anr nae,
PSA.109.31	Aqyawf-anr bibuq-ir-eu mae.
PSA.110.1	Ya’we Miqyaer, ngaq-euq Sanqpaq-anr aernaeq-eu,
PSA.110.1	“Ngar, nawq-anr muir-eu deuq,
PSA.110.1	Nawq-euq aqkuir cawqtaqduq maqbi pyeuflar-euq khoerkeuvni,
PSA.110.1	Ngaq-euq armar paw nuir-awq.”
PSA.110.2	Ya’we Miqyaer, Ziroq-anr nae,
PSA.110.2	Nawq-euq ghaq khav-eu dzoeqdzaq mr-eu gawqyoeq bi’oe-awr;
PSA.110.2	Nawq-anr muir-eu deuq-euq ghanrcae bi uvlanr taef-a.
PSA.110.3	Nawr, baoq anr-eu arnan-anr,
PSA.110.3	Nawq-euq tsawrhaq nuima keuv-awr cawba taef-a.
PSA.110.3	Yawshawr-euq lafkhoer hawmuiq-eu,
PSA.110.3	Uqshawq paw-euq, zaq-euq jawrzar-euq ceuq lof-aer,
PSA.110.3	Nawq-euq zaqguq deuq, nawr jawr-eu gar lar taef-a.
PSA.110.4	Ya’we Miqyaer kamqtaq-euq dawq-anr maq yurkhof-a.
PSA.110.4	“Nawr-aq, Maqlaqkirsaqdaev-euq dzoeqdzaq za-awr,
PSA.110.4	Mqmaq maqbyav yarzir pirma yageuf taef-a.”
PSA.110.5	Sanqpaq Miqyaer, nawq-euq armar paw jawrluf-eu mae.
PSA.110.5	Aqyawf nuima paer-eu arnan-anr,
PSA.110.5	Mirkhanq sanqpaq deuq-anr nawqpyaevsaef taef-a.
PSA.110.6	Aqyawf, tsawrjeuq tsawrca deuq-anr yarkhaq dar-awr;
PSA.110.6	Aqyawf, guirdeuv deuvduq-anr tsawrhaq bi shirbyan-eu lafkhoer,
PSA.110.6	Aqyawf, mirkhanq ghawqmya khanq-euq aqyuif deuq-anr nawqpyaevsaef taef-a.
PSA.110.7	Aqyawf, garma gardzer yoer-eu lawrgawv gawvzaq-anr nae ircuf dawr taef-a.
PSA.110.7	Khoermirnae, aqyawf, uqduq bafdirlaf taef-a.
PSA.111.1	Haleluya!
PSA.111.1	Dawrcoeni ghae-eu deuq uiqlar taq-awr jawr-eu tsawrhaq baqmaf-euq ghanrcae;
PSA.111.1	Ngaq-euq nuima dawqtawvluf, Ya’we Miqyaer-anr jaceuq ma.
PSA.111.2	Ya’we Miqyaer nae mr-euq gardeuq-aq, huiq-awr manr-eu mae.
PSA.111.2	Khoer-anr nuikhanr shir-eu tsawrhaq dawqtawvluf dzawsawx mr-eu mae.
PSA.111.3	Aqyawf nae mr-euq gar-aq,
PSA.111.3	Yawshaef khanqsaer huiq-awr taqhuiq taqmanr paq-aer ghae-eu mae.
PSA.111.3	Aqyawf-euq tsaq-awr dawr-eu jeq, mqmaq maqbyav yarzir zif-eu mae.
PSA.111.4	Aqyawf, aqyawf-euq zanqler paq-aer ghae-eu gardeuq-anr bi noeqtaq-eu gharduq mr-euq mae.
PSA.111.4	Ya’we Miqyaer-aq, guiqlanq yawdzanr,
PSA.111.4	Hawr-eu ghawqshaq gaq-eu jeq byan-eu mae.
PSA.111.5	Aqyawf, aqyawf-anr guv-eu deuq-anr dzaqdzaq dawrdawr bif-awr;
PSA.111.5	Aqyawf, tiqjawr-iq aqyawf-euq dawqma sarjax-anr maqngaer-a.
PSA.111.6	Miqyaer, aqyawf-euq tsawrhaq-anr aqcawq tsawrjeuq-euq jeqbir bifnaeq ma laer,
PSA.111.6	Baoq nae gar mr-euq garkawv aqyawf-euq tsawrhaq-anr dawqdzawr mrnaeq taq-euq mae.
PSA.111.7	Aqyawf-euq aqlaf nae mr-euq deuq-aq, ngeur-awr, dawr-awr tsaq-eu mae.
PSA.111.7	Aqyawf-euq maeqdawq-aq, yawduq baw-eu mae.
PSA.111.8	Heudeuq-aq, yawtsaq yawdawr-euq lafkhoer dawrcoeni mr-euq mirnae,
PSA.111.8	Arsaq saq-awr li-eu maqbawni zif-eu mae.
PSA.111.9	Aqyawf, aqyawf-euq tsawrhaq-anr kakhof-eu arpoeq bifghae lef-awr;
PSA.111.9	Aqyawf-euq dawqma sarjax mqmaq maqbyav yarzir zifni dawq biftaq-euq mae.
PSA.111.9	Aqyawf-euq tsawrmyanr-aq, yawzeu bawlar paq-aer ghae-awr yawshawr mae.
PSA.111.10	Ya’we Miqyaer-anr guv-eu jeq-aq, zaqsiq tsawrganr-euq ardanq baeduq mae.
PSA.111.10	Aqyawf-euq zanrdawq khofdawq-anr khar mrcaw-eu tsawrhaq deuq-aq,
PSA.111.10	Yawmuiq-aer ghovshaw nya-eu tsawrhaq mae.
PSA.111.10	Aqyawf-anr jaceuq-eu jeq mqmaq maqbyav yarzir gmq taef-a.
PSA.112.1	Haleluya!
PSA.112.1	Ya’we Miqyaer-anr guv-awr,
PSA.112.1	Aqyawf-euq zanrdawq khofdawq-anr laqkhaq yawkhav-aer caer-eu tsawrhaq-aq,
PSA.112.1	Guiqlanq huiq-eu mae.
PSA.112.2	Aqyawf-euq zaqdeuq uvdeuq, mirtsaq-euq khoertav ghaq khav-awr;
PSA.112.2	Dawrcoeni daef-eu deuq-euq nanqzir-aq, guiqlanqhuiq taef-a.
PSA.112.3	Aqyawf-euq nymr-euq lafkhoer pyurshuir myawqganq javlar-awr smrmuiq smrbaw bawlar-awr;
PSA.112.3	Aqyawf-euq tsaq-awr dawr-eu jeq mqmaq maqbyav yarzir zif taef-a.
PSA.112.4	Miqyaer-aq, guiqlanq yawdzanr hawr-eu,
PSA.112.4	Ghawqshaq gaq-eu jeq byan-eu uqtaf, tsaq-awr dawr-eu mae.
PSA.112.4	Aqyawf dawrcoeni daef-eu tsawrhaq-euq gharduq,
PSA.112.4	Yawzanr-euq lafkhoer yawshaef bi byalar-eu mae.
PSA.112.5	Tsawrhaq yawmuiq-aq, guiqlanq janr-eu lafkhoer ngaqnaeq parnaeq-awr;
PSA.112.5	Aqyawf kharmr kharshar-eu jeq dawr-awr tsaq-eu lafkhoer mr-eu mae.
PSA.112.6	Yawduq bawni tsaq-awr dawr-eu tsawrhaq-aq,
PSA.112.6	Tiqjawr-iq nyinyi-aer maq ghaelarni zif-awr;
PSA.112.6	Aqcawq, aqyawf-anr li-eu maqbawni noeqkeuv taef-a.
PSA.112.7	Aqyawf yawdoer jeq-euq garkawv deuq ja-eu gar yagaq ngae maqguv-a.
PSA.112.7	Aqyawf-euq nuima zifdanni ghae-awr,
PSA.112.7	Ya’we Miqyaer-anr ghoe-eu mae.
PSA.112.8	Aqyawf-euq nuima lavzif taq-awr guv-eu jeq tiqpawf-iq maqanr-aer;
PSA.112.8	Aqyawf geufmawf-eu lof-aer,
PSA.112.8	Aqyawf-anr muir-eu deuq-euq khoertav keuvle ngae keuvni zif-eu mae.
PSA.112.9	Aqyawf, ghawqmya’ni saeq-awr, irshaqzaq-anr bifkhawq naeq-euq mae.
PSA.112.9	Aqyawf-euq uqcoer yabi ciqpoeq ciqgor-awr yabi taqhuiq taqmanr taef-a.
PSA.112.9	Aqyawf-euq tsaq-awr dawr-eu jeq li-eu maqbawni zif taef-a.
PSA.112.10	Tsawrcawv deuq heu-anr ya’mawr ngae, nuima cawv-awr;
PSA.112.10	Yawqha-euq seuq-anr yawqha teufteuf-aer guirbyovghae taef-a.
PSA.112.10	Tsawrcawv geufmawf-eu jeq-aq, yabyov-ir taef-a.
PSA.113.1	Haleluya!
PSA.113.1	Ya’we Miqyaer-euq kuirlaf zaqkhav deuq-or! Jaceuq-awq.
PSA.113.1	Ya’we Miqyaer-euq tsawrmyanr-anr jaceuq-awq!
PSA.113.2	Nymq-mr nae mqmaq maqbyav yarzir,
PSA.113.2	Ya’we Miqyaer-euq tsawrmyanr-anr jaceuq luf-ur.
PSA.113.3	Nanrma dovlar-awr nanrma ga’anr-ir ngae keuvni,
PSA.113.3	Ya’we Miqyaer-euq tsawrmyanr-anr ya jaceuq taef-a.
PSA.113.4	Ya’we Miqyaer-aq, tsawrjeuq dawqtawv luf-euq khoertav gordzaeq-awr;
PSA.113.4	Aqyawf-euq yawshaef khanqsaer-aq,
PSA.113.4	Mq navmaqtser gor-eu mae.
PSA.113.5	Yawgor-anr jawr-eu, aqdui-euq Miqyaer pyeuf-eu,
PSA.113.5	Ya’we Miqyaer-anr dur-eu aqsur ghaq jawr-eu la?
PSA.113.6	Aqyawf nuima nanqyuni taq-awr,
PSA.113.6	Mq hawr-eu mirtsaq-euq khoertav jav-eu jeq-anr hawka lef-eu mae.
PSA.113.7	Aqyawf, irshaqzaq-anr khaqlaer tsanq-anr nae gheutur naeq-awr;
PSA.113.7	Shaqzaq zanqzaq-anr laertsar tawvbymr taq-euq gar nae ciqtur naeq-eu mae.
PSA.113.8	Miqyaer, aqyawf-anr dzoeqda deuq naeq-aer binuir-euq mae.
PSA.113.8	Aqyawf-euq tsawrhaq-euq dzoeqda deuq naeq-aer binuir-euq mae.
PSA.113.9	Aqyawf, maqbaw aqma-anr nymr bi javlar-awr;
PSA.113.9	Zaq jawrle-awr laqkhaq bicaer-eu mae.
PSA.113.9	Haleluya!
PSA.114.1	Irsaqleqlav tsawrhaq, Irjirtuv-anr nae dovlar ngae;
PSA.114.1	Yaqkov-euq nymrkhanq, aqcawq-euq dawq ngaeq-eu mirkhanq-anr nae dovlar ngae;
PSA.114.2	Yurdav-aq, Miqyaer-euq shawr-eu jawrduq pyeuflar-awr,
PSA.114.2	Irsaqleqlav-aq, aqyawf uvlanrduq pyeuflar-euq mae.
PSA.114.3	Aqyawf maf-anr, iqmalavshav ya’mawr ngae, caev-awr,
PSA.114.3	Yawrdaq lawrbaq narkhan paw ciqpyawr-euq mae.
PSA.114.4	Gawqjawq deuq, cifmyaef lof-aer tsawq-awr;
PSA.114.4	Gawqdur durzaq deuq, yawrzaq lof-aer teuv-eu mae.
PSA.114.5	Iqmalavshav-or! Nawr aqjeq mirnae caevbyov-eu le?
PSA.114.5	Yawrdaq lawrbaq-or! Nawr aqjeq mirnae narkhan paw ya ciqpyawr-eu la?
PSA.114.6	Gawqjawq deuq-or! Nawr aqjeq mirnae cifmyaef lof-aer tsawq-eu le?
PSA.114.6	Gawqdur durzaq deuq-or! Aqjeq mirnae yawrzaq lof-aer teuv-eu le?
PSA.114.7	Mirtsaq tanqkhawr-or! Ya’we Miqyaer-euq maeqshi yawdzuq dzuq-awq.
PSA.114.7	Yaqkov-euq Miqyaer-euq maeqshi yawdzuq dzuq-awq.
PSA.114.8	Aqyawf-aq, khaqlo loyar-anr ircuf-euq lan bi pyeuflar-awr,
PSA.114.8	Zawr ghanr-eu khaqlo-anr ircuf irbyoe bi pyeuflar-euq mae.
PSA.115.1	Ya’we Miqyaer-or!
PSA.115.1	Nga’maf-anr maqngeur-eu, nga’maf-anr maqngeur-eu;
PSA.115.1	Nawq-euq tsawrmyanr yawshaef khanqsaer huiq luf-ur.
PSA.115.1	Aqjeq mirnae aernar-aq,
PSA.115.1	Nawq-euq ghawqshaq gaq-eu jeq hawr-eu,
PSA.115.1	Nawq-euq yawtsaq yawdawr-euq baqda’nae mae.
PSA.115.2	Aqjeq ghae-eu aqcawq tsawrjeuq heulof-aer narhaq-eu nga,
PSA.115.2	“Aqyawf maf-euq Miqyaer aqgeugar jawr-eu la?”
PSA.115.3	Aerkhawf, aqdui-euq Miqyaer-aq, mq-euq khoertav jawr-awr;
PSA.115.3	Aqyawf nuikhanr shir-eu jeq mr-eu mae.
PSA.115.4	Aqyawf maf-euq tanqpanq aqma mawrkawr-aq, pyur hawr-eu shuir nae janr-awr;
PSA.115.4	Tsawrhaq-euq aqlaf nae taev-euq mawrkawr mae.
PSA.115.5	Khaqmae tsof-eu khawf, dawq maq ngaeqnya-aer;
PSA.115.5	Myavnuiv tsof-eu khawf, maq mawrnya-a.
PSA.115.6	Naqbawr tsof-eu khawf, maq gaqnya-aer;
PSA.115.6	Narmaerbanq tsof-eu khawf, maq baeflaf nya-a.
PSA.115.7	Aqlaf tsof-eu khawf, maq toeqciv nya-aer;
PSA.115.7	Aqkuir tsof-eu khawf, maq cannya-eu uqtaf;
PSA.115.7	Kuqbyanq-anr nae tersar maqbi dovlar nya-a.
PSA.115.8	Aqyawf maf-anr taev-euq deuq-aq, aqyawf maf-anr durlar-awr;
PSA.115.8	Aqyawf maf-anr kharghoe-eu deuq khawf, khoerlof-aer pyeuf taef-a.
PSA.115.9	Irsaqleqlav-or! Ya’we Miqyaer-anr ghoe-awq.
PSA.115.9	Aqyawf-aq, aqyawf maf-anr cawba-eu aqyawf maf-euq daeqdaqduq mae.
PSA.115.10	Aqloq-euq nymrkhanq-euq zaq-or!
PSA.115.10	Ya’we Miqyaer-anr ghoe-awq.
PSA.115.10	Aqyawf-aq, aqyawf maf-anr cawba-eu aqyawf maf-euq daeqdaqduq mae.
PSA.115.11	Nawmaf, Ya’we Miqyaer-anr guv-eu deuq,
PSA.115.11	Ya’we Miqyaer-anr ghoe-awq.
PSA.115.11	Aqyawf-aq, aqyawf maf-anr cawba-eu aqyawf maf-euq daeqdaqduq mae.
PSA.115.12	Ya’we Miqyaer, aqdui-euq garkawv sharnoeq-awr guiqlanq bi keuvle naeqlaf taef-a.
PSA.115.12	Aqyawf, Irsaqleqlav-euq nymr-anr guiqlanq bi keuvle-awr;
PSA.115.12	Aqyawf, Aqloq-euq nymr-anr guiqlanq bi keuvle taef-a.
PSA.115.13	Ya’we Miqyaer, huiqzaq nyirzaq maq tserpavni, aqyawf-anr guv-eu tsawrhaq-anr guiqlanq bi keuvle-eu mae.
PSA.115.14	Ya’we Miqyaer, nawmaf hawr-eu nawmaf-euq zaqdeuq-anr, tiqtiv sair tiqtiv bimyaq bi baerlar luf-ur.
PSA.115.15	Mq hawr-eu mir bae-euq Ya’we Miqyaer,
PSA.115.15	Nawmaf-anr guiqlanq bi keuvle luf-ur.
PSA.115.16	Mq-aq, Ya’we Miqyaer-euq mq pyeuf-eu khawf,
PSA.115.16	Mirtsaq tanqkhawr-aq, tsawrhaq-euq zaqdeuq-anr bifnaeq taq-euq mae.
PSA.115.17	Shir-euq tsawrhaq-aq, Ya’we Miqyaer-anr maqya jaceuq-a.
PSA.115.17	Ciqcur savni ghae-eu jawrduq-anr irka-euq deuq khawf, maq jaceuq-a.
PSA.115.18	Aerkhawf, aqdui, Ya’we Miqyaer-anr jaceuq ma.
PSA.115.18	Nymq-mr nae mqmaq maqbyav yarzir jaceuq ma.
PSA.115.18	Haleluya!
PSA.116.1	Ngar, Ya’we Miqyaer-anr gaq mir-a.
PSA.116.1	Aqjeq mirnae aernar-aq, aqyawf, ngar tanqshar-eu gar hawr-eu ngaq-euq tersar-anr narhaq naeqlaf-eu mae.
PSA.116.2	Aqyawf-euq naqbawr, ngaq-anr ciqkhmr naeqlaf-eu mirnae;
PSA.116.2	Ngar khardaef-eu khoerkeuvni, ngar, aqyawf-anr kur ma.
PSA.116.3	Ngar, gardzaq garkawv hawr-eu nuima cawv-eu jeq-anr ya’mawr-awr;
PSA.116.3	Ngaq-anr shir-eu jeq-euq lanrju khmrjawq taq-euq uqtaf;
PSA.116.3	Ngaq-anr shiqbuir lanma-euq gawr-eu jeq, nyaeftaeq taq-euq mae.
PSA.116.4	Khoerngae, ngar, Ya’we Miqyaer-euq tsawrmyanr kur-awr aer-eu,
PSA.116.4	“Ya’we Miqyaer-or! Ngaq-euq nuima saflar-anr bibuq-ir naeqlaf laer ngar, nawq-anr shar-eu ma.”
PSA.116.5	Ya’we Miqyaer-aq, guiqlanq yawdzanr byan-awr, tsaq-awr dawr-eu mae.
PSA.116.5	Aqdui-euq Miqyaer-aq, ghawqshaq gaqnya-eu mae.
PSA.116.6	Ya’we Miqyaer-aq, maqdzaw-euq zaq-anr hawpir-awr;
PSA.116.6	Ngar yaw’aw-anr gaka ngae, aqyawf, ngaq-anr bibuq-ir naeqlaf-euq mae.
PSA.116.7	Ngaq-euq nuima saflar-or!
PSA.116.7	Nawq-euq ghaqnaq naqduq-anr ghofkhof ler-awq.
PSA.116.7	Aqjeq mirnae aernar-aq, Ya’we Miqyaer, nawq-anr yawkhav-aer muiqnaeq laf-euq mae.
PSA.116.8	Nawr, ngaq-euq nuima saflar-anr shir-eu jeq-anr nae bibuq-ir naeqlaf-awr;
PSA.116.8	Ngaq-euq myavnuiv myavbir bi tsirler naeqlaf-euq uqtaf;
PSA.116.8	Ngaq-euq aqkuir sanqtif maqbi tifni bibuq-ir naeqlaf-euq mae.
PSA.116.9	Ngar, daef-eu tsawrhaq jawr-eu mirtsaq-anr,
PSA.116.9	Ya’we Miqyaer-euq maeqshi can ma.
PSA.116.10	Ngar heulof-aer ngaeq ngae khawf, ngar jan-euq ma.
PSA.116.10	“Ngar shaqzanq naf duiduiluf nya.”
PSA.116.11	Ngar yawkawr-aer ya’aer nar-aq,
PSA.116.11	“Tsawrhaq dawqtawvluf jaqmyawf nga.”
PSA.116.12	Ya’we Miqyaer, ngaq-anr muiqnaeq laf-euq dawqtawv luf-euq gharduq,
PSA.116.12	Ngar, aqyawf-anr aqjeq ya janrkhof naeq-eu la?
PSA.116.13	Ngar kakhof-eu jeq-euq khmqmaq ciq-awr,
PSA.116.13	Ya’we Miqyaer-euq tsawrmyanr-anr kur ma.
PSA.116.14	Aqyawf-euq tsawrhaq dawqtawv luf-euq maeqshi,
PSA.116.14	Ngar, ngaq nae kamq-euq jeq,
PSA.116.14	Ya’we Miqyaer-anr damqnaeq ma.
PSA.116.15	Ya’we Miqyaer-euq tsawrshawr deuq shir-eu-aq;
PSA.116.15	Aqyawf-euq maeqshi zawr poeq-eu jeq pyeuf-eu mae.
PSA.116.16	Ya’we Miqyaer-or!
PSA.116.16	Ngar-aq, aqdir nawq-euq kuirlaf zaqkhav ma;
PSA.116.16	Ngar-aq, nawq-euq kuirlaf zaqkhav pyeuf-eu, nawq-euq aqbur zaqkhav-euq zaqyo ma.
PSA.116.16	Nawr, ngaq-anr paftaq-euq shmrcav-anr puirpyaeq naeqlaf-euq mae.
PSA.116.17	Ngar, nawq-euq guiqlanq-anr jaceuq-eu lawrnaeq-eu jeq lawr-awr;
PSA.116.17	Ngar, Ya’we Miqyaer-euq tsawrmyanr kur ma.
PSA.116.18	Aqyawf-euq tsawrhaq dawqtawv luf-euq maeqshi,
PSA.116.18	Ngar, ngaq nae kamq-euq jeq,
PSA.116.18	Ya’we Miqyaer-anr damqnaeq ma.
PSA.116.19	Yeqlursaqlaeq-or! Nawq-euq ghanrcae,
PSA.116.19	Ya’we Miqyaer-euq nymr-euq povka damqnaeq ma.
PSA.116.19	Haleluya!
PSA.117.1	Tsawrjeuq tsawrca dawqtawvluf, Ya’we Miqyaer-anr jaceuq-awq!
PSA.117.1	Mirkhanqzaq dawqtawvluf, aqyawf-anr ciqhuiq ciqmanr-awq!
PSA.117.2	Aqjeq mirnae aernar-aq,
PSA.117.2	Ya’we Miqyaer, aqdui-anr ghoer-awr gaq-eu jeq-aq huiq duidui-awr,
PSA.117.2	Aqyawf-euq yawtsaq yawdawr-aq, mqmaq maqbyav yarzir gmq-eu mae.
PSA.117.2	Haleluya!
PSA.118.1	Or-oq, Ya’we Miqyaer-aq, muiq-eu mirnae,
PSA.118.1	Aqyawf-euq guiqlanq-anr jaceuq-awq!
PSA.118.1	Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.
PSA.118.2	Irsaqleqlav tsawrhaq deuq heulof-aer bi’aer-awq.
PSA.118.2	“Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.”
PSA.118.3	Aqloq-euq nymrkhanqzaq heulof-aer bi’aer-awq,
PSA.118.3	“Aqyawf-euq ghoer-awr gaq-eu jeq-aq, mqmaq maqbyav yarzir zif-eu mae.”
PSA.118.4	Ya’we Miqyaer-anr guv-eu deuq heulof-aer bi’aer-awq,
PSA.118.4	“Aqyawf-euq ghoer-awr gaq-eu jeq-aq, mqmaq maqbyav yarzir zif-eu mae.”
PSA.118.5	Ngar nuima cawvluf ngae,
PSA.118.5	Ya’we Miqyaer-anr kur-euq ma.
PSA.118.5	Aqyawf, ngaq-anr narhaq naeqlaf-awr,
PSA.118.5	Jerloni ghae-eu gar sheuqtaq naeqlaf-euq mae.
PSA.118.6	Ya’we Miqyaer, ngar jawr-eu paw jawr-eu mirnae,
PSA.118.6	Ngar tiqjeq-anr-iq maqguv.
PSA.118.6	Tsawrhaqzaq, ngaq-anr aqjeq janrlar nya-eu?
PSA.118.7	Ngaq-anr cawba-eu deuq-euq lafkhoer, ngaq-euq paw pyawq-eu ghaq-aq,
PSA.118.7	Ya’we Miqyaer mae.
PSA.118.7	Khoermirnae, ngar bi pyeuflar mawf-eu lof-aer,
PSA.118.7	Ngaq-anr byae-eu deuq-euq khoertav keuvle-eu gar ya’mawr taef-a.
PSA.118.8	Tsawrhaqzaq-anr ghoe-eu navmaqtser,
PSA.118.8	Ya’we Miqyaer-anr lafjeuq shar-eu-aq, muiqdzaeq-eu mae.
PSA.118.9	Dzoeqda deuq-anr ghoe-eu navmaqtser,
PSA.118.9	Ya’we Miqyaer-anr ghoe-eu-aq, muiqdzaeq-eu mae.
PSA.118.10	Tsawrjeuq dawqtawvluf, ngaq-anr gajawq taq-euq mae.
PSA.118.10	Aerkhawf, ngar, Ya’we Miqyaer-euq tsawrmyanr-anr ghoe-awr nae,
PSA.118.10	Aqyawf maf-anr lavcawv ma.
PSA.118.11	Aqyawfmaf, ngaq-anr gajawq taq-euq mae.
PSA.118.11	Euq, aqyawfmaf, ngaq-anr gajawq taq-euq mae.
PSA.118.11	Aerkhawf, ngar, Ya’we Miqyaer-euq tsawrmyanr-anr ghoe-awr nae,
PSA.118.11	Aqyawf maf-anr lavcawv ma.
PSA.118.12	Aqyawfmaf, byaq baqmaf lof-aer ngaq-anr gajawq taq-euq mae.
PSA.118.12	Aerkhawf, aqgan bawduv-anr miqdzaq puiv-eu lof-aer,
PSA.118.12	Tiqkhaeq larkhaeq taef-aer aqyawf maf-anr puivdzaqjir taef-a.
PSA.118.12	Aqjeq mirnae aernar-aq,
PSA.118.12	Ngar, Ya’we Miqyaer-euq tsawrmyanr-anr ghoe-awr nae,
PSA.118.12	Aqyawf maf-anr lavcawv ma.
PSA.118.13	Aqyawfmaf, ngar gacoq paq-aer ngaq-anr yawkhav-aer daeqcoq lar-eu khawf,
PSA.118.13	Ya’we Miqyaer, ngaq-anr cawba naeqlaf-euq mae.
PSA.118.14	Ya’we Miqyaer-aq, ngaq-euq ghaq hawr-eu ngaq-euq cardawq pyeuf-awr,
PSA.118.14	Ngaq-anr bibuq-ir-eu ghaq khawf pyeuflar-euq mae.
PSA.118.15	Tsaq-awr dawr-eu tsawrhaq-euq saeqghawv-euq lafkhoer,
PSA.118.15	Kakhof-eu jeq za-awr laqkhaq caer-eu tersar byanluf-eu mae.
PSA.118.15	Ya’we Miqyaer-euq armar laf nae,
PSA.118.15	Yawmuiq paq-aer deuvghaq-euq mae.
PSA.118.16	Ya’we Miqyaer-euq armar laf-aq, bi bafgor taq-euq mae.
PSA.118.16	Ya’we Miqyaer-euq armar laf nae,
PSA.118.16	Yawmuiq paq-aer deuvghaq-euq mae.
PSA.118.17	Ngar maq shirbyovni daef-awr,
PSA.118.17	Ya’we Miqyaer nae mr-euq gardeuq-euq garkawv dawqdzawr mr ma.
PSA.118.18	Ya’we Miqyaer, ngaq-anr yawkhav-aer diqdiq-aer maeqpar naeqlaf-euq mae.
PSA.118.18	Aerkhawf, aqyawf, ngaq-anr shir-eu gar maqbi keuv naeqlaf-aq.
PSA.118.19	Ngaq-anr tsaq-awr dawr-eu larghov deuq pannaeq laf-awq.
PSA.118.19	Ngar urler-awr, Ya’we Miqyaer-anr jaceuqler ma.
PSA.118.20	Heu-aq, tsaq-awr dawr-eu tsawrhaq urler-eu,
PSA.118.20	Ya’we Miqyaer-euq larghov mae.
PSA.118.21	Nawr, ngaq-euq shardawq-anr narhaq naeqlaf-awr,
PSA.118.21	Ngaq-euq gharduq kakhof-eu jeq pyeufnaeq laf-euq mirnae,
PSA.118.21	Ngar, nawq-anr jaceuq ma.
PSA.118.22	Nymr tsov-eu deuq nae bafdzae taq-euq khaqlo khoersiq,
PSA.118.22	Lafcoer-euq lozif pyeuflar-euq mae.
PSA.118.23	Ya’we Miqyaer nae heulof-aer janr-euq mae.
PSA.118.23	Heu-aq, aqdui-euq myavnuiv-euq gharduq arnavni zanqler paq-aer ghae-eu nga.
PSA.118.24	Arnan heunan-aq,
PSA.118.24	Ya’we Miqyaer nae bae-euq mae.
PSA.118.24	Aqdui laqkhaq caer-awr lurgha caergha kar-eur.
PSA.118.25	Ya’we Miqyaer-or! Ngar, nawq-anr guiqlanqshar ma. Bibuq-ir naeqlaf-awq.
PSA.118.25	Ya’we Miqyaer-or! Ngar, nawq-anr guiqlanqshar ma. Bimuiq bi sanrlar naeqlaf-awq.
PSA.118.26	Ya’we Miqyaer-euq tsawrmyanr-euq uqmov oeluf-eu ghaq-aq, guiqlanqhuiq luf-ur!
PSA.118.26	Ya’we Miqyaer-euq nymr-anr nae,
PSA.118.26	Nga’maf, nawq-anr dawq ngaeqghae naeq-eu ma.
PSA.118.27	Miqyaer-aq, Ya’we Miqyaer pyeuf-eu mae.
PSA.118.27	Aqyawf, aqdui-anr yawshaef bifnaeq laf-euq mae.
PSA.118.27	Lawr-eu laer ghae-eu jeq-anr arcav nae tsanrlaf-awr,
PSA.118.27	Lawrduq-euq lafcoer-euq uqcoer-anr paftawftaq ler-awq.
PSA.118.28	Nawr-aq, ngaq-euq Miqyaer mae. Ngar, nawq-anr jaceuq ma.
PSA.118.28	Nawr-aq, ngaq-euq Miqyaer mae. Ngar, nawq-anr ciqpoeq ciqgor ma.
PSA.118.29	Or-oq, Ya’we Miqyaer-euq guiqlanq-anr jaceuq-awq.
PSA.118.29	Aqjeq mirnae aernar-aq, Miqyaer-aq, yawmuiq mae.
PSA.118.29	Aqjeq mirnae aernar-aq,
PSA.118.29	Aqyawf-euq ghawqshaq gaq-eu jeq-aq, mqmaq maqbyav yarzir zif-eu mae.
PSA.119.1	Ya’we Miqyaer-euq zanrdawq-euq lafkhoer can-awr,
PSA.119.1	Aerkhar maqza-eu garma-euq lafkhoer can-eu tsawrhaq-aq, guiqlanq huiq-eu mae.
PSA.119.2	Nuima dawqtawvluf aqyawf-anr pov-awr,
PSA.119.2	Aqyawf-euq dawqdzawr-anr cantae-eu tsawrhaq-aq, guiqlanq huiq-eu mae.
PSA.119.3	Aqyawfmaf yawbanq yawlaeq jeq khawf maqmrni,
PSA.119.3	Aqyawf-euq garma-anr can-eu mae.
PSA.119.4	Nawq-euq maeqdawq-anr laejae-awr cantae laer,
PSA.119.4	Nawr, nga’maf-anr khaertaq-euq mae.
PSA.119.5	Or-oq, ngar, nawq-euq zanrtaq khoftaq-anr mrcaw nya’ni,
PSA.119.5	Ngaq-euq garma zifdanni lavzif naeqlaf-awq.
PSA.119.6	Ngar, nawq-euq zanrdawq khofdawq dawqtawv luf-anr hawtsovtaq ngae,
PSA.119.6	Ngar daq maqga’ni yadaef taef-a.
PSA.119.7	Nawr tsaq-awr dawr-eu lafkhoer yarkhaq dar-eu garkawv ngar yasiq ngae,
PSA.119.7	Nuima dawrcoeni ghae-eu lafkhoer nawq-anr jaceuq ma.
PSA.119.8	Ngar, nawq-euq zanrtaq khoftaq-anr cantae ma.
PSA.119.8	Ngaq-anr taq byaerdzae tsaevtsaev naeqlaf.
PSA.119.9	Zaqguq tiq ghaq yawqha-euq garma-anr shawrjaevni aqjox-aer daefnya-eu la?
PSA.119.9	Nawq-euq dawq narhaq geuf-eu lafkhoer yadaef-eu mae.
PSA.119.10	Ngaq-euq nuima dawqtawvluf nawq-anr pov ma.
PSA.119.10	Ngar, nawq-euq zanrdawq khofdawq-anr nae garbanq taqbi banq-ir naeqlaf.
PSA.119.11	Ngar, nawq-anr iqbax maqya mrbanqni,
PSA.119.11	Ngaq-euq nuima-euq lafkhoer, nawq-euq dawq shardawv taq-euq ma.
PSA.119.12	Ya’we Miqyaer-or! Ngar, nawq-anr jaceuq ma.
PSA.119.12	Ngaq-anr nawq-euq zanrtaq khoftaq maeqnaeq laf-awq.
PSA.119.13	Nawq-euq khaqmae nae dar-euq jeq dawqtawvluf,
PSA.119.13	Ngaq-euq maeqluq nae dzawrpov ma.
PSA.119.14	Ngar, pyurshuir myawqganq dawqtawv luf-anr laqkhaq caer-eu lof-aer,
PSA.119.14	Nawq-euq dawqdzawr-euq garma-anr laqkhaq caer-eu ma.
PSA.119.15	Ngar, nawq-euq maeqdawq dzardziv dziv-awr,
PSA.119.15	Nawq-euq garma-anr hawtsov taq-euq ma.
PSA.119.16	Ngar, nawq-euq dawq maqngaer.
PSA.119.16	Ngar, nawq-euq zanrtaq khoftaq-anr laqkhaqcaer ma.
PSA.119.17	Ngar yawdaef daef-awr, nawq-euq dawq-anr cantae nya’ni,
PSA.119.17	Nawq-euq kuirlaf zaqkhav-anr guiqlanq bi keuvle naeqlaf-awq.
PSA.119.18	Ngar, nawq-euq zanrdawq-euq lafkhoer anr-eu zanqler paq-aer muiq-eu jeq mawrnya’ni,
PSA.119.18	Ngaq-euq myavnuiv-anr pannaeq laf-awq.
PSA.119.19	Ngar-aq, mirtsaq-euq khoertav boermiq siqkhaq lof-aer daefluf-eu taef ma.
PSA.119.19	Nawq-euq zanrdawq khofdawq,
PSA.119.19	Ngaq-anr nae taq yurzaf naeqlaf.
PSA.119.20	Nawr yarkhaq dar-eu jeq-anr siqnya mawf-eu mirnae,
PSA.119.20	Aqmyanluf ngaq-euq nuima saflar tsawqpav-ir paq-aer javluf mir-a.
PSA.119.21	Nuima huiq-awr yaqkhaer yaq-eu gar yadaq-eu tsawrhaq hawr-eu,
PSA.119.21	Nawq-euq zanrdawq khofdawq-anr garbanq banq-eu tsawrhaq-anr, nawr lmqnaeq-eu mae.
PSA.119.22	Ngar, nawq-euq dawqdzawr-anr cantae-eu mirnae,
PSA.119.22	Hawdoer-eu jeq hawr-eu dawqdoer yurdzae naeqlaf-awq.
PSA.119.23	Dzoeqda deuq khawf, nuir-awr ngaq-anr muir-eu jeq ngaeq-eu mae.
PSA.119.23	Aerkhawf, nawq-euq kuirlaf zaqkhav-aq,
PSA.119.23	Nawq-euq zanrtaq khoftaq-anr dzardzivdziv ma.
PSA.119.24	Nawq-euq dawqdzawr-aq,
PSA.119.24	Ngaq-anr maeqbawq bif-awr,
PSA.119.24	Ngaq-anr laqkhaq bi caerlar-eu jeq khawf pyeuf-eu mae.
PSA.119.25	Ngaq-euq nuima saflar khaqlaer-anr gapanq taq-euq nya.
PSA.119.25	Nawq-euq dawq aertaq-euq lof-aer,
PSA.119.25	Ngaq-anr lavdaef naeqlaf-awq.
PSA.119.26	Ngaq-euq garma, ngar jadov ngae,
PSA.119.26	Nawr narhaq naeqlaf-euq mae.
PSA.119.26	Nawq-euq zanrtaq khoftaq ngaq-anr maeqnaeq laf-awq.
PSA.119.27	Ngar, nawq nae zanqler paq-aer ghae-eu gardeuq mr-euq garkawv dzardzivdziv nya’ni,
PSA.119.27	Nawq-euq maeqdawq-euq garma-anr bi ghovshaw naeqlaf-awq.
PSA.119.28	Ngaq-euq nuima saflar, kantuivni ghae-awr guirbyov ghaeluf nya,
PSA.119.28	Nawq-euq dawq aertaq-euq lof-aer ghaq biflanq naeqlaf-awq.
PSA.119.29	Ngaq-anr nae jaqmyawf myawf-eu garma, yurdzae naeqlaf-awr,
PSA.119.29	Guiqlanq yawdzanr-euq lafkhoer, nawq-euq zanrdawq bifnaeq laf-awq.
PSA.119.30	Ngar, yawtsaq yawdawr-euq garma tsergeuf-awr,
PSA.119.30	Nawq nae dartsaev-euq jeq, ngaq-euq maeqshi bijav-euq ma.
PSA.119.31	Ya’we Miqyaer-or!
PSA.119.31	Ngaq-anr daq taqbi ga naeqlaf.
PSA.119.31	Ngar, nawq-euq dawqdzawr-anr tuvtaeq taq-euq ma.
PSA.119.32	Nawr, ngaq-euq nuima panjer naeqlaf-euq mirnae,
PSA.119.32	Ngar, nawq-euq zanrdawq khofdawq-euq garma-anr caev ma.
PSA.119.33	Ya’we Miqyaer-or!
PSA.119.33	Nawq-euq zanrtaq khoftaq-euq garma, ngaq-anr maeqnaeq laf-awq.
PSA.119.33	Ngar arsaqsaq ngae keuvni cantae ma.
PSA.119.34	Ngar, nawq-euq zanrdawq-anr aqdir cantae-awr,
PSA.119.34	Ngaq-euq nuima dawqtawvluf mrcaw nya’ni,
PSA.119.34	Ngaq-anr ghovshaw nya-eu jeq bifnaeq laf-awq.
PSA.119.35	Ngar, nawq-euq zanrdawq khofdawq-euq lafkhoer daefcaw nya’ni cawba naeqlaf-awq.
PSA.119.35	Aqjeq mirnae aernar-aq, ngar, nawq-euq zanrdawq khofdawq-anr laqkhaq caer-eu ma.
PSA.119.36	Yawqjeq yawq-anr maerjuir juir-eu maqngeur-eu,
PSA.119.36	Nawq-euq dawqdzawr-anr za’mawf-eu nuima bi anrlar naeqlaf-awq.
PSA.119.37	Ngaq-euq myavnuiv gardanr maqtsoeq-eu jeq-anr hawluf-eu gar nae yurdzeur naeqlaf-awr,
PSA.119.37	Nawq-euq garma-euq lafkhoer, ngaq-anr lavdaef naeqlaf-awq.
PSA.119.38	Nawq-anr guv-awr nawq-euq kuirlaf zaqkhav geufluf-eu tsawrhaq-euq gharduq,
PSA.119.38	Nawq-euq dawq aertaq-euq lof-aer bi pyeuflar-awq.
PSA.119.39	Ngar guv-eu dawqdoer-anr yurdzae naeqlaf-awq.
PSA.119.39	Aqjeq mirnae aernar-aq, nawr yarkhaq yawmuiq-aer dar-eu mae.
PSA.119.40	Hawsher-eq, ngar, nawq-euq maeqdawq-anr nuigaq keuv duidui mir-a.
PSA.119.40	Nawq-euq tsaq-awr dawr-eu lafkhoer,
PSA.119.40	Ngaq-anr lavdaef naeqlaf-awq.
PSA.119.41	Ya’we Miqyaer-or!
PSA.119.41	Nawq-euq ghawqshaq gaq-eu jeq khawf bi keuvle-awr,
PSA.119.41	Nawq-euq dawq aertaq-euq lof-aer bibuq-ir naeqlaf-awq.
PSA.119.42	Khoernar-aq, ngar, nawq-euq dawq-anr ghoe-eu mirnae,
PSA.119.42	Ngaq-anr dawqdoer ngaeqlar-eu deuq-anr aerkhofnya taef-a.
PSA.119.43	Ngaq-euq khaqmae-anr nae yawtsaq yawdawr-euq dawq taq yurdovjir naeqlaf.
PSA.119.43	Aqjeq mirnae aernar-aq, ngar, nawq-euq bifdawq-anr noeqtmq taq-euq ma.
PSA.119.44	Ngar, nawq-euq zanrdawq tiqjawr-iq maqbyaer-aer,
PSA.119.44	Li-eu maqbawni mqmaq maqbyav yarzir cantae ma.
PSA.119.45	Ngar, nawq-euq maeqdawq-anr povtser-eu mirnae,
PSA.119.45	Buq-ir-euq tsawrhaq lof-aer yadaef ma.
PSA.119.46	Ngar, sanqpaq deuq-euq maeqshi,
PSA.119.46	Nawq-euq dawqdzawr ngaeq-eu khawf, daq maqya ga-ar.
PSA.119.47	Ngar-aq, ngar gaq-eu nawq-euq zanrdawq khofdawq-euq lafkhoer laqkhaqcaer ma.
PSA.119.48	Ngar-aq, ngar gaq-eu nawq-euq zanrdawq khofdawq-euq gharduq,
PSA.119.48	Ngaq-euq aqlaf bafdir-awr,
PSA.119.48	Nawq-euq zanrtaq khoftaq-anr dzardzivdziv ma.
PSA.119.49	Nawq nae ngaq-anr noeqtmq-eu jeq bifnaeq laf-euq,
PSA.119.49	Nawq-euq kuirlaf zaqkhav-anr bif-euq dawq-anr taqngaer naeqlaf.
PSA.119.50	Nawq-euq dawq ngaq-anr daef-eu jeq bifnaeq laf-awr.
PSA.119.50	Ngar shaqzanq daqluf ngae, ngaq-anr nuima bi sarlar-eu jeq pyeuf-eu mae.
PSA.119.51	Nuima huiq-eu deuq, ngaq-euq garkawv yawkhav-aer jaja-aer uir-eu mae.
PSA.119.51	Aerkhawf, ngar, nawq-euq zanrdawq-anr maq byaerdzae.
PSA.119.52	Ya’we Miqyaer-or!
PSA.119.52	Arhu nawq nae yarkhaq dar-euq gar,
PSA.119.52	Ngar noeqkeuv-awr, ngar nuisar za-euq ma.
PSA.119.53	Tsawrcawv deuq, nawq-euq zanrdawq-anr byaerdzae-eu mirnae,
PSA.119.53	Nuima paer duidui-eu jeq, ngaq-anr uvlanr le-euq mir-a.
PSA.119.54	Ngar tiqkhaeq daef-eu nymr-euq lafkhoer, nawq-euq zanrtaq khoftaq-aq,
PSA.119.54	Ngaq-euq cardawq pyeuf-eu mae.
PSA.119.55	Ya’we Miqyaer-or!
PSA.119.55	Uqcif paw, ngar, nawq-euq tsawrmyanr-anr noeqkeuv-awr,
PSA.119.55	Nawq-euq zanrdawq-anr mrcaw-eu ma.
PSA.119.56	Ngar, nawq-euq maeqdawq-anr mrcaw-euq mirnae,
PSA.119.56	Ngar guiqlanq heu-anr za-euq ma.
PSA.119.57	Ya’we Miqyaer-or!
PSA.119.57	Nawr-aq, ngaq-euq shaqbymr ma.
PSA.119.57	Ngar, nawq-euq dawq-anr mrcaw ma laer ngar sarjax dzaq ma.
PSA.119.58	Ngaq-euq nuima dawqtawvluf,
PSA.119.58	Nawq-euq ghoer mr-eu jeq-anr tanqshar-eu ma.
PSA.119.58	Nawq nae sarjax dzaqtaq-euq lof-aer,
PSA.119.58	Ngaq-anr ghawqshaq gaqnaeq laf-awq.
PSA.119.59	Ngar, ngaq-euq garma deuq-euq garkawv shaernoeq-awr,
PSA.119.59	Ngaq-euq aqkuir nawq-euq dawqdzawr jav-eu paw ciqpyawrlaf ma.
PSA.119.60	Ngar maq nyinaqni yawkawr-aer,
PSA.119.60	Nawq-euq zanrdawq khofdawq-anr mrcaw ma.
PSA.119.61	Tsawrcawv-euq arcav, ngaq-anr lanrju lof-aer khmrpaf lar-eu khawf,
PSA.119.61	Ngar, nawq-euq zanrdawq-anr maqngaer.
PSA.119.62	Ngar, uqcif saerghanr tur-awr, nawq-anr jaceuq ma.
PSA.119.62	Aqjeq mirnae aernar-aq,
PSA.119.62	Nawq-euq yarkhaq dar-eu jeq-aq, tsaq-awr dawr-eu mae.
PSA.119.63	Ngar-aq, nawq-euq maeqdawq-anr khar mrcaw-eu deuq hawr-eu,
PSA.119.63	Nawq-anr guv-eu yawqghaq navluf naeq-aer cawq cawq-eu ma.
PSA.119.64	Ya’we Miqyaer-or!
PSA.119.64	Nawq-euq maqbyov-ir ni gaq-eu jeq, mirtsaq-euq khoertav byanluf-eu mae.
PSA.119.64	Nawq-euq zanrtaq khoftaq, ngaq-anr maeqnaeq laf-awq!
PSA.119.65	Ya’we Miqyaer-or!
PSA.119.65	Nawr, nawq-euq dawq aertaq-euq lof-aer,
PSA.119.65	Nawq-euq kuirlaf zaqkhav-anr yawmuiq-aer janrnaeq laf-eu mae.
PSA.119.66	Ngar, nawq-euq zanrdawq khofdawq-anr jan-eu mirnae,
PSA.119.66	Ngaq-anr yarkhaq yawmuiq-aer dar-eu jeq hawr-eu siqnya-eu tsawrganr maeqnaeq laf-awq.
PSA.119.67	Ngar, shaqzanq yadaq-euq maeqhu,
PSA.119.67	Garbanq banqyaf-euq khawf, nymq-mr-aq,
PSA.119.67	Ngar, nawq-euq dawq-anr mrcaw-eu ma.
PSA.119.68	Nawr-aq, muiq-awr yawmuiq jeq mr-eu mae.
PSA.119.68	Ngaq-anr, nawq-euq zanrtaq khoftaq maeqnaeq laf-awq.
PSA.119.69	Janrghae-eu tsawrhaq jaqmyawf myawf-awr, ngaq-anr aerdoer-eu khawf, ngaq-euq nuima dawqtawvluf,
PSA.119.69	Nawq-euq maeqdawq-anr mrcaw ma.
PSA.119.70	Aqyawf maf-euq nuima shaqtsur lof-aer shaqnar maqnoeq-eu khawf,
PSA.119.70	Ngar, nawq-euq zanrdawq-euq lafkhoer laqkhaq caer-eu ma.
PSA.119.71	Ngar, nawq-euq zanrtaq khoftaq-anr dzawgeuf-eu gharduq,
PSA.119.71	Ngaq nae shaqzanq yadaq-euq khoer-aq, yawmuiq mae.
PSA.119.72	Nawq-euq khaqmae-anr nae dovle-euq zanrdawq-aq,
PSA.119.72	Pyur hawr-eu shuir marbyav artanr armyaer byav navmaqtser muiqdzaeq-eu mae.
PSA.119.73	Nawq-euq aqlaf nae, ngaq-anr bae-awr taevmuiq naeqlaf-euq mae.
PSA.119.73	Ngar, nawq-euq zanrdawq khofdawq-anr dzawgeuf nya’ni, ngaq-anr ghovshaw nya-eu jeq bifnaeq laf-awq.
PSA.119.74	Ngar, nawq-euq dawq-anr noeqtmq-eu mirnae,
PSA.119.74	Nawq-anr guv-eu tsawrhaq deuq, ngaq-anr mawr ngae, laqkhaqcaer taef-a.
PSA.119.75	Ya’we Miqyaer-or!
PSA.119.75	Nawq-euq yarkhaq dar-eu jeq-aq, tsaq-awr dawr-eu mae laer ngar siqnya ma.
PSA.119.75	Nawr sarjax zif-eu lafkhoer, ngaq-anr shaqzanq bi keuvle-euq mae.
PSA.119.76	Nawq-euq kuirlaf zaqkhav-anr, nawq nae sarjax biftaq-euq lof-aer,
PSA.119.76	Maqtsaev-ir nya-eu nawq-euq gaq-eu jeq nae,
PSA.119.76	Ngaq-anr nuima lavsar naeqlaf-awq laer ngar shar ma.
PSA.119.77	Nawq-euq zanrdawq, ngaq-euq laqkhaq caer-eu jeq pyeuf-eu mirnae,
PSA.119.77	Ngar yawdaef yadaefni, nawq-euq ghawqshaq gaq-eu jeq,
PSA.119.77	Ngaq-anr bi keuvle laf-awq.
PSA.119.78	Janrghae-eu tsawrhaq deuq,
PSA.119.78	Ngaq-anr maqtsaq maqdawr-eu lafkhoer mrbanq naeqlaf-euq mirnae,
PSA.119.78	Aqyawf maf-anr shafdawr-ir paq-aer janrnaeq-awq;
PSA.119.78	Ngar ghaq-aq, nawq-euq maeqdawq-anr dzardziv dziv ma.
PSA.119.79	Nawq-anr guv-eu tsawrhaq deuq,
PSA.119.79	Nawq-euq dawqdzawr-anr siqnya-eu deuq,
PSA.119.79	Ngar jawr-eu paw ciqpyawrlaf luf-ur.
PSA.119.80	Ngar daq maqya ga paq-aer,
PSA.119.80	Nawq-euq zanrtaq khoftaq-euq lafkhoer,
PSA.119.80	Ngaq-euq nuima khoerheu aerkhar maqza’ni bijav luf-ur.
PSA.119.81	Ngaq-euq nuima saflar,
PSA.119.81	Nawq-euq kakhof-eu jeq-anr za’mawf duidui-awr;
PSA.119.81	Ngar, nawq-euq dawq-anr noeqtmq-eu ma.
PSA.119.82	Nawq-euq dawq-anr haw-eu baqda’nae,
PSA.119.82	Ngaq-euq myavnuiv, ghaq baqlar taq-euq mir-a;
PSA.119.82	Ngar narhaq-eu, “Nawr, ngaq-euq nuima, aqmyan bi sarlar-eu laer ghae-eu le?”
PSA.119.83	Aqjeq mirnae aernar-aq,
PSA.119.83	Ngar uqkhoeq zawler-euq shaqkhov irpuq-anr dur-eu mir-a;
PSA.119.83	Aerkhawf, ngar, nawq-euq zanrtaq khoftaq-anr maqngaer-aq.
PSA.119.84	Nawq-euq kuirlaf zaqkhav armyav nan yadaef-eu la?
PSA.119.84	Ngaq-anr khaeq-awr khav-eu tsawrhaq deuq-anr,
PSA.119.84	Nawr yarkhaq aqmyan darnaeq-eu laer ghae-eu le?
PSA.119.85	Janrghae-eu tsawrhaq, ngar bi gasaef-eu laer duqkhanq khanqtaq-euq mae;
PSA.119.85	Aqyawfmaf, nawq-euq zanrdawq-anr maq daefcaw-a.
PSA.119.86	Nawq-euq zanrdawq khofdawq dawqtawvluf zif duidui-eu mae.
PSA.119.86	Ngaq-anr cawba naeqlaf-awq.
PSA.119.86	Aqyawfmaf, maqtsaq maqdawr-eu lafkhoer,
PSA.119.86	Ngaq-anr khaeqluf khavluf-eu mae.
PSA.119.87	Ngar, mirtsaq-euq khoertav maqya daefni,
PSA.119.87	Aqyawfmaf nae bi lavbyov-euq law mir-a.
PSA.119.87	Aerkhawf, ngar, nawq-euq maeqdawq-anr maq byaerdzae-aq.
PSA.119.88	Ngar, nawq-euq khaqmae-anr nae dovle-euq dawqdzawr-anr mrcaw nya’ni,
PSA.119.88	Nawq-euq maqtsaev-ir ni gaq-eu jeq-euq lafkhoer,
PSA.119.88	Daef-eu jeq bifnaeq laf-awq.
PSA.119.89	Ya’we Miqyaer-or!
PSA.119.89	Nawq-euq dawq-aq, mqmaq maqbyav yarzir mq-euq khoertav lavzif taq-euq mae.
PSA.119.90	Nawr sarjax zif-eu jeq tiqzir sair tiqzir zif-awr,
PSA.119.90	Nawq nae ciqtsaq taq-euq mirtsaq tanqkhawr maqpov maqparni jav-eu mae.
PSA.119.91	Nawq nae kadar naeq-euq baqda’nae, iqnan keuvni zifluf-eu mae.
PSA.119.91	Aqjeq mirnae aernar-aq,
PSA.119.91	Yawqjeq navluf nawq-euq kuirlaf zaqkhav pyeuf-eu mae.
PSA.119.92	Ngar, nawq-euq zanrdawq-anr laqkhaq maqcaer-euq lawnmr-aq,
PSA.119.92	Ngar shaqzanq daqluf ngae yacawv-ir-eu mae.
PSA.119.93	Nawr, nawq-euq maeqdawq-anr ghoe-awr nae,
PSA.119.93	Ngaq-anr daef-eu jeq bifnaeq laf-eu mirnae;
PSA.119.93	Ngar, nawq-euq dawq-anr tiqjawr-iq maqngaer.
PSA.119.94	Ngar-aq nawq-euq ma; Ngaq-anr kakhof naeqlaf-awq.
PSA.119.94	Aqjeq mirnae aernar-aq, ngar, nawq-euq maeqdawq-anr sharpov ma.
PSA.119.95	Tsawrcawv deuq, ngaq-anr lavcawv-eu laer gayuf-awr lofluf-eu khawf,
PSA.119.95	Ngar, nawq-euq dawqdzawr-anr sharnoeq sharsawx ma.
PSA.119.96	Ngaq nae ya’mawr-euq-aq,
PSA.119.96	Yawqjeq navluf byan-awr kuf-eu khoer-aq, yawdui baw-eu mae.
PSA.119.96	Aerkhawf, nawq-euq zanrdawq khofdawq-aq, jerloni ghae-eu mae.
PSA.119.97	Or-oq, ngar, nawq-euq zanrdawq-anr arnavni gaq-eu nga!
PSA.119.97	Nan’ga-i ngar, nawq-euq zanrdawq-anr dzardziv dziv-eu ma.
PSA.119.98	Ngaq naeq-aer aqmyanluf, nawq-euq zanrdawq khofdawq jav-eu mirnae,
PSA.119.98	Ngar, ngaq-anr muir-eu deuq-euq navmaqtser ganrdzaeq ma.
PSA.119.99	Ngar, nawq-euq dawqdzawr deuq dzardziv dziv-eu mirnae,
PSA.119.99	Ngar, ngaq-anr maeq-euq deuq dawqtawvluf navmaqtser ghovshawnya dzaeq-eu ma.
PSA.119.100	Ngar, nawq-euq maeqdawq-anr mrcaw-eu mirnae,
PSA.119.100	Ngar, tsawrmawq deuq-euq navmaqtser ghovshawnya dzaeq-eu ma.
PSA.119.101	Ngar, nawq-euq dawq-anr mrcaw mawf-eu mirnae,
PSA.119.101	Yawdoer garma yawqkanr navluf-anr nae,
PSA.119.101	Ngaq-euq aqkuir cawqkhof-eu ma.
PSA.119.102	Nawr, ngaq-anr maeqnaeq laf-euq mirnae,
PSA.119.102	Ngar, nawq nae yarkhaq dar-euq jeq-anr maq byaerdzae-aq.
PSA.119.103	Nawq-euq dawq-anr ngar myeufhaw ngae, arnavni coer-eu nya!
PSA.119.103	Ngaq-euq khaqmae-euq gharduq, byaquir navmaqtser coer nya!
PSA.119.104	Ngar, nawq-euq maeqdawq-euq baqda’nae, ghovshawnya lar-euq mirnae,
PSA.119.104	Ngar, maqtsaq maqdawr-eu garma yawqkanr navluf-anr byae nya.
PSA.119.105	Nawq-euq dawq-aq, ngaq-euq aqkuir-euq gharduq tsirkhmq pyeuf-awr,
PSA.119.105	Ngaq-euq garma-anr yawshaef pyeuf-eu mae.
PSA.119.106	Ngar, nawq-euq tsaq-awr dawr-euq zanrsanrkhof mrcaw ma laer,
PSA.119.106	Kamq-awr yawduq lavbaw-euq ma.
PSA.119.107	Ya’we Miqyaer-or!
PSA.119.107	Ngar shirtaw taeqni ya daqluf-eu gar;
PSA.119.107	Nawq-euq dawq aertaq-euq lof-aer,
PSA.119.107	Ngaq-anr lavdaef naeqlaf-awq.
PSA.119.108	Ya’we Miqyaer-or!
PSA.119.108	Ngar, nawq-anr nuima keuv-eu lafkhoer ngaq-euq khaqmae nae,
PSA.119.108	Jaceuq-eu jeq lawrnaeq-eu gar hageuf naeqlaf-awr,
PSA.119.108	Nawq-euq yarkhaq dar-eu jeq, ngaq-anr maeqnaeq laf-awq.
PSA.119.109	Aqmyanluf, ngar, ngaq-euq daefzir,
PSA.119.109	Ngaq-euq aqlaf-euq lafkhoer yurluf-eu ma.
PSA.119.109	Aerkhawf, ngar, nawq-euq zanrdawq-anr maqngaer.
PSA.119.110	Tsawrcawv, ngaq-anr lanrju khmrtaq-euq mae.
PSA.119.110	Aerkhawf, ngar, nawq-euq maeqdawq-anr nae maq canbyov.
PSA.119.111	Nawq-euq dawqdzawr-aq, ngaq-euq nuima gharduq laqkhaq caer-eu jeq pyeuf-eu mirnae,
PSA.119.111	Mqmaq maqbyav yarzir ngaq-euq jeqbir pyeuf-eu mae.
PSA.119.112	Ngar, mqmaq maqbyav yarzir arsaqsaq ngae keuvni,
PSA.119.112	Ngaq-euq nuima, nawq-euq zanrtaq khoftaq-anr hageuf-awr mrcaw ma.
PSA.119.113	Ngar, nuima nyiq siq tsof-awr povpov lavlav-aer ghae-eu tsawrhaq-anr byae nya.
PSA.119.113	Aerkhawf, ngar, nawq-euq zanrdawq-anr gaq-eu ma.
PSA.119.114	Nawr-aq, ngar caevzafduq hawr-eu ngaq-euq daeqdaqduq pyeuf-awr,
PSA.119.114	Ngar, nawq-euq dawq-anr noeqtmq ma.
PSA.119.115	Yawdoer jeq mr-eu tsawrhaq deuq-or!
PSA.119.115	Caev-awq, ngaq-euq dawqpae taqjawr.
PSA.119.115	Aqjeq mirnae aernar-aq,
PSA.119.115	Ngar, ngaq-euq Miqyaer-euq zanrdawq khofdawq-anr mrcaw ma!
PSA.119.116	Ngar yawdaef yadaefni, nawq-euq dawq aertaq-euq lof-aer,
PSA.119.116	Ngaq-anr nyaefcuf naeqlaf.
PSA.119.116	Ngaq nae noeqtmq-euq jeq-euq lafkhoer daq taqbi ga naeqlaf.
PSA.119.117	Ngar yabuq-ir ni, ngaq-anr ciqtur naeqlaf-awq;
PSA.119.117	Khoernar-aq, ngar, nawq-euq zanrtaq khoftaq-anr aqmyanluf cantae ma.
PSA.119.118	Nawr, nawq-euq zanrtaq khoftaq-anr nae garbanq banq-ir-euq deuq-anr byaerdzae-eu mae.
PSA.119.118	Aqjeq mirnae aernar-aq, aqyawf maf-euq maershuir-aq, jaqmyawf pyeuf-eu mae.
PSA.119.119	Nawr, mirtsaq-euq tsawrcawv dawqtawv luf-anr,
PSA.119.119	Javguv javmeuq lof-aer shadzae-eu mirnae,
PSA.119.119	Ngar, nawq-euq dawqdzawr-anr gaq-eu ma.
PSA.119.120	Ngar, nawq-anr guv-eu mirnae, ngaq-euq shiqshaq yawdzuqdzuq mir-a.
PSA.119.120	Nawr yarkhaq dar-eu gar ngar yawkhav-aer guv nya.
PSA.119.121	Ngar, dawr-awr tsaq-eu jeq hawr-eu tsaq-awr dawr-eu jeq mr-euq ma.
PSA.119.121	Ngaq-anr khaeqlar-eu deuq-euq lafkhoer taq byaerdzaeyaf naeqlaf.
PSA.119.122	Nawq-euq kuirlaf zaqkhav yawmuiq jeq za’ni yawduq lavbaw naeqlaf-awq;
PSA.119.122	Nuima huiq-eu tsawrhaq deuq nae taqbi khaeqnaeqlaf.
PSA.119.123	Nawq-euq kakhof-eu jeq hawr-eu nawq-euq tsaq-awr dawr-eu dawq-anr,
PSA.119.123	Yawkhav-aer povtser-euq mirnae, ngaq-euq myavnuiv, myavghaq baq mir-a.
PSA.119.124	Nawq-euq kuirlaf zaqkhav-anr,
PSA.119.124	Nawq-euq ghawqshaq gaq-eu jeq-anr geuxni janrnaeq laf-awr,
PSA.119.124	Nawq-euq zanrtaq khoftaq maeqnaeq laf-awq.
PSA.119.125	Ngar-aq, nawq-euq kuirlaf zaqkhav ma;
PSA.119.125	Ngar, nawq-euq dawqdzawr-anr siqnya larni,
PSA.119.125	Ngaq-anr ghovshaw nya-eu jeq bifnaeq laf-awq.
PSA.119.126	Ya’we Miqyaer-or!
PSA.119.126	Tsawrhaqzaq, nawq-euq zanrdawq-anr yawqngaef laer sawxtaq-euq mirnae,
PSA.119.126	Nawr tiqjeqpaq janr-eu aryamq tsaqlar-euq mae.
PSA.119.127	Ngar, shuir-anr navmaqtser, muiq-eu shuir-anr navmaqtser,
PSA.119.127	Nawq-euq zanrdawq khofdawq-anr gaq-eu ma.
PSA.119.128	Khoermirnae, ngar, yawqjeq navluf-anr taf-eu nawq-euq maeqdawq dawqtawvluf tsaq-eu ngar-a laer noeqduq-awr,
PSA.119.128	Ngar, jaqmyawf-euq garma yawqkanr navluf-anr byae-eu ma.
PSA.119.129	Nawq-euq dawqdzawr-aq, zanqler paq-aer muiq-eu mirnae,
PSA.119.129	Ngaq-euq nuima saflar cantae-eu ma.
PSA.119.130	Nawq-euq dawq urlar ngae yawshaef bif-awr,
PSA.119.130	Maqdzaw-euq zaq-anr ghovshaw-eu jeq bif-eu mae.
PSA.119.131	Ngar, ngaq-euq khaqmae mrnga-awr safma ghawrluf-eu ma;
PSA.119.131	Aqjeq mirnae aernar-aq,
PSA.119.131	Ngar, nawq-euq zanrdawq khofdawq-anr yawkhav-aer za’mawf nya.
PSA.119.132	Nawr, nawq-euq tsawrmyanr-anr gaq-eu tsawrhaq deuq-anr,
PSA.119.132	Ngaeqghae naeq-eu zanrsanrkhof jav-eu lof-aer,
PSA.119.132	Ngaq-anr haw-awr, ngaq-anr ghawqshaq gaqnaeq laf-awq.
PSA.119.133	Ngaq-euq kuirtof-anr, nawq-euq dawq nae lavzif naeqlaf-awr,
PSA.119.133	Yawlaeq yawca jeq aqgeu jeq nae maqkaq ngaq-anr taqbi ghaqlar naeqlaf.
PSA.119.134	Ngar, nawq-euq maeqdawq-anr mrcaw nya’ni,
PSA.119.134	Ngaq-anr khaeqlar-eu tsawrhaq-anr nae kakhof naeqlaf-awq.
PSA.119.135	Nawq-euq kuirlaf zaqkhav-euq khoertav,
PSA.119.135	Nawq-euq myavpyawq-euq yawshaef bya’naeq lef-awr,
PSA.119.135	Nawq-euq zanrtaq khoftaq, ngaq-anr maeqnaeq laf-awq.
PSA.119.136	Tsawrhaqzaq, nawq-euq zanrdawq-anr maq daefcaw-eu mirnae,
PSA.119.136	Ngaq-euq myavnuiv-anr nae myavbir lawrgawv yoerluf-eu mae.
PSA.119.137	Ya’we Miqyaer-or!
PSA.119.137	Nawr-aq, tsaq-awr dawr-eu mirnae,
PSA.119.137	Nawr yarkhaqdar ngae dawrcoeni dar-eu mae.
PSA.119.138	Nawq nae bif-euq dawq, nawq-euq dawqdzawr-aq,
PSA.119.138	Tsaq-awr dawr-eu uqtaf, sarjax zif duidui-eu mae.
PSA.119.139	Ngaq-anr muir-eu deuq, nawq-euq dawq-anr ngaer-eu mirnae,
PSA.119.139	Ngar nuima keuv-eu jeq, miqdzaq dofluf-eu lof-aer javluf mir-a.
PSA.119.140	Nawq-euq dawq-aq, shawr duidui-eu mae.
PSA.119.140	Khoermirnae, nawq-euq kuirlaf zaqkhav, nawq-euq dawq-anr gaq-eu ma.
PSA.119.141	Aqcawq, ngaq-anr taqnyir-awr hawdoer-eu khawf,
PSA.119.141	Ngar, nawq-euq maeqdawq-anr maqngaer.
PSA.119.142	Nawq-euq tsaq-awr dawr-eu jeq-aq,
PSA.119.142	Mqmaq maqbyav yarzir gmq-eu, tsaq-awr dawr-eu jeq pyeuf-awr;
PSA.119.142	Nawq-euq zanrdawq-aq, yawtsaq yawdawr mae.
PSA.119.143	Ngar, gardzaq garkawv hawr-eu nuima cawv duidui-eu jeq nae bi taemi-euq khawf,
PSA.119.143	Nawq-euq zanrdawq khofdawq-aq,
PSA.119.143	Ngaq-euq laqkhaq caerduq pyeuf-eu mae.
PSA.119.144	Nawq-euq dawqdzawr-euq tsaq-awr dawr-eu jeq-aq,
PSA.119.144	Mqmaq maqbyav yarzir zif-eu mae;
PSA.119.144	Ngar yawdaef yadaefni, ngaq-anr ghovshaw nya-eu jeq bifnaeq laf-awq.
PSA.119.145	Ya’we Miqyaer-or!
PSA.119.145	Ngaq-anr narhaq naeqlaf-awq!
PSA.119.145	Ngaq-euq nuima dawqtawvluf,
PSA.119.145	Nawq-anr gur-awr sharluf-eu ma.
PSA.119.145	Ngar, nawq-euq zanrtaq khoftaq-anr mrcaw ma.
PSA.119.146	Ngar, nawq-anr gur-awr sharluf-eu ma;
PSA.119.146	Ngaq-anr kakhof naeqlaf-awq,
PSA.119.146	Ngar, nawq-euq dawqdzawr-anr mrcaw ma.
PSA.119.147	Ngar, uqshawq paw nanrma maq dovlar-euq minav-aer tur-awr,
PSA.119.147	Ngaq-anr cawba naeqlaf laer gurluf-eu ma;
PSA.119.147	Ngar, nawq-euq dawq-anr noeqtmq ma.
PSA.119.148	Ngar, nawq-euq dawq-anr dzardziv dziv-eu mirnae,
PSA.119.148	Uqcif mirlan-aer ngaq-euq myavnuiv byaeluf-eu ma.
PSA.119.149	Ya’we Miqyaer-or!
PSA.119.149	Nawr ghawqshaq gaqnya-eu gar tsaqni,
PSA.119.149	Ngaq-euq tersar-anr narhaq naeqlaf-awq;
PSA.119.149	Nawr, dawr-awr tsaq-eu gar geuxni, ngaq-anr lavdaef naeqlaf-awq.
PSA.119.150	Nawq-euq zanrdawq-anr nae garmanr kaq-eu gar jawr-awr,
PSA.119.150	Yawdoer jeq-euq maeqnan cantae-eu tsawrhaq deuq,
PSA.119.150	Ngaq-euq dawqpae oeluf-eu mae.
PSA.119.151	Ya’we Miqyaer-or!
PSA.119.151	Nawr dawqpae jawrluf-eu mae;
PSA.119.151	Nawq-euq zanrdawq khofdawq dawqtawvluf yawtsaq yawdawr mae.
PSA.119.152	Nawq-euq dawqdzawr-euq garkawv, mqmaq maqbyav yarzir zifni,
PSA.119.152	Dawqpaeq lavzif taq-euq mae laer,
PSA.119.152	Ngar arhuba nae siqnya-euq ma.
PSA.119.153	Ngar, nawq-euq zanrdawq-anr maqngaer-eu mirnae,
PSA.119.153	Ngar shaqzanq ya daqluf-eu garkawv sharnoeq naeqlaf-awr,
PSA.119.153	Ngaq-anr kakhof naeqlaf-awq.
PSA.119.154	Ngaq-anr yarkhaq jadan naeqlaf-awr,
PSA.119.154	Ngaq-anr kakhofdov naeqlaf-awq;
PSA.119.154	Nawq-euq dawq aertaq-euq lof-aer,
PSA.119.154	Ngaq-anr lavdaef naeqlaf-awq.
PSA.119.155	Tsawrcawv deuq-aq, nawq-euq zanrtaq khoftaq-anr maqpov-eu mirnae,
PSA.119.155	Kakhof-eu jeq-anr nae garmanr kaq-eu gar jawr-eu mae.
PSA.119.156	Ya’we Miqyaer-or!
PSA.119.156	Nawr nanqyuni ghawqshaq gaq-eu jeq huiq duidui mae;
PSA.119.156	Nawr yarkhaq dar-eu gar tsaqni, ngaq-anr lavdaef naeqlaf-awq.
PSA.119.157	Ngaq-anr muir-eu deuq hawr-eu,
PSA.119.157	Ngaq-anr khaeq-awr khav-eu deuq, myaq duidui-eu khawf,
PSA.119.157	Ngar, nawq-euq dawqdzawr-anr nae yawqpawyawq maq ciqpyawr.
PSA.119.158	Ngar, sarjax maqzif-eu deuq-anr, hawmawr-awr nuima dav duidui nya;
PSA.119.158	Aqjeq mirnae aernar-aq, aqyawfmaf, nawq-euq dawq-anr maqmr caw-a.
PSA.119.159	Ngar, nawq-euq maeqdawq-anr arnavni gaq-eu nga laer sharnoeq naeqlaf-awr;
PSA.119.159	Ya’we Miqyaer-or!
PSA.119.159	Nawr ghawqshaq gaqnya-eu gar tsaqni, ngaq-anr lavdaef naeqlaf-awq.
PSA.119.160	Dawqtawv-euq uqduq aer ngae,
PSA.119.160	Nawq-euq dawq-aq, yawtsaq yawdawr mae;
PSA.119.160	Nawq nae tsaq-awr dawr-eu lafkhoer yarkhaq khardar-eu jeq-aq, mqmaq maqbyav yarzir gmq-eu mae.
PSA.119.161	Dzoeqda deuq, ngar tiqjeq-iq maqlaeq-eu gar, ngaq-anr khaeqlar-eu khawf,
PSA.119.161	Ngaq-euq nuima-aq, nawq-euq dawq-anr yawkhav-aer zanqler mir-a.
PSA.119.162	Pyurpanq shuirpanq mawr-euq tsawrhaq tiq ghaq laqkhaq caer-eu lof-aer,
PSA.119.162	Ngar, nawq-euq dawq-anr laqkhaq caer-eu ma.
PSA.119.163	Ngar, jaqmyawf myawf-eu jeq-anr nuidav dav-awr byae-eu ma.
PSA.119.163	Aerkhawf, ngar, nawq-euq zanrdawq-anr gaq-eu ma.
PSA.119.164	Nawr yarkhaq dar-eu tsaq-awr dawr-eu mirnae,
PSA.119.164	Ngar, nawq-anr tiq nan shif pov jaceuq ma.
PSA.119.165	Nawq-euq zanrdawq-anr gaq-eu deuq-aq,
PSA.119.165	Nuisar of-eu jeq huiq duidui-awr,
PSA.119.165	Tiqjeq-iq, aqyawf maf-anr sanqtif maqbi tifler nya-a.
PSA.119.166	Ya’we Miqyaer-or!
PSA.119.166	Ngar, nawq-euq kakhof-eu jeq-anr noeqtmq-awr,
PSA.119.166	Ngar, nawq-euq zanrdawq khofdawq mrcaw luf-eu ma.
PSA.119.167	Ngar, nawq-euq dawqdzawr-anr yawkhav-aer gaq-awr,
PSA.119.167	Ngaq-euq nuima saflar nae cantae luf-eu ma.
PSA.119.168	Ngaq-euq garma dawqtawvluf, nawq-euq maeqshi jav-awr,
PSA.119.168	Ngar, nawq-euq maeqdawq hawr-eu dawqdzawr-anr mrcaw luf-eu ma.
PSA.119.169	Ya’we Miqyaer-or!
PSA.119.169	Ngar gur-awr shar-eu nawr jawr-eu gar bi larkeuv naeqlaf-awq.
PSA.119.169	Nawq-euq dawq aertaq-euq lof-aer,
PSA.119.169	Ngaq-anr ghovshaw nya-eu jeq bifnaeq laf-awq.
PSA.119.170	Ngaq nae tanqshar-euq dawq,
PSA.119.170	Nawq-euq maeqshi bi larkeuv-awr;
PSA.119.170	Nawq-euq dawq aertaq-euq lof-aer, ngaq-anr bibuq-ir naeqlaf-awq.
PSA.119.171	Nawr, ngaq-anr zanrtaq khoftaq maeqnaeq laf-euq mirnae,
PSA.119.171	Ngaq-euq maeqluq-anr nae jaceuq-eu dawqkawq bi yoerdovlef ma.
PSA.119.172	Nawq-euq zanrdawq khofdawq dawqtawvluf,
PSA.119.172	Tsaq-awr dawr-eu mirnae, ngaq-euq maeqlar,
PSA.119.172	Nawq-euq dawq-euq garkawv ngaeq ma.
PSA.119.173	Ngar, nawq-euq maeqdawq-anr tsergeuf-eu mirnae,
PSA.119.173	Nawq-euq aqlaf, ngaq-anr cawba naeqlaf-awq.
PSA.119.174	Ya’we Miqyaer-or!
PSA.119.174	Ngar, nawq-euq kakhof-eu jeq-anr lofluf-eu ma;
PSA.119.174	Nawq-euq zanrdawq-aq, ngaq-euq laqkhaq caerduq pyeuf-eu mae.
PSA.119.175	Ngaq-euq nuima saflar, nawq-anr jaceuq nya’ni,
PSA.119.175	Yawdaef bidaef naeqlaf-awq;
PSA.119.175	Nawq nae yarkhaq dar-euq jeq, ngaq-anr bi cawba naeqlaf-awq.
PSA.119.176	Ngar, nawq-euq zanrdawq khofdawq-anr maqngaer-euq mirnae,
PSA.119.176	Byov-ir-euq yawrzaq lof-aer garma canbanq taq-euq,
PSA.119.176	Nawq-euq kuirlaf zaqkhav-anr povkhofle naeqlaf-awq.
PSA.120.1	Ngar guv-awr gav-eu jeq-anr tanqpuq ngae,
PSA.120.1	Ya’we Miqyaer-anr kur ma.
PSA.120.1	Aqyawf, ngaq-anr narhaq naeqlaf-eu mae.
PSA.120.2	Ya’we Miqyaer-or!
PSA.120.2	Jaqmyawf myawf-eu maeqluq hawr-eu maershuir shuir-eu maeqlar-anr nae,
PSA.120.2	Ngaq-euq nuima saflar-anr bibuq-ir naeqlaf.
PSA.120.3	Jaqmyawf myawf-eu maeqlar-or!
PSA.120.3	Nawq-anr aqjeq bi keuvle-awr,
PSA.120.3	Nawq-anr aqjox-aer janrnaeq laf-eu jeq la laer,
PSA.120.3	Nawr siqnya ma laq?
PSA.120.4	Tav duidui-eu guirzaq-euq kavmyaq hawr-eu,
PSA.120.4	Yavpyawr arbawr-euq khaqgheuq-anr
PSA.120.5	Ngar, Geqdaq tsawrhaq-euq saeqghawv-euq ghanrcae daef-awr,
PSA.120.5	Meqshaev mirkhanq-anr jawr-euq mirnae, ghawqshar shaq-aer ghaesaef mir-a.
PSA.120.6	Ngaq-euq nuima saflar, tsaqler dzoerler-eu jeq-anr byae-eu tsawrhaq naeq-aer,
PSA.120.6	Ardzaeq-aer jawrmyanr dzeur-euq mir-a.
PSA.120.7	Ngar-aq, tsaqler tsanrler-eu jeq-euq gharduq daef-eu ma.
PSA.120.7	Aerkhawf, ngar ja ngae aqyawfmaf guirdeuv deuv-eu garkawv ja-eu mae.
PSA.121.1	Ngar, ngaq-euq myavnuiv ciqpyawr-awr gawqjawq paw hawdav lef-eu ma;
PSA.121.1	Ngaq-anr cawba-eu jeq aqgeugar nae dovle-eu la?
PSA.121.2	Ngaq-anr cawba-eu jeq-aq,
PSA.121.2	Mq hawr-eu mir-anr bae-euq Ya’we Miqyaer-anr nae dovle-eu mae.
PSA.121.3	Aqyawf, nawq-euq aqkuir-anr sanqtif maqbi tif-ar.
PSA.121.3	Nawq-anr hawpir-eu ghaq aqmyanluf yawnoeq mae.
PSA.121.4	Hawsher-eq, Irsaqleqlav-anr hawpir-eu ghaq-aq,
PSA.121.4	Yufyoer maqngeur-aer yufkhav-eu maqbaw-a.
PSA.121.5	Ya’we Miqyaer-aq, nawq-anr hawpir-eu ghaq pyeuf-eu mae;
PSA.121.5	Ya’we Miqyaer-aq,
PSA.121.5	Nawq-euq armar paw, nawr narshmr awduq pyeuf-eu mae.
PSA.121.6	Nan’ghanr paw, nanrma, nawq-anr maqcoeq maqciv-aer;
PSA.121.6	Uqcif paw, bala, nawq-anr maqcoeq maqciv-ar.
PSA.121.7	Yawdoer jeq dawqtawv luf-anr nae,
PSA.121.7	Ya’we Miqyaer, nawq-anr hawpir naeqlaf-awr;
PSA.121.7	Aqyawf, nawq-euq nuima saflar-anr hawpir naeqlaf taef-a.
PSA.121.8	Nymq-mr nae mqmaq maqbyav yarzir keuvni,
PSA.121.8	Ya’we Miqyaer, nawr dov-ir-awr urlar-eu gar, hawpir naeqlaf taef-a.
PSA.122.1	Aqcawq, ngaq-anr heulof-aer aer ngae, ngar laqkhaq caer-euq ma,
PSA.122.1	“Dzawq! Ya’we Miqyaer-euq nymr-anr le kar-eur.”
PSA.122.2	Yeqlursaqlaeq-or! Nga’maf-euq aqkuir, nawq-euq lanrkhaeq-euq lafkhoer yawfluf-eu ma.
PSA.122.3	Yeqlursaqlaeq-aq, tiqgar taef-aer tsanrdzeufni tsovtaq-euq meuq tiq meuq lof-aer dur-eu mae.
PSA.122.4	Khoergar, tsawrjeuq deuq uiqler-eu mae.
PSA.122.4	Ya’we Miqyaer-euq tsawrjeuq,
PSA.122.4	Irsaqleqlav tsawrhaq-euq Dawqdzawr Bawqkeuv
PSA.122.4	Ya’we Miqyaer-euq tsawrmyanr-euq guiqlanq-anr jaceuq ler-eu mae.
PSA.122.5	Aqjeq mirnae aernar-aq,
PSA.122.5	Yarkhaq dar-eu nuirmanq pyeuf-eu Daqbir-euq nymrkhanq-euq nuirmanq khoergar jav-eu mae.
PSA.122.6	Yeqlursaqlaeq nuisar ofni guiqlanq shar-awq:
PSA.122.6	“Nawq-anr gaq-eu tsawrhaq deuq muiqlar sanrlar luf-ur.
PSA.122.7	Nawq-euq meuqlanr-euq lafkhoer tsaqler dzoerler-eu jeq jav-awr,
PSA.122.7	Sanqpaq-euq nymr-euq lafkhoer bawle zale luf-ur.”
PSA.122.8	Ngar, ngaq-euq maernmr deuq hawr-eu cawqdeuq-euq gharduq heulof-aer aer-eu ma,
PSA.122.8	“Nawq-euq lafkhoer nuisar of-eu jeq jav luf-ur.”
PSA.122.9	Aqdui-euq Miqyaer pyeuf-eu Ya’we Miqyaer-euq nymr-euq baqda’nae,
PSA.122.9	Ngar, nawq-euq gharduq yawmuiq jeq pov ma.
PSA.123.1	Mq-euq khoertav jawr-eu ghaq-or!
PSA.123.1	Ngaq-euq myavnuiv, nawr jawr-eu paw ciqpyawr laf-awr hawluf-eu ma.
PSA.123.2	Hawsher-eq, kuirlaf zaqkhav tiq ghaq-euq myavnuiv,
PSA.123.2	Aqyawf-euq yawsanr-euq aqlaf-anr haw-eu lof-aer,
PSA.123.2	Zaqmiq aqbur zaqkhav tiq ghaq, aqyawf-euq nymrsanr aqma-euq aqlaf-anr haw-eu lof-aer durni;
PSA.123.2	Nga’maf-euq myavnuiv, nga’maf-euq Miqyaer pyeuf-eu Ya’we Miqyaer-anr hawluf-eu ma.
PSA.123.2	Aqyawf, ghawqshaq maq gaqnaeq laf-euq khoerkeuvni haw ma.
PSA.123.3	Ya’we Miqyaer-or! Nga’maf-anr ghawqshaq gaqnaeq laf-awq.
PSA.123.3	Nga’maf-anr ghawqshaq gaqnaeq laf-awq.
PSA.123.3	Aqjeq mirnae aernar-aq,
PSA.123.3	Nga’maf dawqdoer-anr ardzaeq-aer ya daqluf-eu nya.
PSA.123.4	Nuima huiq-eu tsawrhaq hawteq hawdoer lar-awr,
PSA.123.4	Sarsuqni daef-eu deuq dawqdoer ngaeq-eu gar,
PSA.123.4	Nga’maf-euq nuima saflar maq daqcoerni, ardzaeq dzeurlar taq-euq nya.
PSA.124.1	Irsaqleqlav tsawrhaq-or!
PSA.124.1	Heulof-aer aer-awq,
PSA.124.1	“Ya’we Miqyaer, aqdui jawr-eu paw maqpyawr-euq lawnmr-aq,”
PSA.124.2	“Ya’we Miqyaer, aqdui jawr-eu paw maqpyawr-euq lawnmr-aq;
PSA.124.2	Aqdui-anr muir-eu tsawrhaq, turlar-awr caelar ngae,
PSA.124.3	Aqyawfmaf, aqdui-anr miqdzaq dof-eu lof-aer nuima paer ngae,
PSA.124.3	Aqdui-anr yawdaef-aer myeufanr jir-euq ngeur-eu dur;
PSA.124.4	Khoerngae, aqdui, ircuf nae bi danqpymq-awr,
PSA.124.4	Aqdui-euq nuima saflar lawrgawv-anr gapuf yaf-euq ngeur-eu dur;
PSA.124.5	Khoernar-aq, aqdui-anr myeufanr-euq ircuf,
PSA.124.5	Aqdui-euq nuima saflar-anr danqpymqjir naeqlaf-euq ngeur-eu dur.”
PSA.124.6	Aqyawf maf-euq seuq nae, aqdui-anr maqbi kawfsaef dzaq-euq mirnae,
PSA.124.6	Ya’we Miqyaer-anr jaceuq ma.
PSA.124.7	Aqdui-euq nuima saflar-aq,
PSA.124.7	Arjir tanr-eu saeqtov-anr nae dzeur-ir-euq arjir tiq mawr-anr dur-eu ma.
PSA.124.7	Saeqtov khaef-ir-euq mirnae, aqdui yadzeur-ir-euq ma.
PSA.124.8	Aqdui-anr cawba-eu jeq-aq,
PSA.124.8	Mq hawr-eu mir bae-euq Ya’we Miqyaer tsawrmyanr-euq lafkhoer jav-eu mae.
PSA.125.1	Ya’we Miqyaer-anr ghoe-eu tsawrhaq deuq-aq,
PSA.125.1	Tiqjawr-iq maq nyilar-aer, mqmaq maqbyav yarzir zif-eu Ziroq gawqjawq-anr dur-eu mae.
PSA.125.2	Yeqlursaqlaeq meuq-anr gawqjawq jawqlanr taq-euq lof-aer,
PSA.125.2	Nymq-mr nae mqmaq maqbyav yarzir keuvni,
PSA.125.2	Ya’we Miqyaer, aqyawf-euq tsawrhaq deuq-euq tiqjawq jawrjawq taq-euq mae.
PSA.125.3	Tsaq-awr dawr-eu tsawrhaq deuq-euq mirkhanq-anr,
PSA.125.3	Tsawrcawv-euq shmr gawqyoeq maqya naq-ar.
PSA.125.3	Maqngeur nar-aq, tsaq-awr dawr-eu tsawrhaq deuq,
PSA.125.3	Aqyawf maf-euq aqlaf cawqdov-awr yawlaeq yawca jeq mr taef-a.
PSA.125.4	Ya’we Miqyaer-or!
PSA.125.4	Muiq-eu deuq-anr hawr-eu nuima dawrcoeni ghae-eu deuq-anr,
PSA.125.4	Yawmuiq jeq mrnaeq-awq.
PSA.125.5	Aerkhawf, garma yawngof yawngav-aer can-eu deuq hawr-eu,
PSA.125.5	Yawlaeq yawca jeq mr-eu deuq-anr-aq,
PSA.125.5	Ya’we Miqyaer taedzaenaeq taef-a.
PSA.125.5	Irsaqleqlav-euq khoertav nuisar of luf-ur.
PSA.126.1	Aqcawq nae bi nyaefbyov ghae-euq tsawrhaq,
PSA.126.1	Ya’we Miqyaer nae, Ziroq-anr bi sheuqkhof laf-euq mirnae, yufmav mav-euq gar dur nya.
PSA.126.2	Khoermirnae, aqdui-euq maeqlar dawqcar car-awr,
PSA.126.2	Aqdui-euq khaqmae tiqbyanni, maq naqler-aer uir-euq ma.
PSA.126.2	Khoerngae, mirkhanq tsawrjeuq deuq aer-eu,
PSA.126.2	“Ya’we Miqyaer nae, aqyawf maf-euq gharduq huiq-eu jeq mr-euq ngar-a.”
PSA.126.3	Ya’we Miqyaer, aqdui-euq gharduq zawr huiq-eu jeq mr-euq mae.
PSA.126.3	Aqdui laqkhaq arnavni caer paq-aer ghae-eu nga.
PSA.126.4	Ya’we Miqyaer-or!
PSA.126.4	Lafov paw yoer-eu lawrbaq lof-aer,
PSA.126.4	Bi nyaefbyov ghae-euq nga’maf-euq tsawrhaq sheuqkhof naeqlaf-awq.
PSA.126.5	Myavbir yoeryoer-aer saeq-eu tsawrhaq-aq,
PSA.126.5	Laqkhaq caertavni yayaeq taef-a.
PSA.126.6	Siqyoeq saeq-eu laer, ngoerngoer-aer caer siqyoeq pi-awr dov-ir-eu tsawrhaq-aq,
PSA.126.6	Yawduq bawni, caer caerdzanq pi-awr laqkhaq caertavni ya ghoflar taef-a.
PSA.127.1	Ya’we Miqyaer maqtsov-eu lawnmr-aq,
PSA.127.1	Nymr tsov-eu tsawrhaq nae mr-euq gar-aq, yawqngaef mae.
PSA.127.1	Ya’we Miqyaer maq lofpir-eu lawnmr-aq,
PSA.127.1	Meuq-anr lofpir-eu tsawrhaq maq yufkhavni lof-eu khawf yawqngaef mae.
PSA.127.2	Uqshawq yawnaf-aer tur-awr uqcif mirlanni,
PSA.127.2	Yawdaef daef-eu gharduq mrsaef lef-euq khawf,
PSA.127.2	Tiqjeq-iq gardanr maqtsoeq-a.
PSA.127.2	Aqjeq mirnae aernar-aq,
PSA.127.2	Miqyaer, aqyawf gaq-eu tsawrhaq-anr,
PSA.127.2	Yawmuiq-aer bi yufkhav-eu mae.
PSA.127.3	Hawsher-eq, zaqdeuq-aq,
PSA.127.3	Ya’we Miqyaer nae bif-euq jeqbir pyeuf-awr,
PSA.127.3	Zaq-euq jawrzar-euq arsiq-aq, mrpoeq lafsawq mae.
PSA.127.4	Zaqguq ngae nae daefle-euq zaqdeuq-aq,
PSA.127.4	Guirzaq-euq aqlaf-euq lafkhoer anrluf-eu kavmyaq-anr dur-eu mae.
PSA.127.5	Kavmyaq-euq banq-anr khoerlof-aer ghae-eu kavmyaq byan-eu tsawrhaq-aq, laqkhaq yacaer taef-a.
PSA.127.5	Aqyawfmaf, lanrkhaeq-anr muir-eu deuq naeq-aer ya jadzaq khawf,
PSA.127.5	Daqga-eu gar maqya keuv-ar.
PSA.128.1	Ya’we Miqyaer-anr guv-awr,
PSA.128.1	Aqyawf-euq garma-anr can-eu yawqghaq navluf,
PSA.128.1	Guiqlanq huiq-eu mae.
PSA.128.2	Nawr, yawqha-euq aqlaf nae mr-euq lof-aer yadzaq-awr, laqkhaq yacaer-eu uqtaf,
PSA.128.2	Kharngeur-eu jeq nawq-euq gharduq muiq taef-a.
PSA.128.3	Nawq-euq nymr-euq lafkhoer,
PSA.128.3	Nawq-euq miqzaq-aq, arsiq sanr-eu aqgaf bawduv-anr dur-awr;
PSA.128.3	Nawq-euq zaqdeuq-aq, nawq-euq hawqje tiqjawq daef-eu saqloq arbawr kanqzaq-anr dur taef-a.
PSA.128.4	Khoermirnae, hawde-eq,
PSA.128.4	Ya’we Miqyaer-anr guv-eu tsawrhaq-aq,
PSA.128.4	Guiqlanq khoerlof-aer za taef-a.
PSA.128.5	Ziroq-anr nae Ya’we Miqyaer, nawq-anr guiqlanq bif luf-ur.
PSA.128.5	Nawr yawdaef khardaef-eu tiqzir,
PSA.128.5	Yeqlursaqlaeq-euq yawmuiq jeq ya’mawr luf-ur.
PSA.128.6	Nawr, nawq-euq oeqpaq oeqma deuq-anr ya’mawr ngae keuvni, zirbaw luf-ur.
PSA.128.6	Irsaqleqlav-euq khoertav nuisar of luf-ur.
PSA.129.1	Irsaqleqlav-anr heulof-aer bi’aer-awq,
PSA.129.1	“Ngar, zaqguq ngae nae, aqyawfmaf, ngaq-anr khaeqnaeq khavnaeq laf-euq mae.”
PSA.129.2	“Ngar, zaqguq ngae nae, aqyawfmaf, ngaq-anr khaeqnaeq khavnaeq laf-euq mae;
PSA.129.2	Aerkhawf, aqyawfmaf, ngaq-anr maq ghaqlar nya-a.
PSA.129.3	Aqyawfmaf, ngaq-euq narkhan daema tsaeq-eu lof-aer,
PSA.129.3	Tsaeq-euq markhaeq ghawqmanrni javluf-eu mae.”
PSA.129.4	Ya’we Miqyaer-aq, tsaq-awr dawr-eu mae;
PSA.129.4	Aqyawf, tsawrcawv-euq arcav deuvtsaevdzae jir naeq-euq mae.
PSA.129.5	Ziroq-anr kharbyae-eu tsawrhaq deuq, bi taekhof ghae-awr daq biga-ir luf-ur.
PSA.129.6	Aqyawfmaf nymrmq-euq khoertav daef-eu yarmof lof-aer,
PSA.129.6	Maq huiqlar-euq minav-aer nyoeq-ir jir luf-ur.
PSA.129.7	Caer yaeq-eu tsawrhaq, aqlaf byanlar paq-aer maqyur-eu uqtaf,
PSA.129.7	Caerdzanq baf-eu tsawrhaq khawf, aqyawf-euq lafdu nae maqbaf-ar.
PSA.129.8	Aqyawfmaf jawr-eu gar khar cantsaev-eu tsawrhaq heulof-aer taqaer,
PSA.129.8	“Ya’we Miqyaer-euq guiqlanq, nawmaf-euq khoertav keuvle luf-ur.
PSA.129.8	Nga’maf, Ya’we Miqyaer-euq tsawrmyanr-euq uqmov,
PSA.129.8	Nawq-anr dawq ngaeqghae naeq-eu ma.”
PSA.130.1	Ya’we Miqyaer-or!
PSA.130.1	Naf duidui-eu gar nae, ngar, nawq-anr gurgaq luf-eu ma.
PSA.130.2	Sanqpaq Miqyaer-or!
PSA.130.2	Ngaq-euq tersar-anr narhaq naeqlaf-awq!
PSA.130.2	Ghawqshaq gaqnaeqlaf laer,
PSA.130.2	Ngar tanqshar-eu tersar-anr nawq-euq naqbawr ciqkhmr naeqlaf-awq.
PSA.130.3	Ya’we Miqyaer-or!
PSA.130.3	Nawr yawbanq yawlaeq guitaq nar-aq,
PSA.130.3	Sanqpaq Miqyaer-or!
PSA.130.3	Aqsur ghaq yawf-awr jawrnya-eu?
PSA.130.4	Aerkhawf, nawr jawr-eu gar iqbax pyaeq-eu jeq jav-eu mae;
PSA.130.4	Khoermirnae, aqcawq, nawq-anr guv-eu tsaq mae.
PSA.130.5	Ngar, Ya’we Miqyaer-anr dawq-eu ma;
PSA.130.5	Ngaq-euq nuima saflar dawq-awr,
PSA.130.5	Aqyawf-euq dawq-anr noeqtmq-eu ma.
PSA.130.6	Uqcif paw lofpir-eu deuq uqbya byalar-eu gar dawq-eu navmaqtser,
PSA.130.6	Ngaq-euq nuima saflar, Sanqpaq Miqyaer-anr dawq-eu ma.
PSA.130.6	Uqcif paw lofpir-eu deuq uqbya byalar-eu gar dawq-eu navmaqtser dawq-eu ma.
PSA.130.7	Irsaqleqlav-or! Ya’we Miqyaer-anr noeqtmq-awq!
PSA.130.7	Aqjeq mirnae aernar-aq,
PSA.130.7	Ya’we Miqyaer jawr-eu gar maqtsaev-ir nya-eu gaq-eu jeq jav-awr,
PSA.130.7	Aqyawf naeq-aer tiqbyanni kakhof-eu jeq jav-eu mae.
PSA.130.8	Aqyawf, Irsaqleqlav-anr kakhofnaeq taef-a;
PSA.130.8	Aqyawf-euq yawbanq yawlaeq dawqtawv luf-anr nae kakhofnaeq taef-a.
PSA.131.1	Ya’we Miqyaer-or!
PSA.131.1	Ngaq-euq nuima maqhuiq-aer,
PSA.131.1	Ngaq-euq myavnuiv khawf, janrghae-eu jeq maqanr;
PSA.131.1	Ngar, ardzaeq-aer huiq-eu garkawv maq sharnoeq-aer,
PSA.131.1	Yawqha-anr maqgeux-eu jeq maq sharsawx-aq.
PSA.131.2	Aerkhawf, ngar, aqcoer ghaev-euq zaq,
PSA.131.2	Aqyawf-euq aqma naeq-aer jawr-eu lof-aer,
PSA.131.2	Ngaq-euq nuima saflar ciqcurni hawr-eu cofngaerni jawrluf-eu ma;
PSA.131.2	Ngaq-euq lafkhoer urluf-eu ngaq-euq nuima saflar-aq,
PSA.131.2	Aqcoer ghaev-euq zaq-anr dur-eu mae.
PSA.131.3	Irsaqleqlav-or! Nymq-mr nae bae-awr mqmaq maqbyav yarzir,
PSA.131.3	Ya’we Miqyaer-anr noeqtmq-awq.
PSA.132.1	Ya’we Miqyaer-or!
PSA.132.1	Daqbir-anr noeqmawr naeqlaf-awr,
PSA.132.1	Aqyawf nae yadaq-euq shaqzanq dawqtawv luf-anr noeqkeuv naeqlaf-awq.
PSA.132.2	Aqyawf, Ya’we Miqyaer-anr kamq-awr,
PSA.132.2	Yaqkov-euq Baoq huiq-eu ghaq-anr sarjax dzaq-euq lafkhoer aer-eu;
PSA.132.3	“Ngar marmarni ngaq-euq nymr-anr maq ghofler.
PSA.132.3	Sarsuqni yufnya-eu, ngaq-euq yufzar-anr khawf maq yufler.
PSA.132.4	Ngar, ngaq-euq myavnuiv-anr maqbi yufkhav-aer,
PSA.132.4	Ngaq-euq myavnuiv-euq myavkhov khawf, yufyoer maqbi ngeur.
PSA.132.5	Ngar, Ya’we Miqyaer-euq gharduq jawrzar maq povmawr-aer,
PSA.132.5	Yaqkov-euq Baoq huiq-eu ghaq, jawrduq maqjav-eu khoerkeuvni,
PSA.132.5	Ngar ghaqnaq maqnaq.”
PSA.132.6	Hawsher-eq, nga’maf heu-euq garkawv Erpaqlaqta-anr yagaq-awr,
PSA.132.6	Arbawr yar-euq daega-anr nga’maf ya’mawr-euq ma.
PSA.132.7	Aqdui, Ya’we Miqyaer-euq saqpar saeqghawv-anr urler kar-eur;
PSA.132.7	Aqyawf-euq aqkuir cawqtaqduq-anr uqduq tanqler kar-eur.
PSA.132.8	Ya’we Miqyaer-or!
PSA.132.8	Tur-awr nae nawq-euq baoq-euq 
PSA.132.8	Nawq-euq ghaqnaq naqduq-anr jawrle-awq.
PSA.132.9	Nawq-euq pirma deuq tsaq-awr dawr-eu maeqtsoeq bidm-awr,
PSA.132.9	Nawq-euq tsawrshawr deuq laqkhaq caer-awr bigur law.
PSA.132.10	Nawq-euq kuirlaf zaqkhav Daqbir-anr noeqkeuv-awr,
PSA.132.10	Nawq nae tsaqtsov-euq ghaq-euq myavpyawq, yawqpawyawq taqbi pyawr-ir naeqlaf.
PSA.132.11	Ya’we Miqyaer, Daqbir-anr yawtsaq yawdawr-euq lafkhoer kamqtaq-euq mae;
PSA.132.11	Aqyawf kamqtaq-euq heu-anr nae maqpov maq parlar-a.
PSA.132.11	Aqyawf aer-eu, “Ngar, nawq-euq nuirmanq-anr, nawq-euq mawrdo-euq arsiq binuir ma.
PSA.132.12	Nawq-euq zaqyo deuq, ngaq-euq dawqma sarjax-anr mrcaw-awr,
PSA.132.12	Ngar maeq-eu ngaq-euq dawqdzawr-anr mrcaw nar-aq,
PSA.132.12	Aqyawf maf-euq zaqyo deuq khawf, mqmaq maqbyav yarzir keuvni,
PSA.132.12	Nawq-euq nuirmanq-anr ya’nuir taef-a.”
PSA.132.13	Aqjeq mirnae aernar-aq,
PSA.132.13	Ya’we Miqyaer nae Ziroq-anr tserdov-awr,
PSA.132.13	Aqyawf-euq jawrduq jawrzar bi pyeuflar mawf-eu mae.
PSA.132.14	Miqyaer aer-eu,
PSA.132.14	“Heugar-aq, mqmaq maqbyav yarzir, ngaq-euq ghaqnaq naqduq ma.
PSA.132.14	Ngar heugar jawrmawf-eu mirnae, ngar heugar jawr ma.
PSA.132.15	Ngar, dawq ngaeqghae naeq-awr,
PSA.132.15	Ziroq kharmawf-eu jeq tiqbyan tiqlof biza-awr;
PSA.132.15	Irshaqzaq-anr hawqmaef tiqlof bi dzaqdaev ma.
PSA.132.16	Ngar, Ziroq-euq pirma deuq-anr kakhof-eu maeqtsoeq bidm-awr,
PSA.132.16	Tsawrshawr deuq laqkhaq caer-eu tersar yawkhav-aer yagur taef-a.
PSA.132.17	Ngar, heugar Daqbir-euq uqcoer tiq coer bi huiqlar-awr,
PSA.132.17	Ngaq nae tsaqtsov taq-euq ghaq-euq gharduq, tsirkhmq tiq khmq laeqhmq taq-euq ma.
PSA.132.18	Ngar, aqyawf-anr muir-eu deuq-anr daqga-eu maeqtsoeq bidm ma.
PSA.132.18	Aerkhawf, aqyawf-euq uqduq-anr khovluf-eu shuir-euq uqkhov-aq, yawshaef bya taef-a.”
PSA.133.1	Hawsher-eq, maernmr deuq nuima gm-awr tiqgar taef-aer jawrtaf-eu,
PSA.133.1	Arnavni muiq-awr arnavni nuikhanr shirlar paq-aer ghae-eu nga!
PSA.133.2	Heulof-aer gm-eu-aq,
PSA.133.2	Aqloq-euq uqduq-anr nae maeqmanq-anr yoerka lef-awr,
PSA.133.2	Aqyawf-euq paerkhanq lanrbav-anr yoerlaef-euq,
PSA.133.2	Arpoeq khav-eu tsir-anr dur-eu mae.
PSA.133.3	Heulof-aer gm-eu-aq, Heqlaqmoq gawqjawq-anr ga-eu ceuq,
PSA.133.3	Ziroq gawqjawq-euq khoertav gale-euq gar dur-eu mae.
PSA.133.3	Aqjeq mirnae aernar-aq,
PSA.133.3	Nuima gm-eu gar, Ya’we Miqyaer guiqlanq-euq dzoeqdzaq mr-eu mae.
PSA.133.3	Mqmaq maqbyav yarzir daef-eu guiqlanq bif-eu mae.
PSA.134.1	Hawsher-eq! Nawmaf, Ya’we Miqyaer-euq kuirlaf zaqkhav dawqtawvluf,
PSA.134.1	Ya’we Miqyaer-anr jaceuq-awq!
PSA.134.1	Uqcif paw, Ya’we Miqyaer-euq nymr-euq lafkhoer yawfluf-eu deuq,
PSA.134.1	Aqyawf-anr jaceuq-awq.
PSA.134.2	Yawshawr jawrduq-euq lafkhoer aqlaf bafdir-awr,
PSA.134.2	Ya’we Miqyaer-anr jaceuq-awq!
PSA.134.3	Mq hawr-eu mir-anr bae-euq Ya’we Miqyaer,
PSA.134.3	Ziroq-anr nae nawmaf-anr guiqlanq bif luf-ur!
PSA.135.1	Haleluya!
PSA.135.1	Aqyawf-anr jaceuq-awq,
PSA.135.1	Ya’we Miqyaer-euq kuirlaf zaqkhav deuq-or!
PSA.135.1	Ya’we Miqyaer-euq tsawrmyanr-anr jaceuq-awq.
PSA.135.2	Nawmaf, Ya’we Miqyaer-euq nymr-euq lafkhoer yawfluf-eu deuq,
PSA.135.2	Aqdui-euq Miqyaer-euq nymr-euq povka jawr-eu deuq,
PSA.135.3	Ya’we Miqyaer-aq yawmuiq mirnae,
PSA.135.3	Ya’we Miqyaer-anr jaceuq-awq;
PSA.135.3	Aqyawf nuikhanr shir-eu mirnae,
PSA.135.3	Car-awr aqyawf-euq tsawrmyanr-anr jaceuq-awq.
PSA.135.4	Aqjeq mirnae aernar-aq,
PSA.135.4	Ya’we Miqyaer, aqyawf-euq gharduq Yaqkov-anr tserdov-awr,
PSA.135.4	Aqyawf-euq poeq-eu myawqganq pyeufni,
PSA.135.4	Irsaqleqlav-anr tserdov-euq mae.
PSA.135.5	Aqjeq mirnae aernar-aq,
PSA.135.5	Ya’we Miqyaer-aq, huiq-awr manr-eu mae laer ngar siqnya ma;
PSA.135.5	Aqdui-euq Sanqpaq Miqyaer-aq,
PSA.135.5	Miqyaer nuideuq dawqtawv luf-euq khoertav dzaeq-eu mae.
PSA.135.6	Mq hawr-eu mir-euq khoertav khawf,
PSA.135.6	Iqmalavshav hawr-eu naf-eu iqmalavshav dawqtawv luf-euq lafkhoer khawf,
PSA.135.6	Ya’we Miqyaer, aqyawf nuima tsaq-eu jeq mr-eu mae.
PSA.135.7	Aqyawf, mqdzer mirdzer-anr nae ircuf-euq safkhoeq bi dovlar-awr,
PSA.135.7	Uqyaer-euq gharduq mqjeq tsawqtaev bitaev-eu uqtaf,
PSA.135.7	Aqyawf-euq myawqganq jeqhmq duq-anr nae jaqlaer bi dovle-eu mae.
PSA.135.8	Aqyawf nae Irjirtuv-euq huqbaw zaqyo hawr-eu huqbaw jeqzaq-anr lavsaef-euq mae.
PSA.135.9	Irjirtuv-or! Aqyawf, nawq-euq ghanrcae bisiq bimawr-eu jeq hawr-eu zanqler paq-aer ghae-eu jeq,
PSA.135.9	Paqlawr hawr-eu aqyawf-euq kuirlaf zaqkhav dawqtawv luf-euq khoertav bi keuvle-euq mae.
PSA.135.10	Aqyawf, ghawqmya jeuq ghawqmya ca-anr ghaqler-awr,
PSA.135.10	Baoq huiq-eu sanqpaq deuq-anr saef-euq mae.
PSA.135.11	Aqmorliv-euq sanqpaq Sirhoq, Baqshaq-euq sanqpaq Awrgav hawr-eu,
PSA.135.11	Kaqnaq mirkhanq-anr jawr-eu sanqpaq dawqtawv luf-anr saef-euq mae.
PSA.135.12	Khoernar-aq, aqyawf maf-euq mirtsaq, jeqbir lof-aer bif-euq mae;
PSA.135.12	Aqyawf-euq tsawrhaq pyeuf-eu Irsaqleqlav-anr jeqbir lof-aer bifnaeq-euq mae.
PSA.135.13	Ya’we Miqyaer-or!
PSA.135.13	Nawq-euq tsawrmyanr mqmaq maqbyav yarzir zif-awr,
PSA.135.13	Ya’we Miqyaer-or!
PSA.135.13	Tiqzir sair tiqzir saq-eu maqbawni, nawq-euq tsawrmyanr jav taef-a.
PSA.135.14	Ya’we Miqyaer, aqyawf-euq tsawrhaq-anr yarkhaqdar ngae,
PSA.135.14	Aqyawf, aqyawf-euq kuirlaf zaqkhav-anr ghawqshaqgaq taef-a.
PSA.135.15	Aqcawq tsawrjeuq-euq tanqpanq aqma mawrkawr-aq,
PSA.135.15	Pyur hawr-eu shuir yur-awr tsawrhaq-euq aqlaf nae taev-euq taef mae.
PSA.135.16	Aqyawfmaf khaqmae tsof-eu khawf maq ngaeqnya-aer,
PSA.135.16	Myavnuiv tsof-eu khawf maq mawrnya-a.
PSA.135.17	Aqyawfmaf naqbawr tsof-eu khawf maq gaqnya-aer,
PSA.135.17	Khaqmae-anr nae saf khawf maq ghawrnya-a.
PSA.135.18	Aqyawf maf-anr taev-euq deuq-aq, aqyawf maf-anr durlar taef-a;
PSA.135.18	Aqyawf maf-anr kharghoe-eu deuq khawf, aqyawf maf-anr durlar taef-a.
PSA.135.19	Irsaqleqlav-euq nymrkhanq-or!
PSA.135.19	Ya’we Miqyaer-anr jaceuq-awq!
PSA.135.19	Aqloq-euq nymrkhanq-or!
PSA.135.19	Ya’we Miqyaer-anr jaceuq-awq!
PSA.135.20	Leqbir-euq Nymrkhanq-or!
PSA.135.20	Ya’we Miqyaer-anr jaceuq-awq!
PSA.135.20	Ya’we Miqyaer-anr guv-eu nawmaf,
PSA.135.20	Ya’we Miqyaer-anr jaceuq-awq!
PSA.135.21	Ziroq-anr nae Ya’we Miqyaer-anr jaceuq-awq.
PSA.135.21	Yeqlursaqlaeq-euq lafkhoer jawr-eu ghaq-anr jaceuq-awq!
PSA.135.21	Haleluya!
PSA.136.1	Ya’we Miqyaer-euq guiqlanq-anr jaceuq-awq!
PSA.136.1	Aqjeq mirnae aernar-aq, aqyawf-aq yawmuiq mae!
PSA.136.1	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.2	Miqyaer deuq-euq khoertav Miqyaer pyeuf-eu ghaq-euq guiqlanq-anr jaceuq-awq!
PSA.136.2	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.3	Sanqpaq deuq-euq khoertav Ya’we Miqyaer pyeuf-eu ghaq-euq guiqlanq-anr jaceuq-awq!
PSA.136.3	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.4	Aqyawf tiq ghaq taef-aer yawkhav-aer zanqler paq-aer ghae-eu jeq mr-eu mae.
PSA.136.4	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.5	Aqyawf-euq zaqsiq tsawrganr nae, mqdeuq-anr bae-euq mae.
PSA.136.5	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.6	Aqyawf nae ircuf-euq khoertav, mirtsaq ciqkhawq taq-euq mae.
PSA.136.6	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.7	Aqyawf nae yawshaef yawhuiq deuq-anr bae-euq mae.
PSA.136.7	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.8	Nanrma-aq, nan’ghanr paw bi uvlanr-euq mae.
PSA.136.8	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.9	Bala hawr-eu aqguir deuq-aq, uqcif paw bi uvlanr-euq mae.
PSA.136.9	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.10	Aqyawf, Irjirtuv-euq huqbaw deuq-anr saef-euq mae.
PSA.136.10	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.11	Khoernar-aq, aqyawf maf-euq ghanrcae nae, Irsaqleqlav-anr sheuqdov laf-euq mae.
PSA.136.11	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.12	Aqyawf-euq lafdu cawqja-awr ghaq khav-eu aqlaf nae sheuqdov-euq mae.
PSA.136.12	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.13	Aqyawf nae Irner iqmalavshav nyiqpav-aer birpav-euq mae.
PSA.136.13	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.14	Khoernar-aq, Irsaqleqlav tsawrhaq-anr heu-euq ghanrcae nae bitsaev-euq mae.
PSA.136.14	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.15	Aerkhawf, Paqlawr hawr-eu aqyawf-euq guirmaf-anr, Irner iqmalavshav-anr daeqpuf naeq-euq mae.
PSA.136.15	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.16	Aqyawf, aqyawf-euq tsawrhaq-anr bawrtsanq bawrdanr-anr sheuqtsaev naeq-euq mae.
PSA.136.16	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.17	Aqyawf, huiq-eu sanqpaq deuq-anr saef-euq mae.
PSA.136.17	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.18	Tsawrmyanr dov-euq sanqpaq-anr khawf saef-euq mae.
PSA.136.18	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.19	Aqmorliv-euq sanqpaq Sirhoq-anr saef-euq mae.
PSA.136.19	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.20	Baqshaq-euq sanqpaq Awrgav-anr khawf saef-euq mae.
PSA.136.20	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.21	Khoernar-aq, aqyawf maf-euq mirtsaq jeqbir lof-aer bif-euq mae.
PSA.136.21	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.22	Aqyawf-euq kuirlaf zaqkhav Irsaqleqlav-anr jeqbir lof-aer bif-euq mae.
PSA.136.22	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.23	Aqdui teq-awr nyir-eu artiv-anr jawr ngae, aqyawf, aqdui-anr noeqkeuv naeqlaf-euq mae.
PSA.136.23	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.24	Aqdui-anr muir-eu deuq-anr nae, yawkawr-aer gheudov naeqlaf-euq mae.
PSA.136.24	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.25	Aqyawf, shiqshaq dawqtawv luf-anr dzaqdzaq dawrdawr bif-eu mae.
PSA.136.25	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.136.26	Mqtav-euq Miqyaer-euq guiqlanq-anr jaceuq-awq!
PSA.136.26	Aqyawf-euq ghawqshaq gaq-eu jeq, mqmaq maqbyav yarzir zif-eu mae.
PSA.137.1	Nga’maf, Baqburloq lawrgawv gawvdzer nuir-awr,
PSA.137.1	Ziroq-anr noeqmawr-eu mirnae ngoer-euq ma.
PSA.137.2	Nga’maf, khoergar daef-eu miqshuq arbawr-anr,
PSA.137.2	Nga’maf-euq deur-mq gheuceuq-euq ma.
PSA.137.3	Khoerngae, zaqkhav bigeuf-ir-eu laer,
PSA.137.3	Nga’maf-anr nyaefghae luf-eu deuq,
PSA.137.3	Nga’maf-anr cardawq car laer shar-awr,
PSA.137.3	Nga’maf-anr tanrjoe daedzaq-euq deuq,
PSA.137.3	Nga’maf-anr lurgha caergha-awq laer khaer-eu mae.
PSA.137.3	Aqyawfmaf aer-eu,
PSA.137.3	“Nga’maf-anr Ziroq-euq cardawq car naeqlaf-awq!”
PSA.137.4	Nga’maf, boermiq siqkhaq-euq mirtsaq-euq lafkhoer,
PSA.137.4	Ya’we Miqyaer-euq cardawq aqjox-aer carnya-eu?
PSA.137.5	Yeqlursaqlaeq-or!
PSA.137.5	Ngar, nawq-anr ngaertsaev law nar-aq,
PSA.137.5	Ngaq-euq armar laf mrnya-eu jeq maq mrnya’ni bipyeuf-ir luf-ur.
PSA.137.6	Ngar, nawq-anr maq noeqmawr-aer, yawqjeqyawq navmaqtser,
PSA.137.6	Ngar, Yeqlursaqlaeq-anr laqkhaq maq caerdzaeq nar-aq,
PSA.137.6	Ngaq-euq maeqlar khaqmae maeqtav paw myanqler-awr khav-ir luf-ur.
PSA.137.7	Ya’we Miqyaer-or!
PSA.137.7	Yeqlursaqlaeq bi deuvdzaq ngae nan,
PSA.137.7	Eqdoq tsawrhaq deuq nae aer-euq jeq-anr taqngaer naeqlaf.
PSA.137.7	Aqyawfmaf aer-eu,
PSA.137.7	“Meuq teumeuq deuvpyav jir-awq, dawqpaeq duqpur-anr keuvni deuvpyav jir-awq!”
PSA.137.8	Baqburloq-euq zaqmiq-or! Nawr yabi lavcawv taef-a.
PSA.137.8	Nawq nae nga’maf-anr janrnaeq laf-euq lof-aer, nawq-anr par janrkhof naeq-eu tsawrhaq-aq, guiqlanqhuiq taef-a.
PSA.137.9	Nawq-euq zaq yawzaq deuq-anr nyaef-awr, khaqlo-anr juifghae-eu tsawrhaq-aq, guiqlanqhuiq taef-a.
PSA.138.1	Ngar, ngaq-euq nuima dawqtawvluf nae nawq-anr ciqpoeq ciqgor ma.
PSA.138.1	Ngar car-awr nae miqyaer nuideuq-euq maeqshi, nawq-anr jaceuq ma.
PSA.138.2	Nawq-euq ghoer-awr gaq-eu jeq hawr-eu nawq-euq yawtsaq yawdawr-euq baqda’nae,
PSA.138.2	Nawr, nawq-euq tsawrmyanr dawqtawv luf-euq khoertav nawq-euq dawq-anr taqhuiq taq-euq baqda’nae,
PSA.138.2	Ngar, nawq-euq shawr-eu uqduq tanqnymr nymrma jav-eu paw ciqpyawr-awr uqduq tanq-eu lafkhoer, nawq-euq tsawrmyanr-anr jaceuq ma.
PSA.138.3	Ngar, nawq-anr kur ngae nan-anr nawr, ngaq-euq dawq narhaq naeqlaf-awr,
PSA.138.3	Ngaq-euq nuima saflar ghaq bi anrlar-awr khaqduqni bi ghaelar naeqlaf-euq mae.
PSA.138.4	Ya’we Miqyaer-or! Mirkhanq sanqpaq deuq, nawq-euq khaqmae-anr nae dovle-euq dawq yagaq ngae,
PSA.138.4	Aqyawfmaf dawqtawvluf, nawq-anr jaceuq taef-a.
PSA.138.5	Aqyawfmaf, Ya’we Miqyaer-euq garma-euq garkawv car taef-a;
PSA.138.5	Aqjeq mirnae aernar-aq, Ya’we Miqyaer-euq yawshaef khanqsaer-aq, huiq-awr manr-eu mae.
PSA.138.6	Ya’we Miqyaer-aq, yawgor-anr jawr-eu khawf,
PSA.138.6	Aqyawf, yaw’aw-anr jawr-eu deuq-anr noeqkeuv-eu mae;
PSA.138.6	Aerkhawf, nuima huiq-eu deuq-anr-aq, garmanr kaq-eu gar nae siqnya-eu mae.
PSA.138.7	Ngar gardzaq garkawv-euq ghanrcae canluf khawf,
PSA.138.7	Nawr, ngaq-anr tiq pov par lavdaef naeqlaf taef-a;
PSA.138.7	Nawr, nawq-euq aqlaf cawqja-awr nae, ngaq-anr muir-eu deuq-euq nuima paer-eu gar caekhofnaeq taef-a.
PSA.138.7	Khoernar-aq, nawq-euq armar laf, ngaq-anr bibuq-ir naeqlaf taef-a.
PSA.138.8	Ngaq-anr taf-eu garkawv deuq-aq, Ya’we Miqyaer mrbyan taef-a.
PSA.138.8	Ya’we Miqyaer-or! Nawq-euq ghawqshaq gaq-euq jeq mqmaq maqbyav yarzir zif-eu mae.
PSA.138.8	Nawq-euq aqlaf-euq gardeuq-anr taq ngaerbyov naeqlaf.
PSA.139.1	Ya’we Miqyaer-or! Nawr, ngaq-anr povtser duq-awr, ngaq-anr siqnya-eu mae.
PSA.139.2	Nawr-aq, ngar nuir ngae hawr-eu yawf ngae khawf siqnya-eu mae;
PSA.139.2	Nawr garmanr kaq-eu gar jawr-awr, ngaq-euq nuinoeq ghovshaw nya-eu mae.
PSA.139.3	Nawr-aq, ngaq-euq garma siqnya-awr, ngar ghaqnaq naq-eu khawf siqnya-eu mae;
PSA.139.3	Nawr, ngaq-euq garma dawqtawv luf-anr siqnya-eu mae.
PSA.139.4	Aqjeq mirnae aernar-aq, ngaq-euq maeqlar tiqdawq-iq maqngaeq-euq khawf;
PSA.139.4	Ya’we Miqyaer-or! Haeq, nawr siqnya jir-eu mae.
PSA.139.5	Nawr, ngaq-euq maeqhu maeqnan-aer tiqjawq jawr-awr,
PSA.139.5	Nawq-euq aqlaf, ngaq-euq khoertav bafdav taq-euq mae.
PSA.139.6	Siqnya-eu tsawrganr heu-aq, ngaq-euq gharduq ardzaeq-aer zanqler paq-aer ghae-awr,
PSA.139.6	Ngar maq yurmir nya-eu gar yawgor-anr jav-eu mae.
PSA.139.7	Ngar, nawq-euq Saflar-anr nae aqgeugar irbyov nya-eu?
PSA.139.7	Ngar, nawq-euq maeqshi nae aqgeugar caevbyov nya-eu?
PSA.139.8	Ngar, mq-anr davler nar-aq, nawr khoergar jawr-eu mae;
PSA.139.8	Ngar, ngaq-euq yufzar shiqbuir lanma-anr taq-ir nar-aq khawf, nawr khoergar jawr taef-a.
PSA.139.9	Ngar, uqshawq-euq aqdanr-anr dziq-awr,
PSA.139.9	Kaq duidui-eu iqmalavshav-anr jawrbyov-ir-eu law-awr khawf,
PSA.139.10	Khoergar, nawr, nawq-euq armar laf nae ngaq-anr nyaeftaeq-awr,
PSA.139.10	Nawq-euq aqlaf nae, ngaq-anr sheuqghae naeqlaf taef-a.
PSA.139.11	“Yawzanr, ngaq-anr yawduq bawni dzaekaqle taef-a” laer ngar aernar-aq,
PSA.139.11	Uqcif khawf, ngaq-euq tiqjawq yawshaef byalar taef-a.
PSA.139.12	Ngeur mae. Yawzanr-aq, nawq-anr nae maq caevzaf nya-aer;
PSA.139.12	Uqcif khawf, nan’ghanr paw lof-aer yawshaef bya-eu mae.
PSA.139.12	Nawq-euq gharduq-aq, yawzanr hawr-eu yawbya nyiq jeqluf tiqgar dur-eu mae.
PSA.139.13	Aqjeq mirnae aernar-aq, ngaq-euq lafkhoer anr-eu jeq-aq, nawq nae shaev-awr,
PSA.139.13	Ngar, ngaqma-euq uqmav-euq lafkhoer jawr ngae,
PSA.139.13	Nawr, ngaq-anr dzeuf-euq mae.
PSA.139.14	Ngar, nawq-anr jaceuq ma.
PSA.139.14	Aqjeq mirnae aernar-aq,
PSA.139.14	Nawr, ngaq-anr guvlar paq-aer hawr-eu zanqler paq-aer bae naeqlaf-euq mae.
PSA.139.14	Nawq nae mr-euq gardeuq-aq, muiq duidui-eu mae.
PSA.139.14	Ngaq-euq nuima saflar, yawmuiq paq-aer siqnya ma.
PSA.139.15	Mirtsaq-euq dawqdan, ngaq-anr yawmuiq-aer shaev-awr dzeuf-eu lafkhoer,
PSA.139.15	Yawzaf zaf-aer ghae-eu gar ngaq-anr bae ngae,
PSA.139.15	Ngaq-euq mawrkawr-aq, nawq-anr nae zaftaq-euq maqngeur-a.
PSA.139.16	Ngaq-euq mawrdo-euq mawrkawr, maq kawrghaq-euq minav-aer,
PSA.139.16	Nawq-euq myavnuiv, ngaq-anr mawrluf-eu mae.
PSA.139.16	Kharngeur-eu jeq maq pyeuflar-euq minav-aer,
PSA.139.16	Ngar yadaef yajawr-eu arnan aryamq deuq khawf,
PSA.139.16	Dawqtawvluf, nawq-euq sanqbof-euq lafkhoer bofanr taq-euq mae.
PSA.139.17	Miqyaer-or! Nawr, ngaq-euq gharduq sharnoeq naeqlaf-eu jeq poeq-eu gar nae-aq;
PSA.139.17	Kharngeur-eu jeq sawxluiv ngae, arnavni huiq-eu nga!
PSA.139.18	Ngar, nawq-euq nuinoeq heudeuq gui-eu le laer nar-aq,
PSA.139.18	Kharshuif myavmaqtser myaq-eu gar ya’mawr taef-a.
PSA.139.18	Ngar noeqlar ngae khawf, nawq naeq-aer jawr ma.
PSA.139.19	Miqyaer-or! Nawq nae tsawrcawv-anr bi saefdzaemawf mir-a.
PSA.139.19	Nawmaf, shiq maef-eu tsawrhaq deuq-or!
PSA.139.19	Ngar jawr-eu gar nae dov-ir-awq.
PSA.139.20	Aqjeq mirnae aernar-aq,
PSA.139.20	Aqyawfmaf, nawq-euq garkawv jadoer jacawv-awr,
PSA.139.20	Nawq-anr muir-eu deuq, nawq-euq tsawrmyanr zmqcawv-eu mae.
PSA.139.21	Ya’we Miqyaer-or!
PSA.139.21	Nawq-anr byae-eu deuq-anr, ngar maqbyae-eu nga laq?
PSA.139.21	Nawq-anr muir-eu laer turlar-euq deuq-anr, ngar nuidav maqdav-eu nga lor?
PSA.139.22	Ngar, aqyawf maf-anr aerkhar maqza’ni byae-awr,
PSA.139.22	Ngar, aqyawf maf-anr ngaq-anr muir-eu deuq laer sawxtaq-euq ma.
PSA.139.23	Miqyaer-or! Ngaq-anr pyaevtser-awr, ngaq-euq nuima siqnya-awq;
PSA.139.23	Ngaq-anr tsermr-awr, ngaq-euq nuinoeq-anr khawf siqnya-awq.
PSA.139.24	Khoernar-aq, ngaq-euq lafkhoer yawcawv-euq garma anr-eu nga laq laer haw-awr,
PSA.139.24	Ngaq-anr mqmaq maqbyav yarzir-euq garma-anr sheuqghae naeqlaf-awq.
PSA.140.1	Ya’we Miqyaer-or!
PSA.140.1	Tsawrdoer deuq-anr nae, ngaq-anr bibuq-ir laf;
PSA.140.1	Coeqlar deuqlarni mr-eu deuq-anr nae, ngaq-anr bidzeur-ir naeqlaf.
PSA.140.2	Aqyawfmaf, yawqha-euq nuima-euq lafkhoer bawqtov yawdoer jeq tov-awr;
PSA.140.2	Aqyawfmaf, aqmyanluf guirdeuv deuv-eu laer tiqkawv lof-aer uiqler-eu mae.
PSA.140.3	Aqyawfmaf, yawqha-euq maeqlar arlawr-euq maeqlar lof-aer lavtav-awr;
PSA.140.3	Aqyawf maf-euq maeqluq-euq lafkhoer paw, dof khav-eu arlawr uirnav-euq dof anr-eu mae. 
PSA.140.4	Ya’we Miqyaer-or!
PSA.140.4	Tsawrcawv-euq aqlaf-anr nae, ngaq-anr hawpir naeqlaf;
PSA.140.4	Coeqler deuqler-eu jeq mr-eu deuq-anr nae, ngaq-anr bidzeur-ir laf.
PSA.140.4	Aqyawfmaf, ngaq-euq kuirtof sanqtif bitif-ir le laer noeqtsov taq-euq mae.
PSA.140.5	Nuima huiq-eu tsawrhaq, ngaq-anr lanrju hawr-eu cavpyeuv khmrzaf taq-euq mae;
PSA.140.5	Aqyawfmaf, garma gardzer bawghaf khmrtaq-awr,
PSA.140.5	Ngaq-anr lafpeu khmrtaq-euq mae. 
PSA.140.6	Ngar, Ya’we Miqyaer-anr heulof-aer aernaeq ma:
PSA.140.6	“Ya’we Miqyaer-or! Nawr-aq, ngaq-euq Miqyaer ma.
PSA.140.6	Ngar tanqshar-eu tersar-anr narhaq naeqlaf.
PSA.140.7	Ngaq-anr kakhof-eu ghaq khav-eu Sanqpaq Miqyaer pyeuf-eu Ya’we Miqyaer-or!
PSA.140.7	Guirdeuv deuv-eu arnan-anr nawr, ngaq-euq uqduq-anr daeqkaq naeqlaf-euq mae.
PSA.140.8	Ya’we Miqyaer-or!
PSA.140.8	Tsawrcawv deuq geufmawf-eu jeq taq bifnaeq;
PSA.140.8	Aqyawfmaf yawdoer jeq tovtaq-euq khoer, taqbi irganrnya law;
PSA.140.8	Maqngeur nar-aq, aqyawfmaf khanqsaer jaev-eu baw-mr. 
PSA.140.9	“Ngaq-anr gajawq taq-euq deuq-euq uqduq-anr-aq,
PSA.140.9	Aqyawf maf-euq maeqluq-euq yawdoer jeq nae gadav luf-ur;
PSA.140.10	Miqdzaq dofluf-eu miqdziv, aqyawf maf-euq khoertav bi gale-awr;
PSA.140.10	Aqyawf maf-anr tiqjawr-iq maq ghofdovlar nya’ni,
PSA.140.10	Naf-eu duqkhanq-euq lafkhoer, miqdzaq-euq lafkhoer dzae’anr ghae-awq.
PSA.140.11	Aqcawq-anr jabu jadoer-eu tsawrhaq-aq, mirtsaq-euq khoertav taqbi ziflar;
PSA.140.11	Yawdoer jeq shaqtae tae-eu lof-aer, coeqler deuqlerni mr-eu tsawrhaq-anr taemi luf-ur.”
PSA.140.12	Ya’we Miqyaer, bikhaeq-euq deuq-anr hawpir naeq-awr,
PSA.140.12	Irshaqzaq-anr dawr-awr tsaq-eu jeq janrnaeq mae laer ngar siqnya ma.
PSA.140.13	Yawduq bawni, tsaq-awr dawr-eu tsawrhaq-aq, nawq-euq tsawrmyanr-anr jaceuq-awr,
PSA.140.13	Dawrcoeni daef-eu tsawrhaq-aq, nawq-euq maeqshi yajawr taef-a.
PSA.141.1	Ya’we Miqyaer-or!
PSA.141.1	Ngar, nawq-anr kur-eu ma.
PSA.141.1	Ngar, nawq-anr kur-eu gar,
PSA.141.1	Ngaq-euq tersar-anr naqbawr ciqkhmr-awr narhaq naeqlaf-awr;
PSA.141.1	Ngar jawr-eu gar yawkawr-aer oe naeqlaf-awq.
PSA.141.2	Ngaq-euq guiqlanq shardawq, nawq-euq maeqshi dofdamq-euq jeq lof-aer bipyeuf-awr;
PSA.141.2	Ngaq-euq aqlaf bafdir-eu-aq, uqcif uqtaw paw lawr-eu jeq lof-aer bi pyeufnaeq laf-awq.
PSA.141.3	Ya’we Miqyaer-or!
PSA.141.3	Ngaq-euq khaqmae-anr hawlanr naeqlaf-awr,
PSA.141.3	Ngaq-euq maeqluq-euq larghov-anr hawpir naeqlaf-awq.
PSA.141.4	Ngar, yawlaeq yawca jeq mr-eu tsawrhaq naeq-aer yawcawv jeq mr-ir paq-aer,
PSA.141.4	Ngaq-euq nuima yawdoer jeq tiqjeq-anr-iq taqbi pyawr-ir naeqlaf.
PSA.141.4	Khoeruqtaf, aqyawfmaf dzaq-eu dzarkuir deuq taqbi dzaq-ir naeqlaf.
PSA.141.5	Tsaq-awr dawr-eu tsawrhaq nae ngaq-anr bidiq-awq;
PSA.141.5	Khoer-aq, ghawqshaq gaq-eu jeq pyeuf taef-a.
PSA.141.5	Aqyawf nae ngaq-anr bidaeq-awq;
PSA.141.5	Khoer-aq, zawr muiq-eu tsir lof-aer pyeuf-awr;
PSA.141.5	Ngaq-euq uqduq maq hageuf-aer taqbi ghae naeqlaf.
PSA.141.5	Aqjeq mirnae aernar-aq,
PSA.141.5	Ngar guiqlanq sharshar-aer tsawrcawv deuq-euq gardeuq-anr deuvluf-eu ma.
PSA.141.6	Aqyawf maf-euq yarkhaq dar-eu tsawrhaq-aq, baqghapyaf-anr nae bi daeqka ghae-awr;
PSA.141.6	Ngaq-euq dawqdeuq yawcoer mirnae, aqyawfmaf yagaq taef-a.
PSA.141.7	Tsawrhaq nae mirtsaq duqpoq-eu laer duqtaq-euq lof-aer;
PSA.141.7	Nga’maf-euq shaqyoeq, lmqbymr maeqkhaeq-anr tiqgar tiqhmq-aer galuf-eu mae.
PSA.141.8	Aerkhawf, Sanqpaq Miqyaer pyeuf-eu Ya’we Miqyaer-or!
PSA.141.8	Ngaq-euq myavnuiv-aq, nawq-anr hawtsov taq-euq ma;
PSA.141.8	Ngar, nawq-euq lafkhoer caevzaf ma;
PSA.141.8	Ngaq-euq nuima saflar-anr taq byaerdzae naeqlaf.
PSA.141.9	Ngaq-anr aqyawfmaf nae khmrtaq-euq lanrju-anr taqbi pafler naeqlaf.
PSA.141.9	Yawlaeq yawca jeq mr-eu deuq-euq yadmq-anr nae bidzeur-ir laf.
PSA.141.10	Ngar yabuq yalaw-ir luf ngae,
PSA.141.10	Tsawrcawv deuq, yawqha nae khmrtaq-euq lanrju-anr bi paflerjir luf-ur.
PSA.142.1	Ngar, ngaq-euq tersar nae Ya’we Miqyaer-anr gurgaq ma.
PSA.142.1	Ngar, ngaq-euq tersar nae Ya’we Miqyaer-anr tanqshar-eu dawqdzawr mr ma.
PSA.142.2	Ngar nuikhanr maqshir-eu jeq, aqyawf-euq maeqshi shaevdov lef-awr;
PSA.142.2	Ngaq-euq gardzaq garkawv, aqyawf-euq maeqshi dzawrdov-euq ma.
PSA.142.3	Ngaq-euq saflar, ngaq-euq lafkhoer ghawqshaq-aer ghae-ir-awr javluf ngae,
PSA.142.3	Nawr, ngaq-euq cankawv siqnya-eu mae.
PSA.142.3	Ngar can-eu garma-anr, aqyawfmaf nae lanrju khmrzaf taq-euq mae.
PSA.142.4	Ngar, ngaq-euq armar paw hawghae ngae,
PSA.142.4	Haeqsher-eq, ngaq-anr tiqghaq-iq maq siqnya-a;
PSA.142.4	Ngar caevzafduq maqpar jav-aer,
PSA.142.4	Ngaq-euq nuima saflar-euq garkawv sharnoeq naeqlaf-eu tiqghaq-iq maqjawr-a.
PSA.142.5	Ya’we Miqyaer-or! Ngar, nawq-anr gurgaq-eu ma.
PSA.142.5	Ngar heulof-aer aer ma:
PSA.142.5	“Nawr-aq, ngaq-euq caevzafduq pyeuf-awr,
PSA.142.5	Yawdaefzaq jawr-eu mirtsaq-euq khoertav, ngaq-euq shaqbymr ma.
PSA.142.6	Ngar gur-eu gar narhaq naeqlaf-awq.
PSA.142.6	Aqjeq mirnae aernar-aq,
PSA.142.6	Ngar ardzaeq-aer aw-eu gar bi gheuka taq-euq nya;
PSA.142.6	Ngaq-anr khaeq-awr khav-eu deuq-anr nae bibuq-ir naeqlaf-awq.
PSA.142.6	Aqjeq mirnae aernar-aq,
PSA.142.6	Aqyawfmaf, ngaq-euq navmaqtser ghaq khavdzaeq-eu mae.
PSA.142.7	Ngar, nawq-euq tsawrmyanr-anr jaceuq nya’ni,
PSA.142.7	Ngaq-euq nuima saflar, kuv-anr nae sheudov naeqlaf-awq;
PSA.142.7	Nawr, ngaq-anr nuijer jer-awr guiqlanq bif-eu mirnae,
PSA.142.7	Tsaq-awr dawr-eu tsawrhaq deuq, ngaq-euq tiqjawq uiqlar taef-a.”
PSA.143.1	Ya’we Miqyaer-or!
PSA.143.1	Ngaq-euq guiqlanq shardawq-anr narhaq naeqlaf-awq.
PSA.143.1	Ngar tanqshar-eu jeq-anr nawq-euq naqbawr ciqkhmr naeqlaf-awq.
PSA.143.1	Nawq-euq sarjax zif-awr, tsaq-awr dawr-eu lafkhoer, ngaq-anr dawq ngaeqkhof naeqlaf-awq.
PSA.143.2	Nawq-euq kuirlaf zaqkhav-anr yarkhaq taq darnaeqlaf.
PSA.143.2	Aqjeq mirnae aernar-aq,
PSA.143.2	Nawq-euq maeqshi tsaq-awr dawr-eu tsawrhaq tiqghaq-iq maqjawr-a.
PSA.143.3	Muir-eu ghaq, ngaq-euq nuima saflar-anr khaeq-awr khavnaeq laf-awr,
PSA.143.3	Ngaq-euq daefzir mirtsa nawqpyaev naeqlaf-euq mae;
PSA.143.3	Aqyawf, ngaq-anr arhuba nae shirtaq-euq deuq-anr lof-aer,
PSA.143.3	Zanrtsuini ghae-eu lafkhoer bijawr naeqlaf-euq mae.
PSA.143.4	Khoermirnae, ngaq-euq lafkhoer, ngaq-euq saflar ghaq juq-ir-awr,
PSA.143.4	Ngaq-euq lafkhoer, ngaq-euq nuima shaqzanq mrluf mir-a.
PSA.143.5	Ngar, arhu-euq arnan aryamq-anr noeqmawr-awr,
PSA.143.5	Ngar, nawq nae mr-euq gardeuq dawqtawv luf-euq garkawv dzardziv dziv-eu lafkhoer,
PSA.143.5	Ngar, nawq-euq aqlaf nae gar mr-euq garkawv sharnoeq sharsawx luf-eu ma.
PSA.143.6	Ngar, ngaq-euq aqlaf nawr jawr-eu paw cawqdir laf-eu ma;
PSA.143.6	Ngaq-euq nuima saflar, ircuf maef-eu mirtsaq lof-aer, nawq-anr maef mir-a. 
PSA.143.7	Ya’we Miqyaer-or!
PSA.143.7	Ngaq-anr yawkawr-aer dawq ngaeqkhof naeqlaf-awq;
PSA.143.7	Ngaq-euq saflar, ghaq jirshaw-iq mir-a!
PSA.143.7	Nawq-euq myavpyawq, ngaq-anr nae taq ciqzaf naeqlaf,
PSA.143.7	Maqngeur nar-aq, ngar duqkhanq-anr ir-eu deuq-anr durlar-eu baw-mr.
PSA.143.8	Uqshawq paw, ngaq-anr nawq-euq ghoer-awr gaq-eu garkawv bigaq naeqlaf,
PSA.143.8	Aqjeq mirnae aernar-aq, ngar, nawq-anr ghoe ma.
PSA.143.8	Ngar, can paq-aer ghae-eu garma, ngaq-anr bi siqnya naeqlaf-awq,
PSA.143.8	Aqjeq mirnae aernar-aq, ngar, ngaq-euq nuima saflar, nawq-anr ciqgornaeq ma.
PSA.143.9	Ya’we Miqyaer-or!
PSA.143.9	Ngaq-anr muir-eu deuq-anr nae, ngaq-anr bibuq-ir naeqlaf-awq;
PSA.143.9	Ngar-aq, nawq-euq lafkhoer jawrzaf ma.
PSA.143.10	Ngar, nawq-euq nuima tsaq-eu jeq mrnya’ni maeqnaeq laf-awq,
PSA.143.10	Aqjeq mirnae aernar-aq, nawr-aq, ngaq-euq Miqyaer ma.
PSA.143.10	Nawq-euq Saflar-aq yawmuiq mae.
PSA.143.10	Ngaq-anr dawrcoeni ghae-eu deuq-euq mirtsaq-anr sheuqghae naeqlaf-eu mae.
PSA.143.11	Ya’we Miqyaer-or!
PSA.143.11	Nawq-euq tsawrmyanr gharduq, ngaq-anr lavdaef naeqlaf-awq!
PSA.143.11	Nawq-euq tsaq-awr dawr-eu jeq-euq baqda’nae,
PSA.143.11	Ngaq-euq nuima saflar, gardzaq garkawv-anr nae gheudov naeqlaf-awq.
PSA.143.12	Nawr, ngaq-anr ghawqshaq gaq-eu lafkhoer,
PSA.143.12	Ngaq-anr muir-eu deuq-anr deuvtsaev dzae-awr,
PSA.143.12	Ngaq-euq nuima saflar-anr shaqzanq bi keuvle-euq deuq-anr lavcawv jir-awq.
PSA.143.12	Aqjeq mirnae aernar-aq,
PSA.143.12	Ngar-aq, nawq-euq kuirlaf zaqkhav ma.
PSA.144.1	Ngaq-euq logur pyeuf-eu Ya’we Miqyaer-anr jaceuq ma.
PSA.144.1	Aqyawf, ngaq-euq lafnoer guirdeuv deuvnya’ni hawr-eu,
PSA.144.1	Ngaq-euq aqlaf deuvcae caenya’ni maeqnya naeqlaf-euq mae.
PSA.144.2	Aqyawf-aq, ngaq-anr ghoer-awr gaq-eu, ngaq-euq lanrzif pyeuf-awr,
PSA.144.2	Ngaq-anr bibuq-ir-eu ghaq, ngaq-euq lofpir-eu nymrgor pyeuf-eu uqtaf,
PSA.144.2	Ngar, aqyawf-euq lafkhoer caevzaf ler-eu, ngaq-euq daeqdaqduq mae;
PSA.144.2	Ngaq-euq tsawrhaq, ngaq-euq lafov jawrni, aqyawf nae janr-euq mae.
PSA.144.3	Ya’we Miqyaer-or!
PSA.144.3	Nawr hawcawq-awr siqnya paq-aer tsawrhaq aqjeq la?
PSA.144.3	Nawr, aqyawf-euq garkawv sharnoeq paq-aer, tsawrhaqzaq teu aqjeq nga?
PSA.144.4	Tsawrhaqzaq-aq, saf-anr dur-awr,
PSA.144.4	Aqyawf-euq arnan aryamq-aq, tiqkhaeq nar-aq byov-ir-eu narshmr-anr dur-eu mae.
PSA.144.5	Ya’we Miqyaer-or!
PSA.144.5	Nawq-euq mq ngawqghm-awr zafka le-awq;
PSA.144.5	Gawqjawq-anr toeqciv-awr uqkhoeq dudu-aer bi dovlar-awq.
PSA.144.6	Mqjeq tsawqtaev bitaev-awr, aqyawf maf-anr taebyav ghae-awq.
PSA.144.6	Nawq-euq kavmyaq beuvdov ghae-awr, aqyawf maf-anr lavcawv-awq.
PSA.144.7	Yawgor-anr nae nawq-euq aqlaf cawqja lef-awr,
PSA.144.7	Boermiq siqkhaq-euq aqlaf hawr-eu ardzaeq-aer myaq-eu ircuf-anr nae,
PSA.144.7	Ngaq-anr gheudov-awr bibuq-ir naeqlaf-awq.
PSA.144.8	Aqyawf-euq khaqmae-aq, gardanr maqtsoeq-eu dawq ngaeq-awr,
PSA.144.8	Aqyawf-euq armar laf-aq, maershuir shuir-eu jeq mr-eu armar laf mae.
PSA.144.9	Miqyaer-or! Ngar, nawq-anr cardawq yawshuif carnaeq ma;
PSA.144.9	Ngar, tser cav tsof-eu deur-mq diq-awr carcar-aer, nawq-anr jaceuq ma.
PSA.144.10	Aqyawf-aq, mirkhanq sanqpaq-anr kakhof-eu ghaq pyeuf-awr,
PSA.144.10	Aqyawf-euq kuirlaf zaqkhav Daqbir-anr,
PSA.144.10	Deuvlar-eu doer-awr cawv-eu micaer-anr nae bibuq-ir-euq ghaq mae.
PSA.144.11	Boermiq siqkhaq-euq aqlaf-anr nae,
PSA.144.11	Ngaq-anr gheudov-awr bibuq-ir naeqlaf-awq.
PSA.144.11	Aqyawf-euq khaqmae-aq, gardanr maqtsoeq-eu dawq ngaeq-awr,
PSA.144.11	Aqyawf-euq armar laf-aq, maershuir shuir-eu jeq mr-eu armar laf mae.
PSA.144.12	Nga’maf-euq zaqyo deuq, aqyawfmaf zaqguq ngae,
PSA.144.12	Maerlar luf-eu sanqlanq arbawr lof-aer bidur-awr;
PSA.144.12	Nga’maf-euq zaqmiq deuq-aq, sanqpaq-euq nymr-anr hawmuiqni,
PSA.144.12	Yawmuiq-aer tafmuiq taq-euq khawrzeur lof-aer bidur law.
PSA.144.13	Nga’maf-euq caerjir-euq lafkhoer, dzaqla ghovcaer kharngeur-eu jeq bibyan-awr;
PSA.144.13	Nga’maf-euq yawrdeuq daega-anr gavluf-eu khoer,
PSA.144.13	Armyaer armyaer mawr-anr nae bi puqbaer law.
PSA.144.14	Nga’maf-euq mawrner, mawrzaq ghawqmya’ni bi jawrle-awr,
PSA.144.14	Mawrzaq ghaw ngae maqlov maqshav-aer taqbi ghae law,
PSA.144.14	Nga’maf-euq garjawq-anr gurgur-aer teuv-eu jeq taqbi jav naeqlaf.
PSA.144.15	Heulof-aer ghae-eu artiv-anr yajawr-eu tsawrhaq-aq, guiqlanqhuiq taef-a.
PSA.144.15	Ya’we Miqyaer, aqyawf maf-euq Miqyaer pyeuf-eu tsawrhaq-aq, guiqlanqhuiq taef-a.
PSA.145.1	Ngaq-euq Miqyaer-or!
PSA.145.1	Ngar, nawq-anr ciqpoeq ciqgor ma;
PSA.145.1	Ngar, nawq-euq tsawrmyanr-anr, mqmaq maqbyav yarzir, li-eu maqbawni jaceuq ma.
PSA.145.2	Yawqnan navluf, ngar, nawq-anr jaceuq ma.
PSA.145.2	Ngar, nawq-euq tsawrmyanr-anr, mqmaq maqbyav yarzir, li-eu maqbawni jaceuq ma.
PSA.145.3	Ya’we Miqyaer-aq, huiq-awr manr-eu mae;
PSA.145.3	Aqyawf-anr yawkhav-aer jaceuq-eu tsaq mae;
PSA.145.3	Aqyawf-euq yawhuiq yawmanr-anr maq povduq nya-a.
PSA.145.4	Nawq nae mr-euq gardeuq-euq garkawv, tiqzir sair tiqzir jaceuq taef-a;
PSA.145.4	Nawq nae baoq-euq lafkhoer mr-euq deuq, dzawrgaqnaeq taef-a.
PSA.145.5	Ngar, nawq nae mr-euq zanqler paq-aer ghae-eu gardeuq-euq garkawv hawr-eu,
PSA.145.5	Nawq-euq jaqlaq yawbya, arnavni yawshaef khanqsaer byan-eu garkawv dzardzivdziv ma.
PSA.145.6	Tsawrhaqzaq, nawq nae baoq-euq lafkhoer,
PSA.145.6	Yawzeu bawlar paq-aer ghae-eu jeq mr-euq garkawv ja taef-a;
PSA.145.6	Ngar, nawq-euq yawhuiq yawmanr-euq garkawv dawqdzawr mr ma.
PSA.145.7	Aqyawfmaf, nawq-euq zawr muiq-eu garkawv noeqmawr-awr ja taef-a;
PSA.145.7	Aqyawfmaf, nawr tsaq-awr dawr-eu garkawv car taef-a.
PSA.145.8	Ya’we Miqyaer-aq, guiqlanq yawdzanr byan-awr, ghoernya gaqnya duidui-eu uqtaf,
PSA.145.8	Nuima yawkawr-aer maqpaerni, ghawqshaq yawkhav-aer gaqnya-eu mae.
PSA.145.9	Ya’we Miqyaer-aq, yawqghaq navluf-anr muiq-awr;
PSA.145.9	Aqyawf-euq lafzar-euq khoertav, nanqyuni ghawqshaq gaq-eu mae.
PSA.145.10	Ya’we Miqyaer-or!
PSA.145.10	Nawq-euq lafzar nawq-anr jaceuq-awr;
PSA.145.10	Nawq-euq tsawrshawr khawf, nawq-euq guiqlanq-anr jaceuq taef-a.
PSA.145.11	Aqyawfmaf, nawr uvlanr-eu jeq-euq yawshaef khanqsaer-euq garkawv ja-awr,
PSA.145.11	Nawq-euq baoq-euq garkawv ja taef-a.
PSA.145.12	Khoermirnae, tsawrhaqzaq, baoq-euq lafkhoer aqyawf nae mr-euq garkawv hawr-eu,
PSA.145.12	Aqyawf uvlanr-eu jeq-euq jaqlaq yawbya-euq yawshaef khanqsaer siqnyalar taef-a.
PSA.145.13	Nawr uvlanr-eu jeq-aq, mqmaq maqbyav yarzir zif-eu uvlanr-eu jeq pyeuf-awr;
PSA.145.13	Nawq-euq dzoeqdzaq-aq, tiqzir sair tiqzir zif-eu mae.
PSA.145.14	Ya’we Miqyaer, kharcoq-ir-eu tsawrhaq-anr ciqtur naeq-awr;
PSA.145.14	Khar awbyav-eu tsawrhaq-anr ciqgor naeq-eu mae.
PSA.145.15	Yawdaef khardaef-eu jeq-euq myavnuiv, nawq-anr noeqtmq-awr hawluf-eu mae;
PSA.145.15	Nawr yamqlaw tsaq ngae, aqyawf maf-anr dzaqdzaq dawrdawr bif-eu mae.
PSA.145.16	Nawr, nawq-euq aqlaf pyaeq-awr,
PSA.145.16	Yawdaef khardaef-eu jeq-anr, tiqdaev bidzaq bi dawrdaev-eu mae.
PSA.145.17	Ya’we Miqyaer-euq garma dawqtawvluf tsaq-awr dawr-eu mae;
PSA.145.17	Aqyawf kharmr kharshar-eu jeq guiqlanq yawdzanr byan-eu mae.
PSA.145.18	Ya’we Miqyaer-aq, aqyawf-anr kharkur-eu tsawrhaq deuq-euq dawqpae jawr-eu mae.
PSA.145.18	Yawtsaq yawdawr-euq lafkhoer kharkur-eu tsawrhaq-euq dawqpae jawr-eu mae.
PSA.145.19	Aqyawf, aqyawf-anr guv-eu tsawrhaq deuq geufmawf-eu jeq tiqlof bifnaeq-awr,
PSA.145.19	Aqyawfmaf kur ngae, narhaq-awr kakhof naeq-eu mae.
PSA.145.20	Ya’we Miqyaer, aqyawf-anr khargaq-eu tsawrhaq-anr hawpir-eu mae;
PSA.145.20	Aerkhawf, tsawrcawv dawqtawv luf-anr aqyawf lavcawv taef-a.
PSA.145.21	Ngaq-euq khaqmae, Ya’we Miqyaer-anr jaceuq-eu jeq ngaeq ma;
PSA.145.21	Shiqshaq dawqtawvluf mqmaq maqbyav yarzir, li-eu maqbawni;
PSA.145.21	Aqyawf-euq shawr-eu tsawrmyanr-anr jaceuq taef-a.
PSA.146.1	Haleluya!
PSA.146.1	Ngaq-euq nuima saflar-or!
PSA.146.1	Ya’we Miqyaer-anr jaceuq-awq!
PSA.146.2	Ngar yawdaef daefluf ngae,
PSA.146.2	Ya’we Miqyaer-anr jaceuq ma;
PSA.146.2	Ngar yawdaef khardaef-eu khoerkeuvni,
PSA.146.2	Car-awr ngaq-euq Miqyaer-anr jaceuq ma.
PSA.146.3	Nawr, dzoeqda deuq-anr taqghoe.
PSA.146.3	Nawr, maq cawba nya-eu tsawrhaqzaq-anr khawf taqghoe.
PSA.146.4	Aqyawf maf-euq saf tsaev ngae, mirtsaq-anr parya ghofur-ir-awr;
PSA.146.4	Khoerngae nan, aqyawf-euq bawqtov byovjir-eu mae.
PSA.146.5	Yaqkov-euq Miqyaer nae bi cawba-euq tsawrhaq-aq, guiqlanq huiq-eu mae;
PSA.146.5	Aqyawf-euq Miqyaer pyeuf-eu Ya’we Miqyaer-anr noeqtmq-eu tsawrhaq-aq, guiqlanq huiq-eu mae.
PSA.146.6	Miqyaer-aq, mq khawf, mir khawf, iqmalavshav khawf,
PSA.146.6	Heudeuq-euq lafkhoer kharjawr kharjav-eu jeq-anr khawf bae-euq mae.
PSA.146.6	Aqyawf, li-eu maqbawni yawtsaq yawdawr-anr nyaeftaeq taq-eu mae.
PSA.146.7	Aqyawf, bi nyaefsuf taq-euq deuq-euq gharduq,
PSA.146.7	Dawr-awr tsaq-eu jeq bi dovlar-awr;
PSA.146.7	Maef-eu tsawrhaq-anr dzaqdzaq dawrdawr bifnaeq-awr,
PSA.146.7	Ya’we Miqyaer, kuv-anr ur-eu tsawrhaq deuq-anr pyaeqnaeq-eu mae.
PSA.146.8	Ya’we Miqyaer, myavbaef-anr bi danrlar-awr;
PSA.146.8	Ya’we Miqyaer, awbyav-eu tsawrhaq-anr ciqtur naeq-eu mae.
PSA.146.8	Ya’we Miqyaer, tsaq-awr dawr-eu tsawrhaq-anr gaq-eu mae.
PSA.146.9	Ya’we Miqyaer, boermiq siqkhaq deuq-anr hawpir naeq-awr,
PSA.146.9	Murcoeq aqnmr hawr-eu miqcoeq miqma deuq-anr ngaeqghae naeq-eu mae.
PSA.146.9	Aerkhawf, aqyawf, tsawrcawv-euq garma-anr nanrpov-aer lavpov naeq-eu mae.
PSA.146.10	Ya’we Miqyaer-aq, mqmaq maqbyav yarzir uvlanr-eu ghaq pyeuf-eu mae;
PSA.146.10	Ziroq-or! Nawq-euq Miqyaer yawqzir navluf-anr uvlanr taef-a.
PSA.146.10	Haleluya!
PSA.147.1	Haleluya!
PSA.147.1	Aqdui-euq Miqyaer-anr car-awr jaceuq-eu-aq yawmuiq mae.
PSA.147.1	Jaceuq-eu-aq, tsaqler-awr nuikhanr shirlar-eu mae.
PSA.147.2	Ya’we Miqyaer, Yeqlursaqlaeq tsovmuiq-awr,
PSA.147.2	Aqyawf, bi nyaefbyov ghae-euq Irsaqleqlav-anr sheuquiqlaf luf-eu mae.
PSA.147.3	Aqyawf, nuima tsawqpav-euq deuq-anr lavtaq naeq-awr,
PSA.147.3	Aqyawf maf-euq marnar markhaeq-anr lanrcuf naeq-eu mae.
PSA.147.4	Aqyawf, aqguir armyav siq bitsaeq-eu laer sawxduq taq-awr,
PSA.147.4	Aqyawf nae aqguir yawqsiq navluf-anr kurmyanr biftaq-euq mae.
PSA.147.5	Aqdui-euq Sanqpaq Miqyaer-aq, huiq-awr manr-eu uqtaf,
PSA.147.5	Baoq anr-awr ghaq khav-eu mae.
PSA.147.5	Aqyawf-aq, yawdui maqbawni ghovshaw nya-eu mae.
PSA.147.6	Ya’we Miqyaer-aq, nuinanq nuiyu anr-eu deuq-anr ciqgor naeq-awr;
PSA.147.6	Tsawrcawv deuq-anr mirtsa biqkaghae naeq-eu mae.
PSA.147.7	Ya’we Miqyaer-anr carnaeq-awr,
PSA.147.7	Aqyawf-euq guiqlanq-anr jaceuq-awq!
PSA.147.7	Deur-mq diq-awr aqdui-euq Miqyaer-anr carnaeq-awr jaceuq-awq.
PSA.147.8	Aqyawf, mq-anr mqdmr nae gheutsanq-awr,
PSA.147.8	Mirtsaq-euq gharduq uqyaer laeqhmq-awr bi yaerle-eu lafkhoer,
PSA.147.8	Gawqjawq-anr yarmof bi daeflar-eu mae.
PSA.147.9	Aqyawf, bawrtsanq-euq jeqzaq-anr hawr-eu,
PSA.147.9	Jeqshir khaqdzer-euq zaqdeuq manr ngae,
PSA.147.9	Dzaqdzaq dawrdawr bifnaeq-eu mae.
PSA.147.10	Aqyawf, manqpaq, ghaq khav-eu gar laqkhaq caer-eu maqngeur-aer,
PSA.147.10	Aqyawf, tsawrhaq-euq aqkuir-anr nuikhanr shir-eu maqngeur-a.
PSA.147.11	Ya’we Miqyaer, aqyawf-anr guv-eu tsawrhaq deuq-anr nuikhanr shir-awr,
PSA.147.11	Aqyawf ghawqshaq gaq-eu jeq-anr,
PSA.147.11	Noeqtmq-eu tsawrhaq deuq-anr nuikhanr shir-eu mae.
PSA.147.12	Yeqlursaqlaeq-or! Ya’we Miqyaer-anr jaceuq-awq!
PSA.147.12	Ziroq-or! Nawq-euq Miqyaer-anr jaceuq-awq!
PSA.147.13	Aqjeq mirnae aernar-aq,
PSA.147.13	Aqyawf, nawq-euq lanrkhaeq-euq ghovkaf-anr lavzif-awr,
PSA.147.13	Aqyawf, nawq-euq lafkhoer jawr-eu,
PSA.147.13	Nawq-euq zaqdeuq-anr guiqlanq bif-euq mae.
PSA.147.14	Aqyawf, nawq-euq mirkaq-anr, tsaqler dzoerler-eu jeq bijav-awr;
PSA.147.14	Nawq-anr muiq duidui-eu dzaqla ghovcaer tiqlof bifnaeq-eu mae.
PSA.147.15	Aqyawf, mirtsaq tanqkhawr-anr aqyawf-euq khaerdawq khaerghae ngae;
PSA.147.15	Aqyawf-euq dawq yawkhav-aer caevkawr nya-eu mae.
PSA.147.16	Aqyawf, yawr-euq cafhm lof-aer ghae-eu ngaer bif-awr;
PSA.147.16	Aqyawf khaqlaertsar lof-aer ceuqgav byavkhawq ghae-eu mae.
PSA.147.17	Aqyawf, khaqlo lozaq lof-aer, aqyawf-euq uqyaer arsiq byavka lef-awr,
PSA.147.17	Aqyawf nae pyaeqghae lef-euq yawtsaef-anr aqsur ghaq daqcoer-eu.
PSA.147.18	Aqyawf, aqyawf-euq dawq khaerdovghae ngae, khoerdeuq biguir-ir-awr,
PSA.147.18	Aqyawf, jaqlaer bi bawlar-awr ircuf bi yoerle-eu mae.
PSA.147.19	Aqyawf, Yaqkov-anr aqyawf-euq dawq dawqdzawr mrnaeq-awr,
PSA.147.19	Irsaqleqlav-anr aqyawf-euq zanrtaq khoftaq,
PSA.147.19	Hawr-eu yarkhaq dar-eu jeq dzawrnaeq-euq mae.
PSA.147.20	Aqyawf, aqcawq tsawrjeuq-anr heulof-aer maq janrnaeq-aq;
PSA.147.20	Aqyawfmaf, Miqyaer-euq yarkhaq dar-eu jeq-anr maq siqnya-a.
PSA.147.20	Haleluya!
PSA.148.1	Haleluya!
PSA.148.1	Mq-anr jawr-awr nae Ya’we Miqyaer-anr jaceuq-awq;
PSA.148.1	Yawgor-anr jawr-awr nae aqyawf-anr jaceuq-awq!
PSA.148.2	Aqyawf-euq mqtav ghaqkhaer dawqtawvluf, aqyawf-anr jaceuq-awq;
PSA.148.2	Aqyawf-euq guirmaf dawqtawvluf, aqyawf-anr jaceuq-awq!
PSA.148.3	Nanrma hawr-eu bala, aqyawf-anr jaceuq-awq;
PSA.148.3	Yawshaef-euq aqguir dawqtawvluf, aqyawf-anr jaceuq-awq!
PSA.148.4	Nawmaf, mqdeuq-euq khoertav jav-eu ircuf hawr-eu,
PSA.148.4	Mqdeuq-euq khoertav jav-eu mqdeuq, aqyawf-anr jaceuq-awq!
PSA.148.5	Heudeuq dawqtawvluf, Ya’we Miqyaer-euq tsawrmyanr-anr jaceuq luf-ur.
PSA.148.5	Aqjeq mirnae aernar-aq,
PSA.148.5	Aqyawf, dawq bif-awr heudeuq-anr bae-euq mae.
PSA.148.6	Aqyawf, heudeuq-anr mqmaq maqbyav yarzir,
PSA.148.6	Li-eu maqbaw-aer zifni lavzif taq-awr,
PSA.148.6	Aqyawf nae maqbyov-ir nya-eu zanrtaq khoftaq biftaq-euq mae.
PSA.148.7	Mirtsaq-euq khoertav jawr-eu deuq,
PSA.148.7	Ya’we Miqyaer-anr jaceuq-awq!
PSA.148.7	Nawmaf, huiq-awr manr-eu iqmalavshav-euq jeqzaq,
PSA.148.7	Hawr-eu yawnaf-anr kharjawr-eu jeq khawf jaceuq-awq.
PSA.148.8	Miqdzaq hawr-eu uqyaer arsiq khawf,
PSA.148.8	Ngaer hawr-eu mqdmr deuq khawf;
PSA.148.8	Aqyawf-euq dawq mrbyan-eu mqjeq jaqlaer khawf jaceuq-awq.
PSA.148.9	Gawqjawq hawr-eu gawqdur dawqtawvluf;
PSA.148.9	Arsiq arbawr hawr-eu siqdaq miqshuq dawqtawvluf khawf jaceuq-awq.
PSA.148.10	Bawrtsanq-euq jeqzaq hawr-eu cutaq-euq jeqzaq dawqtawvluf khawf,
PSA.148.10	Mirtsaq-anr joejoe-aer can-eu jeq hawr-eu,
PSA.148.10	Zaw-eu arjir deuq khawf jaceuq-awq.
PSA.148.11	Mirkhanq-euq sanqpaq deuq hawr-eu tsawrhaqzaq dawqtawvluf khawf;
PSA.148.11	Mirkhanq-euq dzoeqda hawr-eu yarkhaq dar-eu dawqtawvluf khawf, jaceuq-awq.
PSA.148.12	Zaqmiq aqbur hawr-eu zaqyo aqli zaqguq dawqtawvluf khawf,
PSA.148.12	Mawq-ir-euq tsawrhaq hawr-eu zaq yawnyir deuq khawf jaceuq-awq.
PSA.148.13	Aqyawfmaf, Ya’we Miqyaer-euq tsawrmyanr-anr jaceuq luf-ur.
PSA.148.13	Aqyawf-euq yawshaef khanqsaer-aq,
PSA.148.13	Mq hawr-eu mir navmaqtser gordzaeq-eu mirnae,
PSA.148.13	Aqyawf-euq tsawrmyanr-anr taef-aer ciqpoeq ciqgor-eu tsaq mae.
PSA.148.14	Aqyawf, aqyawf-euq tsawrhaq deuq-euq, ghaq-euq uqcoer ciqgor-eu mae;
PSA.148.14	Aqyawf-euq tsawrshawr dawqtawvluf—aqyawf-euq dawqpae jawr-eu tsawrhaq,
PSA.148.14	Irsaqleqlav tsawrhaq khawf, aqyawf-anr jaceuq luf-ur.
PSA.148.14	Haleluya!
PSA.149.1	Haleluya!
PSA.149.1	Ya’we Miqyaer-anr cardawq yawshuif carnaeq-awq.
PSA.149.1	Tsawrshawrzaq uiqler taq-awr jawr-eu gar, aqyawf-anr jaceuq-awq.
PSA.149.2	Aqyawf maf-anr bae-euq ghaq-euq lafkhoer,
PSA.149.2	Irsaqleqlav laqkhaq bicaer luf-ur;
PSA.149.2	Aqyawf maf-euq sanqpaq-euq baqda’nae,
PSA.149.2	Ziroq-euq zaqdeuq bi lurgha bi caergha luf-ur.
PSA.149.3	Aqyawfmaf garnyae nyae-awr aqyawf-euq tsawrmyanr-anr jaceuq luf-ur;
PSA.149.3	Aqyawfmaf, deur-mq hawr-eu tanqzaq zmq-awr,
PSA.149.3	Aqyawf-anr carcar-aer jaceuq luf-ur.
PSA.149.4	Aqjeq mirnae aernar-aq, Ya’we Miqyaer-aq,
PSA.149.4	Aqyawf-euq tsawrhaq-anr nuikhanr shir-eu mae;
PSA.149.4	Aqyawf, nuinanq nuiyu anr-eu deuq-anr kakhof-eu jeq nae,
PSA.149.4	Hawmuiq paq-aer lavmuiqnaeq taef-a.
PSA.149.5	Tsawrshawrzaq, yawshaef khanqsaer-euq lafkhoer laqkhaqcaer luf-ur;
PSA.149.5	Yawqha-euq yufzar-anr jawr ngae,
PSA.149.5	Tersar yawkhav-aer bi cardovlaf luf-ur.
PSA.149.6	Aqyawf maf-euq aqlaf-anr miseuq nyiq paw tav-eu micaer baf-awr,
PSA.149.6	Aqyawf maf-euq khaqmae, Miqyaer-anr yawkhav-aer jaceuq luf-ur.
PSA.149.7	Aqcawq tsawrjeuq-anr janrdoerkhof naeq-awr,
PSA.149.7	Tsawrhaqzaq-anr darnaeq-eu gharduq,
PSA.149.8	Aqyawf maf-euq sanqpaq-anr shmrcav nae paf-awr,
PSA.149.8	Aqyawf maf-euq tsawrhuiq tsawrma-anr,
PSA.149.8	Shmr-euq kuirnyaef lafnyaef nae nyaef-eu gharduq;
PSA.149.9	Aqyawf maf-anr boftaq-euq yarkhaq dar-eu jeq bi pyeuflar-eu gharduq;
PSA.149.9	Heu-aq, aqyawf-euq tsawrshawr dawqtawv luf-anr taqhuiq-eu jeq pyeuf-eu mae.
PSA.149.9	Haleluya!
PSA.150.1	Haleluya!
PSA.150.1	Aqyawf-euq shawr-eu jawrduq-euq lafkhoer, Miqyaer-anr jaceuq-awq;
PSA.150.1	Aqyawf-euq baoq huiq-eu mq-euq lafkhoer jaceuq-awq!
PSA.150.2	Aqyawf nae mr-euq huiq-eu gardeuq-euq baqda’nae, aqyawf-anr jaceuq-awq;
PSA.150.2	Aqyawf huiqdui manr duidui-eu gar jaceuq-awq!
PSA.150.3	Darhae-euq tersar nae aqyawf-anr jaceuq-awq;
PSA.150.3	Deur-mq zaq hawr-eu deur-mq ma diqdiq-aer jaceuq-awq!
PSA.150.4	Tanq diq-awr garnyae nyaenyae-aer aqyawf-anr jaceuq-awq;
PSA.150.4	Arcav tsof-eu keuka hawr-eu, bawqlaw baw-eu jeq nae jaceuq-awq!
PSA.150.5	Caexlaer civ-awr aqyawf-anr jaceuq-awq;
PSA.150.5	Caexlaer yawkhav-aer civ-awr jaceuq-awq!
PSA.150.6	Saf ghawr-eu yawqjeq navluf, Ya’we Miqyaer-anr jaceuq-awq!
PSA.150.6	Haleluya!
PRO.1.1	Daqbir-euq zaqyo Irsaqleqlav-euq sanqpaq 
PRO.1.2	Zaqsiq tsawrganr hawr-eu maeqdawq tsovdawq bi siqnya-awr,
PRO.1.2	Dawqtsuif naf-eu dawqdeuq-anr bi ghovshaw nya-eu gharduq mae.
PRO.1.3	Dawr-awr tsaq-eu jeq, yarkhaq dar-eu jeq, tsaq-awr dawr-eu jeq hawr-eu
PRO.1.3	Zaqsiq tsawrganr-euq maeqdawq tsovdawq-anr bi hageuf-eu gharduq mae.
PRO.1.4	Maqdzaw-euq zaq-anr bisiq bi nyalar-awr,
PRO.1.4	Zaqguq deuq-anr siqnya-eu tsawrganr hawr-eu noeqdanr doe-eu jeq bif-eu gharduq mae.
PRO.1.5	Tsawrganr anr-eu deuq narhaq ngae dzawlanq-eu jeq biza-awr,
PRO.1.5	Ghovshaw nya-eu tsawrhaq maeqbawq biza-eu gharduq mae.
PRO.1.6	Dawqdaq hawr-eu sheucaev-eu dawq bi ghovshaw nya-awr,
PRO.1.6	Tsawrganr anr-eu tsawrhaq-euq dawqdzawr hawr-eu tsaqdzov dzov-eu dawq-anr bi ghovshaw nya-eu gharduq mae.
PRO.1.7	Aerkhawf, aqdzawq argan-aq, zaqsiq tsawrganr hawr-eu maeqdawq tsovdawq-anr hawdoer-eu mae.
PRO.1.8	Ngaq-euq zaqyo-or!
PRO.1.8	Nawqda-euq maeqdawq tsovdawq-anr narhaq geuf-awr;
PRO.1.8	Nawqma-euq zanrdawq-anr taqbyaer.
PRO.1.9	Aqjeq mirnae aernar-aq,
PRO.1.9	Dawq heudeuq-aq, nawq-euq uqduq-anr hawmuiq-eu uqdzanq hawr-eu,
PRO.1.9	Nawq-euq kawqlanr-anr dan-eu lanrdan lof-aer dur-eu mae.
PRO.1.10	Ngaq-euq zaqyo-or!
PRO.1.10	Iqbaxzaq deuq, nawq-anr cawqlar ngae,
PRO.1.10	Aqyawf maf-euq maershuir-anr taq tawvler.
PRO.1.11	Aqyawfmaf heulof-aer cawqlar-eu baw-mr:
PRO.1.11	“Nga’maf naeq-aer oe-awq, aqduimaf, tsawrhaq-euq shiq lavdov-eu gharduq joeyuf-awr lof-ir kar-eur.
PRO.1.11	Aqduimaf dzurzaf taq-awr tiqjeq-iq maqlaeq maqca-eu deuq-anr lavsaef-ir kar-eur.
PRO.1.12	Aqduimaf, 
PRO.1.12	Mawrdo dolanni duqkhanq-anr ga’anrbyov ghae-euq lof-aer myeufanrnaeq kar-eur.
PRO.1.13	Khoernar-aq, aqduimaf,
PRO.1.13	Poeq duidui-eu pyurshuir myawqganq yawqjeq navluf ya’mawr-awr,
PRO.1.13	Yurgeuf-euq myawqganq deuq, irkanr tiqbyanni ya bafbyantaq taef-a.
PRO.1.14	Nga’maf naeq-aer gawflar-awq.
PRO.1.14	Aqdui dawqtawvluf pyur pawqbaev tiqgar taf kar-eur.”
PRO.1.14	Aqyawfmaf heulof-aer aerlar nar-aq,
PRO.1.15	Ngaq-euq zaqyo-or!
PRO.1.15	Aqyawfmaf naeq-aer garma khoerkanr-anr taqir.
PRO.1.15	Nawq-euq aqkuir, aqyawf maf-euq cankawv-anr taqcan.
PRO.1.16	Aqjeq mirnae aernar-aq,
PRO.1.16	Aqyawf maf-euq aqkuir-aq, yawdoer jeq mr-eu laer caevghae-awr, shiq lavdov-eu yawkawr mae.
PRO.1.17	Arjir hawluf ngae bawghaf khmr-eu-aq, tiqjeq-iq gardanr maq tsoeqler-a.
PRO.1.18	Aerkhawf, aqyawf maf-aq,
PRO.1.18	Yawqha-euq shiq lavdov-eu laer joeyuf-awr lofluf-eu mae.
PRO.1.18	Aqyawfmaf, yawqha-euq daefzir yur-eu laer dzurzaf taq-euq mae.
PRO.1.19	Javlarni maerjuir juir-awr mr-eu tsawrhaq yawqghaq navluf-euq garma-aq heulof-aer mae;
PRO.1.19	Mrmyawq khoer, yawsanr ghaq-euq daefzir yurgeuf lar-eu mae.
PRO.1.20	Zaqsiq tsawrganr, tersar yawkhav-aer povka doeni kurluf-eu mae.
PRO.1.20	Aqyawf, tersar lavkhav-awr laevkawv doeni gurluf-eu mae.
PRO.1.21	Aqyawf, tsawrhaq uiqler duq-anr gurgaq-awr,
PRO.1.21	Aqyawf-euq dawq, 
PRO.1.22	“Maqdzaw-euq zaqdeuq-or!
PRO.1.22	Aqmyan keuvni maqsiq maqnya-eu jeq-anr gaq-eu laer ghae-eu le?
PRO.1.22	Aqjaf jaf-eu deuq khawf, aqmyan keuvni aqjaf jaf-eu gar laqkhaq caer-awr,
PRO.1.22	Aqdzawq argan deuq khawf, aqmyan keuvni siqnya-eu tsawrganr-anr byae-eu laer ghae-eu le?
PRO.1.23	Ngaq-euq maeqpar-eu dawq-euq baqda’nae pyawrlar-awq.
PRO.1.23	Ngar, ngaq-euq saflar, nawmaf-euq khoertav aqdir shaevdav naeq-awr,
PRO.1.23	Ngaq-euq dawq nawmaf-anr bi siqnya ma.
PRO.1.24	Ngar, nawmaf-anr kur-euq khawf, nawmaf maq narhaq-aer,
PRO.1.24	Ngar, aqlaf cawqja naeq-euq khawf, tiqghaq-iq maq hageuf-a.
PRO.1.25	Nawmaf, ngaq-euq maeqbawq dawqtawv luf-anr byaerdzae-awr,
PRO.1.25	Maeqpar-eu dawq-anr maq hageuf-eu mirnae,
PRO.1.26	Nawmaf shaqzanq-anr yadaq ngae ngar uir-awr,
PRO.1.26	Nawmaf-anr guv-awr gav-eu jeq keuvle ngae aqjaf jafdoernaeq ma.
PRO.1.27	Nawmaf-anr guv-awr gav-eu jeq,
PRO.1.27	Jaqlaer laerma lof-aer ciqtanq ciqtuv lar-awr,
PRO.1.27	Shaqzanq, jaqlaer laerzeuv lof-aer keuvle-eu uqtaf,
PRO.1.27	Noeqshaq duidui-awr nuima cawv duidui-eu jeq, nawmaf-euq khoertav keuvle ngae;
PRO.1.28	Aqyawfmaf, ngaq-anr kur-eu khawf, ngar oq maqtoq-aer,
PRO.1.28	Aqyawfmaf, ngaq-anr povsaeflef khawf, ngaq-anr maq povmawr nya-ar.
PRO.1.29	Aqjeq mirnae aernar-aq,
PRO.1.29	Aqyawfmaf, siqnya-eu tsawrganr-anr byae-awr,
PRO.1.29	Ya’we Miqyaer-anr guv-eu jeq-anr maq tsergeuf-a.
PRO.1.30	Aqyawfmaf, ngaq-euq maeqbawq-anr tiqpawf-iq maqgeuf-aer,
PRO.1.30	Maeqpar naeq-eu dawq yawqdawq navluf-anr hawdoer-eu mae.
PRO.1.31	Khoermirnae, aqyawfmaf, Yawqha-euq garma-euq arsiq yadzaq-awr,
PRO.1.31	Yawqha-euq bawqtov-euq baqda’nae tiqdaev yadzaq taef-a.
PRO.1.32	Aqjeq mirnae aernar-aq,
PRO.1.32	Maqdzaw-euq zaq-aq, maq narhaq geuf-eu mirnae yashir-awr;
PRO.1.32	Aqdzawq argan-aq, khar daefmawf-eu lof-aer daef-eu mirnae yacawv-ir taef-a.
PRO.1.33	Aerkhawf, ngaq-anr khar narhaq-eu tsawrhaq-aq,
PRO.1.33	Khanqlanrkhar maqza’ni yadaef-awr,
PRO.1.33	Yawdoer-anr guvkhar maqza-aer zifdanni yadaef taef-a.”
PRO.2.1	Ngaq-euq zaqyo-or!
PRO.2.1	Nawr, ngaq-euq dawq hageuf-awr,
PRO.2.1	Ngaq-euq khaerdawq nawq-euq lafkhoer jeqhmq taq-eu uqtaf,
PRO.2.2	Nawr, zaqsiq tsawrganr-anr nawq-euq naqbawr ciqkhmr taq-awr,
PRO.2.2	Ghovshaw nya’ni nawq-euq nuima pantaq nar-aq,
PRO.2.3	Euq, nawr tserpav birpav nya-eu jeq-anr gurgur-aer pov-awr,
PRO.2.3	Tersar lavkhav-awr ghovshaw nya-eu jeq-anr shar-eu uqtaf,
PRO.2.4	Nawr, aqyawf-anr pyur pov-eu lof-aer pov-awr,
PRO.2.4	Zaftaq-euq pyurshuir myawqganq-anr pov-eu lof-aer pov nar-aq,
PRO.2.5	Arsaq saqlar ngae, nawr, Ya’we Miqyaer-anr guv-eu jeq-anr ghovshawnya lar-awr,
PRO.2.5	Miqyaer-euq siqnya-eu tsawrganr-anr povmawr taef-a.
PRO.2.6	Aqjeq mirnae aernar-aq,
PRO.2.6	Ya’we Miqyaer-aq, zaqsiq tsawrganr bif-awr,
PRO.2.6	Aqyawf-euq khaqmae-anr nae siqnya-eu tsawrganr hawr-eu ghovshaw nya-eu jeq dovle-eu mae.
PRO.2.7	Aqyawf, dawrcoeni daef-eu tsawrhaq-euq gharduq,
PRO.2.7	Tsaq-awr tsanr-eu zaqsiq tsawrganr jeqhmq taq-awr;
PRO.2.7	Aqyawf-aq, aerkhar maqza’ni daef-eu tsawrhaq deuq-euq gharduq, daeqdaqduq pyeuf-eu mae.
PRO.2.8	Aqyawf, tsaq-awr dawr-eu cankawv-anr lofpir-awr,
PRO.2.8	Aqyawf-euq tsawrshawr deuq-euq garma-anr hawpir-eu mae.
PRO.2.9	Khoernar-aq, tsaq-awr dawr-eu jeq, dawrcoeni dar-eu jeq, didaeqni janr-eu jeq,
PRO.2.9	Hawr-eu muiq-eu cankawv yawqkanr navluf-anr nawr ghovshaw nyalar taef-a.
PRO.2.10	Zaqsiq tsawrganr, nawq-euq nuima-euq lafkhoer anrle-awr,
PRO.2.10	Siqnya-eu tsawrganr, nawq-euq nuima saflar nuikhanr shir-eu jeq pyeuflar ngae,
PRO.2.11	Noeqdanr doe-eu jeq, nawq-anr hawpir-awr,
PRO.2.11	Ghovshaw nya-eu jeq, nawq-anr hawlanr naeqlaf taef-a.
PRO.2.12	Nawq-anr tsawrdoer-euq garma-anr nae bibuq-ir naeqlaf-awr,
PRO.2.12	Lavpyawv-awr ngaeq-eu deuq-anr nae bidzeur-ir naeqlaf taef-a.
PRO.2.13	Yawzanr-euq garma-anr can-ir-eu gharduq,
PRO.2.13	Dawrcoeni daef-eu cankawv-anr byaerdzae-eu mae.
PRO.2.14	Aqyawfmaf yawdoer jeq mr-eu gar lurgha caergha-awr,
PRO.2.14	Yurpyawv-euq yawcawv jeq-anr laqkhaq caer-eu mae.
PRO.2.15	Aqyawf maf-euq garma-aq, garngof ngof-awr;
PRO.2.15	Aqyawf maf-euq cankawv-aq, jaqmyawf maershuir-euq cankawv mae.
PRO.2.16	Banq-awr joe-eu zaqmiq aqbur-anr nae nawq-anr bibuq-ir naeqlaf-awr,
PRO.2.16	Aqyawf-euq dawq nae jaceuq lar-awr, murjur jurlar-eu jeq-anr nae bidzeur-ir naeqlaf taef-a.
PRO.2.17	Aqyawf miqdaf daf ngae yur-euq cawq-anr byaer-awr,
PRO.2.17	Aqyawf-euq Miqyaer-euq dawqma sarjax-anr ngaer-euq mae.
PRO.2.18	Aqjeq mirnae aernar-aq,
PRO.2.18	Aqyawf-euq nymr-aq, shir-eu gar keuvni sheuqka ghae-awr,
PRO.2.18	Aqyawf-euq cankawv-aq, shir-euq tsawrhaq jawr-eu gar sheuqghae-eu mae.
PRO.2.19	Aqyawf jawr-eu gar ir-euq deuq tiqghaq-iq maq ghofdov lar-aer,
PRO.2.19	Tiqghaq-iq ghoflar-awr daef-eu cankawv-anr maq canlar-a.
PRO.2.20	Khoermirnae, nawr, tsawrmuiq-euq garma-anr can-awr,
PRO.2.20	Tsaq-awr dawr-eu tsawrhaq-euq cankawv-anr can’ghae-awq.
PRO.2.21	Aqjeq mirnae aernar-aq,
PRO.2.21	Dawrcoeni daef-eu tsawrhaq-aq, mirtsaq-euq khoertav yajawr-awr,
PRO.2.21	Aerkhar maqza-eu deuq khawf khoergar yajawr taef-a.
PRO.2.22	Aerkhawf, tsawrcawv deuq-aq, mirtsaq-anr nae yabi deuvtsaev dzae-awr,
PRO.2.22	Sarjax maqzif-eu tsawrhaq-aq, khoergar nae duqpur yabi gheulaevdov taef-a.
PRO.3.1	Ngaq-euq zaqyo-or!
PRO.3.1	Ngaq nae maeqnaeq tsovnaeq-euq zanrdawq-anr maqngaer-aer,
PRO.3.1	Nawq-euq nuima, ngaq-euq khaerdawq jeqhmq taq-awq.
PRO.3.2	Aqjeq mirnae aernar-aq,
PRO.3.2	Heu-aq, nawr daef-eu arnan lavmanr nya-awr, zir bibaw bi zale-eu uqtaf,
PRO.3.2	Nuisar of-eu jeq khawf nawq-anr lanqnaeq laf-eu mae.
PRO.3.3	Ghawqshaq gaq-eu jeq hawr-eu yawtsaq yawdawr jeq, nawq-anr taqbi byaerdzae,
PRO.3.3	Zanrdawq khoer nawq-euq kawqlanr-anr dan-awr,
PRO.3.3	Nawq-euq nuima-euq terbyaf-anr bofmyanq taq-awq.
PRO.3.4	Khoerlof-aer nar-aq,
PRO.3.4	Miqyaer hawr-eu tsawrhaq-euq maeqshi,
PRO.3.4	Ghoer mr-eu jeq hawr-eu tsawrmyanr muiq-eu jeq povmawr taef-a.
PRO.3.5	Nawq-euq nuima dawqtawvluf,
PRO.3.5	Ya’we Miqyaer-anr ghoe-awq.
PRO.3.5	Yawqha ghovshaw nya-eu jeq-anr dawqpaeq taqtaq.
PRO.3.6	Nawr kharmr kharshar-eu jeq, aqyawf-anr bi siqnya-awq.
PRO.3.6	Aqyawf, nawq-euq garma toeqmaeq naeqlaf taef-a.
PRO.3.7	Yawqhar yawqha tsawrganr anr-eu ma laer taqnoeq.
PRO.3.7	Ya’we Miqyaer-anr guv-awr, yawdoer jeq-anr garjaw jaw-awq.
PRO.3.8	Heulof-aer janr-eu-aq, nawq-euq mawrdo-anr jawrsar bidov-awr,
PRO.3.8	Nawq-euq shaqyoeq-anr ghaq bi khavlar-eu mae.
PRO.3.9	Nawq-euq pyurshuir myawqganq hawr-eu,
PRO.3.9	Mrkar sharkar dawqtawv luf-euq lafkhoer keuvbae baele-euq jeq nae,
PRO.3.9	Ya’we Miqyaer-anr taqhuiq taqmanr-awq.
PRO.3.10	Nawr khoerlof-aer janr nar-aq, nawq-euq myawq taq-eu nymr byan-awr,
PRO.3.10	Nawq-euq aqgaf dzaruir nawqdovduq, aqgaf dzaruir yawshuif byankhar taef-a.
PRO.3.11	Ngaq-euq zaqyo-or!
PRO.3.11	Ya’we Miqyaer dzawpar naeqlaf-eu jeq-anr taqbyaer,
PRO.3.11	Maeqpar naeqlaf-eu jeq-anr taqbyae.
PRO.3.12	Aqjeq mirnae aernar-aq, aqda, aqyawf gaq-eu zaq-anr maeqpar-eu lof-aer;
PRO.3.12	Ya’we Miqyaer, aqyawf gaq-eu ghaq-anr maeqpar-eu mae.
PRO.3.13	Zaqsiq tsawrganr-anr povmawr-euq tsawrhaq hawr-eu,
PRO.3.13	Ghovshaw-eu jeq-anr za-euq tsawrhaq-aq, guiqlanqhuiq taef-a.
PRO.3.14	Aqjeq mirnae aernar-aq, zaqsiq tsawrganr-euq jirjeuq-aq, pyur-euq jirjeuq navmaqtser muiqdzaeq-awr,
PRO.3.14	Zaqsiq tsawrganr-euq jirjeuq-aq, zawr muiq-eu shuir-euq jirjeuq navmaqtser muiqdzaeq-eu mae.
PRO.3.15	Zaqsiq tsawrganr-aq, nertseuvni ghae-eu khaqlo saerdeuq navmaqtser arpoeq bawdzaeq-awr,
PRO.3.15	Nawr khar geufmawf-eu jeq tiqjeq-iq zaqsiq tsawrganr-anr ciqcaevnyaf maqnyeuv-a.
PRO.3.16	Zaqsiq tsawrganr-euq armar laf-anr zirbaw zirza-eu jeq anr-awr,
PRO.3.16	Arcar laf-anr smrmuiq muiq-eu jeq hawr-eu taqhuiq taqmanr-eu jeq anr-eu mae.
PRO.3.17	Zaqsiq tsawrganr-euq garma-aq, ghawqshaq gaq-eu garma pyeuf-awr,
PRO.3.17	Aqyawf-euq cankawv dawqtawvluf nuisar of-eu mae.
PRO.3.18	Zaqsiq tsawrganr-anr khar nyaeftaeq taq-euq tsawrhaq deuq-euq gharduq-aq,
PRO.3.18	Daef-eu jeq bif-eu arbawr-anr dur-awr,
PRO.3.18	Aqyawf-anr khar nyaefzif taq-euq deuq-aq, guiqlanq huiq-eu mae.
PRO.3.19	Ya’we Miqyaer, zaqsiq tsawrganr-anr ghoe-awr, mirtsaq tanqkhawr gawr-euq mae.
PRO.3.19	Ghovshaw nya-eu jeq-anr ghoe-awr, mq-anr bae-euq mae.
PRO.3.20	Aqyawf-euq siqnya-eu tsawrganr-euq baqda’nae,
PRO.3.20	Yawnaf-anr jav-eu ircuf deuq tanqpavdov laf-awr,
PRO.3.20	Mqdmr khawf ceuq bi gadov lef-eu mae.
PRO.3.21	Ngaq-euq zaqyo-or!
PRO.3.21	Muiq-eu zaqsiq tsawrganr hawr-eu noeqdanr doe-eu jeq-anr jeqhmq taq-awr,
PRO.3.21	Nawq-euq myavnuiv-anr nae taqbi ghawq-ir.
PRO.3.22	Heu nyiq jeq, nawq-euq nuima saflar-anr daef-eu jeq bif-awr,
PRO.3.22	Nawq-euq kawqlanr-anr hawmuiq-eu lanrdan pyeuf taef-a.
PRO.3.23	Khoeruqtaf, nawq-euq aqkuir sanqtif tifkhar maqza-aer, nawr, nawq-euq garma-anr nuisar of-eu lafkhoer yacan taef-a.
PRO.3.24	Nawr gayuf ngae, guv-eu jeq maqjav-aer,
PRO.3.24	Nawr coqyuf-awr yufkhav ngae, tmqjawvni ghae taef-a.
PRO.3.25	Japyuqni keuvle nya-eu guv-awr gav-eu jeq-anr taqguv.
PRO.3.25	Tsawrcawv deuq-anr nae lavbyov lavbyav-eu jeq keuvle ngae khawf taqguv.
PRO.3.26	Aqjeq mirnae aernar-aq,
PRO.3.26	Ya’we Miqyaer, nawq-euq zifduq pyeuf-awr;
PRO.3.26	Aqyawf, nawq-euq aqkuir lanrju-anr maqbi paflerni hawpir naeqlaf taef-a.
PRO.3.27	Nawq-euq aqlaf-euq lafkhoer yawmuiq jeq mrnya-eu baoq anr-eu nar-aq,
PRO.3.27	Yawmuiq jeq, za paq-aer ghae-eu tsawrhaq-anr yawmuiq jeq maq mrnaeqni taqbyaer.
PRO.3.28	Nawr jav-eu ngeur nar-aq, nawq-euq dawqpae jawr-eu tsawrhaq-anr,
PRO.3.28	“Ghof-ir-awq. Nishawq ghoflar ngae, ngar bifnaeq ma” laer taq aernaeq.
PRO.3.29	Nawq-anr jan-awr, nawq-euq dawqpae yawmuiq-aer jawr-eu tsawrhaq-anr,
PRO.3.29	Yawdoer janr-eu bawqtov taqtov.
PRO.3.30	Nawq-anr yawdoer maq janrlar-eu tsawrhaq-anr,
PRO.3.30	Garkawv maqjav-eu gar tsawrpyaer taqpyaer.
PRO.3.31	Coeqler deuqler-eu jeq mr-eu tsawrhaq-anr myavnav taqnav.
PRO.3.31	Aqyawf-euq garma tiqpawf-iq taq tsergeuf.
PRO.3.32	Aqjeq mirnae aernar-aq,
PRO.3.32	Kharngeur-eu jeq yurpyawv-eu tsawrhaq-anr, Ya’we Miqyaer nuidav dav-awr;
PRO.3.32	Dawrcoeni ghae-eu tsawrhaq-anr, aqyawf maeqbawq bif-eu mae.
PRO.3.33	Ya’we Miqyaer, tsawrcawv deuq-euq nymrjir-anr yaqkhaer yaq-awr,
PRO.3.33	Tsaq-awr dawr-eu tsawrhaq deuq-euq jawrduq-anr guiqlanq bif-eu mae.
PRO.3.34	Yawduq bawni, aqcawq-anr aqjaf jaf-eu tsawrhaq-anr aqyawf aqjaf jafnaeq-awr,
PRO.3.34	Nuinanq nuiyu anr-eu tsawrhaq-anr guiqlanq yawdzanr bif-eu mae.
PRO.3.35	Khanqsaer-aq, tsawrganr anr-eu tsawrhaq-anr of-awr,
PRO.3.35	Daqga-eu jeq-aq, aqdzawq argan-euq jeqbir pyeuf taef-a.
PRO.4.1	Ngaq-euq zaqdeuq-or!
PRO.4.1	Aqda maeqpar-eu gar narhaq sher-eq.
PRO.4.1	Ghovshaw nya-eu jeq-anr siqnya larni yawmuiq-aer narhaq-awq.
PRO.4.2	Aqjeq mirnae aernar-aq,
PRO.4.2	Ngar, nawq-anr muiq-eu dawqmaeq dawqtsov bifnaeq nyar.
PRO.4.2	Nawmaf, ngaq-euq zanrdawq-anr taq byaerdzae.
PRO.4.3	Ngar, ngaqda-euq zaqyo pyeuf-awr,
PRO.4.3	Ngaqma-euq maeqshi nanqjawvni ghae-eu, aqyawf-euq zaqgaq tiq ghaq taef-aer pyeuf ngae,
PRO.4.4	Ngaqda, ngaq-anr maeq-awr ngaq-anr heulof-aer aer-eu mae:
PRO.4.4	“Nawq-euq nuima-euq lafkhoer, ngaq-euq dawq nyaefzif taq-awr,
PRO.4.4	Nawr yadaefni, ngaq-euq khaerdawq-anr mrcaw-awq.
PRO.4.5	Heu-anr taqngaer! Zaqsiq tsawrganr povza-awr, ghovshaw nya-eu jeq khawf povza-awq!
PRO.4.5	Ngaq-euq khaqmae-anr nae dovle-euq dawq-anr nae taq ghawrpyawr.
PRO.4.6	Nawr zaqsiq tsawrganr-anr taq byaerdzae,
PRO.4.6	Aqyawf, nawq-anr bosav naeqlaf taef-a.
PRO.4.6	Nawr, aqyawf-anr gaq nar-aq,
PRO.4.6	Aqyawf, nawq-anr hawpir naeqlaf taef-a.
PRO.4.7	Uqdzan jeq-aq, zaqsiq tsawrganr mae.
PRO.4.7	Khoermirnae, zaqsiq tsawrganr-anr povza-awq.
PRO.4.7	Nawr aqgeu jeq za-euq khawf,
PRO.4.7	Ghovshaw nya-eu jeq zalarni laejae-awq.
PRO.4.8	Zaqsiq tsawrganr-anr ciqpoeq-awq.
PRO.4.8	Aqyawf, nawq-anr ciqgor naeqlaf taef-a.
PRO.4.8	Nawr, aqyawf-anr byarcuf nar-aq,
PRO.4.8	Aqyawf, nawq-anr taqhuiq taqmanr naeqlaf taef-a.
PRO.4.9	Aqyawf, nawq-euq uqduq-anr hawmuiq-eu uqdzanq bidzanq naeqlaf-awr,
PRO.4.9	Yawshaef khanqsaer-euq uqdzanq a’naeqlaf taef-a.”
PRO.4.10	Ngaq-euq zaqyo-or!
PRO.4.10	Ngar ngaeq-eu jeq-anr narhaq-awr hageuf-awq.
PRO.4.10	Khoerlof-aer janr nar-aq, nawr zirbaw zirza taef-a.
PRO.4.11	Ngar, nawq-anr zaqsiq tsawrganr-euq garma maeqnaeq ghaq-awr,
PRO.4.11	Ngar, nawq-anr tsaq-eu cankawv sheuqmaeqnaeq ghaq-euq ma.
PRO.4.12	Nawr can ngae, nawq-euq kuirtof-anr gheunaq lar-eu jeq maqjav-aer,
PRO.4.12	Nawr caevcoeqcoeq ngae, sanqtif maqtif-ar.
PRO.4.13	Maeqdawq tsovdawq-anr maq pyaeqdzae-aer, zifdanni nyaeftaeq taq-awq.
PRO.4.13	Aqyawf, nawq-euq daefzir pyeuf-eu mirnae, aqyawf-anr mrcaw-awq.
PRO.4.14	Tsawrcawv deuq-euq cankawv-anr taq urler.
PRO.4.14	Tsawrdoer-euq garma-anr taqcan-ir.
PRO.4.15	Garma khoerkanr-anr garjaw jaw-awr, garma khoerkanr-anr taqcan.
PRO.4.15	Khoerkanr-anr nae ciqpyawr-awr candzeur ghae-awq.
PRO.4.16	Aqyawfmaf yawdoer jeq maqmr-euq khoerkeuvni, maq yufkhav ler-aer,
PRO.4.16	Aqyawfmaf, aqcawq-anr maqya lavcoq-euq khoerkeuvni, maq yufkhav nya-a.
PRO.4.17	Aqjeq mirnae aernar-aq,
PRO.4.17	Aqyawf maf-aq, yawcawv jeq, kaqmur lof-aer dzaq-awr,
PRO.4.17	Coeqler deuqler-eu jeq, aqgaf dzaruir lof-aer dawr-eu taef mae.
PRO.4.18	Aerkhawf, tsaq-awr dawr-eu tsawrhaq-euq cankawv-aq,
PRO.4.18	Yawshaef bya-eu nanrma-anr dur-awr,
PRO.4.18	Yawshaef bya-eu khoer, nanlov ngaeq-aer caelar nar-aq, ngaeq-aer byadzaeq lar-eu mae.
PRO.4.19	Tsawrcawv-euq garma-aq, yawzanr-anr dur-awr,
PRO.4.19	Aqyawfmaf aqjeq-anr paevtov-euq nya laer khawf maq siqnya-a.
PRO.4.20	Ngaq-euq zaqyo-or!
PRO.4.20	Ngaq-euq dawq-anr yawmuiq-aer narhaq-awr,
PRO.4.20	Ngar aer-eu jeq-anr nawq-euq naqbawr ciqkhmr-awr narhaq-awq.
PRO.4.21	Dawq khoerdeuq nawq-euq myavnuiv-anr nae maqbi candzeur-aer,
PRO.4.21	Dawq khoerdeuq, nawq-euq nuima-euq lafkhoer juiruiq taq-awq.
PRO.4.22	Aqjeq mirnae aernar-aq,
PRO.4.22	Dawq khoerdeuq-anr povmawr-euq tsawrhaq deuq-euq gharduq, daef-eu jeq pyeuf-awr,
PRO.4.22	Aqyawf maf-euq shiqshaq dawqtawv luf-anr jawrsar bidov-eu mae.
PRO.4.23	Nawq-euq nuima-anr yawmuiq-aer hawlanr-awq.
PRO.4.23	Aqjeq mirnae aernar-aq, daefzir-anr khartaf-eu jeq nuima-anr nae yoerdov lef-eu mae.
PRO.4.24	Nawq-euq khaqmae-anr nae jaqmyawf maershuir byaerdzae-awr,
PRO.4.24	Nawq-euq maeqluq-anr nae dawq lavpyawv-eu jeq bikaq-ir-awq.
PRO.4.25	Nawq-euq myavnuiv maeqhu paw hawghae lef-awr,
PRO.4.25	Nawq-euq myavnuiv maeqhu paw dawrcoeni hawtsov taq-awq.
PRO.4.26	Nawq-euq aqkuir-euq cankawv-anr sharnoeq sharsawx-awr,
PRO.4.26	Nawq-euq garma dawqtawvluf lavzif-awq.
PRO.4.27	Arcar paw maqngeur nar-aq, armar paw maq ciqpyawr-aer,
PRO.4.27	Nawq-euq aqkuir yawdoer jeq-anr nae ciqdov lef-awq.
PRO.5.1	Ngaq-euq zaqyo-or!
PRO.5.1	Ngaq-euq zaqsiq tsawrganr-anr yawmuiq-aer narhaq-awq.
PRO.5.1	Nawq-euq naqbawr, ngaq-euq ghovshaw nya-eu jeq-anr ciqkhmr taq-awq.
PRO.5.2	Khoerlof-aer janr nar-aq, nawr noeqdanr doe-eu jeq-anr hawlanr nya-awr,
PRO.5.2	Nawq-euq maeqluq siqnya-eu tsawrganr juiruiqnya taef-a.
PRO.5.3	Aqjeq mirnae aernar-aq, maqtsaq maqdawr-eu lafkhoer,
PRO.5.3	Banq-awr joe-eu zaqmiq aqbur-euq maeqluq-aq,
PRO.5.3	Byaqyav-anr danq-eu byaquir lof-aer dzav-awr,
PRO.5.3	Aqyawf-euq khaqmae-aq, tsir navmaqtser jur-eu mae.
PRO.5.4	Aerkhawf, arsaq saqlar ngae-aq,
PRO.5.4	Aqyawf, khaqjawfni ghae-eu shiqteuv lof-aer khaq-awr,
PRO.5.4	Miseuq nyiq paw baw-eu micaer lof-aer tav-eu mae.
PRO.5.5	Aqyawf-euq aqkuir, shir-eu mirkhanq-anr irka-awr,
PRO.5.5	Aqyawf-euq kuirtof 
PRO.5.6	Aqyawf, yawqha daef-eu cankawv-anr yawmuiq-aer maq sharnoeq-a.
PRO.5.6	Aqyawf-euq garma maqzif-a laer aqyawf maq siqnya-a.
PRO.5.7	Khoermirnae, ngaq-euq zaqdeuq-or!
PRO.5.7	Nymq-mr ngaq-anr narhaq-awq.
PRO.5.7	Ngaq-euq khaqmae-anr nae dovle-euq dawq-anr tiqjawr-iq taqghawq-ir.
PRO.5.8	Nawq-euq garma, aqyawf-anr nae irkaq-awr,
PRO.5.8	Aqyawf-euq nymr larghov-euq dawqpae taqir.
PRO.5.9	Maqngeur nar-aq, nawq-euq khanqsaer aqcawq-anr bif-awr,
PRO.5.9	Nawq-euq arkhof arla ghawqshaq maq gaqnya-eu tsawrhaq-anr yabif-eu baw-mr.
PRO.5.10	Maqngeur nar-aq, nawr sanr-eu jeq,
PRO.5.10	Yawqkhanq yawqmir yawq-euq tsawrhaq-anr bi zabyan-awr,
PRO.5.10	Nawq nae kharmr khar sharza-euq jeq,
PRO.5.10	Boermiq siqkhaq-euq nymr-anr jav-ir taef-a.
PRO.5.11	Nawq-euq daefzir arsaq saqlar-awr,
PRO.5.11	Nawq-euq shiqshaq hawr-eu nawq-euq mawrdo byovjir ngae,
PRO.5.11	Nawr tsawrngoer ya’ngoer taef-a.
PRO.5.12	Khoerngae, nawr heulof-aer aer taef-a:
PRO.5.12	“Aqjeq mirnae, ngar maeqdawq tsovdawq-anr byae-awr,
PRO.5.12	Ngaq-euq nuima maeqpar-eu gar hawdoer-euq nya!
PRO.5.13	Ngar, ngaq-anr maeq-eu deuq-euq tersar-anr maq narhaq-aer,
PRO.5.13	Ngaq-anr maeq-awr tsov-eu deuq-euq dawq-anr naqbawr maq ciqkhmr-euq nya!
PRO.5.14	Uiqler taq-euq tsawrhaq hawr-eu baqmaf-euq ghanrcae,
PRO.5.14	Ngar-aq, yacawv-ir jir-eu gar keuvlaw ngar-a.”
PRO.5.15	Nawq-euq ircuf taqduq-anr nae ircuf dawr-awr,
PRO.5.15	Nawq-euq landuq-anr nae yoerdov lef-euq ircuf dawr-awq.
PRO.5.16	Nawq-euq ircuf lawrgawv, laevkawv-anr biyoer-awr,
PRO.5.16	Nawq-euq ircuf irbyoe, kharngeur-eu gar bi yoerdzae-eu tsaq taef-a laq?
PRO.5.17	Khoer-aq, nawq-euq taef-aer bipyeuf-awq.
PRO.5.17	Nawr, maqsiq maqsux-eu tsawrhaq-anr maqya bif-a.
PRO.5.18	Nawq-euq cuq guiqlanq za luf-ur,
PRO.5.18	Nawr zaqguq ngae nae yur-euq miqzaq-anr laqkhaq caer-awq.
PRO.5.19	Hawmuiq-eu khaqtsaev tsaevkhar hawr-eu yaler paq-aer ghae-eu cirhaq lof-aer,
PRO.5.19	Yawqjawr navluf nawq-euq miqzaq-euq khanq-anr nuikhanr shir-awr,
PRO.5.19	Aqmyanluf aqyawf-euq gaq-eu jeq nae,
PRO.5.19	Nawq-anr byankhar-ir ngae keuvni laqkhaq bi lavcaer-awq.
PRO.5.20	Ngaq-euq zaqyo-or!
PRO.5.20	Aqjeq ghae-eu banq-awr joe-eu zaqmiq aqbur nae laqkhaq bi lavcaer-awr,
PRO.5.20	Aqjeq mirnae maershuir shuirlar-eu zaqmiq aqbur-euq aqlaf nae bi byarcuf-eu le?
PRO.5.21	Aqjeq mirnae aernar-aq, tsawrhaqzaq-euq garma-aq,
PRO.5.21	Ya’we Miqyaer-euq maeqshi javluf-awr,
PRO.5.21	Tsawrhaq-euq cankawv dawqtawv luf-anr, aqyawf sharnoeq sharsawx-eu mae.
PRO.5.22	Tsawrcawv-euq yawlaeq yawca-aq, aqyawf-anr lanrju khmr-awr,
PRO.5.22	Yawqha-euq iqbax arcav-anr yawqha teuvpaf-eu mae.
PRO.5.23	Aqyawf maeqdawq tsovdawq maq hageuf-eu mirnae yashir-awr,
PRO.5.23	Aqyawf, aqdzawq argan ganma mirnae, garbanq banq-ir taef-a.
PRO.6.1	Ngaq-euq zaqyo-or!
PRO.6.1	Nawq-euq cawq-euq gharduq kamq-awr,
PRO.6.1	Nawr lafma daeq-awr maqsiq maqsux-eu tsawrhaq naeq-aer sarjax dzaq nar-aq,
PRO.6.2	Nawq-euq khaqmae-euq dawq, nawq-anr lanrju khmrlar-awr,
PRO.6.2	Nawq-euq khaqmae-euq dawq, nawq-anr paflar taef-a.
PRO.6.3	Nawr, nawq-euq cawq-euq aqlaf-anr anrler dzeur-euq nar-aq,
PRO.6.3	Ngaq-euq zaqyo-or!
PRO.6.3	Nymq-mr heulof-aer janr-awr yawqhar yawqha bibuq-ir-awq;
PRO.6.3	Le-awr, yawqhar yawqha taqnyir-awr, nawq-euq cawq-anr yawkhav-aer tanqshar ler-awq.
PRO.6.4	Nawq-euq myavnuiv-anr taqbi yufkhav,
PRO.6.4	Nawq-euq myavnuiv myavkhov-anr yufyoer taqbi ngeur.
PRO.6.5	Cirhaq, shaqtae tae-eu tsawrhaq-euq aqlaf-anr nae yadzeur-ir ni laejae-awr,
PRO.6.5	Arjir, shaq beuv-eu tsawrhaq-euq aqlaf-anr nae yadzeur-ir ni laejae-eu lof-aer,
PRO.6.5	Nawr khawf, yawqha yabuq-ir ni khoerlof-aer janr-awq.
PRO.6.6	Yawdoer doer-eu tsawrhaq-or! Arho jawr-eu gar ir-awr,
PRO.6.6	Arho-euq garma-euq garkawv sharnoeq sharsawx-awr tsawrganr anrlar-awq.
PRO.6.7	Aqyawfmaf, dzoeqda maqjawr-aer,
PRO.6.7	Aqyuif aqtsu geuf-awr, uvlanr-eu ghaq khawf maqjawr-a.
PRO.6.8	Aerkhawf, jawrla yamq-anr, aqyawfmaf dzaqdzaq dawrdawr laeqhmq taq-awr,
PRO.6.8	Sanqlanq ghawqdar yuruiq-eu yamq-anr, aqyawf-euq dzar povuiq taq-eu siqnya-eu mae.
PRO.6.9	Yawdoer doer-eu tsawrhaq-or! Nawr aqmyan keuvni yuf-eu laer ghae-eu le?
PRO.6.9	Yufkhav taq-euq gar nae nawr aqmyan turlar-eu laer ghae-eu le?
PRO.6.10	Tiqkhaeq yuf-awr, tiqkhaeq ngeur-eu uqtaf, tiqkhaeq lafpyaef pyaef-awr naq-eu mirnae,
PRO.6.11	Irshaq shaq-eu jeq, nawr jawr-eu gar tanrjoe lof-aer oe-awr,
PRO.6.11	Nawr mawf-eu jeq, nawr jawr-eu gar, guirdeuv keuka bafluf-eu tsawrhaq lof-aer oe taef-a.
PRO.6.12	Gardanr maqtsoeq-eu tsawrhaq pyeuf-eu tsawrcawv-aq,
PRO.6.12	Khaqmae, dawq yurpyawv yurpyawv-aer can-eu mae.
PRO.6.13	Aqyawf, myavnuiv khovtaev taev-awr,
PRO.6.13	Aqkuir nae dzawr-eu uqtaf, aqyawf-euq lafnoer nae toeq-eu mae.
PRO.6.14	Aqyawf-euq nuima-euq lafkhoer yurpyawv-eu jeq anr-awr,
PRO.6.14	Aqmyanluf bawqtov yawdoer tov-eu uqtaf,
PRO.6.14	Pyaer-awr cae-eu jeq saeq-eu mae.
PRO.6.15	Khoermirnae, aqyawf-euq khoertav shaqzanq japyuqni keuvle-awr,
PRO.6.15	Tiqpov taef-aer aqyawf maq lavsavtaq nya’ni, khaef-ir khoev-ir taef-a.
PRO.6.16	Ya’we Miqyaer byae-eu kof jeq jav-awr,
PRO.6.16	Aqyawf nuidav dav-eu shif jeq jav-eu mae.
PRO.6.17	Janrghae-eu myavnuiv, jaqmyawf myawf-eu maeqlar,
PRO.6.17	Hawr-eu tiqjeq-iq maqbanq-eu tsawrhaq-euq shiq lavdov-eu aqlaf,
PRO.6.18	Yawcawv bawqtov noeq-awr tov-eu nuima,
PRO.6.18	Yawdoer jeq jav-eu gar, kawr-aer caevghae-eu aqkuir,
PRO.6.19	Jaqmyawf myawf-eu dawq ngaeq-eu maqtsaq maqdawr-eu tsawrkaq hawr-eu,
PRO.6.19	Maernmr deuq-euq ghanrcae, maqtsaq maq dzoerler-eu jeq saeq-eu tsawrhaq.
PRO.6.20	Ngaq-euq zaqyo-or!
PRO.6.20	Nawqda-euq khaerdawq jeqhmq-awr,
PRO.6.20	Nawqma-euq zanrdawq-anr taq byaerdzae.
PRO.6.21	Dawq khoerdeuq aqmyanluf,
PRO.6.21	Nawq-euq nuima-anr paftawf-awr,
PRO.6.21	Nawq-euq kawqlanr-anr dan-awq.
PRO.6.22	Nawr garma-anr can ngae, dawq khoerdeuq nawq-anr sheuqghae-awr,
PRO.6.22	Nawr yufkhav ngae, nawq-anr lofpir-eu uqtaf,
PRO.6.22	Nawr noeqlar ngae, nawq-anr ngaeqcawq naeqlaf taef-a.
PRO.6.23	Aqjeq mirnae aernar-aq, zanrdawq khofdawq-aq, tsirkhmq pyeuf-awr,
PRO.6.23	Zanrdawq-aq, yawshaef pyeuf-eu mae.
PRO.6.23	Maeqpar naeqlaf-eu maeqdawq tsovdawq-aq, daef-eu jeq bif-eu garma mae.
PRO.6.24	Dawq heudeuq-aq, maqmuiq-eu zaqmiq aqbur-anr nae hawpir naeq-awr,
PRO.6.24	Dawqja nya-eu, banq-awr joe-eu zaqmiq aqbur-euq maeqlar-anr nae bikaq-ir-eu mae.
PRO.6.25	Nawq-euq nuima-euq lafkhoer, aqyawf-euq arghaer muiq-eu jeq-anr nuikhanr taqjav.
PRO.6.25	Aqyawf-euq myavnuiv khovtaev nae nawq-anr taqbi nyaefza.
PRO.6.26	Mawrdo anq-eu zaqmiq aqbur tiq ghaq-euq baqda’nae,
PRO.6.26	Zaqyo aqli tiq ghaq-anr kaqmur tiq siq-euq arpoeq taef-aer bi dzerlar nya-eu mae.
PRO.6.26	Banq-awr joe-eu zaqmiq aqbur-aq, zaqyo aqli-euq poeq-eu nuima saflar-anr taedzaq-eu mae.
PRO.6.27	Tsawrhaq tiq ghaq, yawqha-euq khanq-anr miqdzaq tsidav ngae,
PRO.6.27	Aqyawf-euq maeqtsoeq maqbi puivdzaqni ghaenya taef-a laq?
PRO.6.28	Tsawrhaq tiq ghaq nerhoqni dof-eu miqdzaq miqdziv-euq khoertav can ngae,
PRO.6.28	Aqyawf-euq aqkuir-anr maqbi puivnarni janrnya mae lor?
PRO.6.29	Yawqha-euq dawqpae jawr-eu tsawrhaq-euq miqzaq jawr-eu gar ir-eu tsawrhaq khawf, khoerlof-aer dur-eu mae.
PRO.6.29	Aqyawf-anr khar toeqciv-eu tsawrhaq-aq, aerkhar maqza-eu tsawrhaq maqpar ngeur mae.
PRO.6.30	Smrkhoeq tiq ghaq maef-eu mirnae,
PRO.6.30	Aqyawf, ya dzaqdaevni khoeq-euq gar-aq, maq hawdoer-a.
PRO.6.31	Aerkhawf, smrkhoeq khoerghaq bi nyaefza ngae,
PRO.6.31	Aqyawf shif myav byanni ya tsoeqkhof-eu mirnae,
PRO.6.31	Aqyawf-euq nymrkhanq-euq lafkhoer kharjav-eu yawqjeq navluf khawf ya bifjir-eu mae.
PRO.6.32	Aqyawf naeq-aer banq-awr joe-eu aqsur ghaq maqkaq, ghovshaw nya-eu jeq maqanr-a,
PRO.6.32	Khoerlof-aer mr-eu tsawrhaq-aq,
PRO.6.32	Yawqha-euq nuima saflar-anr yawqha lavcawv-eu mae.
PRO.6.33	Aqyawf, nargawr hawr-eu shafdawr-eu jeq za-awr,
PRO.6.33	Aqyawf-euq daqga-eu jeq-anr maq sivdzae nya-a.
PRO.6.34	Aqjeq mirnae aernar-aq, myavnav nav-eu jeq-aq,
PRO.6.34	Khaqdzerzaq-euq nuipaer pyeuf-awr,
PRO.6.34	Lafpov povkhof ngae nan, aqyawf maq taqnaeq laf-ar.
PRO.6.35	Aqgeu jeq tsoeqkhofnaeq khawf, aqyawf maq hageuf-aer,
PRO.6.35	Nawr lafsawq armyavni bifnaeq khawf, aqyawf-anr maq lavnaq nya-a.
PRO.7.1	Ngaq-euq zaqyo-or!
PRO.7.1	Ngaq-euq dawqdeuq jeqhmq-awr,
PRO.7.1	Ngaq-euq khaerdawq, nawq-euq lafkhoer juiruiq taq-awq.
PRO.7.2	Ngaq-euq khaerdawq-anr mrcaw-awr yawdaef daef-awq.
PRO.7.2	Nawq-euq myavnuiv myavsiq-anr lavsav-eu lof-aer,
PRO.7.2	Ngaq-euq zanrdawq-anr lavsav-awq.
PRO.7.3	Dawq khoerdeuq, nawq-euq lafnoer-anr paftawf taq-awr,
PRO.7.3	Nawq-euq nuima-euq terbyaf-anr bofmyanq taq-awq.
PRO.7.4	Zaqsiq tsawrganr-anr, “Nawr-aq, ngaq-euq dmrma ma” laer aernaeq-awr,
PRO.7.4	Ghovshaw nya-eu jeq-anr paedzaeq dzaeq-eu aqyuif aqnyir laer kur-awq.
PRO.7.5	Khorlof-aer janr nar-aq, banq-awr joe-eu zaqmiq aqbur-anr nae,
PRO.7.5	Nawq-anr hawpir naeqlaf-awr,
PRO.7.5	Aqyawf-euq dawqja nya-eu jeq hawr-eu,
PRO.7.5	Murjur jurlar-eu jeq-anr nae bidzeur-ir naeqlaf taef-a.
PRO.7.6	Ngar, ngaq-euq nymr-euq lafkhoer larghovzaq-anr jawr-awr,
PRO.7.6	Larghovzaq-euq kater-anr nae, ngar hawghae ngae,
PRO.7.7	Maqdzaw-euq zaqdeuq-euq ghanrcae hawghae-awr,
PRO.7.7	Zaqguq baqmaf-euq ghanrcae haw ngae,
PRO.7.7	Ngar, ghovshaw nya-eu jeq maqanr-eu zaqguq tiq ghaq-anr ya’mawr-euq ma.
PRO.7.8	Aqyawf, zaqmiq aqbur khoerghaq-euq nymr-euq lafcoer dawqpae jav-eu laevkawv cawcaw-aer cantsaev ghae-awr,
PRO.7.8	Aqyawf, zaqmiq aqbur khoerghaq-euq nymr-anr ir-eu garma-anr can-eu mae.
PRO.7.9	Khoerngae-aq, uqcif uqtaw tawle-awr, zanrmoq zanrshaeq shaeqle ngae,
PRO.7.9	Mq cifle-awr, zanrtsuini ghae-eu ngae mir mae.
PRO.7.10	Hawsher-eq, zaqmiq aqbur tiq ghaq, aqyawf-anr dzoerle-euq mae.
PRO.7.10	Zaqmiq aqbur khoerghaq mawrdo anq-eu maeqtsoeq dm-awr,
PRO.7.10	Jaqmyawf maershuir-euq nuima piluf-eu mae.
PRO.7.11	Aqyawf tersar khav-awr, narkhawr ghanr-eu uqtaf,
PRO.7.11	Aqyawf-euq aqkuir, irkanr-anr jawrnaq maq mrnya-a.
PRO.7.12	Tiqpov nav-aq, aqyawf povka-anr jawr-awr,
PRO.7.12	Tiqpov nav-aq, laevkawv-anr jawr-eu uqtaf,
PRO.7.12	Lafcoer kharngeur-eu gar lofluf-eu mae.
PRO.7.13	Aqyawf, zaqguq khoerghaq-anr gheutaeq-awr maeqsaw saw-awr,
PRO.7.13	Myavpyawq turdzawqni shafdawr maqbaw-aer,
PRO.7.13	Aqyawf-anr heulof-aer aernaeq-eu mae:
PRO.7.14	“Ngar, tsaqler dzoerler-eu lawr-eu jeq jav-eu ma.
PRO.7.14	Iqnan, ngar, ngaq nae kamq-euq jeq mrbyan-euq ma.
PRO.7.15	Khoermirnae, ngar oedov-awr nawq-anr dzoerle-euq ma.
PRO.7.15	Ngar, nawq-euq myavpyawq-anr yawkhav-aer sharpov-euq lof-aer,
PRO.7.15	Ngar, nawq-anr povmawr-euq ma.
PRO.7.16	Ngaq-euq yufzar-aq, doeq kuf-awr aryaev tsovtaq-euq khawqdaq-anr khawqdav-eu saqpar khawqtaq-euq ma.
PRO.7.16	Irjirtuv-euq sheqsha saqpar khawqtaq-euq ma.
PRO.7.17	Ngar, ngaq-euq yufzar-anr 
PRO.7.17	Aqloq hawr-eu siqnaqmoq nae lavsaw taq-euq ma.
PRO.7.18	Oe-awq, arnyaf gaq-eu jeq byan-eu khoer,
PRO.7.18	Uqbya byalar ngae keuvni dawr-awr,
PRO.7.18	Gaq-eu jeq nae arnyaf, yawqhar yawqha laqkhaq lavcaer kar-eur.
PRO.7.19	Aqjeq mirnae aernar-aq, ngaq-euq khaqdzerzaq, irkanr maqjawr-a,
PRO.7.19	Aqyawf ghawqmanr kaq-eu gar garma dov-ir-euq mae.
PRO.7.20	Aqyawf, pyur pawqbaev pi-awr dov-ir-euq mae.
PRO.7.20	Toftaq-euq arnan-anr maqngeur nar-aq, aqyawf irkanr maq ghoflar-a.”
PRO.7.21	Zaqmiq aqbur khoerghaq tawvler paq-aer ghae-eu dawq nae,
PRO.7.21	Zaqguq khoerghaq-anr jatawv-awr,
PRO.7.21	Aqyawf-euq dawqja nya-eu maeqluq nae khoerghaq-anr cawq-euq mae.
PRO.7.22	Tiqpov taef-aer, aqyawf, zaqmiq aqbur khoerghaq-euq maeqnan cantae ghae-euq mae.
PRO.7.22	Khoer-aq, aqdzawq argan tiq ghaq shmrcav daq-awr bimaeq bitsov-ir-eu gar dur-awr,
PRO.7.22	Mawrner mawrgaw, jeqzaq saefduq-anr irluf-eu gar dur-eu mae.
PRO.7.23	Aqyawf-euq shaqtsanq-anr kavmyaq nae, maqbi beuvbyoe-euq khoerkeuvni,
PRO.7.23	Saeqtov-anr pafler-eu laer taeq-eu arjir lof-aer, aqyawf ir-euq mae.
PRO.7.23	Khoerlof-aer janr-eu-aq, aqyawf, yawqha-euq daefzir yasmq-a laer maq siqnya-a.
PRO.7.24	Khoermirnae, ngaq-euq zaqdeuq-or!
PRO.7.24	Ngaq-anr narhaq sher-eq.
PRO.7.24	Ngaq-euq khaqmae-anr nae dovle-euq dawq-anr yawmuiq-aer narhaq-awq.
PRO.7.25	Nawq-euq nuima, aqyawf-euq garma-anr taq ciqpyawr ghae.
PRO.7.25	Aqyawf-euq cankawv-anr taq canbanq ghae.
PRO.7.26	Aqjeq mirnae aernar-aq,
PRO.7.26	Aqyawf nae lavnar-euq tsawrhaq ghawqmya ghaq-anr bicoq-ir-awr,
PRO.7.26	Aqyawf nae saef-euq deuq-aq, ghaq khav-eu zaqyo aqli deuq taef mae.
PRO.7.27	Aqyawf-euq nymr-aq, shiqbuir lanma-anr ir-eu garma pyeuf-awr,
PRO.7.27	Shir-euq deuq-euq jawrduq-anr sheuqka-iq-eu garma mae.
PRO.8.1	Zaqsiq tsawrganr kurluf-eu maqngeur-a lor?
PRO.8.1	Ghovshaw nya-eu jeq tersar lavkhav-awr ngaeqluf-eu maqngeur-a laq?
PRO.8.2	Zaqsiq tsawrganr, garma gartsmr-euq gardzer jav-eu,
PRO.8.2	Gawqjawq-euq uqdu yawfluf-eu mae.
PRO.8.3	Zaqsiq tsawrganr, meuq-euq maeqshi jav-eu meuq-euq lanrkhaeq,
PRO.8.3	Hawr-eu urler-eu larghov-euq dawqpae gurluf-eu mae.
PRO.8.4	Aqyawf aer-eu: “Tsawrhaqzaq-or!
PRO.8.4	Ngar, nawmaf-anr kurluf ma.
PRO.8.4	Ngaq-euq tersar lavkhav-awr tsawrhaq-euq zaqdeuq-anr kurluf-eu ma.
PRO.8.5	Maqdzaw-euq zaqdeuq-or! Noeqdanr doenya lar-awq.
PRO.8.5	Aqdzawq argan deuq-or! Nuima ghovshawnya lar-awq.
PRO.8.6	Narhaq sher-eq! Aqjeq mirnae aernar-aq,
PRO.8.6	Ngar poeq duidui-eu jeq ngaeq-eu laer ghae-awr,
PRO.8.6	Ngaq-euq maeqluq ghawrnga ngae,
PRO.8.6	Dawrcoeni ghae-eu jeq dovle taef-a.
PRO.8.7	Ngaq-euq khaqmae yawtsaq yawdawr jeq ngaeq-awr,
PRO.8.7	Ngaq-euq maeqluq-aq, yawcawv jeq-anr nuidav dav-eu ma.
PRO.8.8	Ngaq-euq khaqmae-anr nae dovle-euq dawq dawqtawvluf,
PRO.8.8	Tsaq-awr dawr-eu dawq pyeuf-awr,
PRO.8.8	Dawq khoerdeuq-euq lafkhoer,
PRO.8.8	Yawngof jeq hawr-eu yurpyawv-eu jeq tiqjeq-iq maqanr.
PRO.8.9	Dawq heudeuq-aq, ghovshaw nya-eu deuq-euq gharduq dawrler-awr,
PRO.8.9	Siqnya-eu tsawrganr povmawr-euq deuq-euq gharduq-aq tsaq-eu mae.
PRO.8.10	Pyur-anr navmaqtser, ngaq-euq maeqdawq tsovdawq-anr hageuf-awr,
PRO.8.10	Muiq-eu shuir-anr navmaqtser, siqnya-eu tsawrganr-anr hageuf-awq.
PRO.8.11	Aqjeq mirnae aernar-aq,
PRO.8.11	Zaqsiq tsawrganr-aq, nertseuvni ghae-eu khaqlo saer navmaqtser muiq-awr,
PRO.8.11	Nawr geufmawf-eu yawqjeq navluf sawxgawf khawf,
PRO.8.11	Zaqsiq tsawrganr-anr ciqcaevnyaf maqnyeuv-a.
PRO.8.12	“Ngar-aq, zaqsiq tsawrganr ma.
PRO.8.12	Ngar noeqdanr doe-eu jeq naeq-aer jawr-awr,
PRO.8.12	Siqnya-eu tsawrganr hawr-eu noeqsiq noeqmawr nya-eu jeq povmawr-euq ma.
PRO.8.13	Ya’we Miqyaer-anr guv-eu jeq-aq, yawdoer jeq-anr byae-eu mae.
PRO.8.13	Nuima huiq-eu, janrghae-eu, yawdoer-euq garma hawr-eu,
PRO.8.13	Dawq yurpyawv-eu khaqmae-anr ngar byae-eu ma.
PRO.8.14	Ngar maeqbawq hawr-eu muiq-eu zaqsiq tsawrganr jav-awr,
PRO.8.14	Ngar-aq, ghovshaw nya-eu jeq pyeuf-awr ghaq anr-eu ma.
PRO.8.15	Ngaq-anr ghoe-awr sanqpaq deuq dzoeqdzaq mr-awr,
PRO.8.15	Uvlanr-eu deuq tsaq-awr dawr-eu dawqtsaev bi dovlar-eu mae.
PRO.8.16	Ngaq-anr ghoe-awr zawr tsaq-eu yarkhaq dar-eu tsawrhaq dawqtawvluf,
PRO.8.16	Dzoeqda deuq hawr-eu tsawrhuiq tsawrma deuq uvlanr-eu mae.
PRO.8.17	Ngaq-anr gaq-eu tsawrhaq-anr ngar gaq-awr,
PRO.8.17	Laejae-awr ngaq-anr pov-eu deuq,
PRO.8.17	Ngaq-anr povmawr taef-a.
PRO.8.18	Smrmuiq muiq-eu jeq hawr-eu taqhuiq taqmanr-eu jeq, ngaq naeq-aer jav-awr,
PRO.8.18	Zif-awr gmq-eu smrmuiq muiq-eu jeq hawr-eu tsaq-awr dawr-eu jeq khawf, ngaq naeq-aer jav-eu mae.
PRO.8.19	Ngaq-euq arsiq-aq, shuir navmaqtser muiq-awr,
PRO.8.19	Muiq-eu shuir navmaqtser muiq-eu uqtaf,
PRO.8.19	Poeq-eu pyur navmaqtser jirjeuq baw-eu mae.
PRO.8.20	Ngar-aq, tsaq-awr dawr-eu garma-anr can-awr,
PRO.8.20	Dawr-awr tsaq-eu cankawv-euq ghanrcae can-eu ma.
PRO.8.21	Ngar, ngaq-anr gaq-eu deuq-anr smrmuiq muiq-eu jeqbir biof-awr,
PRO.8.21	Ngar, aqyawf maf-euq myawqganq taqduq bi byanlar ma.
PRO.8.22	“Aqyawf-euq garma ardanq baelar ngae,
PRO.8.22	Arhu, aqyawf gar maqmr-euq minav-aer,
PRO.8.22	Ya’we Miqyaer, ngaq-anr za-euq mae.
PRO.8.23	Ardanqbae ngae, mirtsaq tanqkhawr maq javlar-euq minav-aer,
PRO.8.23	Mqmaq maqbyav yarzir-anr nae, ngaq-anr bi dovlar-euq mae.
PRO.8.24	Naf-eu iqmalavshav maq javlar-euq minav-aer,
PRO.8.24	Ircuf ghawqmya’ni dov-eu cuq maq javlar-euq minav-aer,
PRO.8.24	Ngaq-anr bi daefle naeqlaf-euq mae.
PRO.8.25	Gawqjawq hawr-eu gawqdur maq javlar-euq minav-aer,
PRO.8.25	Ngaq-anr bi daefle naeqlaf-euq mae.
PRO.8.26	Miqyaer, mirtsaq hawr-eu daega-anr maqbae-euq minav-aer,
PRO.8.26	Mirtsaq khaqlaer maq javle-euq minav-aer,
PRO.8.26	Ngaq-anr bi daefle naeqlaf-euq mae.
PRO.8.27	Miqyaer, mq bi javlar ngae, ngar khoergar jawr-awr,
PRO.8.27	Naf-eu iqmalavshav-euq khoertav kawvjawq ngae, ngar jawr-euq ma.
PRO.8.28	Miqyaer, mq-anr mqdmr bi javlar-awr,
PRO.8.28	Naf-eu iqmalavshav-euq irbyoe lavzif ngae, ngar jawr-euq ma.
PRO.8.29	Miqyaer nae biftaq-euq dawq-anr ircuf maqbi khandzeur-eu gharduq,
PRO.8.29	Iqmalavshav-anr mirkaq lavbaw naeq-awr,
PRO.8.29	Mirtsaq tanqkhawr-euq dawqpaeq lavbaw ngae, ngar jawr-euq ma.
PRO.8.30	Khoerngae, lafmyawq lafmuv mr-eu yawsanr tiq ghaq lof-aer,
PRO.8.30	Ngar, Miqyaer-euq dawqpae jawr-awr,
PRO.8.30	Nan-anr nae ngar-aq, aqyawf-euq laqkhaq caer-eu jeq pyeuf-eu uqtaf,
PRO.8.30	Ngar, aqyawf-euq maeqshi aqmyanluf laqkhaq caer-euq ma.
PRO.8.31	Jawrduq pyeuf-eu aqyawf-euq mirtsaq tanqkhawr-anr laqkhaq caer-awr,
PRO.8.31	Tsawrhaq-euq zaqdeuq-aq, ngaq-euq nuikhanr shirduq pyeuf-eu ma.
PRO.8.32	“Khoermirnae, ngaq-euq zaqdeuq-or!
PRO.8.32	Nymq-mr, ngaq-anr narhaq-awq.
PRO.8.32	Aqjeq mirnae aernar-aq,
PRO.8.32	Ngaq-euq garma-anr can-eu tsawrhaq-aq, guiqlanqhuiq taef-a.
PRO.8.33	Maeqdawq tsovdawq-anr maq hawdzeurni,
PRO.8.33	Narhaq-awr tsawrganr anrlar-awq.
PRO.8.34	Ngaq-anr narhaq-eu laer nan-anr nae, ngaq-euq ghovkhaeq-anr haw-awr,
PRO.8.34	Ngaq-euq larghov baq-anr lof-eu tsawrhaq-aq, guiqlanqhuiq taef-a.
PRO.8.35	Aqjeq mirnae aernar-aq,
PRO.8.35	Ngaq-anr povmawr-euq tsawrhaq-aq, daef-eu jeq povmawr-awr,
PRO.8.35	Ya’we Miqyaer nuima tsaq-eu jeq za-euq mae.
PRO.8.36	Aerkhawf, ngaq-anr iqbax mr-eu tsawrhaq-aq,
PRO.8.36	Yawqha-euq nuima saflar-anr yawqha mrbanq-euq mae.
PRO.8.36	Ngaq-anr kharbyae-eu tsawrhaq-aq, shir-eu jeq-anr gaq-eu mae.”
PRO.9.1	Zaqsiq tsawrganr, aqyawf-euq nymr tsov-euq mae.
PRO.9.1	Aqyawf, aqyawf-euq khawrzeur shif zeur pyaf-euq mae.
PRO.9.2	Aqyawf, aqyawf-euq jeqzaq saef-awr,
PRO.9.2	Aqyawf-euq aqgaf dzaruir keuq-euq uqtaf,
PRO.9.2	Aqyawf-euq hawqje shardanr taq-euq mae.
PRO.9.3	Aqyawf, aqyawf-euq aqbur zaqkhav deuq khaerdov ghae-awr,
PRO.9.3	Meuq-euq lafkhoer gordzaeq dzaeq-eu jawrduq-anr nae aqyawf gur-eu,
PRO.9.4	“Maqdzaw-euq zaq aqgeu ghaq maqkaq,
PRO.9.4	Heupaw bi ciqpyawr laf-awq!”
PRO.9.4	Ghovshaw nya-eu jeq maqanr-eu tsawrhaq-anr aqyawf aer-eu,
PRO.9.5	“Lar-awq, ngaq-euq kaqmur dzaqlar-awr,
PRO.9.5	Ngaq nae keuqtaq-euq aqgaf dzaruir dawrlar-awq.
PRO.9.6	Yawdzawq yawgan jeq byaerdzae-awr, yawdaef daef-awq.
PRO.9.6	Ghovshaw-eu garma-anr can’ghae-awq.”
PRO.9.7	Aqjaf jaf-eu tsawrhaq-anr dzawpar-eu ghaq-aq, daq yaga-awr,
PRO.9.7	Tsawrcawv-anr maeqpar-eu ghaq-aq, marbyawf yadaq-eu mae.
PRO.9.8	Aqjaf jaf-eu tsawrhaq-anr maeqpar-eu laer taqghae.
PRO.9.8	Khoerlof-aer janr nar-aq, aqyawf, nawq-anr byae taef-a.
PRO.9.8	Tsawrganr anr-eu tsawrhaq-anr dzawpar naeq-awq.
PRO.9.8	Khoerlof-aer janr nar-aq, aqyawf, nawq-anr gaq taef-a.
PRO.9.9	Tsawrganr anr-eu tsawrhaq-anr maeqdawq tsovdawq bif nar-aq,
PRO.9.9	Tsawrganr par anrdzaeq lar-eu mae.
PRO.9.9	Tsaq-awr dawr-eu tsawrhaq-anr maeqnaeq nar-aq,
PRO.9.9	Par siqnya dzaeqlar-eu mae.
PRO.9.10	Ya’we Miqyaer-anr guv-eu jeq-aq,
PRO.9.10	Zaqsiq tsawrganr-euq ardanq baeduq mae.
PRO.9.10	Yawshawr ghaq-anr siqnya-eu tsawrganr anr-eu-aq,
PRO.9.10	Ghovshaw nya-eu jeq pyeuf-eu mae.
PRO.9.11	Zaqsiq tsawrganr-euq baqda’nae nawq-euq arnan myaqdzaeq lar-awr,
PRO.9.11	Nawq-euq daefzir-euq arkhof manrdzaeqlar taef-a.
PRO.9.12	Nawr, tsawrganr anr nar-aq,
PRO.9.12	Yawqha-euq gharduq ganr-eu mae.
PRO.9.12	Nawr aqjafjaf nar-aq, yawqha taef-aer yadaq taef-a.
PRO.9.13	Aqbyanq byanq-eu zaqmiq aqbur-aq, dawqja myaq-awr,
PRO.9.13	Tiqjeq-iq maq siqnya-eu maqdzaw-euq zaqmiq aqbur pyeuf-eu mae.
PRO.9.14	Aqyawf, aqyawf-euq nymr-euq ghovkhaeq-anr nuir-awr,
PRO.9.14	Meuq-euq lafkhoer gordzaeq dzaeq-eu nuirduq-anr nuir-awr nae,
PRO.9.15	Yawqha-euq garma-anr yawqha can-awr,
PRO.9.15	Irtsaev lartsaev luf-eu tsawrhaq deuq-anr kur-eu,
PRO.9.16	“Maqdzaw-euq zaq aqgeu ghaq maqkaq,
PRO.9.16	Heupaw bi ciqpyawr laf-awq!”
PRO.9.16	Ghovshaw nya-eu jeq maqanr-eu tsawrhaq-anr, aqyawf aer-eu,
PRO.9.17	“Khoeqdawr-euq ircuf-aq, yawcoer mae.
PRO.9.17	Yawzaf-anr dzaqkhoeq-euq kaqmur-aq, yawkuir mae.”
PRO.9.18	Aerkhawf, aqyawf, khoergar-aq, shir-euq tsawrhaq taef-aer jawr-awr,
PRO.9.18	Zaqmiq aqbur heughaq-euq daqyan-aq,
PRO.9.18	Naf-eu shiqbuir lanma-euq lafkhoer jawrluf-a laer maq siqnya-a.
PRO.10.1	Heu-aq, Sorlaqmoq-euq dawqdaq deuq mae.
PRO.10.1	Tsawrganr anr-eu zaqyo-aq, aqda-anr laqkhaq bicaer-awr,
PRO.10.1	Aqdzawq argan gan-eu zaqyo-aq, aqma-euq nuima lavcawv-eu mae.
PRO.10.2	Yawdoer jeq mr-eu lafkhoer, lavza-euq pyurshuir myawqganq-aq,
PRO.10.2	Tiqjeq-iq gardanr maqtsoeq-a.
PRO.10.2	Aerkhawf, tsaq-awr dawr-eu jeq-aq,
PRO.10.2	Shir-eu jeq-anr nae bibuq-ir nya-eu mae.
PRO.10.3	Ya’we Miqyaer, tsaq-awr dawr-eu tsawrhaq-anr maef-eu gar maqbi keuv-a.
PRO.10.3	Aerkhawf, tsawrcawv deuq geufmawf-eu jeq-anr taedzae-eu mae.
PRO.10.4	Nymrgawq yawdoer aqlaf tsof-eu tsawrhaq-aq, irshaq yashaq-ir-awr,
PRO.10.4	Yawbym tsawrhaq-euq aqlaf-aq, smrmuiq bi muiqlar-eu mae.
PRO.10.5	Jawrla yamq-anr povuiq-eu tsawrhaq-aq, noeqdanr doe-eu zaqyo mae.
PRO.10.5	Sanqlanqdar lavluiv-eu yamq-anr yuf-eu tsawrhaq-aq, daq lavga-eu zaqyo mae.
PRO.10.6	Tsaq-awr dawr-eu tsawrhaq-euq uqduq-euq khoertav guiqlanq keuv-eu mae.
PRO.10.6	Aerkhawf, tsawrcawv-euq khaqmae-anr-aq,
PRO.10.6	Coeqler deuqler-eu jeq mymrluf-eu mae.
PRO.10.7	Tsaq-awr dawr-eu tsawrhaq-anr noeqkeuv-eu-aq, guiqlanq huiq-eu mae.
PRO.10.7	Aerkhawf, tsawrcawv-euq tsawrmyanr buf-ir taef-a.
PRO.10.8	Nuima-euq lafkhoer tsawrganr anr-eu deuq-aq, khaerdawq-anr hageuf-eu mae.
PRO.10.8	Aerkhawf, khar lovlar-eu jeq ngaeq-eu aqdzawq argan-aq, yacoq-ir taef-a.
PRO.10.9	Dawrcoeni can-eu tsawrhaq-aq, zifdanni cannya taef-a.
PRO.10.9	Aerkhawf, birpyawv-aer ir-euq tsawrhaq-aq,
PRO.10.9	Aqyawf-euq cankawv yabi siqnya taef-a.
PRO.10.10	Myavnuiv myawvmyawv-aer taev-eu tsawrhaq-aq, noeqshaq-eu jeq bi dovlar-eu mae.
PRO.10.10	Aerkhawf, khar lovlar-eu jeq ngaeq-eu aqdzawq argan-aq, yacoq-ir taef-a.
PRO.10.11	Tsaq-awr dawr-eu tsawrhaq-euq khaqmae-aq,
PRO.10.11	Daef-eu jeq bif-eu landuq pyeuf-eu mae.
PRO.10.11	Aerkhawf, tsawrcawv-euq khaqmae-anr-aq,
PRO.10.11	Coeqler deuqler-eu jeq mymrtaq-euq mae.
PRO.10.12	Byae-eu jeq-aq, iqdaeq iqcae bi dovlar-eu mae.
PRO.10.12	Aerkhawf, gaq-eu jeq-aq, yawbanq yawlaeq dawqtawv luf-anr daeqkaq-eu mae.
PRO.10.13	Ghovshaw nya-eu tsawrhaq-euq maeqluq-euq khoertav-aq,
PRO.10.13	Zaqsiq tsawrganr povmawr nya-eu mae.
PRO.10.13	Aerkhawf, ghovshaw nya-eu jeq maqanr-eu tsawrhaq-euq narkhan-aq,
PRO.10.13	Darcuir of-eu mae.
PRO.10.14	Tsawrganr anr-eu tsawrhaq-aq,
PRO.10.14	Siqnya-eu tsawrganr jeqhmq taq-eu mae.
PRO.10.14	Aerkhawf, aqdzawq argan-euq khaqmae-aq,
PRO.10.14	Lavcawv-eu jeq-euq dawqpae jav-eu mae.
PRO.10.15	Smrmuiq muiq-eu jeq-aq, smrmuiqzaq-euq gharduq zifdanni ghae-eu meuq lof-aer dur-awr,
PRO.10.15	Irshaq shaq-eu jeq-aq, irshaqzaq-anr lavcawv-eu jeq pyeuf-eu mae.
PRO.10.16	Tsaq-awr dawr-eu tsawrhaq nae gar mr-euq khoer-aq, daef-eu jeq bi dovlar-awr,
PRO.10.16	Tsawrcawv deuq nae mr-euq arpoeq-aq iqbax mae.
PRO.10.17	Maeqdawq tsovdawq-anr cantae-eu tsawrhaq-aq,
PRO.10.17	Daef-eu garma-anr canluf-eu mae.
PRO.10.17	Aerkhawf, maeqpar-eu gar maq narhaq-eu tsawrhaq-aq,
PRO.10.17	Garbanq banq-ir luf-eu mae.
PRO.10.18	Byae-eu jeq zaftaq-euq tsawrhaq-euq maeqboeq-aq, jaqmyawf myawf-awr,
PRO.10.18	Yawdoer jakhawq-eu tsawrhaq-aq, aqdzawq argan mae.
PRO.10.19	Dawq ngaeqmyaq-eu mirnae iqbax cuiv-ir-eu maqngeur-a.
PRO.10.19	Aerkhawf, yawqha-euq maeqluq-anr lavnaq nya-eu tsawrhaq-aq, yawganr mae.
PRO.10.20	Tsaq-awr dawr-eu tsawrhaq-euq maeqlar-aq, shawr-eu pyur pyeuf-awr,
PRO.10.20	Tsawrcawv-euq nuima-aq, arpoeq uicuiv baw-eu taef mae.
PRO.10.21	Tsaq-awr dawr-eu tsawrhaq-euq maeqluq-aq,
PRO.10.21	Tsawrhaq ghawqmya ni-anr bi dzaqdaev-eu mae.
PRO.10.21	Aerkhawf, aqdzawq argan-aq, zaqsiq tsawrganr maqanr-eu mirnae yashir-eu mae.
PRO.10.22	Ya’we Miqyaer-euq guiqlanq-euq baqda’nae smrmuiq muiqlar ngae,
PRO.10.22	Aqyawf, nuima cawv paq-aer ghae-eu jeq maq lanqnaeq-a.
PRO.10.23	Yawdoer jeq mr-eu-aq, aqdzawq argan deuq-euq gharduq,
PRO.10.23	Aqmui mui-eu jeq lof-aer pyeuf-eu mae.
PRO.10.23	Aerkhawf, ghovshaw nya-eu tsawrhaq-aq,
PRO.10.23	Zaqsiq tsawrganr-anr lurgha caergha-eu mae.
PRO.10.24	Tsawrcawv deuq-euq khoertav,
PRO.10.24	Yawqha guv-eu jeq keuvle-eu mae.
PRO.10.24	Aerkhawf, tsaq-awr dawr-eu deuq-aq,
PRO.10.24	Yawqha geufmawf-eu jeq za taef-a.
PRO.10.25	Jaqlaer laerzeuv yawkawr-aer bawbyov ghae-eu lof-aer,
PRO.10.25	Tsawrcawv deuq maqpar dzaeqlar-ar.
PRO.10.25	Aerkhawf, tsaq-awr dawr-eu tsawrhaq-aq,
PRO.10.25	Li-eu maqbawni dawqpaeq zif taef-a.
PRO.10.26	Yawcaer jeq, seuq-anr seuqkmq bi kmqlar-awr,
PRO.10.26	Uqkhoeq, myavnuiv-anr bi pirlar-eu lof-aer,
PRO.10.26	Nymrgawq yawdoer tsawrhaq khawf,
PRO.10.26	Yawqha-anr khaer-eu ghaq-anr khoerlof-aer bi pyeufler-eu mae.
PRO.10.27	Ya’we Miqyaer-anr guv-eu jeq-aq,
PRO.10.27	Zirlanq lanq-eu jeq pyeuf-eu mae.
PRO.10.27	Aerkhawf, tsawrcawv deuq-euq arkhof arla-aq,
PRO.10.27	Yabi lavnymr taef-a.
PRO.10.28	Tsaq-awr dawr-eu tsawrhaq nae noeqtmq-euq jeq-aq, laqkhaq caer-eu jeq keuvle-awr,
PRO.10.28	Tsawrcawv nae noeqtmq taq-euq jeq-aq, yacawv-ir taef-a.
PRO.10.29	Ya’we Miqyaer-euq garma-aq,
PRO.10.29	Dawrcoeni ghae-eu tsawrhaq deuq-euq gharduq ghaq pyeuf-awr,
PRO.10.29	Yawlaeq yawca jeq mr-eu deuq-anr, lavcawv-eu jeq pyeuf-eu mae.
PRO.10.30	Tsaq-awr dawr-eu tsawrhaq-aq, tiqjawr-iq maqya bi yurdzae-ar.
PRO.10.30	Aerkhawf, tsawrcawv-aq, mirtsaq-euq khoertav maqya jawr-ar.
PRO.10.31	Tsaq-awr dawr-eu tsawrhaq-euq khaqmae-aq,
PRO.10.31	Zaqsiq tsawrganr anr-eu dawq dovle taef-a.
PRO.10.31	Aerkhawf, dawq yurpyawv-eu maeqlar-aq,
PRO.10.31	Yabi tovtsaevdzae taef-a.
PRO.10.32	Tsaq-awr dawr-eu tsawrhaq-euq maeqluq-aq,
PRO.10.32	Hageuf paq-aer ghae-eu dawq ngaeq-eu siqnya-eu mae.
PRO.10.32	Aerkhawf, tsawrcawv-euq khaqmae-aq,
PRO.10.32	Dawq yurpyawv-awr nae taef-aer ngaeq-eu mae.
PRO.11.1	Ya’we Miqyaer, maqdawr maqtsaq-eu pavyawq-anr nuidav dav-eu mae.
PRO.11.1	Aerkhawf, aqyawf, dawr-awr tsaq-eu darsav losiq-anr nuikhanr shir-eu mae.
PRO.11.2	Nuima huiq-eu maeqnan daqga-eu jeq caw-eu mae.
PRO.11.2	Aerkhawf, nuima nanqyuni ghae-eu tsawrhaq naeq-aer,
PRO.11.2	Zaqsiq tsawrganr jav-eu mae.
PRO.11.3	Dawrcoeni ghae-eu tsawrhaq deuq-euq yawmuiq yawjaq,
PRO.11.3	Aqyawf maf-anr sheuqmaeq taef-a.
PRO.11.3	Aerkhawf, sarjax maqzif-eu tsawrhaq deuq-aq,
PRO.11.3	Yawqha nae yurpyawv-euq jeq nae yabi lavcawv taef-a.
PRO.11.4	Miqyaer nuima paer-eu arnan keuvle ngae,
PRO.11.4	Pyurshuir myawqganq gardanr maqtsoeq-a.
PRO.11.4	Aerkhawf, tsaq-awr dawr-eu jeq-aq,
PRO.11.4	Shir-eu jeq-anr nae bibuq-ir nya-eu mae.
PRO.11.5	Iqbax taqkhar maqza-eu tsawrhaq-euq tsaq-awr dawr-eu jeq,
PRO.11.5	Aqyawf-anr garma dawrcoeni bican-eu gharduq, toeqmaeqnaeq taef-a.
PRO.11.5	Aerkhawf, tsawrcawv-aq, yawqha-euq yawcawv-euq baqda’nae yacoq-ir taef-a.
PRO.11.6	Dawrcoeni ghae-eu tsawrhaq deuq-euq tsaq-awr dawr-eu jeq,
PRO.11.6	Aqyawf maf-anr bibuq-ir taef-a.
PRO.11.6	Aerkhawf, sarjax maqzif-eu tsawrhaq deuq-aq,
PRO.11.6	Yawqha-euq shiqshaq nuikhanr-anr pafler taef-a.
PRO.11.7	Tsawrcawv tiq ghaq shir ngae,
PRO.11.7	Aqyawf nae noeqtmq taq-euq jeq cawv-ir-awr,
PRO.11.7	Ghaq khav-awr noeqtmq-euq jeq khawf yacawv-ir taef-a.
PRO.11.8	Tsaq-awr dawr-eu tsawrhaq-aq,
PRO.11.8	Gardzaq garkawv-anr nae yabuq-ir-eu khawf,
PRO.11.8	Tsawrcawv-euq khoertav-aq,
PRO.11.8	Gardzaq garkawv keuvle taef-a.
PRO.11.9	Miqyaer-anr maqguv-eu tsawrhaq-aq,
PRO.11.9	Aqyawf-euq khaqmae nae, aqyawf-euq dawqpae jawr-eu tsawrhaq-anr lavcawv-eu mae.
PRO.11.9	Aerkhawf, tsaq-awr dawr-eu tsawrhaq-aq,
PRO.11.9	Siqnya-eu tsawrganr-anr ghoe-awr nae yabuq-ir taef-a.
PRO.11.10	Tsaq-awr dawr-eu tsawrhaq tiq ghaq daefdzaqlar ngae,
PRO.11.10	Meuq meuqlan-aer laqkhaq caer-awr,
PRO.11.10	Tsawrcawv deuq cawv-ir ngae,
PRO.11.10	Laqkhaq caer-awr gur-eu mae.
PRO.11.11	Dawrcoeni ghae-eu tsawrhaq-euq guiqlanq-euq baqda’nae,
PRO.11.11	Meuq meuqlan-aer ciqpoeq-eu jeq za-eu mae.
PRO.11.11	Aerkhawf, tsawrcawv-euq khaqmae-euq baqda’nae,
PRO.11.11	Meuq khoermeuq yabyav-ir-eu mae.
PRO.11.12	Zaqsiq tsawrganr maqanr-eu tsawrhaq-aq,
PRO.11.12	Yawqha-euq dawqpae jawr-eu tsawrhaq-anr hawdoer-eu mae.
PRO.11.12	Aerkhawf, ghovshaw nya-eu tsawrhaq-aq, ciqcurni jawr-eu mae.
PRO.11.13	Maeqboeq myaq-eu tsawrhaq-aq,
PRO.11.13	Zaftaq-euq jeq jaja-aer can-eu mae.
PRO.11.13	Aerkhawf, sarjax zif-eu tsawrhaq-aq,
PRO.11.13	Maq japaq-aer ghae-eu jeq zaftaq nya-eu mae.
PRO.11.14	Aqgeugar maqkaq, maeqbawq bif-eu maqjav nar-aq, tsawrhaq coq-ir-eu mae.
PRO.11.14	Aerkhawf, maeqbawq bif-eu tsawrhaq myaq nar-aq zifnya-eu mae.
PRO.11.15	Maqsiq maqsux-eu tsawrhaq-anr kamqnaeq-eu ghaq-aq, yashaq taef-a.
PRO.11.15	Aerkhawf, kamqnaeq-eu jeq-anr byae-eu tsawrhaq-aq, khanqlanrkhar maqza-ar.
PRO.11.16	Ghawqshaq gaqnya-eu zaqmiq aqbur-aq,
PRO.11.16	Taqhuiq-eu jeq za-awr,
PRO.11.16	Zirtovni ghae-eu zaqyo aqli-aq,
PRO.11.16	Pyurshuir myawqganq za’nya-eu taef mae.
PRO.11.17	Ghawqshaq gaqnya-eu tsawrhaq-aq,
PRO.11.17	Yawqha-euq nuima saflar-anr muiq-eu jeq mr-eu mae.
PRO.11.17	Aerkhawf, ghawqshaq maq gaqnya-eu tsawrhaq-aq,
PRO.11.17	Yawqha-euq shiqshaq-anr coeq-eu jeq mr-eu mae.
PRO.11.18	Tsawrcawv-aq, jaqmyawf maershuir-euq gar mr-eu mae.
PRO.11.18	Aerkhawf, tsaq-awr dawr-eu siqyoeq saeq-eu tsawrhaq-aq,
PRO.11.18	Mrpoeq lafsawq za-eu yawduq baw-eu mae.
PRO.11.19	Tsaq-awr dawr-eu jeq-aq, daef-eu jeq jav-eu gar sheuqghae-eu mae.
PRO.11.19	Aerkhawf, yawdoer jeq-anr cantae-eu tsawrhaq-aq,
PRO.11.19	Yawqha yashir-eu jeq-anr cantae luf-eu mae.
PRO.11.20	Nuima birpyawv-aer ghae-eu tsawrhaq deuq-anr,
PRO.11.20	Ya’we Miqyaer nuidav dav-eu mae.
PRO.11.20	Aerkhawf, Miqyaer, aerkhar maqza-eu tsawrhaq,
PRO.11.20	Yawqha-euq garma-anr can-eu gar, nuikhanr shir-eu mae.
PRO.11.21	Tsawrcawv deuq-aq, darnaeq-eu jeq-anr nae,
PRO.11.21	Maqdzeur-ir nya-eu yawduq baw-eu mae.
PRO.11.21	Aerkhawf, tsaq-awr dawr-eu deuq-euq nanqzaq-aq, yabuq-ir taef-a.
PRO.11.22	Arghaer muiq-eu khawf, noeqdanr maqdoe-eu zaqmiq aqbur-aq,
PRO.11.22	Aqzaf-euq narmaerbanq-anr, shuir-euq naqkhan bigeuf taq-euq gar dur-eu mae.
PRO.11.23	Tsaq-awr dawr-eu tsawrhaq-aq,
PRO.11.23	Yawmuiq jeq taef-aer geufmawf-eu mae.
PRO.11.23	Aerkhawf, tsawrcawv nae noeqtmq taq-euq jeq-aq,
PRO.11.23	Nuima paer-eu jeq-anr saqler-eu mae.
PRO.11.24	Tsawrhaq tiqghaq nav-aq,
PRO.11.24	Bifdov ghae-eu khawf, javmyaq lar-eu mae.
PRO.11.24	Tiqghaq nav-aq, tsawrtsir tsir paq-aer maqghae-eu gar keuvni,
PRO.11.24	Tsir-eu khawf, irshaq shaq-ir-eu mae.
PRO.11.25	Nuima jerloni bifdov ghae-eu tsawrhaq-aq, bawle zale-awr,
PRO.11.25	Aqcawq-anr ircuf shaeqnaeq-eu tsawrhaq-aq,
PRO.11.25	Aqcawq, aqyawf-anr ircuf shaeqnaeq taef-a.
PRO.11.26	Caer maqanqni jeqhmq-eu tsawrhaq-anr, aqcawq yaqkhaer yaq-awr,
PRO.11.26	Caer anqnaeq-eu tsawrhaq-euq khoertav, guiqlanq keuv-eu mae.
PRO.11.27	Nuima keuv-awr yawmuiq jeq-anr pov-eu tsawrhaq-aq,
PRO.11.27	Miqyaer ghoer mr-eu jeq povmawr taef-a.
PRO.11.27	Aerkhawf, yawdoer jeq-anr pov-eu tsawrhaq-anr, shaqzanq keuvle taef-a.
PRO.11.28	Yawqha-euq pyurshuir myawqganq-anr ghoe-eu tsawrhaq-aq, yacoq-ir taef-a.
PRO.11.28	Aerkhawf, tsaq-awr dawr-eu tsawrhaq-aq, maerlar luf-eu arpaf-anr dur-eu mae.
PRO.11.29	Yawqha-euq nymrjir-anr lavshaq-eu tsawrhaq-aq, jaqlaer za-awr,
PRO.11.29	Aqdzawq argan deuq-aq, nuima tsawrganr anr-eu deuq-euq kuirlaf yageuf taef-a.
PRO.11.30	Tsaq-awr dawr-eu tsawrhaq-euq arsiq-aq,
PRO.11.30	Daef-eu jeq bif-eu arbawr pyeuf-awr,
PRO.11.30	Aqcawq-euq nuima saflar-anr za’nya-eu tsawrhaq-aq yawganr mae.
PRO.11.31	Hawsher-eq, tsaq-awr dawr-eu tsawrhaq deuq,
PRO.11.31	Mirtsaq-euq khoertav daef ngae,
PRO.11.31	Yawqha nae mr-euq jeq-euq baqda’nae yadaq nar-aq,
PRO.11.31	Miqyaer-anr yawzeu maqbaw-eu tsawrcawv hawr-eu
PRO.11.31	Iqbaxzaq ngeurdzaeq arnavni parya daq nmr-mq?
PRO.12.1	Maeqdawq tsovdawq-anr gaq-eu tsawrhaq-aq,
PRO.12.1	Siqnya-eu tsawrganr-anr gaq-eu mae.
PRO.12.1	Aerkhawf, maeqpar-eu jeq-anr byae-eu tsawrhaq-aq,
PRO.12.1	Yawlaf dawrga mae.
PRO.12.2	Tsawrmuiq-aq, Ya’we Miqyaer-euq ghoer mr-eu jeq za-eu mae.
PRO.12.2	Aerkhawf, yawdoer jeq tov-eu tsawrhaq-anr-aq, aqyawf darnaeq-eu mae.
PRO.12.3	Tsawrhaq tiqghaq-iq yawcawv jeq-anr ghoe-awr nae maq lavzif nya-a.
PRO.12.3	Aerkhawf, tsaq-awr dawr-eu tsawrhaq deuq-euq duqcir-anr, maq lavjiv nya-a.
PRO.12.4	Bym-awr nya-eu zaqmiqzaq-aq, khaqdzerzaq-euq shuir uqkhov pyeuf-eu mae.
PRO.12.4	Aerkhawf, daqgalar paq-aer ghae-eu jeq mr-eu zaqmiqzaq-aq,
PRO.12.4	Khaqdzerzaq-euq shaqyoeq-euq lafkhoer anr-eu yawbuf-anr dur-eu mae.
PRO.12.5	Tsaq-awr dawr-eu tsawrhaq-euq nuinoeq-aq, yawtsaq mae.
PRO.12.5	Aerkhawf, tsawrcawv nae bif-euq maeqbawq-aq,
PRO.12.5	Jaqmyawf maershuir mae.
PRO.12.6	Tsawrcawv deuq-euq dawq-aq, dzurzaf-awr aqcawq-euq shiq lavdov-eu mae.
PRO.12.6	Aerkhawf, dawrcoeni ghae-eu tsawrhaq-euq khaqmae-aq,
PRO.12.6	Aqyawf maf-anr bibuq-ir-eu mae.
PRO.12.7	Tsawrcawv deuq-aq, byav-ir-awr byov-ir jir-eu mae.
PRO.12.7	Aerkhawf, tsaq-awr dawr-eu tsawrhaq-euq nymr-aq,
PRO.12.7	Zifdanni javnya taef-a.
PRO.12.8	Tsawrhaqzaq-aq, yawqha zaqsiq tsawrganr anr-eu navni yabi ciqpoeq taef-a.
PRO.12.8	Aerkhawf, nuima biryawf-aer ghae-eu tsawrhaq-aq,
PRO.12.8	Hawdoer-eu gar yadaq taef-a.
PRO.12.9	Myavpyawq narmaer maqjav-eu khawf,
PRO.12.9	Kuirlaf jawr-eu tsawrhaq tiq ghaq-aq,
PRO.12.9	Yawqhar yawqha taqhuiq-eu gar nae,
PRO.12.9	Hawq dzaq-eu maqjav-eu tsawrhaq navmaqtser muiqdzaeq-eu mae.
PRO.12.10	Tsaq-awr dawr-eu tsawrhaq-aq,
PRO.12.10	Yawqha-euq jeqzaq-euq daefzir-anr noeqkeuv-eu mae.
PRO.12.10	Aerkhawf, tsawrcawv-euq ghawqshaq gaq-eu khoer-aq,
PRO.12.10	Coeqler deuqler-eu jeq pyeuf-eu mae.
PRO.12.11	Yawqha-euq mirtsaq-anr mrdzaq-eu tsawrhaq-aq,
PRO.12.11	Tiqdaev dzaq-eu jeq jav taef-a.
PRO.12.11	Aerkhawf, gardanr maqtsoeq-eu jeq-anr cantae-eu tsawrhaq-aq,
PRO.12.11	Ghovshaw nya-eu jeq maqanr-eu tsawrhaq mae.
PRO.12.12	Tsawrcawv-aq, tsawrdoer deuq nae mrza laf-euq jeq-anr maerjuir juir-eu mae.
PRO.12.12	Aerkhawf, tsaq-awr dawr-eu tsawrhaq-euq duqcir-aq, arsiq bi siqle-eu mae.
PRO.12.13	Tsawrdoer-aq, yawqha-euq maeqluq-euq yawbanq yawlaeq-euq lanrju-anr pafler-eu mae.
PRO.12.13	Aerkhawf, tsaq-awr dawr-eu tsawrhaq-aq,
PRO.12.13	Gardzaq garkawv-anr nae yadzeur-ir taef-a.
PRO.12.14	Tsawrhaqzaq, yawqha-euq khaqmae-euq arsiq-euq baqda’nae,
PRO.12.14	Yawmuiq jeq ya dzaqdaev-awr,
PRO.12.14	Yawqha-euq aqlaf nae mr-euq jeq,
PRO.12.14	Yawqha jawr-eu gar ghofkhoflar taef-a.
PRO.12.15	Aqdzawq argan deuq-aq, yawqha-euq hawkhaeq-anr nae,
PRO.12.15	Yawqha-euq garma tsaq ma laer taef-aer noeq-eu mae.
PRO.12.15	Aerkhawf, tsawrganr anr-eu tsawrhaq-aq,
PRO.12.15	Aqcawq maeqbawq bif-eu gar narhaq-eu mae.
PRO.12.16	Aqdzawq argan-euq nuipaer-aq,
PRO.12.16	Tiqpov taef-aer siqlar-eu mae.
PRO.12.16	Aerkhawf, noeqdanr doe-eu tsawrhaq-aq,
PRO.12.16	Daqga paq-aer ghae-eu jeq-anr daeqkaq-eu mae.
PRO.12.17	Yawtsaq yawdawr jeq ngaeq-eu tsawrhaq-aq,
PRO.12.17	Tsaq-awr dawr-eu jeq dzawr-eu mae.
PRO.12.17	Aerkhawf, maqtsaq maqdawr-eu tsawrkaq-aq,
PRO.12.17	Jaqmyawf maershuir shuir-eu mae.
PRO.12.18	Tiqghaqnav micaer tsawv-eu lof-aer,
PRO.12.18	Dawqdoer ngaeq-eu mae.
PRO.12.18	Aerkhawf, tsawrganr anr-eu tiq ghaq-euq maeqlar-aq,
PRO.12.18	Bi taqler-eu mae.
PRO.12.19	Yawtsaq yawdawr dawr-aer ngaeq-eu maeqluq-aq,
PRO.12.19	Li-eu maqbawni zif-eu mae.
PRO.12.19	Aerkhawf, jaqmyawf myawf-eu maeqlar-aq,
PRO.12.19	Tiqkhaeq gmq-eu taef mae.
PRO.12.20	Yawdoer jeq tov-eu tsawrhaq-euq nuima-euq lafkhoer,
PRO.12.20	Jaqmyawf maershuir anr-eu mae.
PRO.12.20	Aerkhawf, tsaqler dzoerlerni maeqbawq bif-eu tsawrhaq deuq-aq,
PRO.12.20	Laqkhaq caer-eu jeq byan-eu mae.
PRO.12.21	Tsaq-awr dawr-eu tsawrhaq-anr-aq,
PRO.12.21	Ardzaeq-aer doer-eu gardzaq garkawv maq keuvle-ar.
PRO.12.21	Aerkhawf, tsawrcawv-aq, yawdoer jeq tiqbyanni ya’mawr taef-a.
PRO.12.22	Ya’we Miqyaer, jaqmyawf myawf-eu maeqluq-anr,
PRO.12.22	Nuidav dav-eu mae.
PRO.12.22	Aerkhawf, sarjax zif-eu lafkhoer mr-eu deuq-anr,
PRO.12.22	Aqyawf nuikhanr shir-eu mae.
PRO.12.23	Noeqdanr doe-eu tsawrhaq-aq,
PRO.12.23	Siqnya-eu tsawrganr zaftaq nya-eu mae.
PRO.12.23	Aerkhawf, aqdzawq argan-euq nuima-aq,
PRO.12.23	Yawdzawq yawgan jeq gurdov lef-eu mae.
PRO.12.24	Yawbym tsawrhaq-euq aqlaf-aq, ya uvlanr taef-a.
PRO.12.24	Aerkhawf, nymrgawq yawdoer tsawrhaq-aq,
PRO.12.24	Aqcawq nae katir-euq lof-aer ya’mr taef-a.
PRO.12.25	Tsawrhaq-euq nuima-euq lafkhoer khanqlanr-eu jeq,
PRO.12.25	Yawqha-anr ghawqshaq-aer bi ghaelar-eu mae.
PRO.12.25	Aerkhawf, dawqmuiq-aq, laqkhaq bi caerlar-eu mae.
PRO.12.26	Tsaq-awr dawr-eu tsawrhaq-aq,
PRO.12.26	Yawqha-euq cawq yawmuiq-aer yanryanr-aer tser-eu tsaq mae.
PRO.12.26	Maqngeur nar-aq, tsawrcawv deuq,
PRO.12.26	Aqyawf maf-anr garma sheuqbanq nya-eu mae.
PRO.12.27	Nymrgawq yawdoer tsawrhaq-aq,
PRO.12.27	Yawqha nae taemi-euq shaqjir maq badzaq nanr-a.
PRO.12.27	Yawbym bym-eu-aq, tsawrhaq tiq ghaq-euq gharduq poeq-eu myawqganq pyeuf-eu mae.
PRO.12.28	Tsaq-awr dawr-eu jeq-euq garma-anr daef-eu jeq jav-awr,
PRO.12.28	Cankawv heukanr-euq lafkhoer shir-eu jeq maqjav-a.
PRO.13.1	Zaqyo yawganr-aq, yawqha-euq aqda-euq maeqdawq-anr narhaq-eu mae.
PRO.13.1	Aerkhawf, aqjaf jaf-eu tsawrhaq-aq, maeqpar-eu gar maq narhaq-a.
PRO.13.2	Tsawrhaq tiq ghaq, yawqha-euq khaqmae-euq arsiq-euq baqda’nae yawmuiq jeq yadzaq taef-a.
PRO.13.2	Aerkhawf, sarjax maqzif-eu tsawrhaq-euq nuima saflar-aq,
PRO.13.2	Coeqler deuqler-eu jeq-anr taef-aer nuikhanr jav-eu mae.
PRO.13.3	Yawqha-euq khaqmae-anr lofpir nya-eu tsawrhaq-aq,
PRO.13.3	Yawqha-euq daefzir-anr bosav nya-eu mae.
PRO.13.3	Aerkhawf, yawqha-euq maeqluq ghawqloeni mrnga taq-euq tsawrhaq-aq, yacawv-ir-eu mae.
PRO.13.4	Nymrgawq yawdoer tsawrhaq-euq nuima saflar-aq,
PRO.13.4	Geufmawf-eu khawf tiqjeq-iq maqza-ar.
PRO.13.4	Aerkhawf, yawbym tiq ghaq-euq nuima saflar-aq,
PRO.13.4	Tiqbyan tiqlof nuikhanr yashir taef-a.
PRO.13.5	Tsaq-awr dawr-eu tsawrhaq-aq,
PRO.13.5	Jaqmyawf myawf-eu gar byae-eu mae.
PRO.13.5	Aerkhawf, tsawrcawv-aq, nuidav davlar paq-aer ghae-awr,
PRO.13.5	Shafdawrlar paq-aer ghae-eu mae.
PRO.13.6	Aerkhar maqza-eu garma-anr,
PRO.13.6	Can-eu tsawrhaq-anr tsaq-awr dawr-eu jeq lofpir taef-a.
PRO.13.6	Aerkhawf, yawcawv jeq-aq, iqbaxzaq-anr gheucoq taef-a.
PRO.13.7	Tsawrhaq tiqghaq nav-aq,
PRO.13.7	Smrmuiq janrgeuf-eu khawf tiqjeq-iq maqjav-a.
PRO.13.7	Tiqghaq nav-aq, irshaq janrgeuf-eu khawf,
PRO.13.7	Smrmuiqmuiq duidui-eu mae.
PRO.13.8	Tsawrhaq tiq ghaq-euq nuima saflar-anr kakhof-eu arpoeq-aq,
PRO.13.8	Aqyawf-euq pyurshuir myawqganq mae.
PRO.13.8	Aerkhawf, irshaqzaq-aq, guvtsiq nyaeflar-eu gar maqya gaq-ar.
PRO.13.9	Tsaq-awr dawr-eu tsawrhaq-euq yawshaef-aq, laqkhaq bi caerlar-eu mae.
PRO.13.9	Aerkhawf, tsawrcawv-euq tsirkhmq-aq ya’miv-ir taef-a.
PRO.13.10	Nuima huiq-eu jeq-aq, iqdaeq iqcae taef-aer bi dovlar-eu mae.
PRO.13.10	Aerkhawf, maeqbawq bif-eu gar hageuf-eu tsawrhaq-aq,
PRO.13.10	Zaqsiq tsawrganr za-eu mae.
PRO.13.11	Maqtsaq maqdawr-eu lafkhoer lavza-euq,
PRO.13.11	Pyurshuir myawqganq-aq, teq-ir cuiv-ir-eu mae.
PRO.13.11	Aerkhawf, ghaq shar-awr mrjav-euq jeq-aq,
PRO.13.11	Lanqlar myaqlar-eu mae.
PRO.13.12	Noeqtmq-eu jeq bi gheunaq ngae, nuima-anr narlar-eu mae.
PRO.13.12	Aerkhawf, geufmawf-eu jeq za-eu-aq,
PRO.13.12	Daef-eu jeq bif-eu arbawr pyeuf-eu mae.
PRO.13.13	Yaerdawq-anr hawdoer-eu tsawrhaq-aq, yacawv-ir-eu mae.
PRO.13.13	Aerkhawf, zanrdawq khofdawq-anr guv-eu tsawrhaq-aq, lafsawq za-eu mae.
PRO.13.14	Tsawrganr anr-eu deuq-euq zanrdawq-aq,
PRO.13.14	Daef-eu jeq bif-eu cuq-anr dur-awr,
PRO.13.14	Shir-eu lanrju-anr nae sheuqpyawr nya-eu mae.
PRO.13.15	Yawmuiq-aer ghovshaw nya-eu baqda’nae, ghoer mr-eu jeq za-eu mae.
PRO.13.15	Aerkhawf, sarjax maqzif-eu tsawrhaq-euq garma-aq yawshaq mae.
PRO.13.16	Noeqsiq noeqmawr nya-eu yawqghaq navluf,
PRO.13.16	Siqnya-eu tsawrganr anr-eu lof-aer mr-eu mae.
PRO.13.16	Aerkhawf, aqdzawq argan-aq,
PRO.13.16	Yawqha-euq yawdzawq yawgan jakhawq-eu mae.
PRO.13.17	Ghaqzaq ghaqkhaer yawcawv-aq, shaqzanq-anr ga’anrghae taef-a.
PRO.13.17	Aerkhawf, sarjax zif-eu danzar-aq, lavsavtaq nya-eu mae.
PRO.13.18	Maeqpar tsovpar-eu gar maq hageuf-eu tsawrhaq-anr,
PRO.13.18	Irshaq shaq-eu jeq hawr-eu daqga-eu jeq keuvle taef-a.
PRO.13.18	Aerkhawf, maeqpar-eu gar narhaq-eu tsawrhaq-aq,
PRO.13.18	Taqhuiq-eu jeq za taef-a.
PRO.13.19	Yawqha geufmawf-eu lof-aer pyeufler-euq-aq,
PRO.13.19	Nuima saflar-anr coerovni ghae-eu mae.
PRO.13.19	Aerkhawf, aqdzawq argan deuq-euq gharduq-aq,
PRO.13.19	Yawdoer jeq-anr byaer-eu khoer-aq,
PRO.13.19	Nuidav davlar paq-aer ghae-eu jeq pyeuf-eu mae.
PRO.13.20	Tsawrganr anr-eu deuq naeq-aer can-eu tsawrhaq-aq, tsawrganr anrlar-eu mae.
PRO.13.20	Aerkhawf, aqdzawq argan deuq-euq cawq-aq, yacawv-ir taef-a.
PRO.13.21	Iqbaxzaq-euq maeqnan yawdoer jeq taeluf-eu mae.
PRO.13.21	Aerkhawf, tsaq-awr dawr-eu tsawrhaq-aq, yawmuiq jeq za taef-a.
PRO.13.22	Tsawrmuiq-aq, yawqha-euq oeqpaq oeqma deuq-anr jeqbir taqyaf nya-eu mae.
PRO.13.22	Aerkhawf, iqbaxzaq-euq pyurshuir myawqganq-aq,
PRO.13.22	Tsaq-awr dawr-eu tsawrhaq-euq gharduq, jeqhmq taq-euq mae.
PRO.13.23	Maq tsaeqtaq-euq irshaqzaq-euq mirtsaq-anr,
PRO.13.23	Dzaq-eu jeq ghawqmya’ni zale-eu mae.
PRO.13.23	Aerkhawf, maqtsaq maqdawr-eu jeq-euq baqda’nae,
PRO.13.23	Dzaq-eu jeq yabi yavbyovjir taef-a.
PRO.13.24	Darcuir maqzmq-eu tsawrhaq-aq,
PRO.13.24	Yawqha-euq zaq-anr byae-eu mae.
PRO.13.24	Aerkhawf, yawqha-euq zaq-anr gaq-eu tsawrhaq-aq,
PRO.13.24	Maeqpar tsovpar-eu yawbym mae.
PRO.13.25	Tsaq-awr dawr-eu tsawrhaq-aq,
PRO.13.25	Aqyawf-euq nuikhanr tiqshir yadzaq taef-a.
PRO.13.25	Aerkhawf, tsawrcawv-euq uqmav-aq,
PRO.13.25	Maefmaef-aer yashaq taef-a.
PRO.14.1	Tsawrganr anr-eu zaqmiq aqbur-aq,
PRO.14.1	Yawqha-euq nymr tsovdov laf-eu mae.
PRO.14.1	Aerkhawf, aqbyanq deuq-aq, aqyawf-euq aqlaf nae,
PRO.14.1	Yawqha-euq nymr-anr gheupyav-eu mae.
PRO.14.2	Ya’we Miqyaer-anr guv-eu tsawrhaq-aq,
PRO.14.2	Dawrcoeni daef-eu mae.
PRO.14.2	Aerkhawf, Miqyaer-anr hawdoer-eu tsawrhaq-aq,
PRO.14.2	Yawqha-euq garma biryawf-aer can-eu mae.
PRO.14.3	Aqdzawq argan-euq khaqmae-euq lafkhoer,
PRO.14.3	Nuima huiq-eu darcuir anrluf-eu mae.
PRO.14.3	Aerkhawf, tsawrganr anr-eu tsawrhaq-euq maeqluq-aq,
PRO.14.3	Aqyawf maf-anr hawpirnaeq taef-a.
PRO.14.4	Mawrner maqjawr-eu mawrner kuv-aq, yawshawr mae.
PRO.14.4	Aerkhawf, mawrner-euq ghaq baqda’nae,
PRO.14.4	Dzaqla ghovcaer ghawqmya’ni za’myaq dzaeqlar-eu mae.
PRO.14.5	Sarjax zif-eu tsawrkaq-aq, jaqmyawf maqmyawf-a.
PRO.14.5	Aerkhawf, maqtsaq maqdawr-eu tsawrkaq-aq,
PRO.14.5	Aqjeq ngaeqlar khawf jaqmyawf mae.
PRO.14.6	Aqjaf jaf-eu tsawrhaq-aq, zaqsiq tsawrganr pov khawf maq povmawr nya-a.
PRO.14.6	Aerkhawf, ghovshaw nya-eu tsawrhaq-aq,
PRO.14.6	Siqnya-eu tsawrganr za-eu yaw’awq mae.
PRO.14.7	Aqdzawq argan-euq maeqshi nae can’ghawq-awq.
PRO.14.7	Aqjeq mirnae aernar-aq, nawr, aqyawf-euq maeqluq-anr nae,
PRO.14.7	Siqnya-eu tsawrganr anr-eu jeq maqya hawdov-ar.
PRO.14.8	Noeqsiq noeqmawr nya-eu tsawrhaq-euq zaqsiq tsawrganr-aq,
PRO.14.8	Yawqha-euq garma bi ghovshaw-eu gharduq mae.
PRO.14.8	Aerkhawf, aqdzawq argan-euq yawdzawq yawgan-aq,
PRO.14.8	Jaqmyawf maershuir mae.
PRO.14.9	Aqdzawq argan-aq, iqbax-anr aqjaf jafdoer-eu mae.
PRO.14.9	Aerkhawf, dawrcoeni ghae-eu tsawrhaq-aq,
PRO.14.9	Aqcawq nuima tsaq-eu gar laqkhaq caer-eu mae.
PRO.14.10	Nuima-aq, yawqha-euq khaqjawfni ghae-eu nuijav siqnya-awr,
PRO.14.10	Yawqha laqkhaqcaer ngae, maqsiq maqsux-eu tsawrhaq,
PRO.14.10	Laqkhaq maqbi cawcaer lar-a.
PRO.14.11	Tsawrcawv-euq nymr-aq, yacoq yapyav-ir-eu mae.
PRO.14.11	Aerkhawf, dawrcoeni ghae-eu tsawrhaq-euq saeqghawv-aq,
PRO.14.11	Muiqlar sanrlar taef-a.
PRO.14.12	Tsawrhaqzaq-euq gharduq, tsaq-eu gar dur-eu garma tiq kanr jav-eu mae.
PRO.14.12	Aerkhawf, arsaqsaq ngae-aq, shir-eu gar saqler-eu garma mae.
PRO.14.13	Uir-eu lafkhoer khawf, ghawqshar shaq-aer ghaenya-awr,
PRO.14.13	Lurgha caergha-eu jeq saq ngae, nuima cawvnya-eu mae.
PRO.14.14	Nuima-euq lafkhoer jan-eu jeq byaerdzae-euq tsawrhaq-aq,
PRO.14.14	Yawqha-euq garma-anr nuikhanr shir-awr,
PRO.14.14	Tsawrmuiq-aq, yawqha-euq garma-anr,
PRO.14.14	Nuima tmqjawvni ghae taef-a.
PRO.14.15	Maqdzaw-euq zaq-aq, yawqdawq navluf-anr jan-eu mae.
PRO.14.15	Aerkhawf, noeqsiq noeqmawr nya-eu tsawrhaq-aq,
PRO.14.15	Yawqha-euq kuirtof ciq-eu garkawv sharnoeq sharsawx-eu mae.
PRO.14.16	Tsawrganr anr-eu tsawrhaq-aq, guv-eu siqnya-awr yawdoer jeq-anr jawdzeur-eu mae.
PRO.14.16	Aerkhawf, aqdzawq argan-aq, yawqhar yawqha yawduq baw-awr maqyanr-a.
PRO.14.17	Nuima paer-eu yawkawr tsawrhaq-aq, yawdzawq yawgan jeq mrdov laf-awr,
PRO.14.17	Yawdoer jeq tov-eu tsawrhaq-anr-aq, aqcawq byae-eu mae.
PRO.14.18	Maqdzaw-euq zaq-anr yawdzawq yawgan jeq of taef-a.
PRO.14.18	Aerkhawf, noeqsiq noeqmawr nya-eu tsawrhaq-aq,
PRO.14.18	Uqkhov lof-aer siqnya-eu tsawrganr yakhov taef-a.
PRO.14.19	Tsawrdoer-aq, tsawrmuiq-euq maeqshi ya awbyav-awr,
PRO.14.19	Tsawrcawv-aq, tsaq-awr dawr-eu tsawrhaq-euq kmrkhaeq-anr ya awbyav taef-a.
PRO.14.20	Irshaqzaq-anr-aq, aqyawf-euq dawqpae jawr-eu tsawrhaq khawf byae-eu mae.
PRO.14.20	Aerkhawf, smrmuiqzaq-aq, cawq ghawqmya’ni jawr-eu mae.
PRO.14.21	Yawqha-euq dawqpae jawr-eu tsawrhaq-anr,
PRO.14.21	Hawdoer-eu tsawrhaq-aq, iqbax mr-euq mae.
PRO.14.21	Aerkhawf, irshaqzaq-anr ghawqshaq gaq-eu tsawrhaq-aq, guiqlanqhuiq taef-a.
PRO.14.22	Yawdoer jeq tov-eu tsawrhaq garbanq banq-ir-euq maqngeur nga laq?
PRO.14.22	Aerkhawf, yawmuiq jeq tov-eu tsawrhaq-aq,
PRO.14.22	Ghawqshaq gaq-eu jeq hawr-eu,
PRO.14.22	Yawtsaq yawdawr jeq ya’mawr taef-a.
PRO.14.23	Laejae-awr kharmr-euq jeq jirjeuq baw-eu mae.
PRO.14.23	Aerkhawf, maeqlawf-aq, irshaq bishaq-ir-eu mae.
PRO.14.24	Smrmuiq muiq-eu jeq-aq, tsawrganr anr-eu deuq-euq shuir uqkhov mae.
PRO.14.24	Aerkhawf, aqdzawq argan-euq yawdzawq yawgan-aq,
PRO.14.24	Yawdzawq yawgan jeq bi dovlar-eu mae.
PRO.14.25	Dawrcoerni ngaeq-eu tsawrkaq-aq,
PRO.14.25	Aqcawq-euq daefzir-anr bibuq-ir nya-eu mae.
PRO.14.25	Aerkhawf, jaqmyawf ngaeq-eu tsawrkaq-aq, maershuir mae.
PRO.14.26	Ya’we Miqyaer-anr guv-eu jeq-euq lafkhoer,
PRO.14.26	Tsawrhaq tiq ghaq, zifdanni ghae-eu yawduq baw-eu jeq jav-awr,
PRO.14.26	Aqyawf-euq zaqdeuq caevzafkhar za-eu mae.
PRO.14.27	Ya’we Miqyaer-anr guv-eu jeq-aq,
PRO.14.27	Daef-eu jeq bif-eu cuq pyeuf-awr,
PRO.14.27	Shir-eu lanrju-anr nae garjaw sheuqjaw nya-eu mae.
PRO.14.28	Tsawrhaq myaq-eu baqda’nae, sanqpaq khanqsaer za-eu mae.
PRO.14.28	Aerkhawf, tsawrhaq maqmyaq nar-aq, dzoeqda yacoq-ir taef-a.
PRO.14.29	Zawr-aer ghovshaw nya-eu tsawrhaq-aq,
PRO.14.29	Nuima paerlar-eu maqkawr-a.
PRO.14.29	Aerkhawf, nuima suq-eu tsawrhaq-aq,
PRO.14.29	Yawdzawq yawgan-anr taqhuiq-eu mae.
PRO.14.30	Nuima muiq-eu-aq, shiqshaq-anr daef-eu jeq bif-eu mae.
PRO.14.30	Aerkhawf, myavnav nav-eu jeq-aq,
PRO.14.30	Shaqyoeq-anr bipeuq-ir-eu mae.
PRO.14.31	Irshaqzaq-anr khaeq-eu tsawrhaq-aq,
PRO.14.31	Aqyawf-anr bae-euq ghaq-anr hawdoer-eu jeq pyeuf-eu mae.
PRO.14.31	Aerkhawf, yawshaqzaq-anr ghawqshaq gaq-eu-aq,
PRO.14.31	Aqyawf-anr taqhuiq-eu jeq pyeuf-eu mae.
PRO.14.32	Tsawrcawv-aq, yawqha-euq yawdoer-euq baqda’nae,
PRO.14.32	Yabi taedzae-eu mae.
PRO.14.32	Aerkhawf, tsaq-awr dawr-eu tsawrhaq-aq,
PRO.14.32	Shir ngae khawf caevzafkhar za-eu mae.
PRO.14.33	Zaqsiq tsawrganr-aq, ghovshaw nya-eu jeq anr-eu tsawrhaq-euq nuima-euq lafkhoer javluf-eu mae.
PRO.14.33	Aerkhawf, aqdzawq argan deuq-euq nuima-euq lafkhoer, aqjeq anr-eu la laer bisiq laf-eu mae.
PRO.14.34	Tsaq-awr dawr-eu jeq-aq, tsawrjeuq tsawrca-anr ciqgor-eu mae.
PRO.14.34	Aerkhawf, iqbax-aq, mirkhanqzaq-euq daqga-eu jeq pyeuf-eu mae.
PRO.14.35	Tsawrganr anr-eu lafkhoer mr-eu kuirlaf-anr sanqpaq ghoer mr-eu mae.
PRO.14.35	Aerkhawf, daqga paq-aer ghae-eu jeq mrdov laf-eu tsawrhaq-euq khoertav,
PRO.14.35	Aqyawf-euq nuima dav-eu jeq keuvle taef-a.
PRO.15.1	Dawq yawnanq nanq-aer ngaeqkhof-eu-aq,
PRO.15.1	Nuima dav-eu jeq bibyov-ir-eu mae.
PRO.15.1	Aerkhawf, dawqkhav ngaeq-eu-aq,
PRO.15.1	Nuima paer-eu jeq-anr lavnyaev-eu mae.
PRO.15.2	Tsawrganr-euq maeqlar-aq,
PRO.15.2	Siqnya-eu tsawrganr yawmuiq-aer zmq-eu mae.
PRO.15.2	Aqdzawq argan deuq-euq khaqmae-aq,
PRO.15.2	Yawdzawq yawgan jeq yoerdov lef-eu mae.
PRO.15.3	Ya’we Miqyaer-euq myavnuiv yawqgar navluf jav-awr,
PRO.15.3	Tsawrmuiq-anr khawf, tsawrdoer-anr khawf hawluf-eu mae.
PRO.15.4	Lavsav nya-eu maeqlar-aq, daef-eu jeq bif-eu arbawr mae.
PRO.15.4	Aerkhawf, maeqlar-euq lafkhoer anr-eu birpyawv-aer ghae-eu jeq,
PRO.15.4	Saflar-anr lavcawv-eu mae.
PRO.15.5	Aqdzawq argan-aq, yawqha-euq aqda maeqpar tsovpar lar-eu gar hawdoer-eu mae.
PRO.15.5	Aerkhawf, maeqpar naeq-eu gar narhaq-eu ghaq-aq,
PRO.15.5	Noeqsiq noeqmawr nya-eu tsawrhaq mae.
PRO.15.6	Tsaq-awr dawr-eu tsawrhaq-euq nymr-euq lafkhoer,
PRO.15.6	Pyurshuir myawqganq ghawqmya’ni jav-eu mae.
PRO.15.6	Aerkhawf, tsawrcawv-euq zakhaeq-anr shaq-eu jeq keuvle taef-a.
PRO.15.7	Tsawrganr-euq maeqluq-aq, siqnya-eu tsawrganr khawq-eu khawf,
PRO.15.7	Aqdzawq argan-euq nuima-aq, khoerlof-aer maqghae-a.
PRO.15.8	Ya’we Miqyaer, tsawrcawv nae lawr-euq jeq-anr nuidav dav-eu mae.
PRO.15.8	Aerkhawf, dawrcoeni ghae-eu tsawrhaq-euq guiqlanq shardawq-anr, aqyawf nuima tsaq-eu mae.
PRO.15.9	Ya’we Miqyaer, tsawrcawv-euq garma-anr nuidav dav-eu mae.
PRO.15.9	Aerkhawf, aqyawf, tsaq-awr dawr-eu jeq-anr cantae-eu tsawrhaq-anr gaq-eu mae.
PRO.15.10	Garma khoer-anr byaerdzae-euq tsawrhaq-aq,
PRO.15.10	Yawkhav-aer dzawpar-eu jeq-anr yadaq-awr,
PRO.15.10	Maeqpar-eu gar byae-eu tsawrhaq-aq yashir taef-a.
PRO.15.11	Shir-eu mirkhanq hawr-eu cawv-ir-eu mirkhanq khawf,
PRO.15.11	Ya’we Miqyaer-euq maeqshi byacaevni javluf-eu-aq,
PRO.15.11	Tsawrhaqzaq-euq nuima ngeurdzaeq aqjox-aer javzaf nya-eu?
PRO.15.12	Aqjaf jaf-eu tsawrhaq-aq, maeqpar lar-eu gar maqgaq-a.
PRO.15.12	Aqyawf, tsawrganr anr-eu tsawrhaq jawr-eu gar maqir-a.
PRO.15.13	Laqkhaq caer-eu nuima-aq, myavpyawq bi byalar-eu mae.
PRO.15.13	Aerkhawf, ghawqshaq-aer ghae-eu nuima-aq, saflar-anr nyaefpyaev-eu mae.
PRO.15.14	Ghovshaw nya-eu jeq anr-eu tsawrhaq-euq nuima-aq,
PRO.15.14	Siqnya-eu tsawrganr pov-eu mae.
PRO.15.14	Aerkhawf, aqdzawq argan-euq khaqmae-aq,
PRO.15.14	Yawdzawq yawgan jeq dzaq-eu mae.
PRO.15.15	Shaqzanq naf-eu tsawrhaq-euq gharduq,
PRO.15.15	Yawqnan navluf yawdoer mae.
PRO.15.15	Aerkhawf, nuima laqkhaq caer-eu tsawrhaq-aq,
PRO.15.15	Maq tsaevlerni yawbui builuf-eu mae.
PRO.15.16	Pyurshuir myawqganq ghawqmya’ni jav-awr, shaq-eu jeq cantae-eu navmaqtser,
PRO.15.16	Ya’we Miqyaer-anr guv-awr uicuiv taef-aer jav-eu-aq, muiqdzaeq-eu mae.
PRO.15.17	Byae-eu tsawrhaq naeq-aer mawrner yawlov saefdzaq-eu navmaqtser,
PRO.15.17	Gaq-eu tsawrhaq naeq-aer ghawqnyoer dzaq-eu-aq, muiqdzaeq-eu mae.
PRO.15.18	Nuima zawr suq-eu tsawrhaq-aq, iqdaeq iqcae lavdov-eu mae.
PRO.15.18	Aerkhawf, nuima paer-eu maqkawr-eu tsawrhaq-aq, caedzaq-eu jeq lavbyov-eu mae.
PRO.15.19	Nymrgawq yawdoer-euq garma-anr aqgan bawduv-euq yarkmr lof-aer daefbyan taq-euq mae.
PRO.15.19	Aerkhawf, dawrcoeni ghae-eu tsawrhaq-euq cankawv-aq, sarlaevni ghae-eu garjawq jawqma pyeuf-eu mae.
PRO.15.20	Tsawrganr anr-eu zaqyo-aq,
PRO.15.20	Aqda-anr laqkhaq bi caerlar-eu mae.
PRO.15.20	Aerkhawf, aqdzawq argan gan-eu tsawrhaq-aq,
PRO.15.20	Yawqha-euq aqma-anr hawdoer-eu mae.
PRO.15.21	Tsawrganr maqanr-eu tsawrhaq-aq,
PRO.15.21	Yawdzawq yawgan jeq-anr laqkhaq caer-eu mae.
PRO.15.21	Aerkhawf, ghovshaw nya-eu tsawrhaq-aq,
PRO.15.21	Garma dawrcoeni can-eu mae.
PRO.15.22	Maeqbawq maqjav nar-aq, bawqtov maq pyeufler nya-a.
PRO.15.22	Aerkhawf, maeqbawq bif-eu tsawrhaq yawmyaq nar-aq, tov-euq lof-aer mrpyeuf nya-eu mae.
PRO.15.23	Tsaq-eu dawq aerkhof nya-eu tsawrhaq-aq, laqkhaq caer-awr,
PRO.15.23	Aryamq-anr ngaeqtsaq-euq dawq, arnavni muiq-eu nga.
PRO.15.24	Daef-eu jeq bif-eu cankawv-aq, tsawrganr anr-eu tsawrhaq-anr laftav paw sheuqdav lef-eu mae.
PRO.15.24	Khoer-aq, aqyawf-anr lafov paw jav-eu shir-eu mirkhanq-anr sheuqjaw-eu gharduq mae.
PRO.15.25	Ya’we Miqyaer, nuima huiq-eu tsawrhaq-euq nymr pyavdzae-eu mae.
PRO.15.25	Aerkhawf, miqcoeq miqma-euq mirkaq lavbaw naeq-eu mae.
PRO.15.26	Ya’we Miqyaer, tsawrcawv deuq-euq nuinoeq-anr nuidav dav-eu mae.
PRO.15.26	Aerkhawf, ghawqshaq gaq-eu dawq-aq, shawrjaevni ghae-eu mae.
PRO.15.27	Maerjuir juir-awr maqtsaq maqdawr-eu lafkhoer zalarni mr-eu tsawrhaq-aq,
PRO.15.27	Yawqha-euq nymrjir lavshaq-eu mae.
PRO.15.27	Aerkhawf, lafnmf nmf-eu gar byae-eu tsawrhaq-aq, yadaef-eu mae.
PRO.15.28	Tsaq-awr dawr-eu tsawrhaq-euq nuima-aq,
PRO.15.28	Aqjox-aer aerkhof-eu paq nga laer sharsawx-eu mae.
PRO.15.28	Aerkhawf, tsawrdoer-euq khaqmae-anr nae,
PRO.15.28	Yawcawv jeq yoerdov lef-eu mae.
PRO.15.29	Ya’we Miqyaer, tsawrcawv deuq-anr nae garmanr kaq-eu gar jawr-eu khawf,
PRO.15.29	Tsaq-awr dawr-eu tsawrhaq-euq guiqlanq shardawq-anr narhaq luf-eu mae.
PRO.15.30	Myavnuiv-euq yawshaef, nuima-anr laqkhaq bi caerlar-awr,
PRO.15.30	Yagaq-euq dawqmuiq, shaqyoeq-anr ghaq bi anrlar-eu mae.
PRO.15.31	Daef-eu jeq bif-eu maeqpar-eu dawq-anr,
PRO.15.31	Narhaq nya-eu naqbawr tsof-eu tsawrhaq-aq,
PRO.15.31	Tsawrganr anr-eu tsawrhaq naeq-aer yajawr taef-a.
PRO.15.32	Maeqdawq tsovdawq-anr hawdzeur-eu aqgeu ghaq maqkaq,
PRO.15.32	Yawqhar yawqha hawdoer-eu jeq pyeuf-eu mae.
PRO.15.32	Aerkhawf, maeqpar-eu gar narhaq-eu tsawrhaq-aq,
PRO.15.32	Ghovshaw-eu jeq za-eu mae.
PRO.15.33	Ya’we Miqyaer-anr guv-eu jeq-aq,
PRO.15.33	Zaqsiq tsawrganr za-eu maeqdawq tsovdawq pyeuf-awr,
PRO.15.33	Nuinanq nuiyu-euq maeqnan,
PRO.15.33	Taqhuiq taqmanr-eu jeq caw-eu mae.
PRO.16.1	Bawqtov-aq, tsawrhaq-euq nuima-anr of-eu khawf,
PRO.16.1	Maeqlar-anr aerkhof-eu jeq-aq, Ya’we Miqyaer-anr nae oe-eu mae.
PRO.16.2	Tsawrhaqzaq-euq garma dawqtawvluf,
PRO.16.2	Yawqha-euq myavnuiv haw ngae yawshawr mae.
PRO.16.2	Aerkhawf, Ya’we Miqyaer-aq, nuima-anr savhaw-eu mae.
PRO.16.3	Nawr mr-eu gardeuq Ya’we Miqyaer-anr a’naeq-awq,
PRO.16.3	Nawq-euq arpyar pyeufler taef-a.
PRO.16.4	Ya’we Miqyaer, yawqjeq navluf bae ngae,
PRO.16.4	Tiqjeqpaq-euq gharduq baetaq-euq mae.
PRO.16.4	Tsawrcawv khawf, gardzaq garkawv-euq arnan-euq gharduq bae-euq mae.
PRO.16.5	Ya’we Miqyaer, nuima-euq lafkhoer nuima huiq-eu jeq anr-eu tsawrhaq yawqghaq navluf-anr nuidav dav-awr,
PRO.16.5	Yawduq bawni darnaeq-eu jeq-anr, maqya daq-aer maqya dzeur-ir-ar.
PRO.16.6	Ghawqshaq gaq-eu jeq hawr-eu yawtsaq yawdawr jeq-euq baqda’nae,
PRO.16.6	Yawbanq yawlaeq-euq gharduq lawrdan-awr,
PRO.16.6	Tsawrhaq tiq ghaq, Ya’we Miqyaer-anr guv-eu jeq-euq baqda’nae,
PRO.16.6	Yawcawv jeq-anr garjaw jawnya-eu mae.
PRO.16.7	Ya’we Miqyaer, tsawrhaq tiq ghaq-euq garma-anr nuikhanrshir nar-aq,
PRO.16.7	Aqyawf-anr muir-eu deuq khawf,
PRO.16.7	Aqyawf-anr tsaqler dzoerlerni janrnaeq-eu mae.
PRO.16.8	Maqtsaq maqdawr-eu lafkhoer pyurshuir ghawqmya’ni za-eu navmaqtser,
PRO.16.8	Tsaq-awr dawr-eu lafkhoer, pyurshuir uicuiv taef-aer za-eu-aq, muiqdzaeq-eu mae.
PRO.16.9	Tsawrhaqzaq-euq nuima-aq,
PRO.16.9	Yawqha-euq garma-euq gharduq, bawqtov tov-eu mae.
PRO.16.9	Aerkhawf, Ya’we Miqyaer-aq,
PRO.16.9	Aqyawf-euq kuirtof ciqtsaq naeq-eu ghaq pyeuf-eu mae.
PRO.16.10	Sanqpaq-euq maeqluq aertsaev-eu dawq ngaeq-eu mae.
PRO.16.10	Aqyawf-euq khaqmae yarkhaqdar ngae, yawbanq yawlaeq maqanr-a.
PRO.16.11	Tsaq-eu pavyawq hawr-eu darsav-aq,
PRO.16.11	Ya’we Miqyaer-euq pyeuf-awr,
PRO.16.11	Paertanr-euq lafkhoer anr-eu darsav losiq dawqtawvluf,
PRO.16.11	Aqyawf nae mr-euq gar mae.
PRO.16.12	Sanqpaq deuq-aq, yawcawv jeq mr-eu gar nuidav dav-eu mae.
PRO.16.12	Aqjeq mirnae aernar-aq, tsaq-awr dawr-eu jeq-euq baqda’nae, nuirmanq zifnya-eu mae.
PRO.16.13	Sanqpaq deuq-aq, tsaq-awr dawr-eu maeqluq-anr nuikhanr shir-awr,
PRO.16.13	Yawtsaq jeq ngaeq-eu tsawrhaq-anr gaq-eu mae.
PRO.16.14	Sanqpaq-euq nuipaer-aq, shir-eu jeq-euq ghaqzaq ghaqkhaer pyeuf-eu mae.
PRO.16.14	Aerkhawf, tsawrganr anr-eu tsawrhaq,
PRO.16.14	Nuipaer khoer-anr daeqkaq nya-eu mae.
PRO.16.15	Sanqpaq-euq myavpyawq-anr nae,
PRO.16.15	Yawshaef byadovlef ngae, daef-eu jeq anr-awr,
PRO.16.15	Aqyawf-euq ghoer mr-eu jeq-aq, jawrla yamq-anr uqyaer bi yaerle-eu mqdmr-anr dur-eu mae.
PRO.16.16	Shuir za-eu navmaqtser,
PRO.16.16	Zaqsiq tsawrganr za-eu arnavni muiqdzaeq-eu nga.
PRO.16.16	Pyur za-eu navmaqtser, ghovshaw nya-eu jeq za’ni tsergeuf-eu tsaq mae.
PRO.16.17	Dawrcoeni ghae-eu tsawrhaq-euq garjawq jawqma-aq,
PRO.16.17	Yawcawv jeq-anr garjaw jaw-eu mae.
PRO.16.17	Yawqha-euq garma-anr lofpir-eu tsawrhaq-aq,
PRO.16.17	Yawqha-euq daefzir-anr hawpir-eu jeq pyeuf-eu mae.
PRO.16.18	Nuima huiq-eu jeq-aq, cawv-ir-eu jeq-euq maeqhu canluf-awr,
PRO.16.18	Janrghae-eu nuima-aq, coq-ir-eu jeq-euq maeqhu canluf-eu mae.
PRO.16.19	Nuima huiq-eu tsawrhaq naeq-aer yurgeuf-euq myawqganq birdzaq-eu navmaqtser,
PRO.16.19	Tsawrshaqzaq naeq-aer nuinanq nuiyu anr-awr daef-eu-aq, muiqdzaeq-eu mae.
PRO.16.20	Tsawrganr zmq-awr Yaerdawq-anr povtser-eu tsawrhaq-aq,
PRO.16.20	Yawmuiq jeq ya povmawr-awr,
PRO.16.20	Ya’we Miqyaer-anr ghoe-eu tsawrhaq-aq, guiqlanqhuiq taef-a.
PRO.16.21	Nuima-euq lafkhoer tsawrganr anr-eu tsawrhaq-aq,
PRO.16.21	Ghovshaw nya-eu tsawrhaq laer yabi kur-awr,
PRO.16.21	Yaler paq-aer ngaeq-eu-aq,
PRO.16.21	Aqcawq-anr bi dzawgeuf nyadzaeq lar-eu mae.
PRO.16.22	Ghovshaw nya-eu jeq anr-eu tsawrhaq-euq gharduq,
PRO.16.22	Ghovshaw nya-eu jeq-aq, daef-eu jeq bif-eu cuq pyeuf-eu mae.
PRO.16.22	Aerkhawf, aqdzawq argan deuq-euq maeqdawq tsovdawq-aq, yawdzawq yawgan mae.
PRO.16.23	Tsawrganr anr-eu tsawrhaq-euq nuima-aq,
PRO.16.23	Aqyawf-anr noeqdanr doe-awr bingaeq-eu mirnae,
PRO.16.23	Aqyawf-euq maeqluq-anr bi maeqnya dzaeqlar-eu mae.
PRO.16.24	Ghawqshaq gaq-eu dawq-aq,
PRO.16.24	Byaqyav-euq lafkhoer danq-eu byaquir lof-aer dur-awr,
PRO.16.24	Nuima saflar-anr coerovni bi ghaelar-awr,
PRO.16.24	Shaqyoeq-anr jawrsar bi dovlar-eu mae.
PRO.16.25	Tsawrhaqzaq-euq gharduq tsaq-eu gar dur-eu garma tiq kanr jav-eu mae.
PRO.16.25	Aerkhawf, arsaqsaq ngae, shir-eu gar saqler-eu garma mae.
PRO.16.26	Myawqkhav laejae-awr mr-eu tsawrhaq-aq,
PRO.16.26	Yawqha-euq gharduq mr-eu mae.
PRO.16.26	Aqjeq mirnae aernar-aq, maef-eu khaqmae khaer-eu mirnae,
PRO.16.26	Aqyawf ya’mr-eu mae.
PRO.16.27	Gardanr maqtsoeq-eu tsawrhaq-aq,
PRO.16.27	Yawdoer jeq duqdov laf-awr,
PRO.16.27	Aqyawf-euq maeqluq-euq khoertav,
PRO.16.27	Miqdzaq puivluf-eu gar dur-eu mae.
PRO.16.28	Birpyawv-aer ghae-eu tsawrhaq-aq,
PRO.16.28	Iqdaeq iqcae pyaeqkhawq-awr,
PRO.16.28	Khoeqsav-eu tsawrhaq-aq, ghoercawq lavghawq-eu mae.
PRO.16.29	Coeqler civlerni mr-eu tsawrhaq-aq,
PRO.16.29	Yawqha-euq dawqpae jawr-eu tsawrhaq-anr maershuir shuirtawv-awr,
PRO.16.29	Maqmuiq-eu garma-anr sheuqghae-eu mae.
PRO.16.30	Myavnuiv khovtaev myawvmyawv-aer taev-eu tsawrhaq-aq,
PRO.16.30	Birpyawv-aer ghae-eu jeq tovluf-awr,
PRO.16.30	Maeqluq mrcuf-eu tsawrhaq-aq,
PRO.16.30	Yawdoer jeq mrdov laf-eu laer ghaeluf-eu mae.
PRO.16.31	Tsaq-awr dawr-eu garma-anr povza-euq ngeur nar-aq,
PRO.16.31	Uqduq tsaerkanr yawpyur-aq,
PRO.16.31	Yawshaef khanqsaer-euq shuir uqkhov mae.
PRO.16.32	Nuima paer-eu maqkawr-eu tsawrhaq-aq,
PRO.16.32	Ghaq khav-eu navmaqtser muiqdzaeq-awr,
PRO.16.32	Meuq tiq meuq deuvdzaq-eu navmaqtser,
PRO.16.32	Yawqha-euq nuima-anr uvlanr nya-eu-aq, muiqdzaeq-eu mae.
PRO.16.33	Shaevtsaq tsaq-eu jeq, bawkhanr-anr shaevdav taq-euq khawf,
PRO.16.33	Yawqjeq navluf dartsaev-eu ghaq-aq, Ya’we Miqyaer mae.
PRO.17.1	Hawqbyawr lawr-awr yawbui myaq-eu lafkhoer, iqdaeq iqcae jav-eu nymr-anr jawr-eu navmaqtser,
PRO.17.1	Ciqcurni ghae-eu nymr-anr jawr-awr dzarkov dzaq-eu-aq, muiqdzaeq-eu mae.
PRO.17.2	Tsawrganr anr-eu kuirlaf zaqkhav-aq,
PRO.17.2	Daqga-eu jeq mr-eu zaqyo-anr ya uvlanr-awr,
PRO.17.2	Maernmr deuq naeq-aer jeqbir of-eu mae.
PRO.17.3	Pyur shawr-eu oeqlanq nae pyur shawr-awr,
PRO.17.3	Shuir shawr-eu miqdzaq tsawqbym nae shuir shawr-eu lof-aer,
PRO.17.3	Ya’we Miqyaer, tsawrhaqzaq-euq nuima-anr tsermr-eu mae.
PRO.17.4	Yawdoer jeq mr-eu tsawrhaq-aq,
PRO.17.4	Tsawrcawv-euq maeqluq-anr narhaq-awr,
PRO.17.4	Jaqmyawf myawf-eu tsawrhaq-aq,
PRO.17.4	Coeqler-eu jeq mrmawf-eu tsawrhaq-euq maeqlar-anr yawkhav-aer narhaq-eu mae.
PRO.17.5	Irshaqzaq-anr aqjaf jafdoer-eu tsawrhaq-aq,
PRO.17.5	Yawqha-anr bae-euq ghaq-anr hawdoer-eu jeq pyeuf-awr,
PRO.17.5	Aqcawq shaqzanq daq-eu gar laqkhaq caer-eu tsawrhaq-aq,
PRO.17.5	Dar-eu jeq-anr nae maqdzeur-ir nya-ar.
PRO.17.6	Oeqpaq oeqma-aq, tsawrmawq-euq shuir uqkhov pyeuf-awr,
PRO.17.6	Zaqdeuq-euq khanqsaer-aq, yawqha-euq aqda mae.
PRO.17.7	Zawr muiq-eu dawqngaeq dawqtmr-aq,
PRO.17.7	Aqdzawq argan-anr maqgeux-eu lof-aer,
PRO.17.7	Jaqmyawf myawf-eu maeqluq ngeurdzaeq,
PRO.17.7	Dzoeqda-anr tiqpawf-iq maqgeux-a.
PRO.17.8	Lafnmf nmf-eu ghaq-euq myavnuiv-anr, lafnmf nmf-eu jeq-aq,
PRO.17.8	Poeq-eu khaqlo saer pyeuf-awr,
PRO.17.8	Khar ciqpyawr-eu paw myaqlar sanrlar-eu mae.
PRO.17.9	Yawbanq yawlaeq-anr daeqkaq-eu tsawrhaq-aq,
PRO.17.9	Gaq-eu jeq pov-eu mae.
PRO.17.9	Aerkhawf, gardzaq ngaeqpov-eu tsawrhaq-aq,
PRO.17.9	Cawqdeuq lavghawq-eu mae.
PRO.17.10	Aqdzawq argan-anr tiq yar laf diq-eu navmaqtser,
PRO.17.10	Ghovshaw nya-eu tsawrhaq-anr, maeqnaeq-eu dawq ngaeq-eu-aq,
PRO.17.10	Gardanr tsoeqler dzaeq-eu mae.
PRO.17.11	Tsawrdoer-aq, puiq-eu laer taef-aer pov-eu mirnae,
PRO.17.11	Ghawqshaq maq gaqnya-eu ghaqzaq ghaqkhaer, aqyawf-anr deuvni,
PRO.17.11	Aqyawf jawr-eu gar khaerghaelef taef-a.
PRO.17.12	Zaq binyaef-euq khaqhmr aqma-anr tanqpuq-ir-eu-aq,
PRO.17.12	Aqdzawq argan tiq ghaq, yawdzawq yawgan jeq mrmr-aer jawr-eu gar tanqpuq-ir-eu navmaqtser ghaqdzaeq-eu mae.
PRO.17.13	Yawmuiq jeq-anr, yawdoer jeq khar janrkhof naeq-eu tsawrhaq-aq,
PRO.17.13	Aqyawf-euq nymr-anr nae yawdoer jeq byov-ir-eu maqbaw-ar.
PRO.17.14	Iqdaeq iqcae ardanq bae-eu-aq, irtsanr tanqpav-eu gar dur-eu mirnae,
PRO.17.14	Dawqpyaer pyaer-eu ardanq maqbae lar-euq minav-aer lavnaq-eu tsaq mae.
PRO.17.15	Tsawrcawv deuq-anr mrshawr naeq-awr,
PRO.17.15	Tsaq-awr dawr-eu deuq-anr darnaeq-eu,
PRO.17.15	Heu nyiq jeqluf mr-eu tsawrhaq-anr,
PRO.17.15	Ya’we Miqyaer nuidav dav-eu mae.
PRO.17.16	Aqdzawq argan tiq ghaq, aqyawf-euq aqlaf-euq lafkhoer,
PRO.17.16	Zaqsiq tsawrganr-euq arpoeq bif-eu jeq anr-eu khawf,
PRO.17.16	Geufmawf-eu nuima maqanr nar-aq,
PRO.17.16	Aqjeq gardanr tsoeq-eu la?
PRO.17.17	Cawq-aq, yawqjawr navluf gaq-awr,
PRO.17.17	Maernmr-aq, shaqzanq cawpi-eu gharduq daefle-euq mae.
PRO.17.18	Ghovshaw nya-eu jeq maqanr-eu tsawrhaq-aq,
PRO.17.18	Lafma daeq-awr dawqpae jawr-eu tsawrhaq-euq maeqshi kamq-eu mae.
PRO.17.19	Yawbanq yawlaeq jeq-anr gaq-eu tsawrhaq-aq,
PRO.17.19	Iqdaeq iqcae-anr gaq-awr,
PRO.17.19	Yawqha-euq lanrkhaeq ciqgor-eu ghaq-aq,
PRO.17.19	Cawv-ir-eu jeq povluf-eu mae.
PRO.17.20	Jaqmyawf maershuir nuima anr-eu tsawrhaq-aq,
PRO.17.20	Yawmuiq jeq maq povmawr nya-aer,
PRO.17.20	Maeqlar birpyawv-aer tsof-eu tsawrhaq-aq,
PRO.17.20	Yawdoer jeq-euq lafkhoer ya ga’anrghae taef-a.
PRO.17.21	Aqdzawq argan gan-eu zaq jawr-eu tsawrhaq-aq, nuima yacawv-awr,
PRO.17.21	Dawrga-euq aqda-aq, laqkhaq maqya caerhaw-ar.
PRO.17.22	Nuima laqkhaq caer-eu jeq-aq, javghaq lof-aer muiq-eu mae.
PRO.17.22	Aerkhawf, nuima saflar pav-ir-euq nar-aq, shaqyoeq gui-ir-eu mae.
PRO.17.23	Tsawrcawv-aq, barzaf-anr lafnmf nmflar-eu gar yur-awr,
PRO.17.23	Dawr-awr tsaq-eu garma-anr yurpyawv-eu mae.
PRO.17.24	Ghovshaw nya-eu jeq anr-eu tsawrhaq-euq maeqshi,
PRO.17.24	Zaqsiq tsawrganr jav-eu mae.
PRO.17.24	Aerkhawf, aqdzawq argan-euq myavnuiv-aq,
PRO.17.24	Mqdzer mirdzer-anr haw-eu mae.
PRO.17.25	Aqdzawq argan gan-eu zaqyo jawr-eu aqda-aq, nuima yacawv-awr,
PRO.17.25	Aqyawf-anr baw-euq aqma-aq, nuima ya’nar-eu mae.
PRO.17.26	Tsaq-awr dawr-eu tsawrhaq-anr guirof tif-eu-aq maqmuiq-a.
PRO.17.26	Khoerlof-aer durni, dzoeqda deuq dawrcoeni ghae-eu baqda’nae,
PRO.17.26	Aqyawf maf-anr diq-eu khawf maqmuiq-a.
PRO.17.27	Siqnya-eu tsawrganr anr-eu tsawrhaq-aq,
PRO.17.27	Dawq kharngeur-eu maqngaeq-aer,
PRO.17.27	Ghovshaw nya-eu tsawrhaq-aq, saflar sarlaevni jav-eu mae.
PRO.17.28	Aqdzawq argan pyeuf-eu khawf, ciqcurni jawrnya nar-aq,
PRO.17.28	Tsawrganr anr-eu laer sawx-awr,
PRO.17.28	Maeqluq piqtaeq-awr jawrnya nar-aq,
PRO.17.28	Ghovshaw nya-eu tsawrhaq laer sawx-eu mae.
PRO.18.1	Yawqha taef-aer yawceuv ceuv-aer jawr-eu tsawrhaq-aq,
PRO.18.1	Yawqha-euq yawmawf ya’mrni pov-awr,
PRO.18.1	Tsawrganr-euq lafkhoer dartsaev-euq yawqjeq navluf-anr caeler-eu mae.
PRO.18.2	Aqdzawq argan-aq, ghovshaw nya-eu jeq-anr laqkhaq maqcaer-a.
PRO.18.2	Aerkhawf, yawqha-euq nuima bimawr-eu gar taef-aer laqkhaq caer-eu mae.
PRO.18.3	Yawcawv jeq oe ngae, hawdoer-eu jeq khawf oe-awr,
PRO.18.3	Daqga-eu jeq naeq-aer bi shafdawr-ir-eu jeq oe-eu mae.
PRO.18.4	Tsawrhaq-euq khaqmae-anr nae dovle-euq dawq-aq,
PRO.18.4	Ircuf tmqnaf-anr dur-awr,
PRO.18.4	Zaqsiq tsawrganr-euq cuq-aq,
PRO.18.4	Yoerluf-eu ircuf lawrgawv-anr dur-eu mae.
PRO.18.5	Zaqhuiq zaqnyir tser-awr tsawrcawv paw pyawq-eu-aq maqmuiq-a.
PRO.18.5	Tsaq-awr dawr-eu tsawrhaq-anr gheucoqni dar-eu khawf maqmuiq-a.
PRO.18.6	Aqdzawq argan-euq maeqluq-aq,
PRO.18.6	Iqdaeq iqcae bi dovlar-awr,
PRO.18.6	Aqyawf-euq khaqmae-aq,
PRO.18.6	Darcuir nae bidiq-eu laer kur-eu mae.
PRO.18.7	Aqdzawq argan-aq, yawqha-euq khaqmae nae yabi lavcawv-awr,
PRO.18.7	Aqyawf-euq maeqluq-aq, yawqha-euq nuima saflar-anr, khmrpaf-eu lanrju pyeuf-eu mae.
PRO.18.8	Dawqsav savkhoeq-eu tsawrhaq-euq dawq-aq,
PRO.18.8	Dzarkuir dzarmyaer-anr dur-awr,
PRO.18.8	Dawq khoerdeuq uqmav-euq lafkhoer nyif-ir-eu mae.
PRO.18.9	Yawqha ya’mr-eu jeq maq mrnanr-eu tsawrhaq-aq,
PRO.18.9	Lavcawv-eu tsawrhaq naeq-aer maernmr pyeuf-eu mae.
PRO.18.10	Ya’we Miqyaer-euq tsawrmyanr-aq,
PRO.18.10	Zifdanni ghae-eu lofpir-eu nymrgor pyeuf-awr,
PRO.18.10	Tsaq-awr dawr-eu tsawrhaq deuq caevzafler ngae,
PRO.18.10	Yabuq-ir-eu mae.
PRO.18.11	Smrmuiq aqda-euq pyurshuir myawqganq-aq,
PRO.18.11	Yawqha-euq gharduq zifdanni ghae-eu meuq-anr dur-awr,
PRO.18.11	Gorca’ni ghae-eu meuqlanr-anr dur-eu ma laer noeq-eu mae.
PRO.18.12	Nuima huiq-eu tsawrhaq-euq maeqnan,
PRO.18.12	Lavcawv-eu jeq tae-awr,
PRO.18.12	Nuinanq nuiyu-euq maeqnan,
PRO.18.12	Taqhuiq taqmanr-eu jeq caw-eu mae.
PRO.18.13	Garkawv maqgaq-euq minav-aer aerkhof-eu tsawrhaq-aq,
PRO.18.13	Daqgalar paq-aer ghae-eu, aqdzawq argan-anr dur-eu mae.
PRO.18.14	Tsawrhaq-euq saflar-aq, nargawr-anr daqcoer-eu mae.
PRO.18.14	Aerkhawf, nuima saflar pav-ir-euq nar-aq,
PRO.18.14	Aqsur ghaq kamqcoer nmr-mq?
PRO.18.15	Ghovshaw nya-eu tsawrhaq-euq nuima-aq,
PRO.18.15	Siqnya-eu tsawrganr za-awr,
PRO.18.15	Tsawrganr anr-eu tsawrhaq-euq naqbawr-aq,
PRO.18.15	Siqnya-eu tsawrganr-anr pov-eu mae.
PRO.18.16	Lafnmf nmf-eu jeq-aq, lafnmf nmf-eu ghaq-anr garma pannaeq-awr,
PRO.18.16	Yawhuiq yawmanr tsawrhaq-euq maeqshi, sheuqghaelef nya-eu mae.
PRO.18.17	Yawqha-euq dawqpae jawr-eu tsawrhaq lar-awr nae maq tsermr haw-euq khoerkeuv ni-aq,
PRO.18.17	Yawbae yawqha-euq garkawv aerdov-euq khoerghaq, tsaq-eu gar dur-eu mae.
PRO.18.18	Shaevtsaq tsaq-eu jeq-aq, iqdaeq iqcae-anr lavbyov-awr,
PRO.18.18	Ghaq khav-eu tsawrhaq deuq-euq yawkaq jav-eu garkawv,
PRO.18.18	Lavtsaqgeuf nya-eu mae.
PRO.18.19	Maernmr tiq ghaq tov-ir-euq gar,
PRO.18.19	Nuima bi muiqkhof lar-eu-aq,
PRO.18.19	Zifdanni ghae-eu meuq-anr,
PRO.18.19	Deuvdzaq-eu navmaqtser shaq-awr,
PRO.18.19	Maernmr yawkaq caedzaq-eu jeq-aq,
PRO.18.19	Sanqpaq-euq nymr-euq larghov ghovkaf-anr dur-eu mae.
PRO.18.20	Tsawrhaq tiq ghaq, yawqha-euq khaqmae-euq arsiq-euq baqda’nae uqmav byan-awr,
PRO.18.20	Yawqha-euq maeqluq-anr nae zalar-euq jeq-euq baqda’nae daev taef-a.
PRO.18.21	Maeqlar-aq, toeqshir toeqdaef-eu baoq anr-eu mae.
PRO.18.21	Maeqlar-euq baoq-anr gaq-eu tsawrhaq-aq,
PRO.18.21	Baoq khoer-euq arsiq yadzaq-eu mae.
PRO.18.22	Miqzaq povmawr-euq tsawrhaq-aq,
PRO.18.22	Yawmuiq jeq povmawr-awr,
PRO.18.22	Ya’we Miqyaer ghoer mr-eu jeq za-euq mae.
PRO.18.23	Irshaqzaq dawqnanq zmq-awr shar-eu khawf,
PRO.18.23	Smrmuiqzaq dawqkhav ngaeq-awr aerkhof-eu mae.
PRO.18.24	Tsawrhaq tiq ghaq, cawq ghawqmya’ni jawr-eu khawf, cawv-ir nya-eu mae.
PRO.18.24	Aerkhawf, maernmr navmaqtser dawqpae taeqni jawr-eu cawq jawr-eu mae.
PRO.19.1	Dawrcoeni daef-eu irshaqzaq-aq,
PRO.19.1	Aqdzawq argan gan-awr dawq birpyawv-aer ngaeq-eu tsawrhaq navmaqtser, muiqdzaeq-eu mae.
PRO.19.2	Siqnya-eu tsawrganr maqanr-eu nuima saflar-aq maqmuiq-a.
PRO.19.2	Aqkuir kuirtof ciqkawr-euq khawf, iqbax mrnya-eu mae.
PRO.19.3	Yawqha-euq yawdzawq yawgan-euq baqda’nae,
PRO.19.3	Yawqha-euq garma nanrpov-aer pyeuflar ngae,
PRO.19.3	Aqyawf, Ya’we Miqyaer-anr nuima paer-eu mae.
PRO.19.4	Smrmuiqzaq-aq, cawq myaqlar-eu mae.
PRO.19.4	Aerkhawf, irshaqzaq-aq, yawghoer ma laer aer-eu cawq khawf ghawq-ir-eu mae.
PRO.19.5	Maqtsaq maqdawr-eu tsawrkaq-aq, dar-eu gar maqya daq-aer maqdzeur-ir nya-ar.
PRO.19.5	Jaqmyawf myawf-eu tsawrhaq khawf, maq caevdzeur nya-ar.
PRO.19.6	Tsawrhaq ghawqmya’ni, tsawrhuiq tsawrma-anr ya yur-awr,
PRO.19.6	Lafsawq bif-eu tsawrhaq-anr, yawqghaq navluf cawq cawqmawf-eu mae.
PRO.19.7	Irshaqzaq-anr aqyawf-euq maernmr dawqtawvluf khawf, byae-eu ngeur nar-aq,
PRO.19.7	Aqyawf-euq cawqdeuq ngeurdzaeq, armanni kaq-eu gar caevbyov-eu paq nga?
PRO.19.7	Aqyawf tanqshar-eu dawq, ngaeqngaeq-aer cantae-eu khawf,
PRO.19.7	Aqyawfmaf, aqyawf-anr myavhaw maq cawqnaeq-a.
PRO.19.8	Zaqsiq tsawrganr pov-eu tsawrhaq-aq,
PRO.19.8	Yawqha-euq nuima saflar-anr gaq-awr,
PRO.19.8	Ghovshaw nya-eu jeq-anr mrcaw-eu tsawrhaq-aq,
PRO.19.8	Yawmuiq jeq ya povmawr taef-a.
PRO.19.9	Maqtsaq maqdawr-eu tsawrkaq-aq, dar-eu gar maqya daq-aer maqdzeur-ir nya-ar.
PRO.19.9	Jaqmyawf myawf-eu tsawrhaq khawf yacawv-ir taef-a.
PRO.19.10	Aqdzawq argan, daefdzaq-eu tsawrhaq lof-aer daef-eu maqgeux-eu ngeur nar-aq;
PRO.19.10	Zaqkhav, dzoeqda deuq-euq khoertav uvlanr-eu ngeurdzaeq maqtsaq-a.
PRO.19.11	Noeqdanr doe-eu tsawrhaq-aq,
PRO.19.11	Nuima paerlar-eu maqkawr-aer,
PRO.19.11	Aqcawq-euq yawbanq yawlaeq hawdzeur nya-eu khoer-aq,
PRO.19.11	Aqyawf-euq khanqsaer mae.
PRO.19.12	Sanqpaq nuima paerlar nar-aq,
PRO.19.12	Joeqluf-eu arlaqjaqshir-anr dur-eu mae.
PRO.19.12	Aerkhawf, aqyawf-euq ghoer mr-eu jeq-aq,
PRO.19.12	Yarmof-euq khoertav gadav le-euq ceuq-anr dur-eu mae.
PRO.19.13	Aqdzawq argan gan-eu zaqyo-aq,
PRO.19.13	Yawqha-euq aqda-anr lavcawv-awr,
PRO.19.13	Caecawq shar-eu zaqmiqzaq-aq,
PRO.19.13	Maq tsirlerni ircuf irdzav dzav-eu gar dur-eu mae.
PRO.19.14	Pyurshuir myawqganq hawr-eu nymr-aq,
PRO.19.14	Aqda-euq jeqbir mae.
PRO.19.14	Aerkhawf, noeqdanr doe-eu zaqmiqzaq-aq,
PRO.19.14	Ya’we Miqyaer-anr nae oe-euq mae.
PRO.19.15	Yawdoer doer-eu tsawrhaq-aq, yufdaev-eu maqbaw-aer,
PRO.19.15	Nymrgawq gawq-eu tsawrhaq-aq, ya’maef taef-a.
PRO.19.16	Zanrdawq khofdawq-anr daefcaw-eu tsawrhaq-aq,
PRO.19.16	Yawqha-euq daefzir-anr hawpirnya taef-a.
PRO.19.16	Aerkhawf, yawqha-euq garma-anr hawdoer-eu tsawrhaq-aq, yashir taef-a.
PRO.19.17	Irshaqzaq-anr ghawqshaq gaq-eu tsawrhaq-aq,
PRO.19.17	Ya’we Miqyaer-anr ngaqnaeq-eu jeq pyeuf-eu mae.
PRO.19.17	Aqyawf nae mr-euq jeq-anr,
PRO.19.17	Ya’we Miqyaer tsoeqkhofnaeq taef-a.
PRO.19.18	Noeqtmq-eu jeq jav ngae,
PRO.19.18	Yawqha-euq zaq-anr maeqpar tsovpar-awq.
PRO.19.18	Zaq cawv-ir paq-aer nawq-euq nuima ghaqbaf taqbaf.
PRO.19.19	Nuima yawkhav-aer paercoer-eu tsawrhaq-aq,
PRO.19.19	Khaeq-awr khav-eu gar yadaq taef-a.
PRO.19.19	Nawr, aqyawf-anr cawba le laer nar-aq,
PRO.19.19	Tiqpov sair tiqpov ya cawba naeq-eu mae.
PRO.19.20	Maeqbawq-anr narhaq-awr,
PRO.19.20	Maeqdawq tsovdawq-anr hageuf-awq.
PRO.19.20	Khoerlof-aer nar-aq, aqkar tiqnan nawr tsawrganr anrlar taef-a.
PRO.19.21	Tsawrhaqzaq-euq nuima-euq lafkhoer.
PRO.19.21	Bawqtov ghawqmya’ni anr-eu law-awr khawf,
PRO.19.21	Ya’we Miqyaer-euq maeqbawq taef-aer zifnya-eu mae.
PRO.19.22	Ghawqshaq gaq-eu jeq-aq,
PRO.19.22	Tsawrhaqzaq tiq ghaq-euq lafkhoer nae,
PRO.19.22	Aqcawq geufmawf dzaeqdzaeq-eu jeq pyeuf-eu mae.
PRO.19.22	Irshaqzaq pyeuf-eu-aq,
PRO.19.22	Jaqmyawf myawf-eu tsawrhaq pyeuf-eu navmaqtser muiqdzaeq-eu mae.
PRO.19.23	Ya’we Miqyaer-anr guv-eu jeq-aq,
PRO.19.23	Daef-eu jeq-anr sheuqghae lef-awr,
PRO.19.23	Yawdoer jeq maqya mawr-aer,
PRO.19.23	Nuima tmqjawvni yadaef taef-a.
PRO.19.24	Nymrgawq yawdoer tsawrhaq-aq,
PRO.19.24	Yawqha-euq aqlaf, hawqghawv-anr cawqanr-euq gar nae,
PRO.19.24	Yawqha-euq khaqmae-anr dawvluv-eu aqlaf maq cawqkhof nanr-a.
PRO.19.25	Aqjaf jaf-eu tsawrhaq-anr diq-awq,
PRO.19.25	Maqdzaw-euq zaq yanrnyalar taef-a.
PRO.19.25	Ghovshaw nya-eu tsawrhaq-anr maeqpar-awq,
PRO.19.25	Aqyawf siqnya-eu tsawrganr-anr tserpav birpav nyalar taef-a.
PRO.19.26	Yawqha-euq aqda-anr yaeqbawq-aer ghaenaeq-awr,
PRO.19.26	Aqma-anr taedzae-eu zaqyo-aq,
PRO.19.26	Shafdawr paq-aer ghae-eu jeq mr-awr,
PRO.19.26	Daqga-eu jeq bi keuvle-eu mae.
PRO.19.27	Ngaq-euq zaqyo-or!
PRO.19.27	Maeqdawq tsovdawq-anr maq narhaqni byaer nar-aq,
PRO.19.27	Nawr siqnya-eu tsawrganr-euq dawq-anr nae,
PRO.19.27	Garbanq banq-ir taef-a.
PRO.19.28	Doertsaev taq-euq tsawrkaq-aq,
PRO.19.28	Dawr-awr tsaq-eu jeq-anr aqjaf jaf-awr,
PRO.19.28	Tsawrcawv-euq khaqmae-aq, yawlaeq yawca myeufanr-eu mae.
PRO.19.29	Aqjaf jaf-eu tsawrhaq-anr,
PRO.19.29	Yarkhaq dar-eu laer laeqhmq taq-awr,
PRO.19.29	Aqdzawq argan deuq-euq narkhan,
PRO.19.29	Diq-eu laer laeqhmq taq-euq mae.
PRO.20.1	Jirbaq-aq, aqjaf bi dovlar-awr,
PRO.20.1	Dawryaef-eu jeq-aq, ngaeqdzaq-eu jeq bi dovlar-eu mae.
PRO.20.1	Tsawrganr maqanr-eu tsawrhaq-aq,
PRO.20.1	Jirbaq nae bi sheuqbanq ghae-eu mae.
PRO.20.2	Sanqpaq nuima paerlar nar-aq,
PRO.20.2	Joeqluf-eu arlaqjaqshir-anr dur-eu mae.
PRO.20.2	Aqyawf-anr nuima khar lavpaer-eu tsawrhaq-aq,
PRO.20.2	Yawqha-euq daefzir-anr yawqha iqbax mr-eu mae.
PRO.20.3	Iqdaeq iqcae-anr maqbi keuvlerni,
PRO.20.3	Lavnaq nya-eu tsawrhaq-aq, taqhuiq-eu jeq za taef-a.
PRO.20.3	Aerkhawf, aqdzawq argan aqgeu ghaq maqkaq,
PRO.20.3	Caedanqbae nya-eu mae.
PRO.20.4	Nymrgawq yawdoer-aq, tsaeqyamq-anr maqtsaeq-aer,
PRO.20.4	Yaeqyamq-anr tiqjeq-iq dzaq-eu maqjav-aer,
PRO.20.4	Sharshar-aer yashaq-eu mae.
PRO.20.5	Tsawrhaq-euq nuima-euq lafkhoer anr-eu maeqbawq,
PRO.20.5	Ircuf tmqnaf-anr dur-eu khawf,
PRO.20.5	Ghovshaw nya-eu tsawrhaq gheudovlaf nya-eu mae.
PRO.20.6	Tsawrhaq myaqni-aq, yawqha yawmuiq ma laer taef-aer aer-eu mae.
PRO.20.6	Aerkhawf, sarjax zif-eu tsawrhaq-anr aqsur ghaq povmawr nya-eu?
PRO.20.7	Dawrcoeni daef-eu tsaq-awr dawr-eu tsawrhaq-aq,
PRO.20.7	Aqyawf-euq maeqnan jawryaf-eu zaqdeuq-anr,
PRO.20.7	Guiqlanq pyeuf-eu mae.
PRO.20.8	Yarkhaq dar-eu nuirmanq-euq khoertav nuir-eu sanqpaq,
PRO.20.8	Aqyawf-euq myavnuiv nae yawdoer jeq dawqtawv luf-anr taebyav jir-eu mae.
PRO.20.9	“Ngar, ngaq-euq nuima lavshawr jir-euq ma.
PRO.20.9	Ngar-aq, iqbax maqanrni shawrjaevni ghae-eu ma” laer aqsur ghaq aernya nmr-mq?
PRO.20.10	Maqbyan-eu darsav losiq hawr-eu maqtsaq-eu kuqpaeq heu nyiq jeq luf-anr,
PRO.20.10	Ya’we Miqyaer nuidav dav-eu mae.
PRO.20.11	Zaq pyeuf-eu law-awr khawf, aqyawf aqjox-aer ghae-eu nga laer,
PRO.20.11	Mrdov shardov laf-eu gar nae siqlar-eu mae.
PRO.20.11	Aqyawf mr-eu jeq shawr-awr tsaq nga laq laer siqlar-eu mae.
PRO.20.12	Gaqnya-eu naqbawr hawr-eu mawrnya-eu myavnuiv,
PRO.20.12	Heu nyiq jeq luf, Ya’we Miqyaer nae bae-euq mae.
PRO.20.13	Yuf-eu gar taqgaq, irshaq shaq-ir-eu baw-mr.
PRO.20.13	Myavnuiv mrbyae-awq, nawr tiqdaev dzaq-eu jeq javlar taef-a.
PRO.20.14	Zeur-eu tsawrhaq gur-eu, “Doer-eu laer-aq, doer-eu laer-aq.”
PRO.20.14	Aerkhawf, zeurza-awr irdzeur-euq nar-aq, khanqsaer jaev-eu mae.
PRO.20.15	Shuir khawf jav-awr, khaqlo saer khawf ghawqmya’ni jav-eu mae.
PRO.20.15	Aerkhawf, siqnya-eu tsawrganr anr-eu maeqluq-aq,
PRO.20.15	Poeq-eu saer pyeuf-eu mae.
PRO.20.16	Boermiq siqkhaq-anr kamqnaeq-eu tsawrhaq-euq maeqtsoeq yurtaq-awr,
PRO.20.16	Maqsiq maqsux-eu tsawrhaq-anr,
PRO.20.16	Kamqnaeq-eu tsawrhaq-euq kamq-eu myawqganq lof-aer nyaeftaeq taq-awq.
PRO.20.17	Maershuir shuirza-euq dzaqdzaq dawrdawr-aq,
PRO.20.17	Coerovni ghae-eu mae.
PRO.20.17	Aerkhawf, arsaq saqlar ngae-aq,
PRO.20.17	Aqyawf-euq khaqmae kharshuif khaqlo byan taef-a.
PRO.20.18	Maeqbawq-euq baqda’nae bawqtov dovlar-eu mae.
PRO.20.18	Maeqbawq yawmuiq za-awr nae taef-aer guirdeuv deuv-awq.
PRO.20.19	Dawqdoer jaja-aer can-eu tsawrhaq-aq,
PRO.20.19	Zaftaq-euq jeq jakhawq-eu mae.
PRO.20.19	Khoermirnae, yawqha-euq maeqluq nae,
PRO.20.19	Japoeq-eu janrgeuf-eu tsawrhaq-anr cawq taqcawq.
PRO.20.20	Yawqha-euq aqma aqda-anr yaqkhaer yaq-eu tsawrhaq-aq,
PRO.20.20	Zanrtsuini ghae-eu yamq-anr, aqyawf-euq tsirkhmq miv-ir taef-a.
PRO.20.21	Ardanqbae ngae, yaw’awq-aer za-euq jeqbir-aq,
PRO.20.21	Arsaq saqlar ngae, guiqlanq maqpyeuf-a.
PRO.20.22	Heulof-aer taqaer, “Ngar yawdoer jeq-anr lafpov povkhof ma.”
PRO.20.22	Ya’we Miqyaer-anr dawq-awq,
PRO.20.22	Aqyawf, nawq-anr bibuq-ir taef-a.
PRO.20.23	Ya’we Miqyaer, maqbyan-eu darsav losiq-anr nuidav dav-eu mae.
PRO.20.23	Maqtsaq-eu pavyawq khawf maqmuiq-a.
PRO.20.24	Tsawrhaqzaq kuirtof kharciq-eu,
PRO.20.24	Ya’we Miqyaer navni jav-eu mae.
PRO.20.24	Khoerlof-aer ngeur nar-aq,
PRO.20.24	Tsawrhaqzaq, yawha-euq garma ghovshaw nya-eu aqsur ghaq jawr-eu la?
PRO.20.25	Arsaq saqlar ngae, maqkamq lawnmr-aq, ghaq mir-a laer noeqlar paq-aer,
PRO.20.25	Yawshawr jeq lof-aer lawrnaeq ma laer yawkawr-aer aer-eu-aq,
PRO.20.25	Yawqhar yawqha lanrju khmr-eu jeq pyeuf-eu mae.
PRO.20.26	Tsawrganr byan-eu sanqpaq-aq,
PRO.20.26	Tsawrcawv-anr zardzae-awr,
PRO.20.26	Aqyawf maf-anr lolaeq-euq arbeuv nae laeqnaeq taef-a.
PRO.20.27	Tsawrhaqzaq-euq saflar-aq,
PRO.20.27	Ya’we Miqyaer-euq tsirkhmq pyeuf-awr,
PRO.20.27	Tsawrhaq-euq lafkhoer kharanr-eu jeq-anr povtser haw-eu mae.
PRO.20.28	Ghawqshaq gaq-eu jeq hawr-eu,
PRO.20.28	Yawtsaq yawdawr jeq, sanqpaq-anr hawpir-awr,
PRO.20.28	Ghawqshaq gaq-eu jeq-euq baqda’nae,
PRO.20.28	Aqyawf-euq nuirmanq zifnya-eu mae.
PRO.20.29	Zaqguq deuq-euq ghaq-aq,
PRO.20.29	Aqyawf maf-euq khanqsaer mae.
PRO.20.29	Tsawrmawq deuq-euq uqpyur-aq,
PRO.20.29	Aqyawf maf-euq jaqlaq mae.
PRO.20.30	Diq-awr nae narler-euq khoer-aq,
PRO.20.30	Yawdoer jeq-anr tsiqshawr-awr,
PRO.20.30	Juifnaeq-euq baqda’nae,
PRO.20.30	Lafkhoer paw anr-eu jeq shawrlar-eu mae.
PRO.21.1	Sanqpaq-euq nuima-aq,
PRO.21.1	Ya’we Miqyaer-euq aqlaf-euq lafkhoer,
PRO.21.1	Yoerluf-eu ircuf lawrgawv-anr dur-awr,
PRO.21.1	Ya’we Miqyaer khar yurpyawr mawf-eu paw ir-eu mae.
PRO.21.2	Tsawrhaqzaq-euq garma dawqtawvluf,
PRO.21.2	Yawqha-euq myavnuiv-euq gharduq yawtsaq mae.
PRO.21.2	Aerkhawf, Ya’we Miqyaer-aq, nuima-anr savhaw-eu mae.
PRO.21.3	Ya’we Miqyaer-aq, lawr-eu jeq-anr navmaqtser,
PRO.21.3	Tsaq-awr dawr-eu jeq hawr-eu dawr-awr tsaq-eu jeq mr-eu gar nuikhanr shirdzaeq-eu mae.
PRO.21.4	Nuima huiq-awr janrghae-eu myavnuiv,
PRO.21.4	Hawr-eu tsawrcawv-euq tsirkhmq-aq, iqbax mae.
PRO.21.5	Yawbym bym-eu tsawrhaq-euq bawqtov-aq,
PRO.21.5	Yawduq bawni jeuqle ovle-eu mae.
PRO.21.5	Aerkhawf, taeqtsar khartsar-eu tsawrhaq-aq,
PRO.21.5	Yawduq bawni irshaq yashaq-ir taef-a.
PRO.21.6	Jaqmyawf myawf-eu maeqlar nae,
PRO.21.6	Za-euq pyurshuir myawqganq-aq,
PRO.21.6	Tiqkhaeq larkhaeq-euq lafkhoer,
PRO.21.6	Byov-ir nya-eu ircuf-euq safkhoeq lof-aer dur-awr,
PRO.21.6	Shir-eu jeq-anr pov-eu mae.
PRO.21.7	Aqyawfmaf, dawr-awr tsaq-eu jeq,
PRO.21.7	Tiqjox-aer ghaenae-iq maqmr-eu mirnae,
PRO.21.7	Tsawrcawv-euq coeqler civler-eu jeq,
PRO.21.7	Aqyawf maf-anr lavcawv taef-a.
PRO.21.8	Yawlaeq tsawrhaq-euq garma-aq,
PRO.21.8	Birpyawv-aer ghae-eu mae.
PRO.21.8	Aerkhawf, yawshawr tsawrhaq mr-eu jeq-aq yawtsaq mae.
PRO.21.9	Caecawq shar-eu zaqmiq aqbur naeq-aer,
PRO.21.9	Irkanr-euq lafkhoer jawr-eu navmaqtser,
PRO.21.9	Nymrmq-euq lafcoer-anr davjawr ler-eu-aq, ghaqdzaeq-eu mae.
PRO.21.10	Tsawrcawv-euq nuima saflar-aq, yawdoer jeq geufmawf-awr,
PRO.21.10	Dawqpae jawr-eu tsawrhaq, aqyawf-euq myavnuiv-euq lafkhoer,
PRO.21.10	Ghoer mr-eu jeq maqya mawr-a.
PRO.21.11	Aqjaf jaf-eu tsawrhaq-anr khaeqnaeq ngae,
PRO.21.11	Maqdzaw-euq zaq-anr bi ganrlar-eu mae.
PRO.21.11	Aerkhawf, tsawrganr anr-eu tsawrhaq-anr maeqnaeq tsovnaeq ngae,
PRO.21.11	Siqnya-eu tsawrganr za-eu mae.
PRO.21.12	Tsaq-awr dawr-eu Miqyaer-aq,
PRO.21.12	Tsawrganr zmq-awr tsawrcawv-euq nymrkhanq-euq lafkhoer,
PRO.21.12	Pyeufluf-eu jeq sharsawx-awr,
PRO.21.12	Aqyawf maf-euq yawdoer yawcawv-euq baqda’nae daeqcoqnaeq taef-a.
PRO.21.13	Irshaqzaq-euq gurdawq-anr naqbawr daeqkaq-eu tsawrhaq-aq,
PRO.21.13	Aqyawf gur ngae, aqcawq-anr maq gaqler-ar.
PRO.21.14	Yawzaf zaf-aer lafsawq bif-eu-aq,
PRO.21.14	Nuipaer bishuf-ir nya-awr,
PRO.21.14	Narkhan paw lafnmf nmf-eu jeq-aq,
PRO.21.14	Nuima yawkhav-aer paer-eu jeq bishuf-ir nya-eu mae.
PRO.21.15	Tsaq-awr dawr-eu tsawrhaq-aq,
PRO.21.15	Dawr-awr tsaq-eu jeq mr-eu gar laqkhaq caer-eu mae.
PRO.21.15	Aerkhawf, yawlaeq yawca jeq mr-eu deuq-euq khoertav,
PRO.21.15	Cawv-ir-eu jeq keuvle taef-a.
PRO.21.16	Ghovshaw nya-eu jeq-euq garma-anr nae,
PRO.21.16	Canbyov ghae-euq tsawrhaq-aq,
PRO.21.16	Shir-euq deuq uiqler duq-anr ya’naq-ir taef-a.
PRO.21.17	Caergha-eu gar gaq-eu tsawrhaq-aq,
PRO.21.17	Irshaq shaq-ir-awr,
PRO.21.17	Jirbaq hawr-eu tsir-anr gaq-eu tsawrhaq-aq,
PRO.21.17	Smrmuiq maq muiqlar nya-a.
PRO.21.18	Tsawrcawv-aq, tsaq-awr dawr-eu tsawrhaq-anr,
PRO.21.18	Kakhof-eu arpoeq pyeuf-awr,
PRO.21.18	Yawbanq yawlaeq mr-eu tsawrhaq-aq,
PRO.21.18	Dawrcoeni ghae-eu tsawrhaq-anr,
PRO.21.18	Kakhof-eu arpoeq yapyeuf taef-a.
PRO.21.19	Nuima paercoer-awr cae-eu taef-aer pyawq-eu zaqmiq aqbur naeq-aer jawr-eu navmaqtser,
PRO.21.19	Bawrtsanq bawrdanr-anr jawr-eu-aq, muiqdzaeq-eu mae.
PRO.21.20	Tsawrganr anr-eu tsawrhaq-euq jawrduq-anr,
PRO.21.20	Yaler paq-aer ghae-eu myawqganq hawr-eu tsir jav-eu mae.
PRO.21.20	Aerkhawf, aqdzawq argan-aq, dzaqbyov jir-eu mae.
PRO.21.21	Tsaq-awr dawr-eu jeq hawr-eu,
PRO.21.21	Ghawqshaq gaq-eu jeq-anr cantae-eu tsawrhaq-aq,
PRO.21.21	Daef-eu jeq, tsaq-awr dawr-eu jeq hawr-eu khanqsaer ya’mawr taef-a.
PRO.21.22	Tsawrganr anr-eu tsawrhaq-aq,
PRO.21.22	Ghaq khav-eu tsawrhaq-euq meuq-anr davur lef-awr,
PRO.21.22	Aqyawf maf-euq ghoeduq pyeuf-eu lofpir duq-anr deuvbyav taef-a.
PRO.21.23	Yawqha-euq khaqmae hawr-eu,
PRO.21.23	Maeqlar-anr hawpir nya-eu tsawrhaq-aq,
PRO.21.23	Yawqha-euq nuima saflar-anr hawpir-awr,
PRO.21.23	Shaqzanq-anr nae bidzeur-ir nya taef-a.
PRO.21.24	Nuima huiq-awr janrghae-eu tsawrhaq-euq tsawrmyanr-aq,
PRO.21.24	“Aqjaf jaf-eu ghaq” laer mae.
PRO.21.24	Aqyawf, nuima huiq-eu lafkhoer,
PRO.21.24	Janrghae-eu jeq mrdov laf-eu mae.
PRO.21.25	Nymrgawq yawdoer tsawrhaq-aq,
PRO.21.25	Yawqha geufmawf-eu jeq nae yabi saef taef-a.
PRO.21.25	Aqjeq mirnae aernar-aq,
PRO.21.25	Aqyawf, yawqha-euq aqlaf nae,
PRO.21.25	Tiqjox-aer ghaenae-iq maq mrmawf-a.
PRO.21.26	Nan’ga-i aqyawf geufmawf-eu yawlof maqbaw-a.
PRO.21.26	Aerkhawf, tsaq-awr dawr-eu tsawrhaq-aq,
PRO.21.26	Tsawrtsir maqtsirni bifdov ghae-eu mae.
PRO.21.27	Tsawrcawv nae lawr-euq jeq-aq,
PRO.21.27	Nuidav davlar paq-aer ghae-eu jeq pyeuf-awr,
PRO.21.27	Nuima doer-eu lafkhoer dirdaq-aer yurlaf-euq jeq ngeurdzaeq,
PRO.21.27	Arnavni byaelar paq-aer ghae-eu nga.
PRO.21.28	Maqtsaq maqdawr-eu tsawrkaq-aq, yacawv-ir taef-a.
PRO.21.28	Aerkhawf, aqyawf-anr narhaq-eu tsawrhaq-aq,
PRO.21.28	Ngaeqsaq-eu maqbaw-ar.
PRO.21.29	Tsawrcawv-aq, yawqha-euq narkhawr lavghanr-eu mae.
PRO.21.29	Aerkhawf, dawrcoerni ghae-eu tsawrhaq-aq,
PRO.21.29	Yawqha-euq garma lavzif-eu mae.
PRO.21.30	Ya’we Miqyaer-anr lavtsoeq nya-eu, zaqsiq tsawrganr,
PRO.21.30	Ghovshaw nya-eu jeq hawr-eu maeqbawq maqjav-a.
PRO.21.31	Guirdeuv deuv-eu arnan-euq gharduq,
PRO.21.31	Manqdeuq laeqhmqtaq nya-eu mae.
PRO.21.31	Aerkhawf, bi ghaqler-eu ghaq-aq, Ya’we Miqyaer mae.
PRO.22.1	Smrmuiq zawr muiq-eu jeq-anr navmaqtser,
PRO.22.1	Tsawrmyanr muiq-eu jeq-anr tsergeuf-awr,
PRO.22.1	Pyur hawr-eu shuir-anr navmaqtser,
PRO.22.1	Ghoer mr-eu jeq-anr noeqpoeq-awq.
PRO.22.2	Tiqkawv lof-aer daeftaf luf-eu smrmuiq,
PRO.22.2	Hawr-eu irshaqzaq nyiq ghaq-anr luf,
PRO.22.2	Ya’we Miqyaer nae bae-euq mae.
PRO.22.3	Noeqsiq noeqmawr nya-eu tsawrhaq-aq,
PRO.22.3	Yawcawv jeq oe nga laer hawmawr-awr caevzaf-eu mae.
PRO.22.3	Aerkhawf, maqdzaw-euq zaq-aq,
PRO.22.3	Maeqhu paw can’ur ghae-awr,
PRO.22.3	Khaeq-eu gar yadaq-eu mae.
PRO.22.4	Nuinanq nuiyu anr-awr,
PRO.22.4	Ya’we Miqyaer-anr guv-eu-aq,
PRO.22.4	Daef-eu jeq hawr-eu khanqsaer za-awr, smrmuiq muiqlar-eu mae.
PRO.22.5	Birpyawv-aer ghae-eu tsawrhaq-euq garma-anr,
PRO.22.5	Aqgan hawr-eu lanrju jav-awr,
PRO.22.5	Yawqha-euq nuima saflar-anr, lofpir nya-eu tsawrhaq-aq,
PRO.22.5	Khoerlof-aer ghae-eu garma-anr, yanrpawrnya taef-a.
PRO.22.6	Zaq can paq-aer ghae-eu garma maeqduq naeq-awq.
PRO.22.6	Aqyawf arkhof lar ngae, garma heu-anr nae maqdov-ir-ar.
PRO.22.7	Smrmuiqzaq-aq, irshaqzaq-euq khoertav uvlanr-awr,
PRO.22.7	Dzirdzov dav-eu tsawrhaq-aq,
PRO.22.7	Parnaeq-euq ghaq-euq zaqkhav yageuf-eu mae.
PRO.22.8	Yawlaeq yawca saeq-eu tsawrhaq-aq,
PRO.22.8	Nuima ghawqshaq-aer ghae-eu jeq yayaeq-awr,
PRO.22.8	Aqyawf-euq nuima paer-eu gawqyoeq-aq,
PRO.22.8	Gardanr maqtsoeq-eu jeq pyeuf-ir taef-a.
PRO.22.9	Nuijer jer-eu myavnuiv-aq, guiqlanq huiq-eu mae.
PRO.22.9	Aqjeq mirnae aernar-aq,
PRO.22.9	Aqyawf, irshaqzaq-anr aqyawf-euq kaqmur bifnaeq-eu mae.
PRO.22.10	Aqjaf jaf-eu tsawrhaq-anr taedzae-awq.
PRO.22.10	Khoernar-aq, caedzaq-eu jeq naqler-awr,
PRO.22.10	Tsawrpyaer pyaer-awr hawdoer-eu jeq khawf byov-ir taef-a.
PRO.22.11	Nuima yawshawr-anr gaq-awr,
PRO.22.11	Maeqluq guiqlanq yawdzanr byan-eu ghaq-aq,
PRO.22.11	Sanqpaq, aqyawf-euq cawq pyeuf taef-a.
PRO.22.12	Ya’we Miqyaer-euq myavnuiv-aq,
PRO.22.12	Siqnya-eu tsawrganr jeqhmq-awr,
PRO.22.12	Yawbanq yawlaeq mr-eu tsawrhaq-euq dawq lavbyov-eu mae.
PRO.22.13	Nymrgawq yawdoer tsawrhaq aer-eu,
PRO.22.13	“Lafnyir paw arlaqjaqshir jawr-a!
PRO.22.13	Ngar, garma-anr dov-ir nar-aq,
PRO.22.13	Yabi kawfsaefdzaq mae.”
PRO.22.14	Maqmuiq-eu zaqmiq aqbur-euq khaqmae-aq,
PRO.22.14	Naf-eu duqkhanq-anr dur-awr,
PRO.22.14	Ya’we Miqyaer byae-eu tsawrhaq-aq,
PRO.22.14	Khoergar ya ga’anrghae taef-a.
PRO.22.15	Yawdzawq yawgan jeq, zaq-euq nuima-anr paftawf taq-euq mae.
PRO.22.15	Dzawpar-eu darcuir nae, garmanr kaq-eu gar taedzae nya-eu mae.
PRO.22.16	Smrmuiq muiqlarni, irshaqzaq-anr khavdzaq-eu tsawrhaq,
PRO.22.16	Hawr-eu smrmuiq muiq-eu tsawrhaq-anr bif-eu ghaq-aq,
PRO.22.16	Yawduq bawni irshaq shaq-ir taef-a.
PRO.22.17	Naqbawr ciqkhmr-awr,
PRO.22.17	Tsawrganr anr-eu deuq-euq dawq-anr narhaq-awq.
PRO.22.17	Ngaq-euq siqnya-eu tsawrganr-anr,
PRO.22.17	Nuima pan-awr hageuf-awq.
PRO.22.18	Dawq heudeuq dawqtawvluf,
PRO.22.18	Nawq-euq maeqluq-anr paftawf taq-awq.
PRO.22.18	Nawr, nawq-euq lafkhoer jeqhmqtaq nar-aq,
PRO.22.18	Nawq-euq gharduq nuikhanr shirlar-eu jeq pyeuf taef-a.
PRO.22.19	Nawr, Ya’we Miqyaer-anr bighoe-eu gharduq,
PRO.22.19	Iqnan, ngar, nawq-anr maeqdawq tsovdawq bif-eu ma.
PRO.22.19	Nawq-anr aerma, nawq-anr!
PRO.22.20	Ngar, nawq-anr zawr muiq-eu maeqbawq bif-eu dawq,
PRO.22.20	Hawr-eu siqnya-eu tsawrganr bofnaeq-euq maqngeur-a laq?
PRO.22.21	Heu-aq, ngar, nawq-anr yawtsaq yawdawr-euq dawq-euq yawduq bi siqnya-awr,
PRO.22.21	Nawq-anr khaerghae-euq tsawrhaq-anr yawtsaq yawdawr-euq dawq,
PRO.22.21	Bi aerkhof nya-eu gharduq maqngeur-a lor?
PRO.22.22	Irshaqzaq-anr tanrjoe taq daenaeq.
PRO.22.22	Aqjeq mirnae aernar-aq, aqyawf-aq irshaq mae.
PRO.22.22	Lanrkhaeq-anr shaqzanq daqluf-eu tsawrhaq-anr khawf, taqpar khaeqnaeq.
PRO.22.23	Aqjeq mirnae aernar-aq,
PRO.22.23	Ya’we Miqyaer, aqyawf maf-euq gharduq yarkhaq jadan naeq-awr,
PRO.22.23	Aqyawf maf-anr yurgeuf naeq-euq deuq-euq daefzir-anr yur taef-a.
PRO.22.24	Nuima paercoer-eu tsawrhaq naeq-aer cawq taqcawq,
PRO.22.24	Nuima ardzaeq-aer paernya-eu tsawrhaq naeq-aer khawf taqcan.
PRO.22.25	Maqngeur nar-aq, nawr, aqyawf-euq garma dzawgeuf-awr,
PRO.22.25	Nawq-euq nuima saflar lanrju-anr pafler nya-eu baw-mr.
PRO.22.26	Lafma daeq-awr kamq-eu tsawrhaq lof-aer taqjanr,
PRO.22.26	Aqcawq-euq dzirdzov tsoeqnaeq ma laer tiqjawr-iq taqkamq.
PRO.22.27	Nawr, aqyawf-anr dzirdzov tsoeqnaeq-eu tiqjeq-iq maqjav-eu ngeur nar-aq,
PRO.22.27	Aqjeq mirnae, nawq-euq yufzar bi bafgeuf-eu laer ghae-eu le?
PRO.22.28	Arhu, nawq-euq aqpoeq aqbawr deuq nae,
PRO.22.28	Tsaqtsov taqyaf-euq mirkaq lotsov-anr taq lavjiv.
PRO.22.29	Nawr, yawqha-euq gar yawmuiq-aer mrmuiq nya-eu tsawrhaq tiq ghaq-anr mawrluf ma laq?
PRO.22.29	Aqyawf, tsawrmyanr maqdov-eu tsawrhaq-euq maeqshi maqngeur-eu,
PRO.22.29	Sanqpaq-euq maeqshi yayawf taef-a.
PRO.23.1	Nawr, nuir-awr dzaq-eu laer uvlanr-eu deuq naeq-aer, hawqjawq jawqluf ngae,
PRO.23.1	Nawq-euq maeqshi jav-eu jeq-anr,
PRO.23.1	Yawmuiq-aer sharnoeq sharsawx duq-awq.
PRO.23.2	Nawr dzaq-eu gar gaq-eu tsawrhaq pyeuf nar-aq,
PRO.23.2	Micaer yur-awr yawqha-euq kawqlanr-anr yurmawq taq-awq.
PRO.23.3	Aqyawf nae shardanr taq-euq dzarkuir deuq-anr nuikhanr taqjav.
PRO.23.3	Aqjeq mirnae aernar-aq, dzarkuir khoerdeuq-aq,
PRO.23.3	Maershuir shuir-eu jeq pyeufnya-eu mae.
PRO.23.4	Smrmuiq muiqlarni taef-aer mr-eu ardzaeq-aer taq laejae.
PRO.23.4	Yawqha ghovshaw nya-eu jeq-euq baqda’nae,
PRO.23.4	Naq paq-aer ghae ngae naq-awq.
PRO.23.5	Nawr, nawq-euq myavnuiv,
PRO.23.5	Yawqngaef pyeuf-ir-eu jeq-anr hawluf-eu le laq?
PRO.23.5	Aqjeq mirnae aernar-aq, pyurshuir myawqganq-aq,
PRO.23.5	Yawqha yawqha aqdanr tsoflar-awr,
PRO.23.5	Khaqdzer lof-aer mq paw zawbyovghae nya-eu mae.
PRO.23.6	Tsawrtsir-euq hawqje-anr, dzaq-eu laer hawqjawq taqjawq.
PRO.23.6	Aqyawf nae shardanr taq-euq dzarkuir-anr nuikhanr taqjav.
PRO.23.7	Aqjeq mirnae aernar-aq,
PRO.23.7	Tsawrhaqzaq-aq, yawqha-euq nuima-euq lafkhoer noeq-eu lof-aer pyeuf-eu mae.
PRO.23.7	Aqyawf, nawq-anr, “Dzaq-awr dawr-awq!” laer aer-eu khawf,
PRO.23.7	Aqyawf-euq nuima-aq, nawq naeq-aer maqjav-a.
PRO.23.8	Nawq nae dzar uicuiv dzaqanr taq-euq khoer, uqpaef ya paefdzae-awr,
PRO.23.8	Nawq nae aqyawf-anr japoeq-euq dawq,
PRO.23.8	Yawfngaef pyeuf-ir taef-a.
PRO.23.9	Aqdzawq argan gaqnya-eu gar, dawq taqngaeq.
PRO.23.9	Aqjeq mirnae aernar-aq,
PRO.23.9	Aqyawf, nawq-euq dawq-euq zaqsiq tsawrganr-anr hawdoer nya-eu mae.
PRO.23.10	Arhuba nae tsaqtsov taq-euq, mirkaq-euq lotsov taq lavjiv.
PRO.23.10	Murcoeq aqnmr-euq mirtsaq-anr taq yurgeufnaeq.
PRO.23.11	Aqjeq mirnae aernar-aq,
PRO.23.11	Aqyawf maf-anr kakhof-eu ghaq-aq,
PRO.23.11	Ghaq khav-awr, aqyawfmaf jawr-eu paw pyawq-awr,
PRO.23.11	Nawq-anr yarkhaq jalar taef-a.
PRO.23.12	Nawq-euq nuima maeqdawq tsovdawq-anr hageuf-awr,
PRO.23.12	Nawq-euq naqbawr siqnya-eu tsawrganr-anr narhaq-awq.
PRO.23.13	Maq nyinaqni, zaq-anr dzawpar naeq-awq.
PRO.23.13	Aqjeq mirnae aernar-aq,
PRO.23.13	Nawr, aqyawf-anr darcuir nae diqnaeq nar-aq, aqyawf maqshir-ar.
PRO.23.14	Nawr, aqyawf-anr darcuir nae diq-eu baqda’nae,
PRO.23.14	Aqyawf-euq saflar shiqbuir lanma-anr nae buq-ir taef-a.
PRO.23.15	Ngaq-euq zaqyo-or!
PRO.23.15	Nawq-euq nuima yawganr nar-aq,
PRO.23.15	Ngaq-euq nuima khawf,
PRO.23.15	Aqdir laqkhaqcaer ma.
PRO.23.16	Nawr, nawq-euq maeqluq nae tsaq-eu jeq ngaeq ngae,
PRO.23.16	Ngaq-euq nuima-euq lafkhoer keuvni, nuikhanrshir duidui nya.
PRO.23.17	Nawq-euq nuima iqbaxzaq-anr myavnav taqbi nav.
PRO.23.17	Aerkhawf, nawq-euq tiqzir,
PRO.23.17	Ya’we Miqyaer-anr guv-eu jeq-anr nuima keuv-awq.
PRO.23.18	Khoerlof-aer janr nar-aq,
PRO.23.18	Nawr maeqhu paw yadaef-eu yawduq baw-awr,
PRO.23.18	Nawq nae noeqtmq taq-euq jeq,
PRO.23.18	Maqya bi deuvtsaev dzae-ar.
PRO.23.19	Ngaq-euq zaqyo-or!
PRO.23.19	Narhaq-awr ganrlar-awq.
PRO.23.19	Nawq-euq nuima-anr, tsaq-eu garma kanr-anr sheuqmaeq naeq-awq.
PRO.23.20	Jirbaq dawryaef-eu deuq hawr-eu,
PRO.23.20	Shaqjir dzaqbov bov-eu deuq naeq-aer taq keuqler.
PRO.23.21	Aqjeq mirnae aernar-aq,
PRO.23.21	Dzaqyaef dawryaef-eu deuq hawr-eu,
PRO.23.21	Dzaqdaev dawrdaev-eu maqbaw-eu deuq-aq, irshaq yashaq-ir-awr,
PRO.23.21	Yuf-eu gar gaq-awr, yufnoeq maqbeurni taef-aer ghae nar-aq,
PRO.23.21	Saqpar parcaer yadm taef-a.
PRO.23.22	Nawq-anr bi daefle-euq nawqda-anr narhaq-awr,
PRO.23.22	Nawqma mawq-ir ngae, aqyawf-anr taq hawdoer.
PRO.23.23	Yawtsaq yawdawr jeq zeur-awr taq anqdzae,
PRO.23.23	Zaqsiq tsawrganr, maeqdawq tsovdawq hawr-eu ghovshaw nya-eu jeq khawf zeur-awq.
PRO.23.24	Tsaq-awr dawr-eu tsawrhaq-euq aqda-aq, laqkhaq yacaer-awr,
PRO.23.24	Tsawrganr anr-eu zaq-anr bi daefle-euq tsawrhaq-aq,
PRO.23.24	Aqyawf-euq baqda’nae yalur ya caergha taef-a.
PRO.23.25	Nawqda hawr-eu nawqma-anr, laqkhaq bicaer-awq,
PRO.23.25	Nawq-anr baw-euq aqma-anr laqkhaq bicaer duidui-awq.
PRO.23.26	Ngaq-euq zaqyo-or!
PRO.23.26	Nawq-euq nuima, ngaq-anr bifnaeq laf-awr,
PRO.23.26	Nawq-euq myavnuiv, ngaq-euq garma-anr hawtsov taq-awq.
PRO.23.27	Aqjeq mirnae aernar-aq,
PRO.23.27	Mawrdo anq-eu tsawrhaq-aq, naf-eu duqkhanq-anr dur-awr,
PRO.23.27	Cirpir-aq, landuq yawsuf-anr dur-eu mae.
PRO.23.28	Aqyawfmaf shaqlof lof-awr,
PRO.23.28	Zaqyo aqli deuq-euq ghanrcae, yawbanq yawlaeq mr-eu tsawrhaq bi myaqlar-eu mae.
PRO.23.29	Ghawqshaq-aer ghaesaef-eu aqsur ghaq la?
PRO.23.29	Nuima cawvsaef-eu aqsur ghaq la?
PRO.23.29	Aqcawq-anr caecawq shar-eu aqsur ghaq la?
PRO.23.29	Dawqghof dov-eu aqsur ghaq la?
PRO.23.29	Gardanr maqtsoeq-eu gar marnar baw-eu aqsur ghaq la?
PRO.23.29	Myavnuiv nerkanni ghae-eu aqsur ghaq la?
PRO.23.30	Khoer-aq, jirbaq kharjav-eu gar nuirtsov taq-euq tsawrhaq hawr-eu,
PRO.23.30	Jirbaq jirkeuq povdawr-eu tsawrhaq mae.
PRO.23.31	Nertseuvni ghae-awr, khmqmaq-anr kharanr ngae, narguir guirlar guirlar-aer jav-eu uqtaf,
PRO.23.31	Dawranrmuiq duidui-eu jirbaq-anr taqhaw.
PRO.23.32	Arsaq saqlar ngae-aq, arlawr lof-aer tovlar-awr,
PRO.23.32	Dof khav-eu arlawr-euq dof lof-aer dur-eu mae.
PRO.23.33	Nawq-euq myavnuiv-anr kharngeur-eu jeq mawrlar-awr,
PRO.23.33	Nawq-euq nuima-anr nae,
PRO.23.33	Birpyawv-aer ghae-eu jeq ngaeqdov laf-eu mae.
PRO.23.34	Nawr, iqmalavshav-euq ghanrcae,
PRO.23.34	Gayuf taq-awr buluf-eu tsawrhaq tiq ghaq lof-aer dur-awr,
PRO.23.34	Lawq-euq lafkhoer, saqpar gheutaw-eu khawrzeur-euq uqdu yufluf-eu gar dur taef-a.
PRO.23.35	Nawr aer-eu, “Aqyawfmaf, ngaq-anr diq-euq khawf ngaq-anr maq narlar-a.
PRO.23.35	Aqyawfmaf, ngaq-anr khov-euq khawf, ngaq-anr maq siqlar nya.
PRO.23.35	Aqjeq mirnae ngaq-anr maq noeqganr lar-eu nya heu?
PRO.23.35	Ngar, parya povdawr-ir nya siq.”
PRO.24.1	Tsawrdoer deuq-anr myavnav taqnav.
PRO.24.1	Aqyawfmaf naeq-aer khawf taq jawrtafmawf.
PRO.24.2	Aqjeq mirnae aernar-aq, aqyawf maf-euq nuima,
PRO.24.2	Aqcawq-anr coeqler civler-eu jeq tov-awr,
PRO.24.2	Aqyawf maf-euq maeqluq,
PRO.24.2	Gardzaq garkawv lavdov-eu jeq ngaeq-eu mae.
PRO.24.3	Nymr-aq, zaqsiq tsawrganr nae yatsov-awr,
PRO.24.3	Ghovshaw-eu jeq nae ya lavzif-eu mae.
PRO.24.4	Siqnya-eu tsawrganr-euq baqda’nae,
PRO.24.4	Nymr-euq arlawv deuq-euq lafkhoer,
PRO.24.4	Arpoeq khav-awr hawmuiq-eu myawqganq deuq yurbyan taq-euq mae.
PRO.24.5	Tsawrganr anr-eu tsawrhaq-aq,
PRO.24.5	Ghaq khav-awr, siqnya-eu tsawrganr anr-eu tsawrhaq khawf,
PRO.24.5	Ghaq par anrdzaeq lar-eu mae.
PRO.24.6	Maeqbawq yawmuiq za-euq baqda’nae,
PRO.24.6	Nawr guirdeuv deuvnya-awr,
PRO.24.6	Maeqbawq bif-eu tsawrhaq ghawqmya’ni jawr nar-aq, ghaqlernya taef-a.
PRO.24.7	Zaqsiq tsawrganr-aq,
PRO.24.7	Aqdzawq argan-euq gharduq,
PRO.24.7	Ardzaeq-aer gor-eu jeq pyeuf-eu mae.
PRO.24.7	Aqyawf, lanrkhaeq-anr jawr ngae,
PRO.24.7	Dawq ngaeq-eu laer khaqmae maq mrnga-a.
PRO.24.8	Yawdoer jeq mr-eu laer tov-eu tsawrhaq-anr,
PRO.24.8	Aqcawq, yawdoer jeq mr-eu bawqtov yawsanr laer kur taef-a.
PRO.24.9	Yawdzawq yawgan jeq noeqdov-eu-aq, iqbax pyeuf-eu mae.
PRO.24.9	Aqjaf jaf-eu tsawrhaq-aq,
PRO.24.9	Aqcawq-euq gharduq nuidav davlar paq-aer ghae-eu mae.
PRO.24.10	Shaqzanq puqle ngae, nawr coq-ir nar-aq,
PRO.24.10	Nawr nuighaq baq-eu mae.
PRO.24.11	Shirduq-anr bi tsanrghae luf-eu tsawrhaq-anr gheudov-awr,
PRO.24.11	Bisaef-eu laer gacoq gacoq-aer canluf-eu tsawrhaq-anr gheukhof-awq.
PRO.24.12	Nawr heulof-aer aernar-aq,
PRO.24.12	“Hawsher-eq, nga’maf garkawv heu-anr maq siqnya-aq.”
PRO.24.12	Nuima-anr savhaw-eu ghaq, garkawv heu-anr maq ghovshaw nya-a laq?
PRO.24.12	Nawq-euq nuima saflar-anr hawpir-eu ghaq, garkawv heu-anr maq siqnya-a lor?
PRO.24.12	Aqyawf, tsawrhaqzaq nae kharmr-euq lof-aer geuxni, maq janrkhof naeq-ar laq?
PRO.24.13	Ngaq-euq zaqyo-or!
PRO.24.13	Byaquir-aq, yawmuiq mirnae dzaq-awq.
PRO.24.13	Byaqyav-euq lafkhoer danq-eu byaquir-aq,
PRO.24.13	Nawr myeufhaw ngae yawcoer mae.
PRO.24.14	Zaqsiq tsawrganr-anr siqnya-eu jeq khawf,
PRO.24.14	Nawq-euq nuima saflar gharduq, khoerlof-aer dur taef-a.
PRO.24.14	Nawr povmawr-euq nar-aq,
PRO.24.14	Maeqhu paw yadaef-eu yawduq baw-awr,
PRO.24.14	Nawq nae noeqtmq taq-euq jeq maqya bi deuvtsaev dzae-ar.
PRO.24.15	Tsawrcawv deuq-or!
PRO.24.15	Tsaq-awr dawr-eu tsawrhaq-euq jawrduq-anr,
PRO.24.15	Tanrjoe joe-eu laer taq dzurzaftaq.
PRO.24.15	Aqyawf-euq ghaqnaq naqduq-anr taq daeler.
PRO.24.16	Aqjeq mirnae aernar-aq,
PRO.24.16	Tsaq-awr dawr-eu tsawrhaq-aq,
PRO.24.16	Shif pov coq-ir-euq khawf par turlar taef-a.
PRO.24.16	Aerkhawf, tsawrcawv deuq-aq,
PRO.24.16	Shaqzanq keuvle ngae, sanqtiftif taef-a.
PRO.24.17	Nawq-anr muir-eu tsawrhaq coq-ir ngae, laqkhaq taqcaer,
PRO.24.17	Aqyawf sanqtiftif ngae,
PRO.24.17	Nawq-euq nuima ardzaeq-aer laqkhaq taqcaer.
PRO.24.18	Maqngeur nar-aq,
PRO.24.18	Ya’we Miqyaer mawr-awr, nuima maqmuiq-aer,
PRO.24.18	Aqyawf-anr nuima maqpaerni, yurpyawr-eu baw-mr.
PRO.24.19	Yawdoer jeq mr-eu deuq-euq baqda’nae, nuima taqlanr,
PRO.24.19	Tsawrcawv-anr myavnav khawf taqnav.
PRO.24.20	Tsawrdoer deuq-aq,
PRO.24.20	Maeqhu paw daefdav lef-eu gharduq yawduq maqbaw-a,
PRO.24.20	Tsawrcawv deuq-euq tsirkhmq-aq, yabi bawmiv taef-a.
PRO.24.21	Ngaq-euq zaqyo-or!
PRO.24.21	Ya’we Miqyaer hawr-eu sanqpaq-anr guv-awr,
PRO.24.21	Puiq-eu tsawrhaq deuq naeq-aer taq gmler.
PRO.24.22	Aqjeq mirnae aernar-aq,
PRO.24.22	Khoerlof-aer ghae-eu tsawrhaq deuq-euq khoertav,
PRO.24.22	Tiqpov taef-aer shaqzanq keuvle taef-a.
PRO.24.22	Ya’we Miqyaer hawr-eu,
PRO.24.22	Sanqpaq-anr nae oe-eu lavcawv-eu jeq-anr aqsur ghaq siqnya-eu la?
PRO.24.23	Dawqdaq heudeuq khawf, tsawrganr anr-eu tsawrhaq-euq dawq mae.
PRO.24.23	Yarkhaqdar ngae, myavpyawq huiqnyir tser-eu-aq maqmuiq-a.
PRO.24.24	Tsawrcawv-anr, “Nawr-aq, tsaq-awr dawr-eu tsawrhaq mae” laer aer-eu tsawrhaq-anr,
PRO.24.24	Aqcawq yaqkhaer yaq-awr, tsawrjeuq tsawrca deuq khawf byae taef-a.
PRO.24.25	Aerkhawf, tsawrcawv-anr ngeur-eu lof-aer maeqpar naeq-eu tsawrhaq deuq-anr,
PRO.24.25	Nuikhanr shir-awr, aqyawf maf-euq khoertav muiq-eu guiqlanq keuvle taef-a.
PRO.24.26	Tsaq-eu jeq, aerkhof naeq-eu tsawrhaq-aq,
PRO.24.26	Maeqluq-anr maeqcur cur-eu gar dur-eu mae.
PRO.24.27	Lafnyir jav-eu nawq-euq gar, laeqhmq ghaq-awr,
PRO.24.27	Yawqha-euq yar mrluiv ghaq-euq mirtsa taef-aer,
PRO.24.27	Nawq-euq nymr tsov-awq.
PRO.24.28	Tiqjeq-iq maqngeur-eu gar,
PRO.24.28	Dawqpae jawr-eu tsawrhaq-anr coeqler paq-aer sarkir taqkamq.
PRO.24.28	Nawq-euq maeqluq nae khawf maershuir taqshuir.
PRO.24.29	Heulof-aer taqaer,
PRO.24.29	“Aqyawf, ngaq-anr janrnaeq laf-euq lof-aer,
PRO.24.29	Ngar, aqyawf-anr janrkhofnaeq ma.
PRO.24.29	Ngar, aqyawf nae mr-euq lof-aer geuxni, janrkhof ma.”
PRO.24.30	Ngar, nymrgawq yawdoer tiq ghaq-euq daeyar-anr cantsaev-euq ma.
PRO.24.30	Ghovshaw nya-eu jeq maqanr-eu tsawrhaq tiq ghaq-euq aqgaf yarkmr-anr khawf, cantsaev-euq ma.
PRO.24.31	Khoergar, aqgan bawduv daeftsanq taq-awr,
PRO.24.31	Pafdaeq arbawq uvtaeqjir taq-euq uqtaf,
PRO.24.31	Yarkmr gawqlanr taq-euq khaqlo deuq khawf, gabyavjir taq-euq mae.
PRO.24.32	Ngar khoergar hawmawr-awr,
PRO.24.32	Yawmuiq-aer sharnoeq sharsawx-euq ma.
PRO.24.32	Ngar haw ngae, maeqdawq tsovdawq za-euq ma.
PRO.24.33	Tiqkhaeq yufla siq. Uicuiv yufnirgha la.
PRO.24.33	Lafpyaef pyaef-awr tiqkhaerkhaeq yufla siq.
PRO.24.34	Khoer-euq baqda’nae, irshaq shaq-eu jeq,
PRO.24.34	Nawr jawr-eu gar tanrjoe lof-aer oekeuv-awr,
PRO.24.34	Nym-eu jeq, nawr jawr-eu gar guirdeuv keuka bafluf-eu tsawrhaq lof-aer oekeuv taef-a.
PRO.25.1	Dawqdaq heudeuq khawf, Yurdav sanqpaq Heqzeqkir-euq tsawrhaq nae haw-awr bofdov taq-euq Sorlaqmoq-euq dawqdaq deuq mae.
PRO.25.2	Kharngeur-eu jeq zaftaq-eu-aq,
PRO.25.2	Miqyaer-euq yawshaef khanqsaer pyeuf-eu mae.
PRO.25.2	Aerkhawf, kharngeur-eu jeq povmawr nya-eu-aq,
PRO.25.2	Sanqpaq deuq-euq khanqsaer pyeuf-eu mae.
PRO.25.3	Mq gor-awr mirtsaq naf-eu lof-aer durni,
PRO.25.3	Sanqpaq deuq-euq nuima-anr pov ngae, maq povduq nya-a.
PRO.25.4	Pyur-euq lafkhoer anr-eu maqmuiq-eu jeq, kharshawrdov ngae,
PRO.25.4	Pyur taev-eu bajiq-aq, pyur khoer nae mrmyawq taevdovlaf nya-eu mae.
PRO.25.5	Sanqpaq-euq maeqshi nae tsawrcawv gheudovdzae ngae,
PRO.25.5	Sanqpaq-euq nuirmanq, tsaq-awr dawr-eu lafkhoer zifnya-eu mae.
PRO.25.6	Sanqpaq-euq maeqshi, yawqhar yawqha taq ciqpoeq,
PRO.25.6	Tsawrhuiq tsawrma-euq yawfduq-anr taqyawf.
PRO.25.7	Nawq-euq myavnuiv nae ya’mawr-euq dzoeqda-euq maeqshi, bi gheuka-eu navmaqtser,
PRO.25.7	Sanqpaq nae, “Heugar nuirdav lar-awq” laer bi’aer-eu-aq, ghaqdzaeq-eu mae.
PRO.25.8	Yarkhaq darduq-anr yarkhaq ja-ir-eu taqtaeq.
PRO.25.8	Maqngeur nar-aq, arsaq saqlar ngae,
PRO.25.8	Nawq-euq dawqpae jawr-eu tsawrhaq,
PRO.25.8	Nawr daqgalar paq-aer janrnaeqlaf nar-aq, aqjox-aer ghae nmr-mq?
PRO.25.9	Nawq-euq dawqpae jawr-eu tsawrhaq naeq-aer,
PRO.25.9	Garkawv jav ngae, jasawx geuf-awr,
PRO.25.9	Aqcawq-euq garkawv zaftaq-eu jeq taq jadov.
PRO.25.10	Maqngeur nar-aq, aqcawq yagaq-awr,
PRO.25.10	Nawr daqgalar paq-aer ghae-eu jeq jakhawq ghae-awr,
PRO.25.10	Arsaq saq-eu maqbawni nawq-euq tsawrmyanr cawv taef-a.
PRO.25.11	Yamqlaw-anr ngaeqtsaq-euq dawq-aq,
PRO.25.11	Pyur khmqmaq-anr dawvanr taq-euq, shuir-euq arsiq-anr dur-eu mae.
PRO.25.12	Narhaq geuf-eu naqbawr-euq gharduq,
PRO.25.12	Tsawrganr maeqpar naeq-eu jeq-aq,
PRO.25.12	Muiq-eu shuir nae janr-euq myawqgur,
PRO.25.12	Hawr-eu shuir nae janr-euq naqbawr-anr geuf-eu naqyov-anr dur-eu mae.
PRO.25.13	Mrkar lavluiv-eu yamq-anr, ircuf yawtsaef yadawr-euq lof-aer,
PRO.25.13	Sarjax zif-eu ghaqzaq ghaqkhaer tiq ghaq-anr,
PRO.25.13	Khaerghae-euq ghaq-euq nuima-anr shiqkheurni bi ghaeler-eu mae.
PRO.25.14	Yawqha lafsawq maqbif nya-eu gar keuvni,
PRO.25.14	Khanqsaer jaev-eu tsawrhaq-aq,
PRO.25.14	Uqyaer maqanr-eu mqdmr hawr-eu jaqlaer-anr dur-eu mae.
PRO.25.15	Orcoer-eu jeq-aq, dzoeqda-euq nuima-anr tsanrpyawr nya-awr,
PRO.25.15	Nanqyuni ghae-eu maeqlar-aq, shaqyoeq-anr ngawqkhaef nya-eu mae.
PRO.25.16	Nawr, byaquir ya’mawr-euq le laq?
PRO.25.16	Nawr tsaqtsaqni taef-aer dzaq-awq.
PRO.25.16	Maqngeur nar-aq, ardzaeq-aer daevlar-awr,
PRO.25.16	Uqpaef ya paefdzae-eu baw-mr.
PRO.25.17	Nawq-euq dawqpae jawr-eu tsawrhaq-euq nymr-anr,
PRO.25.17	Tiqkhaeq maqtaqni kuirtof taq ciqanr-ir.
PRO.25.17	Maqngeur nar-aq, aqyawf, nawq-anr mawrdaev-awr, byaelar-eu baw-mr.
PRO.25.18	Yawqha-euq dawqpae jawr-eu tsawrhaq-euq garkawv,
PRO.25.18	Maqtsaq maqdawr-eu tsawrkaq geuf-awr ngaeq-eu-aq,
PRO.25.18	Diqkawq, micaer hawr-eu tav duidui-eu kavmyaq lof-aer dur-eu mae.
PRO.25.19	Gardzaq garkawv keuvle ngae,
PRO.25.19	Sarjax maqzif-eu tsawrhaq-anr ghoe-eu-aq,
PRO.25.19	Seuq khaef-ir-euq hawr-eu kuirmyavpur puir-ir-euq lof-aer doer-eu mae.
PRO.25.20	Nuima cawvluf-eu tsawrhaq-anr dawqcar carnaeq-eu-aq,
PRO.25.20	Tsanqgav yamq-anr maeqtsoeq gheudzae naeq-awr,
PRO.25.20	Marnar-anr, dzaruircaer shaevdav naeq-eu gar dur-eu mae.
PRO.25.21	Nawq-anr muir-eu tsawrhaq,
PRO.25.21	Hawq maef nar-aq, dzaq-eu jeq bifnaeq-awr bidzaq-awq.
PRO.25.21	Ircuf maef nar-aq, ircuf ciqnaeq-awr bidawr-awq.
PRO.25.22	Khoerlof-aer janrnaeq-eu-aq,
PRO.25.22	Aqyawf-euq uqduq-euq khoertav,
PRO.25.22	Miqdzaq dof-eu khaqgheuq tsidav naeq-euq gar dur-awr,
PRO.25.22	Sanqpaq Miqyaer, nawq-anr mrpoeq lafsawq bifnaeqlaf taef-a.
PRO.25.23	Laftav paw nae bawghae lef-eu jaqlaer-aq, uqyaer bi yaerle-eu lof-aer,
PRO.25.23	Jadoer-eu maeqlar-aq, nuima bi paerlar-awr, myavpyawq bizanr-ir-eu mae.
PRO.25.24	Caecawq shar-eu, zaqmiq aqbur naeq-aer irkanr-euq lafkhoer jawr-eu navmaqtser,
PRO.25.24	Nymrmq-euq lafcoer-anr davjawr ler-eu ghaqdzaeq-eu mae.
PRO.25.25	Garmanr kaq-eu mirkhanq-anr nae,
PRO.25.25	Bi gaqlar-euq dawqmuiq-aq,
PRO.25.25	Nuima saflar ghaq baq ngae, yadawr-euq ircuf irtsaef-anr dur-eu mae.
PRO.25.26	Tsaq-awr dawr-eu tsawrhaq tiq ghaq, tsawrcawv-anr gatsaq-eu-aq,
PRO.25.26	Jawflafni ghae-eu cuq hawr-eu, lavjawf taq-euq landuq-anr dur-eu mae.
PRO.25.27	Byaquir ardzaeq dzaqdzeur-eu maqmuiq-eu lof-aer durni,
PRO.25.27	Yawqha khanqsaer za’ni, sharpov-eu khawf maqmuiq-a.
PRO.25.28	Yawqha-euq nuima-anr maq uvlanr nya-eu tsawrhaq-aq,
PRO.25.28	Meuqlanr maqjav-aer, bi deuvpyavjir taq-euq meuq-anr dur-eu mae.
PRO.26.1	Jawrla-anr ngaer gale-awr,
PRO.26.1	Mrkar lavluiv ngae uqyaer yaerle-eu lof-aer,
PRO.26.1	Aqdzawq argan-anr, taqhuiq taqmanr naeq-eu maqtsaq-a.
PRO.26.2	Tiqjeq-iq maqngeur-eu gar yaqkhaer yaq-eu-aq,
PRO.26.2	Ghoflaf ghofdmr-aer zaw-eu jartseuv,
PRO.26.2	Hawr-eu maq naqlerni zaw-eu jawfjirjawfghaf-anr dur-eu mae.
PRO.26.3	Manq-anr arcav nae yajuif-awr,
PRO.26.3	Manq tanqlav-anr maeqkawf yadawv-eu lof-aer,
PRO.26.3	Aqdzawq argan-euq narkhan ganqkawq nae yadiq-eu mae.
PRO.26.4	Aqdzawq argan-anr, aqyawf khardzawq khargan-eu lof-aer taq aerkhofnaeq.
PRO.26.4	Maqngeur nar-aq, nawr khawf aqyawf lof-aer durlar nya-eu mae.
PRO.26.5	Aqdzawq argan-anr, aqyawf khardzawq khargan-eu lof-aer aerkhof naeq-awq.
PRO.26.5	Maqngeur nar-aq, aqyawf-euq myavnuiv haw ngae,
PRO.26.5	Yawqhar yawqha, yawganr le laer haw-eu mae.
PRO.26.6	Aqdzawq argan-anr ghoe-awr nae,
PRO.26.6	Dawqtsaf dawqdzawr bisha-eu-aq,
PRO.26.6	Yawqha-euq aqkuir yawqha deuvtsaev-awr,
PRO.26.6	Coeqlar deuqlar-eu jeq dawr-eu gar dur-eu mae.
PRO.26.7	Aqdzawq argan-euq khaqmae-anr nae dovle-euq dawqdaq-aq,
PRO.26.7	Ghaq maqanr-aer, gagheu luf-eu aqkuir-anr dur-eu mae.
PRO.26.8	Aqdzawq argan-anr ciqpoeq-eu-aq,
PRO.26.8	Caqoeq-anr khaqlo paftawf-eu gar dur-eu mae.
PRO.26.9	Aqdzawq argan-euq khaqmae-anr nae dovle-euq dawqdaq-aq,
PRO.26.9	Jirbaq yaef-eu tsawrhaq-euq aqlaf-anr anr-eu aqgan-anr dur-eu mae.
PRO.26.10	Khar cantsaev-eu tsawrhaq hawr-eu,
PRO.26.10	Aqdzawq argan-anr ghaqmanr bi manrlar-eu-aq,
PRO.26.10	Kharngeur-eu ghaq-anr beuvnar-eu,
PRO.26.10	Kav beuv-euq tsawrhaq-anr dur-eu mae.
PRO.26.11	Aqkuiq-aq, yawqha nae uqpaef paefdzae-euq gar par ghofkhof-ir-eu lof-aer,
PRO.26.11	Aqdzawq argan khawf, yawqha-euq yawdzawq yawgan par mrpov-eu mae.
PRO.26.12	Nawr, yawqhar yawqha yawganr ma laer haw-eu tsawrhaq-anr mawrhaw-euq ma laq?
PRO.26.12	Aqdzawq argan khawf, heughaq-anr navmaqtser noeqtmqkhar za-eu mae.
PRO.26.13	Nymrgawq yawdoer tsawrhaq aer-eu,
PRO.26.13	“Garma-anr arlaqjaqshir jawr-a!
PRO.26.13	Guvlar paq-aer ghae-eu arlaqjaqshir laevkawv-anr yawf nga!”
PRO.26.14	Larghov-anr ghovbaq nae gheutaeq taq-awr,
PRO.26.14	Khoerpaw mapaw-aer gheu-eu lof-aer durni,
PRO.26.14	Nymrgawq yawdoer tsawrhaq khawf,
PRO.26.14	Yufzar-anr povlav parpar-aer ga-eu mae.
PRO.26.15	Nymrgawq yawdoer tsawrhaq-aq,
PRO.26.15	Yawqha-euq aqlaf, hawqghawv-anr cawqanr taq-euq gar nae,
PRO.26.15	Yawqha-euq khaqmae-anr dawvluv-eu laer cawqkhof-eu taef khawf,
PRO.26.15	Aqyawf-anr ghaqdoer bi doerler-eu mae.
PRO.26.16	Nymrgawq yawdoer tsawrhaq-aq,
PRO.26.16	Yawqha-euq myavnuiv nae haw ngae,
PRO.26.16	Noeqdanr doe-awr aerkhof nya-eu,
PRO.26.16	Tsawrhaq shif ghaq navmaqtser, ganrdzaeq le laer noeq-eu mae.
PRO.26.17	Yawqha-anr tiqjeq-iq maqtaf-eu gar,
PRO.26.17	Aqcawq tsawrpyaer pyaer-eu gar urler-eu tsawrhaq-aq,
PRO.26.17	Aqkuiq-euq naqpaf-anr tsuvtaeq-ir-eu gar dur-eu mae.
PRO.26.18	Miqdzaq dof-eu miqgeur biqghae-awr,
PRO.26.18	Kavmyaq beuvghae-eu uqtaf,
PRO.26.18	Shir-eu jeq bif-eu tsawruq-anr dur-eu tsawrhaq-aq;
PRO.26.19	Yawqha-euq dawqpae jawr-eu tsawrhaq-anr maershuir shuir-awr,
PRO.26.19	“Naqgha-eu taef le” laer aer-eu tsawrhaq mae.
PRO.26.20	Miqdzaq miqkawq maqanr nar-aq, miqdzaq miv-ir-eu lof-aer,
PRO.26.20	Jabu jadoer-eu tsawrhaq maqjawr nar-aq, iqdaeq iqcae byov-ir-eu mae.
PRO.26.21	Khaqgheuq-euq baqda’nae miqdziv ner-awr,
PRO.26.21	Miqdzaq miqkawq-euq baqda’nae, miqlmr dovlar-eu lof-aer,
PRO.26.21	Dawqja lavdov-eu tsawrhaq-euq baqda’nae, iqdaeq iqcae jav-eu mae.
PRO.26.22	Dawqsav savkhoeq-eu tsawrhaq-euq dawq-aq,
PRO.26.22	Dzarkuir dzarmyaer-anr dur-awr,
PRO.26.22	Dawq khoerdeuq uqmav-euq lafkhoer nyif-ir-eu mae.
PRO.26.23	Nuima doer-awr maeqluq bym-eu tsawrhaq-aq,
PRO.26.23	Pyur-euq khaqlaer nae laeftaq-euq, mirtsaq-euq oeqlanq-anr dur-eu mae.
PRO.26.24	Aqcawq-anr byae-eu tsawrhaq-aq, yawqha-euq lafkhoer anr-eu maershuir-anr,
PRO.26.24	Yawqha-euq maeqluq nae daeqkaq-awr, tsawrmuiq janrgeuf-eu mae.
PRO.26.25	Aqyawf ghawqshaq gaq-awr, ngaeq-eu gar dur-eu khawf taqjan.
PRO.26.25	Aqjeq mirnae aernar-aq, aqyawf-euq nuima-euq lafkhoer,
PRO.26.25	Nuidav davlar paq-aer ghae-eu shif jeq anr-eu mae.
PRO.26.26	Aqyawf byae-eu khoer, maershuir shuir-eu jeq nae daeqkaq taq-euq khawf,
PRO.26.26	Uiqler taq-awr jawr-eu tsawrhaq-euq maeqshi,
PRO.26.26	Aqyawf-euq yawdoer byacaevni ya dovlar taef-a.
PRO.26.27	Aqcawq bi ga’anr-eu laer duqkhanq khanq-eu tsawrhaq-aq,
PRO.26.27	Yawqha ya ga’anr ghae-awr,
PRO.26.27	Aqcawq-anr khaqlo ngawqdae-eu laer ngawq-eu tsawrhaq-aq,
PRO.26.27	Yawqha jawr-eu gar povkhof lef-awr yabi povtaeq taef-a.
PRO.26.28	Jaqmyawf myawf-eu maeqlar-aq,
PRO.26.28	Aqyawf nae nyaefpyaev-euq deuq-anr byae-awr,
PRO.26.28	Dawqja nya-eu khaqmae-aq,
PRO.26.28	Lavcawv-eu gar mr-eu mae.
PRO.27.1	Nishawq-euq garkawv khanqsaer taqjaev.
PRO.27.1	Aqjeq mirnae aernar-aq,
PRO.27.1	Nawr, aqgeu nan-anr aqjeq pyeuflar-eu la laer maq siqnya-a.
PRO.27.2	Yawqha-euq khaqmae nae yawqhar yawqha taq jaceuq,
PRO.27.2	Aqcawq nae bi jaceuq-awq,
PRO.27.2	Yawqha-euq maeqluq nae maqngeur-eu,
PRO.27.2	Maqsiq maqsux-eu deuq nae bi jaceuq-awq.
PRO.27.3	Khaqlo-aq, zawr kan-awr kharshuif khawf yawkan mae.
PRO.27.3	Aerkhawf, aqdzawq argan-euq nuima paer-eu jeq-aq,
PRO.27.3	Heu nyiq jeq-euq navmaqtser kan-eu mae.
PRO.27.4	Nuima dav-eu jeq-aq, ghawqshaq gaq-eu maq siqnya-aer,
PRO.27.4	Nuima paer-eu jeq-aq, irkhawr khav duidui-eu mae.
PRO.27.4	Aerkhawf, myavnav nav-eu jeq-anr, aqsur ghaq yawfdaqcoer nmr-mq?
PRO.27.5	Byacaevni maeqpar naeq-eu-aq,
PRO.27.5	Zaftaq-euq gaq-eu jeq navmaqtser muiqdzaeq-eu mae.
PRO.27.6	Cawq nae lavnar naeqlaf-euq jeq-aq, sarjax pyeuf-awr,
PRO.27.6	Muir-eu tsawrhaq-euq maeqsaw-aq, ardzaeq dzeur-eu mae.
PRO.27.7	Daev ngae-aq, byaqyav-euq lafkhoer danq-eu byaquir-anr maq hawnanr-a.
PRO.27.7	Aerkhawf, maef ngae-aq, yawkhaq yawqjeq navluf yawcoer-anr dur-eu mae.
PRO.27.8	Yawqha-euq nymr-anr nae, irbyov ghae-euq tsawrhaq-aq,
PRO.27.8	Yawqha-euq banq-anr nae, zawbyov ghae-euq jartseuv-anr dur-eu mae.
PRO.27.9	Tsir hawr-eu tsir yawsaw-aq,
PRO.27.9	Nuima-anr laqkhaq bi caerlar-eu lof-aer,
PRO.27.9	Cawq nae nuigaq anr-eu maeqbawq bif-euq-aq,
PRO.27.9	Coerovni ghae-awr, laqkhaq bi caerlar-eu mae.
PRO.27.10	Nawq-euq cawqdeuq hawr-eu, nawqda-euq cawqdeuq-anr taq byaerdzae.
PRO.27.10	Shaqzanq keuvle ngae, nawq-euq maernmr-euq nymr-anr taqir.
PRO.27.10	Garmanr kaq-eu gar jawr-eu, nawq-euq maernmr navmaqtser,
PRO.27.10	Nawq-euq dawqpae jawr-eu, cawqdeuq, nawq-anr cawba naeqnya dzaeq-eu mae.
PRO.27.11	Ngaq-euq zaqyo-or!
PRO.27.11	Yawganr ganr-aer daef-awr,
PRO.27.11	Ngaq-euq nuima laqkhaq bicaer naeqlaf-awq.
PRO.27.11	Khoerlof-aer nar-aq,
PRO.27.11	Ngaq-anr jadoer-eu deuq-anr, ngar ngaeqkhofnya taef-a.
PRO.27.12	Noeqsiq noeqmawr nya-eu tsawrhaq-aq,
PRO.27.12	Yawcawv jeq oe nga laer hawmawr-awr caevzaf-eu mae.
PRO.27.12	Aerkhawf, maqdzaw-euq zaq-aq,
PRO.27.12	Maeqhu paw can’ur ghae-awr, khaeq-eu gar yadaq-eu mae.
PRO.27.13	Boermiq siqkhaq-euq gharduq kamq-eu tsawrhaq-euq maeqtsoeq yurtaq-awr,
PRO.27.13	Maqsiq maqsux-eu tsawrhaq-euq gharduq kamq-eu tsawrhaq-euq,
PRO.27.13	Kamq-eu myawqganq lof-aer nyaeftaeq taq-awq.
PRO.27.14	Uqshawq yawnaf-aer tur-awr, tersar yawkhav-aer gurgur-aer,
PRO.27.14	Yawqha-euq cawq-anr dawq ngaeqghae naeq-eu-aq,
PRO.27.14	Yaqkhaer yaq-eu nya laer yabi sawx-eu mae.
PRO.27.15	Caecawq taef-aer shar-eu zaqmiq aqbur-aq,
PRO.27.15	Nan’ga-i maq tsirlerni, yaer-awr dzavluf-eu uqyaer-anr dur-eu mae.
PRO.27.16	Aqyawf-anr gheunaq-eu-aq, jaqlaer-anr gheunaq-awr,
PRO.27.16	Armar laf nae tsir-anr tsuv-eu gar dur-eu mae.
PRO.27.17	Shmr-anr shmr nae siqtav-eu lof-aer,
PRO.27.17	Tsawrhaqzaq khawf, yawqha-euq cawq-anr yasiq tav-eu mae.
PRO.27.18	Siqguq arbawr-anr hawpir-eu tsawrhaq-aq,
PRO.27.18	Siqguq arsiq yadzaq-awr,
PRO.27.18	Yawqha-euq yawsanr-anr lof-awr dawq-eu tsawrhaq-aq,
PRO.27.18	Taqhuiq taqmanr-eu jeq za taef-a.
PRO.27.19	Myavpyawq, ircuf-anr cuhu nar-aq, myavpyawq mawrlar-eu lof-aer,
PRO.27.19	Nuima-anr cuhu nar-aq, aqjox-aer ghae-eu tsawrhaq nga laer mawrlar-eu mae.
PRO.27.20	Shiqbuir lanma hawr-eu lavcawv-eu jeq-aq,
PRO.27.20	Byanlar-eu maqbaw-eu lof-aer,
PRO.27.20	Tsawrhaq-euq myavnuiv khawf,
PRO.27.20	Hawdaev-euq maqbaw-a.
PRO.27.21	Pyur shawr-eu oeqlanq nae pyur shawr-awr,
PRO.27.21	Shuir shawr-eu miqdzaq tsawqbym nae, shuir shawr-eu lof-aer,
PRO.27.21	Tsawrhaq-anr khawf, japoeq-eu dawq nae tsermr nya-eu mae.
PRO.27.22	Aqdzawq argan, lawqloer naeq-aer tanqtsmr-anr nyaefur-awr tanqjer nae tanq-eu khawf,
PRO.27.22	Aqyawf-euq yawdzawq yawgan khoer maqbyov-ir-ar.
PRO.27.23	Yawqha-euq yawrmaf, aqjox-aer pyeufluf-eu nga laer yawmuiq-aer siqnya-awr,
PRO.27.23	Mawrner mawrmaf-anr yawmuiq paq-aer bosav-awq.
PRO.27.24	Aqjeq mirnae aernar-aq,
PRO.27.24	Pyurshuir myawqganq-aq, aqmyanluf maqgmq-aer,
PRO.27.24	Shuir uqkhov khawf, tiqzir sair tiqzir maq zifnya-a.
PRO.27.25	Yarmof yawgui bafdzae nar-aq,
PRO.27.25	Yarmof yawnanq daefdovlar ngae,
PRO.27.25	Gawqjawq-anr daef-eu dzarnyoer yaequiq taef-a.
PRO.27.26	Yawr-euq baqda’nae, nawr dmghaq dmlmr javlar-awr,
PRO.27.26	Cifmyaef-euq baqda’nae, mirtsaq zeur-eu arpoeq javlar taef-a.
PRO.27.27	Nawr, nawq-euq dzaqdzaq dawrdawr,
PRO.27.27	Nawq-euq paeqzaq-euq dzaqdzaq dawrdawr hawr-eu,
PRO.27.27	Nawq-euq aqbur zaqkhav deuq, dzaqdaev dawrdaev nya’ni, cifmyaef-euq aqcoer javlof taef-a.
PRO.28.1	Tsawrcawv-aq, aqcawq tiqghaq-iq maqtae-eu gar guvguv-aer caev-eu mae.
PRO.28.1	Aerkhawf, tsaq-awr dawr-eu tsawrhaq-aq,
PRO.28.1	Arlaqjaqshir lof-aer khaqduqni ghae-eu mae.
PRO.28.2	Mirkhanq tiq khanq-euq lafkhoer,
PRO.28.2	Yawbanq yawlaeq jeq mr-eu baqda’nae,
PRO.28.2	Dzoeqda ghawqmya ghaq dovlar nya-eu mae.
PRO.28.2	Aerkhawf, ghovshaw-awr siqnya-eu tsawrganr anr-eu tsawrhaq-euq baqda’nae zifnya-eu mae.
PRO.28.3	Yawshaqzaq-anr nyaefsuf-eu irshaqzaq-aq,
PRO.28.3	Sanqlanq ghawqdar-anr daecawv-eu, uqyaer banqma-anr dur-eu mae.
PRO.28.4	Zanrdawq-anr byaerdzae-eu tsawrhaq-aq,
PRO.28.4	Tsawrcawv deuq-anr jaceuq-eu mae.
PRO.28.4	Aerkhawf, zanrdawq-anr cantae-eu tsawrhaq-aq,
PRO.28.4	Aqyawf maf-anr lavtsoeq ler-eu mae.
PRO.28.5	Tsawrdoer deuq-aq, dawr-awr tsaq-eu jeq-anr maq ghovshaw nya-a.
PRO.28.5	Aerkhawf, Ya’we Miqyaer-anr pov-eu tsawrhaq deuq-aq,
PRO.28.5	Dawqtawvluf ghovshaw nya-eu mae.
PRO.28.6	Garma birpyawv-aer can-eu smrmuiqzaq navmaqtser,
PRO.28.6	Dawrcoeni can-eu irshaqzaq-aq, muiqdzaeq-eu mae.
PRO.28.7	Zanrdawq-anr cantae-eu tsawrhaq-aq,
PRO.28.7	Ghovshaw nya-eu zaqyo mae.
PRO.28.7	Aerkhawf, dzaqdaev dawrdaev-eu maqbaw-eu deuq naeq-aer cawq cawq-eu ghaq-aq,
PRO.28.7	Yawqha-euq aqda, daqgaqlar paq-aer janrnaeq-eu jeq pyeuf-eu mae.
PRO.28.8	Yawqha-euq myawqganq deuq myaqlarni,
PRO.28.8	Jirjeuq ardzaeq-aer sawx-awr,
PRO.28.8	Arpoeq ardzaeq yurdzeur-eu tsawrhaq-aq,
PRO.28.8	Irshaqzaq-anr ghawqshaq gaqnya-eu tsawrhaq tiq ghaq-euq gharduq,
PRO.28.8	Povuiq taq-eu jeq pyeuf-eu mae.
PRO.28.9	Yawqha-euq naqbawr zanrdawq-anr maq narhaqni,
PRO.28.9	Yawqpawyawq ciqpyawr-eu tsawrhaq-aq,
PRO.28.9	Aqyawf-euq guiqlanq shardawq khawf,
PRO.28.9	Nuidav davlar paq-aer ghae-eu mae.
PRO.28.10	Dawrcoeni daef-eu tsawrhaq-anr,
PRO.28.10	Garma yawdoer kanr-anr canbanq ghaeni sheuqbanq-euq tsawrhaq-aq,
PRO.28.10	Yawqha nae duq-euq duqkhanq-anr ya ga’anrghae taef-a.
PRO.28.10	Aerkhawf, dawrcoeni daef-eu tsawrhaq-aq, muiq-eu jeqbir of taef-a.
PRO.28.11	Smrmuiqzaq-aq, yawqha-euq myavnuiv nae haw ngae,
PRO.28.11	Yawqhar yawqha yawganr ma laer noeq-eu mae.
PRO.28.11	Aerkhawf, ghovshaw nya-eu irshaqzaq-aq,
PRO.28.11	Aqyawf-anr yawmuiq-aer hawdov nya-eu mae.
PRO.28.12	Tsaq-awr dawr-eu tsawrhaq laqkhaqcaer ngae,
PRO.28.12	Yawshaef khanqsaer huiq-eu mae.
PRO.28.12	Aerkhawf, tsawrcawv turlar ngae, tsawrhaq caevzaf byov-eu mae.
PRO.28.13	Yawqha-euq yawbanq yawlaeq daeqkaq-eu laer laejae-eu tsawrhaq-aq,
PRO.28.13	Tiqjawr-iq maq daefdzaq lar-a.
PRO.28.13	Aerkhawf, yawqha-euq yawbanq yawlaeq aerdov-awr,
PRO.28.13	Byaerdzae-eu tsawrhaq-aq, ghawqshaq gaq-eu jeq za taef-a.
PRO.28.14	Aqmyanluf, Ya’we Miqyaer-anr guv-eu tsawrhaq-aq, guiqlanqhuiq taef-a.
PRO.28.14	Aerkhawf, nuima lavghanr-eu tsawrhaq-aq,
PRO.28.14	Lavbyov lavbyav-eu jeq-anr ga’anr taef-a.
PRO.28.15	Tsawrcawv, irshaqzaq-anr uvlanr-eu-aq,
PRO.28.15	Joeqjoeq-aer can-eu arlaqjaqshir hawr-eu,
PRO.28.15	Tsawqdawf lar-eu khaqhmr-anr dur-eu mae.
PRO.28.16	Ghovshaw nya-eu jeq, maqanr-eu uvlanr-eu tsawrhaq-aq,
PRO.28.16	Yawkhav-aer khaeq-awr khav-eu tsawrhaq pyeuf-eu mae.
PRO.28.16	Aerkhawf, maerjuir juir-eu jeq-anr byae-eu tsawrhaq-aq, zir baw-eu mae.
PRO.28.17	Aqcawq-euq shiq lavdov-euq mirnae, guqler-euq tsawrhaq-aq,
PRO.28.17	Duqkhanq-anr caevghae luf-eu mae.
PRO.28.17	Aqyawf-anr tiqghaq-iq taq cawba’naeq.
PRO.28.18	Dawrcoeni daef-eu tsawrhaq-aq, yabuq-ir taef-a.
PRO.28.18	Aerkhawf, garma birpyawv-aer can-eu tsawrhaq-aq,
PRO.28.18	Tiqpov taef-aer yacoq-ir taef-a.
PRO.28.19	Yawqha-euq mirtsaq-anr duqduq-aer mr-euq tsawrhaq-aq,
PRO.28.19	Dzaqdzaq dawrdawr ghawqmya’ni jav taef-a.
PRO.28.19	Aerkhawf, gardanr maqtsoeq-eu jeq-anr cantae-eu tsawrhaq-aq,
PRO.28.19	Irshaq ya shaqsaef taef-a.
PRO.28.20	Sarjax zif-eu tsawrhaq-aq,
PRO.28.20	Guiqlanq tiqbyan tiqlof za taef-a.
PRO.28.20	Aerkhawf, yawkawr-aer smrmuiq muiqlar mawf-eu tsawrhaq-aq,
PRO.28.20	Maqbi dar-aer maqdzeur-ir nya-ar.
PRO.28.21	Myavpyawq huiqnyir tser-eu-aq, maqmuiq-a.
PRO.28.21	Aerkhawf, tiqghaqnav, kaqmur tiq pyaeq-euq baqda’nae,
PRO.28.21	Yawbanq yawlaeq mrnya-eu mae.
PRO.28.22	Myavnav nav-eu tsawrhaq-aq,
PRO.28.22	Smrmuiq yawkawr-aer muiqlarni laejae-awr,
PRO.28.22	Yawqha irshaq yashaq-ir-a laer,
PRO.28.22	Tiqpawf-iq maq sharnoeq maq sharsawx-a.
PRO.28.23	Arsaq saqlar ngae-aq,
PRO.28.23	Dawqja nya-eu maeqlar tsof-eu ghaq-anr navmaqtser,
PRO.28.23	Maeqpar naeq-eu ghaq-anr noeqmuiq dzaeq-eu gar ya’mawr taef-a.
PRO.28.24	Yawqha-euq aqda aqma-euq myawq khoeq-awr,
PRO.28.24	“Heu-aq, yawbanq yawlaeq maqngeur-a” laer aer-eu tsawrhaq-aq,
PRO.28.24	Lavcawv-eu tsawrhaq-euq cawq-anr dur-eu mae.
PRO.28.25	Nuima huiq-eu tsawrhaq-aq,
PRO.28.25	Iqdaeq iqcae lavdov-eu mae.
PRO.28.25	Aerkhawf, Ya’we Miqyaer-anr ghoe-eu tsawrhaq-aq, bawle zale taef-a.
PRO.28.26	Yawqha-euq nuima-anr ghoe-eu tsawrhaq-aq, aqdzawq argan mae.
PRO.28.26	Aerkhawf, yawganr ganr-aer daef-eu tsawrhaq-aq, yabuq-ir taef-a.
PRO.28.27	Irshaqzaq-anr bif-eu tsawrhaq-aq, nym-eu maqbaw-ar.
PRO.28.27	Aerkhawf, yawqha-euq myavnuiv awzaf-eu tsawrhaq-aq,
PRO.28.27	Yaqkhaer yaq-eu dawq, ghawqmya’ni yadaq taef-a.
PRO.28.28	Tsawrcawv turlar ngae, mirkhanqzaq caevzaf-eu mae.
PRO.28.28	Aerkhawf, tsawrcawv deuq byov-ir ngae,
PRO.28.28	Tsaq-awr dawr-eu tsawrhaq myaqlar-eu mae.
PRO.29.1	Maeqpar naeq-eu laer ghawqmya pov maeq-euq khawf,
PRO.29.1	Kawqlanr mrghanr-eu tsawrhaq-aq,
PRO.29.1	Maq lavsav nya-eu gar keuvni,
PRO.29.1	Tiqpov taef-aer yakhaef-ir taef-a.
PRO.29.2	Tsaq-awr dawr-eu tsawrhaq myaqlar ngae,
PRO.29.2	Mirkhanqzaq laqkhaq caer-eu mae.
PRO.29.2	Aerkhawf, tsawrcawv uvlanr ngae, mirkhanqzaq manr-eu mae.
PRO.29.3	Zaqsiq tsawrganr-anr gaq-eu tsawrhaq-aq,
PRO.29.3	Yawqha-euq aqda-anr laqkhaq bi caerlar-eu mae.
PRO.29.3	Aerkhawf, mawrdo anq-eu deuq naeq-aer cawq-eu tsawrhaq-aq,
PRO.29.3	Aqyawf-euq pyurshuir lavdzae jir-eu mae.
PRO.29.4	Dawr-awr tsaq-eu jeq-euq baqda’nae,
PRO.29.4	Sanqpaq mirkhanq lavzif-eu mae.
PRO.29.4	Aerkhawf, lafnmf nmf-eu gar gaq-eu tsawrhaq-aq,
PRO.29.4	Mirkhanq lavcawv-eu mae.
PRO.29.5	Yawqha-anr muiqni,
PRO.29.5	Yawqha-euq dawqpae jawr-eu tsawrhaq-anr japoeq-eu tsawrhaq-aq,
PRO.29.5	Yawqha-euq aqkuir-anr lanrju khmr-eu gar dur-eu mae.
PRO.29.6	Tsawrdoer-aq, yawqha-euq yawbanq yawlaeq-euq baqda’nae,
PRO.29.6	Lanrju-anr pafler taef-a.
PRO.29.6	Aerkhawf, tsaq-awr dawr-eu tsawrhaq-aq,
PRO.29.6	Carcar-aer laqkhaq yacaer taef-a.
PRO.29.7	Tsaq-awr dawr-eu tsawrhaq,
PRO.29.7	Irshaqzaq-euq gharduq sharnoeq sharsawx-eu mae.
PRO.29.7	Aerkhawf, tsawrcawv-aq,
PRO.29.7	Heulof-aer ghae-eu siqnya-eu tsawrganr-anr,
PRO.29.7	Maq ghovshaw nya-a.
PRO.29.8	Aqjaf jaf-eu tsawrhaq-aq,
PRO.29.8	Meuq meuqlan-aer miqdzaq keuqpuiv nya-eu mae.
PRO.29.8	Aerkhawf, tsawrganr anr-eu deuq-aq,
PRO.29.8	Nuima paer-eu jeq yurpyawrdzae nya-eu mae.
PRO.29.9	Tsawrganr anr-eu tsawrhaq, aqdzawq argan naeq-aer jadzaq ngae, cofngaerni maqghae-a.
PRO.29.9	Aqjeq mirnae aernar-aq, aqdzawq argan-aq, maquir nar-aq, nuima paer-eu mae.
PRO.29.10	Shiq maef-eu tsawrhaq-aq,
PRO.29.10	Aerkhar maqza’ni daef-eu tsawrhaq-anr byae-eu khawf,
PRO.29.10	Dawrcoeni daef-eu tsawrhaq-aq,
PRO.29.10	Cawba-eu laer laejae-eu mae.
PRO.29.11	Aqdzawq argan-aq, nuima kharpaer-eu lof-aer bi dovlar-eu mae.
PRO.29.11	Aerkhawf, tsawrganr anr-eu tsawrhaq-aq,
PRO.29.11	Yawmuiq-aer nyaeftaeq nya-eu mae.
PRO.29.12	Uvlanr-eu tsawrhaq tiq ghaq,
PRO.29.12	Jaqmyawf-anr narhaq nar-aq,
PRO.29.12	Aqyawf-euq kuirlaf zaqkhav dawqtawvluf,
PRO.29.12	Tsawrcawv taef-aer pyeufjir-eu mae.
PRO.29.13	Tiqkawv lof-aer daeftaf luf-eu irshaqzaq,
PRO.29.13	Hawr-eu nyaefsuf-eu tsawrhaq nyiq ghaq-anr luf,
PRO.29.13	Ya’we Miqyaer nae, yawshaef-anr mawrnya-eu myavnuiv baetsof naeq-euq mae.
PRO.29.14	Irshaqzaq-anr yawtsaq yawdawr nae,
PRO.29.14	Yarkhaq dar-eu sanqpaq-euq nuirmanq-aq,
PRO.29.14	Arsaq saq-eu maqbawni zif taef-a.
PRO.29.15	Darcuir hawr-eu maeqpar-eu jeq-aq, zaqsiq tsawrganr bif-eu mae.
PRO.29.15	Aerkhawf, zaq-anr khar daefmawf-eu lof-aer bidaef nar-aq, aqma daqga-eu mae.
PRO.29.16	Tsawrcawv deuq baerlar ngae, yawbanq yawlaeq jeq myaqlar-eu mae.
PRO.29.16	Aerkhawf, tsaq-awr dawr-eu tsawrhaq, aqyawfmaf coq-ir gar ya’mawr taef-a.
PRO.29.17	Nawq-euq zaqyo-anr dzawpar naeq-awq.
PRO.29.17	Khoerlof-aer janr nar-aq, nawq-anr ghaqnaq biza naeqlaf-awr,
PRO.29.17	Nawq-euq nuima-anr laqkhaq bicaer naeqlaf taef-a.
PRO.29.18	Aqgeugar maqkaq, panmaeq-eu jeq maqjav nar-aq,
PRO.29.18	Mirkhanqzaq khar daefmawf-eu lof-aer daef-eu mae.
PRO.29.18	Aerkhawf, zanrdawq-anr cantae-eu tsawrhaq-aq, guiqlanqhuiq taef-a.
PRO.29.19	Kuirlaf zaqkhav-aq, dawq nae taef-aer maq dzawpar nya-a.
PRO.29.19	Aqjeq mirnae aernar-aq, aqyawf ghovshaw-euq khawf maq mrcaw-a.
PRO.29.20	Nawr, dawq ardzaeq-aer ngaeqdov kawr-eu tsawrhaq-anr mawrhaw-euq ma laq?
PRO.29.20	Aqdzawq argan-anr-aq, heughaq-anr navmaqtser noeqtmqkhar za-eu mae.
PRO.29.21	Zaq-anr ngae nae, cuhuiq laf-euq kuirlaf zaqkhav-aq,
PRO.29.21	Arsaq saqlar ngae, zaqyo tiq ghaq lof-aer durlar taef-a.
PRO.29.22	Nuima paer-eu tsawrhaq-aq, iqdaeq iqcae lavdov-awr,
PRO.29.22	Nuima dav-eu tsawrhaq-euq yawbanq yawlaeq-aq, myaq duidui-eu mae.
PRO.29.23	Tsawrhaq-euq nuima huiq-eu jeq, aqyawf-anr gheu’aw taef-a.
PRO.29.23	Aerkhawf, nuinanq nuiyu anr-eu tsawrhaq-aq, taqhuiq taqmanr-eu jeq za taef-a.
PRO.29.24	Smrkhoeq naeq-aer gm-eu tsawrhaq-aq, yawqha-euq daefzir-anr byae-eu mae.
PRO.29.24	Aqyawf, yawtsaq yawdawr ngaeq-eu ma laer kamq-eu khawf, tiqjeq-iq maq pandov naeqlaf-a.
PRO.29.25	Tsawrhaq-anr guv-eu jeq-aq, tanrpaf lar-eu lanrju pyeuf-eu mae.
PRO.29.25	Aerkhawf, Ya’we Miqyaer-anr, ghoe-eu tsawrhaq-aq, yabuq-ir taef-a.
PRO.29.26	Tsawrhaq ghawqmya’ni, uvlanr-eu tsawrhaq-euq ghoer mr-eu jeq za’ni sharpov-eu mae.
PRO.29.26	Aerkhawf, tsawrhaqzaq-anr, dawr-awr tsaq-eu jeq bi keuvle-eu ghaq-aq, Ya’we Miqyaer mae.
PRO.29.27	Tsaq-awr dawr-eu tsawrhaq-aq, maqtsaq maqdawr-eu tsawrhaq-anr nuidav dav-eu lof-aer,
PRO.29.27	Tsawrcawv-aq, garma-anr nae dawrcoeni daef-eu tsawrhaq-anr nuidav dav-eu mae.
PRO.30.1	Dawq heudeuq-aq, Yaqkhae-euq zaqyo Aqgurla nae ngaeqtaq-euq dawq mae.
PRO.30.1	Heughaq nae Irtiqlar-anr, Irtiqlar hawr-eu Urkaq-anr dzawrnaeq-euq dawq mae.
PRO.30.2	Ngar-aq, aqdir tsawrhaq nuideuq taf-aer lafdzaeq mir-a.
PRO.30.2	Tsawrhaq-euq ghovshaw nya-eu jeq maqanr nya.
PRO.30.3	Ngar, zaqsiq tsawrganr maqya dzawhaw-aer,
PRO.30.3	Yawshawr ghaq-euq garkawv-anr taf-eu siqnya-eu tsawrganr khawf maqanr nya.
PRO.30.4	Mqtav mirkhanq-anr ledav-awr zafka le-euq aqsur ghaq-a?
PRO.30.4	Laftuv-euq lafkhoer, jaqlaer nyaefuiq taq-euq aqsur ghaq la?
PRO.30.4	Ircuf-anr paerkhanq nae cu-euq aqsur ghaq-a?
PRO.30.4	Mirma oeqcoer oeqbawq lavzif-euq aqsur ghaq la?
PRO.30.4	Aqyawf-euq tsawrmyanr aqjeq laer kur-awr,
PRO.30.4	Aqyawf-euq Zaqyo-euq tsawrmyanr aqjeq laer la?
PRO.30.4	Nawr siqnya ma lor?
PRO.30.5	Miqyaer-euq dawq yawqdawq navluf, shawrjaevni ghae-eu mae.
PRO.30.5	Aqyawf-euq lafkhoer, khar caevzaf ler-eu tsawrhaq deuq-euq gharduq, daeqdaqduq pyeuf-eu mae.
PRO.30.6	Yaerdawq-anr tiqjeq-iq taq dawvlanq.
PRO.30.6	Maqngeur nar-aq, Miqyaer, nawq-anr maeqparlar ngae,
PRO.30.6	Nawr-aq, jaqmyawf nga laer dovlar taef-a.
PRO.30.7	Miqyaer-or! Ngar, nawq-anr heu nyiq jeq shar ma.
PRO.30.7	Ngar maqshir-euq minav-aer, maqbif-aer taqghae naeqlaf.
PRO.30.8	Ngaq-anr nae jaqmyawf hawr-eu maqtsaq-eu jeq,
PRO.30.8	Garmanr kaq-eu gar yurdzae naeqlaf.
PRO.30.8	Ngaq-anr smrmuiqzaq maqngeur nar-aq, irshaqzaq taqbi pyeufnaeqlaf.
PRO.30.8	Ngar daefnya’ni, mawf-eu dzaqdzaq dawrdawr bifnaeq laf-awq.
PRO.30.9	Maqngeur nar-aq, ngar dzaqdaevnya lar-awr,
PRO.30.9	“Ya’we Miqyaer aqsur ghaq la?” laer aer-awr,
PRO.30.9	Nawq-anr byaernya-eu baw-mr.
PRO.30.9	Ngar irshaqshaq nar-aq khawf, smrkhoeq khoeq-awr,
PRO.30.9	Ngaq-euq Miqyaer-euq tsawrmyanr-anr lavcawv-eu baw-mr.
PRO.30.10	Yawsanr ghaq-euq maeqshi, kuirlaf zaqkhav-anr taq jadoer.
PRO.30.10	Maqngeur nar-aq, nawq-euq yawlaeq dovlar-awr,
PRO.30.10	Aqyawf, nawq-anr yaqkhaeryaq lar-eu baw-mr.
PRO.30.11	Yawqha-euq aqda-anr, yaqkhaer yaq-awr,
PRO.30.11	Yawqha-euq aqma-anr dawq maq ngaeqghae naeq-eu tsawrhaq tsawrtsuif jawr-eu mae.
PRO.30.12	Yawqha-euq yawjawf maqbi tsiqshawr-euq khawf,
PRO.30.12	Yawqhar yawqha, yawshawr ma laer noeq-eu tsawrhaq tsawrtsuif jawr-eu mae.
PRO.30.13	Yawqhar yawqha, maqgar duidui ma laer noeq-awr,
PRO.30.13	Janrghae-eu myavnuiv tsof-eu tsawrhaq tsawrtsuif jawr-eu mae.
PRO.30.14	Shaqzaq zanqzaq, tsawrhaqzaq-anr nae bibyov-ir-awr,
PRO.30.14	Irshaqzaq mirtsaq-anr nae dzaqbyov-eu laer,
PRO.30.14	Seuq-aq, micaer jirbav-anr dur-awr,
PRO.30.14	Juir-aq, tawvzaq lof-aer dur-eu tsawrhaq tsawrtsuif jawr-eu mae.
PRO.30.15	Yaeftov aqma zaqmiq nyiq miq jawr-awr,
PRO.30.15	“Bifnaeqlaf, bifnaeqlaf!” laer gur-eu mae.
PRO.30.15	Dzaqdaev dawrdaev-eu maqbaw-eu smr jeq jav-awr,
PRO.30.15	Tiqjawr-iq, “Ghaq ma!” laer maq aerhaw-euq oeq jeq jav-eu mae.
PRO.30.16	Lmqbymr hawr-eu maqbaw-eu aqma-euq zaq-euq jawrdaq,
PRO.30.16	Ircuf maqdaev-eu mirtsaq hawr-eu miqdzaq, “Ghaq ma!” laer maq aerhaw-aq.
PRO.30.17	Yawqha-euq aqda-anr aqjaf jafdoer-awr, aqma-anr hawdoer-awr,
PRO.30.17	Aerdawq maq narhaq geuf-eu tsawrhaq-euq myavnuiv-aq,
PRO.30.17	Ghaqlawq-anr jawr-eu awf-af nae yabi tovdov-awr,
PRO.30.17	Khaqdzer zaqguq nae yabi dzaq taef-a.
PRO.30.18	Ngaq-euq gharduq zanq duidui ler-eu smr jeq jav-awr,
PRO.30.18	Ngar maq ghovshaw nya-eu oeq jeq jav-eu mae;
PRO.30.19	Mq-anr zaw-eu khaqdzer-euq garma,
PRO.30.19	Logur-anr joe-eu arlawr-euq garma,
PRO.30.19	Iqmalavshav-euq ghanrcae can-eu lawq-euq garma hawr-eu,
PRO.30.19	Aqbur zaqguq-anr cawq cawq-eu aqli zaqguq-euq garma.
PRO.30.20	Aqcawq naeq-aer banq-awr joe-eu zaqmiq aqbur-euq garma-aq heulof-aer mae;
PRO.30.20	Aqyawf dzaqghaq-awr khaqmae sivshawr-euq nar-aq,
PRO.30.20	“Ngar yawlaeq yawca tiqjeq-iq maqmr-aq!” laer aer-eu mae.
PRO.30.21	Mirtsaq-anr gheunyae lar-eu smr jeq jav-awr,
PRO.30.21	Maq daqcoer paq-aer ghae-eu oeq jeq jav-eu mae.
PRO.30.22	Kuirlaf zaqkhav uvlanr-eu dzoeqdzaq za ngae,
PRO.30.22	Aqdzawq argan maqdzaq maqdawr jircoerni javlar ngae,
PRO.30.23	Aqcawq byae-eu zaqmiq aqbur ya danqdzaq-ir ngae hawr-eu,
PRO.30.23	Aqbur zaqkhav, nymrsanr aqma-euq jawrzar za ngae.
PRO.30.24	Mirtsaq-euq khoertav mawrdo yawnyir khawf,
PRO.30.24	Tsawrganr yawkhav-aer anr-eu armawr oeq jeq jawr-eu mae;
PRO.30.25	Arho-aq, ghaq maqkhav-eu armawr pyeuf-eu khawf,
PRO.30.25	Jawrla yamq-anr dzaqdzaq dawrdawr povuiq taq-eu mae.
PRO.30.26	Logur pyaqiq-aq, nanqjawvni ghae-eu jeqzaq pyeuf-eu khawf,
PRO.30.26	Logur baqgha-anr khaqlo yawpav-euq lafkhoer banqbanq-awr jawr-eu mae.
PRO.30.27	Nyaevbanr-aq, sanqpaq maqbaw-eu khawf,
PRO.30.27	Baqmaf maf-awr cannya-eu mae.
PRO.30.28	Gharghawq-aq, aqlaf nae nyaefza nya-eu khawf,
PRO.30.28	Sanqpaq-euq nymr-anr jawr-eu mae.
PRO.30.29	Kuirtof ciq ngae, hawmuiq-eu smr jeq jawr-awr,
PRO.30.29	Garma can ngae hawmuiq-eu oeq jeq jawr-eu mae;
PRO.30.30	Arlaqjaqshir-aq, jeqzaq dawqtawv luf-euq lafkhoer,
PRO.30.30	Aqcawq navmaqtser ghaq khavdzaeq-awr,
PRO.30.30	Tiqjeq-anr-iq maq yanrpawr-a.
PRO.30.31	Mrzeuv mrzeuv-aer can-eu yaciv yapoer,
PRO.30.31	Cifmyaef cifbuq hawr-eu guirmaf naeq-aer can-eu sanqpaq.
PRO.30.32	Nawr, aqdzawq argan gan-awr, yawqhar yawqha ciqpoeq-awr,
PRO.30.32	Yawcawv jeq mr-eu laer tov-euq ngeur nar-aq,
PRO.30.32	Nawq-euq aqlaf nae, yawqha-euq khaqmae-anr khawvkaq-awq.
PRO.30.33	Aqjeq mirnae aernar-aq,
PRO.30.33	Mawrner aqcoer-anr kawv nar-aq, aqcoer ymrler-awr,
PRO.30.33	Narmaer-anr yeuf nar-aq, narmaer shiq dovle-eu lof-aer,
PRO.30.33	Nuima lavpaer nar-aq, iqdaeq iqcae dovlar-eu mae.
PRO.31.1	Heu-aq, sanqpaq Leqmeuqlar-euq dawq mae:
PRO.31.1	Aqyawf-euq aqma nae ngaeqngaeq-aer aqyawf-anr maeqnaeq tsovnaeq-euq dawq mae.
PRO.31.2	Ngaq-euq zaqyo-or! Aqjeq janrluf-eu le?
PRO.31.2	Ngaq nae baw-euq zaqyo-or! Aqjeq janrluf-eu le ler?
PRO.31.2	Ngaq nae kamq-euq zaqyo-or! Aqjeq janrluf le laer aernar-aq?
PRO.31.3	Nawq-euq ghaq, zaqmiq aqbur-anr taqbif.
PRO.31.3	Nawq-euq garma khawf, sanqpaq-anr lavcawv lar-eu tsawrhaq-anr taqbif.
PRO.31.4	Leqmeuqlar-or! Sanqpaq deuq, jirbaq dawr-eu maqtsaq-a.
PRO.31.4	Dzoeqda deuq, jirbaq jirtav dawr-eu khawf maqtsaq-a.
PRO.31.4	Sanqpaq deuq, heulof-aer mr paq-aer maqghae-a.
PRO.31.5	Maqngeur nar-aq, aqyawfmaf dawryaef ngae, zanrdawq-anr ngaerjir-awr,
PRO.31.5	Shaqzanq daqluf-eu deuq-anr khartaf-eu dawr-awr tsaq-eu jeq, yurpyawv jirnya-eu mae.
PRO.31.6	Jirbaq jirtav-aq, shirler luf-eu deuq-anr bidawr-awr,
PRO.31.6	Aqgaf jirbaq-aq, nuima khaqjawfni, shaqzanq daqluf-eu deuq-anr bidawr-awq.
PRO.31.7	Aqyawf-anr bidawr-awr, irshaq shaq-eu bingaer-awr,
PRO.31.7	Aqyawf shaqzanq mr-eu bi ngaerbyovjir law.
PRO.31.8	Dawq maq ngaeqnya-eu deuq-euq gharduq,
PRO.31.8	Nawq-euq khaqmae nae ngaeqdan naeq-awr,
PRO.31.8	Yashir mae laer dartsaev taq-euq tsawrhaq deuq-anr, hawpir naeq-awq.
PRO.31.9	Nawq-euq khaqmae mrnga-awr,
PRO.31.9	Tsaq-awr dawr-eu lafkhoer yarkhaq dar-awq.
PRO.31.9	Irshaqzaq hawr-eu shaqzaq zanqzaq deuq-anr, ngaeqghae danteq naeq-awq.
PRO.31.10	Bym-eu miqzaq aqsur ghaq povmawr nya-eu la?
PRO.31.10	Aqyawf-aq, nertseuvni ghae-eu khaqlo saer navmaqtser, arpoeq khav-eu mae.
PRO.31.11	Aqyawf-euq khaqdzerzaq-euq nuima-aq, aqyawf-anr ghoejir coer-eu mae.
PRO.31.11	Khoermirnae, jirjeuq maqza-eu maqbaw-a.
PRO.31.12	Aqyawf khardaef-eu tiqzir, khaqdzerzaq-anr muiqler-eu jeq taef-aer mr-awr,
PRO.31.12	Yawdoer jeq maqmr-a.
PRO.31.13	Aqyawf, yawr cafhm hawr-eu jiq arbawr pov-awr,
PRO.31.13	Nuima keuv-eu lafkhoer, aqyawf-euq aqlaf nae myawq mr-eu mae.
PRO.31.14	Aqyawf-aq, jeqgaf gaf-eu tsawrhaq-euq lawq lof-aer,
PRO.31.14	Garmanr kaq-eu gar nae, dzaqdzaq dawrdawr irkanr yuranr laf-eu mae.
PRO.31.15	Aqyawf uqbya maqbya lar-euq minav-aer tur-awr,
PRO.31.15	Nymrkhanq-euq zaqdeuq, dzaq-eu gharduq dzar lavsav-awr,
PRO.31.15	Aqbur zaqkhav deuq-anr, gar daeqbir naeq-eu mae.
PRO.31.16	Aqyawf, mirtsaq-anr haw-awr, yawmuiq-aer sharsawx-awr zeur-eu mae.
PRO.31.16	Khoernar-aq, aqyawf-euq aqlaf nae povza-euq jirjeuq yur-awr, aqgaf yarkmr mr-eu mae.
PRO.31.17	Aqyawf, yawqhar yawqha, ghaq nae jof-anr paf-awr,
PRO.31.17	Aqyawf-euq aqlaf mrdeur-eu mae.
PRO.31.18	Aqyawf-euq jeqgaf jeqka mrmyawq,
PRO.31.18	Jirjeuq zalar-eu hawmawr taq-euq mae.
PRO.31.18	Uqcif paw, aqyawf-euq tsirkhmq, maqbi miv-ir ni gar mr-eu mae.
PRO.31.19	Aqyawf, aqyawf-euq aqlaf nae saqlaq ghawr-awr,
PRO.31.19	Yawqha-euq aqlaf nae saqkanr shuir-eu mae.
PRO.31.20	Aqyawf, irshaqzaq-anr aqlaf cawqdov naeq-awr,
PRO.31.20	Aqyawf-euq aqlaf, shaqzaq zanqzaq-anr cawqja naeq-eu mae.
PRO.31.21	Aqyawf-euq nymrkhanqzaq-euq gharduq,
PRO.31.21	Maeqtsoeq paerner yawlmr dmlof-eu mirnae,
PRO.31.21	Ngaer ga ngae yamq-anr khawf maqguv-a.
PRO.31.22	Aqyawf, yawqha-euq gharduq, doeq kuf-awr aryaev tsovtaq-euq khawqdaq-anr khawqdav-eu saqpar zaf-awr,
PRO.31.22	Aqyawf-euq maeqtsoeq-aq, nerpuir puir-awr sheqsha saqpar nae guftaq-eu mae.
PRO.31.23	Aqyawf-euq khaqdzerzaq-aq,
PRO.31.23	Meuq-euq lanrkhaeq-anr jawr-eu deuq siqnya-awr,
PRO.31.23	Mirkhanq-euq aqyuif aqtsu deuq-euq ghanrcae nuir-eu mae.
PRO.31.24	Aqyawf, jiq saqpar nae, dmghaq dmlmr guf-awr anq-eu uqtaf,
PRO.31.24	Jofpaf khawf janr-awr, jeqgaf gaf-eu deuq-anr anqnaeq-eu mae.
PRO.31.25	Ghaq hawr-eu khanqsaer-aq,
PRO.31.25	Aqyawf-euq dmghaq dmlmr pyeuf-awr,
PRO.31.25	Maeqhu paw keuvle-eu arnan-anr laqkhaq caer-eu mae.
PRO.31.26	Aqyawf-euq khaqmae mrnga ngae, zaqsiq tsawrganr dovle-awr,
PRO.31.26	Aqyawf-euq maeqlar-aq, ghawqshaq gaq-eu zanrdawq ngaeq-eu mae.
PRO.31.27	Aqyawf, aqyawf-euq nymrkhanqzaq-euq garma, yawmuiq-aer hawnaeq-awr,
PRO.31.27	Nymrgawq yawdoer-euq kaqmur maqdzaq-a.
PRO.31.28	Aqyawf-euq zaqdeuq turlar-awr ciqpoeq-eu uqtaf,
PRO.31.28	Aqyawf-euq khaqdzerzaq khawf, aqyawf-anr jaceuq-eu mae.
PRO.31.29	Aqyawf-euq khaqdzerzaq aer-eu,
PRO.31.29	“Bym-eu zaqmiq ghawqmya’ni jawr-eu mae.
PRO.31.29	Aerkhawf, nawr-aq, aqcawq taf-aer bymdzaeq-eu mae.”
PRO.31.30	Yaler paq-aer ghae-eu yawjaq-aq, jaqmyawf maershuir pyeuf-awr,
PRO.31.30	Mawrlar-eu gar hawmuiq-eu jeq khawf maqgmq-a.
PRO.31.30	Aerkhawf, Ya’we Miqyaer-anr guv-eu zaqmiq aqbur-aq, aqcawq jaceuq taef-a.
PRO.31.31	Aqyawf-euq aqlaf nae mrza-euq arsiq, aqyawf-anr bif-awr,
PRO.31.31	Meuq-euq lanrkhaeq-anr aqyawf nae mr-awr shar-euq jeq, aqyawf-anr jaceuq luf-ur.
