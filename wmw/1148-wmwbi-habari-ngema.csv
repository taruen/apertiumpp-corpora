GEN.1.1	Mwanzo Mwenyezimungu komba bingu na duniya. 
GEN.1.2	Ardhi íkiwa yawaka bila umbo. Íkiwa bahari yakwica na kwinukala, na Roho ya Mwenyezimungu ákidandaza yaaa julu ya maji.
GEN.1.3	Sambi Mwenyezimungu akisema javi: “Iwepo nuru!” Basi ire nuru ikanza kuwapo. 
GEN.1.4	Mwenyezimungu akiwona nuru ire kuwa ngema. Akawanya nuru na kisi. 
GEN.1.5	Mwenyezimungu nuru ire keta “nsana” na kisi keta “usiku”. Ikipita suku ya kwanza, kukica subuu.
GEN.1.6	Sambi Mwenyezimungu akisema: “Uwe-po wasaa kati ya maji, ipate maji awanyike!” 
GEN.1.7	Basi Mwenyezimungu paatendire wasaa akawanya maji ari sini na julu ya wasaa. Kwa javyo, vikikuna novyo. 
GEN.1.8	Mwenyezimungu wasaa keta “bingu”. Ikipita suku ya piri, kukica subuu.
GEN.1.9	Sambi Mwenyezimungu akisema javi: “Maji ari sini ya wasaa akusanyike awe mahala pamoja, iwoneke nrima.” Kwa javyo, vikikuna novyo. 
GEN.1.10	Mwenyezimungu nrima ire keta “ardhi” na maji akusanyike are keta “bahari”. Basi Mwenyezimungu kawona kuwa vyema.
GEN.1.11	Mwenyezimungu tena akisema: “Ardhi iwotese minyani yakupa mbeyu jisijisi na miti ya visumo jisijisi ya kila namuna, na kila kisumo na nango yake.” Kwa javyo, vikikuna novyo. 
GEN.1.12	Ardhi ikiwotesa minyani yakupa mbeyu jisijisi ya kila namuna, na miti ya visumo vya nango jisijisi ya kila namuna. Basi Mwenyezimungu akiwona kuwa vyema. 
GEN.1.13	Ikipita suku ya tatu, kukica subuu.
GEN.1.14	Basi Mwenyezimungu akisema: “Binguni viwepo vyakumwarika, ipate wawanyike usiku na nsana! Viwe alama ya kumanyirisa mirongo ya wakati, suku, na myaka. 
GEN.1.15	Na vyakumwarika sivyo vya binguni vifãi novyo kumwarika ardhi.” Kwa javyo, vikikuna novyo. 
GEN.1.16	Mwenyezimungu katenda vinu viwiri vikulu vyakumwarika. Cakumwarika kikulu pakulu ndi juwa ritaware nsana, na kitoto ndi mwezi utaware usiku. Na katenda novyo nondwa. 
GEN.1.17	Nevyo Mwenyezimungu akitula wasaa ya binguni vimwarike ardhi, 
GEN.1.18	ipate vitaware usiku na nsana, na vyawanye kisi na nlangaza. Basi Mwenyezimungu akiwona kuwa vyema. 
GEN.1.19	Ikipita suku ya ane, kukica subuu.
GEN.1.20	Sambi Mwenyezimungu akisema: “Mmaji ainshi makundi a viyumbe hai na nkati ya wasaa uri kati ya ardhi na bingu ziruke nyuni!” 
GEN.1.21	Mwenyezimungu kawomba manyama wakulu-wakulu na viyumbe hai vya mbahari vikenenda viriga-viriga mmaji nomure fo, piya vya kila namuna jisijisi. Komba nyuni kila namuna jisijisi. Basi Mwenyezimungu akiwona kuwa vyema. 
GEN.1.22	Mwenyezimungu akiwajanliya akisema: “Muwe na rútuba mukure mupongolane na mwijare maji mbahari, na novyo nyuni zipongolane zongezeke muinti!” 
GEN.1.23	Ikipita suku ya tanu, kukica subuu.
GEN.1.24	Sambi Mwenyezimungu akisema javi: “Ardhi ipongore viyumbe hai piya vya kila namuna jisijisi: nyama zakufuwiwa, wadudu wakurikweta pansi, na nyama za nnundu za kila namuna jisijisi.” Kwa javyo vikikuna novyo. 
GEN.1.25	Mwenyezimungu kawomba manyama wa nnundu wa kila namuna jisijisi, manyama wakufuwiwa kila namuna jisijisi, na wadudu piya wakurikweta pansi kila namuna jisijisi. Basi Mwenyezimungu akiwona kuwa vyema.
GEN.1.26	Mwenyezimungu akisema tena: “Timumbe binadamu kwa wajii yetu, wakulandana nofwe, ataware inswi za mbahari, nyuni zakwiruka, manyama wakufuwiwa, wa nnundu, na wadudu piya wakurikweta pansi.” 
GEN.1.27	Basi Mwenyezimungu kamumba binadamu kwa wajii yake, kweli-kwelini kwa wajii yake mwanyewe kamumba munu, mwananlume na mwanamuka kawomba.
GEN.1.28	Mwenyezimungu akiwajanliya, akiwambira javi: “Muwe na rútuba, mukure na mupongolane. Mongezeke na muwe na uwezo julu ya vinu piya. Mutaware inswi za mbahari, nyuni zakwiruka, na manyama piya wakwenenda muinti.” 
GEN.1.29	Mwenyezimungu akiwambira tena: “Onani! Nukupani kila namuna ya minyani yakupa mbeyu ijare muinti-mu piya, na miti piya yakupa visumo vya nango, ipate viwe cakurya cenu. 
GEN.1.30	Na nyama piya za muinti, nyuni piya zakwiruka, na wadudu piya wakurikweta pansi, piya vyenye uhai, cakurya cawo cikuwa minyani miwisi piya.” Kwa javyo, vikikuna novyo. 
GEN.1.31	Mwenyezimungu vyaatendire vire piya kawona kuwa vyema pakulu sana. Ikipita suku ya sita, kukica subuu.
GEN.2.1	Basi viripo binguni na ardhi piya, vikisa kuringana novyo. 
GEN.2.2	Mwenyezimungu kwa kuwa kâmariza kazi zake piya zâtendire, suku ya saba aatendire kinu, akipumula. 
GEN.2.3	Mwenyezimungu akijanliya suku ya saba ire, akitula kuwa suku takatifu, kwa kuwa iye ndi suku yaapumure kwa kazi zake piya za kumba.
GEN.2.3	Eyi ndi hadisi ya mwanzo wa kumbiwa bingu na ardhi. 
GEN.2.4	Wakati Mwenyezimungu Mola wetu wombire bingu na ardhi, 
GEN.2.5	aiwerepo miti wala minyani, konta Mwenyezimungu Mola wetu ákiwa saanamba kwisusa nvula muardhi, wala awerepo munu wa kurima ardhi-yi. 
GEN.2.6	Fala pansi ákibubuka maji akitawanyika akilovya ardhi-yi. 
GEN.2.7	Basi wakati-wo Mwenyezimungu Mola wetu kamumba munu kwa utope. Kamwesézera mmula akimpa mumu yakupumuzika, na munu ire akiwa hai. 
GEN.2.8	Mwenyezimungu Mola wetu katengeza bushtani ya Edeni, upande wa malawira-juwa, akintula kiyumbe wamumbire ire. 
GEN.2.9	Mwenyezimungu Mola wetu akiwotesa muardhi miti jisijisi ya kila namuna, yakupa visumo vyema-vyema vyakwajibisa, vyakunowa kurya. Na kati-kati ya bushtani ire, úkiwapo Muti wa Mainsha na Muti wa Wijiwifu wa cema na kibaya.
GEN.2.10	Kati ya Edeni ákibubuka maji ukilawirira muto mmoja, maji akitawanyikira mbushtani mure piya, ikisa nkati ya nowo muto-wo ilawírira myuto mine yakusiyana. 
GEN.2.11	Zina ra muto wa kwanza Pishoni. Ewo uzungúriza inti piya ya Havila, mahala kairi oru nyingi. 
GEN.2.12	Oru ya noyo ardhi-yo ngema futi, ikisa viwapo vyengine tena kamba sheru yakunuwira pakulu na mawe a pansi akung'anira. 
GEN.2.13	Muto wa piri ndi Giyoni, uzungúriza inti ya Kushi piya. 
GEN.2.14	Muto wa tatu ndi Tigiri, upita upande wa malawira-juwa wa inti ya Ashuru. Muto wa ane ndi Farati.
GEN.2.15	Basi Mwenyezimungu Mola wetu kantula Adamu mbushtani ya Edeni, arime na ekarire. 
GEN.2.16	Mwenyezimungu Mola wetu akinlaizira ámuri kamba ezi akisema javi: “Irya kisumo ca muti usaka kuwa onse mbushtani-mu, 
GEN.2.17	ila usirye kisumo ca Muti wa Wijiwifu wa cema na kibaya. Suku yausaka kurya kisumo-co, kweli-kwelini úhukumiwa kufwa noyo suku-yo.”
GEN.2.18	Ikisa Mwenyezimungu Mola wetu akisema javi: “Sivyo vyema mwananlume-yu kwikala yeka. Níntafitira mwenziwe wakunfãi iye basi.” 
GEN.2.19	Kwa utope Mwenyezimungu Mola wetu kawomba manyama piya wa nnundu na minyani ya kila namuna, akiwokisa ka mwanadamu ipate ammone vyaasaka kuweta. Na kila kiyumbe zina raamwitire ronse ndi zina rake noro mpaka rero. 
GEN.2.20	Kwa javyo, Adamu kawapa mazina manyama wa kufuwiwa, nyuni pamoja na manyama wa nnundu piya, fala kwa noware-ware awerepo mwenziwe wakunfãi iye. 
GEN.2.21	Sambi Mwenyezimungu Mola wetu akimperekera Adamu usingizi mwingi sana akilala. Akinlavya mbavu mmoja, mahala pare akiziwa na nyama. 
GEN.2.22	Na kwa mbavu yaanlavire Adamu noire, Mwenyezimungu Mola wetu kamumba mwanamuka akinfikisa ka Adamu. 
GEN.2.23	Basi Adamu akisema akamba: “We! Eyu ndi kongolo ra makongolo angu, na ndi nyama ya mwiri wangu omi mwanyewe. Iye akwitiwa Mwanamuka
GEN.2.24	Ndi ntamana mwananlume áwasa mamaye na wawaye, kuka kulungana pamoja na nkawake, na wo-wawiri wakuwa mwiri mmoja. 
GEN.2.25	Nowo Adamu na nkawake wákiwa diki, wala awawere na haya.
GEN.3.1	Basi nyoka ákiwa njanja koliko manyama piya wa nnundu wawombire Mwenyezimungu Mola wetu. Suku moja nyoka kandairi mwanamuka: “Ngati Nlungu kakwambirani kaamba musirye visumo vya piya miti iri mbushtani-yi?” 
GEN.3.2	Mwanamuka ire akinjibu nyoka: “La! Ofwe tíjuzi tirye visumo vya miti iri nkati mbushtani-mu, 
GEN.3.3	fala Mwenyezimungu katikataza kaamba: ‘Musirye kisumo ca muti uri kati-kati ya mbushtani-mu, wala musikumbure! Mukikumbula, mukufwa.’ ” 
GEN.3.4	Nyoka akimwambira mwanamuka ire tena: “Kweli-kwelini umwe amufwa! 
GEN.3.5	Citenzire Mwenyezimungu kwamba javyo, konta suku ya kurya noco kisumo-co múfungula maso, mukuwa kamba Nlungu, mukwijiwa meema na mabaya.” 
GEN.3.6	Noparepare mwanamuka, paawonire kuwa kisumo ca ure muti ure cifãi kuriwa na akirya munu awona, na cifãi pakulu sana na cikumpa munu werevu, basi mwanamuka ire akisuma kisumo cire, akirya, akimpa nlumake, neye novyo akirya. 
GEN.3.7	Mara akiwafunguka maso ngwee, wakiriwona kuwa wankwenenda diki. Wakisona masamba a nkungu
GEN.3.8	Na mepo ya ruremba ire, wakisikira shindo ya Mwenyezimungu Mola wetu akenenda mbushtani mure. Sambi Adamu na nkawake wakirifisa na miti ya kati-kati ya bushtani ire, Mwenyezimungu Mola wetu asiwawone. 
GEN.3.9	Fala Mwenyezimungu Mola wetu akimwita Adamu akindairi javi: “Kuwa ndepi?” 
GEN.3.10	Akijibu: “Nijiwa kuwa kwankwenenda mbushtani-mu, fala omi kwa kuriwona kuwa diki, nopa ntamana nikirifisa.” 
GEN.3.11	Akindairi: “Nani akwambire kamba kuwa diki? Mwaja, kurya kisumo ca muti wanukukataze kurya cire?” 
GEN.3.12	Adamu akijibu: “Mwanamuka waunipere kuinshi naye-yu, ndi anipere kisumo ca nowo muti-wo, nomi nikirya.” 
GEN.3.13	Mwenyezimungu Mola wetu akindairi mwanamuka ire javi: “Cautendire-ci ndi kinani? Namunani?” Iye akijibu akamba: “Nyoka ndi anitesire, nikirya.”
GEN.3.14	Basi Mwenyezimungu Mola wetu akimwambira nyoka ire javi: “Kuwa uwe ndi utendire kinu kamba eco javyo, nukuhukumu. Núkulani uwe-po, niwasa manyama piya wakufuwiwa na wa nnundu. Újuzi urikwete pansi na cakurya cako ndi vunvu, mainsha ako piya. 
GEN.3.15	Nítula uwaduwi kati ya uwe na mwanamuka, kati ya rikolo rako na rake. Iye ásoma kiswa cako na uwe úluma kinyung'unyu cake.” 
GEN.3.16	Na mwanamuka ire akimwambira javi: “Nukutabisha wakati wa uwa na mimba na úpongola na malwazo, ukuwa na hamu na nlume wako, fala iye ákutawala.” 
GEN.3.17	Na Adamu akimwambira javi: “Kwa kuwa kunsikiriza nkawako na kurya kisumo ca muti wanukukataze-wo, ílanika duniya kwa sababu zako na kwa luvuju úpata kati ya ardhi luziki rako suku piya za mainsha ako. 
GEN.3.18	Ardhi íwotesa mbiriwiri na miti ya miwa na uwe cakurya cako ndi minyani ya mmasamba. 
GEN.3.19	Kwa luvuju rako úpata luziki rako, mpaka uludira tena kuwa utope, konta kumbiwa na utope. Uludira tena kuwa nsanga, konta nsanga nowo ndi waumbiriwe.”
GEN.3.20	Adamu akimpa zina nkawake Hawa (mana ake “uhai”), kwa kuwa ndi mama wa wanadamu piya. 
GEN.3.21	Mwenyezimungu Mola wetu kawatengézera Adamu na nkawake mavazi a sambala, akiwavaza.
GEN.3.22	Mwenyezimungu Mola wetu kasema kaamba: “Onani! Epa mwanadamu kalandana na mmojawapo-fwe, konta akwijiwa cema na kibaya. Kwa javyo, asije kolosa nkono kusuma kisumo ca muti wa uhai arye ainshi daima milele!” 
GEN.3.23	Kwa javyo, Mwenyezimungu Mola wetu akintuwisa mpeponi ya Edeni. Basi ikiwa ndi mwanzo munu kurima ardhi noire yaalawire mwanyewe. 
GEN.3.24	Iye, nakisa ya kuwalavya wanadamu, upande wa malawira-juwa ya peponi kawatula malaika na upanga mmoja wa moto ukizungunuka kuno na kuno. Katenda javyo kunkataza munu asifike karibu ya Muti wa uhai.
GEN.4.1	Adamu na nkawake Hawa wakiwonana, na Hawa akipata mimba akimpongola Kaini
GEN.4.2	Ikisa tena, akimpongola mwana mwengine Abeli, nduye Kaini. Abeli ákiwa nsunga wa makondoo na Kaini ákiwa nrimi. 
GEN.4.3	Bandi yakupita wakati mmojawapo, vyakurya vyaaruwerye Kaini vire akisona aba akitendera kafara yakunshukuru Mola wetu. 
GEN.4.4	Abeli na iye novyo akiwalavya makondoo wake watanzi kupongoriwa wawenye wakunenepa sana-sana akitenda kafara. Basi Mola wetu akiwa radi na Abeli kwa kafara yake ire, 
GEN.4.5	fala aawere radi naye Kaini wala kafara yake. Ntamana Kaini akikimiwa pakulu futi, na uso wake akifunga wajii kumaso. 
GEN.4.6	Mola wetu akindairi Kaini javi: “Mbena kukimiwa kufunga wajii kumaso? 
GEN.4.7	Inawa kutenda vyema, nanga kuseka, falakini kutenda vibaya ntamana dambi ikwikarira panryango-po kusakula ikukidiri. Fala uwe újuzi usase dambi kukukidiri.”
GEN.4.8	Ikisa Kaini akimwambira nduye Abeli: “Tuke masamba.” Basi masamba nokurekure Kaini akimwirukira nduye Abeli ire, akimulaya. 
GEN.4.9	Sambi Mola wetu akindairi Kaini: “Nduyo Abeli kawa ndepi?” Iye akijibu: “Sijiwa! Nduyangu-yo omi ndi nikala naye?” 
GEN.4.10	Mola wetu akisema javi: “Cautendire-ci kinani? Sikiriza-po! Damu ya nduyo yautawanye pansi-yo yankunilalamikira. 
GEN.4.11	Basi epa, ardhi ikulani, kwa kuwa ifunguka kamba kanywa ikipokerera damu ya nduyo waumulaye kwa makono ako. 
GEN.4.12	Anta urime pakulu vyaurima vyonse, auruwerya kinu. Ukuwa munu wa kupayapaya, sauna rumburo maalumu ra mekazi nduniya.” 
GEN.4.13	Basi Kaini akimwambira Mola wetu: “Ha! Eyi hukumu-yi ulu pakulu kwangu omi, sikidiri kuvumirira. 
GEN.4.14	Epa rero kunituwisa eci kirima-ci, niwe baidi nawe. Basi nikuwa munu wa kupayapaya bila kuwa na rumburo maalumu duniya-yi, na asaka kuniwona onse anulaya.” 
GEN.4.15	Fala Mola wetu akinjibu: “Sivyo-javyo, munu mmojawapo akukuulaya, jamaa zake wakulaiwa saba, alama ya kunshupa.” Basi Mola wetu akintaya alama yakuwa asaka kusimanana naye onse, asimúlaye. 
GEN.4.16	Basi, Kaini akilawa mbere ya Mola wetu, akuka akiínshi inti ya Nodi, inti iri upande wa malawira-juwa ya Edeni.
GEN.4.17	Kaini na nkawake wakiwonana, na nkawake ire akimita mimba akimpongola Henoki. Kaini ire akijenga kaya, akita zina ra mwanawe Henoki. 
GEN.4.18	Henoki akimpongola Iradi, Iradi akimpongola Mehuyaeli, Mehuyaeli akimpongola Metusela, na Metusela akimpongola Lameki. 
GEN.4.19	Lameki kâpalakanya waka wawiri, mmoja ákitiwa Ada na mwengine Sila. 
GEN.4.20	Ada kâmpongola Yabali, iye ndi âwere ntanzi wawo ware wenye kuinshi mmaema, wari na ng'ombe. 
GEN.4.21	Nduye Yabali ákitiwa Yubali, iye ndi âwere ntanzi wa webii wa zeze pamoja na mitoriro. 
GEN.4.22	Sila neye akimpongola Tubali-Kaini, iye ndi âwere nfuri wa vyombo piya vya kila namuna, vya shaba na vya cuma. Tubali-Kaini, ákiwa na nlumbuwe wakwitiwa Naama.
GEN.4.23	Suku moja, Lameki akiwambira waka wake ware javi: “Ada na Sila, sikirani usowezi wangu! Waka wa Lameki, tengemanani munisikirize nlume wenu canamba: Nimuúlaya munu kwa sababu ya kunilumiza, nulaya kwa kuwa nnemba-yo kaninyanda. 
GEN.4.24	Ikiwa Kaini, munu mmojawapo akinuulaya, jamaa zake waulaiwa saba, kweli-kwelini, munu mmojawapo aniuulaya, jamaa zake wakulaiwa sabini mara saba!”
GEN.4.25	Sambi Adamu ire na nkawake, wakiwonana tena. Nkawake akimpongola mwana akimwita Seti, akisema: “Konta Mwenyezimungu kanijánliya, nimpata mwana nlume kanlámusa Abeli olaiwe na Kaini.” 
GEN.4.26	Na Seti neye akimpata mwana akimwita Enoshi. Noparepare, ndi pawanzire kulebela duwa kwa zina ra Mola.
GEN.5.1	Eyi ndi waraka ya rikolo ra Adamu. Kwa ire suku ire wakati Mwenyezimungu wamumbire mwanadamu, kamumba kwa kulandana kwake iye Mwenyezimungu. 
GEN.5.2	Wanadamu wombiwe wawenye ndi nlume na muka. Pawombire, Mwenyezimungu kawajanliya na kawapa zina ra “Binadamu”. 
GEN.5.3	Adamu pawere na umuri wa myaka miya na talatini, akimpongola mwana wa kulandana naye, kwa wajii yake, akimwita Seti. 
GEN.5.4	Bandi yakumpongola Seti, Adamu kainshi myaka miya nane, kâwapongola wana wengine waka na walume. 
GEN.5.5	Adamu kafwa na humuri wa myaka miya kenda na talatini.
GEN.5.6	Wakati Seti wawere na humuri wa myaka miya na mitanu, akimpongola Enoshi. 
GEN.5.7	Bandi yakumpongola Enoshi, Seti kainshi myaka miya nane na saba, kâwapongola wana wengine waka na walume. 
GEN.5.8	Seti kafwa na humuri wa myaka miya kenda na kumi na miwiri.
GEN.5.9	Wakati Enoshi wawere na umuri wa myaka tuswini, akimpongola Kenani. 
GEN.5.10	Bandi ya kumpongola Kenani, Enoshi kainshi myaka miya nane na mitanu, kâwapongola wana wengine waka na walume. 
GEN.5.11	Enoshi kafwa na humuri wa myaka miya kenda na mitanu.
GEN.5.12	Wakati Kenani wawere na humuri wa myaka sabini, akimpongola Mahalaleli. 
GEN.5.13	Bandi yakumpongola Mahalaleli, Kenani kainshi myaka miya nane na arubaini, na kâwapongola wana wengine waka na walume. 
GEN.5.14	Kenani kafwa na umuri wa myaka miya kenda na kumi.
GEN.5.15	Wakati Mahalaleli wawere na humuri wa myaka sitini na mitanu, akimpongola Yaredi. 
GEN.5.16	Bandi yakumpongola Yaredi, Mahalaleli kainshi myaka miya nane na talatini, na kâwapongola wana wengine waka na walume. 
GEN.5.17	Mahalaleli kafwa na humuri wa myaka miya nane na tuswini na mitanu.
GEN.5.18	Wakati Yaredi wawere na humuri wa myaka miya na sitini na miwiri, akimpongola Henoki. 
GEN.5.19	Bandi yakumpongola Henoki, Yaredi kainshi myaka miya nane, kâwapongola wana wengine waka na walume. 
GEN.5.20	Yaredi kafwa na humuri wa myaka miya kenda na sitini na miwiri.
GEN.5.21	Wakati Henoki wawere na humuri wa myaka sitini na mitanu, akimpongola Metusela. 
GEN.5.22	Henoki ákipatana na Mwenyezimungu. Bandi ya kumpongola Metusela, Henoki kainshi myaka miya natu, kâwapongola wana wengine waka na walume. 
GEN.5.23	Henoki kainshi myaka miya natu na sitini na mitanu. 
GEN.5.24	Henoki ákipatana na Mwenyezimungu, nakisa akibanziwa awoneke tena, konta katwariwa na Mwenyezimungu mwanyewe.
GEN.5.25	Wakati Metusela wawere na humuri wa myaka miya na tamanini na saba, akimpongola Lameki. 
GEN.5.26	Bandi ya kumpongola Lameki, Metusela kainshi myaka miya saba na tamanini na miwiri, kâwapongola wana wengine waka na walume. 
GEN.5.27	Metusela kafwa na humuri wa myaka miya kenda na sitini na kenda.
GEN.5.28	Wakati Lameki wawere na humuri wa myaka miya na tamanini na miwiri, akimpongola mwana nlume. 
GEN.5.29	Mwana ire akimwita Nnu, akamba: “Eyu mwana-yu, ndi asaka kutauni kazi zetu za nguvu zatiri kukola na makono etu nkati ya eyi duniya yaalanire Mola wetu-yi.” 
GEN.5.30	Bandi ya kupongoriwa Nnu, Lameki kainshi tena myaka miya ntanu na tuswini na mitanu, kâwapongola wana wengine waka na walume. 
GEN.5.31	Lameki kafwa na humuri wa myaka miya saba na sabini na saba.
GEN.5.32	Nnu wakati watimize humuri wa myaka miya ntanu, kawapóngola Shemu, Hamu na Yafeti.
GEN.6.1	Wakati wanu pawakizidi kongezeka duniya na wákiwapongola wanawaka, 
GEN.6.2	basi majini
GEN.6.3	Mola wetu akisema javi: “Roho yangu aikala na mwanadamu daima milele, konta iye ndi mwiri mwepepe tu, basi aainshi zaida ya myaka miya na shirini.” 
GEN.6.4	Kwa nowo wakati-wo na ikisa tena, eyi duniya-yi wákiwapo mitimwi au majini
GEN.6.5	Mola wetu duniya paawawónire wanu kuzidi ubaya pakulu na myoyo yawo kwijala mawazo a mipango ya ubaya ntupu, 
GEN.6.6	akisikitika sana kwa kumumba binadamu duniya-yi akirishuku pakulu futi. 
GEN.6.7	Basi Mola wetu akamuru akisema javi: “Níwapoteza wanadamu piya waniwómbire níwalainisa duniya: wanadamu, manyama, nyuni na wadudu piya wa kurikweta pansi. Nisikitika konta nijiwa niwómbire futi duniya-yi.” 
GEN.6.8	Falakini Mola wetu ákinnang'aniza sana Nnu.
GEN.6.9	Eyi ndi hadisi ya mainsha a nabii Nnu. Nnu ákiwa mwananlume wakweli, na ákiwa yeka basi saakosire wakati wa mainsha ake. Iye ákipatana na Mwenyezimungu. 
GEN.6.10	Nnu ákiwa nawo wana watatu wakwitiwa Shemu, Hamu, na Yafeti.
GEN.6.11	Sambi, ulumwengu dainfu mbere ya Mwenyezimungu, ukijala ukakatima. 
GEN.6.12	Mwenyezimungu akinang'aniza ulumwengu, katajabu kawona udainfu kamana wanadamu piya wenenda namuna ya udainfu mulumwengu. 
GEN.6.13	Ikisa Mwenyezimungu kamwambira Nnu akamba: “Omi nílamula javi: Niwaribu wanu piya, konta wejaza dhuluma
GEN.6.14	Lunda safina na mbawo za ntumbati, ujenge nyumba nkati, wawanye visusi, udeni balaki panja na nkati. 
GEN.6.15	Vyaujuzi kutenda ndi javi: pima 133 za urefu, pima 22 za upana, na pima 13 za ujunda. 
GEN.6.16	Uvike pajulu ya safina na wase ando mmoja kiyasi ca palumu mbiri na nusu kulawa julu yaufinike kuja nkipama. Upande utende nryango na gorofa ziwe natu, ya kwanza, ya piri, na ya tatu. 
GEN.6.17	Ardhi piya nímpereka mwanalukaya wa kuzidi, awáribu wanu mulumwengu piya wari sini ya binguni, kila kiyumbe mwenye kupumuzika. Piya wenye mainsha mulumwengu wakufwa. 
GEN.6.18	Falakini nísaka kutula miyadi ya kupatana nowe. Újuzi wingire nsafina uwe, nkawako, wanawo na wakwezo. 
GEN.6.19	Wakija manyama, uwase wengire nkati ya safina wainshi nawe pamoja, kila namuna ya nyama na nyuni, awepo muka na nlume. 
GEN.6.20	Kila namuna ya nyuni, kila namuna ya ndudu wa maulu mane na wengine tena wa kurikweta pansi, wákufika wawiri-wawiri kusakula uwape mainsha wainshi. 
GEN.6.21	Ukusanye cakuriwa conse cingi uture, ca kukutosha uwe na wadudu.” 
GEN.6.22	Nnu katenda piya sawa-sawa kamba Mwenyezimungu vyaantumire kutenda.
GEN.7.1	Sambi Mola kamwámbira Nnu: “Uwe újuzi wingire nsafina pamoja na nkawako, wanawo, na wakwezo. Omi nísaka nukuvusheni, konta ninang'ániza nukuwonérera uwe kuwa na kweli, hapana mwengine tena tarehe-yi. 
GEN.7.2	Piya manyama wari swafi uwatware walume saba na waka saba na piya manyama sawari swafi uwatware wawiri-wawiri muka na nlume. 
GEN.7.3	Tena utware nyuni saba nlume na saba nyika, újuzi kutenda javyo kuwavusha wapate mainsha wadudu wa kila namuna wa piya inti. 
GEN.7.4	Muda wa suku saba nínyesa nvula nduniya, suku arubaini usiku na nsana, na piya ciri hai conse canumbire omi nílayinisa.” 
GEN.7.5	Nnu katenda piya sawa-sawa kamba Mola wetu vyaantumire kutenda.
GEN.7.6	Ákiwa nawo humuri wa myaka miya sita wakati waajire mwanalukaya wa kuzidi kwijaza maji piya duniya. 
GEN.7.7	Nnu na wanawe na nkawake na wakweze wengira nsafina kuwa wanusurike na mwanalukaya wa kuzidi. 
GEN.7.8	Wadudu wakuwa swafi na sawari swafi, nyuni na wadudu wakurikweta pansi, 
GEN.7.9	waja wawiri-wawiri muka na nlume ka Nnu nkati ya safina, kamba Mwenyezimungu vyaamwambire Nnu. 
GEN.7.10	Upita muda wa suku saba mwanalukaya akanza kwijaza fó maji duniya piya.
GEN.7.11	Suku ya kumi na saba ya mwezi wa piri wa mwaka waatimize Nnu myaka miya sita ya humuri wake, kweli-kwelini akanza maji kububuka pansi ka nguvu na miryango piya ya binguni ikifunguka. 
GEN.7.12	Ikinya nvula duniya piya suku arubaini usiku na nsana. 
GEN.7.13	Suku noire, Nnu na wanawe, Shemu, Hamu na Yafeti, na nkawake na wakweze watatu wengira wonse nsafina. 
GEN.7.14	Wengira emo pamoja na kila namuna ya manyama, wadudu wa nnundu, wadudu wakufuwiwa, kila namuna ya wadudu wakurikweta pansi, na kila namuna ya nyuni. 
GEN.7.15	Kila mwenye mainsha wakupumuzika, wawiri-wawiri, muka na nlume, waja ka Nnu wengira na Nnu nsafina. 
GEN.7.16	Wengira nlume na muka, kweli-kwelini, kamba Mwenyezimungu mwanyewe vyaantumire Nnu. Nakisa Mola wetu akinfungira nryango Nnu kipanjapanja.
GEN.7.17	Kwijala ka maji kukizidi kuka mbere, suku arubaini maji ákengezeka kila wakati na safina ikanza kwerera. 
GEN.7.18	Maji engezeka tena ka nguvu pakulu akifinika piya ardhi na ire safina ikerera julu ya maji are. 
GEN.7.19	Azidi kwengezeka pakulu, myango mirefu-mirefu piya ikizama. 
GEN.7.20	Maji are azidi kwengezeka tena ka nguvu mpaka myango piya ikizama, na akipunda myango ire kiyasi ca pima saba! 
GEN.7.21	Wákiinshi nduniya piya wakifwa. Manyama, nyuni, wadudu wakurikweta pansi, pamoja na wanadamu piya wakifwa. 
GEN.7.22	Piya viyumbe wákiinshi na mumu yakupumuzika wakifwa. 
GEN.7.23	Basi mwanalukaya nkulu kapoteza viyumbe piya nyuni, manyama, wadudu wa kurikweta pansi, na wanadamu piya wakilainika. Akibaki Nnu basi na ware waákiwa nawo nsafina. 
GEN.7.24	Maji are êjala fó ardhi piya, mpaka muda wa suku miya na amusini.
GEN.8.1	Fala sambi, Mwenyezimungu aanriware Nnu wala piya wadudu wa nnundu na wa kufuwiwa wákiwa pamoja naye nsafina, Mwenyezimungu akipereka mepo ikanza kuvuma, maji akanza kupunguka. 
GEN.8.2	Wakati-wo, mure múkibubuka maji mure iri mufungiwe, miryango ya binguni ifungiwe, na nvula ikinya ire yaamúke. 
GEN.8.3	Maji are apunguka-pungukanga aba-aba. Mpaka pazipitire suku miya na amusini, maji akizidi kupunguka nfululu, 
GEN.8.4	novirevire, suku ya mwezi kumi na saba, mwezi wa saba, safina ire ikuka ikipwerera pajulu ya myango ya kwitiwa Ararati. 
GEN.8.5	Maji akizidi kupunguka tena. Mwezi wa kumi, iri mwezi mosi, iwoneka myango ikanza kulawira panja.
GEN.8.6	Zipita tena suku arubaini, Nnu akifungula janela yaatendire nsafina, 
GEN.8.7	na akintwala baruku mmoja nsafina akimwirusa. Baruku ire aaludire tena nsafina, akiruka akuka kuno na kuno, mpaka maji akikakama nfululu na ardhi piya ikumiliya. 
GEN.8.8	Basi sambi, Nnu akinlavya pomba mmoja oke akanang'anize kuwa kweli-kwelini maji apunguka pansi pare. 
GEN.8.9	Novyo-sivyo, maji ákiwa saanamba kukakama piya, sambi pomba ire aapatire mahala pakumota, akiludira tena nsafina. Nnu akikinga makono, akinkola pomba akuka naye nkati. 
GEN.8.10	Nnu akirinda zikipita suku saba, akinlavya tena pomba ire. 
GEN.8.11	Pomba kaludi usiku, mama! Kaja naro kukanywa samba riwisi ra muti wa kupa visumo vítendiwanga mafuta a renu. Kweli-kwelini, Nnu akijiwa kuwa maji ankuzidi kupunguka. 
GEN.8.12	Sambi akirinda zikipita suku saba, akimpereka tena pomba ire, fala aaludire tena ka Nnu.
GEN.8.13	Noure mwaka waatimize Nnu myaka miya sita na mmoja ure, suku ya mwezi mosi, mwezi wa kwanza, maji akikakama futi-futini. Nnu akifunula kifiniko ca safina na akinang'aniza panja, kawona maji piya akakama kukutu. 
GEN.8.14	Noure mwaka ure, suku ya tarehe shirini na saba, mwezi wa piri, ardhi piya ikumiliya cwaa. 
GEN.8.15	Basi sambi, Mwenyezimungu kamwambira Nnu kaamba: 
GEN.8.16	“Ulawe nsafina, uwe pamoja na nkawako, wanawo, waka wa wanawo, 
GEN.8.17	na piya wari kuinshi nawe, piya namuna ya manyuni na manyama na wa kurikweta pansi. Újuzi ulawe nawo, ipate wapongolane na wawe nawo rutuba sana-sana, wejare fó ulumwengu piya.” 
GEN.8.18	Basi Nnu, nkawake, wanawe pamoja na wakweze wakilawa kweli, 
GEN.8.19	na wakilawa piya manyama, manyuni na wadudu wa kurikweta pansi. Basi nsafina mure walawa kila kiyumbe na namuna yake jisijisi.
GEN.8.20	Basi sambi, Nnu akinjengera Mola uralu ca kafara, akiwatwala kila namuna ya manyama halali, akiwasinja akiwatula nopare akiwoca akitenda kuwa ndi kafara yake ya kunshukuru. 
GEN.8.21	Mola, kwa kuwona ire arufu ngema ya kafara ire, kimoyomoyo akamba javi: “Silani tena ulumwengu, sababu ya wanadamu. Nukwijiwa kamba tangu usimana wake mwanadamu áwazanga vinu vibaya, falakini sipereka tena hukumu kwa kila ciri hai kamba vyanitendire. 
GEN.8.22	Mpaka kiyama, awisa wakati wa kuvyala na wa kuvuna, wakati wa baridi na wa kuvujusa, wakati wa kirangazi na wa kinja, usiku na nsana. Piya-vyo avina mwinsho.”
GEN.9.1	Mwanyewe Mwenyezimungu akimpa baraka Nnu pamoja na wanawe, akiwambira: “Mukinduke sana-sana, lázima muwe nawo wana wengi mongezeke na mwijare ulumwengu piya. 
GEN.9.2	Ona! Piya manyama, nyuni, na wadudu wakurikweta pansi, na inswi piya wákopani, umwe-po mukuwa nawo mamulaka julu yawo. 
GEN.9.3	Nukupani nafasi ya kurya piya kila namuna ya manyama pamoja na kila mbeyu ya cakurya. 
GEN.9.4	Ila sambi, musirye nyama iri na damu! Kwa sababu, damu ndi mainsha a kiyumbe. 
GEN.9.5	Munu asaka kuwa onse akimulaya mwanadamu mwenziwe nomi níntenda hukumu yake, na ndudu mwenye kumulaya munu onse, nomi níntenda hukumu yake, nikumpa neye hukumu yake yakufwa. 
GEN.9.6	Munu mwenyé kunlavya mainsha mwanadamu mwenziwe, neye lázima álaviwa mainsha na mwanadamu mwenziwe, kwa sababu nimumba mwanadamu kwa wajii yangu Omi Mwanyewe. 
GEN.9.7	Falakini, umwe mújuzi mukinduke sana-sana, muwe nawo wana wengi, muzidi kongezeka piya ulumwengu.”
GEN.9.8	Nakisa Mwenyezimungu kamwámbira Nnu na wanawe kaamba: 
GEN.9.9	“Onani! Nísaka kutula miyadi ya kupatana Omi na uwe, pamoja na ujukulu wako, 
GEN.9.10	na piya viyumbe hai viri pamoja na uwe, nyuni, manyama wa kufuwiwa na wadudu wa nnundu, kila nyama alawire pamoja na uwe nsafina. 
GEN.9.11	Nísaka kutula miyadi ya kupatana namwe. Mwanzo wa sambi-pa mwenye mainsha aafwa tena kwa mwanalukaya wa kuzidi kamba eyo, ulumwengu awaribika tena kwa sababu ya mwanalukaya.” 
GEN.9.12	Mwenyezimungu kasema kaamba: “Omi nitula kipiji cangu mmawingu. Eyo ndi alama ya miyadi ya kupatana kwetu omi nomwe na kila wenye mainsha wari pamoja nowe. Miyadi ya kupatana ya faida ka piya tarehe zambere zija-zo. 
GEN.9.13	Basi eci kipiji, ndi alama ya miyadi ya kupatana kwangu na ulumwengu. 
GEN.9.14	Omi daima wakati piya wanifinika bingu na mawingu, cikiwoneka kipiji, 
GEN.9.15	níkumbukira miyadi ya kupatana kwangu Omi nomwe na manyama piya. Wala nvula ya mwanalukaya ainya tena kuwaribu wenye mainsha. 
GEN.9.16	Wakati waciwa kipiji mmawingu, niwona na níkumbukira miyadi ya kupatana kwetu sákuna mwinsho, Omi na piya viyumbe viri hai vya kila namuna mulumwengu.” 
GEN.9.17	Basi sambi, Mwenyezimungu akimwambira Nnu akamba: “Eyo ndi alama ya miyadi ya kupatana kwetu ya niturire Omi pamoja na piya wari kuinshi mulumwengu.”
GEN.9.18	Wana wa Nnu wâlawire nSafina, wákiwa Shemu, Hamu na Yafeti. Hamu ndi ákiwa wawaye Kanaa. 
GEN.9.19	Ewa ndi wana wa Nnu, watatu nowa basi. Wanu piya wenere kuinshi mulumwengu-mu ujukulu wa marikolo awo nowo.
GEN.9.20	Nnu ákiwa nrimi na ndi áwere ntanzi kuvyala miti ya uva. 
GEN.9.21	Kwa suku moja, akínywa vinyu, akirewa, akivula nguwo zake akibaki diki nkati ya ema yake. 
GEN.9.22	Hamu wawaye Kanaa, pokire akimmona wawaye ire ari diki, akuka akiwambira wanduze wákiwa panja ya ema ware. 
GEN.9.23	Basi Shemu na Yafeti wakitwala nguwo wakikunjula wakitula mmaweya, wakenenda kinyumanyuma wakuka wakinfinika wawa yawo, ipate wansinshuhudiye diki yake. 
GEN.9.24	Nnu paimwamuke vinyu ire akisisimuka, kejiwa kinani catendire mwanawe kifindi, 
GEN.9.25	akisema javi: “Alanike Kanaa, aje awe ntwana wa mwinsho wa wanyenyeze.” 
GEN.9.26	Tena akisema javi: “Shemu apendiwe na Mwenyezimungu Mola wetu! Kanaa awe ntwana wake. 
GEN.9.27	Mwenyezimungu ankweze Yafeti, apatane na Shemu
GEN.9.28	Nnu, bandi ya kupita mwanalukaya nkulu ire, kainshi tena myaka miya natu na amusini. 
GEN.9.29	Nnu kâinshi duniya myaka miya kenda na amusini (950), akifwa.
GEN.10.1	Bandi ya kupita mwanalukaya nkulu, Shemu, Hamu na Yafeti, wana wa Nnu, wawapóngola wana waka na walume. Basi kupongolana ka rikolo rawo, mazina awo afulata ndiya: 
GEN.10.2	Yafeti kâwapongola Gomeri, Magog, Madai, Yavani, Tukubali, Mesheki na Tirasi. 
GEN.10.3	Gomeri kâwapongola Ashkenazi, Rifati na Togama. 
GEN.10.4	Yavani kâwapongola Elisha, Tarshishi, Cikutimu na Dodanimu. 
GEN.10.5	Kwa ewa, ndi mwanzo wa marikolo a wanu wenere kaya ziri upande wa mwani. Ewu ndi ujukulu wa Yafeti, wawányike marikolo awo, luga zawo, muinti zawo nkati ya mataifa awo piya.
GEN.10.6	Hamu kâwapongola Kushi, Miswiri, Puti na Kanaa. 
GEN.10.7	Kushi kâwapongola Seba, Hawila, Sabta, Raama na Sabteka. Raama mwenye zina wawenye ndi awampongore Sheba na Dedani. 
GEN.10.8	Kushi kâmpongola Nimrodi. Nimrodi ndi âwere sujaa
GEN.10.9	Iye ndi âwere nlumbati nkulu mbere ya Mola wetu, ntamana mpaka rero ikwambiwa kuwa “munu kada nlumbati nkulu mbere ya Mola wetu, kamba Nimrodi.” 
GEN.10.10	Kaya ulu za mana zaataware Nimrodi ndi Babiloniya, Ereki, na Akadi, piya-zi inti za Shinari. 
GEN.10.11	Kwanza ka noparepare, Nimrodi akipita akeneza ufalume wake mpaka Ashuru, paajengire kaya ulu ya Nenive, Rehoboti-Iri, Kala, 
GEN.10.12	pamoja na Reseni. Reseni ndi íkiwa kaya ulu, iri kati-kati ya Nenive na Kala. 
GEN.10.13	Miswiri kâmpongola Ludi, Anami, Lehabi, Naftuhi, 
GEN.10.14	Patrusi, Kasiludi (babu wa rikolo rawalawirire Mafilisteu) pamoja na Kaftori.
GEN.10.15	Kanaa kâmpongola Sidoni mwanawe kifundi, na Heti, 
GEN.10.16	na Kanaa ndi kolo wa waYebusi, waAmori, waGirgashi, 
GEN.10.17	waHivi, waArki, waSini, 
GEN.10.18	waArvadi, waSemari na waHamati. Ikisa makundi a marikolo a Kanaa akitawanyikana. 
GEN.10.19	Mpaka wa inti ya Kanaa, mwanzo wa Sidoni mpaka Gerani karibu ya Gaza, ukukirira Sodoma, Gomora, Adima, na Seboimu, ukisiriza Lasha. 
GEN.10.20	Ewu ndi ujukulu wa Hamu, wawányike marikolo awo, luga zawo, muinti zawo nkati ya mataifa awo piya.
GEN.10.21	Shemu, nyenyeye Yafeti, novyo kâwapongola wana. Shemu ndi kolo wa wana wa Heberi 
GEN.10.22	Shemu kâwapongola Elamu, Ashuru, Aripakisadi, Ludi na Ramu. 
GEN.10.23	Ramu kâwapongola Usi, Huli, Geteri na Mashi. 
GEN.10.24	Aripakisadi kâmpongola Shela na Shela kâmpongola Heberi. 
GEN.10.25	Heberi kâwapongola wana wawiri: Mwana ntanzi ákiwa ndi Pelegi (mana ake kwawanya), konta nowo wakati-wo wawanyíkana duniya. Na mwengine ákitiwa Yokitani. 
GEN.10.26	Yokitani kâwapongola Almodadi, Shelefi, Hazarmave, Jera, 
GEN.10.27	Hadoramu, Uzali, Dikitani, 
GEN.10.28	Obali, Abimaeli, Sheba, 
GEN.10.29	Ofiri, Havila, na Yobabu. Piya-wa ndi ujukulu wa Yokitani. 
GEN.10.30	Mekazi awo ewa piya ákiwa mwanzo wa Mesha mpaka Sefari, kumwango upande wa malawira-juwa. 
GEN.10.31	Ewu ndi ujukulu wa Shemu, wawányike marikolo awo, luga zawo, muinti zawo nkati ya mataifa awo piya.
GEN.10.32	Basi eya piya-ya ndi marikolo a wana wa Nnu, kwa kupongolana kwawo kati ya mataifa awo. Kwa nowa mataifa piya akenera duniya nzima, bandi ya mwanalukaya nkulu ire.
GEN.11.1	Kwa nowo wakati-wo, wanu piya duniya luga yawo íkiwa moja tu basi, wákisowera usowezi mmoja. 
GEN.11.2	Basi kwa wakati siwo, noware wanu ware walawa upande wa malawira-juwa wakuka wakifika langa ra Mezopotamiya
GEN.11.3	Ikisa, wakambirana javi: “Tukeni titende tinjolu toce moto sana-sana nforunu.” Tinjolu wâtumira ukosofu wa mawe na balaki wâtumira kwa ukosofu wa simenti. 
GEN.11.4	Wakisema javi: “Tukeni tirijengere kaya na ukuta nrefu wakurepa kuka julu, tipate zina, satinamba kwisa kutawanyikana.” 
GEN.11.5	Kwa javyo, Mola wetu ndi paanang'anize pansi awone kaya ire pamoja na ukuta wawajengire wanu ware. 
GEN.11.6	Basi, Mola wetu akisema akamba: “Epa, ewa wanu-wa piya rikolo rawo rimoja na wásowera luga moja. Ikiwa evi ndi vyawanzire kutenda, hapana kinu tena cisaka kuwatenda mushikili kwa mipango yawo. 
GEN.11.7	Vyema tisuke tuke tikawasiyánise luga yawo wasisikízane munu na mwenziwe!” 
GEN.11.8	Kwa javyo, Mola wetu akiwatawanya mahala pare, wakenera duniya piya. Wakasa kujenga kaya ire. 
GEN.11.9	Ntamana kaya ire ikibaki ikitiwa Babeli, konta Mola wetu ndi asiyanise luga ya wanadamu piya. Basi mwanzo wa noparepare akiwatawanya duniya nzima.
GEN.11.10	Ewa wafulata-wa ndi ujukulu wa rikolo ra Shemu. Shemu ákiwa na myaka miya pampongore Aripakisadi bandi ya kupita myaka miwiri ya mwanalukaya nkulu. 
GEN.11.11	Shemu wakati wampongore Aripakisadi kainshi tena myaka miya ntanu, kâwapongola wana wengine waka na walume.
GEN.11.12	Aripakisadi paatimize humuri wa myaka talatini na mitanu akimpongola mwana wakwitiwa Shela. 
GEN.11.13	Aripakisadi, bandi ya kumpongola Shela, kainshi tena myaka miya nne na mitatu na kâwapongola wana wengine waka na walume.
GEN.11.14	Shela paatimize myaka talatini, akimpongola Heberi. 
GEN.11.15	Shela, bandi ya kumpongola Heberi, kainshi tena myaka miya na mitatu. Kâwapongola wana wengine waka na walume.
GEN.11.16	Heberi paatimize myaka talatini na mine akimpongola mwanawe Pelegi. 
GEN.11.17	Heberi, bandi ya kumpongola Pelegi, kainshi tena myaka miya nne na talatini, na kâwapongola wana wengine waka na walume.
GEN.11.18	Pelegi paatimize myaka talatini akimpongola Reu. 
GEN.11.19	Pelegi, bandi ya kumpongola Reu, kainshi tena myaka miyateni na kenda kâwapongola wana wengine waka na walume.
GEN.11.20	Reu, paatimize myaka talatini na miwiri, akimpongola Serugi. 
GEN.11.21	Reu, bandi ya kumpongola Serugi, kainshi tena myaka miyateni na saba, kâwapongola wana wengine waka na walume.
GEN.11.22	Serugi, patimize myaka talatini, akimpongola Nahori. 
GEN.11.23	Serugi, bandi ya kumpongola Nahori, kainshi tena myaka miyateni kâwapongola wana wengine waka na walume.
GEN.11.24	Nahori paatimize humuri wa myaka shirini na kenda, akimpongola Tera. 
GEN.11.25	Bandi ya kupongola Tera, kainshi tena myaka miya na kumi na kenda, kâwapongola wana wengine waka na walume. 
GEN.11.26	Tera, paatimize humuri wa myaka sabini, akiwapongola wana watatu: Buraimu, Nahori, na Harani.
GEN.11.27	Eya ndi mazina a rikolo ra Tera. Tera akimpongola Buraimu (Iburahima noyo), Nahori, na Harani. Harani akimpongola Loti. 
GEN.11.28	Harani kafwira kwawo kaapongoriwe kaya ulu ya Uri, inti ya Kaldeya, kábula yakufwa wawaye. 
GEN.11.29	Buraimu na Nahori wakilomba. Muka wa Buraimu ákitiwa Sarai na muka wa Nahori Milka, mwana wa Harani wawaye Milka na Iska. 
GEN.11.30	Fala sambi Sarai ákiwa nata, aâwere na mwana.
GEN.11.31	Basi Tera akilawa kaya ulu ya Uri inti ya Kaldeya kure, akinsukula mwanawe Buraimu na njukuluwe Loti mwana wa mwanawe Harani, pamoja na nkwewe Sarai muka wa Buraimu, kwa ánzima ya kuka Kanaa. Fala pawafikire kaya ya Harani, wakitenda mekazi awo nopare. 
GEN.11.32	Tera kainshi humuri wa myaka miyateni na mitanu, na kafwira Harani.
GEN.12.1	Basi, Mola kamwámbira Buraimu (Iburahima noyo): “Lawa inti yako, wase rikolo rako pamoja na wawazo, uke inti yanisaka kukolotera. 
GEN.12.2	Nukutenda kuwa taifa ulu, núkujanliya, níkurisa zina rako, na wanu wengine tena wájanliiwa julu yako. 
GEN.12.3	Níwajanliya wenye kukulebelela meema, na níwalani wenye kukulani. Kwa sababu yako wájanliiwa wanu piya duniya nzima!”
GEN.12.4	Basi Buraimu akitwala njira kamba Mola wetu vyaâmwamurire, akilawa pamoja na Loti akuka naye. Buraimu paalawire Harani ari na humuri wa myaka sabini na mitanu. 
GEN.12.5	Kânsukula nkawake Sarai pamoja na Loti, mwana wa nduye, pamoja na mali zawo na watumisi wake waákiwa nawo Harani kure, wakukirira njira ya Kanaa. Pawafikire inti ya Kanaa, 
GEN.12.6	Buraimu akipita kati-kati ya inti ire akuka Sekemu, mpaka mahala patakatifu penye muti nkulu wa More. Kwa wakati-wo, noyo inti-yo wákikalanga waKanaa. 
GEN.12.7	Noparepare Mola wetu kanlawírira Buraimu kamwámbira: “Eyi inti-yi níwapa ujukulu wako.” Basi Buraimu nopare mahala panlawirire Mola pare, akinjengera uralu wa kocera nyama za kafara. 
GEN.12.8	Akipunda pare, akuka mpaka kumyango upande wa malawira-juwa wa Beteli, akijenga ema yake akikala kati. Beteli upande wa maswera-juwa na Ai upande wa malawira-juwa. Nopare akinjengera Mola uralu wa kafara mwengine, na akintukuza kwa zina rake. 
GEN.12.9	Ikisa akilawa tena akukirira Negebu upande wa suheli.
GEN.12.10	Kwa wakati noure, nkaya mure íkilawirira njala ulu futi. Kwa javyo Buraimu ikinlazimu kuka Miswiri kwikala noko muda wa suku aba javi. 
GEN.12.11	Ari karibu kufika Miswiri, Buraimu akimwambira nkawake Sarai javi: “Ona nkawangu! Nukwijiwa kamba uwe úwoniwa kuwa mwema. 
GEN.12.12	WaMiswiri pawasaka kukuwona wakwamba, ‘Eyu ndi nkawake’ basi wánulaya, fala uwe wákwasa hai. 
GEN.12.13	Tafadali, uwe wambire kuwa ‘eyu nyenye’, ipate wanihínshimu kwa kwajibiwa nawe na kwa sababu yako nipate kunusurika.”
GEN.12.14	Basi Buraimu wakati wafikire Miswiri, WaMiswiri ware kweli-kwelini nkawake ire wammona kuwa mwema pakulu sana. 
GEN.12.15	Mafalume wa Firyauna pawamónire Sarai, woka wansifu mbere yake mwanyewe. Kwa javyo, Sarai akiperekiwa kunyumba ulu ya Firyauna. 
GEN.12.16	Kweli-kwelini kwa sababu ya nkawake ire, Buraimu katafitiwa vyema sana, mpaka akifikirira kupata makondoo, ng'ombe, maburu waka na walume, ngamiya, pamoja na watwana waka na walume.
GEN.12.17	Fala Mola wetu akimukumu Firyauna kwa kumperekera makutuba na pakaya pake piya, kwa sababu ya Sarai, muka wa Buraimu. 
GEN.12.18	Sambi Firyauna akitumiza kumwita Buraimu akindairi: “Ona vyaunitendire-vi! Pá! Mbana aunijiwise kuwa Sarai nkawako? 
GEN.12.19	Mbana kwamba eyu nlumbwangu? Ntamana omi ninlomba! Basi epa nkawako ndiyu! Ntware muke vyenu!” 
GEN.12.20	Noparepare Firyauna akiwatuma wanu wake wakinsafiriza Buraimu na nkawake pamoja na vinu vyawere nawo piya.
GEN.13.1	Sambi Buraimu akilawa Miswiri kure na nkawake, pamoja na vyaâwere nawo piya, wakilongozana na Loti wakuka upande wa Negebu.
GEN.13.2	Wakati siwo ari tajiri nkulu sana, wa mifuwo ya manyama wengi wawenye, parata pamoja na oru. 
GEN.13.3	Ikisa akitenda safari yake akilawa Negebu, akuka mpaka Beteli, mpaka mahala paanzire kutenga ema yake, kati ya Beteli na Ai, 
GEN.13.4	mpaka nopare pânzire kujenga uralu wa kafara ure. Nopare akintukuza Mola wetu kwa zina rake.
GEN.13.5	Sambi Loti âlongozane na Buraimu ire, na iye novyo ákiwa nawo mifuwo ya makondoo na ng'ombe, na ema. 
GEN.13.6	Ndi ntamana, awákijuzi kwikala pamoja konta inti ire íkiwa noto, apáwerepo mahala pakutula mali a kila mmoja. 
GEN.13.7	Noparepare, ukilawirira umani wa wasunga wa Buraimu na wasunga wa Loti. Kwasa javyo, kwa wakati nowo, waKanaa na waPerezi wákikalanga noyo inti-yo.
GEN.13.8	Basi Buraimu akimwambira Loti javi: “Epa usiwepo umani omi nowe, wala wasunga wangu na wako, kwa kuwa tiwa munu na jamaa yake. 
GEN.13.9	Inti-yi piya airi mmakono mwako? Autondola pausaka? Nukulebela unitanuke, ikiwa uwe ukukirira upande wa nkono-sonto, omi nukukirira wa nkono-nriro, na ikiwa ukukirira upande wa nkono-nriro, omi nukukirira wa nkono-sonto.” 
GEN.13.10	Loti akilamusa maso akinang'aniza kawona muto wa Yordani na munrati mure piya muwa maji-maji. Múkiwa kamba bushtani ya peponi, kamba inti ya Miswiri. Nrati ure uritandikira ukukirira Sowari. Evi vikuna kábula Mola wetu saanamba kudangula Sodoma na Gomora. 
GEN.13.11	Ndi ntamana Loti akitondola nrati wa muto wa Yordani ure piya, noparepare akilawa akukirira upande wa malawira-juwa. Basi iye na mwenziwe ire wakitanukana. 
GEN.13.12	Buraimu akibaki Kanaa na Loti akikala nanyenje ya kaya za nrati wa Yordani ure akitenga ema zake karibu ya kaya ya Sodoma. 
GEN.13.13	Fala waSodoma wákiwa wabaya pakulu na wákikolanga madambi pakulu ka Mola.
GEN.13.14	Bandi ya kutanuka Loti, Mola kamwámbira Buraimu javi: “Lamusa maso kulawa pauri-po unang'anize kibula na suheli, malawira-juwa na maswera-juwa, 
GEN.13.15	konta eyo inti yauwona-yo omi nukupa uwe pamoja na ujukulu wako iwe yenu daima milele. 
GEN.13.16	Omi níkurisa rikolo rako muwe wengi wawenye kamba vunvu ra ardhi. Hapana ákidiri kuwalanga vunvu ra ardhi, ndi kamba hapana aja kukidiri kuwalanga ujukulu wako. 
GEN.13.17	Lamuka upite ukenenda inti-yo piya urefu na upana wijiwe, konta omi núkupa.” 
GEN.13.18	Basi Buraimu akilamuka akisamisa ema zake akilawa akuka akikala karibu ya miti mikulu ya Mamre, kaya ya Heboroni, nokurekure akijenga uralu wa kafara apate kuntukuza Mola.
GEN.14.1	Wakati siwo vikuna javi: Wákiwepo wafalume wane Amerafeli nfalume wa Shinari, Arioki nfalume wa Elasari, Kedorilawomeri nfalume wa Elamu, na Tidali nfalume wa Goimu. 
GEN.14.2	Wafalume ware wâtenda vita na wafalume wengine watanu, Bera nfalume wa Sodoma, Birsha nfalume wa Gomora, Sinabu nfalume wa Adma, Shimeberi nfalume wa Seboimu, na nfalume wa Bela (Bela kwa zina rengine ndi Sowari). 
GEN.14.3	Ewa wa mwinsho-wa wawajumánisa makava wawo munrati wa muto wa Sidimu, kairi Bahari ya Kufwa.
GEN.14.4	Kwa muda wa myaka kumi na miwiri wákikubali kuntumika nfalume Kedorilawomeri, fala paufikire mwaka wa kumi na natu wakinzungunukira. 
GEN.14.5	Mwaka wa kumi na nne, akija Kedorilawomeri pamoja na wafalume wenziwe ware, wakiwakidiri wanu wa Refahimu kure Asharoti-Karnaimu, na Wazuzi kure Hamu, na waHemi kure Shawe-Kiriyataimu, 
GEN.14.6	na waHori kumyango ya Seiri wakiwatuwisa mpaka Elparani, kumpaka wa langa. 
GEN.14.7	Ikisa wakiludira nyuma wakuka mpaka Emishpati (kwa zina rengine ndi Kadeshi) na wakiwatema waAmaleki na waAmori wákikalanga Hasason-Tamari wakitawala inti ire.
GEN.14.8	Basi wakilawa wafalume wa Sodoma, wa Gomora, wa Adma, wa Sheboimu na nfalume wa Bela (wakwitiwa Sowari). Wakilawa wakuka kutenda vita kunrati wa Sidimu 
GEN.14.9	na Kedorilawomeri nfalume wa Elamu, Tidali nfalume wa Goimu, Amerafeli nfalume wa Shinari, pamoja na Arioki nfalume wa Elasari. Piya wákiwa wafalume wane ka watanu. 
GEN.14.10	Nrati wa Sidimu úkiwa nawo mirimbu kafyala-kafyala ya balaki, basi pawákituwa wafalume wa Sodoma na wa Gomora wanu wengine wakirifisa mmirimbu mure, na wengine wakituwirira kumyango. 
GEN.14.11	Basi wafalume wane watemire ware wakitwala mali a Sodoma na a Gomora piya pamoja na vyakurya vyawo piya wakuka vyawo. 
GEN.14.12	Na wakintwala novyo Loti mwana wa nduye Buraimu ákikalanga Sodoma, pamoja na vinu vyake piya.
GEN.14.13	Sambi munu mmoja akipolonyoka akitira akuka ka Buraimu Mwebraniya akimwambira vikunire vire. Buraimu ire ákikalanga kumiti mikulu ya Mamre mwAmori. Eyu ákiwa jamaa wa Eshkoli na Aneri, ewa piya wasanjírana urafiki na Buraimu. 
GEN.14.14	Buraimu wakati wasikire kuwa mwana wa nduye katwariwa, akipanganyika na watumisi wake wawatumainire wapongoriwe nkaya mwake, wanu miya natu na kumi na wanane. Akilawa akiwafulata maaduwi ware mpaka upande wa kibula kairi kaya ya Dani. 
GEN.14.15	Kwa kusakula kutenda nawo vita, wanu wake akiwawanya makundi ka makundi, usiku akiwengirira maaduwi wake akiwatema na akizidi kuwatuwisa mpaka Hoba, iri upande wa kibula ya Damashiku. 
GEN.14.16	Basi Buraimu akipata kuja nawo vinu piya pamoja na Loti, mwana wa nduye na vinu vyake piya, pamoja na waka na wafungwa wengine tena wâtwariwe.
GEN.14.17	Buraimu wakati waakiludi, bandi ya kuntema nfalume Kedorilawomeri pamoja na mafalume wengine wálungane nawo, nfalume wa Sodoma ire akipita akimmwinza akampokerere munrati wa kwitiwa Shawe (kwa zina rengine nrati wa Wafalume). 
GEN.14.18	Ákiwepo Melkizideki nfalume wa inti ya Salemu ákiwa nlongozi wa dini ya Mwenyezimungu Mwenye Nkulu. Melkizideki akija nawo mikate na vinyu
GEN.14.19	akinjanliya Buraimu na masemo kamba eya: “Buraimu ajanliiwe na Mwenyezimungu Mwenye Nkulu, Mwenye kumba bingu na ardhi! 
GEN.14.20	Na atukuziwe Mwenyezimungu Mwenye Nkulu akupere maaduwi wako mmakono mwako!” 
GEN.14.21	Buraimu akimpa Melkizideki fungu ra kumi kwa vinu piya vyaakiwa nawo. 21 Basi nfalume wa Sodoma akimwambira Buraimu akamba: “Nipe wanu-wa tu basi uwe ubaki nawo vinu-vyo.” 
GEN.14.22	Fala Buraimu akinjibu nfalume wa Sodoma ire: “Nilapira ka Mola wangu, Mola wetu Mwenye Nkulu, Mwenyé kumba bingu na ardhi, 
GEN.14.23	kwa kuwa paciri cako ponse sisakula anta luzi wala singano, ipate usambe ‘omi ndi nintajirise Buraimu’. 
GEN.14.24	Upande wangu canisaka ndi cawarire watumisi wangu na haki ya ware wâsanganyike na omi Aneri, Eshkoli na Mamre, kwa kuwa nowa basi iwapo haki ya kulavya fungu rawo basi.”
GEN.15.1	Bandi ya vire vikunire vire piya, Mola akimwisusira Buraimu ruhuya nkati ya mawoneso akimwambira akamba: “Buraimu! Usope kinu! Omi ndi kinga rako. Omi ndi tuzo rako rikulu futi!” 
GEN.15.2	Fala Buraimu akijibu: “Mwenyezimungu Mola wetu, ruhuya yako inifãini kwa kuwa nukufwa mulumwengu-mu sanimpatire mwana? Epa Eliezeri wa Damashiku ndi ája kuriti pakaya pangu-pa?” 
GEN.15.3	Buraimu akimwambira tena javi: “Kwijiwa sana-sana kuwa aunijanliye kumpongola mwana, basi nang'aniza! Ntumisi wangu apongóriwe pakaya pangu-pa ndi ája kuniriti!” 
GEN.15.4	Kwa mpunde noure Mola wetu akinjibu akamba: “Siye ája kukuriti! Mwanawo álisi ndi ája kukuriti.” 
GEN.15.5	Noparepare Mola wetu akinlavira panja Buraimu akimwambira: “Ona! Sambi nang'aniza julu binguni uwalange nondwa, uwone kamba ukidiri kuwalanga, konta novyo-novyoni ndi vyaúja kuwa ujukulu wako.” 
GEN.15.6	Buraimu akimwamini Mola wetu, ntamana iye kaisabiwa kuwa kamilifu.
GEN.15.7	Basi sambi, Mola akimwambira tena Buraimu: “Omi ndi Mola, nukulavire kaya ya Uri, inti ya waKaldeya, ipate nukupe eyi inti-yi iwe miliki yako.” 
GEN.15.8	Fala Buraimu akindairi: “Mwenyezimungu Mola wetu, nísaka kwijiwa mwaja kuwa nikuja kumiliki eyi inti-yi kamba yangu?” 
GEN.15.9	Mola wetu akinjibu: “Njo nawo kang'ombe, ncamba wa ng'ombe, ncamba wa mbuzi muka na ncamba wa kondoo nlume, piya wa myaka mitatu-mitatu, njiwa pamoja na pomba.” 
GEN.15.10	Buraimu akija nawo manyama ware piya na akiwasinja, kila nyama akimwawanya vipande viwiri-viwiri, akarira swafa mbiri vipande vya kulongozana, falakini njiwa na pomba ire aawawanye. 
GEN.15.11	Marembo wákisaka kumota panyama zasinjire zire, basi Buraimu ákiwawinga.
GEN.15.12	Juwa rikizama sinini-sinini, Buraimu ukintokotera usingizi, kumaso kukimwinukala pí akisusuka pakulu futi. 
GEN.15.13	Noparepare Mola wetu akimwambira javi: “Wijiwe sana-sana kuwa ujukulu wako úkuja kwikala kiyeni inti sairi yawo, wakúja kuwa watwana na kutabishiwa muda wa myaka miya nne. 
GEN.15.14	Fala nomi-nomini níwahukumu wanu wája kuwatenda utwana-wo, na mwinshoni ujukulu wako ukuja kusama na mali mengi awenye. 
GEN.15.15	Falakini uwe-po ukuja kuwafulata wakulungwa wako kwa heri, na ukufwa kwa vyema ulúvare. 
GEN.15.16	Tarehe ya ane, ujukulu wako úludira nopa, konta makosa a waAmori anamba kufika mwinsho pakupata ukumu yawo ya kuwajuzi.”
GEN.15.17	Basi iwa juwa rire ritita kwinukala pí, ona, pákiwoneka pauralu pakifuka rosi na nlangaza ukikorera ukipita kati-kati ya nyama zisinjiwe zire. 
GEN.15.18	Kwa noire suku ire Mola wetu akitula miyadi ya kupatana na Buraimu akamba: “Ujukulu wako níwapa eyi inti-yi kwanza muto wa Miswiri mpaka muto nkulu wa Eufarati, 
GEN.15.19	matalani inti ya waKeni, ya waKenizi, ya waKadmoni, 
GEN.15.20	ya waHeti, ya waPerezi, ya Refaimu, 
GEN.15.21	ya waAmori, ya waKanaa, ya waGirgashi na ya waYebusi.”
GEN.16.1	Sambi Sarai muka wa Buraimu, aapongore naye mwana anta mmoja. Falakini ákiwa nawo njakazi mmoja muka wa kwitiwa Hagari, kwawo Miswiri. 
GEN.16.2	Basi Sarai akimwambira Buraimu: “Ona, Mola kanifunga tumbo nisipongore wana. Basi nlombe Hagari, njakazi wangu, dalili upongola naye nímpata mwana.” Buraimu akikubali ngano ya nkawake Sarai. 
GEN.16.3	Kwa javyo bandi ya kuinshi myaka kumi Kanaa, Sarai akintwala njakazi wake Hagari akimpa Buraimu akimpalakanya naye. 
GEN.16.4	Buraimu akikala naye mpaka akimita. Basi Hagari paaríjiwe kuwa kanawo mimba, akanza kunnang'aniza kwa kunkejeli ntwawe ire. 
GEN.16.5	Basi Sarai akimwambira Buraimu: “Omi nukupa njakazi wangu kwa kusaka kwangu. Sambi Hagari-yu paaríjiwe kuwa kana mimba áninang'aniza kwa kunikejeli. Vyaatenda-vi sivyo shariya kwangu omi. Fala nowe-we ndi utenza. Basi uwe nomi Mola wetu ndi mwenyé kutilamula mwenyé ukosa onse!” 
GEN.16.6	Buraimu akinjibu Sarai: “Iye mpaka sambi-pa akwitika kuwa njakazi wako. Ntende vyauwona kuwa vyema vyonse.” Sarai akanza kuntabisha, mpaka ikimbidi iye kutira.
GEN.16.7	Hagari akenenda nlanga, mbere yake akimwisukira Laika wa Mola wetu, karibu ya mahala pa tandazimu, papitire njira ya kuka Shuri. 
GEN.16.8	Laika ire akindairi: “Hagari njakazi wa Sarai, ulawapi? Ukapi?” Iye akijibu: “Nankuntira ntwawangu Sarai.” 
GEN.16.9	Fala Laika wa Mola wetu akimwambira akamba: “Ludira ka ntwawo na casaka conse untendere.” 
GEN.16.10	Zaida ya vire, akimwambira tena: “Nízidi kwengeza ujukulu wako usikidirike kuwalangika.” 
GEN.16.11	Ikisa Laika wa Mola wetu ire akimwambira akamba javi:
GEN.16.11	“Ona! Uwe kwimita úmpongola mwana nlume,
GEN.16.11	ukuja kumwita zina ra Sumaila,
GEN.16.11	konta Mola wetu kasikira kiriro ca tabu yako.
GEN.16.12	Iye akuja kuwa mwananlume kamba nyamangalo,
GEN.16.12	akuja kubishana na wanu piya na wanu piya wakuja kubishana naye,
GEN.16.12	na akuja kuwa aduwi wa jamaa zake piya.”
GEN.16.13	Basi Hagari akimwita zina Mola wetu wasowere naye mahala pare “Uwe ndi Mola wetu uwona!” konta akamba javi: “Mwaja! Epa mahala-pa sisimanane naye mwenye kuniwona?” 
GEN.16.14	Ntamana nowo nrimbu-wo ukwitiwa Bere-Lahai-Roi
GEN.16.15	Hagari akimpongola mwana nlume. Buraimu wawaye mwana ire akimwita zina ra Sumaila. 
GEN.16.16	Buraimu pampongore Sumaila ákiwa na myaka tamanini na sita.
GEN.17.1	Buraimu pafikire hirimu ya myaka tuswini na kenda Mola wetu akimwisusira ruhuya akimwambira akamba: “Omi ndi Nlungu Mwenyé uwezo piya. Enenda ukiniwaza Omi, uinshi bila makosa. 
GEN.17.2	Upande wangu, nítula miyadi ya kupatana Omi nowe na nízidi kwengeza ujukulu wako pakulu pawenye.” 
GEN.17.3	Noparepare Buraimu akisujudi, kuno Mwenyezimungu akisowera naye novire: 
GEN.17.4	“Kwa eyi miyadi yaniturire kupatana nawe-yi, ukuja kuwa wawa wa wanu wa inti nyingi zawenye. 
GEN.17.5	Mwanzo wa sambi-pa awitiwa tena Buraimu, ila ukwitiwa Iburahima
GEN.17.6	Núkupa ujukulu mwingi pakulu pawenye, kwa uwe nízusha mataifa mengi na wakuja kulawirira mafalume kati ya ujukulu wako. 
GEN.17.7	Nírimbisa miyadi yangu yakupatana Omi nowe pamoja na ujukulu wako wa tarehe zija-zo. Kupatana siko ka milele, ipate niwe Mwenyezimungu wako pamoja na ujukulu wako. 
GEN.17.8	Kanaa-yi, inti ya uri myeni sambi-pa-yi, núkupani kuwa yenu nfululu iwe mali enu uwe pamoja na ujukulu wako. Omi nikuwa Mwenyezimungu wawo.”
GEN.17.9	Mwenyezimungu akizidi kumwambira Iburahima akamba: “Fala upande wako, daima újuzi uwe mwaminifu na miyadi yangu ya kupatana nawe pamoja na ujukulu wako wa tarehe zija-zo. 
GEN.17.10	Cíbidi eyi miyadi ya kupatana kwangu Omi na uwe piya pamoja na ujukulu wako ndi javi: Wana walume piya kati yenu wájuzi wengire itani. 
GEN.17.11	Muvinirane, ipate iwe alama ya miyadi ya kupatana Omi nowe. 
GEN.17.12	Kila toto nlume wa hirimu ya suku nane kati yenu umwe, ájuzi ataiwe itani. Mana ake, kwa kila ujukulu wako wa kila tarehe, na watwana wako wapongóriwe pakaya pako novyo na wantwana wayeni sawari wa rikolo rako, newo novyo wájuzi wataiwe itani. 
GEN.17.13	Basi novyo na watwana wapongóriwe pakaya pako na woziwe na nzuruku, piya wájuzi wataiwe itani novyo. Suna iri mmwiri mwenu ndi alama ya miyadi ya kupatana Omi nowe daima milele. 
GEN.17.14	Kamba kalawirira mwananlume satayiwe itani, alaviwe munkonjo, konta kavunja miyadi yangu.”
GEN.17.15	Ikisa Mwenyezimungu kamwambira tena Iburahima kaamba: “Nkawako aumwita tena Sarai, ila úmwita Sara
GEN.17.16	Nínjanliya na kweli-kwelini iye ákupongorera mwana nlume. Ikisa tena akuja kuwa mama ya wanu wengi wawenye na wakuja kulawirira mafalume wengi kati ya ujukulu wake.” 
GEN.17.17	Noparepare Iburahima akisujudi akiseka akiwaza kimoyomoyo akamba: “Epa kweli víkidirika toto kupongoriwa na nzee wa myaka miya? Sara kawa nawo myaka tuswini ámpongola mwana namunani?” 
GEN.17.18	Iburahima akimwambira Mwenyezimungu akamba: “Ona! Tenda fadili umpe baraka na umongeze mainsha Sumaila!” 
GEN.17.19	Akinjibu akamba: “Aye! Fala na nkawako Sara akupongorera mwana nlume na uwe umpe zina ra Izaki
GEN.17.20	Na ikisa nísaka nukujibu novyo caunilebele kuusu Sumaila. Ona! Nínjanliya na nukumpa ujukulu mwingi wawenye. Akuja kuwa wawa wa mafalume kumi na wawiri, na ujukulu wake ukuja kulawirira taifa ulu sana. 
GEN.17.21	Fala miyadi yangu ya kupatana nírimbisa kwa sababu ya Izaki mwana waaja kukupongorera Sara mwakani kwa nowu wakati-wu.”
GEN.17.22	Basi Mwenyezimungu pesire kusowera na Iburahima, akimwasa akúka vyake. 
GEN.17.23	Noparepare Iburahima akintaya itani mwanawe Sumaila. Na wanawalume piya wapongoriwe pakaya pake na watumisi wawózire na nzuruku wake, wataiwa suku moja noyo, kamba Mwenyezimungu vyaâmwambire. 
GEN.17.24	Iburahima ákiwa na humuri wa myaka tuswini na kenda pataiwe itani. 
GEN.17.25	Sumaila ákiwa na humuri wa myaka kumi na mitatu pataiwe itani. 
GEN.17.26	Basi, kwa suku moja noire Iburahima na mwanawe Sumaila wakipata itani, 
GEN.17.27	pamoja na wanawalume piya pakaya pa Iburahima. Watwana wapongoriwe pakaya pake na watwana wayeni wawózire na nzuruku wake, piya ware wakipata itani.
GEN.18.1	Kwa suku moja ruhuya ya Mola imwisukira Iburahima mahala pairi miti mikulu ya Mamre, ekare panryango wa ema yake nsana wakati wa kuvujusa pakulu. 
GEN.18.2	Kwa mpunde noure, akefya maso kawawona wanu watatu wemire mbere yake baidi aba. Na kuwawona, mara akilawa panryango pare akiwatuwirira kuwakomaza, nakuwafika akisujudi, 
GEN.18.3	akamba: “Mamwenye! Ikiwa músaka kunitendera fadili, ikalani-pa aba pakaya pangu-pa. 
GEN.18.4	Nikwitisa maji mutawade, ipate mupumure aba panviri wa muti-pa. 
GEN.18.5	Avi sambi mufika futi pakaya-pa omi ntumisi wenu-mi, nukukira mikate aba muje mutafune munywere maji ikisa muke na safari yenu.” 
GEN.18.6	Noparepare Iburahima akituwa akingira muema akimwambira Sara: “Pima ufu mwema wangupise kukanda utende mikate!” 
GEN.18.7	Ikisa akilawa upesi, akúka kumifuwo yake ya ng'ombe akinkola ncamba mmoja wa kukinduka sana-sana akimpa ntumisi wake ansinje amwipike upesi-upesi. 
GEN.18.8	Basi kwanza akiwamera wayeni ware mantega na maziwa, ikisa akiwaudumu cakurya nsuzi nyama ya ng'ombe. Akimira karibu yawo newo kuno wakirya sini ya muti ure.
GEN.18.9	Wayeni ware wakindairi wakamba: “Nkawako Sara kawa ndepi?” Iye akijibu: “Kawa muema mure.” 
GEN.18.10	Wayeni ware mmojawapo pare akimwambira akamba: “Mwakani níludira pakaya nopa tena, wakati kamba nowu, nkawako Sara ámpongola mwana!” Na kumbe Sara akisikira mwaha ure kuno ekare pamembe ya nryango wa ema. Munu akisowera ire kekala nyuma ya nryango. 
GEN.18.11	Iburahima na Sara wôluvala pakulu futi na Sara kâpunda hirimu yakupongola tena. 
GEN.18.12	Kwa javyo Sara akisowera kimoyomoyo akisekaseka: “Omi na nlume wangu tulúvala tisa! Ita kukidirika kunipata ashiki mpaka kumpongola mwana?” 
GEN.18.13	Noparepare Mola wetu kandairi Iburahima kaamba: “Sara kasekaseka karidairi kaamba ‘epa kweli-kwelini, nínpongola mwana nuluvare’. Nimpongola mwaja? 
GEN.18.14	Iye ciwapo cakurigariga sacikidirika ka Mola wetu? Kiyasi ca mwaka nzima, nikuja nokuno tena mwakani. Wakati nowu, nkawako Sara ámpongola mwana nlume.” 
GEN.18.15	Sara ukimwingira wofi akikana kuwa aasekire. Fala iye akijibu: “Kuseka, kweli kuseka!”
GEN.18.16	Sambi, wanu ware wakilamuka kuritengeza safari yawo ya kuka Sodoma, Iburahima akiwasindikiza akilayana nawo. 
GEN.18.17	Mola wetu akisowera kimoyomoyo akamba: “Epa. Omi nínfisa Iburahima kinu canisaka kukunisha? 
GEN.18.18	Konta Iburahima akuja kuwa wawa wa umati nkulu wa wanu wengi, ikisa tena kwa ajili yake wájanliiwa wanu piya duniya nzima. 
GEN.18.19	Kwa kuwa omi nintondola awafunde wanawe na ujukulu wake wafulate kauli yangu omi Mola wawo, na watende vitendo vyema na vya shariya, ipate nitimize tamaa yanimpere ire.” 
GEN.18.20	Basi Mola wetu akimwambira Iburahima akamba: “Kulalamika ka Sodoma na Gomora kwankuzidi, na ukakatima wawo wankofya pakulu. 
GEN.18.21	Kwa javyo, nukwisuka nukuka noko nikawone mwanyewe kamba kweli wawankutenda kamba vyaziri kuja shuku nijiwe. Kwa javyo sambi-pa nukuka noko nikakíkishe vitendo vyawo nikawone kamba sawa-sawa na kulalamika kanisikire kuno. Omi nísakula nijiwe kweli!”
GEN.18.22	Basi pawalawire wayeni ware wakukirira upande wa Sodoma, Iburahima kabaki akisowera na Mola wetu. 
GEN.18.23	Iburahima akinfika karibu Mola wetu akindairi: “Epo Mola wetu, ukuka kudangula nozo kaya-zo wapoteye wakosire na sawakosire? 
GEN.18.24	Epo nozo kaya-zo wakiwapo wanu amusini sawakosire, údangula narero? Aukidiri kunusuru kaya-zo piya kwa laula ya amusini sawakosire-wo? 
GEN.18.25	La aifãi! Uwe kutenda kinu kamba javyo! Kwa namuna kamba javyo, úwahukumu kifo wanu wakosire na sawakosire, basi wakosire na sawakosire piya sawa-sawa. Uwe ndi nfalume wa kulamula shariya ulumwengu nzima-wu, újuzi utende haki sawa-sawa! ” 
GEN.18.26	Mola wetu akinjibu: “Nikiwasingana Sodoma wanu amusini sawakosire, nínusuru kaya ulu nzima, kwa ajili yawo amusini nowo.”
GEN.18.27	Iburahima akikola kusowera tena akamba: “Kwa kuwa sambi ndi panipatire nafasi ya kusowera na Mola wetu, anta nisiwe kinu, nukulebela tena: 
GEN.18.28	Epo paiwa awafika amusini, fala wabaki watanu tu basi kutimu amusini, údangula narero kaya-yo piya kwa sababu ya watanu?” Mola wetu akinjibu: “Nikiwasingana arubaini na watanu sawakosire, sidangula novyo.” 
GEN.18.29	Iburahima akikola kusowera naye novire akindairi: “Paiwa eko-po wawapo arubaini tu basi sawakosire?” Akinjibu: “Sitenda mabaya asaka kuwa onse kwa ajili ya arubaini nowo.” 
GEN.18.30	Iburahima akikenekezera tena kudairi: “Mola wangu! Usikimiwe ikiwa ningari kusowera nawe tena. Paiwa eko wawapo talatini tu basi?” Akinjibu: “Sitenda mabaya, ikiwa niwasíngana talatini nowo tu basi.” 
GEN.18.31	Iburahima akindairi tena: “Kwa kuwa sambi nopa ndi panipatire nafasi ya kusowera nawe Mola wangu, núkulebela tena: Epo paiwa eko-po wawapo wanu shirini tu basi?” Mola wetu akinjibu: “Sidangula kwa ajili ya shirini nowo.” 
GEN.18.32	Iburahima akilebela tena akamba: “Mola wangu! Usikimiwe, fala nase nukudairi noyi mara-yi tu basi: Epo noko paiwa wawapo wanu kumi tu basi?” Mola wetu akinjibu akamba: “Sidangula kwa ajili ya kumi nowo.” 
GEN.18.33	Mola wetu pesire kusowera na Iburahima, akilawa akuka. Na Iburahima akiludira kwake.
GEN.19.1	Pariswere juwa malaika wawiri ware wakifika Sodoma. Na kumbe Loti kêkala panryango wa kwingirira Sodoma. Basi, na kuwawona akilamuka akúka karibu yawo akisujudi akiwakomaza, 
GEN.19.2	akiwambira: “Tafadali mamwenye, karibuni kwingira nyumba ya kitumisi wenu, ipate mutawade mulare nopa, subuu namapema mupwesere muke na safari yenu.” Fala malaika ware wakinjibu: “La, atisakula nnyumba, tílala anta pawe paruwa nopa.” 
GEN.19.3	Fala Loti akiwakenekezera mpaka wakikubali kwingira nnyumba mwake, akiwatendera jambo ra sherehe. Loti wayeni ware akiwatendera mikate ya nakuwale wakitafuna.
GEN.19.4	Falakini usiku sawanamba kulala, wanu wa kaya ya Sodoma ire piya ntoto kamba nkulu, piya wanu wakizunguriza nyumba ya Loti. 
GEN.19.5	Na wakimwita Loti wakindairi: “Wanu wajire usiku mwako-mu wandepi? Walavire panja-pa tísaka tiwalore!” 
GEN.19.6	Loti akilawa akifunga nryango kinyumanyuma 
GEN.19.7	akiwambira: “Tafadali wenzangu, musikunishe kitendo kamba eco! 
GEN.19.8	Onani! Mukwijiwa sana-sana kuwa niwa nawo wanangu wari wawiri wa nnyumba. Mukisaka, nikuja nawo nukupeni muwatende camusaka conse. Fala musiwatende kinu wanawalume ware, kwa sababu wayeni wangu!” 
GEN.19.9	Fala wanu ware wakisema wakamba: “Tipitise-po! Uwe nkaya-mu kuwa myeni, sambi úsaka uriture kuwa ndi nfalume wa kulamula shariya namunani? Basi uwona tísaka tukutabishe, vyatilangele kuwatabisha ewo ndi aba.” 
GEN.19.10	Basi sambi wanawalume wawiri ware wakolosa makono wakinkola wakinvutira Loti nnyumba wakifunga nryango. 
GEN.19.11	Ikisa wayeni ware wakiwapanja maso wanu wákiwa panryango ware. Piya ntoto kamba nkulu, wakanza kupamana watupu, anta nryango awákiwona.
GEN.19.12	Wayeni ware wakimwambira Loti: “Sama nkaya-mu pamoja na wanu wauri nawo pamoja. Walozi wako, wanawo waka na walume na piya cauri nawo conse nkaya-mu, mulawe nawo piya! 
GEN.19.13	Konta tísaka tidangure, kamana malalamiko makulu futi ari kufika ka Mola wetu kwa ubaya wa wanu wa eyi kaya-yi, ndi sababu yake yatiperékiwe kuja kudangula.” 
GEN.19.14	Loti akilawa akúka ka walozi wake ware akiwambira akamba: “Lawani nkaya-mu, konta Mola wetu ásaka kudangula kaya-yi.” Falakini ewo watula kuwa Loti kankuwamangari.
GEN.19.15	Pakucere mangu-mangu, malaika ware wanza kunkenekeza Loti ire, wakimwambira: “Lamuka upesi untware nkawako na wanawo wawiri wauri nawo-wa, mulawe, ikiwa músaka isukupáteni hukumu ya eyi kaya-yi.” 
GEN.19.16	Basi kwa kuwa Loti ákikawa, wayeni ware wakinkola nkono iye na nkawake pamoja na wanawe, wakiwalavya nkaya mure, kamana Mola wetu ákisaka awavushe. 
GEN.19.17	Pawawalavire nkaya mure, laika mmojawapo pare akimwambira Loti: “Epa sambi rivushe, usinang'anize nyuma, wala usimire mpepi munrati-mu. Tuwirirani kumyango baidi ipate musikoriwe!” 
GEN.19.18	Fala Loti akimwambira akamba: “Tafadali, javi sivyo, mamwenye wangu! 
GEN.19.19	Omi ntumisi wenu muniténdera fadili ulu na munolótera huruma zenu pakulu sana, konta munivusha mainsha angu. Falakini sijuzi kutirira kumyango, níropereza kuja kunipata mashaka mpaka kufwa. 
GEN.19.20	Fala sambi, karibu nopapa iwapo kaya nyengine noto ya kujuzi kutirira omi. Epa naseni nuke noko, nipate kuvusha mainsha angu. Eyo kaya-yo noto javi-pa.” 
GEN.19.21	Mmoja akinjibu: “Vyema sana, javyo nikubali kukutendera kamba vyaunilebele novyo. Eyo kaya yawamba-yo sidangula. 
GEN.19.22	Basi tuwirira upesi noyo kaya-yo, kamana omi sitenda kinu tena kábula saunamba kufika eko.” Ndi ntamana ikitiwa noyo kaya-yo Sowari. 
GEN.19.23	Wakati warilawire juwa, Loti ndi paafikire kaya ya Sowari.
GEN.19.24	Sambi novyo, Mola wetu binguni kesusira kaya za Sodoma na Gomora unga na moto. 
GEN.19.25	Iye akidangula-dangulanga kaya zire pamoja na mirati ire, wanu wa kaya zire piya pamoja na cîwotire pansi conse. 
GEN.19.26	Falakini muka wa Loti, ákinfulata nyuma yake, akinang'aniza nyuma akitaduka noparepare swanamu wa munyu.
GEN.19.27	Kwa noire suku ire, subuu namapema, Iburahima koka mpaka nopare mahala pemire ákisowera na Mola wetu pare. 
GEN.19.28	Paanang'anize upande wa Sodoma na Gomora na nrati ure piya, kawona rosi ríkifukira julu pwe-pwe-pwe, kamba rosi ra forunu ulu pakulu. 
GEN.19.29	Javyo, Mola wetu paadangure kaya za nrati ure, kankumbikira Iburahima akinvusha Loti kati ya makutuba yaapereke inti ire, kaya zaákikalanga.
GEN.19.30	Basi ire Loti ire, kwa kuwa kopa kuinshi Sowari kure, akisama iye pamoja na wanawe wari wawiri ware, akúka nvungu ra mwango akiikala. 
GEN.19.31	Kwa suku moja, mwana kifundi ire kamwimbira nduye kifindi akamba: “Nduyangu! Epa wawa yetu-yu kankuluvala na eyi inti-yi piya, aapo nanga nlume mmoja wa kutilomba, kamba tabiya za kila mahala. 
GEN.19.32	Basi tuke tinrevye wawa yetu-yu, ikisa tilare naye ipate tipongore naye wana.” 
GEN.19.33	Kweli-kwelini usiku wakinrevya wawa yawo ire, mwana kifundi ire akúka akilala naye. Kalala naye mpaka kalamuka wawaye ire saafamire.
GEN.19.34	Subuu yake mwana kifundi ire akimwambira nduye akamba: “Ijana usiku omi nilala na wawa. Na rero usiku tuke tinrevye ipate na uwe novyo ukalare naye, ipate tipongore naye wana.” 
GEN.19.35	Basi usiku wakinrevya tena, kifindi ire akuka akilala naye. Na iye kalala naye mpaka kalamuka wawaye ire saafamire. 
GEN.19.36	Kwa javyo, iwa pare wana wó-wawiri wa Loti ware wemitísiwa na wawa yawo noire. 
GEN.19.37	Basi mwana ntanzi akimpongola mwana nlume, akimwita Mowabu. Ndi babu mwenye kabila ya waMowabu mpaka rero. 
GEN.19.38	Kifindi ire neye akimpongola mwana nlume, akimwita Ben-ami. Ndi babu mwenyé kabila ya waAmoni mpaka rero.
GEN.20.1	Iburahima kalawa Mamre kure akúka mpaka inti ya Negebu, ákikalanga kati ya Kadeshi na Shuri. Mwinsho akúka akikala muda aba Gerari. 
GEN.20.2	Nokure kaákikala kure, Iburahima ákiwambira wanu akamba: “Eyu nlumbwangu.” Kwa javire, Abimeleki nfalume wa Gerari akimwitisa Sara, akintwala. 
GEN.20.3	Falakini usiku mmoja Mola wetu akimwisukira Abimeleki kwa nloto akimwambira javi: “Uwe ukuja kufwa upesi futi, kwa sababu ya kunlomba muka wawanyewe!” 
GEN.20.4	Fala kwa kuwa Abimeleki aawaire kunlola, akinjibu: “Mola wetu! Uwolaya wanu inti nzima sawakosire kinu? 
GEN.20.5	Iburahima si anambire kuwa ‘eyu nlumbwangu’? Na Sara novyo si anambire kuwa ‘eyu nyenye’? Nomi nitenda javyo na moyo wa kwamini, sina makosa.” 
GEN.20.6	Basi Mola wetu akinjibu kwa nloto akamba: “Sawa, Omi nukwijiwa sana kuwa kutenda javyo na moyo wa kwamini kwako. Omi novyo ndi ntamana nukuzíwiya usinkumbure, ipate usikore dambi kwangu omi. 
GEN.20.7	Basi sambi, mwanamuka-yo nludise ka nlumake. Iye nabii. Ákulebelela meema mbere yangu omi, ipate unusurike mainsha ako. Fala ukitowa kunludisira nkawake, wijiwe kuwa kweli-kwelini ukufwa uwe pamoja na wanu wako piya.”
GEN.20.8	Kwa javyo, ire Abimeleki paalamuke subuu namapema, akitumiza kuweta wanu wake piya akiwereza vyaalotire vire piya. Basi ware ukiwengira wofi mwingi. 
GEN.20.9	Abimeleki akitumiza kumwita Iburahima, akindairi javi: “Ngawona sana-sana! Caunitendere-ci kinani? Canukukósire kikulu kinani, kwa kúnipa balayi ulu kamba eyi, omi na wanu wangu? Cauniténdire-ci átendiwa munu?” 
GEN.20.10	“Sababuni yukuténzire kutenda kinu kamba eci?” Abimeleki javi ndi vyaandaírire Iburahima. 
GEN.20.11	Iburahima akinjibu akamba: “Nitenda javyo, konta nîwaza kuwa dalili eyi inti-yi amumwishimu Mola wetu. Na kamba íkiwa kweli ndi javyo, nanga muniulaya kwa sababu ya nkawangu-yu. 
GEN.20.12	Visitoshe, kweli-kwelini iye nlumbwangu, konta wawa yetu mmoja, ila tasana kumama. Ntamana níkiwa na haki ya kunlomba. 
GEN.20.13	Fala omi, wakati Mola wetu waanilávire kwetu, nîmwambira nkawangu javi: ‘Tafadali nkawangu, patifika ponse wambe kuwa niwa nyenyeyo.’ ”
GEN.20.14	Basi noparepare Abimeleki katwala ng'ombe, makondoo, watwana waka na walume, kampa Iburahima, na nkawake akingabizi. 
GEN.20.15	Abimeleki akimwambira akamba: “Ona, inti-yi yangu omi, tondola pakwajibu ponse wikare.” 
GEN.20.16	Visitoshe, na Sara akimwambira: “Ona, nyenyeyo nimpa nzuruku alufu moja wa jarajara ya parata, ipate niwolotere alama wanu wako, wejiwe kuwa aukosire kinu. Auna kosa risaka kuwa ronse.” 
GEN.20.17	Iburahima akinlebelela duwa Abimeleki mbere ya Mola wetu. Basi Mola wetu akimponesa Abimeleki na nkawake, pamoja na watwana wake, wakipata uwezo wa kuwapongola tena wana. 
GEN.20.18	Pakwanza, Mola wetu piya waka wa Abimeleki, kâwatenda manata wasipongore, kwa sababu ya Sara muka wa Iburahima. Kwa kuwa Mola wetu kawáziwiya wanawaka piya wa pakaya pa Abimeleki, wakiwa manata, kwa sababu ya Sara muka wa Iburahima.
GEN.21.1	Basi Mola wetu kakunisha câmwambire Sara cire na katenda kamba vyaampere tamaa. 
GEN.21.2	Ingawa Iburahima kôluvala, Sara akimita, na kweli-kwelini kwa noure mwaka ure na mirongo noire-ire yaambíriwe na Mola wetu ire akimpongola mwana nlume. 
GEN.21.3	Sambi, Iburahima mwanawe wapongoreriwe na Sara ire akimwita zina ra Izaki. 
GEN.21.4	Bandi ya mwanawe ire kuinshi suku nane akintaya itani, kamba vyamuriwe na Mola wetu. 
GEN.21.5	Iburahima ákiwa na hirimu ya myaka miya papongoriwe mwanawe Izaki. 
GEN.21.6	Na kukuna javire, Sara kasema kaamba: “Mola wetu kanisusira kiseko cangu, asaka kusikira onse tígwirana kuseka.” 
GEN.21.7	Ikisa kaamba tena: “Nani amwambire Iburahima kuwa nikuja kukupatisa mwana? Ingawa iye koluvala pakulu, fala nipongola naye!”
GEN.21.8	Nsimana ire akikula novirevire mpaka akifika hirimu ya kwasa kõwa, basi wakati noure Iburahima akitenda jambo rikulu sana. 
GEN.21.9	Kwa suku moja, Sara kansingana mwana wa Hagari mMiswiri wâpongore na Iburahima, mwana ire ákiseza na Izaki mwanawe. 
GEN.21.10	Noparepare akúka akimwambira Iburahima: “Ntuwise-pa njakazi wako-yu pakaya-pa, pamoja na mwanawe-yu! Sisaka iye kuja kuriti pamoja na mwanangu Izaki.”
GEN.21.11	Iburahima kahuzunika pakulu sana na utungu kwa kuwa Sumaila neye novyo ákiwa mwanawe. 
GEN.21.12	Falakini Mola wetu kamwambira kaamba: “Iburahima usiuzunike kwa sababu ya mwanawo-yo pamoja na ntumisi wako-yo. Kubali kutenda vyakwambira Sara novyo, kwa sababu ujukulu wako maalumu ukuja kulawirira julu ya Izaki. 
GEN.21.13	Fala na mwana wa njakazi wako níntenda awe wawa wa taifa ulu yawenye, kwa kuwa na iye mwanawo novyo.” 
GEN.21.14	Pakucere subuu namapema, Iburahima akúka akitwala mikate na numba ya maji ampe Hagari, akinsukuza paweya, akintuwisa pamoja na mwanawe. Hagari akúka vyake, akipita akipayapaya nlanga ra Beresheba.
GEN.21.15	Basi paamwisire maji are, Hagari mwanawe ire akintandikira pafukutu akimwasa, 
GEN.21.16	akintanuka akikala yeka kitambo ca kuwa akwefya munu riwe rifika, konta kaamba: “Sikidiri kummona uso ka wajii mwanangu akifwa.” Pekare noparepare akanza kwibiya lukuto.
GEN.21.17	Noparepare, Mola wetu kasikira kiriro ca kisimana ire. Basi Laika wa Mola wetu binguni kamwita Hagari, kamwambira: “Hagari, kinani cukutenda? Usope kinu, konta Mola wetu kasikira shauti ya kisimana nopare paari pare. 
GEN.21.18	Lamuka, unlamuse toto ire unkorere nkono umpatike, konta omi nitakuntenda awe mwanzo wa taifa ulu.” 
GEN.21.19	Mola wetu kanfungula maso Hagari kamolotera nrimbu. Akúka mpaka nopare akijaza maji nnumba mure akinywesa mwanawe ire.
GEN.21.20	Mola wetu kanrehemu kisimana ire, kakula. Kekala nlanga mpaka kalawirira kuwa mwijiwifu nkulu wa kunamula upinde kwefya songa. 
GEN.21.21	Akikola kuinshi nlanga ra Parani nomure na mamaye akinlombesa mwanamuka wa Miswiri.
GEN.21.22	Kwa wakati noure Abimeleki pamoja na Fikoli nlongozi wa makava wake koka kamwambira Iburahima javi: “Mola wetu kawa pamoja nawe, cautenda conse akurehemu. 
GEN.21.23	Ntamana, sambi nopa nukulebela ulapire kwa zina ra Mola wetu kamba auja kunitesa, omi wala wanangu pamoja na ujukulu wangu, na unitafiti sana pamoja na kaya yawikala-yi kwa namuna ngema kamba vyanukutafítire omi.” 
GEN.21.24	Iburahima akijibu: “Nilapa.”
GEN.21.25	Upande mwengine, Iburahima karishuku na Abimeleki kwa sababu ya nrimbu wawatwarire watumisi wake kwa nguvu. 
GEN.21.26	Abimeleki akijibu: “Omi sikijiwa kuwa kawapo atendire javyo. Wala uwe aunambire nomi sisikire vikisoweriwa, epa nankukusikira sambi-pa.” 
GEN.21.27	Iburahima kalavya ng'ombe na makondoo akimmera Abimeleki, wakitula kupatana wo-wawiri ware. 
GEN.21.28	Visitoshe, Iburahima kawalavya makondoo waka saba akiwatula pambari. 
GEN.21.29	Basi Abimeleki kandairi Iburahima: “Mbana ewa makondoo-wa kuwatula pambari?” 
GEN.21.30	Iburahima akinjibu: “Javi! Újuzi ukubali kuwapokerera ewa makondoo-wa iwe ndi alama ya kuwa ewu nrimbu-wu omi ndi nisimbire.” 
GEN.21.31	Ntamana mahala pare pakitiwa Beresheba, konta ndi mahala pawalapire wo-wawiri. 
GEN.21.32	Pawesire kupatana Beresheba, Abimeleki na Fikoli nlongozi wa masurudadu, wakilawa wakiludira inti ya Mafilisteu.
GEN.21.33	Iburahima Beresheba nopare akivyala nkwaju ikisa akilebela duwa ka Mola, Mola wetu wa Milele. 
GEN.21.34	Iburahima kainshi noire inti ya Mafilisteu ire myaka mingi yawenye.
GEN.22.1	Kwa suku moja, bandi yakupita kiyasi aba, Mola wetu kamyerera Iburahima kamwita: “Iburahima!” Iye akitika: “Labeka, nankusikiriza!” 
GEN.22.2	Basi Mola akamba: “Ntware sambi-pa Izaki, mwanawo mmoja noyo basi, waumpenda noyo, uke naye mpaka inti ya Moriya. Ukansinje ukatende kafara kumwango mmoja wanisaka kúkolotera.”
GEN.22.3	Iburahima akilamuka alufajiri akintengeza buru wake, akitemesa uni za kuwesera moto wa kafara, akiwasukula watumisi wake wawiri pamoja na Izaki mwanawe. Ikisa akúka mahala kamuriwe na Mola wetu kure. 
GEN.22.4	Kwa suku ya tatu ya safari yake ire, Iburahima kawona mahala kaakuka kure ari baidi. 
GEN.22.5	Basi kawambira watumisi wake: “Salani nopapa na buru-yu, omi nukuka mpaka mbere kure na nsimana-yu, tikantukuze Mola ikisa tíludi tukusinganani.” 
GEN.22.6	Iburahima uni za kukorezera moto wa kafara zire akintika Izaki na iye mwanyewe akisukula moto na jambiya, wakilongozana onse wakuka. 
GEN.22.7	Izaki akimwita Iburahima: “Umwe wawa!” Wawa akitika: “Sema mwanangu!” Iye akidairi: “Epa tisukula moto na uni, sambi kondoo wa kafara wepi?” 
GEN.22.8	Iburahima akinjibu mwanawe: “Mwanangu! Mola wetu ndi ejiwa kutipa kondoo wa kafara.” Wakúka mbere na safari yawo wo-wawiri.
GEN.22.9	Pawafikire mahala poolote Mola wetu pare, Iburahima kajenga uralu wakocera nyama ya kafara. Akarira uni zire pajulu. Ikisa akinfunga mwanawe Izaki akinlaza pauralu pare julu ya uni. 
GEN.22.10	Iburahima akolola nkono wake akisolola jambiya kusaka kunsinja mwanawe. 
GEN.22.11	Fala kwa noure wakati ure Laika wa Mola wetu binguni akita: “Iburahima! Iburahima!” Iye akitika: “Labeka, nankusikiriza!” 
GEN.22.12	Basi kamwambira javi: “Ludisa nkono wako-wo usinduru kisimana-yo wala usintende kibaya! Sambi nijiwa kuwa útenda vyaasaka Mola wetu! Konta ákiwa tayari kunipa mwanawo mmoja basi kwa kunipenda omi.” 
GEN.22.13	Iburahima na kwinula uso kammona kondoo nlume kakoreka manyanga kafungiriwa pafukutu, akimwasa mwanawe akúka akintwala kondoo ire akintendera kafara. 
GEN.22.14	Iburahima mahala-po akita mahala pa kukengera, na mpaka rero pawankwitiwa mwango wa Mola wetu wa kukengera. Iburahima mahala pare akita zina ra “Mola wetu kajanliya” na mpaka rero-vi pakwitiwa “Mwango wa kujanliya Mola wetu”.
GEN.22.15	Basi Laika wa Mola wetu kamwita Iburahima mara ya piri binguni 
GEN.22.16	kaamba: “Mola wenu kasema javi: ‘Nirilapira mwanyewe kwa kuwa kukidiri kutenda javyo, auriturire mwanawo mmoja tu basi, 
GEN.22.17	kweli-kwelini nukubariki na ujukulu wako nikongeza kuwa mwingi kamba nondwa za julu au kamba nsanga wa mwani, ujukulu wako ukuja kutawala inti ya maaduwi wako. 
GEN.22.18	Kwa sababu ya ujukulu wako, wájanliiwa wanu mataifa a ulumwengu piya, kwa kuwa kutimiza ámuri yangu.’ ” 
GEN.22.19	Basi Iburahima akiludira ka watumisi wake ware, wakilongózana pamoja wakúka Beresheba kaakiinshingi kure.
GEN.22.20	Bandi ya piya vire, Iburahima akipata habari kuwa Milka kapongola naye Nahori, nduye Iburahima. 
GEN.22.21	Mwana ntanzi Usi, nduye Buzi, Kemueli wawaye Arama, 
GEN.22.22	na Kesedi, Hazo, Pildashi, Yidlafu na Betuweli. 
GEN.22.23	Betuweli kampongola Rebeka. Ewa ndi wana wanane Milka wawapongore na Nahori, nduye Iburahima. 
GEN.22.24	Kwasa javyo, Nahori ákiwa nawo awala yake wa kwitiwa Rema na iye kapongola naye Teba, Gahamu, Tahashi na Maaka.
GEN.23.1	1 Sara, bandi ya kuinshi myaka miya na shirini na saba, 
GEN.23.2	kafwira Kiriyati-Arba, kwitiwa Heboroni, kaya iri inti ya Kanaa. Iburahima kengira nnyumba kuntendera matanga na kunririra kwake iye.
GEN.23.3	Ikisa Iburahima kalawa pamaiti pare akúka akiwambira waHeti akamba: 
GEN.23.4	“Ingawa omi niwa myeni, nankuinshi pamoja nomwe, fala niurizeni mahala penu pamojawapo nitende kaburi ninzike nkawangu.” 
GEN.23.5	WaHita wakinjibu Iburahima wakamba: 
GEN.23.6	“Mwenye, tafadali tisikirizeni sana-sana! Ofwe túkutulani umwe kuwa nlongozi maalumu. Epa nzikeni nkawenu mahala pamuwona kuwa pema ponse kumakaburi kwetu. Ofwe piya hapana asaka kukukatazani mahala pakunzika nkawenu.” 
GEN.23.7	Noparepare Iburahima akilamuka akiwenamira wenye kaya waHeti ware, mbere ya wanu piya, 
GEN.23.8	akiwambira javi: “Ikiwa kweli-kwelini muwa radi ninzike nkawangu, nlebeleni upesi Efroni mwana wa Sohari, 
GEN.23.9	ipate aniurize jonga rake ra Makpela riri nanyenje ya masamba ake. Omi níuza kwa beyi ya haki nopapa mbere yenu na nikuwa mwenye jonga-ro emu nkaya mwenu-mu.”
GEN.23.10	Sambi Efroni muHita ire, ekare kati-kati ya waHita, kanjibu Iburahima kwa namuna yakuwa wásikira wanu ware pamoja na kaumu ya wazee panryango wa kaya ire
GEN.23.11	“La! Mwenye tafadali nisikirizeni, nukupani uweru-wo na jonga rake riri nkati. Nukupani piya-vyo mbere ya ariya. Nzikeni nkawenu.” 
GEN.23.12	Iburahima akiwenamira wanu piya wenye kaya ware, 
GEN.23.13	na akinjibu Efroni mbere ya piya ware akamba: “Tafadali tuke tisikizane sana! Kubali kupokerera nzuruku wanukupa-wu iwe ndi beyi ya uweru-wo. Omi javyo ndi vyanisaka ninzike nkawangu.” 
GEN.23.14	Basi Efroni akinjibu: 
GEN.23.15	“Onani mwenye! Pare mahala pare beyi yake ndi jarajara miya nne za parata basi, kinani kwenu umwe? Kanzikeni nkawenu!” 
GEN.23.16	Iburahima, na kusikira javire, akikubali beyi noire. Akipima nzuruku wambiriwe ure kiyasi ca kuremera kwake miya nne ya parata kadiri ya vipimo vya wacuruzi wa nowo wakati-wo, akimpa Efroni mbere ya mashahidi ware piya.
GEN.23.17	Basi uweru wa Efroni wa Makpela, karibu ya Mamre, uweru ure pamoja na jonga rire na miti yake nkati nomure, piya vikiwa vyake Iburahima, 
GEN.23.18	mbere ya waHeti piya wákiwa kati ya kaumu ware. 
GEN.23.19	Bandi ya vire, Iburahima ndi panzikire nkawake Sara njonga ra uweru wa Makpela, karibu ya Mamre, yani Heboroni inti ya Kanaa. 
GEN.23.20	Kwa javyo, waHeti wakakikisha uweru ure na jonga ríkiwa nkati rire kuwa rake Iburahima, awazike jamaa zake.
GEN.24.1	Iburahima kôluvala, ákiwa na myaka mingi yawenye, na Mola wetu akinjanliya kwa namuna nyingi zawenye. 
GEN.24.2	Kwa suku moja, Iburahima kamwambira ntumisi wake nkulu, âwere wa kunang'aniza vinu vyake piya, akamba: “Nísaka nkono wako uture pampaja wangu, 
GEN.24.3	ipate nukulapise nopapa kwa zina ra Mola wetu, Mwenyezimungu Mwanyewe wa binguni na duniya, unipe tamaa ya kuwa aumwasa mwanangu kunlomba mwanamuka wa inti ya Kanaa-yi, kaniri kuinshi kuno. 
GEN.24.4	Újuzi uke mpaka kwetu ukansakure mwanamuka mmojawapo wa rikolo rangu anlombe mwanangu Izaki.” 
GEN.24.5	Ntumisi ire akinjibu: “Sambi, ikiwa kamba iye mwanamuka-yo aasakire kuja kuno nomi, mwaja? Mwanenu ninludisire kwenu kamulawire?” 
GEN.24.6	Iburahima akimwambira: “Visaka kuwa vyonse usinludise mwanangu kuka naye eyo inti-yo! 
GEN.24.7	Mwenyezimungu Mola wetu Mwanyewe wa binguni anilavire kwetu ka wawa, inti ya jamaa zangu, anipere tamaa kwa kilapo kuwa eyi inti-yi áwapa ujukulu wangu, iye mwanyewe ámpereka laika wake mbere yako ipate uje naye mwanamuka mmojawapo wa mwanangu. 
GEN.24.8	Ikiwa kamba mwanamuka-yo aasakire kuja kuno onse nowe, kwa kilapo cako auna lawama. Falakini sisaka kuntwala mwanangu kuka naye eko.” 
GEN.24.9	Basi ntumisi ire akitula nkono wake pampaja wa Iburahima mwenye wake akilapa kuwa átimiza piya vyaatumiwe.
GEN.24.10	Akiwatwala ngamiya kumi wa mwenye wake na vifure vyema-vyema vya mizuruku vya Iburahima, akisafiri akúka kaya yákiinshingi Nahori, inti ya Mezopotamiya. 
GEN.24.11	Kafika jironi noyo kaya-yo, wakati wanawaka wawazowerere kuka kuteka maji, akasa ngamiya zire zikipumula karibu ya nrimbu. 
GEN.24.12	Ikisa akilebela duwa akamba: “Uwe Mola wetu, uwe ndi Mwenyezimungu Mola wa mwenye wangu Iburahima, nukulebela tafadali vinenendere sana rero viwe javyo umolotere pendo rako mwenye wangu Iburahima. 
GEN.24.13	Epa nukwimira pepi ya jonga ra maji-ri kuno wari wa kaya-yi wakija wakiteka maji. 
GEN.24.14	Nilauze sengere ipate nintondore mwari mmojawapo ninlebele maji, nambe ‘inamisa nringi wako aba ninywe maji!’ Ikiwa iye kanijibu: ‘Inywa! Na ngamiya zako novyo níwapa wanywe’, basi akuwa ndi noyo muka wauntondorere ntumisi wako Izaki. Kwa javyo ndi panisaka kuwona kamba kumolotera pendo rako mwenye wangu.”
GEN.24.15	Mpunde noure pesire kusowera eya masowezi-ya, kammona Rebeka, mwana wa Betuweli, akilawirira kukaya, asukure nringi paweya. (Betuweli ákiwa mwana wa Milka. Milka muka wa Nahori nduye Iburahima.) 
GEN.24.16	Mwari siye, ákiwa mwema pakulu sana, ákiwa na bikira. Rebeka akiteremukira njonga ra maji mure, akitekera maji munringi mwake mure akikwera. 
GEN.24.17	Ntumisi ire akinkangamira upesi, akinlebela: “Tafadali nimere maji aba munringi mwako-mo ninywe.” 
GEN.24.18	Iye akinjibu: “Inywa mwenye.” Kwa mpunde noure akinamisa upesi-upesi nringi ure ipate ampe anywe. 
GEN.24.19	Pesire kumpa kunywa maji are, visitoshe, akimwambira tena: “Ngamiya zako newo novyo níwapa maji wanywe vyawasaka vyonse.” 
GEN.24.20	Noparepare maji abakire munringi are akimiminira upesi-upesi nlusavya, ikisa kwa haraka-haraka kaludira njonga ra maji mure akikola kutekera nlusavya mure, akiwapa ngamiya zake zire piya wakínywa. 
GEN.24.21	Kuno akitenda vire, ntumisi wa Iburahima ire kanyamala ndu akinnang'aniza, awone kamba safari yake ilanda kujanliiwa na Mola wetu.
GEN.24.22	Ngamiya zire pazisire kunywa maji are, akilavya kipini ca oru kadiri ya garama sita akimpa Rebeka na akinvaza mmakono kankana mbiri, zaida ya garama miya. 
GEN.24.23	Akindairi: “Tafadali nambire wawayo nani? Epo kwenu-ko iye kanawo mamburo a kutosha kufikira omi pamoja na wanu wanipereka-wa?” 
GEN.24.24	Iye akijibu: “Omi niwa mwana wa Betuweli, mwana wa Milka muka wa Nahori. 
GEN.24.25	Na kwetu, awapo mamburo a kukutoshani kwikala na tiwa nawo novyo minyani na vyakurya vya kutosha kurya manyama-wa.” 
GEN.24.26	Basi ntumisi wa Iburahima akisujudi akimwabudu Mola wetu, 
GEN.24.27	kwa kunshukuru akamba: “Atukuziwe Mola wetu, Mwenyezimungu Mola wa mwenye wangu Iburahima! Kwa kuwa koolota upendo wake na ukweli wake julu ya mwenye wangu, Mola wetu kanilongoza njira mpaka kaya iri rikolo rake.” 
GEN.24.28	Mwari ire katuwa mpaka kwawo ka mamaye kereza vikunire vire.
GEN.24.29	Rebeka ákiwa na nlumbuwe wakwitiwa Labani. Labani mpunde noure akituwa mpaka kujonga ra maji kure akawonane naye mwananlume ire. 
GEN.24.30	Iwa Labani pammonire nlumbuwe na kipini pamuula na kankana mmakono, na paafikire akereza pakanywa vyakambiriwa na mwananlume ire, ndi pokire kuwonana naye. Ntumisi wa Iburahima na ngamiya zake ákirindira nopare karibu ya jonga ra maji rire. 
GEN.24.31	Labani kamwambira javi: “Tuke kwetu. Uwe kujanliiwa na Mola wetu. Mbana ukwimira paruwa-pa? Ukaya-ko vinu piya nitengeza nisa, na mpaka mamburo a kutula ngamiya. Tuke!” 
GEN.24.32	Basi Labani akifika pakaya pare, akitumiza kwisusiwa mizigo yawasukure ngamiya zire na akiwapa minyani myema wakirya. Ikisa akimpa maji myeni ire pamoja na wanu wake wakitawada. 
GEN.24.33	Pawakaribishiwe cakurya, ntumisi wa Iburahima kaamba javi: “Sirya kábula saninamba kusema canijirire.” Labani akinjibu: “Sowera.”
GEN.24.34	Iye akanza kutonga: “Omi niwa ntumisi wa Iburahima. 
GEN.24.35	Mola wetu kampa baraka pakulu, mwenye wangu kampa utajiri. Kampa makondoo, ng'ombe, ngamiya, maburu, oru na parata, pamoja na watumisi waka na walume. 
GEN.24.36	Nkawake Sara kapongola olúvare, na mwenye wangu kanritisa mwana ire vinu vyake piya. 
GEN.24.37	Mwenye wangu kanilazimisha kulapa kanambira javi: ‘Usimwase mwanangu kunlomba mwanamuka wa inti ya Kanaa-yi, kaniinshi sambi kuno. 
GEN.24.38	Úka kwetu kinya-wawa ukantondore mwanamuka mmoja wa rikolo rangu, anlombe mwanangu.’ 
GEN.24.39	Omi nikinjibu mwenye wangu: ‘Falakini mwanamuka-yo ikiwa kakatala kuja kuno, nitende mwaja!’ 
GEN.24.40	Iye akisema: ‘Mola wetu, kauli yake ndi ya niri kwenendera, Iye mwanyewe ámpereka laika wake mbere yako ipate safari yako iwe na baraka, upate kuja naye mwanamuka mmojawapo wa rikolo rangu ra kuuwawa anlombe mwanangu. 
GEN.24.41	Úpumuzika wakati wautimiza kilapo cangu. Ukifika ka jamaa zangu, ikiwa awasakire kukupa mwanamuka, epo ndi pautowa kuwa na lawama.’
GEN.24.42	Ndi ntamana panifikire pepi ya jonga ra maji, nilebela duwa javi: ‘Yarabi Mola wetu, Mwenyezimungu Mola wa mwenye wangu Iburahima, safari yanuka-yi ikiwa nankuka kwa kusaka kwako inenendere salama nipate canisakula! 
GEN.24.43	Epa nukwimira pepi ya jonga ra maji-ri. Ikiwa kaja mwari kuteka maji, nimwambire “nase ninywe maji aba ari munringi mwako.” 
GEN.24.44	Ikiwa kanijibu: “Inywa, na ngamiya zako novyo níwapa wanywe”, awe noyo ndi wantóndore Mola wetu kuwa awe muka wa mwana wa mwenye wangu.’
GEN.24.45	Na kwisa kutula pansi usowezi wa mmoyo mwangu, mpunde noure Rebeka neye akilawirira tululuwa na nringi paweya akisukira pajonga ra maji pare kuteka. Paakiludi, omi nikimwambira: ‘Tafadali nimere maji.’ 
GEN.24.46	Na iye akinamisa upesi-upesi nringi ure akamba: ‘Inywa, na níwapa ngamiya zako novyo wanywe.’ Akiwapa ngamiya zangu zire novyo zikunywa. 
GEN.24.47	Omi nikindairi: ‘Wawayo nani?’ Iye akinijibu kuwa mwana wa Betuweli, mwana wa Milka muka wa Nahori. Basi ndi panimmerire kipini na nikinvaza kankana mmakono. 
GEN.24.48	Nikisujudi nikimwabudu Mola wetu, nikinshukuru Mwenyezimungu Mola wa Iburahima mwenye wangu, kwa kunilongoza njira maalumu, kuja kuntwala mwanamuka wa jamaa wa mwenye wangu, awe muka wa mwanawe. 
GEN.24.49	Sambi nambireni kamba muwa tayari kumpenda ka ukweli mwenye wangu au ámuri, ipate nijiwe kakukirira.”
GEN.24.50	Labani na Betuweli wakijibu: “Evi piya-vi vyamúriwa na Mola wetu. Ofwe atina ca kwamba kuwa tikubali au atikubalire. Siti tikubali. 
GEN.24.51	Rebeka ndiyo-po ntware uke naye akalombiwe na mwana wa mwenye wako, kamba Mola wetu vyamurire.”
GEN.24.52	Ntumisi wa Iburahima paasikire majibu kamba are, akisujudi akimwambudu Mola wetu. 
GEN.24.53	Ikisa, akúka akitwala vifure vya parata na vya oru pamoja na mavazi, akimmera Rebeka na akiwamera novyo nlumbuwe na mamaye vinu vya kusitawi. 
GEN.24.54	Ikisa, wakirya na wakinywa iye pamoja na wanu wampereke ware, wakikala nopare.
GEN.24.54	Subuu pakucere, ntumisi wa Iburahima ire akamba: “Epa naseni nuke nikawonane naye mwenye wangu!” 
GEN.24.55	Falakini nlumbuwe mwari ire pamoja na mamaye wakinjibu: “Fadari mwari-yu mwase kwanza tikare nawo kiyasi ca suku kumi javi, ikisa uke naye.” 
GEN.24.56	Fala iye akiwajibu: “Musinikawise kuludi, kwa kuwa Mola wetu kanenendesa sana-sana safari yangu-yi. Naseni nuke ka mwenye.” 
GEN.24.57	Wakinjibu: “Tímwita mwari-yo ipate tijiwe iye mwanyewe vyaasaka.” 
GEN.24.58	Basi wakimwita Rebeka wakindairi: “Epa kwankusaka kuka na mwananlume-yu?” Iye akijibu: “Aye nísaka nukuka!” 
GEN.24.59	Jamaa za mwari ire, wakikusanyika kulayana naye yaya wake na ntumisi wa Iburahima na wanu wampereke ware. 
GEN.24.60	Basi Rebeka wakinlebelela meema wakisema: “Uwe nlumbwetu! Uwé mama wa wanu alufu ka maalufu, ujukulu wako uje utaware inti za maaduwi wawo!”
GEN.24.61	Bandi ya vire, Rebeka na watumisi wake wakiwapanda ngamiya wakingira kunfulata ntumisi wa Iburahima ire. Basi iye akirigabizi Rebeka, wakitwala njira wakuka.
GEN.24.62	Basi sambi, iwa Izaki ákilawirira kunrimbu wa Lahai-Roi, konta wakati síwo ákikala upande wa Negebu. 
GEN.24.63	Kwa suku moja, jironi, pokire masamba kwenenda akitafakuli, akefya maso baidi kawona ngamiya zikija! 
GEN.24.64	Rebeka neye akefya maso kammona Izaki, akisuka mungamiya mure. 
GEN.24.65	Akindairi ntumisi wa Iburahima: “Ire mwana nlumeni noire aja mmasamba kutiwinza ire?” Iye akinjibu: “Ire mwenye wangu.” Basi Rebeka akivuta lusungi ra anzu yaavarire akirifinika kumaso. 
GEN.24.66	Ntumisi ire akimwambira Izaki vyenende piya. 
GEN.24.67	Ikisa Izaki akinlongoza Rebeka akúka naye muema mwa mamaye Sara, noparepare ikiwa ndi kulombana kawenye. Iye ákajibiwa sana na Rebeka. Kwa javyo Izaki akinlavya úzuni wakufwa ka mamaye.
GEN.25.1	Iburahima kanlomba muka mwengine novyo wakwitiwa Ketura. 
GEN.25.2	Na Ketura kapongola nawo ewa wana-wa: Zimrani, Yokshani, Medani, Midiyani, Ishbaki na Shuwa. 
GEN.25.3	Yokshani kawapongola Sheba na Dedani. Dedani ndi âwere kolo wa waAshuru, waLetushi na waLeumi. 
GEN.25.4	Midiyani ndi âwere wawa yawo Efa, Eferi, Hanoki, Abida na Eldaa. Ewa piya-wa, ujukulu wa Ketura. 
GEN.25.5	Iburahima, vyaâwere navyo piya kanritisa mwanawe Izaki. 
GEN.25.6	Falakini wana wâwapongore na waka wengine newo, Iburahima kawapa ari hai kila mmoja swadaka yake. Ari hai novire, wanawe ware kawapereka inti za upande wa malawira-juwa, ipate wasiwe pamoja na mwanawe Izaki.
GEN.25.7	Iburahima katika humuri wake piya kainshi myaka miya na sabini na mitanu. 
GEN.25.8	Kafwa na makamo meema oluvare pakulu futi, akúka akasa duniya akiwafulata jamaa zake. 
GEN.25.9	Wanawe Iburahima Izaki na Sumaila wakinzika wawa yawo mujonga ra Makpela, masamba a Efroni, mwana wa Sohari muHiti, karibu ya Mamre. 
GEN.25.10	Noare masamba are âuzire na waHiti. Ikiwa Iburahima na nkawake wazikiwa pamoja. 
GEN.25.11	Bandi ya kufwa Iburahima, Mwenyezimungu kampa baraka mwanawe Izaki, na iye akikola kuinshi pepi ya nrimbu wa Lahai-Roi.
GEN.25.12	Eri ndi rikolo ra Sumaila: Sumaila ákiwa mwana wa Iburahima, mamaye ákitiwa Hagari mMiswiri, kitumisi wa Sara. 
GEN.25.13	Kuno ndi kufulatana ka mazina a wana wa Sumaila: Mwana ntanzi kupongoriwa ndi Nebayoti, akinfulata Kedari, akija Adebeli na Mibisamu, 
GEN.25.14	Mishma, Dumaa, na Masa, 
GEN.25.15	Hadadi, Tema, Yeturi, Nafishi na Kedema. 
GEN.25.16	Eya ndi mazina a wana wa Sumaila paapitire makaya awo ponse na vitongojo vya maema. Ewa ndi wawere mafumu wa marikolo kumi na mawiri. 
GEN.25.17	Sumaila katika humuri wake piya kainshi myaka miya na talatini na saba. Kafwa akasa duniya akiwafulata jamaa zake. 
GEN.25.18	Ujukulu wake wîkala mwanzo inti ya Havila-Shuri, karibu na Miswiri, kukirira njira ya inti ya Ashuru. Ujukulu wa Sumaila wakumananga.
GEN.25.19	Eyi ndi hadisi ya Izaki, mwana wa Iburahima. Iburahima kampongola Izaki. 
GEN.25.20	Izaki paafikire humuri wa myaka arubaini akinlomba Rebeka binti Betuweli, kwawo Arama inti ya Mezopotamiya. Rebeka nlumbuwe Labani. 
GEN.25.21	Izaki kanlebelela duwa nkawake ka Mola wetu, konta aákipongola. Mola wetu akipokerera duwa yake ire, na Rebeka akimita. 
GEN.25.22	Mmatumbo mwake mure wana wa masa wawiri wakibiyana watupu, sambi akibaki wa kushanga wawenye: “Ikiwa ndi javi, faidani kwangu?” Basi kwa duwa akilalamika ka Mola wetu ipate ejiwe cipita. 
GEN.25.23	Mola wetu akinjibu: “Mmatumbo mwako kusukula mataifa mawiri, ukuja kupongola kabila mbiri jisijisi. Kabila mmoja ikuja kuwa na nguvu koliko nyenziwe na nkulu akuja kuntumika ntoto.” 
GEN.25.24	Paifikire suku ya kupongola, Rebeka akiwapongola wana wa masa wawiri! 
GEN.25.25	Ntanzi kupongoriwa ákiwa mweundu pyũ, ámwijala malaika mmwiri piya, wakimpa zina ra Ezau. 
GEN.25.26	Ikisa akipongoriwa nduye kuno akorere kisinginyu ca Ezau. Ndi ntamana wakimpa zina ra Yankubu
GEN.25.27	Wasimana ware wakikula. Ezau akilawirira kuwa nlumbati nkulu na ákimwajibu mainsha a kulumbata. Fala Yankubu ákiwa mororo na kúkimwajibu kuinshi muema mwake. 
GEN.25.28	Izaki mwana wákajibiyana naye pakulu ndi Ezau kwa kuwa ndi akimwipikiranga nyama akirya, fala Rebeka mwana wákajibiyana naye pakulu ndi Yankubu.
GEN.25.29	Kwa suku moja, Yankubu ákipika nsuzi, wakati siwo, Ezau paákiludi kukulumbata ákija ikinkola njala pakulu futi. 
GEN.25.30	Ezau na kufika akinlebela Yankubu: “Taya aba cakurya cikunduware-co unimere nirye, ínikola njala pakulu futi.” (Ndi ntamana Ezau ákitapiriwa zina ra Edomu
GEN.25.31	Yankubu akinjibu: “Sukupa mpaka kwanza tikakanye unipe haki yako ya kifundi.” 
GEN.25.32	Ezau akinjibu: “Epa omi nankufwa njala, haki ya kuwa kifundi ínifãi kinani?” 
GEN.25.33	Yankubu akamba: “Kwanza lapa!” Basi Ezau akilapa na haki yake ya kifundi akimpa. 
GEN.25.34	Yankubu akimpa Ezau nkate na nsuzi wa unde mweundu ure. Ezau akirya, akinywera maji, ikisa akilamuka akúka vyake. Kwa javyo, ndi vyaafezeyire haki yake ya kifundi.
GEN.26.1	Ikisa íkizuka tena upya njala ya tufani, kamba njala îpitire wakati wa Iburahima. Basi Izaki koka inti ya Gerari, ka Abimeleki nfalume wa Mafilisteu. 
GEN.26.2	Ikimwisukira ruhuya ya Mola wetu yakumwambira: “Usuke Miswiri, fala ikala inti yanisaka kukolotera. 
GEN.26.3	Uinshi noyo inti-yo kamba myeni. Omi nikuwa pamoja nowe na núkubariki. Kwa javyo, inti-yo piya núkupa uwe pamoja na ujukulu wako, kwa kutimiza kilapo ca tamaa yanimpere wawayo Iburahima. 
GEN.26.4	Nikongeza ujukulu wako, uwe mwingi kamba nondwa za binguni, na níwapa ezo inti-zo piya. Na kwa sababu ya ujukulu wako, mataifa piya mulumwengu nzima ájanliiwa. 
GEN.26.5	Piya-vyo kwa kuwa Iburahima kasikira mwito wangu na katimiza shuruti zangu, ámuri zangu, pamoja na kauli zangu.”
GEN.26.6	Basi Izaki akikola kuinshi Gerari. 
GEN.26.7	Sambi wanu wa inti wakindadishi vyaari naye nkawake. Iye ákiwajibungi daima kuwa “Eyu nlumbuwangu”. Ákopa kusema kwamba “nkawangu” kwa kuwa ákiwaza kimoyomoyo kuwa wenye-kaya wasije kunulaya kwa sababu ya Rebeka, konta ákiwa mwema pakulu. 
GEN.26.8	Bandi ya kupita wingi wa suku, kwa suku moja Abimeleki nfalume wa Mafilisteu ire ákiwa pajanela, akimmona Izaki ampatike nkawake Rebeka. 
GEN.26.9	Abimeleki akimwita Izaki akimwambira: “Apa! Epa eyo nkawako! Namunani mbana kunambira kuwa nlumbuwo?” Izaki akinjibu: “Omi níkiropereza ntamana sukwambireni kuwa nkawangu.” 
GEN.26.10	Abimeleki akamba tena: “Kinani cautitendire-ci? Paiwa kâlawirira munu kalala na nkawako-yo, kosa nanga riwa retu ofwe, nanga iwa uwe ndi utenzire.” 
GEN.26.11	Basi Abimeleki akilavya ámuri akamba: “Munu mmojawapo asaka kumwandibu iye pamoja na nkawake onse, áhukumiwa kifo!”
GEN.26.12	Noire inti ire, Izaki kavyala mmasamba mwake na noure mwaka ure akivuna zaida ya mara miya kwa mbeyu yaavyarire ire, konta Mola wetu kampa baraka. 
GEN.26.13	Basi Izaki suku anta suku ákitajiri mpaka akifikirira kuwa ndi mwenyé mali wa kwinshimika. 
GEN.26.14	Ákiwa nawo mifuwo ya makondoo na ng'ombe, na watumisi wengi wawenye, mpaka Mafilisteu wakanza kuntendera wiyana. 
GEN.26.15	Ndi ntamana wakuka mmirimbu yawasimbire watumisi wa Iburahima, wawaye Izaki tangu ari hai, wakififirira na misanga. 
GEN.26.16	Mwinsho Abimeleki akimwambira Izaki: “Fadari lawa muinti-mu, konta kuwa tajiri nkulu kutipunda ofwe.”
GEN.26.17	Izaki akilawa kure akuka akitenga ema zake nanyenje ya nrati wa Gerari, akikola kuinshi nopare. 
GEN.26.18	Sambi Izaki akanza kufufula mirimbu îsimbiwe enzi za wawaye Iburahima, yawafifírire Mafilisteu bandi ya kufwa Iburahima. Na kwa kila nrimbu akita zina noro ríkitiwanga enzi za maremu wawaye Iburahima. 
GEN.26.19	Na munrati wa Gerari ure novyo, watumisi wa Izaki wasimba nrimbu, wakisinganira maji akibubuka, 
GEN.26.20	noparepare wasunga wa Gerari wakanza kumana na wasunga wa Izaki, wakamba kuwa “Eya maji, etu!” Izaki akita nrimbu ure Eseki (Umani), konta kwa sababu ya noure nrimbu ure upita umani iye na wasunga ware. 
GEN.26.21	Basi watumisi wa Izaki wakisimba nrimbu mwengine na wasunga wa Gerari wakingira kululumarira newo novyo. Na Izaki akita nrimbu ure zina ra Sitna, mana ake “Kululumarira”. 
GEN.26.22	Izaki akitanuka mahala pare, akuka akisimba nrimbu mwengine tena, na aalawirire munu mwengine tena wakwamba kinu julu yake. Izaki akita zina ra “Matamuko”, konta iye kaamba: “Sambi Mola wetu katipa matamuko na tikuja kuwa wanu wengi eyi inti-yi.”
GEN.26.23	Wakati walawire pare, Izaki akúka Beresheba. 
GEN.26.24	Noire suku yaafikire ire usiku, Mola wetu kamwisúsira ruhuya kamwambira javi: “Omi ndi Mwenyezimungu wa wawayo Iburahima, usope kwa kuwa Omi níkurehemu, núkubariki na nikóngeza ujukulu wako kwa sababu ya kumpenda Iburahima, ntumisi wangu.” 
GEN.26.25	Basi pare Izaki akijenga uralu wakocera nyama za kafara, akimwabudu Mola. Noparepare akitenga ema zake na watumisi wake wakanza kusimba nrimbu.
GEN.26.26	Kwa suku moja Abimeleki noire-ire na Ahuzathi, mmashauri wake, pamoja na Pikoli nfalume wa makava walawa Gerari wakuka kuwonana naye Izaki. 
GEN.26.27	Na kuwawona Izaki kawadairi: “Umwe amunisaka na munitúwisa inti yenu. Mbana muja kusowera nomi?” 
GEN.26.28	Ewo wakinjibu: “Konta ofwe tiwonérera kweli-kwelini kuwa Mola wetu ákiwa pamoja nowe. Ndi patiwazire kuwa vyema titende jambo ra urafiki wakusanjirana nowe, vítajibu ofwe nowe tipatane. 
GEN.26.29	Nanga viwa javi: Uwe nanga kulapa kuwa autitenda mabaya, kamba nofwe novyo vyatitowire kukwandibu. Vyatúkukutafiti sana mpaka tukwasa kuka vyako ka wema. Sambi epa uwe kweli-kwelini kujanliiwa na Mola.” 
GEN.26.30	Basi Izaki akiwatendera furaha, wakirya na wakínywa. 
GEN.26.31	Pakucere subuu yake, kila mmoja akilapa upande wake. Izaki akilayana nawo kwa imani wakuka vyawo. 
GEN.26.32	Kwa noire suku ire watumisi wa Izaki wakija wakimpa habari ya nrimbu wawákisimba ure wakamba: “Tisingánira futi maji.” 
GEN.26.33	Izaki nrimbu ure akita zina Sheba, mana ake “kilapo” ntamana noyo kaya ulu-yo ikwitiwa Beresheba mpaka rero.
GEN.26.34	Ezau patimize úmuri wa myaka arubaini, akiwalomba tena waka wawiri, Yuditi mwana wa Beeri na Basemati mwana wa Eloni. Wó-wawiri wawa zawo wákiwa waHeti. 
GEN.26.35	Fala nowo wanawaka-wo wákiwatayanga nyongo Izaki na Rebeka ya kuwalwazisa kiswa.
GEN.27.1	Izaki kwa kuwa kôluvala pakulu na maso ake aanludi aákiwona sana, akimwita mwanawe kifundi Ezau: “Mwanangu!” Ezau akitika: “Labeka wawa! Niwapo-pa.” 
GEN.27.2	Basi Izaki akimwambira mwanawe javi: “Omi nuluvala pakulu, nankuwona kuwa wakati wangu wakufwa uwa karibu. 
GEN.27.3	Sambi, nukulebela utware sulaha zako zaulumbatiranga, upinde na masonga ako, uke nnundu ukawone kamba unitafitira nyama mmojawapo. 
GEN.27.4	Ikisa uje unipíkire cakurya cakunowa nirye, kamba vyawijiwe uwe kuwa cakurya cawipika uwe cininowa. Nikisa nirye, omi mwanyewe nukulebelela meema ka Mola wetu akujánliya kábula saninamba kufwa.”
GEN.27.5	Ezau akilawa akúka nnundu awone kamba atakumpata nyama mmojawapo aje amwipikire wawaye. Fala Rebeka ákisikira vyaákisowera nlumake Izaki akimwambira Ezau vire, 
GEN.27.6	akúka akimwambira Yankubu: “Omi ninsíkira wawayo ákisowera na nyenyeyo Ezau akimwambira kuwa 
GEN.27.7	‘uka ukanitafitire nyama unipíkire cakurya cakininowa nirye, ikisa nukulebélele meema mbere ya Mola wetu kábula saninamba kufwa.’ 
GEN.27.8	Epa sambi mwanangu, sikira sana-sana canisaka kukwambira-ci, utende noco! 
GEN.27.9	Uka kairi mifuwo ukakore mbuzi mbiri za kunenepa sana-sana. Uje unipe. Omi nímwipikira wawayo kamba vyavimwájibu novyo. 
GEN.27.10	Ikisa, ukampe wawayo, iye arye na akulebélele meema kábula saanamba kufwa.” 
GEN.27.11	Yankubu akinjibu Rebeka mamaye: “Tunzani javi! Nyenye Ezau kawa nawo malaika mengi awenye mmwiri, fala omi sina. 
GEN.27.12	Ikiwa wawa koka kanikúmbula, aaniwona kunsezera? Javyo, akwasa kunilebelela meema ka Mola wetu, ánitaka radi.” 
GEN.27.13	Mamaye akinjibu: “Mwanangu, ikiwa wawayo kakutaka radi, dambi-yo ínigwirira omi. Epa, tenda noci canukwambira-ci, uka, ukaje nazo mbuzi-zo!”
GEN.27.14	Basi Yankubu akúka upesi-upesi akitwala mbuzi mbiri akija nazo akimpa mamaye. Akipika cakurya cakunowa kamba vyacikimwajibu wawaye novyo. 
GEN.27.15	Ikisa, Rebeka ire akitwala nguwo za mwanawe kifundi Ezau, ngema zituriwe nozo, akinvaza Yankubu mwanawe kifindi. 
GEN.27.16	Masambala âwauriwe mbuzi are, mamaye akinzingiriza mmakono na nsingo mahala mwatowire kuwa nawo malaika. 
GEN.27.17	Kurya kepike kure na mikate akimpa Yankubu.
GEN.27.18	Iye akúka nawo ka wawaye. Na kufika akiita: “Wawa!” Izaki akitika: “Omi mwanangu. Uwe ndi mwanangu-ni?” 
GEN.27.19	Yankubu ire akinjibu wawaye: “Omi Ezau mwanenu kifundi. Nitenda camûnilebele cire, lamukani mwikare murye nyama yanipatire-yi, ikisa munilebelele meema!” 
GEN.27.20	Izaki ire akindairi: “Mwanangu, mbana kwangupa kumpata nyama upesi javi!” Akijibu: “Mola wetu mwanyewe, Mola wenu, ndi anijanlíye nikimpata nyama upesi javi.” 
GEN.27.21	Basi Izaki akimwambira Yankubu akamba: “Sengereza nokuno, mwanangu, nukukumbure ipate nijiwe kamba kuwa mwanangu Ezau au auri.” 
GEN.27.22	Yankubu paasengereze, wawaye akamba: “Shauti-yi ilanda ya Yankubu, falakini makono-ya a Ezau.” 
GEN.27.23	Pare Izaki aamanyire tena kwa kuwa makono ake are ejala malaika kamba a Ezau noare. Fala ari tayari futi kunlebelela meema, 
GEN.27.24	novyo-sivyo kandairi tena: “Ndi nowe mwanangu Ezau?” Akijibu: “Aye, ndi nomi!” 
GEN.27.25	Izaki akimwambira: “Njo navyo kuno vyakurya-vyo nirye, nakisa nukulebelele meema ka moyo wangu piya.” Iye akinturira akirya na vinyu akínywa.
GEN.27.26	Wawaye ire akimwita mara nyengine tena akimwambira javi: “Sengereza kuno, mwanangu, unipe beju.” 
GEN.27.27	Yankubu akisengereza ka wawaye kure akimpa beju na wawaye ire zikimpata mefu ya nguwo zaavarire zire. Basi kanlebelela meema kaamba javi: “Hee! Arufu ya mwanangu iwa kamba masamba a kubarikiwa na Mola wetu. 
GEN.27.28	Mwenyezimungu mwanyewe akwisusire mmande wa binguni na rútuba ya ardhi, tirigu nyingi na vinyu nyingi yawenye. 
GEN.27.29	Mataifa akutúmike, kabila zikukokórere kwa inshima. Úwalongorera jamaa zako, wana wa mamayo wákukokorera kwa inshima. Kila mwenye kukulani alaniwe, kila mwenye kukulebelela meema ajanliiwe.”
GEN.27.30	Izaki pesire kunlebelela meema Yankubu, Yankubu ire akilawa pawawaye pare. Mpunde noure Ezau kafika kaludi kukulumbata kure! 
GEN.27.31	Ezau ire novyo akipika cakurya ca kunowa akisukula akuka akimpa wawaye, akamba: “Wawa, lamukani mwikare murye nyama yalumbate mwanenu-yi, ikisa munilebelele meema ka moyo wenu radi.” 
GEN.27.32	Izaki akindairi: “Paa! Uwe ndi nani tena?” Akijibu: “Omi Ezau mwanenu kifundi!” 
GEN.27.33	Noparepare Izaki kasusuka pakulu futi akitetema akamba: “Sambi anzire kuja nawo nyama akinipa nikirya ire nani? Avi, omi nirya futi saunaja, omi ninlebelela meema na kesa kujanliiwa futi!” 
GEN.27.34	Ezau paasikire ure usowezi ure, akikimiwa pakulu futi, akanza kurira pakulu-pakulu kuno akintafadali wawaye: “Wawa! Nomi novyo nilebeleleni meema!” 
GEN.27.35	Akijibu: “Nduyo ndi awere ntanzi kuja-pa na ujanja, kakidiri kutwala kujanliya kwako.” 
GEN.27.36	Ezau ire akisema: “Kweli-kwelini ndi ntamana akitiwa Yankubu
GEN.27.37	Fala Izaki akinjibu Ezau: “Avi, nduyo nisa kumpa futi uwezo wa kukutawala na jamaa zake piya wantumike, nimpa tamaa futi awe mwenyé mafuluwela na vinyu. Sambi núkutendera kinani tena, mwanangu?” 
GEN.27.38	Ezau akintafadali tena: “Wawa! Epo mukiwa nawo meema mamoja noyo basi a kunipa? Nomi novyo nilebeleleni meema, wawa!” Na pesire kwamba javire, akanza kurira.
GEN.27.39	Noparepare Izaki akisema: “Mekazi ako akuwa baidi ya rútuba ya ardhi, baidi ya mmande wa kulawa julu. 
GEN.27.40	Kwa kusakula kuinshi, útumira upanga wako. Úntumika nduyo, fala wakati wausaka kukafilika, úryombola kukutabisha kwake.”
GEN.27.41	Basi Ezau akibaki na dugudugu pakulu futi julu ya Yankubu, kwa sababu ya meema apewe na wawaye. Akanza kuriwazira mwanyewe akamba kuwa “wawa ata kuinshi wakati aba futi. Basi akifwa, nímulaya nduyangu Yankubu”.
GEN.27.42	Ire Rebeka paajire akisikira usemi wa Ezau, mwanawe kifundi, akitumiza kumwita Yankubu kifindi wake akimwambira: “Nyenyeyo Ezau kalangela kúkuulaya imwise nyongo yake. 
GEN.27.43	Kwa javyo, mwanangu, sikira canisaka kukwambira: epa tira sambi-pa uke kwetu Harani ka aluyo Labani, 
GEN.27.44	ukekare naye kwa muda usaka kuwa onse, mpaka nyenyeyo nyongo zake zimwise. 
GEN.27.45	Pakusaka kumwisa kukimiwa kwake na akiriwala cautendire, nítumiza kukwitisa uludi. Kwa kuwa sikidiri anta aba javi kukuwonani wanangu wó-wawiri-mwe mukifwa suku moja!”
GEN.27.46	Sambi Rebeka akimwambira Izaki akamba: “Omi nisokera nfululu, wanitosha ewa wanawaka waHeti-wa! Ikiwa Yankubu neye akija akinlomba mwanamuka mmojawapo wa eyi inti-yi wanu kamba ewa, omi níhitari nifwe.”
GEN.28.1	Izaki akitumiza kumwita Yankubu ire, akimpa radi na ídini ya javi: “Mwanangu, mwanamuka asaka kuwa onse wa eyi Kanaa-yi usinlombe! 
GEN.28.2	Lawa sambi-pa uke Mezopotamiya kariri rikolo ra babuyo Betuweli, ukantondore mwana mmojawapo wa aluyo Labani unlombe. 
GEN.28.3	Mola Mwenyé uwezo akujanliye, akupe ujukulu mwingi wawenye kwa namuna yakuwa kulawirira kulungana ka kabila nyingi. 
GEN.28.4	Tamaa Mola wetu yamjanliye Iburahima akupe uwe-po pamoja na ujukulu wako, kwa namuna ya kuwa úmiliki inti yauri kuinshi kiyeni sambi-pa-yi, inti noyo-noyoni Iburahima yaapewe na Mwenyezimungu.” 
GEN.28.5	Javyo, Yankubu akilaviwa na Izaki wawaye, akilawa akúka Mezopotamiya ka Labani, mwana wa Betuweli kwawo Arama. Labani ndi nyenyeye Rebeka, mama yawo Yankubu na Ezau.
GEN.28.6	Ezau kâsikira kuwa wawaye kâmpa radi nduye kâmpereka Mezopotamiya ipate akantafiti muka anlombe. Na kâsikira novyo kuwa wawaye paanlebelele meema, kânlanga kuwa asinlombe mwanamuka wa Kanaa. 
GEN.28.7	Na kâsikira tena kuwa Yankubu kâkubali ngano za wawaye na mamaye akilawa akuka Mezopotamiya, 
GEN.28.8	basi Ezau ire akijiwa kuwa Izaki wawaye, awákimwajibu waka wa Kanaa. 
GEN.28.9	Kwa javyo, kuwasa waka wengine wákiwa nawo, akuka ka Sumaila mwana wa Iburahima, wawaye nkulu, akinlomba Mahalati, mwana wa Sumaila. Mahalati ndi nlumbuwe Nebayoti.
GEN.28.10	Yankubu kalawa Beresheba akukirira njira ya Harani. 
GEN.28.11	Parititire juwa akifika mahala pema pa kulala. Akitwala riwe rimojawapo nopare akinyamira, noparepare ukimpata usingizi akilala. 
GEN.28.12	Mwalarire nomure, kalota kawona shikada ulu imísiwe kulawa pansi mpaka binguni. Malaika wa Mola wetu wengine wákikwera na wengine wákisuka noyo shikada-yo! 
GEN.28.13	Na Mola mwanyewe emire pajulu ya shikada pawenye akamba javi: “Omi ndi Mwenyezimungu Mola wa Iburahima babuyo na omi ndi Mwenyezimungu wa Izaki. Núkupa uwe-po pamoja na ujukulu wako eyi inti yaularire sambi-pa-yi. 
GEN.28.14	Ujukulu wako ukuja kuwa mwingi kamba vunvu ra ardhi na mukuja kwenera kulawa malawira-juwa mpaka maswera-juwa na kulawa kibula mpaka suheli. Kwa sababu ya uwe pamoja na ujukulu wako mataifa piya a ulumwengu nzima-wu ájanliiwa. 
GEN.28.15	Ona! Nikuwa pamoja nowe na núkusunga kauka konse na nukuludisira noyi inti-yi tena. Kweli sukwasa mpaka tamaa yanukupere piya nitimize.” 
GEN.28.16	Yankubu paasisimuke akamba: “Kweli-kwelini epa mahala-pa Mola wetu kawapo, falakini omi síkijiwa!” 
GEN.28.17	Kuno akitetema akamba: “Wé, epa mahala-pa pa kofya! Apasiyane anta aba na nyumba ya Mwenyezimungu, nryango wa binguni.”
GEN.28.18	Paifikire subuu, Yankubu riwe renyamire rire akitwala akisomeka akitenda kuwa shuda ra kumbu-kumbu, ikisa akimiminira mafuta julu yake. 
GEN.28.19	Yankubu mahala pare akita zina ra Beteli
GEN.28.20	Yankubu noparepare katula nadiri kaamba: “Ikiwa Mwenyezimungu akuwa pamoja nomi na ánisunga kwa njira yanipita yonse, na ikiwa ánipa cakurya na mavazi piya vya kutosha, 
GEN.28.21	na ikiwa ániludisa salama ka wawa, Mola wetu akuwa Mwenyezimungu wangu. 
GEN.28.22	Rero eri riwe ranitula kuwa shuda ya kumbukumbu-ri, riwe nyumba ya Mwenyezimungu. Na kwa kila kinu canipata conse, nílavya fungu ra kumi núkupa Mola.”
GEN.29.1	Yankubu katwala njira ire tena upya, akizidi kutenda safari yake ya kuka inti ya wanu wa upande wa malawira-juwa. 
GEN.29.2	Kwa suku moja, ari paákilanga-langa, kwefya maso kawona nrimbu mmoja. Na pepi ya nrimbu-wo, íkiwepo mikonjo mitatu ya makondoo, konta wasunga ware ndi nrimbu wawákiwanywesanga maji mifuwo ire. Fala sambi, nowo nrimbu-wo ûfinikiwa na riwe rikulu futi. 
GEN.29.3	Ntamana, mifuwo ire wakati waikikusanyika piya pamoja, wasunga ware piya pamoja ndi pawákipiringisa riwe rifinikiwe nrimbu ure rire, wakiwapa maji wakínywa. Ikisa wakifinika nrimbu ure na riwe rire.
GEN.29.4	Yankubu akiwadairi wasunga ware: “Wenzangu, muwa wanu wa ndepi?” Ewo wakijibu: “Ofwe waHarani.” 
GEN.29.5	Yankubu akiwadairi: “Ngati múmwijiwa Labani, njukuluwe Nahori?” Wakinjibu: “He! Tímwijiwa.” 
GEN.29.6	Akiwadairi tena: “Iye kawapo nkomu?” Ewo wakijibu: “He, kawapo nkomu. Ona! Anta mwanawe Rakeli ndi ire aja kure ire na mifuwo yake!” 
GEN.29.7	Yankubu akiwambira: “Ingari namapema, wakati wakufungira mifuwo-yi aunamba kufika. Mbana amuwanywesa maji, ikisa muwatware mukawarise minyani?” 
GEN.29.8	Ewo wakijibu: “Atikidiri kutenda javyo, saikusanyike mifuwo piya pamoja, ipate wasunga-fwe piya tilavye riwe rifinikiwe nrimbu-ri, tipate tiwanywese maji makondoo-wa.”
GEN.29.9	Pawákisowera nawo nopare, akifika Rakeli na makondoo a wawaye; konta na ire novyo ákiwa nsunga. 
GEN.29.10	Pammonire Rakeli, mwana wa Labani, aluye, akija na makondoo a aluye are, Yankubu akifika panrimbu akilavya riwe rire pajulu ya nrimbu ure, akiwapa maji makondoo wa aluye noware basi wakínywa. 
GEN.29.11	Ikisa akinkomaza Rakeli kwa beju, akifula lukuto bila kunlawa masozi. 
GEN.29.12	Basi Yankubu akimwijiwisa Rakeli kuwa iye jamaa ya wawaye kwa kuwa iye mwana wa Rebeka. Noparepare Rakeli akilawa akituwa akúka ukaya akimwereza wawaye habari zire.
GEN.29.13	Labani paasikire habari za Yankubu njukuluwe, akituwa mpaka paakiwa pare, akimpatika akimpa beju, akintwala akúka naye kwake. Yankubu akimwereza piya vinu vikunire vire 
GEN.29.14	na iye Labani akisema: “Kweli-kwelini uwe kuwa jamaa yangu, damu yetu moja!”
GEN.29.15	Yankubu kekala na Labani mwezi nzima. Ikisa, Labani kamwambira Yankubu kaamba: “Ona! Ndi kweli-kwelini uwe kuwa jamaa yangu. Fala mpaka sambi-pa kwankunikorera kazi bure. Nambire kulawa ka rero nshahara wako nukuripe kadirini?” 
GEN.29.16	Labani ákiwa nawo wana wawiri waka: kifundi ákitiwa Leya na kifindi ákitiwa Rakeli. 
GEN.29.17	Leya ákiwa na maso a kusitawi, falakini Rakeli uso wake úkiwa mwema na ákiwa na vifingo vyema vya kinakika. 
GEN.29.18	Yankubu ákajibiwa pakulu sana na Rakeli, ndimana akinjibu Labani javi: “Nikubali nukukorere kazi myaka saba, nipate kunlomba Rakeli mwanawo kifindi.” 
GEN.29.19	Labani akinjibu: “Aye, vyema sana. Vyema kunlomba uwe koliko kulombiwa na nlume asaka kuwa onse. Basi ikala nopa pakaya pangu-pa.” 
GEN.29.20	Yankubu kantumikira Labani myaka saba, kwa sababu anlombe Rakeli. Falakini kwa wajibu wake, myaka saba ire imwera kuwa suku aba sana.
GEN.29.21	Ikisa, Yankubu kamwambira kaamba: “Nipeni nkawangu ninlombe, kwa kuwa muda watisikizane wisa!” 
GEN.29.22	Labani akiwarifu wanu piya nkaya mure, ikisa akitenda harusi. 
GEN.29.23	Falakini pariswere juwa Labani kasema asarikiwe Rakeli, arikiwe Leya. Na iwa Leya noire ndi wokire akingira naye harusi. 
GEN.29.24	Labani kanlavya Zilpa njakazi wake, kampa Leya mwanawe, oke akantumikire. 
GEN.29.25	Pakucere subuu, Yankubu na kunnang'aniza kammona Leya, kú! Akimukira Labani akindairi: “Paa, camunitendire-ci kinani? Omi akinajibu Rakeli, nikidiri kukukorerani kazi! Sambi mbana munitesa?” 
GEN.29.26	Labani akijibu: “Ofwe kwetu kuno, anta aba javi siyo tabiya yetu ya kwanza kulombiwa ntoto kumwasa nkulu. 
GEN.29.27	Falakini bandi ya muda wa suku saba wa pamimbari, na mwana mwengine-yu túkupa novyo unlombe, bora ukubali kunikorera tena kazi muda wa myaka saba.” 
GEN.29.28	Yankubu kakubali kamba novire. Pazipitire suku za pamimbari, Labani akinlavya mwanawe Rakeli ire akimpa Yankubu awe nkawake. 
GEN.29.29	Labani kanlavya Bila njakazi wake, akimpa Rakeli mwanawe, oke akantumíkire. 
GEN.29.30	Yankubu akingira naye novyo harusi Rakeli. Na Rakeli noyu-yu ndi amwajíbire pakulu, koliko Leya. Iwa tena muda wa myaka saba Yankubu ire akintumikira Labani.
GEN.29.31	Mola wetu kawona kuwa Leya aákipendiwa. Ndi ntamana kamwisusira kupongola, fala Rakeli aawere na faida ya kupongola. 
GEN.29.32	Leya ire akimita akimpongola mwana nlume akimwita zina ra Rubeni
GEN.29.33	Leya akipata mimba tena, akimpongola mwana nlume akisema: “Konta Mola wetu kasikira kuwa omi sipendiwa, ndi ntamana kanipa mwana mwengine.” Ntamana kamwita zina ra Ansumani
GEN.29.34	Mara nyengine tena akimita akimpongola mwana nlume. Iye kasema akamba javi: “Eyi mara-yi nlumangu akuwa pamoja nami, konta nimpongórera wana watatu.” Ntamana kamwita zina ra Lawi
GEN.29.35	Akimita tena. Leya pampongore mwana nlume, akisema: “Eyi mara-yi níntukuza Mola wetu!” Ntamana kamwita zina ra Yuda
GEN.30.1	Rakeli paawonire kuwa aari kupata kupongola na Yankubu, akanza kunririra wivu nduye na akimwambira nlumake javi: “Nlumangu! Nimitise sambi niwapate wana, nikufwa kinu nlumangu!” 
GEN.30.2	Yankubu ire akikimiyana naye nkawake Rakeli pakulu futi, akijibu akamba: “Kú! Omi niwa Mwenyezimungu? Iye ndi atenza kwa kuwa usipongore!” 
GEN.30.3	Rakeli akimwambira: “Basi, omi núkupa ntwana wangu Bila untende kuwa nkawako. Na wana wausaka kupongola naye, awapongorera nnyumba mwangu omi. Basi kwa javyo, nomi wakuwa wanangu novyo.” 
GEN.30.4	Kwa javire, Rakeli nlumake akimpa Bila kuwa nkawake. Yankubu akilala naye 
GEN.30.5	na Bila ire akimita akimpongola mwana nlume. 
GEN.30.6	Rakeli ire akisema javi: “Mwenyezimungu kanitendera haki yangu! Kweli-kwelini, kanitikizira caninlebele, kanipa mwana mmoja.” Ntamana mwana ire kamwita zina ra Dani
GEN.30.7	Bila, njakazi wa Rakeli, akimita tena na Yankubu na akimpongola tena mwana mwengine nlume. 
GEN.30.8	Rakeli akisema akamba: “Wé! Utilawírira ushinda nkulu omi na nduyangu, fala omi níkidiri kunshinda.” Mwana wampongore Bila ire, kamwita zina ra Naftali
GEN.30.9	Leya pawonire kuwa Bila aaludira tena kupongola, kanlavya Zilpa ntwana wake akimpa Yankubu antende kuwa nkawake ntoto. 
GEN.30.10	Zilpa, ntwana wa Leya, akipongola naye Yankubu mwana mmoja nlume, 
GEN.30.11	na Leya akisema akamba: “Ndi barakani-zi.” Ntamana mwana ire akimpa zina ra Gadi
GEN.30.12	Ikisa, Zilpa njakazi wa Leya akimpongola tena mwana mwengine na Yankubu. 
GEN.30.13	Leya akisema akamba: “Ndi rahani-yi! Wanawaka wengine wakuja kunita mwanamuka wa raha.” Ntamana mwana ire akimpa zina ra Asheri
GEN.30.14	Kwa suku moja, wakati wa mavuno a tirigu, Rubeni noire ire akilawa akúka masamba. Nokurekure akisingana visumo vimoja vya kwitiwa matunguja
GEN.30.15	Fala Leya akijibu: “Úwona kuwa aba kunipokera nlumangu na mpaka sambi-pa úsaka unipokere novyo matunguja anisukúrire mwanangu-ya?” Rakeli akijibu: “Kwa kukakanya na matunguja-yo, lala naye usiku wa rero-wu.” 
GEN.30.16	Wakati wa jironi Yankubu paakiludi masamba, Leya akinkingamira akisimanana naye akimwambira: “Rero uje ulare nomi, kwa kuwa Rakeli nimripa matunguja ânisukurire mwanangu, tikakanya.” Na kweli-kwelini noure usiku ure Yankubu akilala naye. 
GEN.30.17	Mwenyezimungu kasikira vyaalébele Leya, akimita akipongola na Yankubu tena upya mwana wa tanu. 
GEN.30.18	Leya akisema akamba: “Mwenyezimungu kaniripa kwa kuntwala ntwana wangu kumpa nlumangu kuntenda nkawake.” Ntamana mwana ire akimpa zina ra Isakari
GEN.30.19	Bandi ya vire, Leya akiludira tena kwimita, akimpongorera Yankubu mwana nlume wa sita. 
GEN.30.20	Ikisa akamba: “Mwenyezimungu kanipa omi-pa zawadi ngema. Sambi nlumangu ánitafiti sana kwa kuwa nipongola naye wana sita.” Ntamana mwana ire akimwita zina ra Zabuloni
GEN.30.21	Mwinsho akimpongola tena mwana muka, akimwita Dina.
GEN.30.22	Noparepare Mwenyezimungu kankumbukira Rakeli, caalebele cire, neye akimwisusira kupongola. 
GEN.30.23	Kwa javyo, akimita akimpongola mwana nlume, akisema akamba: “Mola wetu katenda kasidi ipate nisiriwonere haya kwa sababu ya kutowa kupongola.” 
GEN.30.24	Akamba tena: “Mola wetu aasokerere kunipa tena mwana mwengine!” Ntamana mwana ire akimpa zina ra Yusufu
GEN.30.25	Yankubu, bandi ya Rakeli kumpongola Yusufu, akimwambira Labani ire javi: “Nase nuke kwetu kanipongóriwe. 
GEN.30.26	Nase niwasukure waka wangu kwa kuwa ndi waniwakórere kazi, pamoja na wanangu. Nowe ukwijiwa sana-sana wakati mwengapi wanukukórere kazi.” 
GEN.30.27	Akilawa Labani akinjibu: “Tafadali nisikirize! Omi nilauza sengere yangu, nijiwa kuwa Mola wetu kanijanliya kwa sababu yako nowe. 
GEN.30.28	Basi nambire, nshahara wako úsaka nukuripe kadirini?” 
GEN.30.29	Yankubu akinjibu: “Umwe mukwijiwa sana-sana namuma yanukukorereni kazi na vyanisungire sana mifuwo yenu. 
GEN.30.30	Kábula saninaja omi íkiwa mifuwo aba futi, fala bandi yakuja omi, Mola wetu kajanliya mifuwo yenu-yi yengézeka kwa kazi yanikorire. Sambi omi rini panisaka kwanza kukola kazi ya kuwafãi wajamaa zangu?” 
GEN.30.31	Basi Labani akindairi: “Úsaka nukupe kadirini?” Yankubu neye akijibu: “Sisaka kinu, auna ca kuniripa. Niwa tayari tena kukusungira mifuwo yako, ikiwa úkubali kunitendera kinu kimoja canisaka kukulebela, kamba javi: 
GEN.30.32	Rero nipe nafasi nipite kati ya mifuwo yako piya niwatóndore niwature pambari wa kuwa na madonongo na mabaka-mabaka, kila kondoo mwerufi onse na kila mbuzi wa kuwa na madonongo na mabaka-mabaka. Ewa manyama-wa piya wakuwa wangu omi. 
GEN.30.33	Kwa javyo makeshamungu na ntondoo ndi pavisaka kuwa sana, kolota uwaminifu wangu, kamba úsaka kwijiwa faida yanipatire. Mbuzi piya sazina madonongo wala mabaka na makondoo sawari werufi alama ya kuwa ewo nukwíwira.” 
GEN.30.34	Labani akijibu: “Aye nikubali viwe novyo.”
GEN.30.35	Fala kwa noire suku ire Labani nkati ya mifuwo yake ire piya, akilavya mirumbi ya miraba na ya mabaka-mabaka pamoja na mbuzi nyika piya za mabaka-mabaka na madonongo (kila nyama wa kuwa na baka relupa onse), pamoja na makondoo werufi piya. Piya ware akiwalavya akiwagabizi wanawe wawasunge. 
GEN.30.36	Basi, akitumiza ilaviwe noire mifuwo ire itanusiriwe baidi na Yankubu kitambo ca kwenenda luwansi muda wa suku natu munjira. Na Yankubu akibaki novirevire akisunga mifuwo ya Labani ibakire ire.
GEN.30.37	Basi Yankubu ire akitwala vitambi viwisi vya nveveru, vya nalala na vya nroga, akiwaula aba upande-upande mapapatu a kunja akasa welupa wa nkati ure. 
GEN.30.38	Nozire omo zaatengeze zire akúka akisomeka mbere ya mirumbi pepi na malusavya a maji awákinyweranga maji mifuwo ire. Konta mirumbi paíkuka ikínywa maji ndi paíkipeperanga, 
GEN.30.39	mirumbi ire ikipepera javire mbere ya omo zire, mifuwo ire ikiwapongola wana wa miraba, wa madonongo au wa mabaka-mabaka. 
GEN.30.40	Micamba ya makondoo, Yankubu akiwatondola akiwatula upande mwengine, fala wabakire ware akiwasanganya na wengine wa mabaka-mabaka au werufi kumifuwo ya Labani. Kwa javire mpaka akifikirira kupata mifuwo yake-yakeni, bila kusanganya na ya Labani. 
GEN.30.41	Kwasa javyo, pawákipeperana manyama wa nguvu ware, Yankubu ákiludira kusomeka omo zire mbere yawo, pepi ya malusavya mwawakinywera maji mure, wapate kupeperana mbere ya omo zire. 
GEN.30.42	Fala manyama sawana nguvu ware omo zire aákiwaturira mbere. Javire kwa noire namuna ire sawana nguvu ware wákigwirira kuwa wa Labani na wa nguvu ware wákigwirira kuwa wa Yankubu. 
GEN.30.43	Basi Yankubu kwa kila mara kazidi kutajiri, mpaka kafikirira kupata mifuwo mingi yawenye. Na kawapata novyo watwana na wajakazi, ngamiya pamoja na maburu.
GEN.31.1	Yankubu kâsikira ikambiwa javi: “Wana wa Labani wankupita wakukusutumu wakwamba javi: ‘Yankubu kewa vinu vya wawa yetu, na novyo ndi vintajirise akiwa na mali mengi-ya.’ ”
GEN.31.2	Yankubu neye novyo zikanza kumpata fahamu kuwa Labani aamwina kamba mida. 
GEN.31.3	Noparepare Mola wetu akimwambira Yankubu akamba: “Ludira kwenu kinya wawazo inti yaupongoriwe; Omi nikuwa pamoja nowe.”
GEN.31.4	Basi Yankubu akiwetisa Rakeli na Leya woke ku nunguri kaákisunganga mifuwo yake kure wakawonane naye. 
GEN.31.5	Akikola kuwambira akamba: “Sukumbirizi nankuwona kuwa wawa yenu aanina kamba mida, Mwenyezimungu Mola wa wawa kawa pamoja nomi. 
GEN.31.6	Nomwe mukwijiwa sana-sana kuwa nintumikira wawa yenu kwa nguvu zangu piya. 
GEN.31.7	Ingawa javyo iye ákinitesanga na mara kumi ákipindula-pindula nshahara wangu, fala Mwenyezimungu aasakire kuwa omi naribikiriwe. 
GEN.31.8	Wakati iye waákamba: ‘Manyama wa mabaka-mabaka wakuwa ndi nshahara wako’, basi wákipongoriwa piya wa mabaka-mabaka watupu. Na wakati iye wákisema: ‘Sambi manyama wa miraba wakuwa ndi nshahara wako’, basi wákipongoriwa piya wa miraba watupu. 
GEN.31.9	Kwa javyo Mwenyezimungu akilavya haki yangu kati ya mifuwo ya wawa yenu akinipa omi. 
GEN.31.10	Suku moja, wakati wa kupeperana mifuwo ire nilota niwona kuwa mirumbi piya íkipepera ire íkiwa na miraba, madonongo na mabaka-mabaka. 
GEN.31.11	Basi Laika wa Mwenyezimungu akinisusira nloto akinita akamba: ‘Yankubu!’ Omi nikitika: ‘Labeka, omi epa!’ 
GEN.31.12	Iye akinambira akamba: ‘Kábula tunza sana-sana! Mirumbi iri kupepera mifuwo-yi piya iwa nawo mabaka-mabaka, madonongo na miraba. Konta Omi vyaakitendanga Labani piya nankuwona. 
GEN.31.13	Omi ndi noire Mwanyewe Mwenyezimungu âkwisukire Beteli ire, mahala paûsomeke riwe pare ukimiminira mafuta na ukiniturira nadiri. Sambi, ripanganye uke kwenu kaupongoriwe.’ ”
GEN.31.14	Rakeli na Leya wakinjibu wakamba: “Epa ofwe atina kinu ca kuriti mmakono mwa wawa yetu? 
GEN.31.15	Kwake iye, ofwe tiwa kamba wabaki. Katuzanya na nzuruku watuzanye kesa kutumira piya! 
GEN.31.16	Fala kweli-kwelini Mwenyezimungu kalavya mali mmakono mwa wawa yetu, etu ofwe-pa pamoja na wanetu. Sambi, ndi ntamana újuzi utende piya kamba Mwenyezimungu mwanyewe vyakwambire novyo.”
GEN.31.17	Yankubu akiripanganya, akiwambira waka wake na wanawe wapande ngamiya walawe woke. 
GEN.31.18	Akilongoza mifuwo yake piya na akisukula kwa kila kinu capatire conse wakati wákiwa Mezopotamiya, akilawa akiludira Kanaa ka Izaki, wawaye. 
GEN.31.19	Kwa noure wakati ure, Labani ákiwa upande mwengine ákiwasinja mabururu makondoo wake. Basi mpunde noure Rakeli akimwiwira wawaye maswanamu.
GEN.31.20	Basi javi, Yankubu ndi vyákikidiri kuntesa Labani, Mweremeu, akitira bila kundanizira kinu. 
GEN.31.21	Basi Yankubu akitira pamoja na vinu vyake vyawere nawo piya akiloka muto wa Eufarati na akukirira upande wa myango ya Giliyadi
GEN.31.22	Bandi ya kupita suku natu, Labani akipata habari kuwa Yankubu katira. 
GEN.31.23	Labani ire akipanganyika na jamaa zake akinfulata Yankubu kwa muda wa suku saba, akinsingana kumyango ya Giliyadi. 
GEN.31.24	Falakini kábula ya kunsingana, Mwenyezimungu kâmwisukira Labani, Labani, Mweremeu, usiku alarire akinlotesa akimwambira javi: “Rikaidi, usintishe Yankubu, usimwámbire cema wala kibaya!”
GEN.31.25	Labani kansingana Yankubu ekare panryango wa ema yake kumyango kure. Neye novyo, pamoja na jamaa zake, wakitenga ema zawo wakikala pamyango ya Giliyadi nopare. 
GEN.31.26	Basi Labani akindairi Yankubu akamba: “Caunitendire-ci ndi kinani, mbana kunitesa na kutira na wanangu, kamba wanu wa kufungiwa? 
GEN.31.27	Kunitesa javi konta ya kinani? Mbana aunambire kuwa ukisaka kuka vyako? Paiwa kunilaya, omi nanga nukutendera jambo na nyimbo za sherehe, dunfu na mitoriro. 
GEN.31.28	Mbana aunasire nikilayana na wanangu pamoja na wajukulu wangu-wa, nanga beju nikiwapa? Epo kúwaza sana-sana cautendire-ci? 
GEN.31.29	Omi nanawo uwezo wa kukutabishani, fala Mola wetu wa wawayo kanambira ijana usiku kaamba: ‘Rikaidi, usintishe Yankubu, usimwambire cema wala kibaya!’ 
GEN.31.30	Vyema sana siti kuludira kwenu ka wawayo, konta kuwa nawo amu naye. Fala nini kuniwira maswanamu wangu?”
GEN.31.31	Yankubu akinjibu Labani akamba javi: “Omi nôpa kukulaya kwa sababu nikidanizira kuwa nanga kunipoka wanawo. 
GEN.31.32	Ikiwa ndi mwaha wa maswanamu wako, epa patiri-pa kamba kawapo atwarire, afwe sambi nopapa. Kati yetu ofwe piya, sakula cako conse utware!” Fala pare Yankubu eejiwe kuwa Rakeli ndi atwarire.
GEN.31.33	Labani akingira muema ya Yankubu, ya Leya na za watwana wawiri ware, fala anta kinu aasingane. Ikisa, akingira muema ya Rakeli. 
GEN.31.34	Sambi Rakeli kâtwala maswanamu are akifisa sini ya kiti cake ca ngamiya akikarira julu. Labani kagungurya muema ya Rakeli mure piya, fala awonerere anta kinu. 
GEN.31.35	Ikisa Rakeli akimwambira wawaye: “Wawa, musinidanizire kinu, panikare-pa silamuka konta niwa njira ya wanawaka
GEN.31.36	Noparepare Yankubu akikimiwa, akikola kunsutumu akinsowerera javi: “Omi canitenzire na canikosire kinani? Kwa kuja namuna-yi kupita ukinifulata? 
GEN.31.37	Mirindi yangu kugungurya piya. Ikiwa kusingana kinu cako kimojawapo, olota nopapa mbere ya jamaa zako na wangu-wa. Ipate ewo wawe mashahidi wetu wó wawiri-fwe uwe nomi. 
GEN.31.38	Nikola kazi nawe myaka shirini nukukukorera kazi mpaka sambi. Fala makondoo wako na mbuzi zako, anta suku moja awatawanye mimba, wala simurire kondoo wa nfuwo wako anta mmoja. 
GEN.31.39	Anta suku moja sijire kukolotera nyama wa kuulaiwa na ndudu, kwa ila omi ndi níkihitamili hasara. Kweli-kwelini, na uwe-po kunilazimisha nikihitamili hasara ya manyama wakiwiwa usiku kamba nsana. 
GEN.31.40	Omi nsana níkitabikanga na vuke-vuke ra juwa, usiku níkitabikanga na baridi. Mara nyingi síkipata kulala usingizi anta aba. 
GEN.31.41	Myaka shirini mizima yanikare nukukukorera kazi. Myaka kumi na mine nukukórera kazi, ipate niwalombe wanawo wawiri, myaka sita nukukórera kazi ukiniripa manyama a mifuwo yako. Piya-vi konta daima-zi uwe-po kupindula-pindula nshahara wangu mara kumi nzima. 
GEN.31.42	Fala Mwenyezimungu Mola wa babu Iburahima, Mola wetu Mwenye kumopa Izaki wawa omi, siwere kuwa upande wangu omi, uwe-po rero-vi nanga kunituwisa nuke vyangu makono-waka! Falakini Mwenyezimungu kaniwonera utungu kazi yanitendire kwa nguvu. Ndi ntamana Iye ijana usiku kakulámula.”
GEN.31.43	Basi Labani akinjibu Yankubu akamba: “Ewa wana-wa wangu omi, wana wawo wajukulwangu na mifuwo-yi yangu omi. Piya vyauwona-vi, vyangu omi. Sambi nítenda kinani julu ya ewa wana wangu-wa pamoja na wana wawo wawapongore-wa? 
GEN.31.44	Ndi ntamana, uwe nomi titende miyadi ya kusikizana uwe nomi, iwe ndi ushahidi kati yetu uwe nomi.” 
GEN.31.45	Basi, Yankubu akinyanyula riwe akimisa kumbu-kumbu. 
GEN.31.46	Ikisa Yankubu akiwambira wajamaa zake ware javi: “Lokotani tena mawe mungire-pa.” Newo wakitenda novire. Wakikusanya mawe are wakungira ngulu nzima, ikisa wakirya cakurya pepi ya ngulu ire. 
GEN.31.47	Nopare mahala pare petiwa zina ra Yegar-Sahaduta, kwa luga ya Labani; fala kwa luga ya Yankubu petiwa Galeedi
GEN.31.48	Labani mwanyewe akisema mana a zina rire cetirire mahala pare akamba: “Kwanza rero eyi ngulu ya mawe-yi ndi ushahidi wetu omi nówe.” 
GEN.31.49	Na novyo tena “Mispa” akisema kuwa eri zina-ri mana ake ndi javi: “Mola wetu atinang'anizire kusikizana kwetu ofwe wawiri-fwe anta paiwa tiwa baidi-baidi munu na mwenziwe. 
GEN.31.50	Wanangu, ukiwatabisha au ukiwafezeyi, ipate uwalombe waka wengine kisiiri-siiri anta asiwepo munu, ubaki ukijiwa kuwa Mwenyezimungu mwanyewe ndi shahidi wetu kati ya uwe nomi.”
GEN.31.51	Labani akimwambira tena Yankubu akamba: “Epa viwapo eyi ngulu ya mawe-yi na riwe ra kumbukumbu ranijengire-pa-ri kati ya omi nówe. 
GEN.31.52	Eyi ngulu-yi na riwe ra kumbu-kumbu-ri viwe ushahidi, omi nówe asiwepo wa kukiruka ngulu-yi na riwe ra kumbu-kumbu-ri, kuka ka mwenziwe kumwandibu. 
GEN.31.53	Mwenyezimungu Mola wa Iburahima na wa Nahori, Mola wa wawa zawo, atilamure ofwe wó-wawiri-fwe.” Ikisa Yankubu akilapira kwa zina ra Mola wetu Mwenyé kumopa Izaki wawaye.
GEN.31.54	Nopare pamwango pare Yankubu akoca nyama akitenda kafara, akiwarifu jamaa zake piya kwa jambo rire. Piya ware wakirya wakilala pamwango nopare.
GEN.31.55	Subuu yake Labani paalamuke, kawapa beju wanawe pamoja na wajukuluwe ware, wakilayana kwa wema, akiludira kwawo Mezopotamiya.
GEN.32.1	Basi Yankubu akenderekezera safari yake, mpaka mbere wakimwisukira wakinsingana malaika wa Mwenyezimungu mwanyewe. 
GEN.32.2	Yankubu pawawonire, akamba: “Epa ndi mangisha a makava wa Mwenyezimungu!” Ndi ntamana mahala pare akita zina ra Mahanaimu.
GEN.32.3	Yankubu akiwalavya watumwa akiwalongoza ka Ezau nduye kaya ya Seiri, inti ya Edomu 
GEN.32.4	na akiwalaiza habari kamba ezi: “Mukamwambire Mwenye wangu Ezau javi: ‘Nntumisi wako Yankubu kaamba javi: Omi níkikalanga na Labani níkiwa myeni, ndi kanikawísiwe noko mpaka sambi-pa. 
GEN.32.5	Nipata ng'ombe, maburu, makondoo na watwana waka na walume. Nankutumiza kukwambirani umwe mwenye wangu kuwa omi niwankuja, nirindira kunipokerera kwa heri.’ ”
GEN.32.6	Watumwa ware pawaludire ka Ezau kure, wakija wakimwambira Yankubu javi: “Tûka ka Ezau nyenye yenu. Iye kawankuja nokuno na wanu miya nne muwonane.” 
GEN.32.7	Basi Yankubu ukimpata wofi pakulu futi. Kwa kuwa kafazaika, wanu waákiwa nawo ware kawawanya makundi mawiri na makondoo, ng'ombe na ngamiya ware piya, 
GEN.32.8	kwa kuwa kawaza javi: “Ikiwa Ezau kaja kutenda vita katawala kundi rimoja basi, kundi rengine rinusurika.”
GEN.32.9	Ikisa kalebela duwa kaamba: “Uwe Mola wetu wakutukuze Iburahima babu omi, Mola wetu wantukuze Izaki wawa omi! Yarabi Mola wangu, uwe ndi unámbire kuwa ludira kwenu kaupongoriwe na nukujanliya! 
GEN.32.10	Sijuzi eya meema-ya piya aunipere-ya, ila kwa sababu ya uwaminifu wako. Panîlokire muto wa Yordani, siwere na kinu, ila nîsukula nkwaju wangu tu basi, falakini sambi nanawo makundi mawiri-ya. 
GEN.32.11	Tafadali, ninusuru mmakono mwa nyenye Ezau, konta nimopa pakulu kuja kuniulaya omi pamoja na waka na wana-wa. 
GEN.32.12	Uwe ndi ûnipere tamaa ukamba: ‘Núkujanliya pakulu na núkupa ujukulu mwingi kamba nsanga wa mwani sauwalangika.’ ”
GEN.32.13	Basi noure usiku ure Yankubu akilala nopare. Ikisa, akitengeza vyawere nawo vire amperekere Ezau nyenyeye: 
GEN.32.14	mbuzi nyika miyateni na mirumbi yawo shirini, makondoo miyateni na mirumbi yawo shirini, 
GEN.32.15	ngamiya nyika talatini, wa kõwesa pamoja na wana wawo, ng'ombe arubaini na mirumbi yawo kumi, maburu shirini na mirumbi yawo kumi. 
GEN.32.16	Kwa kila nfuwo akingabizi ntumisi wake mmoja akiwambira akamba: “Longorerani, mwasirire atuwa kila nfuwo na mwenziwe.” 
GEN.32.17	Alongorere ire akinlanga javi: “Ikiwa kusimana na nyenye Ezau, akukudairi, ‘Uwe kuwa ntumisi wa nani?’, 
GEN.32.18	njibu javi: ‘Eya mali-ya a ntumisi wako Yankubu. Eyi ndi zawadi yaapereke ka mwenye wake Ezau, na iye mwanyewe kankuja kawankutifulata nyuma yetu.’ ” 
GEN.32.19	Akimpa noire ngano ire alongorere, na anfulate, na kila mmoja wângabizire mifuwo ire akisema: “Piya-mwe mukisimana na Ezau, mumwambire usemi mmoja nowu. 
GEN.32.20	Na muhurumishe kuwa ntumisi wako Yankubu kankuja, kawa karibu nopapa kankutifulata.” Yankubu katenda vire konta kâwaza javi: “Nikanza kumperekera zawadi-zi kwanza, nípata kumpoza ipate nikuka nikiwonana naye uso ka wajii pengine, ánipokerera vyema.” 
GEN.32.21	Kwa javyo nyama za zawadi zire kalongoza na iye mwanyewe kwa noure usiku ure kâbaki pamangisha nopare.
GEN.32.22	Usiku-usiku akilamuka, akiwasukula waka wake wó-wawiri, watumisi wake wawiri na wanawe kumi na mmoja, akiloka muto wa Yaboki. 
GEN.32.23	Bandi ya kuwapitisa muto wa kukakama maji ure, akipitisa piya vinu vyawere navyo. 
GEN.32.24	Yankubu kabaki nyuma yeka yake tu basi. Akikola kumenyana na mwananlume mmoja sejiwikana mpaka alufajiri. 
GEN.32.25	Pawene kuwa aari kunkidiri, akimpanja na soku mwarilungiwe kongolo ra mpaja, kongolo rikisuna. Epo iri angari akimenyana naye ankamate, kuno akitumbela novire na mulu wake wa kupombonyoka. 
GEN.32.26	Mwananlume ire akimwambira Yankubu javi: “Nase nuke vyangu epa sambi kuca.” Akinjibu: “Sukwasa kuka vyako bila kunibariki kwanza.” 
GEN.32.27	Ikisa akindairi: “Zina rako nani?” Akijibu: “Yankubu.” 
GEN.32.28	Akimwambira akamba: “Mwanzo wa sambi-pa mpaka mbere, zina rako awitiwa tena Yankubu
GEN.32.29	Yankubu akindairi: “Tafadali uwe ukwitiwa mwaja?” Fala iye akijibu: “Cukuyeri kinani kwijiwa zina rangu?” Noparepare akimpa baraka. 
GEN.32.30	Basi Yankubu mahala pare akita Paniyeli
GEN.32.31	Paakilawa Paniyeli, na juwa rikilawa. Yankubu akikola kwenenda akitumbela muulu wake ure. 
GEN.32.32	Ntamana mpaka rero-vi wanu wa Iziraeli awarya nzipe wa nnyonga ukola kiuno, kwa kuwa ndi nzipe walumiziwe Yankubu na mwananlume ire.
GEN.33.1	Basi Yankubu na kwefya maso kammona Ezau akisengereza karibu ya wanu miya nne ware. Noparepare akiwawanya wanawe ware akimpa Leya wake na Rakeli wake pamoja na ware watumisi wawiri. 
GEN.33.2	Watumisi waka ware, pamoja na wana wawo akiwatula mbere, ikisa akifulata Leya na wanawe na nyuma akintula Rakeli na mwanawe Yusufu. 
GEN.33.3	Ikisa iye mwanyewe akilongorera mbere yawo, akenenda kábula sanafika ka nyenyeye kure kasujudi pansi mara saba.
GEN.33.4	Basi Ezau akintuwirira nduye ire akimwirukira akimpatika nsingo na akimpa beju, piya wó-wawiri wakigwirirana kurira kwa radi. 
GEN.33.5	Ezau na kwefya maso panang'anize kawawona wanawaka ware pamoja na wana wawo akindairi: “Ewa wananizo?” Yankubu akinjibu: “Ewa ndi wana wesusiriwe kitumisi wako na Mwenyezimungu mwanyewe.” 
GEN.33.6	Sambi wajakazi wake waka ware wakisengereza nokure pamoja na wana wawo wakisujudi. 
GEN.33.7	Akija Leya pamoja na wanawe newo novyo wakisujudi. Mwinsho akija Rakeli na Yusufu newo wó-wawiri wakisujudi. 
GEN.33.8	Ezau kandairi tena: “Kundi ra mifuwo ra nisimane nawo munjira rire mana ake kinani?” Yankubu akinjibu: “Kwa eyo mifuwo-yo, nikitumaini fadili kwako kunipokerera kwa wema.” 
GEN.33.9	Falakini Ezau akisema: “Nanawo mali mengi awenye a kutosha, nduyangu. Cako conse ikala nawo mwanyewe.” 
GEN.33.10	Falakini Yankubu akinkenekezera: “Sisaka javyo! Kamba úsaka kunipokerera, tenda fadili ukubali zawadi yangu, paniludire kuwona uso wako, niwa kamba niwonire uso wa Mwenyezimungu mwanyewe, kwa kunipokerera vyema. 
GEN.33.11	Basi, nukulebela kubali kupokerera zawadi yanukupere-yo, kwa sababu anta nomi novyo Mwenyezimungu kanijanliya, nanawo mali mengi awenye, acipo cakunitowa.” Yankubu akinkenekezera mpaka Ezau akikubali.
GEN.33.12	Ezau akamba: “Sambi omi nisaka tuke wo-wawiri tilongozane nipite nukukolotera njira.” 
GEN.33.13	Yankubu akijibu: “Falakini mukwijiwa sana-sana kuwa wasimana-wa wasokera-sokeranga, na inibidi niwawaze makondoo na ng'ombe wari na wana watoto-watoto. Tikiwenendesa ka upesi, anta iwe suku moja, piya ng'ombe zínifwira. 
GEN.33.14	Fadari ulongorere omi nukufulate more-more, nikifulata mwendo wa mifuwo-yi pamoja na wasimana-wa, mpaka patisaka kufika Seiri.”
GEN.33.15	Ezau akamba: “Basi nase nukwasire wanu wangu-wa aba.” Akamba: “Nyenye, wa kinani nowa kunasira? Vitosha kunipokerera ka wema.” 
GEN.33.16	Basi Ezau akitwala njira, akiludira Seiri. 
GEN.33.17	Falakini Yankubu akúka Sukoti, nokurekure akijenga nyumba yake, na vitundu vya manyama wake. Ndi ntamana mahala pare pakibaki na zina ra Sukoti
GEN.33.18	Mwinsho ya safari yake ya kuludi Mezopotamiya, Yankubu kafika salama kwa kuvuka kaya ya Shekemu, inti ya Kanaa, akimanga mbere ya kaya. 
GEN.33.19	Uweru wamagire akitenga ema yake, akiuza mmakono mwa wana wa Shekemu, ujukulu wa Hamori isabu ya “pesa” miya
GEN.33.20	na noparepare akijenga uralu wakocera nyama za kafara ya Mwenyezimungu Mola wa Iziraeli.
GEN.34.1	Kwa suku moja, Dina mwana wa Yankubu waâpongore naye Leya, kalawa pamangisha akúka kuwawona wanawaka wa mwanakaya siyo. 
GEN.34.2	Shekemu ákiwa mwana wa Hamori, muHivi, fumu wa noyo kaya-yo. Shekemu, pammónire Dina akinkola akilala naye makunje. 
GEN.34.3	Fala sambi, ikisa akifika kwajibiwa naye mwari ire, akimpenda akanza kuntongoza. 
GEN.34.4	Basi akúka akimwambira Hamori wawaye akamba: “Tafadali baba, onani kamba múnilebelela mwana ire ninlombe.”
GEN.34.5	Yankubu akipata habari kuwa Dina, mwanawe kaâribiwa harusi na Shekemu, falakini kwa kuwa wanawe wákiwa kununguri kurisa mifuwo, akinyamala mpaka wakiludi. 
GEN.34.6	Hamori, wawaye Shekemu, akilawa akúka ka Yankubu wakawonane wasikizane. 
GEN.34.7	Wana wa Yankubu ware pawaludire kununguri, na kusikira habari zire, wawona aibu na wakimiwa pakulu futi. Vyaatendire Shekemu kumwaribu mwana wa Yankubu, iwa tukano rikulu na avikajibisa inti ya Iziraeli.
GEN.34.8	Falakini Hamori akisowera nawo akiwambira javi: “Mwanangu Shekemu akwajibiwa pakulu sana na mwanenu mwari-yu. Tafadali, mpeni anlombe! 
GEN.34.9	Tilombane watupu: ofwe tiwalombe wanenu na umwe muwalombe wanetu. 
GEN.34.10	Kwa javyo, umwe-po mwikare na ofwe. Eyi inti-yi hapana tafauti, ikalani, mutende biyashara na mupate uweru wenu.” 
GEN.34.11	Shekemu akinlebela wawaye Dina pamoja na walumbuze ware javi: “Tafadali kubalini! Camusaka kunilebela conse niwa tayari kukupani. 
GEN.34.12	Nambireni vyamusaka vyonse mahari, omi nílavya. Niya yangu muniloze mwari-yu tu basi!”
GEN.34.13	Wana wa Yankubu wakisikizana kumwinika Hamori na Shekemu (kwa kuwa Shekemu kândanganya nlumbwawo Dina) 
GEN.34.14	na wakinjibu wakamba javi: “Kulombiwa mwanetu na mwananlume sengire kumbi, eco kinu-co ofwe atitenda. Kwetu ofwe kutenda kinu kamba javyo aibu. 
GEN.34.15	Ila kwa kuwa tikubaliyane, ibidi iwepo kauli ya kuwa javi: Kwanza umwe-po mukubali wanawalume piya wataiwe itani, kamba vyatitendire ofwe. 
GEN.34.16	Kwa javyo ndi patisaka kukulozani na umwe novyo kutiloza wanenu. Sambi, javyo ndi patisaka kuinshi pamoja namwe na kulungana ujamaa. 
GEN.34.17	Falakini kamba amusakire kukubali mawoni etu a kutaiwa itani, ikiwa ndi javyo, ofwe tikuka vyetu pamoja na nlumbwetu.”
GEN.34.18	Ure usowezi ure, Hamori pamoja na Shekemu mwanawe wakubali. 
GEN.34.19	Na bila kupoteza wakati, Shekemu ire akanza kutafiti, kwa kuwa ákajibiwa pakulu sana na mwana wa Yankubu. Visitoshe, Shekemu ákiinshimiwa pakulu sana na jamaa zake. 
GEN.34.20	Ndi ntamana Hamori pamoja na Shekemu mwanawe, wakúka wakipakanira na wakulungwa wawo pakwingirira kaya ire, wakiwambira javi: 
GEN.34.21	“Ewa wanu-wa waja kwa niya ya kuwa tikolane urafiki. Nkaya mwetu-mu waseni wekare, watende biyashara zawo, kwa sababu tiwa nawo inti ya kutosha kwikala ofwe newo piya. Tíwalomba wana wawo, newo novyo wáwalomba wanetu. 
GEN.34.22	Ewo wákubali kwikala nofwe nkaya-mu, tilungane ujamaa. Falakini kwa kusikizana kinu kimoja: ofwe papitire mwananlume ponse ataiwe itani, kamba vyawengire ewo. 
GEN.34.23	Mwaja? Amuwona kuwa mifuwo yawo papitire, manyama awo piya akuwa mali etu? Basi, tikubaliyane nawo, ipate tikare nawo pamoja.” 
GEN.34.24	Basi, piya wanawalume wa nguvu wa kaya ire wakikubali mawoni a Hamori na Shekemu ire. Ikisa, wanawalume wa nguvu ware piya wakitaiwa itani.
GEN.34.25	Bandi ya suku natu, wakati wanawalume wa Shekemu wawasokere-sokerenge na malwazo, Ansumani na Lawi, walumbuze Dina, kwa kila mmoja akikola jambiya yake mmakono, wakingira paragidiga nkaya mure. Nomuremure wakiwolaya wanawalume ware piya. 
GEN.34.26	Wakiwolaya novyo na jambiya Hamori pamoja na mwanawe Shekemu. Wakintwala Dina nnyumba ya Shekemu, wakilawa wakúka vyawo. 
GEN.34.27	Wana wengine wa Yankubu wakingira nkaya, wakipita mwawafwi ware na wakitwala-twalanga vinu nkaya mure. Watenda javire kwa sababu ya kwaribiwa nlumbwawo. 
GEN.34.28	Wawatwala makondoo, ng'ombe, maburu, na kila kinu ca faida conse, ciwere nkaya na masamba watwala-twalanga piya. 
GEN.34.29	Watwala mali zawo piya, na piya vyawawere navyo mmanyumba mwawo, na wawatwala wasimana pamoja na wanawaka kamba wafungwa.
GEN.34.30	Basi Yankubu, wakiwambira Ansumani na Lawi javi: “Wanangu! Munisalamurira umani. Vyamutendire-vyo wenye inti, waKanaa na waPerezi mpaka sambi wakwanza kunilumbata. Onani! Wanu waniri nawo omi aba futi. Ikiwa wakusanyika piya kutenda vita nomi, wánaribu pamoja na jamaa piya!” 
GEN.34.31	Ewo wakinjibu: “Avi sambi, iwapo haki ya nlumbwetu kutendiwa ureba?”
GEN.35.1	Kwa suku moja, Mwenyezimungu mwanyewe kamwambira Yankubu javi: “Tenda safari, uke ukekare Beteli, ukanijengere uralu wakocera kafara. Omi Mwenyezimungu mwanyewe nûkwisukire wakati waúkintira nyenyeyo Ezau.” 
GEN.35.2	Basi Yankubu na jamaa zake piya na wanu wawere nawo pamoja, akiwambira javi: “Wefyeni kunundu maswanamu-wo, milungu yenu ya kaya nyengine-yo, muriswafi mwalurize nguwo zenu-zo. 
GEN.35.3	Ikisa titende safari tuke Beteli, nikajenge uralu wakocera kafara ya Mwenyezimungu ânisukire paníwere na tabu, ari pamoja nomi daima mwanipita monse.” 
GEN.35.4	Basi wakimpa Yankubu, maswanamu wa kaya nyengine ware piya wawawere nawo, pamoja na birinku zawavarire mmasikiro mwawo. Iye akififira pansi, sini ya mmwale úkiwa pepi na Shekemu.
GEN.35.5	Yankubu na wanawe wakati wawasafirire, Mola wetu kawataya wofi piya wenye kaya zawalungane nawo mpaka, aalawirire anta munu mmoja wa kunfulata Yankubu na wanu wake. 
GEN.35.6	Basi Yankubu pamoja na wanu piya wawere nawo, wakifika Luzu, au tambe Beteli, muinti ya Kanaa. 
GEN.35.7	Noparepare akijenga uralu wakocera kafara na mahala pare akita zina “Beteli-Mwenyezimungu”
GEN.35.8	Debora yaya wa Rebeka akifwa nopare, akizikiwa sini ya muti wa mmwale, pepi na Beteli. Ntamana Yankubu akita mahala pare zina “Mmwale wa kiriro”.
GEN.35.9	Sambi, bandi ya kuludi Yankubu kulawa Mezopotamiya, Mola wetu kamwisukira tena kanjanliya. 
GEN.35.10	Kamwambira javi: “Uwe zina rako Yankubu, fala awitiwa tena Yankubu, ila zina rako Iziraeli.” Kwa javyo Yankubu akitiwa Iziraeli. 
GEN.35.11	Kamwambira tena: “Omi ndi Mola Mwenyé Rehema, upongore muwe wengi. Inti ulu na kabila nyingi zilawirira nkati ya ujukulu wako, wajukuluwo wengi wakuja kuwa mafalume. 
GEN.35.12	Inti ya nîwapere Iburahima na Izaki,
GEN.35.12	núkupa uwe-po,
GEN.35.12	na ujukulu wako wa mbere,
GEN.35.12	níwapa eyi inti-yi.”
GEN.35.13	Mwenyezimungu pesire kusowera na Yankubu, akilawa akilainika. 
GEN.35.14	Basi Yankubu, nopare mahala paasowere naye pare, akimisa riwe ra kumbu-kumbu na akimiminira kafara ya kinywaji na mafuta. 
GEN.35.15	Yankubu mahala pare akita zina ra Beteli, kwa sababu ya Mwenyezimungu wâsowere naye nopare.
GEN.35.16	Yankubu na jamaa zake piya, walawa Beteli wenderekeza safari yawo. Wari karibu kufika Efrata, Rakeli akinsalamuka malwazo a kupongola. Noparepare akipongola kwa tafauti pakulu futi. 
GEN.35.17	Mpongozi pammonire kuzidi kuwa na malwazo a kupongola are, kamwambira javi: “Usope! Kumpata-pa toto mwengine nlume!” 
GEN.35.18	Rakeli kuno akasa roho, akimpa toto ire zina ra Benoni (Mwana wa uzuni wangu). Falakini wawaye toto ire, akimwasisa, akimwita Benjami (mana ake “Mwana wa nkono-nriro”). 
GEN.35.19	Basi Rakeli akifwa akizikiwa nanyenje ya njira ya kuka Efrata, au tambe Betlehemu. 
GEN.35.20	Yankubu kaburi ra Rakeli rire akijengera ukuta, na ukuta síwo uwapo mpaka rero-vi. 
GEN.35.21	Iziraeli akenderekeza na safari yake akúka akitenga ema yake, bandi yakupunda Ukuta-Mifuwo
GEN.35.22	Wakati Iziraeli wákikala noire inti ire, mwanawe kifundi Rubeni akimukira Biliya, muka ntoto wa wawaye, akilala naye. Fala habari zire zikinfika wawaye.
GEN.35.22	Basi wana wa Iziraeli wákiwa kumi na wawiri: 
GEN.35.23	Wana wawapóngore na Leya wákiwa Rubeni, mwanawe kifundi, Ansumani, Lawi, Yuda, Isakari, na Zabuloni. 
GEN.35.24	Wana wawapóngore na Rakeli wákiwa Yusufu na Benjami. 
GEN.35.25	Wana wawapóngore na Biliya njakazi wa Rakeli, wákiwa Dani na Naftali 
GEN.35.26	na wana wawapóngore nawo Zilpa njakazi wa Leya, wákiwa Gadi na Asheri. Ewa wana-wa ndi wawapóngore Yankubu pawákikalanga Mezopotamiya.
GEN.35.27	Yankubu kalawa koka ka Izaki wawaye Mamre karibu ya Kiriyati-Arba (sambi Heboroni), mahala sipo pawákikala novyo Iburahima na Izaki. 
GEN.35.28	Izaki katika úmuri wake piya kainshi myaka miya na tamanini. 
GEN.35.29	Kasa roho kafwa na makamo meema oluvare pakulu futi, akúka akasa duniya akiwafulata jamaa zake. Wanzika wanawe Ezau pamoja na Yankubu.
GEN.36.1	Eyi ndi hadisi ya kupongolana ka rikolo ra Ezau. Ezau mana ake Edomu. 
GEN.36.2	Ezau kawalomba waka waKanaa. Ewo mazina awo wákitiwa Ada, mwana wa Eloni muHiti, Oholibama, mwana wa Ana, mwana wa Sibeoni muHivi, 
GEN.36.3	na Basemati, mwana wa Sumaila, nlumbuwe Nebayoti. 
GEN.36.4	Ada, kapongola naye mwana mmoja, ákitiwa Elifazi, na Basemati kapongola naye Reueli. 
GEN.36.5	Oholibama kapongola naye wana watatu: Yeushi, Yalamu na Kora. Ewa ndi wana wa Ezau waawapongore inti ya Kanaa.
GEN.36.6	Kwa suku moja, Ezau kalawa pamoja na waka wake na wanawe waka na walume na wanu piya wakikala nawo, akúka inti nyengine ya baidi na nyenyeye Yankubu. Kasukula mifuwo yake, manyama ake piya na vinu vyake piya vyaapatire ari Kanaa. 
GEN.36.7	Iye na nyenyeye wákiwa nawo mali mengi pakulu, akuwa awákijuzi kwikala pamoja. Inti ya Kanaa yawákikala aîwere nawo matamuko a kutosha, kwa sababu wákiwa na mifuwo mingi. 
GEN.36.8	Ndi ntamana Ezau wakwitiwa zina rengine Edomu akúka akikala inti ya kumyango ya Seiri.
GEN.36.9	Eya afulata-ya ndi mazina a kupongolana ka kinya-Ezau. Ezau wawa wa marikolo a wanu wa Edomu, inti ya kumyango ya Seiri. 
GEN.36.10	Ewa ndi wanawe: Elifazi mwana wa Ada, Reueli mwana wa Basemati. Wó-wawiri-wa waka wa Ezau. 
GEN.36.11	Elifazi kawapongola Temani, Umari, Sefu, Gatamu na Kenazi. 
GEN.36.12	Elifazi ire, mwana wa Ezau, ákiwa nawo nkawake ntoto wakwitiwa Timna. Kapongola naye mwana wa kwitiwa Amaleki. Basi ewu ndi úwere ujukulu wa Ada, muka mmoja wa Ezau. 
GEN.36.13	Ewa wafulata-wa ndi wawere wana wa Reueli: Nahati, Zera, Shama na Miza. Ewu ndi úkiwa ujukulu wa Basemati, muka mwengine wa Ezau. 
GEN.36.14	Oholibama, mwana wa Ana, njukuluwe Sebeoni, Ezau kapongola naye novyo wana watatu: Yeushi, Yalamu na Kora.
GEN.36.15	Ewa wafulata-wa ndi wawere makolo a marikolo kati ya ujukulu wa Ezau: Wana wapongore nawo kolo Elifazi, mwana kifundi wa Ezau, mwenye nkulu Temani, mwenye nkulu Umari, mwenye nkulu Sefu, mwenye nkulu Kenazi, 
GEN.36.16	mwenye nkulu Kora, mwenye nkulu Gatamu na mwenye nkulu Amaleki. Ewa ndi wawere mamwenye wakulu kinya-Elifazi, inti ya Edomu. Ewa wákiwa ujukulu wa Ada. 
GEN.36.17	Kwa wana wa kolo Reueli, mwana wa Ezau, mamwenye wakulu wákiwa mwenye nkulu Nahati, mwenye nkulu Zera, mwenye nkulu Shama na mwenye nkulu Miza. Ewa ndi wawere mamwenye wakulu kinya-Reueli, inti ya Edomu. Ewa ndi wákiwa ujukulu wa Basemati muka wa Ezau. 
GEN.36.18	Kwa wana wa Oholibama muka wa Ezau, mamwenye wakulu wákiwa mwenye nkulu Yeushi, mwenye nkulu Yalamu na mwenye nkulu Kora. Ewa ndi wákiwa mamwenye wakulu wa rikolo ra Oholibama mwana wa Ana na muka wa Ezau. 
GEN.36.19	Basi ewa ndi wana wa Ezau, etiwa Edomu, kila mmoja kolo wa rikolo rake.
GEN.36.20	Ewa wafulata-wa ndi wana wa Seiri muHori, na ndi wenye-kaya wa noyo inti-yo: Lotani, Shobali, Sebeoni, Ana, 
GEN.36.21	Bishoni, Eseri na Dishoni. Kwa kila mmoja ákiwa mwenye nkulu wa rikolo rake. Ewu ndi uwere ujukulu wa Seiri kaya ya Edomu. 
GEN.36.22	Lotamu kawapongola Hori na Emani. Lotamu ákiwa nlumbuwe Timna. 
GEN.36.23	Shobali kawapongola Alvani, Manahati, Ebali, Shefo na Onamu. 
GEN.36.24	Sibeoni kawapongola Aya na Ana. Ana ndi awonerere nviriro wa maji a kulunguza mulanga, wakati wákisunga maburu a Sebeoni wawaye. 
GEN.36.25	Ana kawapongola Dishoni na Oholibama. 
GEN.36.26	Dishoni kawapongola Emudani, Eshibani, Itirani na Kerani. 
GEN.36.27	Eseri kawapongola Bilihani, Zaawani na Akani. 
GEN.36.28	Dishoni kawapongola Usi na Arani. 
GEN.36.29	Ewa ndi wawere mamwenye wakulu wa waHori: Lotani, Shobali, Sibeoni, Ana, 
GEN.36.30	Dishoni, Eseri na Dishoni; ewa piya-wa kwa kila mmoja ákiwa mwenye nkulu wa rikolo rake muinti ya Seiri.
GEN.36.31	Ewa wafulata-wa ndi mafalume wâtaware inti ya Edomu, kábula Iziraeli sainamba kutawariwa na nfalume asaka kuwa onse. 
GEN.36.32	Bela mwana wa Beori ndi âtaware inti ya Edomu. Zina ra kaya yake ulu rikitiwa Dinihaba. 
GEN.36.33	Bandi ya kufwa Bela, ákitawala Yobabu mwana Zera. Yobabu kwawo, Bosra. 
GEN.36.34	Bandi ya kufwa Yobabu, ákitawala Yushamu, kwawo Temani. 
GEN.36.35	Bandi ya kufwa Yushamu, ákitawala Hadadi mwana wa Bedadi. Eyu ndi âtendire nawo vita waMidiyani inti ya Mowabu akiwakidiri. Zina ra kaya yake ulu rikitiwa Aviti. 
GEN.36.36	Bandi ya kufwa Hadadi, ákitawala Samla, kwawo Masareka. 
GEN.36.37	Bandi ya kufwa Samla, ákitawala Shauli. Shauli kâlawa Rehoboti, kaya iri karibu na muto wa Eufarati. 
GEN.36.38	Bandi ya kufwa Shauli, ákitawala Baal-Hanani mwana wa Akibori. 
GEN.36.39	Bandi ya kufwa Baal-Hanani mwana wa Akibori, ákitawala Hadari. Zina ra kaya yake ulu rikitiwa Pau. Nkawake ákitiwa Mehetabeli, mwana wa Materedi, njukuluwe Mezahabu.
GEN.36.40	Basi, eya afulata-ya ndi mazina a marikolo a kabila ya Ezau, kila rikolo pamoja na mekazi awo na mipaka yawo: Timna, Aluva, Eteti, 
GEN.36.41	Olohibama, Ela, Pinoni, 
GEN.36.42	Kenazi, Temani, Mebusari, 
GEN.36.43	Magidiyeli na Iramu. Basi, ewa piya ndi wawere marikolo a Edomu, kamba vyawere makaya a inti zawakimiliki. Wawa wa Edomu, Ezau.
GEN.37.1	Yankubu ákikalanga inti ya Kanaa, inti yékare wawaye suku aba sana. 
GEN.37.2	Epa ndi pailunga hadisi ya Yankubu na wanawe. Yusufu paafikire nnemba wa myaka kumi na saba, ákisunganga makondoo a wawaye, pamoja na wanduze, wana wa Biliya na Zilpa, waka wa wawaye. Yusufu akiludi ákimwambiranga wawaye vitendo vyawakiténdanga wanduze. 
GEN.37.3	Iziraeli ákimwajibu pakulu mwanawe Yusufu zaidi ya wanawe piya, sababu yake kampongola olúvare. Basi, kânsonesera anzu ya kifalume. 
GEN.37.4	Wanduze ware, wakati wawammonire wawa yawo kuwa ámpenda pakulu Yusufu zaidi ya ewo, wengira kukimiyana naye pakulu, anta habari awákindairi.
GEN.37.5	Suku moja Yusufu akilota. Akilawa akúka akiwereza wanduze. Na kuwereza, wazidi kukimiyana naye kupunda pakwanza. 
GEN.37.6	Akilawa Yusufu kawambira kaamba: “Sikirizani kwanza nloto wanilotire! 
GEN.37.7	Uwa javi: Ofwe tíkiwa masamba tíkifunga vinyang'anya. Noparepare, cangu cire cilamuka cimira, sambi vyenu piya vinámira kinyang'anya cangu!” 
GEN.37.8	Wanduze ware piya wakamba: “Epo iwe mwaja? Titure kamba uwe ndi usaka kuwa nfalume wetu!” Basi ware wakizidi kuwa na nyongo sababu ya nloto ure vyereze vire.
GEN.37.9	Yusufu akilota tena. Akanza kuwereza wanduze akamba: “Onani! Nilota nloto mwengine tena javi: Nilota juwa, mwezi, pamoja na nondwa kumi na moja, piya vire vininamira omi!” 
GEN.37.10	Wakati wamwereze nloto ure wawaye na wanduze, wawaye ire kamwinyukira kaamba: “Kú? Uwe? Ewu ndi nlotoni waulotire-wu? Tíjuzi omi na mamayo tinamire pansi tukusujudire uwe?” 
GEN.37.11	Kwa piya vire, wanduze ware piya wazidi kuntendera wiyana, fala wawa yawo katula nloto ure mmoyo mwake.
GEN.37.12	Suku moja, wanduze Yusufu wôka kusunga mifuwo ya wawa yawo upande wa kwitiwa Shekemu. 
GEN.37.13	Iziraeli akimwambira Yusufu: “Epa Wanduzo woka kusunga mifuwo Shekemu, basi omi vínajibu uke ukawawone.” Yusufu akinjibu wawaye: “Aye, nukuka.” 
GEN.37.14	Yankubu akimwambira Yusufu akamba javi: “Uka ukawawone wanduzo na uwone vyawari kwenendesa mifuwo, uje unambire kinu kimojawapo.” Yankubu ákikalanga nanyenje ya muto wa Heboroni, wakati waákintuma Yusufu. Fala karibu ya kufika Sikemi, 
GEN.37.15	Yusufu imwasika njira, akilawirira munu kansingana akipayapaya, akindairi: “Uwe, kwankupita ukisakula kinani?” 
GEN.37.16	Akinjibu: “Nankupita nikiwasakula wanduzangu, tenda fadili unambire mahala pawari kusunga mifuwo.” 
GEN.37.17	Munu ire akinjibu Yusufu: “Wanduzo awapo-pa walawa, konta niwasikira wakamba ‘Tankuka Dotani.’ ” Sambi Yusufu akilawa akúka Dotani kuwasakula wanduze, kweli, wanduze ware akiwasingana Dotani nokure.
GEN.37.18	Wanduze ware, wammona akija baidi na sánamba kufika karibu, wawaza namuna ya kumulaya. 
GEN.37.19	Mpunde noure wengira kwambirana javi: “Munu Cakúlota ire kankuja. 
GEN.37.20	Tukeni timulaye sambi nopa timwefye munrimbu uri pare ure, nakisa tikambe katafuniwa na ndudu. Sambi timmone kulota kwake-ko.” 
GEN.37.21	Na kusikira, Rubeni kawakataza wanduze ware wasimulaye. Iye kawambira javi: “Musimulaye! 
GEN.37.22	Musimwasise mainsha ake, wala musintende vibaya, fadari mumwefye munrimbu uri mulanga ure.” Konta Rubeni akisakula anvushe nduye mmakono mwa wanduze ware, ampereke ka wawaye. 
GEN.37.23	Basi, Yusufu na kufika pawekare wanduze pare, wakinvula anzu yaavarire ire, 
GEN.37.24	wakinkola wakimwefya munrimbu wa kukakama maji ure.
GEN.37.25	Na kwisa, wakikala kurya. Sambi, pawesire kurya, wakinula uso wakiwona nkonjo mmoja wa rikolo ra Sumaila ukija kulawa inti ya Giliyadi na ngamiya zawo na vinu vyawo. Wasukula vilungo vya munsuzi, mafuta a kunuwira na lubani. 
GEN.37.26	Basi Yuda kawambira wanduze: “Wanduzangu, tikimulaya nduyetu-yu, tikifisa kufwa kwake típata faidani? 
GEN.37.27	Fadari timuzanye na ewa wanu wa rikolo ra Sumaila-wa, tisintende ubaya nduyetu, kamana damu yetu moja.” Wanduze ware wakubali. 
GEN.37.28	Ewo wakati wawapitire matajiri wa rikolo ra Sumaila ware, wanlavya Yusufu munrimbu mure wakimuzanya kwa beyi ya bwara shirini za parata, newo wakinsukula Yusufu ire mpaka Miswiri.
GEN.37.29	Rubeni paludire koka kasungurira munrimbu mure, kawona kuwa Yusufu aapo. Mamá! Basi akipapula anzu yake piya, konta ya kukimiwa. 
GEN.37.30	Sambi, akiludi akuka ka wanduze akiwambira: “Nnemba ire mure aapo, sambi nísaka kutenda mwaja?” 
GEN.37.31	Basi wantwala mbuzi wansinja, damu watingíndira muanzu ya Yusufu. 
GEN.37.32	Wakitwala anzu ire wakisukula mpaka ka wawa yawo. Na kufika wamwambira javi: “Ofwe tilokota anzu-yi, nang'anizani sana-sana kamba siyo anzu ya mwanenu?” 
GEN.37.33	Yankubu nakuwona akishanga akamba: “Ndi noyi-noyini anzu ya mwanangu! Yusufu ire katonyiwa na ndudu! Aaa!” 
GEN.37.34	Yankubu akipapula mavazi ake, akitwala guniya akivala ntunda sababu ya úzuni wa kunkumbukira mwanawe. Basi, akiwa mmatanga suku nyingi zawenye. 
GEN.37.35	Sambi, wana piya waka na walume, wakola kunnyamaza wawa yawo, fala iye aavumirire, noparepare kanza kwamba: “Nirira konta ninsikitikira mwanangu mpaka Kuzimu.” Basi Yankubu akingira kurira novire.
GEN.37.36	Wakati wawafikire Miswiri, wanu wa rikolo ra Sumaila ware, waMidiyani ware, wamúzanya Yusufu ire Miswiri ka Potifa nkulungwa wa manakola wa Firyauna.
GEN.38.1	Kwa nowo wakati-wo, Yuda kawasa wanduze akúka akifikira nyumba ya mMwadulamu mmoja wakwitiwa Ira. 
GEN.38.2	Yuda nokurekure kammonerera mwanamuka mmoja nKanaa, wakwitiwa Shuwa, wakijiwana akinlomba. 
GEN.38.3	Muka ire akimita akimpongola mwana nlume. Yuda wawaye mwana ire akimwita Heri. 
GEN.38.4	Ikisa akimita tena akimpongola mwana nlume. Mamaye akimwita zina ra Onani. 
GEN.38.5	Visitoshe, akimita tena akimpongola mwana mwengine nlume, akimwita Shela. Kezibu ndi kaâmpongórere eyu mwana-yu.
GEN.38.6	Yuda mwanawe kifundi Heri kanlombesa na mwanamuka mmoja wa kwitiwa Tamari. 
GEN.38.7	Falakini Heri mwana kifundi wa Yuda, ákiwa mbaya mbere ya Mola wetu. Ndi ntamana Mola wetu akimulaya. 
GEN.38.8	Basi Yuda akimwambira Onani: “Mwingire manyumba nankweli-yu muka wa maremu nyenyeyo-yu, utimize vikulazimire kumwingira manyumba, ipate nyenyeyo apate ujukulu.” 
GEN.38.9	Falakini Onani akijiwa kuwa akipongola naye mwana awalángiwa kuwa mwanawe. Ndi ntamana wakati wákimwijiwa onse nankweli muka wa nduye ire, pakusaka kupumuzika, ákipumuzikira pansi, ipate asimpe ujukulu nduye. 
GEN.38.10	Nocire kitendo cire acikimwajibu Mola wetu, ntamana neye akimulaya Onani ire. 
GEN.38.11	Basi Yuda akimwambira Tamari nkwewe: “Ludira kwenu ka wawayo, ukekare kinankweli novyo mpaka mwanangu Shela akure.” Ka ukweli Yuda akimopereza kufwa kamba wanduze. Kwa javi, Tamari akuka akikala ka wawaye.
GEN.38.12	Bandi ya wingi wa siku, kafwa muka wa Yuda, mwana wa Shuwa. Yuda, pesire kutenda matanga, kalawa na rafiki yake Ira, Mwadulamu, koka Timna kuwawona wanu wakiwasinja mabururu makondoo wake. 
GEN.38.13	Tamari akambiriwa javi: “Nkwewo akúka Timna kuwasinja mabururu makondoo wake!” 
GEN.38.14	Basi Tamari akivula mavazi a unankweli are, akirifinika lusungi, akúka akikala pakwingirira pawenye Eunaimu kaya iri nanjira ya kúka Timna. Katenda javire kwa kuwa iye ákijiwa kuwa ire Shela ire ákiwa munu nzima, fala aaloziwe kuwa nlumake. 
GEN.38.15	Yuda wakati wansingane Tamari kadanizira kuwa mwanamuka reba, kwa kuwa kârifinika uso wake. 
GEN.38.16	Akasa njira yaákuka, akisapukira kaakiwa mwari kure, akimwambira javi: “Ngawona! Tuke tikalare.” Iye aákimmanyira kuwa nkwewe. Basi akinjibu: “Ikiwa tilala unipa kinani?” 
GEN.38.17	Akamba: “Ikisa núkuperekera mbuzi mmojawapo wa mifuwo yangu.” Tamari akisema javi: “Basi, nasire kinu kimojawapo nikorere niwe na tamaa yakuwa uniperekera mbuzi.” 
GEN.38.18	Akindairi: “Causaka kinani nukupe ukorere?” Akijibu: “Mete na nkufu wako-wo pamoja na bakora yausukure mmakono-yo.” 
GEN.38.19	Iye akimpa piya vyaalebele vire, akúka akilala naye, noparepare kemita. Na kwisa piya vire, Tamari akilamuka akúka vyake. Akivula lusungi rarifinike rire akivala nguwo zake za unankweli nozire.
GEN.38.20	Ikisa Yuda akimperekera mbuzi mmakono mwa rafiki yake Hira Mwadulamu, ipate mwanamuka ire anludisire vinu vyake vire. Kansákula aamonire. 
GEN.38.21	Basi akiwadairi wenye kaya ware: “Nzinzi Mwenaimu kawa ndepi? Ekalanga nanyenje ya njira-yu?” Fala ewo wakinjibu: “Epa aapo nzinzi anta mmoja.” 
GEN.38.22	Akiludi tena akúka akisowera na Yuda: “Simmonire! Wenye kaya ware wanijibu kuwa aapo nzinzi nkaya mure.” 
GEN.38.23	Akinjibu: “Aye basi, mwasire ekare navyo vinu-vyo, asije kutanziri. Omi nukupa mbuzi ukampe, kunsákula aummonire.”
GEN.38.24	Bandi ya myezi mitatu, kambiriwa Yuda: “Nkwewo Tamari kengira uzinzi, konta kemita!” Yuda akamuru akamba: “Nlavireni panja mumoce!” 
GEN.38.25	Fala pawantwarire kuka naye kumhukumu, akitumiza kumwambira nkwewe: “Omi nimita na mwananlume mwanyewe evi vinu-vi: mete na nkufu wake-wu pamoja na bakora-yi. Tafadali nsakureni mwanyewe onse mumwijiwe.” 
GEN.38.26	Yuda akakikisha kuwa “vinu-vyo vyangu-omi!” Akamba: “Iye ndi ari na shariya, konta omi níkijuzi ninloze mwanangu Shela, fala sitendire.” Mwanzo wa noire suku ire, aalarire naye tena.
GEN.38.27	Paufikire wakati wakupongola, kawapongola wana wawiri wa mansa! 
GEN.38.28	Pawíkipongoriwa, mwana mmoja kolosa nkono, wé! Kipongozi akikola nkono ure akifunga na kipindi ceundu, akamba: “Eyu ndi ája kuwa ntanzi kupongoriwa.” 
GEN.38.29	Fala mwana ire akiludisa nkono ure. Áwere ntanzi kupongoriwa ndi mwengine. Kipongozi ire akamba: “Wé uwe! Kukidiri kufungula njira yako!” Akípewa zina ra Peresi
GEN.38.30	Ikisa, akipongoriwa nduye, akija na kipindi ceundu mmakono na akípewa zina ra Zera
GEN.39.1	Yusufu, wakija naye mpaka Miswiri. Sambi, Potifa nkulungwa wa manakola wa Firyauna nfalume wa Miswiri, akimuza Yusufu mmakono mwa wanu wa rikolo ra Sumaila wajire naye nkaya mure. 
GEN.39.2	Novyo-sivyo, Mola ákiwa pamoja na Yusufu. Iye ákiwa mwananlume wa kusitawi sana-sana, na Miswiri kure ákikala nnyumba mwa ntwawe, mwenye Potifa. 
GEN.39.3	Potifa, pawonire kuwa Mola kawa pamoja na Yusufu na piya vyaakitenda vikinlawira sana mmakono mwake kwa sababu ya Mola wetu, 
GEN.39.4	akitenda radi pakulu pawenye. Basi, akintula kunkorera kazi yake, akimpa piya nyumba yake, na vinu vyake piya vyaákiwa nawo akimpa kusunga Yusufu. 
GEN.39.5	Sambi iwa javi: Tangu wakati wagabiziwe nyumba ya Potifa ire Yusufu, pamoja na piya vinu vyaampere vire, Mola akijanliya nyumba ya Potifa ire kwa kupendiwa ka Yusufu. Kujanliya kanjanliye Mola kúkiwa ka piya vinu vyaawere navyo ukaya mpaka na masamba kwake piya. 
GEN.39.6	Ntamana, Potifa vyawere navyo piya kangabizi Yusufu mmakono mwake, iye aakiwa na shuguli ya kinu cisaka kuwa conse, ila cakurya cake iye tu basi. Na Yusufu ákiwa munu mwema na kasitawi pakulu futi umbo wake.
GEN.39.7	Mwinsho ya kukuna piya vire, muka wa mwenye wake kannang'aniza Yusufu, akajibiwa naye, akimwambira javi: “Uwe! Újuzi ulare nomi-pa.” 
GEN.39.8	Yusufu akikatala, akimwambira muka wa mwenye wake ire akamba: “Ngawona! Anta mwenye aashugulika na vinu viripo nnyumba-mu. Piya vinu vyaari nawo viwa mmakono mwangu. 
GEN.39.9	Aapo munu wa kunizaidi omi nnyumba-mu na hapana caanifísire anta kimoja, ila uwe-po, kamana uwe kuwa nkawake. Nisaka kukidiri mwaja kutenda kitendo kikulu kamba eci? Sipata dambi ka Mwenyezimungu?” 
GEN.39.10	Basi iwa daima usemi moja noure, mwanamuka ire akimwambira Yusufu na iye sasaka kusikiriza usemi wake kulala naye.
GEN.39.11	Sambi suku moja, Yusufu kaja nnyumba mure kutenda kazi yake yaátendanga daima, na wákazi wengine piya awáwerepo nnyumba mure. 
GEN.39.12	Basi muka wa Potifa ire akikola anzu ya Yusufu, akimwambira: “Uwe újuzi ulare nomi-pa!” Iye akivula anzu ire akimwasira mmakono mwake, akituwa akilawira panja! 
GEN.39.13	Wakati wankori iye kavula anzu ire kamwásira, mwanamuka ire akiweta wanu wákikalanga nnyumba mure ware akiwambira javi: 
GEN.39.14	“Ngawonani nlume wangu kaja naye eyu Mwebraniya-yu kutisezera ofwe-pa basi. Kanijirira ásaka alare nnomi, fala omi nibiya lukuto. 
GEN.39.15	Iye wakati wanisikire nikibiya lukuto, kasa anzu yake, katuwa kalawira panja!” 
GEN.39.16	Basi mwanamuka ire akitula anzu ire mpaka nlume wake akiludi.
GEN.39.17	Wakati waaludire nlumake, muka ire kanza kumwereza noure usemi ure akamba: “Cakazi Mwebraniya-yu wautijisire pakaya-pa-yu, kaja kutisezera ofwe basi, kanisezera-pa mpaka nibiya lukuto. 
GEN.39.18	Wakati wanibiye lukuto, iye kavula anzu yake kanasira katuwa kalawira panja.”
GEN.39.19	Basi mwenye ire wakati wasikire usemi wasowere nkawake ure, akamba: “Epa ntwana wangu ndi vyanikunishe javi!” Mwenye ire akikimiwa. 
GEN.39.20	Potifa ntwawe Yusufu akamuru atwariwe Yusufu, atayiwe nkalaboshu, mahala mwawafungíriwe maperezu wengine wa nfalume. 
GEN.39.21	Falakini nkalaboshu nomuremure, Mola wetu aanriware Yusufu, kazidi kumpa rehema na baraka ya kupatana naye nkulungwa wa kalaboshu ire. 
GEN.39.22	Nkulungwa wa kalaboshu ire, kawatwala maperezu piya kangabizi Yusufu na piya kazi zikitendiwa, Yusufu ndi akisema kuwa zitendiwe ezi kazi-zi. 
GEN.39.23	Nkulungwa wa kalaboshu ire, aakishugulika kunang'aniza kazi zangabizire Yusufu, konta Mola ákiwa pamoja na Yusufu na kila cakitenda conse cikinlawira sana.
GEN.40.1	Upita wakati wa suku nyingi aba, iwa kamba Nfalume wa Miswiri wakolakazi wake wawiri wankosera. Nkolakazi mmoja ákiwa nkulungwa wa maudumu wa piya vinywaji vya nfalume ire, na iye ndi agabiziwe kumudumu nfalume, mwengine ire ákiwa nkulungwa wa wepiki wa vinu vya kunowa vya nfalume. 
GEN.40.2	Nfalume ire kakimiyana nawo wó wawiri, 
GEN.40.3	akamuru watayiwe nkalaboshu íkiwa kunyumba ya nakola wa Firyauna, kalaboshu noyo yákiwa Yusufu. 
GEN.40.4	Wekala suku nyingi zawenye, sambi nakola wa nfalume akimpa Yusufu kazi ya kuwasunga Maperezu na iye akikubali kutenda kazi kamba ire. 
GEN.40.5	Pawekare nkalaboshu mure, nkulungwa wa kinywaji na ire nkulungwa wa wepiki, suku moja usiku walota, kila mmoja na nloto wake, na kila nloto úkiwa na mana ake, fala ware walotire awejiwe cisema kinani nanga kudanizira. 
GEN.40.6	Pakucere subuu Yusufu kaja kuwawona, kawasingana wauzunika, hatari! 
GEN.40.7	Yusufu kawadairi: “Namunani? Mbena muuzunika rero kinani cipitire?” 
GEN.40.8	Ewo wakijibu wakamba: “Ofwe rero kila mmoja kalota nloto wake, fala atíjiwirira mana ake. Na emu nkalaboshu-mu aapo munu mwijiwifu wakutambira mana a miloto yetu, ntamana tíuzunika.” Yusufu akamba: “Mola si awapa wanu ujuzi wakwereza nloto mana ake? Nambireni vyamulotire-vyo.”
GEN.40.9	Ire nkulungwa wa unywaji akereza nloto wake akamba: 
GEN.40.10	“Omi nilota njambalãu uri mbere yangu! Fala uri na vitambi vitatu, vikanza kulawa maluwa, vikipa visumo, vikitokota sana-sana. 
GEN.40.11	Na kopo ya Firyauna nisukure mmakono mwangu-mu, nikitwala jambalãu ure nikiminyira nkopo ya Firyauna kamba munu vyaaminya kusaka kutenda vinyu, nikimpa nfalume Firyauna javi mmakono mwake.” 
GEN.40.12	Yusufu akimwambira javi: “Nloto wako mana ake ndi javi: Evyo vitambi vitatu mana ake suku natu. 
GEN.40.13	Epa muda wa suku natu, nfalume álamusa kiswa cako, úfunguriwa na úludira kazi yako ya ukulungwa wa unywaji. Ukuka kumudumu Firyauna ukimpa kirevi cake nkopo akínywa kamba mida. 
GEN.40.14	Falakini, tafadali vinu-vi vikuka vikukwenendera sana usuke kuniriwala, wakati wausaka kulawa nkalaboshu-mu ukanikumbukire. Nakisa tena nikulaizira kinu cengine: pauka kusowera na nfalume umwambire habari zangu nipate nomi kulaviwa nkalaboshu-mu. 
GEN.40.15	Kábula ngawona, nitiziwa inti ya Maebraniya niperekiwa Miswiri kuno. Ikisa, tangu kuja kwangu sinamba kukosa kinu ca kujuzi kutaiwa nkalaboshu.”
GEN.40.16	Sambi ire nkulungwa wa wepiki, wakati waasikire mana meema a nloto wa mwenziwe na iye zikimpata nguvu za kumwereza Yusufu nloto wake, akamba: “Omi nilota mabasiya matatu a mikate nisukure pakiswa. 
GEN.40.17	Basiya ríkiwa julu nkati múkiwa kila namuna ya vyakurya vyepikíriwe nfalume. Basi zikija nyuni zikikola kudodola vyakurya vire!” 
GEN.40.18	Yusufu akisema javi akamba: “Mamá! Mana a nloto wako ásema javi: Mabasiya matatu ndi muda wa suku natu. 
GEN.40.19	Muda wa suku natu, Firyauna álavya ámuri unyongiwe, nakisa mwiri wako ukwángikiwa julu ya muti na mwiri wako zikuja nyuni zikigovola.”
GEN.40.20	Zipita suku mbiri, ya tatu nfalume akitenda mwaka. Suku noire, akipikisa kurya kwingi akiweta wakolakazi wake piya, na akamuru wakaláviwe nkulungwa wa kinywaji na nkulungwa wa wepiki. 
GEN.40.21	Kweli-kwelini vikuna novire kamba vyaambire Yusufu: Nfalume Firyauna kanludisira nkulungwa wa vinywaji kazi yake, na kamuru nkulungwa wa wepiki anyongiwe nopare na wenziwe wakimmona. 
GEN.40.22	Falakini ire nkulungwa wa wakanda mikate, akinfungangira mmuti, sawa-sawa Yusufu vyafafanure miloto yawo. 
GEN.40.23	Falakini mwinsho ya piya vire, nkulungwa wa vinywaji wa nfalume kanriwala riwaaa ankumbukire tena Yusufu ire!
GEN.41.1	Upita muda wa myaka miwiri. Suku moja Firyauna nfalume wa Miswiri kalota. Kalota emire nanyenje ya muto wa kwitiwa Nilu. 
GEN.41.2	Mmuto mure zilawirira ng'ombe saba ngema-ngema na zakunenepa sana-sana, zikikola kurya minyani nanyenje ya mmuto mure. 
GEN.41.3	Kanang'aniza tena mmuto nomure, kawona zilawirira ng'ombe nyengine tena saba za kunyata konda sizo, zuka zikala karibu na ng'ombe ngema zire. 
GEN.41.4	Sambi, ng'ombe za kunyata na za konda zire, zingira kuwarya ng'ombe nyenziwawo ngema na kunenepa zire. Wé! Noparepare nfalume Firyauna kasisimuka. 
GEN.41.5	Nfalume ukimpata usingizi mara nyengine, akilota tena mara ya piri kawona masuke saba a tirigu meema, atunga mbeyu sana-sana, awota pasina rimoja. 
GEN.41.6	Nakisa tena akilota, kawona alawirira masuke mengine saba a kurevuka na ntukuta wa juwa. 
GEN.41.7	Masuke meema a kutaya mbeyu are, akiriwa piya na masuke menziwawo a kulungula-lungulanga are. Noparepare nfalume akisisimuka. 
GEN.41.8	Pakucere subuu, nfalume kafazaika mmoyo mwake, akitumiza kuweta walauza-sengere na piya wanu wejiwifu wákiwepo Miswiri kure. Nfalume akiwereza piya kulota kwake, fala aalawirire mwijiwifu anta mmoja wa kujuzi kwereza mana ake.
GEN.41.9	Sambi kalawa nkulungwa wa kinywaji ire kamwambira nfalume kaamba: “Ukwijiwa, nfalume! Ufika wakati wa kusema kweli yangu kwa kosa ranikosire. 
GEN.41.10	Iwa javi. Uwe-po nfalume Firyauna kúkimiyana nofwe wakolakazi wako. Ukaamuru titayiwe nkalaboshu nnyumba mwa nkulungwa wa manakola, omi pamoja na mwenzangu nkulungwa wa wepiki. 
GEN.41.11	Suku moja usiku, tilala omi na mwenzangu nkalaboshu, kila mmoja akilota nloto wake na kila nloto ukiwa na mana ake. 
GEN.41.12	Kawapo nnemba mmoja Mwebraniya akwitiwa Yusufu. Iye mida ákiwa ntwana wa nkulungwa wa manakola wa nfalume. Wakati watimwambire miloto yetu, katereza kila nloto mana ake. 
GEN.41.13	Na kweli, piya vikuna kamba vyaambire novyo. Omi niludira kazi yangu na nkulungwa wa wepiki kanyongiwa.”
GEN.41.14	Pawasikire javire, nfalume Firyauna kamwitisa Yusufu. Nakufika, wanlavya nkalaboshu mure upesi-upesi waja naye. Noure mpunde ure akimyoriwa nyuri, akivala nguwo zake ngema, sambi akúka akitika ka nfalume. 
GEN.41.15	Akilawa Firyauna akimwambira Yusufu akamba: “Omi nilota nloto mmoja, fala anamba kulawirira munu wa kukidiri kunambira mana ake. Nisikira kuwa uwe na kwambiriwa nloto ukwijiwa kwereza mana ake.” 
GEN.41.16	Yusufu kajibu kamba javi: “Kweli-kwelini nfalume, fala omi sina uwezo wa kwereza nloto, uwezo una Mola wetu kwa kukupenda kwako.” 
GEN.41.17	Sambi Firyauna kamwambira Yusufu kaamba: “Ewo nloto wanilotire, nilota nimire nanyenje ya muto. 
GEN.41.18	Mmuto mure zilawirira ng'ombe saba ngema-ngema na za kunenepa sana-sana zikikola kurya minyani nanyenje ya muto ure. 
GEN.41.19	Nakisa niwona tena zilawirira ng'ombe saba za kondawondanga za kunyata. Tangu nikipongoriwa, sinamba kuwona ng'ombe za kunyata kamba zire inti ya Miswiri-yi, mamá! 
GEN.41.20	Noparepare, ng'ombe za kunyata na za kondawondanga zire zingira kuwarya nyenziwawo zire za kunenepa za kwanza zire. 
GEN.41.21	Falakini, zire ng'ombe za konda zire, wakati wazirire ng'ombe za kunenepa zire, ziwoneka kamba sazirire kinu mmatumbo mwawo. Zibaki novire za konda. Wé! Noparepare omi nisisimuka. 
GEN.41.22	Nilala, nilota tena. Omi niwona masansi saba a tirigu meema, atunga mbeyu sana-sana, awota pasina rimoja. 
GEN.41.23	Nakisa tena, niwona masuke mengine saba saana kinu a kurevuka na ntukuta wa juwa. 
GEN.41.24	Masuke meema a kutaya mbeyu are, akola kuriwa na are masuke saawere na kinu are. Basi mwinsho, omi ningira kuwereza wasengere wangu ware, fala anta mmoja alawirire wakúnambira mana ake.”
GEN.41.25	Sambi, Yusufu akinjibu nfalume akamba: “Miloto miwiri-yo, mana ake mamoja. Mola wetu kakupa fahamu upate kwijiwa iye casaka kutenda suku karibu. 
GEN.41.26	Mana ake ndi javi: ng'ombe saba ngema, ndi myaka saba, na masuke saba meema, ndi myaka saba. Piya mana ake mamoja. 
GEN.41.27	Zire ng'ombe saba za konda na kunyata zire, bandi ya zire ngema, ndi myaka saba. Na masuke saba a kurevuka na ntukuta wa juwa are, mana ake ndi myaka saba ya njala. 
GEN.41.28	Mola wetu kakupa fahamu uwe nfalume wijiwe kinani caasaka kutenda. Evi ndi vya niri kukwambira na kweli víkuna novi suku karibu. 
GEN.41.29	Onani! Muda wa myaka saba ikuja kuwapo neema ya vyakurya, vikuja kuwa vingi savina kiyasi. 
GEN.41.30	Ukipita wakati wa neema, nakisa ukuja wakati wa njala myaka saba. Eyo njala-yo ikuja kwaribu inti, mainsha akuja kuwa magumu na neema ire ikuja kuriwariwa nfululu. 
GEN.41.31	Njala isaka kuja-yo ikuja kuwa yakofya pakulu yakuwa wakati wa kuruweriwa auja kukumbukiriwa tena muinti-mu. 
GEN.41.32	Kulota kaulotire mara mbiri, sababu yake Mola akukumbusira kuwa átenda upesi.”
GEN.41.33	Yusufu akimwambira Nfalume mpango mmoja akaamba: “Epa nfalume, vyema unsakure munu wa ankili na wijiwifu untondore awe amiri wa vyakurya inti ya Miswiri. 
GEN.41.34	Nakisa tena, uwasakure wanu uwagabizi kwenenda piya inti ya Miswiri, ukifika wakati wa neema wapite wakitwala nsoko wa mavuno, nkati ya mafungu matanu kwa rimoja. 
GEN.41.35	Wakusanye vyakurya wature pamoja muda wa myaka saba ya neema isaka kuja ituriwe nnyumba ya vyakurya kila inti, kwa ámuri ya nfalume Firyauna, ipate nakisa vije viwafãi wanu. 
GEN.41.36	Basi, vikitafitiwa vyakurya vikituriwa sana-sana, myaka saba ya njala isaka kuja Miswiri, njala aija kuulaya tena muinti.”
GEN.41.37	Nfalume ire vimwájibu futi mmoyo vyaambire Yusufu vire pamoja na wakolakazi wake piya. 
GEN.41.38	“Siyo bure! Mola wetu kamwisusira ámuri, ntamana mwijiwifu pakulu”, amba javyo ndi nfalume akiwambira wakolakazi wake. 
GEN.41.39	Nakisa kazungunuka kamwambira Yusufu kaamba: “Vinu-vi piya kakolotera Mola wetu, ntamana tiwona kuwa hapana mwengine mwenyé wijiwifu na wa kukidiri kamba uwe. 
GEN.41.40	Basi, Yusufu núkugabizi nyumba-yi na níwambira piya wanu wakubali causaka. Ila omi níbaki na ufalume wangu, wa kunifulata nduwe Yusufu.” 
GEN.41.41	Na noure wakati ure nfalume kantawaza kuwa waziri wa Miswiri. 
GEN.41.42	Akivula mete yake ya kifalume akinvaza, capiri akimpa mavazi a nguwo za kambraya na akinvaza nkufu wa oru nsingo. 
GEN.41.43	Nakisa, nfalume akimwingiza Yusufu muringisho ra kifalume. Ikisa, akiwambira masupai: “Ukani mbere, mupite mukiwatanusa wanu apite sana Yusufu.” 
GEN.41.44	Akilawa Nfalume akimwambira Yusufu javi: “Omi-pa niwa nfalume basi. Falakini, kamba aukubalire kinu uwe-po, hapana munu asaka kutenda kinu sausakire uwe inti ya Miswiri-yi.” 
GEN.41.45	Nfalume akimpindula zina Yusufu, akimwita Sefenati-Paneha, na akimpa muka wakwitiwa Asenati mwana wa Potifera, nkulungwa wa dini wa kaya ya Oni.
GEN.41.46	Yusufu wakati wengire kazi ka nfalume Firyauna, ákiwa nawo myaka talatini. Yusufu wakati wesire kulayana na nfalume, kapita akenenda piya inti za Miswiri. 
GEN.41.47	Kweli, wakati waifikire myaka saba ya neema, viruwériwa vyakurya vingi. 
GEN.41.48	Yusufu akamuru vikikusanyiwa vyakurya vire kila inti za Miswiri vikituriwa nnyumba. Kila kaya vikituriwa vya wanyewe masamba a noyo kaya-yo. 
GEN.41.49	Yusufu akitwala vyakurya vingi vire akitula pamoja. Sababu ya kuwa vyakurya vire vingi vyawenye, akifuja kupima. Víkiwa kamba misanga ya mwani.
GEN.41.50	Sambi, saunamba kufika wakati wa njala, Yusufu na nkawake Asenati, mwana wa Potifera nkulungwa wa dini wa kaya ya Oni, wawapongola wana wawo wawiri. 
GEN.41.51	Mwana ntanzi, kamwita Manase, akisema mana ake “Mola kaniriwaza mashaka anikúnire are na niriwala kwetu ka wawa.” 
GEN.41.52	Mwana wa piri kamwita Efraimu kamba mana ake “neema”, sababu “Mola wetu kanipa wana inti kamba-yi yanikunire mashaka.”
GEN.41.53	Wekala wingi wa siku, sambi, ipita myaka saba ya neema ire inti ya Miswiri. 
GEN.41.54	Kweli-kwelini Yusufu vyaambire vire, vikuna novire-novireni. Wingira wakati wa njala myaka saba. Inti nyengine, wanu wákilalamika na njala, fala inti ya Miswiri víkiwapo vyakurya. 
GEN.41.55	Wakati wayanzire kuwakola njala wanu wa Miswiri, woka kulebela vyakurya ka nfalume Firyauna. Iye kawajibu kaamba javi: “Ukani mukasowere na Yusufu. Vyaasaka kukwambirani vyonse, ndi novyo! Mukubali.”
GEN.41.56	Paizidire njala kuwa nyingi muinti mure piya, Yusufu kafungurira piya arumaze za vyakurya akanza kuworiza wanu vyakurya. 
GEN.41.57	Bandi ya javyo, inti nyengine piya za baidi, wákilawa wanu wakija Miswiri ka Yusufu kuuza vyakurya, konta ulumwengu piya njala ikiwa nyingi.
GEN.42.1	Njala yenera mpaka Kanaa, nzee Yankubu wakati wejiwe kuwa Miswiri viwapo vyakurya, kaweta wanawe akiwambira javi: 
GEN.42.2	Omi nisikira kuwa Miswiri viwapo vyakurya, ukani mukauze tije tirye, tisije kufwa njala. 
GEN.42.3	Noparepare, wakilawa wanduze Yusufu kumi, wakilayana na wawa yawo safari ya kuka Miswiri kuuza vyakurya. 
GEN.42.4	Falakini, Yankubu amwasire Benjami nduye Yusufu mama yawo mmoja na wawa yawo mmoja kuka onse na wanduze, sababu ya kumopereza asimpate mashaka. 
GEN.42.5	Kweli! Wana wa Yankubu ware, wakilongózana na wenziwawo wakúka kuuza vyakurya, konta piya inti ya Kanaa íkikola njala pakulu.
GEN.42.6	Kwa kuwa Yusufu ndi ákiwa waziri wa Miswiri, iye ndi akilavya ámuri wakuriziwa vyakurya wanu wa kulawa kaya za baidi. Ntamana wanduze wakúka ka Yusufu kuuza vyakurya vire. Nakufika, wasujudi. 
GEN.42.7	Yusufu na kuwawona wanduze, kawejiwa fala karitenza kamba saawejiwa. Akiwadairi ka kuwenyukira, “Umwe mwankulawa ndepi?” Ewo wakijibu: “Ofwe tankulawa Kanaa! Tija kuuza vyakurya.” 
GEN.42.8	Pare Yusufu ire kawejiwa wanduze, ila wanduze awamwijiwe. 
GEN.42.9	Yusufu kwa mpunde noure, kakumbukira miloto yákilotanga ire. Akiwambira wanduze javi: “Pá! Umwe muwa manasonde. Epa muja kusondera inti-yi muwone siiri zetu piya, nakisa muje mutándibu!” 
GEN.42.10	Wanduze ware wankaidi wáamba: “Nfalume, usitidanizire javyo! Ofwe watumisi wako, epa tija na niya ya kuuza vyakurya basi. 
GEN.42.11	Ofwe piya wawa yetu mmoja, atiri manasonde, kwetu tiwa wanu wa kuinshimiwa.”
GEN.42.12	Yusufu kaamba javi: “Sukwaminini, umwe muja kutiwona vyatiinshi inti yetu-yi mupate kwijiwa siiri yetu.” 
GEN.42.13	Ewo wakizidi kumwambira tena: “Ofwe tiwa watumisi wako, ofwe tikwikala Kanaa. Piya tiwa wana kumi na wawiri, wawa yetu mmoja. Na nduyetu kifindi timwasa ukaya na baba, ila nduyetu mmoja aapo.” 
GEN.42.14	Yusufu akiwajibu akamba: “Vyanambire novyo ndi novyo, umwe muwa manasonde. 
GEN.42.15	Nílapa kwa zina ra Firyauna kweli yenu ikwijiwikana. Na epa amulawa mpaka aje nduyenu kifindi. 
GEN.42.16	Alawe munu mmoja oke akantware nduyenu kifindi Benjami, basi, musaka kubaki-mwe piya mufungiwe. Javyo nukwaminini kuwa mwankusowera kweli. Konta umwe muwa manasonde; nílapa kwa zina ra Firyauna.” 
GEN.42.17	Akiwataya piya ware nkalaboshu muda wa suku natu.
GEN.42.18	Suku ya tatu, Yusufu akiwalavya akiwambira javi: “Omi niwa munu wa kumopa Mola wetu. Epa kunusurika kwenu mutende kinu kimoja 
GEN.42.19	kamba mwankusema kweli, basi munu mmoja ábaki nkalaboshu-mu, wengine-mwe muludi muke kwenu, musukure vyakurya mukawape jamaa zenu. 
GEN.42.20	Nakisa, mukaje naye nduyenu kifindi Benjami. Mukija naye, nukwamini kuwa kweli, fala mukitowa kuja naye, sukwaminini. Mukitenda piya vyanamba-vi nukwaminini kuwa kweli ámuri manasonde.” Kweli, piya ware wakubali kutenda novire. 
GEN.42.21	Sambi, wengira kukumbukira makosa awâkosire sababu ya Yusufu. Wáamba: “Kweli ofwe tinkosa nduyetu. Sababu wakati watilébele timmonere utungu, tijiwa shida ya roho yake, fala avitiyerire. Ntamana ankutipata eya mashaka-ya!” 
GEN.42.22	Rubeni kawajibu wanduze kaamba: “Mwaja! Omi sukwambireni pare vyema? Kuwa musinsause kisimana-yu, fala umwe amusakire kummonera utungu. Mwaja Mwankuwona?” mashaka atipata-ya piya, atipata sababu ya damu yake. 
GEN.42.23	Falakini wakati wawakisowera, awákijiwa kuwa Yusufu ire kankusikira vyawamba vire, sababu ákiwapo nopare munu wa kusikira akimwambira Yusufu. 
GEN.42.24	Noparepare, Yusufu ire kawatánuka aba akanza kurira. Nakisa kaludira nopare kusowera nawo, akintwala Ansumani akinfunga piya wakimmona. Wanduze Yusufu wakiludi Miswiri. 
GEN.42.25	Yusufu kawatuma wakolakazi wake akamba: “Aya, mutayirire vyakurya mmasaku zawajire nazo-zo na kila mmoja munludisire nzuruku wake. Nzuruku-wo mutaye julu ya saku ndipo mufunge. Mukisa muwape vyakurya vya kupita wakirya munjira.” Wakolakazi ware wakitenda piya novire.
GEN.42.26	Ware wakitwala vyakurya vyawo vire wakipakira mmaburu, wakúka vyawo. 
GEN.42.27	Woka, riwaswera. Watafiti pakulala. Akilawa mmoja, kafungula saku yake alavye cakurya ampe buru wake arye. Kwefya riso, kawona nzuruku wake julu ya saku! Wé! 
GEN.42.28	Akiwambira wanduze akamba: “Mamá! Muwone vinu, nzuruku wangu uwa nsaku-mu! Waludisa!” Piya wengira kushanga na kopa. Wengira kudairiyana watupu: “Evi ndi vyepi tena? Ofwe Mola wetu kankutenendesa mwaja?”
GEN.42.29	Wakati wawafikire Kanaa, wengira kumwereza wawa yawo piya vikunire nsafari yawo, wakamba: 
GEN.42.30	“Ire mwana munu ire, waziri wa Miswiri ire, aatinang'anize sana. Katiwona ofwe kuwa manasonde kamba tuka kusondera inti yake. 
GEN.42.31	Ofwe tinjibu, timwambira kuwa atiri manasonde, tiwa wanu wa kweli. 
GEN.42.32	Piya tiwa wana kumi na wawiri, piya wawa wetu mmoja. Ila nduyetu mmoja kâsika atijiwa kokire na nduyetu kifindi kabaki na baba Kanaa. 
GEN.42.33	Akilawa waziri ire katambira javi: ‘Omi nanawo namuna moja yakwijiwa kuwa umwe muwa wanu wa kweli. Javi: Piya-mwe ábaki munu mmoja nomi, wengine-mwe muludi muke kwenu Kanaa, musukure-pa vyakurya mukawape jamaa zenu sababu kuwa njala. 
GEN.42.34	Fala sambi, mukaje naye nduyenu kifindi. Javyo nikwaminini kuwa kweli ámuri manasonde, muwa wanu wa kweli. Nakisa, ninfungula nduyenu Ansumani na mútenda biyashara zenu.’ ”
GEN.42.35	Na kumimina saku zawo zire, kila mmoja kasingana nzuruku wake nsaku nomure ufindíkiwe. Nakuwona javire, uwéngira wofi pamoja na wawa yawo. 
GEN.42.36	Akilawa wawa yawo Yankubu akiwambira javi: “Piya-mwe mulangela niwaperederi wanangu piya. Onani! Yusufu aapo. Ansumani novyo aapo. Sambi epa musakula muntware Benjami muke naye. Mwinsho mashaka piya angu omi.” 
GEN.42.37	Kalawa Rubeni kanjibu wawaye kaamba javi: “Baba, omi níritaya udumãi wa kuka naye Benjami na kunludisa. Kamba sinludise, wanangu wawiri muwólaye.” 
GEN.42.38	Akilawa Yankubu kajibu: “Mwanangu Benjami amuka nawo. Konta nduye kafwa iye kabaki yeka yake nkati ya wana wawiri wa Raheli. Cikinkuna kinu nsafari nikuja kufwa na úzuni.”
GEN.43.1	Njala ingira kuzidi inti ya Kanaa! 
GEN.43.2	Jamaa zake Yankubu na wanawe wakati waviwesire piya vyakurya vyawajire nawo kulawa Miswiri, Yankubu kawambira wanawe javi: “Ukani Miswiri mukauze tena vyakurya tije tirye.” 
GEN.43.3	Akilawa Yuda kakumbukira kaamba javi: “Umwe, munu ire katilaiza sana-sana kuwa kamba atukire naye nduyetu kifindi, iye aatipokerera. Kamba mukubali kuka naye, ofwe tukuka atikatala kuka. Konta iye kamba javi: ‘Mukija na nduyenu nukupokererani, fala mukitowa kuja naye sukupokererani. 
GEN.43.4	Mukimwasa nduyetu kuka pamoja nofwe, tukuka kuuza vyakurya. 
GEN.43.5	Falakini kamba amumwasire kuka pamoja nofwe, atuka, kamana mwananlume ire kure katilaízira kuwa tisuke kuwonana naye satukire naye nduyetu-yu.’ ” 
GEN.43.6	Akilawa Iziraeli akamba: “Mbana múnisalamurira mashaka javi? Noyo mukimwambirirani kuwa muwa naye nduyenu kifindi?” 
GEN.43.7	Ewo wajibu javi: “Umwe, noyo katidairi vinu vingi. Katidairi mainsha etu ofwe pamoja na jamaa zetu piya, nakisa katidairi javi: ‘Nomwe wawa yenu kawapo hai?’ Katidairi tena: ‘Amuna nduyenu mwengine tena?’ Sambi ofwe ítilazimu tinjibu ca ari kutidairi, wala atijiwe kuwa átambira tuke naye nduyetu.” 
GEN.43.8	Akilawa Yuda kamwambira wawaye javi: “Mwaseni Benjami-yu tuke naye kwa ajili yangu omi. Ofwe tílawa sambi-pa tukuka kuuza vyakurya, ipate umwe nofwe, pamoja na wanetu tisifwe njala. 
GEN.43.9	Omi nirigabizi iye na cisaka kukuna conse kamba siludire naye, makosa na mashaka piya angu omi ka Mola. 
GEN.43.10	Ewu wakati-wu tiludire mara mbiri, fala tankukawa.”
GEN.43.11	Akilawa wawa yawo akiwambira akamba: “Kwa kuwa aipo namuna nyengine tena, tendani javi: tayani nsaku viripo vyonse musukure mukapereke. Sukulani vinu vya mana viri nkaya-mu: balsamu, ansali na mafuta a kunuwira sana. 
GEN.43.12	Na musukure nzuruku kiyasi zaida ya mara mbiri, konta mujuzi mukaludise nzuruku wa musingane nkati ya saku zamujire nazo, iye ájuzi kusiyanika. 
GEN.43.13	Nsukureni nduyenu kifindi Benjami muke naye, ukani upesi mukawayi kunsingana. 
GEN.43.14	Na Mwenyezimungu wa uwezo piya akakuwonereni utungu na akubali kumwasa nduyenu ari eko-yo pamoja na nduyenu Benjami-yu, piya muludi muje kuno. Siti nikubali kuwaperederi wanangu, avi nitende mwaja!”
GEN.43.15	Basi, wana wa Yankubu wakitwala vinu vire na nzuruku ure kiyasi ca zaida ya marambiri, wakúka Miswiri pamoja na nduyawo Benjami. Pawafikire Miswiri, wakúka wakisowera naye Yusufu.
GEN.43.16	Yusufu wakati wammonire Benjami pamoja na wanduze, kamwita amiri wa nyumba yake kamwambira javi: “Watware ewa wanu-wa uke nawo kwangu. Munsinje nyama mmoja epikiwe sana-sana, konta nukuja kurya nawo nsana.” 
GEN.43.17	Amiri ire karinganya piya vyambiriwe na Yusufu vire, kawatwala wanu ware koka nawo kunyumba ya Yusufu. 
GEN.43.18	Wakati wawafikire kunyumba kure, wengira kopa. Noparepare, wengira kwambirana watupu: “Fala awatipereke kuno sababu ya nzuruku úkiwa mmasaku ure? Sambi ndi pawasaka kutandibu, podi watinyanganya maburu wetu na ofwe piya podi watitwala kutituma kamba watwana wawo.” 
GEN.43.19	Nakufika panryango, amiri ire wamwambira javi: 
GEN.43.20	“Tafadali mwenye! Ofwe tija nokuno safari ya kwanza kuuza vyakurya. 
GEN.43.21	Wakati watiludire tikuka kwetu, ritiswera munjira, tikitula vinu vyetu tisakure mahala tilare. Noparepare, tifungula saku tilavye vyakurya. Nakufungula saku zire, julu kawenye, kila munu kasingana nzuruku wake wakuríngana ufindíkiwa na epa tija nawo. 
GEN.43.22	Nakisa tija nawo nzuruku mwengine tiuze vyakurya tena. Ofwe atimwijiwa munu ataire nzuruku nkati ya mmasaku mure.” 
GEN.43.23	Amiri ire kawajibu kaamba: “Ikalani mutengemane, musope. Omi nîpokerera nzuruku wa muuzire vyakurya. Eyo rehema yenu kakupani Mola wetu, kwa uwezo wake kakupani ewo nzuruku-wo.” Amiri ire akúka akintwala Ansumani akija naye nopare pawakiwa pare. 
GEN.43.24	Nakisa, kawapitisa nnyumba kawapa maji wosa maulu na akitwala cakurya akiwapa maburu wawo ware. 
GEN.43.25	Na ewo wakitengeza vinu vyawasukure kuja kumpa Yusufu, konta wasikira kuwa wakuja kurya naye pamoja.
GEN.43.26	Wakati wajire Yusufu, wampa vinu vyawasukure vire, wakinama mbere yake wakisujudi. 
GEN.43.27	Yusufu akiwadairi habari, nakisa akiwadairi: “Mwaja, wawa yenu! Noyo nkulungwa-yo kankupasari mwaja? Kawapo nkomu?” 
GEN.43.28	Wakijibu wakamba: “Baba yetu kawapo, ntwana wenu kankupasari vyema. Piya ware viswa wakinamisira pansi.” 
GEN.43.29	Wakati noure, Yusufu akinula kiswa cake akimmona Benjami, nduye mama yawo mmoja. Noparepare akiwadairi javi: “Eyu ndi nduyenu kifindi wamukinambiranga habari zake? Mola wetu akujanliye, mwanangu.” 
GEN.43.30	Kwa upesi Yusufu kalawa mahala pare. Masozi akimyengayenga kwa sababu ya kummonera utungu nduye, akingira nyumba mwake akanza kurira. 
GEN.43.31	Pesire kurira, kataya kumaso, akilawa akija akikala nopare, akamba: “Aya tukeni tirye.” 
GEN.43.32	Yusufu katuririwa kurya kure meza yake yeka, wanduze ware meza yawo na meza nyengine tena wakituririwa wanu wa Miswiri watupu, konta dini yawo ikikataza kurya pamoja na wanu wa Iziraeli. 
GEN.43.33	Wanduze Yusufu wekaziwa mbere kawenye na watengiwa de-de-de kamba vyawafulatane kupongoriwa, kwanza nkulu mpaka wa mwinsho. Pawawonire javire, washanga wengira kunang'anizana watupu. 
GEN.43.34	Na wapewa kurya noko kapewe Yusufu noko, fala Benjami katairiwa kurya kwingi zaida ya mara natu kuwapunda piya ware. Piya ware wakírya pamoja na Yusufu wakitenda radi.
GEN.44.1	Nakisa, Yusufu akimpa ámuri amiri wa nyumba yake akamba: “Saku za ewa wanu-wa, utayiririse vyakurya mpaka zijare, vyawasaka kukidiri kusukula vyonse na nzuruku wajire nawo kila munu, utaye nsaku mwake uwaludisire. 
GEN.44.2	Sambi, utware kopo yangu ya parata utaye nsaku ya mwana kifindi, pamoja na nzuruku wake.” Kweli, neye akitenda piya kamba vyambiriwe na Yusufu. 
GEN.44.3	Pakucere, subuu namapema, wanduze Yusufu wakilaya wakiwapanda maburu wawo wakúka vyawo. 
GEN.44.4	Wakati wawalawire nkaya mure, sawanamba kufika baidi, Yusufu ire kantuma amiri wake akamba: “Wafulate wanu ware upesi ukawambire javi: ‘Umwe mutendiwa vyema, mbena muripa mabaya? 
GEN.44.5	Mbana mwiwa kopo yanyweranga mwenye wangu? Na iye álauzanga sengere na noyo kopo-yo. Vinyata futi vyamutendire-vi!’ ” Atuma javyo ndi Yusufu.
GEN.44.6	Amiri ire akilawa. Pawafíkirire, akiwambira piya vyaambíriwe na Yusufu. 
GEN.44.7	Ewo wakinjibu: “Mbena mwenye mutisowerera javyo? Ofwe atiwaza kutenda kinu kamba eco. 
GEN.44.8	Onani! Safari ya kwanza ofwe tisingana nzuruku mmasaku Kanaa, fala tikidiri kusukula kuja kukupani. Sambi tísaka kuwaza mwaja kwiwa parata au oru nnyumba ya mwenye wenu? 
GEN.44.9	Ofwe mmojawapo wamusaka kunsingana nawo kopo onse, olaiwe, na ofwe piya tikuwa watwana wenu.” 
GEN.44.10	Akilawa amiri ire kaamba: “Ingawa mukwamba javyo, fala omi wanisaka kunsingana nawo kopo onse, noyo ndi ntwana wetu. Umwe piya amuna makosa.” 
GEN.44.11	Piya wakangupa wakitula saku zawo pansi na kila munu akifungula saku yake upesi-upesi. 
GEN.44.12	Neye, akisakula kopo ire kwanza saku ya nkulu mpaka akisiriza ya kifindi. Kopo ire akisingana nsaku ya Benjami! 
GEN.44.13	Basi ware wakipapula mavazi awo, sababu ya úzuni na kila munu akitwala nzigo wake wakipakira mmaburu mwawo wakiludira nyuma.
GEN.44.14	Yuda akiwalongoza wanduze mpaka kunyumba ya Yusufu na Yusufu wansingana aripo, basi, piya wakinama mpaka pansi kumpa inshima. 
GEN.44.15	Yusufu akiwadairi: “Umwe mwenenda mwaja mukitenda kinu kamba javi? Amwijiwa kuwa omi nikwijiwa kulauza sengere kwijiwa kila kinu?” 
GEN.44.16	Akilawa Yuda akinjibu akamba: “Ofwe atina ca kusowera wala atina ca kwamba. Tiseme kinani tena vyamusaka kutamini kuwa tankusowera kweli? Epa Mola wetu kolota madambi etu, ofwe watwana wenu. Ofwe pamoja na asinganiwe nawo kopo-yu.” 
GEN.44.17	Sambi Yusufu akamba: “Omi sitenda kinu kamba javyo! Asinganiwe nawo kopo yangu onse, noyo ndi ntwana wangu. Umwe wengine-mwe ukani salama ka wawa yenu.”
GEN.44.18	Basi, Yuda akisengereza karibu ya Yusufu akamba: “Tafadali mwenye! Nílebela munipe riusa nisowere kweli. Wala musikimiwe nami, konta umwe muwa kamba nfalume Firyauna. 
GEN.44.19	Umwe mwenye mutidairi javi: ‘Umwe wawa yenu kawapo hai?’ nakisa mutidairi tena: ‘Muwa nawo nduyenu mwengine?’ 
GEN.44.20	Ofwe tijibu javi: ‘Wawa yetu angari hai, fala koluvala na tiwa nawo nduyetu kifindi. Nduyetu kifindi wawa kampongola oluvare novyo. Iye kuumama kabaki yeka konta nyenyeye kafwa. Wawa ndi mwana wampenda pakulu.’ 
GEN.44.21	Ikisa, mutambira tije naye nduyetu kifindi, konta múkisakula kummona. 
GEN.44.22	Ofwe tikijibu kuwa wawaye ansákisa, akimwasa akija kuno kolo akufwa. 
GEN.44.23	Umwe mutambira mwaamba: ‘Kamba amujire naye kifindi sukupokererani.’
GEN.44.24	Wakati watifikire kwetu, ka ntwana wenu baba yetu, timwambira piya kamba vyamutilaize. 
GEN.44.25	Sambi, baba akitituma tena nokuno kuja kuuza vyakurya. 
GEN.44.26	Tikilawa ofwe tinjibu táamba javi: ‘Atuka! Anta tuke, ire mwenye ire kure aatipokerera, satukire pamoja na kifindi Benjami.’ 
GEN.44.27	Akilawa ntwana wenu wawa ire kaamba: ‘Umwe mukwijiwa sana-sana kuwa nkawangu Raheli nipongola naye wana wawiri basi. 
GEN.44.28	Mwana mmoja tangu akilawa pakaya-pa mpaka rero sinamba kummona. Nidanizira kuwa kasika au katafuniwa na ndudu wa nundu. 
GEN.44.29	Sambi muntwala-ja eyu mwana abakire-yu? Akúka akimpata mashaka, epo sambi ndi pamusaka kummulaya na uzuni nkulungwa wenu.’ ”
GEN.44.30	Sambi, Yuda akilungira usowezi wake akamba: “Sambi tikiludi tikuka ukaya kamba atukire naye Benjami, 
GEN.44.31	wakati wasaka kusikira wawa, nowo wakati-wo neye akufwa nfululu, konta mainsha a wawa piya kantejemera mwanawe Benjami noyu. Epo ndi patisaka kupata makosa a kumulaya na jitimai nkulungwa wetu. 
GEN.44.32	Visitoshe, omi niritaya udumãi ka wawa nirigabizi nnemba-yu, namba javi: ‘Kamba siludire naye nnemba-yu, nkati ya mainsha angu cinipate kinu ka Mola wangu.’ 
GEN.44.33	Ntamana, nukulebelani fadari munase omi nikare-pa kamba ntwana wenu, mumwase nnemba-yu aludi oke ukaya na wanduze. 
GEN.44.34	Omi nísaka kuludi mwaja kuka ukaya sanukire na Benjami? Omi avinajibu kummona wawa akimpata mashaka.”
GEN.45.1	Yusufu wakati wasikire usowezi wa Yuda, aakidirire kuhitamili. Akiwambira wakolakazi wake, akamba javi: “Lawirani panja!” Iye akibaki yeka. Noparepare akirijiwisa na wanduze. Wakati-wo áwerepo nkolakazi wake anta mmoja. 
GEN.45.2	Noparepare, akanza kurira pakulu, wanu wa Miswiri piya wakipata habari, na nfalume neye kwake zinfika habari. 
GEN.45.3	Noure mpunde ure, Yusufu akiwambira wanduze javi: “Yusufu ire ndumi! Nisikitika! Wawa angari hai?” Fala wanduze wakati wawansikire javire wasusuka na awakidirire kujibu kinu.
GEN.45.4	Akilawa Yusufu akamba: “Tafadali sengerezani karibu.” Ewo wakisengereza. Iye akanza kuwambira: “Omi ndi nduyenu Yusufu! Nomi wamúniuzanye Miswiri kuno, basi ndi nomi! 
GEN.45.5	Fala sambi musifazaike wala musirijute sababu ya kuniuzanya Miswiri kuno. Kamana nija kuno kwa kusaka ka Mwenyezimungu! Iye ndi anilongoze kuno kuja kukengera mainsha enu pamoja na mainsha a wanu piya. 
GEN.45.6	Epa yankupita myaka miwiri ya njala Miswiri. Na ainamba, iwapo tena muda wa myaka mitanu, akuja kuvyariwa mbeyu wala kuvuniwa cakurya. 
GEN.45.7	Mwenyezimungu kanipereka kuno kwa kúdura zake, ipate muvuke mainsha enu eyi inti-yi pamoja na ujukulu wenu. 
GEN.45.8	Basi, umwe sumunipereke kuno, nija kwa kusaka ka Mwenyezimungu. Iye kanitula niwe nkulungwa wa mashauri a Firyauna na nigabiziwa kuudumu nyumba ya nfalume. Na iye kanipa cewo ca ufalume nilongoze inti piya ya Miswiri. 
GEN.45.9	Sambi, muludi upesi muke mpaka ka baba mukamwambire kuwa mwanawo Yusufu katumiza kusema javi: ‘Mwenyezimungu kanitula cewo ca waziri muufalume wa inti piya ya Miswiri. Basi wasikawe waje upesi. 
GEN.45.10	Mukuja kwikala karibu nomi inti ya Gosheni, umwe na wanenu, pamoja na wajukulu wenu, na ng'ombe zenu, makondoo wenu, na vinu vyenu piya, 
GEN.45.11	konta íbaki myaka mitanu ya njala, omi avinajibu kukupatani mashaka. Mukikala inti ya Gosheni, omi nukupani vyakurya umwe na jamaa piya pamoja na mifuwo, acikutowani kinu.’ 
GEN.45.12	Onani! Piya-mwe pamoja na nduyangu Benjami muwa mashahidi kuwa omi mwanyewe ndi niri kukwambirani javi. 
GEN.45.13	Mukamwijiwise wawa piya swifa zangu Miswiri kuno na mukaseme piya vyamuri kuwona kuno. Epa ukani upesi mukaje naye wawa!” 
GEN.45.14	Nakisa, Yusufu akimpatika nduye Benjami, wápatikana kuno wakirira wó wawiri. 
GEN.45.15	Sambi, Yusufu akiwapa beju wanduze piya kuno akirira. Ikisa wanduze ware zikiwapata nguvu wakanza kusowera nawo nduyawo.
GEN.45.16	Pazifikire habari ka nfalume Firyauna kuwa wanduze Yusufu waja, nfalume akifurahi pakulu sana pamoja na wakolakazi wake. 
GEN.45.17	Firyauna akimwambira Yusufu: “Wambire wanduzo wapakire mizigo mmaburu mwawo, waludire kwawo Kanaa. 
GEN.45.18	Nakufika Kanaa, wantware wawa yawo pamoja na jamaa zake waje kuno. Omi níwapa mahala pema pakwikala Miswiri kuno na wakuja kurya piya vinu vyema viripo nkaya-mu. 
GEN.45.19	Omi núkutumani mukawambire kuwa woke na maringisho wakapate kuja na waka wawo na wana wawo na wasikose kuja na wawa yawo. 
GEN.45.20	Wasiuzúnike sababu ya kwaribika vinu vyawo, konta, vinu vyema piya viri nkaya-mu vikuja kuwa vyawo.”
GEN.45.21	Basi wana wa Iziraeli wakitenda novire. Yusufu akiwapa maringisho na vyakurya vya kurisukuza, kamba vyaambire Firyauna. 
GEN.45.22	Akiwapa kila mmoja mavazi mapya, falakini Benjami akimpa vipande miya natu vya parata na akimpa mavazi pari ntanu za nguwo za kwaluriza. 
GEN.45.23	Yusufu akimperekera wawaye maburu shirini, kumi wakisukuziwa vinu vyema-vyema vya Miswiri. Wengine kumi wakisukuziwa tirigu na vyakurya vya kurisukuza wawa yawo wakati wasaka kuja. 
GEN.45.24	Yusufu ire akilayana na wanduze sana-sana na wakati wa kulawa akiwalaiza akamba: “Musipite mukumana munjira.”
GEN.45.25	Wanduze Yusufu wakilawa Miswiri, wakuka wakifika mpaka Kanaa ka wawa yawo. 
GEN.45.26	Na kufika, wakanza kumpa habari wawa yawo, wakamba: “Yusufu kawapo hai! Iye ndi ataware inti piya ya Miswiri!” Basi, wakati wawa yawo wasikire javire katajabu pakulu futi “Wé! Mwanangu javi?” wala aakamini. 
GEN.45.27	Sambi, na kwisa kwereziwa piya vyaambire Yusufu vire na pawonire maringisho aperékiwe kuja kuntwala oke Miswiri are, Yankubu kafurahi na kawa radi. 
GEN.45.28	Akilawa Yankubu kaamba: “Omi sina ca kwamba tena! Mwanangu angari hai? Omi vinajibu nimone mwanangu saninamba kufwa!”
GEN.46.1	Yankubu kasafiri pamoja na vinu vyake piya vyaapatire, akuka mpaka kaya ya Beresheba, usiku akinsinja nyama akitenda kafara ya Mwenyezimungu, Mwenyezimungu wákinfulatanga wawaye Izaki. 
GEN.46.2	Noure usiku ure, Yankubu ukimwisukira nloto kulawa ka Mola wetu, akilota akitiwa: “Yankubu, Yankubu!” Iye akitika: “Labeka, omi!” 
GEN.46.3	Akimwambira javi: “Omi ndi Mwenyezimungu mwanyewe, Mwenyezimungu wa wawayo. Basi usope kuka Miswiri, ukifika eko núkutenda ukuwa na ariya wengi. 
GEN.46.4	Omi na uwe tífika pamoja Miswiri. Nakisa, uwe na wajukuluwo ka ukweli Omi-pa nukuludisani mukuja tena noyi inti-yi. Na wakati wausaka kufwa, Yusufu ákupulula kumaso!”
GEN.46.5	Sambi Yankubu akilawa Beresheba. Iye na jamaa zake piya wakingira mmaringisho aperekériwe na nfalume wa Miswiri are. Wana wa Yankubu wantwala wawa yawo pamoja na waka wawo na wana wawo watoto-watoto, 
GEN.46.6	wakisukula ng'ombe zawo na piya vinu vyawapatire Kanaa, wakisamira Miswiri. 
GEN.46.7	Yankubu akiwasukula wanawe waka na walume pamoja na wajukuluwe, akiwajumulanisa jamaa zake piya, akuka nawo Miswiri.
GEN.46.8	Eya ndi mazina a wajukuluwe Yankubu wokire Miswiri, yani, Yankubu na ujukulu wake:
GEN.46.8	Rubeni, mwana wakwanza wa Yankubu, 
GEN.46.9	na wana wa Rubeni wakwitiwa Hanoki, Palu, Hesironi, na Karmi. 
GEN.46.10	Wana wa Ansumani wakwitiwa Yemuweli, Yamini, Ohadi, Juankim, Sohari, na Shauri, mwana wa muka mmoja wa Kanaa. 
GEN.46.11	Wana wa Lawi, wakwitiwa Gerishoni, Kohathi, na Merari. 
GEN.46.12	Wana wa Yuda, wakwitiwa Eri, Onani, Shela, Peresi, na Zera. Pamoja na wana wawiri wa Peresi wakwitiwa Hesironi na Amuri. Falakini Eri na Onani wafwa
GEN.46.13	Wana wa Isakari, wakwitiwa Tola, Puva, Yashubu, na Shimroni. 
GEN.46.14	Wana wa Zabuloni, wakwitiwa Seredi, Eloni, na Yaleeli. 
GEN.46.15	Ewa ndi wana wa Leya, wapongore nawo Yankubu inti ya Mezopotamiya, kunsanganya pamoja na Dina mwanawe muka. Wakitimu piya wanu talatini na watatu.
GEN.46.16	Wana wa Gadi, wakwitiwa Sefoni, Hagi, Shuni, Eshboni, Eri, Arodi, na Areli. 
GEN.46.17	Wana wa Asheri, wa kwitiwa Imna, Ishva, Ishvi, Beria, na nlumbwawo wakwitiwa Sera. Wana wa Beria, wa kwitiwa Heberi na Malkieli. 
GEN.46.18	Ewa ndi wana wa Zilpa, wapongore nawo Yankubu. Kamana Zilpa kâpewa Leya na wawaye kuntumikira. Wakitimu piya wanu kumi na sita.
GEN.46.19	Wana wa Raheli muka wa Yankubu, wakwitiwa Yusufu na Benjami. 
GEN.46.20	Yusufu ákiwa nawo wana wawiri, wa kwitiwa Manase na Efraimu, wana wapongoriwe inti ya Miswiri. Ewa wana-wa kâpongola naye Asenati mwana wa Potifera nkulungwa wa dini inti ya kwitiwa Oni. 
GEN.46.21	Wana wa Benjami wa kwitiwa Bela, Bakari, Ashbeli, Gera, Naamani, Ehi, Roshi, Mupimu, Hupimu, na Ardhi. 
GEN.46.22	Ewa ndi wana na ujukulu wa Yankubu na Raheli. Kuwasanganya piya wákiwa wanu kumi na wane.
GEN.46.23	Mwana wa Dani, wakwitiwa Hushimu. 
GEN.46.24	Wana wa Naftali, wakwitiwa Yaseeli, Guni, Yaseri, na Shilemu. 
GEN.46.25	Ewa ndi wana na ujukulu wa Yankubu na Bila njakazi wa Rakeli, kamana Bila kâpewa Rakeli na wawaye kuntumikira. Wakitimu piya wanu saba.
GEN.46.26	Kuwasanganya wanu wôkire nawo Yankubu Miswiri wanawe pamoja na wajukuluwe, kuwasa wakweze, piya wákiwa wanu sitini na sita. 
GEN.46.27	Wana wa Yusufu wapongoriwe Miswiri wákiwa wawiri. Basi sambi, kuwasanganya piya jamaa za Yankubu, wakati wawajire Miswiri piya wákiwa wanu sabini.
GEN.46.28	Sawanamba kufika, Yankubu kantuma mwanawe Yuda oke upesi ka Yusufu akamwambire aje wasimanane na wawaye Gosheni. Newo wakifika kaya ya Gosheni. 
GEN.46.29	Yusufu ire akaamuru, ukitengeziwa nkukuta wake sana-sana, akilawa akuka Gosheni. Pafikire Gosheni, akiwonana na wawaye wakipatikana. Yusufu akisikitika akanza kurira kuno wakapatane novire sana-sana. 
GEN.46.30	Akilawa Iziraeli akimwambira Yusufu akamba: “Epa sambi anta nifwe sikinu, konta nukushuhudiya mwanangu, nukuwona, kweli kuwa hai.” 
GEN.46.31	Nakisa, Yusufu akiwambira wanduze pamoja na jamaa za wawaye, akamba javi: “Omi nikifika, nukuka nikamwambire Firyauna nfalume wa Miswiri, nimpe habari kuwa wanduzangu na jamaa za wawa wákiwa Kanaa, waja tikare onse nokuno. 
GEN.46.32	Nukuka kumwambira nfalume kuwa kazi yenu ndi kufuwa na kusunga manyama. Na epa muja nawo ng'ombe, makondoo pamoja na vinu vyenu piya. 
GEN.46.33	Nfalume akukudairini kazi yenu ya mwijiwa kukola, 
GEN.46.34	mújuzi munjibu mwambe mukwijiwa kufuwa na kusunga manyama basi, muwalanda wakulungwa wenu wafwire mida. Mukamba javyo, podi muka kwikala Gosheni, konta wanu wa Miswiri awapatana na wanu wa kusunga mifuwo.”
GEN.47.1	Sambi Yusufu akuka akimpa habari nfalume Firyauna, akamba: “Nfalume wangu, baba na wanduzangu waja kulawa Kanaa, mwanisowera-mu, wawa Gosheni. Waja nawo ng'ombe zawo, na makondoo wawo, pamoja na vinu vyawo piya.” 
GEN.47.2	Yusufu akiwatwala wanduze watanu, akuka akiwolota ka nfalume. 
GEN.47.3	Firyauna akiwadairi wanduze Yusufu: “Umwe kazini yamwijiwa?” Ewo wakijibu: “Ofwe kazi yetu kufuwa na kusunga makondoo, kamba vyawákitendanga wababu zetu.” 
GEN.47.4	Ikisa wakamba tena: “Tija kwikala eyi inti-yi, konta Kanaa hapana anta minyani ya kurya mifuwo na kuwa njala núsura. Tendani fadili na huruma, mutipe riusa tikare kaya ya Gosheni.” 
GEN.47.5	Firyauna ire kamwambira Yusufu kaamba: “Epa wawayo na wanduzo wakujira. 
GEN.47.6	Eyi kaya-yi iwa mmakono mwako, útenda vyausaka vyonse. Wape kaya ya Gosheni wekare, konta ndi kaya ngema ya kupunda kaya piya ziri nkati ya Miswiri. Na uwatunze kamba wawapo wanu wa kwaminika uwape mifuwo yangu wanisungire.”
GEN.47.7	Yusufu akuka akintwala Yankubu wawaye, akuka naye ka nfalume Firyauna kumolota. Yankubu ire, akinlebelela meema nfalume. 
GEN.47.8	Firyauna akindairi Yankubu: “Kuwa nawo myaka myengapi?” 
GEN.47.9	Akinjibu: “Nanawo umuri wa myaka miya na talatini. Fala myaka yangu aba na mainsha a tabu. Sinamba kufika myaka yawainshire wazee wangu.” 
GEN.47.10	Pawesire kupakanira, Yankubu akinlebelela meema Firyauna ka Mola wetu, na kwisa akilawa akuka vyake. 
GEN.47.11	Yusufu akitondola inti ngema iri nkati ya Miswiri yakwitiwa Ramesesi akimpa wawaye na wanduze, na ewo wakanza kuinshi, kamba vyaambire nfalume Firyauna. 
GEN.47.12	Yusufu akanza kuwarisa piya, wawaye pamoja na wanduze na jamaa zake na piya kila cakurya cawakisaka wasimana conse.
GEN.47.13	Cakurya acíkiwapo anta mahala pamoja, na njala kila suku íkizidi! Wanu wa Miswiri na wanu wa Kanaa wakikuna mashaka a njala pakulu futi. 
GEN.47.14	Yusufu akikusanya nzuruku piya wa Miswiri na Kanaa, wakiuzanyanga tirigu, akuka akipereka ka nfalume Firyauna. 
GEN.47.15	Sambi pawisire nzuruku Miswiri na Kanaa, wakilawa wanu wa Miswiri wakuka ka Yusufu wakimwambira: “Tenda fadili utipe tirigu! Utasa mwaja tikifwa njala konta atina nzuruku?” 
GEN.47.16	Yusufu akiwajibu akamba: “Ikiwa ukwisirani nzuruku, njoni nawo mifuwo yenu tikakanye na tirigu.” 
GEN.47.17	Basi, wanu ware wakamba: “Novyo! Wakiwatwala makavalu, ng'ombe, makondoo na maburu wawo wakuka nawo, Yusufu akikakanya nawo tirigu mpaka mwaka ukisa.” 
GEN.47.18	Paupinduke mwaka, wakimukira tena Yusufu wakamba: “Ofwe nzuruku wetu wisa piya na mifuwo yetu piya iwa mmakono mwako. Sambi atina ca kukupa. Tibaki ofwe na masamba etu basi. 
GEN.47.19	Utasaja novi tikifwa njala? Basi tiuze ofwe pamoja na masamba etu, utipe tirigu tipate mainsha. Ofwe tikuwa watwana wa Firyauna na iye átwala masamba etu. Utipe mbeyu tivyare inti isitaduke langa.”
GEN.47.20	Noure wakati ure Yusufu akimuzira mamasamba are piya Firyauna konta njala ízidi kuwa nyingi. Basi mamasamba are piya akigwirira kuwa a nfalume Firyauna. 
GEN.47.21	Basi, Yusufu akiwatenda watwana wa Firyauna kulawa mwanzo mpaka mwinsho wa inti. 
GEN.47.22	Ila mamasamba a wakulungwa wa dini ozire, kamana ewo wákirya poso rawo, wákiwa na poso rawo ra kulawa ka Firyauna. Ntamana awozanye mamasamba awo.
GEN.47.23	Akilawa Yusufu akiwambira wanu ware akamba: “Epa sambi, piya-mwe muwa wanu wa nfalume pamoja na masamba enu piya. Basi twalani mbeyu-yi mukavyare mmasamba mwenu. 
GEN.47.24	Sambi, ikuwa javi: mukivuna mwawanye mafungu matanu. Mulavye fungu rimoja mumpe Firyauna, mafungu mane akuwa enu mupate mbeyu ya kuvyala mmasamba, na mupate cakurya cenu wanyewe na wanenu pamoja na wanu wari mmanyumba mwenu.” 
GEN.47.25	Ewo wakijibu: “Mwenye, kutivusha, kutolotera wema wako, na ofwe tiwa radi kuwa watwana wa nfalume.” 
GEN.47.26	Kwa javyo, Yusufu akilavya noire shariya ire piya inti ya Miswiri, iri kutumiriwa mpaka rero kuwa: kila munu nkati ya mafungu matanu alavye fungu rimoja ampe Firyauna. Ila masamba a wakulungwa wa dini oziwe kuwa a Firyauna.
GEN.47.27	Basi wanu wa Iziraeli na jamaa zake piya, wakanza kwikala Gosheni, wakipata ruwa nyingi zawenye, wakipongolana wakizidi kuwa wengi. 
GEN.47.28	Yankubu kekala inti ya Miswiri muda wa myaka kumi na saba, mpaka akifika umuri wa myaka miya na arubaini na saba.
GEN.47.29	Paafikire karibu ya kufwa, Yankubu akimwita mwanawe Yusufu, akimwambira javi: “Kamba kweli únipenda, núkulebela uture nkono wako sini ya mpaja wangu unipe ukweli kamba útenda kwa inshima na kauli: usinizike inti ya Miswiri-yi! 
GEN.47.30	Nikifwa, unilavye nkaya-mu ukanizike kawazikiwe wakulungwa wangu.” Yusufu akinjibu: “Nítenda baba kamba vyamunámbira novyo.” 
GEN.47.31	Yankubu kaamba: “Samini mpaka ulape.” Yusufu akilapa, ikisa Yankubu akinamira upande wa kukiswa ca kinanda.
GEN.48.1	Pavisire piya vire, Yusufu akija akambiriwa kuwa: “Wawayo nlwere.” Yusufu akilawa pamoja na wanawe wawiri Manase na Efraimu akuka kumona wawaye. 
GEN.48.2	Pafikire ka wawaye, wakimwambira Yankubu: “Mwanawo Yusufu kaja kukuwona.” Iziraeli akiririmbisa akilamuka akikala pakinanda pake. 
GEN.48.3	Yankubu akimwambira Yusufu akamba: “Mwenyezimungu Mwenyé Uwezo, kaninang'aniza sana kaya ya Luzu kure nkati ya inti ya Kanaa, kanijanliya vyema sana. 
GEN.48.4	Kanambira javi: ‘Ona! Nukujanliya uwe na wanawo mongezeke na nukutenda uwe munu nkulu wa wanu na inti-yi níwapa wajukuluwo wamiliki daima milele.’ 
GEN.48.5	Fala sambi, ona! Wana wawiri wauwapongore Miswiri, kábula saninamba kuja omi kuno, wanangu! Efraimu na Manase wanangu kamba vyawari Rubeni na Ansumani. 
GEN.48.6	Fala wana wausaka kuwapongola nakisa, wakuwa wanawo. Wakifika pakuriti, ewo novyo wáriti kwa zina ra wanduzawo. 
GEN.48.7	Canambira javyo, konta omi wakati wanikiludi inti ya Padani, mamayo Rakeli kanifwira munjira karibu ya kufika kaya ya Efrata (Efrata inti ya Betlehemu), inti ya Kanaa. Nikinzika nopo.”
GEN.48.8	Basi, Iziraeli wakati wawafaamire wana wa Yusufu, akindairi: “Wanawo ndi nowa?” 
GEN.48.9	Yusufu akinjibu wawaye akamba: “Ndi nowa wanangu, ewa ndi wana wanipere Mwenyezimungu niwapongola nkaya-mu.” Akilawa Yankubu akamba: “Tafadali njo nawo kuno niwalebelele meema.” 
GEN.48.10	Wakati-wo Iziraeli ânremera maso sababu ya uzee, aâkikidiri kuwona sana. Wakati wawafikisiwe wana ware karibu yake, akiwakola makono ákiwakapata akiwapa beju. 
GEN.48.11	Iziraeli akimwambira Yusufu javi: “Wé! Omi síkidanizira kuwa nukuwona tena, fala Mwenyezimungu katisimánisa tiwonana pamoja na wanawo.” 
GEN.48.12	Yusufu akiwalavya wana ware pakitondo pa wawaye, akinamisa uso wake akisujudi. 
GEN.48.13	Yusufu akiwatwala wanawe wawiri Manase na Efraimu, Manase nkono sonto, Efraimu nkono nriro, akiwasengereza ka babu yawo. Kwa javyo, Manase ákiwa upande wa nkono nriro wa babuye na Efraimu ákiwa upande wa nkono sonto. Ware akiwatula makono. Efraimu akintula nkono nriro na Manase akintula nkono sonto. Fala upande wa Iziraeli Efraimu kekala nkono sonto, Manase kekala nkono nriro. Javyo Yusufu ire akiwasengereza wana ware ka Iziraeli. 
GEN.48.14	Iziraeli akolosa makono akisiyanisa! Nkono nriro akitula julu ya kiswa ca Efraimu (iye ndi ákiwa kifindi), na nkono sonto akitula julu ya kiswa ca Manase. 
GEN.48.15	Akilebélela meema rikolo ra Yusufu akisema: “Mwenyezimungu wawákenenda wakimwaza babu zangu Iburahima na Izaki, Mwenyezimungu Nsunga wangu tangu mwanzo wa mainsha angu mpaka rero, 
GEN.48.16	Laika wanikingire omi vitendo vibaya piya, noyo Mwenyezimungu-yo akujanliyeni umwe wasimana-mwe! Zina rangu rivume pamoja na wazee wangu Iburahima na Izaki, na mupongolane muwe wengi mulumwengu-mu!”
GEN.48.17	Yusufu, pamonire wawaye akolosa nkono nriro akitula julu ya kiswa ca Efraimu, mmoyo mwake akiwona kuwa vibaya. Akinyanyula nkono wa wawaye kiswa ca Efraimu akitula pakiswa ca Manase. 
GEN.48.18	Yusufu akimwambira wawaye akamba: “Wawa sivyo! Konta eyu ndi anzire kupongoriwa. Mújuzi mulamuse nkono nriro wenu muture pakiswa pake.” 
GEN.48.19	Wawaye ire akikatala akisema javi: “Nikwijiwa mwanangu! Nikwijiwa sana-sana. Manase-yu akuja kuwa na rikolo rake, nakisa akuja kuwa munu nkulu, fala nduye kisimana wake, akuja kuwa munu nkulu wa kuinshimiwa zaida ya nyenyeye, na rikolo rake rikuja kuwa ringi rikwenera mulumwengu.” 
GEN.48.20	Basi ire suku ire, akiwalebelela meema tena akisema: “Mbere yenu, wanu wa Iziraeli wakuja kutumira mazina enu kwa kulebelelana, wakwamba javi: Mwenyezimungu akuture uwé kamba Efraimu au uwé kamba Manase.” Novirevire Iziraeli kântula Efraimu mbere ya Manase. 
GEN.48.21	Nakisa, Iziraeli akimwambira Yusufu: “Ona! Omi niwa karibu ya kufwa, fala Mwenyezimungu akuwa pamoja na uwe, na ákuludisira inti ya babuzo. 
GEN.48.22	Omi nukupa uwe upande mmoja wa inti, zaida wanduzo, inti ya nipatire mmakono mwa waAmori kwa upanga na upinde wangu.”
GEN.49.1	Sambi, Yankubu akitumiza kuweta wanawe, akiwambira javi: “Njoni kuno mujumane pamoja nukwambireni vinu vyamusaka kurindira suku za mbere.
GEN.49.2	Njoni kuno, wana wa Yankubu,
GEN.49.2	mutengemane munsikirize,
GEN.49.2	wawa yenu Iziraeli.
GEN.49.3	Uwe Rubeni, kifundi cangu!
GEN.49.3	Uwe ndi nguvu yangu,
GEN.49.3	mwanzo wa kinakilume cangu!
GEN.49.3	Ukulungwa na nguvu,
GEN.49.3	kuwapunda wanduzo piya.
GEN.49.4	Fala uwe kuwa ncaputu
GEN.49.4	kamba maji a kutimbukira.
GEN.49.4	Auwapunda wanduzo tena,
GEN.49.4	kamana kusezera kinanda ca wawayo,
GEN.49.4	kunsezera nkawangu ntoto,
GEN.49.4	kunjauri wawayo!
GEN.49.5	Simiyoni na Lawi, munu na nduye;
GEN.49.5	maupanga awo watumira kuwanyonga wanu!
GEN.49.6	Mipango yawo ya ubaya, omi sifulata,
GEN.49.6	wala sifika mahala pawajumana,
GEN.49.6	kamana kwa kukimiwa kwawo wamúlaya munu,
GEN.49.6	kwa kutowa utungu wavunja ng'ombe maulu.
GEN.49.7	Níwalani konta ya kukimiwa kwawo,
GEN.49.7	konta wakali pakulu!
GEN.49.7	Níwalani konta ya nyongo yawo,
GEN.49.7	konta awana utungu!
GEN.49.7	Níwatawanya inti ya Yankubu,
GEN.49.7	kila mmoja nímpereka upande
GEN.49.7	mwengine inti ya Iziraeli.
GEN.49.8	Uwe Yuda, wanduzo piya wákusifu!
GEN.49.8	Maaduwi wako,
GEN.49.8	úwapota pasingo kwa makono ako,
GEN.49.8	wanduzo piya wákusujudira.
GEN.49.9	Yuda, uwe kuwa ncamba wa simba!
GEN.49.9	Epa mwanangu, kuludi kukulumbata.
GEN.49.9	Úritandikira pansi úlala úpumula kamba muka wa simba.
GEN.49.9	Nani asaka kuwaza kumyerera?
GEN.49.10	Ngombo ya ufalume, Yuda aapokeriwa tena,
GEN.49.10	wala bakora ya kutawala,
GEN.49.10	aaperederi tena mmakono mwake,
GEN.49.10	mpaka aje mwanyewe,
GEN.49.10	mwenye kuinshimiwa ulumwengu piya.
GEN.49.11	Kwa kwijala fó rútuba nyingi,
GEN.49.11	iye buru wake ánfungira pasina ra muti wa uva.
GEN.49.11	Visitoshe, mwana wa buru,
GEN.49.11	ánfungira pamuti wa uva wa kupakatika.
GEN.49.11	Kwa wingi wa rútuba yawenye,
GEN.49.11	anzu yake áfula na vinyu,
GEN.49.11	kapa rake, áfula na maji a uva.
GEN.49.12	Maso ake apembuka pembuu zaida ya vinyu,
GEN.49.12	meno ake alangala vú zaida ya maziwa.
GEN.49.13	Zabuloni, mekazi ake akuja kuwa karibu ya mwani,
GEN.49.13	kwawo kukuja kuwa kisiko ca mabatela a wacuruzi,
GEN.49.13	mpaka wa inti yake, ukuja kuwa Sidoni.
GEN.49.14	Isakari ndi buru wa nguvu,
GEN.49.14	wa kulala kati-kati ya mizigo.
GEN.49.15	Iye akwijiwa kuwa pooka kupumula,
GEN.49.15	kuwa mahala pema,
GEN.49.15	ntamana akikubali kwinama kupinga mizigo
GEN.49.15	na kukola kazi ya utwana.
GEN.49.16	Dani akuja kuwalamula wanu wake,
GEN.49.16	kamba mmojawapo wa marikolo a Iziraeli.
GEN.49.17	Dani akuja kuwa kamba nyoka mbarabara,
GEN.49.17	kamba nraba munjira vyaaluma muulu wa kavalu,
GEN.49.17	akingwisira pansi mwenye kumpanda.
GEN.49.18	Yarabi Mola wangu! Nukurindira univushe!
GEN.49.19	Gadi akuja kwingiririwa na wevi,
GEN.49.19	fala neye akuja kuwafulata
GEN.49.19	nyuma áwashambuliya.
GEN.49.20	Aseri akuja kuvuna vyakurya vingi,
GEN.49.20	vyakurya vyawasakula mafalume.
GEN.49.21	Naftali ndi mbawala mwenye uhuru,
GEN.49.21	awapóngola wana wema.
GEN.49.22	Yusufu ndi kavalu wa nguvu nyingi,
GEN.49.22	wanawe wa kamba wana
GEN.49.22	wa makavalu nanyenje ya nrimbu!
GEN.49.23	Maaduwi, wakimiyana naye,
GEN.49.23	wasukula masonga wánlumbate wansome,
GEN.49.23	na wamwiníkira nambo wankorese.
GEN.49.24	Falakini upinde wake ungari sana,
GEN.49.24	mmakono mwake kapewa nguvu,
GEN.49.24	kwa uwezo wa Ilahi Mwenye Nguvu
GEN.49.24	wantúkuza Yankubu,
GEN.49.24	kwa zina ra Nsunga nkulu,
GEN.49.24	Gugu ra Iziraeli!
GEN.49.25	Mwenyezimungu wantúkuza wawayo,
GEN.49.25	ákusaidiya, Ilahi Mwenye Rehema ákupa
GEN.49.25	baraka ya nvula ya kulawa binguni,
GEN.49.25	na baraka ya maji a kulawa pansi,
GEN.49.25	pamoja na baraka ya mawere a rútuba
GEN.49.25	na mimba za kupongolana!
GEN.49.26	Baraka za wawayo zishinda baraka
GEN.49.26	ya myango ya daima,
GEN.49.26	ziwa bora zaida ya mavuno a mida.
GEN.49.26	Baraka-zo, ziwe julu ya kiswa ca Yusufu,
GEN.49.26	mwenye kutondoriwa kati ya wanduze.
GEN.49.27	Benjami ndi mmwinzi
GEN.49.27	wa kwangupa kummeya nyama.
GEN.49.27	Subuu ánkola nyama,
GEN.49.27	jironi átonga.”
GEN.49.28	Ewo piya ndi marikolo kumi na mawiri a ujukulu uri Iziraeli. Eyu ndi usowezi wasowere wawa yawo, wakati wawalebelele meema wanawe. Kwa kila mmoja kampa radi yake.
GEN.49.29	Nakisa, Yankubu kâwalaizira wanawe javi: “Omi epa niwa karibu ya kufwa, kuwafulata wakulungwa wangu. Nikifwa, mukanizike pamoja na wakulungwa wangu njonga ra luwanja ra Efroni muHiti. 
GEN.49.30	Kamana jonga riri luwanja ra Makpela, karibu ya Mamre inti ya Kanaa, Iburahima kâuza masamba pamoja na luwanja rake mmakono mwa Efroni muHiti, kuwa wazikiwe jamaa zake. 
GEN.49.31	Nomo njonga-mo, kazikiwa Iburahima na nkawake Sara pamoja na Izaki na nkawake Rebeka; na njonga nomo ninzika Leya. 
GEN.49.32	Ero luwanja-ro pamoja na jonga rake, piya viuziwa mmakono mwa wajukulu wa muHiti.” 
GEN.49.33	Wakati wesire kuwalaizira wanawe, wekare piya pakinanda, noparepare karikunja akiwayi kupumuzika mara moja, akifwa akiwafulata wakulungwa wake wa mida.
GEN.50.1	Basi Yusufu akimwinamira wawaye akanza kurira, akimpa beju. 
GEN.50.2	Yusufu akiwatuma watatibu wake, wantingindire wawaye tiba ya balsamu ipate asivunde. Watatibu wakitwala tiba wakintingindira Iziraeli. 
GEN.50.3	Pazifikire suku arubaini zikitimu suku zake za kupakiwa balsamu, wanu wa Miswiri wakikala matanga mpaka zikitimu suku sabini.
GEN.50.4	Pazipitire suku za matanga, Yusufu akisowera na mawaziri wa Firyauna akamba: “Kamba munipenda, fadari muke mukaseme ka Firyauna, kuwa Yusufu kaamba javi: ‘Wawa kânilapisa kâmba javi: 
GEN.50.5	“Omi epa niwa karibu ya kufwa, fala nikifwa ukánizike kaburi rangu ranisimbire inti ya Kanaa.” ’ Basi tafadali núkulebela unipe riusa nuke sambi-pa nikanzike wawa nikaludi.” 
GEN.50.6	Firyauna akinjibu: “Uka ukanzike wawayo kamba vyaakulapise.”
GEN.50.7	Basi Yusufu pokire kunzika wawaye inti ya Kanaa, kôka na mawaziri wa Firyauna pamoja na wakulungwa wa ufalume na wakulungwa piya wa inti ya Miswiri, piya wôka kuzika. 
GEN.50.8	Rikilawa piya rikolo ra Yusufu, wanduze, na jamaa zake piya inti ya Gosheni, wakibaki wana, makondoo pamoja na ng'ombe zawo basi. 
GEN.50.9	Piya ware wakilawa naye pamoja, wakiwapanda makavalu wawo, wengine wakingira mmaringisho ukiwa nkonjo nkulu wawenye. 
GEN.50.10	Wakati wawafikire Gorem-Aladi, inti iri ng'ambu ya muto wa Yordani, Yusufu akitenda jambo ra matanga makulu a wawaye suku saba. 
GEN.50.11	Na wanu piya wakikala inti ya Kanaa ware, wakati wawawonire jambo ra matanga rire, wasema waamba: “Wé! Eya ndi matanga makulu a wanu wa Miswiri.” Kwa javyo, mahala pare pari ng'ambu ya muto wa Yordani, wákita Abel-Miswiri. 
GEN.50.12	Wana wa Yankubu ware wakitenda piya sawa-sawa kamba vyawalaíziwe na wawa yawo Yankubu. 
GEN.50.13	Wakinsukula wawa yawo wakuka naye mpaka Kanaa, wakinzika njonga. Paluwanja ra Makpela, mahala pauzire Iburahima pamoja na masamba mmakono mwa Efroni muHiti, mbere ya Mamre, kuwa pawe mahala pake pakuzíkiwa.
GEN.50.14	Yusufu, na kwisa kuzika, akiludira Miswiri iye pamoja na wanduze na wanu piya wokire nawo kunzika ware.
GEN.50.15	Fala sambi, wanduze Yusufu wakati waiwere kuwa wawa yawo kafwa, wasema waamba: “Yusufu ájuzi kukimiwa! Falakini aarirípira mabaya atinténdire?” 
GEN.50.16	Basi, wakitumiza kumwambira Yusufu wakamba javi: “Wawayo kâlaiza sanamba kufwa. Kâamba javi: 
GEN.50.17	‘Nikulebela uwaswamii wanduzo makosa awo na dambi zawo, konta wakutenda ubaya.’ Basi, tafadali tiswamii makosa atikosire, konta nofwe tímwabudu Mwenyezimungu waakimwabudu wawayo.” Yusufu wakati wawamwambire javire, akirinamira kurira. 
GEN.50.18	Ikisa tena, wakija tena wanduze ware wakisujudi wakinkola maulu wakisema javi: “Ona! Ofwe tikubali kuwa watwana wako!” 
GEN.50.19	Yusufu akiwambira: “Namunani? Mbana munopa? Omi niwa Mwenyezimungu? Musinope! 
GEN.50.20	Ndi kweli múnilangela munitende mabaya, fala Mwenyezimungu kapindula katenda meema, ipate vikune evi piya-vi vyamuri kuwona-vi. Mwenyezimungu katenda piya-vi, apate kusunga mainsha a wanu wengi kamba vyatiri kuwona rero. 
GEN.50.21	Basi musope kinu; omi nukurisani umwe piya pamoja na wanenu.” Wakati wambire javire, wanduze uwesa wofi konta kasowera nawo vyema kamba vyawakisaka.
GEN.50.22	Yusufu akizidi kwikala inti ya Miswiri, iye na jamaa zake, akiínshi myaka miya na kumi. 
GEN.50.23	Yusufu kawai kuwona ujukulu wa mwanawe Efraimu, uzazi wa tatu. Neye kawawona wana wa Makiri, mwana wa Manase. Piya pawapongóriwe, Yusufu kawapokérera kamba wanawe. 
GEN.50.24	Ikisa Yusufu akiwambira wanduze: “Omi sambi niwa karibu ya kufwa. Fala Mwenyezimungu akuja kukunang'anizani akulavyani eyi inti-yi kweli-kwelini, akuperekani inti yaalapire kuwapa Iburahima, Izaki na Yankubu.” 
GEN.50.25	Yusufu akiwalapisa wana wa Iziraeli akisema: “Wakati waasaka kuja kukwamuruni Mola, mulapire kuwa mukuka músukula makongolo angu.” 
GEN.50.26	Basi, Yusufu akifwa. Iye ákiwa nawo umuri wa myaka miya na kumi. Mwiri wake piya wakimpaka balsamu, na kwisa wakintwala wakintaya njaneza Miswiri nokure.
EXO.1.1	Eya ndi mazina a wana wa Iziraeli wengire na Yankubu Miswiri. Kila mmoja kêngira na jamaa zake: 
EXO.1.2	Rubeni, Ansumani, Lawi, Yuda, 
EXO.1.3	Isakari, Zabuloni, Benjami, 
EXO.1.4	Dani na Naftali, Gadi na Asheri. 
EXO.1.5	Piya wanu wawere ujukulu wa Yankubu wákiwa wanu sabini. Yusufu ákiwa Miswiri futi. 
EXO.1.6	Ikisa Yusufu kafwa, pamoja na wanduze piya. Kusema kweli, wanu piya wa tarehe ire wakífwa. 
EXO.1.7	Falakini rikolo ra Iziraeli ripongolana rikongezéka pakulu, wakíwa wengi wawenye na nguvu pakulu, inti ya Miswiri piya wakenéra kila mahala.
EXO.1.8	Sambi, Miswiri akitawala nfalume mwengine, aakijiwa ciwa conse ca Yusufu. 
EXO.1.9	Iye akiwambira wanu wake, akamba: “Wawoneni waIziraeli, namuna vyawari wengi na kuwa na nguvu koliko ofwe! 
EXO.1.10	Epa, tiwatendere ujanja, tiwaziwiye wasongezeke! Konta ikíja ikilawiríra vita, wakusanyika na maaduwi wetu wátishambuliya, ikisa wátira wakúka vyawo. ” 
EXO.1.11	Ndimana, waMiswiri ware wakiwatula walungwana wawo wawatabishe na kazi ngumu. WaIziraeli wanjéngera Firyauna makaya a kutula vyakurya vyake, ítiwe Pitomo na Ramesesi. 
EXO.1.12	Fala kila pawákiwatabisha ponse, waIziraeli ndi pawakizídi kongezeka inti nzima. Kwa javyo, waMiswiri wazídi kuwopa. 
EXO.1.13	Kwa javyo, awakiwawonera utungu waIziraeli, wakiwatumira kamba watwana. 
EXO.1.14	Wakiwaténda mainsha awo akíwa caputu sana kwa kazi ngumu, zawákiwakoresa kukanda utope na kutenda tijolu, na piya kazi za masamba. Nkati ya piya ezi kazi-zi, wakitumiriwa ka ukakatima kamba watwana.
EXO.1.15	Ikisa, nfalume wa Miswiri ire akiwambíra wapongozi wa Waebraniya, mmojawapo wakwitiwa Shifala
EXO.1.16	“Pamuwapóngoza wanawaka Waebraniya, mutunze. Ikíwa kapongoriwa mwana nlume mumulaye, fala akíwa mwana muka, mwaseni ainshi.” 
EXO.1.17	Fala wapongozi ware wamópa Mwenyezimungu, awatendire vyawambíriwe na nfalume wa Miswiri vire, ila wana walume wakipongoríwa ware, wakiwása wakiínshi. 
EXO.1.18	Basi, nfalume wa Miswiri akiwéta wapongozi ware, akiwadaíri: “Muténda javyo konta ya kinani? Mbana muwása wana walume wakiínshi?” 
EXO.1.19	Wapongozi ware wakinjíbu Firyauna, wakámba: “Citenza ndi kuwa wanawaka Waebraniya awari kamba waka waMiswiri. Ewo wacilili, wápongola kábula saanamba kufika mpongozi!” 
EXO.1.20	Basi, Mwenyezimungu kawajánliya wapongozi ware. Na waIziraeli wongezéka pakulu sana, wazídi kuwa na nguvu. 
EXO.1.21	Na kwa kuwa wapongozi wâmopa Mwenyezimungu, iye kawapa nlozi na wana. 
EXO.1.22	Ikisa Firyauna akiwamuru piya wanu wake, akiwambíra: “Epa, kila mwana nlume apongóriwa na Muebraniya onse, mwefyereni mmuto wa Nilu! Ila akíwa muka, mwaseni ainshi.”
EXO.2.1	Wakati noure ákiwepo mwananlume mmoja wa rikolo ra Lawi, kânlomba muka wa kinya-Lawi noro. 
EXO.2.2	Mwanamuka ire akimíta akimpongóla mwana nlume. Paawonire kuwa ákiwa mwema pakulu, akinfísa muda ya myezi mitatu. 
EXO.2.3	Fala sambi aakidirire kunfisa muda mwingi, ndimana akitengéza tenga ra ndekete, akipáka balaki, mwana ire akintandikíra nkati mure. Ikisa, akitwála tenga rire, akúka akitúla mundekete nanyenje ya muto wa Nilu. 
EXO.2.4	Mwana ire akíwa na nunuye, akirifísa karibu ya nopare mahala pare, ipate awone cisaka kunkuna nlumbuwe.
EXO.2.5	Mpunde sinkulu, mwana wa Firyauna akisúkira mmuto mure kowa, wajakazi wake wákipita wakenénda nanyenje ya muto ure. Mwana wa Firyauna paawonérere tenga rire mundekete mure, akintuma njakazi wake akatware. 
EXO.2.6	Na kufungula tenga, kammóna toto akiríra. Akimmonéra utungu akámba: “Eyu toto-yu, mwana wa Mwebraniya mmojawapo.” 
EXO.2.7	Noparepare nunuye toto ire akimwambira mwana wa Firyauna: “Mwaja? Amusaka nikakusakurireni Mwebraniya mmojawapo, aje awe yaya akimõesa toto-yu?” 
EXO.2.8	Akinjíbu: “Aye, uka.” Mwari ire akúka akimwíta mamaye toto ire. 
EXO.2.9	Basi, mwana wa Firyauna akimwambíra akámba: “Ntware toto-yu umõwésere, omi nukuripa nshahara wako.” Mwanamuka ire akintwála kumõwesa. 
EXO.2.10	Toto ire paafikire makamo aba, mamaye ire akúka akimperéka ka mwana wa Firyauna, neye akintwála akinténda kuwa mwanawe. Toto ire kampa zina ra Musa, konta kasema kaamba: “Ninlávya mmaji.”
EXO.2.11	Kwa suku moja, Musa paafikire kuwa munu nzima wa wenye, koka ka Waebraniya wenziwe kuwawona kawákikola kazi ngumu zaida. Noparepare, kammóna mMiswiri mmoja akimwibíya Mwebraniya mwenziwe. 
EXO.2.12	Musa akinang'aníza kuno na kuno, paawonire kuwa pare mahala pare aapo munu, akimuláya mMiswiri ire, akinfifíra na misanga akinfísa. 
EXO.2.13	Subuu yake, Musa akiláwa tena. Akéfya maso, kawawóna Waebraniya wawiri wakibiyána. Basi akindaíri akosire ire: “Kwankumwibiya mwenziwo-yu sababuni?” 
EXO.2.14	Akinjíbu: “Akuturire kuwa uwe nfalume wetu wakutilamula nani? Mwaja? Úsaka unúlaye kamba vyaumúlaye mMiswiri ire?” Kwa javire, Musa akisusúka akánza kopa, akingíra kuwaza “Bila shaka vyanikunishe vire vijiwíkana!” 
EXO.2.15	Firyauna paasikire vyaakunishe vire, akánza kúnsakula Musa amúlaye, falakini Musa akintíra akúka akikala inti ya Midiyani. Paafikire pare akikála karibu ya nrimbu mmojawapo.
EXO.2.16	Basi, nlongozi mmoja wa dini wa Midiyani ákiwa nawo wana saba wári, wakíja panrimbu nopare kuteka maji. Wakitekera viyungu vyawo wakiijáza a kunywesa mifuwo ya wawa zawo. 
EXO.2.17	Wasunga wengine wakíja nopare, wakikóla kuwasukuma wari ware walawe panrimbu pare. Fala Musa akiwengiríra, akinywésa mifuwo yawo ire maji. 
EXO.2.18	Pawaludire kunrimbu wakifíka ka wawa yawo ákitiwa Reweli, iye akiwadaíri: “Mbana rero mulúdi namapema” 
EXO.2.19	Ewo wakinjíbu: “Mmiswiri mmója katikótola mmakono mwa wasunga, anta akititekera maji tikiwápa manyama-wa wakinywa.” 
EXO.2.20	Wawa yawo akiwadaíri: “Kawa ndepi noyo? Mbana mumwása noko? Kamwiteni aje arye.” 
EXO.2.21	Musa kakubali kwikala na Reweli. Neye kanlávya mwanawe Zipora, akinlóza Musa ire. 
EXO.2.22	Mwanamuka síye, akipongóla naye mwana nlume. Musa mwana ire akímpa zina ra Gershomu, konta akámba: “Nituwirira malamboni.”
EXO.2.23	Bandi ya myaka mingi ya wenye, nfalume wa Miswiri ire akífwa. Wana wa Iziraeli webiya lukuto, kuríra kwa namuna yawo yawákitumika kitwana. Kiriro cawo cakulalamika utwana cifíka ka Mwenyezimungu. 
EXO.2.24	Na Mwenyezimungu kasikira lukuto rawo, kakumbukira miyadi yaaturíre na Iburahima, Izaki, pamoja na Yankubu. 
EXO.2.25	Mwenyezimungu kawanang'aniza wanu wa Iziraeli, na kawashugulikira.
EXO.3.1	Musa ákisunganga mifuwo ya Reweli nkwewe. Reweli zina rengine ákiwa Yetro, ákiwa nlongozi mmoja wa dini ya waMidiyani. Kwa suku moja, akitwala mifuwo ire akisungíra maswera-juwa ya langa, akifíka mwango wa Horebu
EXO.3.2	Laika wa Mola akimwisukira, akiwaka moto kati-kati ya fukutu rimoja. Musa akinang'aniza, akishánga dwaraa! Fukutu rire rikikorera moto, fala sarilungula! 
EXO.3.3	Noparepare akámba kimoyomoyo: “Omi nikuka nokurekure, nikawone maajuza makulu are. Mbana fukutu rire arilungula?” 
EXO.3.4	Mola pammónire Musa akizungunuka kuka kuwona fukutu, akimwíta pafukutu nopare: “Musa! Musa!” Akitíka: “Labeka! Nankusikira.” 
EXO.3.5	Mwenyezimungu akimwambíra: “Usiwandike kuno. Vula viratu vyako-vyo, konta mahala pawimíre-po, mahala patakatifu.” 
EXO.3.6	Akizídi kumwambira akámba: “Omi ndi Mwenyezimungu wa wawayo Iburahima, na Izaki, pamoja na Yankubu.” Musa nopare akirifiníka kumaso kwa kuwa akopa kummona Mwenyezimungu.
EXO.3.7	Ikisa Mola akimwambíra akámba: “Niwona sana-sana tabu ya wanu wangu wari inti ya Miswiri. Nisikira lukuto rawo kwa sababu ya kutabishiwa na walungwana wawo. Nankwijiwa kutabika kwawo kweli. 
EXO.3.8	Ntamana sambi nisúka kuja kuwavusha mmakono mwa waMiswiri na níwalavya níwapereka inti nyengine ulu ngema sana-sana, inti ya rútuba na mali matupu: inti ya waKanaa, waHiti, waAmori, waPerezi, waHivi pamoja na waYebusi. 
EXO.3.9	Ona, omi mwanyewe nisikira lukuto ra waIziraeli, niwona namuna waMiswiri vyawari kuwatabisha. 
EXO.3.10	Epa sambi, nukutuma uka ka Firyauna, ukawasamise wanu wangu, wanu wa Iziraeli, walawe Miswiri.” 
EXO.3.11	Fala Musa akimwambíra Mwenyezimungu akámba: “Omi ndi nani-mi wakumukira Firyauna na kuwasamisa waIziraeli inti ya Miswiri?” 
EXO.3.12	Akinjíbu: “Fala omi nikuwa pamoja nawe. Neyo ndi isáka kuwa alama yakuwa omi ndi nukutúmire: bandi ya kuwasamisa wanu wa Iziraeli walawe Miswiri, mukuja kunambudu omi Mwenyezimungu nowu mwango-wu. ”
EXO.3.13	Fala Musa akinjíbu: “Epo nikiwokíra wanu wa Iziraeli nikiwambíra javi: ‘Mwenyezimungu wa babu zenu kanitúma nije kwenu nómwe’, sambi ewo wánidairi, ‘Zina rake nani?’, níwambirani?” 
EXO.3.14	Mwenyezimungu akimwambíra Musa akámba: “OMI NIWA CANIRI NOCO.” Akizídi akámba javi: “Wambire javi wanu wa Iziraeli: OMI NIWA ndi anitúmire kwenu umwe.” 
EXO.3.15	Mwenyezimungu akimwambíra Musa tena: “Uwambira javi wanu wa Iziraeli: ‘Mola, Nlungu wa babu zenu, Nlungu wa Iburahima, Izaki pamoja na Yankubu, kanitúma kwenu umwe.’ Eri ndi zina rangu ra daima milele, kwa javyo nikumbukíriwe kila tarehe ipíta yonse. 
EXO.3.16	Úka ukawajumánise wakulungwa wa Iziraeli, uwambire: ‘Mola, Nlungu wa babu zenu, Nlungu wa Iburahima, Izaki pamoja na Yankubu, kanisúkira akinambíra javi: “Nija kukuwonani sana-sana vyamuri kutendiwa Miswiri. 
EXO.3.17	Nukupani tamaa kuwa nukulavyani Miswiri kamuri kutabishiwa, nukuperekani inti ya waKanaa, waHiti, waAmori, waPerezi, waHivi pamoja na waYebusi, inti ya rútuba na mali matupu.” ’ 
EXO.3.18	Wakulungwa wa Iziraeli wákusikiriza. Uwe ukúka pamoja nawo ka nfalume wa Miswiri umwambire: ‘Mola, Nlungu wa Waebraniya katisúkira. Sambi utipe nafasi titende safari yakuka kulanga kwa mwendo wa suku natu, tikanténdere kafara tintúkuze Mola, Nlungu wetu.’ 
EXO.3.19	Fala nukwijiwa kuwa nfalume wa Miswiri aakwasani kuka saashurutisiwe na Mwenyé uwezo. 
EXO.3.20	Kwa javyo, nítumira uwezo wangu nikwangamiza inti ya Miswiri, kwa maajuza piya anisaka kutenda noko. Ikisa, nfalume ákwasani muke. 
EXO.3.21	Omi níwolotera fadili wanu-wo mbere ya waMiswiri. Kwa javyo, pamulawa Miswiri, musilawe makono wáka. 
EXO.3.22	Kila mwanamuka muIziraeli anlebele jirani wake mMiswiri na myeni wake mMiswiri, wammere vifure vya parata na vya oru pamoja na mavazi. Novyo muwavaze wanenu waka na walume. Kwa javyo ndi vyamusaka kuwapokera waMiswiri mali awo.”
EXO.4.1	Ikisa Musa akinjibu Mwenyezimungu: “Falakini waIziraeli awoka kunisikiriza, wala awoka kunamini, kamana wanambira: ‘Mola aakulawirire.’ ” 
EXO.4.2	Noparepare Mola kandairi Musa: “Causukure mmakono-co kinani?” Musa kajibu: “Eyi ngombo.” 
EXO.4.3	Iye akimwambíra: “Ngombo-yo, efya pansi!” Nakwefya pansi, ngombo ire itadúka nyoka. Musa paamonire, akitanúka. 
EXO.4.4	Fala Mola akimwambíra Musa: “Olosa nkono-wo, unkore nkira-wo!” Na iye akolósa nkono, akinkola, ikiludíra kuwa ngombo mmakono mwake. 
EXO.4.5	Mola akamba: “Kwa javyo, waIziraeli wápata kukwamini kuwa omi Mola, Nlungu wa wababuzo, Nlungu wa Iburahima, Izaki pamoja na Yankubu, omi nukulawirira.” 
EXO.4.6	Visitoshe, Mola akimwambira: “Tula nkono-wo pakifuwa!” Musa akiténda novire. Na paaturire, ona, nkono ure ankola magundula, ukíwa mwelupa vú kamba báfuta. 
EXO.4.7	Ikisa Mwenyezimungu akamba: “Tula tena nkono-wo pakifuwa!” Iye akitula. Nakulavya, ona, uwa kamba vyaukíwa mwiri wake tangu mida. 
EXO.4.8	Mwenyezimungu akizídi kumwambira: “Ikíwa awakwaminire wala awakusikirize ukweli wa alama yakwanza, dalili wakwamini alama yapiri. 
EXO.4.9	Fala wakitówa kwamini anta alama zombiri, na wakitowa kusikiriza shauti yako, ukateke maji a muto wa Nilu, utawanyire pansi, átaduka damu.”
EXO.4.10	Fala Musa akimwambíra Mola: “Ha, Mola wangu! Omi tangu mida sikidiri kusowera sana, mpaka epa pausowera nomi ntumisi wako-pa. Niwa munu wa kunirimba kusowera.” 
EXO.4.11	Ikisa Mola akimwambíra akámba: “Ombire kanywa ya munu nani? Anténda munu kuwa bubu au saasikira, nani? Anténda munu kuwona au kutowa kuwona, nani? Sumi Mola mwanyewe? 
EXO.4.12	Basi, úka! Omi nukupa uwezo wakusowera, na nukufunda caujuzi kusowera.” 
EXO.4.13	Fala Musa kaamba: “Ha, Mola wangu! Tafadali nukulebela ntume munu mwengine.” 
EXO.4.14	Basi Mola kakimiwa kwa sababu ya Musa, kamwambira: “Aapo nduyo Aruna, nLawi? Nukwijiwa kuwa iye ákidiri kusowera sana. Ona, iye akuja muwonane, na paasaka kukuwona akuwa radi pakulu sana. 
EXO.4.15	Uwe upakanira naye na umwambire piya vyaajuzi kwamba. Omi nukwavyani na nukufundani mambo vyamujuzi kutenda. 
EXO.4.16	Aruna ásowera na waIziraeli kwa ídini yako, iye akuwa ntumisi wako, na uwe úkuwa kamba nlungu wake. 
EXO.4.17	Usukula ngombo-yi mmakono mwako, upate kutendera maajuza.”
EXO.4.18	Musa kaludira ka Yetro nkwewe, kamwambira: “Tafadali nipeni nafasi niludire ka wanduzangu Miswiri, nikawawone kamba wangari hai.” Yetro akimwambíra: “Úka! Wenende vyema.” 
EXO.4.19	Saanamba kulawa Midiyani kure, Mola kamwambira Musa javi: “Ludira Miswiri konta wakisáka kukuulaya ware wafwa piya.” 
EXO.4.20	Ndimana Musa akintwála nkawake pamoja na wanawe, akiwapakíra mburu, wakilawa safari yakuka Miswiri. Mmakono mwake, kasukula ngombo yaâmuriwe na Mwenyezimungu ire.
EXO.4.21	Sambi Mola akimwambíra Musa akámba: “Pausaka kufika Miswiri, usiriware kutenda kumaso ka Firyauna maajuza piya anúkupere uwezo kuwa utende. Falakini omi nítenda moyo wa Firyauna ukuwa ngumu, neye aawasa waIziraeli kulawa. 
EXO.4.22	Ikisa uwe umwambire Firyauna: ‘Mola asema javi: “Iziraeli ndi mwanangu kifundi nlume! 
EXO.4.23	Na omi nankukwambira kuwa mwase mwanangu akanábudu omi! Ukinkatáza kuwa asuke, ona, nímulaya mwanawo nlume kifundi-yo!” ’ ”
EXO.4.24	Ari munjira saanamba kufika Miswiri, Musa ákiwa mahala pakufikira wayeni. Nopare Mola akisimanána naye, ákisaka kumuulaya. 
EXO.4.25	Noparepare Zipora kangupa upesi katwala riwe ra urere, kantaya itani mwanawe, na sambala ire kankumburisa Musa mmaulu, kaamba: “Kweli, kwangu omi uwe ndi nlume wa harusi wa damu.” 
EXO.4.26	Zipora cimwámbise: “Uwe ndi mwenye-harusi wa damu” kwa sababu ya itani. Basi, Mola akimwása Musa kusafiri.
EXO.4.27	Kwa javire Mola kamwambira Aruna, kaamba: “Uka kulanga ukawonane na Musa!” Basi, Aruna akilawa akuka, wakisimanana pamwango wa Mwenyezimungu, wakipana beju. 
EXO.4.28	Musa neye akimwambira Aruna masemo piya ambiriwe na Mola akaseme, pamoja na maajuza piya alaiziriwe akatende. 
EXO.4.29	Ikisa Musa pamoja na Aruna wakilawa wakuka Miswiri, wakiwajumanísa piya wakulungwa wa waIziraeli. 
EXO.4.30	Aruna akiwambira piya vyaambiriwe Musa na Mola. Na Musa akitenda maajuza are kumaso ka wanu, 
EXO.4.31	newo wankubali. Na pawasikire kuwa Mola kawajirira waIziraeli kuwanusuru kwa kuwawona kutabika kwawo, wakinama kumwabudu.
EXO.5.1	Bandi ya evi, Musa na Aruna wamúkira Firyauna, wamwámbira: “Mola, Nlungu wa Iziraeli kaamba javi: ‘Wase wanu wangu woke kulanga wakanifurahikire na wakanitukuze.’ ” 
EXO.5.2	Falakini Firyauna kawajíbu: “Mola ndi nani, wakunsikira omi, kuwasa waIziraeli kuka? Simwijiwa Mola wala waIziraeli siwasa kuka.” 
EXO.5.3	Ikisa ewo wakinjíbu: “Nlungu wa Waebraniya katijírira. Sambi, tase tuke kulanga kitambo ca muda wa suku natu, tikantendere kafara Mola, Nlungu wetu. Tikitówa kutenda javyo, tíhukumiwa kwa maradi au vita.” 
EXO.5.4	Fala nfalume wa Miswiri akiwajibu: “Epa umwe Musa na Aruna, kwa sababuni kuwalávya wanu-wa mmakazi mwawo? Ludirani kukazi!” 
EXO.5.5	Na akizídi kuwambira: “Ewa wanu-wa muinti-mu sambi wengi, na umwe wasiseni wakore kazi!” 
EXO.5.6	Noyo suku-yo, Firyauna akiwamuru wakulungwa wa kazi pamoja na maamiri wa kazi, akamba: 
EXO.5.7	“Kulawa ka rero-vi mpaka mbere, musiwape tena wanu makovya kutendera tijolu, kamba vyamúkiwapanga mida, wasakure wanyewe! 
EXO.5.8	Falakini muwashurutise kutenda tijolu isabu mmoja noyo yawátendanga-pa daima. Ziringane wala isibaki anta tijolu mmoja, konta wanu-wo wafuko. Ndi ntamana wanyangula wakwamba, ‘Tase tuke tikantendere kafara Nlungu wetu.’ 
EXO.5.9	Ewo wanu-wo zidini kúwapa kazi ngumu, ipate wakore kazi tu basi, wasisíkirize masemo a ulongo awambiríwanga-wo.”
EXO.5.10	Kwa javyo, wakulungwa wa kazi pamoja na maamiri wakilawa wakuka wakiwambira wanu ware: “Firyauna akamba javi: ‘Sukupani tena makovya. 
EXO.5.11	Kasakureni wanyewe mpaka mupate, fala isabu ya tijolu iturewe-yo isikose kutimu.’ ” 
EXO.5.12	Basi, waIziraeli ware wakitawanyikana inti ya Miswiri ire piya kupita wakisakula makovya. 
EXO.5.13	Wakulungwa wa kazi ware wakiwakaza wakamba: “Timizani kazi yenu suku daima kamba vyamúkipewanga makovya.” 
EXO.5.14	Maamiri wa waIziraeli, waturiwe na wakulungwa wa kazi wa Firyauna, wakiwebíya, ikisa wakiwambira: “Mbana ijana na rero amutimize kazi yenu ya tijolu kamba daima?”
EXO.5.15	Sambi, maamiri wa waIziraeli wakuka wakirishuku ka Firyauna, wakamba: “Umwe, ofwe watumisi wenu sababuni kutitenda javi? 
EXO.5.16	Atipewa tena makovya, fala tishurutisiwa ‘Tendani tijolu!’ Visitoshe ofwe watumisi wenu tukwibiiwa, fala wanu wenu ndi waténza. Konta ya kinani?” 
EXO.5.17	Fala iye akijibu: “Umwe muwa wafuko, wakulu wa wafuko! Ndi ntamana múpita mukamba: ‘Tísaka tikantendere kafara Mola!’ 
EXO.5.18	Ukani mukakore kazi-ko! Hapana asáka kukupani makovya, fala mujuzi mutimize tijolu isabu mmoja noyo ituríwe-yo!” 
EXO.5.19	Maamiri wa waIziraeli ware wakiriwóna kuwa ntabu, konta wambíriwa kuwa “amupungúriwa mbarawanya ya tijolu ya kila suku”. 
EXO.5.20	Pawalawire nnyumba ya kifalume Firyauna, wawasingana Musa na Aruna, wákiwa panja pare wakiwarínda, 
EXO.5.21	na wakiwambira wó-wawiri: “Mola awone eya mambo-ya akuhukumuni, konta kutitenda ofwe tiwe wadainfu ka Firyauna pamoja na watumisi wake. Umwe muwasukuza upanga watúlaye!”
EXO.5.22	Ikisa Musa akuka mbere ya Mola, akamba: “Yarabi Mola, sababuni kuwatabisha wanu wako-wa? Kunipereka kuno konta ya kinani? 
EXO.5.23	Tangu panukire nikisowera na Firyauna kwa zina rako, iye ndi paazidi kuwatabisha wanu-wa. Na uwe aunátenda anta kimoja ca kuwanusuru.”
EXO.6.1	Mola akimwambira Musa: “Rinda úwona sambi-pa canisaka kuntenda Firyauna-co, konta kwa nguvu zangu ndi paasaka kuwasa wanu wangu kulawa. Kweli-kwelini, kwa nguvu zangu, iye akuja kukutuwisani muinti-mo.”
EXO.6.2	Mwenyezimungu kasowera naye tena Musa kaamba: “Omi ndi Mola mwanyewe. 
EXO.6.3	Niwesúkira Iburahima, Izaki pamoja na Yankubu kwa zina ra Mwenyezimungu Mwenyé uwezo piya, fala sirijiwise nawo kwa zina rangu Mola. 
EXO.6.4	Novyo, nitula miyadi yangu ya kupatana nawo, kwa ánzima niwape inti ya Kanaa, inti yawâinshire kamba wayeni. 
EXO.6.5	Visitoshe, omi-pa panisikire kulalamika ka waIziraeli kuwa waMiswiri wawawengéza, siriware miyadi yangu ya kupatana nawo. 
EXO.6.6	Kwa javyo wambire wanu wa Iziraeli javi: ‘Omi ndi Mola! Kweli núkupumuzani mashaka amukuníshiwa na waMiswiri, núkulavyani utwana, na núkunusuruni kwa uwezo wangu na vitendo vya kuwahukumu. 
EXO.6.7	Núkutendani kuwa wanu wangu, na omi nikuwa Nlungu wenu. Javyo ndi pamusaka kwijiwa kuwa omi Mola, Nlungu wenu, núkupumuzani mashaka amukuníshiwa na waMiswiri. 
EXO.6.8	Nomi núkuperekani inti yanîwapere tamaa Iburahima, Izaki pamoja na Yankubu. Noyo inti-yo núkupani kuwa yenu. Omi ndi Mola.’ ” 
EXO.6.9	Musa kawámbira waIziraeli masemo are piya. Falakini ewo awasikirize kwa kuwazizima myoyo yawo konta ya kutumiwa kitwana.
EXO.6.10	Ndimana Mola akimwambira Musa: 
EXO.6.11	“Uka, ukamwambire Firyauna nfalume wa Miswiri awase wanu wa Iziraeli walawe muinti mwake-mo.” 
EXO.6.12	Fala Musa akinjibu Mola javi: “Ona! Wanu wa Iziraeli awanisikirize caniwámbire, futi Firyauna akuka kunisikiriza sanikidiri kusowera sana?” 
EXO.6.13	Fala Mola kamwamuru Musa na Aruna, kuhusu waIziraeli pamoja na Firyauna nfalume wa Miswiri, wapate mamulaka a kuwalavya wanu wa Iziraeli muinti ya Miswiri.
EXO.6.14	Ewa ndi makolo wakulu a marikolo a waIziraeli. Rubeni, mwana ntanzi wa Iziraeli, wanawe wákiwa Hanoki, Palu, Hesironi pamoja na Karimi. Ewa ndi makolo a kinya-Rubeni. 
EXO.6.15	Wana wa Ansumani wákiwa Yemuweli, Yamini, Ohadi, Yakini, Sohari pamoja na Shauli. Wa mwinsho-yu kâmpongola na mwanamuka wa Kanaa. Ewa ndi makolo a kinya-Ansumani. 
EXO.6.16	Eya ndi mazina a wana wa Lawi, mwanzo wa kifundi mpaka kifindi: Gerishoni, Kohathi, pamoja na Merari. Lawi kâinshi myaka miya na talatini na saba. 
EXO.6.17	Wana wa Gerishoni wákiwa Libni na Shimeyi, kwa kila mmoja na jamaa zake. 
EXO.6.18	Wana wa Kohathi wákiwa Amramu, Ishali, Heboroni pamoja na Uziyeli. Kohathi kâinshi myaka miya na talatini na mitatu. 
EXO.6.19	Wana wa Merari wákiwa Mahali na Mushi. Ewa ndi makolo wa kinya Lawi, kwa kila mmoja na rikolo rake. 
EXO.6.20	Amramu kânlomba Yokebedi, matiye, neye akipongóla naye Aruna na Musa. Amramu kâinshi myaka miya na talatini na saba. 
EXO.6.21	Wana wa Ishali wákiwa Kora, Nefegi, pamoja na Zikri. 
EXO.6.22	Wana wa Uziyeli wákiwa Mishaeli, Elsafani, pamoja na Sitri. 
EXO.6.23	Aruna kânlomba Elisheba, binti Aminadabu, nlumbuwe Nashoni. Neye akipongóla naye Nadabu, Abihu, Eleazari, pamoja na Itamari. 
EXO.6.24	Wana wa Kora wákiwa Asiri, Elikana, na Abiasafu. Ewo ndi makolo a kinya Kora. 
EXO.6.25	Eleazari, mwana wa Aruna, kânlomba binti Putiyeli mmojawapo, akipongóla naye Finiyasi. Ewa ndi wâwere makolo a kinya Lawi, kwa kila mmoja na jamaa zake.
EXO.6.26	Aruna na Musa ndi wâmbiriwe na Mola: “Walavyeni wanu wa Iziraeli inti ya Miswiri, makundi ka makundi.” 
EXO.6.27	Ndi nowa-nowani Aruna na Musa wâsowere na Firyauna, nfalume wa Miswiri, ipate wawalavye waIziraeli inti ya Miswiri ire.
EXO.6.28	Suku Mola yaasowere na Musa inti ya Miswiri, 
EXO.6.29	Mola akimwambíra Musa: “Omi ndi Mola mwanyewe. Mwambire Firyauna, nfalume wa Miswiri, piya vyanukwámbira-vi.” 
EXO.6.30	Fala Musa akinjíbu Mola: “Ona! Omi sikidiri kusowera sana. Iye anisikirizája?”
EXO.7.1	Sambi, Mola akimwambíra Musa: “Ngasikira sana-sana! Omi nukutenda kuwa kamba Nlungu mbere ya Firyauna, na nduyo Aruna akuja kuwa nabii wako. 
EXO.7.2	Uwe-po mwambire nduyo Aruna piya ámuri zanukwambira, na iye amwámbire Firyauna awase waIziraeli walawe muinti mwake. 
EXO.7.3	Fala níntenda Firyauna moyo wake uwe ngumu. Inti ya Miswiri nízidisa maajuza angu a ajabu, 
EXO.7.4	fala Firyauna aakusikirizani. Ikisa nukolosera nkono wangu Miswiri, na kwa hukumu ulu-ulu, nilavya marikolo a wanu wangu, waIziraeli, walawe inti ya Miswiri. 
EXO.7.5	Panisaka kolosa nkono wangu nikiwalávya waIziraeli-wo kati yawo, waMiswiri ndi pawasaka kwijiwa kuwa omi niwa Mola!” 
EXO.7.6	Musa na Aruna wakiténda novire, kamba Mwenyezimungu vyawamúrire vire. 
EXO.7.7	Pawasowere na Firyauna, Musa ákiwa na úmuri wa myaka tamanini, Aruna na úmuri wa myaka tamanini na mitatu.
EXO.7.8	Ikisa Mola kawámbira Musa na Aruna javi: 
EXO.7.9	“Firyauna ákukwambirani kuwa ‘ Akwakikishani julu ya kutenda maajuza mamoja’, mwambire Aruna javi: ‘Twala ngombo wako, wefye pansi kumaso ka Firyauna. Newo útaduka nyoka.’ ” 
EXO.7.10	Basi Musa na Aruna pawafikire ka Firyauna, waténda vyawâmuriwe na Mola novire. Aruna akéfya ngombo yake pansi, kumaso ka Firyauna pamoja na watumisi wake, neyo ikitaduka nyoka. 
EXO.7.11	Ikisa Firyauna akiwetísa wejiwifu pamoja na wasawi wa Miswiri, newo wakiténda novire-novireni kwa mitigadi yawo ya kisawi. 
EXO.7.12	Piya ware wakéfya ngombo zawo pansi, zikitadúka nyoka. Falakini ngombo ya Aruna ikimíza kídyo ngombo nyengine zire piya. 
EXO.7.13	Novyo-sivyo Firyauna, moyo wake uzídi kuwa ngumu, aawasikirize vyawâmuriwe na Mola vire.
EXO.7.14	Mola kamwambira Musa kaamba: “Firyauna mbishi, aawasa kulawa waIziraeli. 
EXO.7.15	Pwesera makeshamungu subuu namapema, uke ka Firyauna paalawa kuka kumuto. Ukanrinde nanyenje ya muto wa Nilu, urisukuze mmakono ngombo îtaduke nyoka-yo. 
EXO.7.16	Na umwambire kuwa ‘Mola, Nlungu wa Waebraniya, kânituma nukwambire javi: “Wase wanu wangu walawe, wakanitendere kafara kulanga.” Fala mpaka sambi-pa, aunamba kunsikiriza. 
EXO.7.17	Ndi ntamana, Mola akwamba javi: “Nítenda alama ipate wijiwe kuwa omi niwa Mola. Ona, na ngombo iri mmakono-yi, omi nukwibiya maji a Nilu-ya, maji-ya átaduka damu. 
EXO.7.18	Inswi ziri mmuto-mu zukufwa, muto-wu únuwa kituti, na waMiswiri awakidiri kunywa awasimbusa moyo.” ’ ”
EXO.7.19	Mola kamwámbira Musa tena: “Mwambire Aruna, ‘Atware ngombo yake, olosere maji a Miswiri piya, mifereji, myuto ya kusimbiwa, matanda, na piya paapitire mivulo ya maji, ipate ataduke damu. Kwa javyo, inti ya Miswiri ire piya kila mahala íkiwepo damu, mpaka mvyombo vya mbawo na mawe piya.’ ” 
EXO.7.20	Musa na Aruna wakiténda kamba vyawámuriwe na Mola. Kumaso ka Firyauna pamoja na watumisi wake, Aruna akilamúsa ngombo yake, akibíya maji a mmuto wa Nilu are. Maji are piya akitadúka meundu pyũ. 
EXO.7.21	Inswi zíkiwa mmuto mure zikífwa, maji a mmuto are akánza kunuwa kituti pé, na waMiswiri awakikidiri kunywa maji a wenye are piya. Kweli, inti nzima ire piya íkiwa damu nupu. 
EXO.7.22	Fala wasawi wa Miswiri newo waténda novire-novireni kwa mitigadi yawo ya kisawi. Ndi ntamana Firyauna akizídi ubishi, aasikirize kamba vyaâmbire Mola. 
EXO.7.23	Firyauna akúka vyake kunyumba yake ya kifalume, na vikuníre vire anta kummweri. 
EXO.7.24	WaMiswiri piya wakisímba mirimbu nnanyenje ya Nilu wapate maji meema, kamana maji a mmuto are aakinywéka. 
EXO.7.25	Bandi ya Mola kwibiya maji a muto wa Nilu, zipíta suku saba nzima.
EXO.8.1	Nakisa Mola kamwambira Musa, kaamba: “Úka ka Firyauna ukamwambire: ‘Mola kâamba javi: Wase wanu wangu woke, ipate wakanábudu. 
EXO.8.2	Fala ukiwakatáza kuka, ona, omi níwapereka wamarambi, níhukumu inti yako piya. 
EXO.8.3	Mmuto wa Nilu-mu wálawa wamarambi wengi wawenye, wákwera ngulu wakwingira nnyumba mwako, kukati kwako, pakinanda pako, pamoja na mmanyumba mwa watumisi wako na mwa wanu wako, mpaka forunu zako na gamela zako zakukandira ufu. 
EXO.8.4	Wamarambi-wo wákukwera uwe-po na wanu wako pamoja na watumisi wako piya.’ ” 
EXO.8.5	Ikisa tena, Mola kamwámbira Musa javi: “Mwambire Aruna kuwa ngombo yake olosere upande wa kumyuto, mifereji na matanda, ipate wamarambi walawire kunja kuno inti ya Miswiri.”
EXO.8.6	Aruna ngombo yake ire akoloséra kila upande uwere maji Miswiri, mmaji mure wakilawa wamarambi, wakitánti inti ire piya. 
EXO.8.7	Fala wasawi kwa mitigadi yawo watenda novire, wawalavya wamarambi muinti ya Miswiri ire.
EXO.8.8	Basi, Firyauna akiweta Musa na Aruna, akiwambira akamba: “Nlebeleni Mola awalavye wamarambi-wa kumaso kwangu pamoja na wanu wangu, nomi níwasa wanu waIziraeli wakuka kuntendera kafara Mola.” 
EXO.8.9	Musa akinjibu Firyauna: “Tafadali nambire, rini pausaka nukulebelele duwa uwe, watumisi wako pamoja na wanu wako, ipate wakulawe wamarambi uwe na walawe mmanyumba mwako nfululu, wabaki mmuto wa Nilu basi?” 
EXO.8.10	Firyauna akamba: “Makeso!”
EXO.8.10	Musa akimwambira: “Iwe novyo kamba vyawamba-vyo, ipate wijiwe kuwa aapo tena mwengine wakumpunda Mola, Nlungu wetu. 
EXO.8.11	Wamarambi-wo wákulawa uwe na mmanyumba mwako, wáwalawa watumisi wako pamoja na wanu wako. Wábaki mmuto wa Nilu tu basi.” 
EXO.8.12	Ikisa Musa na Aruna wakilawa nnyumba mwa Firyauna, na Musa akinlalamikíra Mola kuhusu wamarambi, kamba vyawasikizane na Firyauna. 
EXO.8.13	Mola katenda kamba vyaanlebele Musa. Wamarambi wákiwa mmanyumba, mmaluwani pamoja na mmamasamba ware wakífwa. 
EXO.8.14	Wanu wakiwakusánya visungu-visungu, muinti mure piya mukinúwa kituti pé.
EXO.8.15	Fala Firyauna, paariwónire kunusurika, kazidi ubishi, aatendire caambíriwe na Musa pamoja na Aruna, kamba Mola vyaâsemire.
EXO.8.16	Tena, Mola wetu kamwambira Musa: “Mwambire Aruna kuwa ngombo yake-yo olosere, ebiye pansi pú, ipate vunvu-ro ritaduke bwilimwiti inti piya ya Miswiri.” 
EXO.8.17	Ewo watenda novire. Aruna akolosa nkono wake na ngombo ire, akibíya nsanga ure pú, zikílawa sawa zikánza kuwaluma wanu na manyama. Vunvu piya ra inti piya ya Miswiri ire rikitenda sawa. 
EXO.8.18	Wasawi kwa mitigadi yawo, newo novyo wakenékeza kulavya sawa zire, fala awakidirire. Sawa zire zikizídi kuwaluma wanu pamoja na manyama. 
EXO.8.19	Basi, wasawi ware wamwambira Firyauna: “Eyi kudura ya Nlungu!” Fala Firyauna ndi paakizidi kuwa mbishi, aawasikirize kamba vyaâsemire Mola.
EXO.8.20	Nakisa, Mola kamwambira Musa, kaamba: “Pwesera subuu namapema úke ka Firyauna, wakati wóoka kumuto, umwambire kuwa Mola kakutúma umwambire: ‘Wase wanu wangu walawe ipate wanabudu. 
EXO.8.21	Ukitówa kuwasa, núkuhukumu na membe za sumu, zukwandibu uwe, watumisi wako, wanu wako, pamoja na mmanyumba mwako piya. Manyumba a waMiswiri zikuja membe za sumu kamba mawingu, na pansi piya pawekala zikwijala tapa-tapa. 
EXO.8.22	Fala noyo suku-yo níkengera inti ya Gosheni kawainshi wanu wangu. Eko aziwepo membe za sumu. Javyo ndi pausaka kwijiwa kuwa omi ndi Mola nínang'ániza ezi inti-zi piya. 
EXO.8.23	Nitula kusiyana kati ya wanu wangu na wanu wako. Noyo balayi-yo íkuna makeso.’ ” 
EXO.8.24	Kweli, Mola akitenda novire. Wingu rikulu ra membe za sumu rikingíra nnyumba mwa Firyauna, mmanyumba mwa watumisi wake. Inti ya Miswiri piya ikidangúka na makundi a membe za sumu zire.
EXO.8.25	Basi nopo, Firyauna akimwíta Musa na Aruna, akiwambíra: “Úkani mukantendere kafara Nlungu wenu, fala musilawe muinti-mu.” 
EXO.8.26	Akilawa Musa akijibu: “Avitájibu kutenda javyo, konta kafara ya nyama yatisaka kuntendera Mola Mwenyezimungu wetu, waMiswiri íwakima. Ikíwa tíntendera Mola kafara iwakíma ewo kumaso kwawo, awaja kutuulaya na mawe? 
EXO.8.27	Tijuzi tuke kulanga rakuwa tikwenenda muda wa suku natu, ipate tikantendere kafara Mola Mwenyezimungu wetu kamba vyaâtamurire.” 
EXO.8.28	Basi Firyauna akámba: “Núkwasani mukuka kulanga mukantendere kafara Mola Mwenyezimungu wenu. Fala musuke baidi pakulu. Nomi novyo mukanilebélele.” 
EXO.8.29	Musa akijibu: “Ona, nikiláwa epa, nínlebela Mola kuwa makeso makundi a membe za sumu-zi zukutánuke uwe, watumisi wako pamoja na wanu wako. Falakini uwe usikenékeze kutitenvya, ipate usitase ofwe kulawa kuka kuntendera kafara Mola.” 
EXO.8.30	Kwa javyo, Musa akilawa nnyumba mwa Firyauna, akinlebela Mola. 
EXO.8.31	Na Mola akitenda kamba vyaalebeliwe na Musa. Membe za sumu zikintanuka Firyauna, watumisi wake pamoja na wanu wake, aâbakire membe anta mmoja. 
EXO.8.32	Fala mara nyengine tena, Firyauna akizídi kuwa mbishi, aawasíre waIziraeli kulawa.
EXO.9.1	Nakisa, Mola kamwambira Musa: “Úka ukamwambire Firyauna javi: ‘Mola, Nlungu wa Waebraniya kaamba javi: Wase wanu wangu woke, ipate wakanábudu. 
EXO.9.2	Ukitówa kuwasa kuka, ukizídi kuwakataza, 
EXO.9.3	ona, hukumu yangu omi Mola ígwirira kumifuwo yenu piya. Wakufwa makavalu, maburu, ngamiya, ng'ombe, mbuzi, pamoja na makondoo. 
EXO.9.4	Fala Mola akuja kutula kusiyana kati ya mifuwo ya waIziraeli na mifuwo ya waMiswiri, ipate asifwe anta nyama mmoja wa waIziraeli.’ ” 
EXO.9.5	Mola akitúla muda, akámba: “Makeso, omi Mola nítimiza kauli yangu kuhusu eyi inti-yi.”
EXO.9.6	Pakucere, Mola akitenda novire. Mifuwo piya ya waMiswiri ikífwa, fala aafwire anta nyama mmoja wa waIziraeli. 
EXO.9.7	Firyauna akitumiza kudairi mifuwo ya waIziraeli, akambiríwa kuwa aafwire anta nyama mmoja. We! Fala novyo-sivyo akizídi ubishi na aawasire waIziraeli kulawa.
EXO.9.8	Nakisa, Mola kamwambira Musa na Aruna: “Asone rivu ra nforunu mojawapo, ikisa atware Musa atawanyire julu, kumaso ka Firyauna. 
EXO.9.9	Rivu-ro rítaduka vunvu repepe, rikwenera piya inti ya Miswiri, na ríwalavizira vijaraa vya mapote piya wanu pamoja na manyama wa Miswiri.”
EXO.9.10	Kwa javyo, wakisona rivu ra nforunu rire, wakúka ka Firyauna. Nokurekure, Musa akitawanyíra julu rivu rire. Basi, wanu piya pamoja na manyama vikiwalawa vijaraa vya mapote mmwiri. 
EXO.9.11	Wasawi awajire ka Musa, konta ewo pamoja na waMiswiri piya vîwalawa vijaraa. 
EXO.9.12	Fala Mola akintenda Firyauna kuzidi ubishi, aawasikirize, kamba Musa vyaambiriwe na Mola.
EXO.9.13	Nakisa, Mola kamwambira Musa: “Pwesera subuu namapema, uke ukamwambire Firyauna: ‘Mola, Nlungu wa Maebraniya kaamba javi: Wase wanu wangu woke, ipate wakanabudu. 
EXO.9.14	Eyi mara-yi, núkuhukumu uwe-po mwanyewe, watumisi wako pamoja na wanu wako, ipate wijiwe kuwa mulumwengu-mu aapo mwengine wakunipunda omi mwanyewe. 
EXO.9.15	Kamana nanga nukolosera nkono wangu, kukuhukumu na maradi uwe-po na wanu wako, wakati-wu samupo mulumwengu-mu. 
EXO.9.16	Fala nukwasa kuinshi ipate nukolotere uwezo wangu, zina rangu risifiwe ulumwengu-wu piya. 
EXO.9.17	Fala uwe kwankuzidi kuridãi kubishana na wanu wangu, auwasa kulawa. 
EXO.9.18	Ona! Makeso nowu wakati-wu, nípereka nvula ulu ya mawe, sainalawirira tangu inti ya Miswiri-yi. 
EXO.9.19	Ndi ntamana tumiza kulavya mifuwo yako na piya cauri nawo conse masamba-ko, konta nvula isáka kunya-yo iwolaya wanu sawari mmanyumba onse na mifuwo sairi nvitundu ikufwa.’ ”
EXO.9.20	Watumisi wa Firyauna wopire usemi wa Mola ure, wawatwala watwana wawo na mifuwo yawo wawatula nnyumba. 
EXO.9.21	Fala wengine sauwayerire usemi wa Mola ure, watwana wawo pamoja na mifuwo yawo wawasa mmasamba nomure. 
EXO.9.22	Ikisa Mola kamwambira Musa javi: “Lamusa nkono wako-wo julu, ipate inti ya Miswiri inye nvula ya mawe, iwanyere wanu na manyama mpaka miti ya mamasamba inti ya Miswiri.” 
EXO.9.23	Musa akilamusa julu ngombo wake, na Mola akipereka kudidima na kumesa, na moto ukigwíra pansi. Mola akinyésa nvula ya mawe inti ya Miswiri. 
EXO.9.24	Basi, ikínya nvula nyingi ya mawe na kúkimesa nfululu-moja me-me-me. Na inti ya Miswiri ire piya awerepo wa kwereza kuwa mwanaínya nvula ya mawe kamba ire. 
EXO.9.25	Nvula ya mawe ire idangúla inti ya Miswiri, piya cíkiwa mmasamba conse: wanu, manyama, kila miti, pamoja na mbeyu íkivunjika-vunjikanga. 
EXO.9.26	Ila inti ya Gosheni, kawákikalanga waIziraeli, ainyere nvula ya mawe.
EXO.9.27	Basi, Firyauna akitumíza kuweta Musa na Aruna, akiwambíra: “Eyi mara-yi nikola dambi. Mola ndi wa kweli. Omi na wanu wangu ndi tiri na makosa. 
EXO.9.28	Nlebeleni Mola! Konta kudidima nokuno-kuno basi na nvula ya mawe kali-yi initósha! Omi nukwasani kulawa, kuno amwikala tena.” 
EXO.9.29	Musa akijibu: “Nikilawa nkaya-mu, nílamusa makono angu nínlebela Mola. Kudidima-ku kunyamala, na ainya tena nvula ya mawe, ipate wijiwe kuwa ulumwengu-wu wa Mola. 
EXO.9.30	Fala kuhusu uwe na watumisi wako, nukwijiwa kuwa amunamba kumopa Mola Mwenyezimungu.” 
EXO.9.31	(Linyu na sevada piya vyaaribika, konta sevada yânza futi faida, na linyu yânza maluwa. 
EXO.9.32	Fala tirigu na ntama avyaribike anta aba, konta víkiwa savinakomala.) 
EXO.9.33	Basi, Musa akilawa nkaya mure akimwasa Firyauna, akilamusa makono akilebela duwa ka Mola. Kwa mpunde noure, kudidima na nvula ya mawe ire vikinyamala ndũ. Nvula ainyere tena pansi. 
EXO.9.34	Fala Firyauna paawonire nvula, nvula ya mawe, pamoja na kudidima kure kunyamala, iye pamoja na watumisi wake akanza tena kukola dambi na kuwa mbishi. 
EXO.9.35	Basi Firyauna, julu ya ugumu wa moyo wake, akizídi ubishi. Aawasire waIziraeli kulawa, kamba Mola vyaâmwambire Musa.
EXO.10.1	Nakisa, Mola kamwambira Musa: “Uka ka Firyauna. Kamana omi nintenda moyo wake uwe ngumu, iye pamoja na watumisi wake ipate niwolotere ezi alama za maajuza-zi mbere yawo, 
EXO.10.2	na umwe muwambire wanenu pamoja na wajukulwenu namuna vyaniwatabishe waMiswiri na namuna vyanitendire maajuza muinti mwawo. Kwa javyo ndi pamusaka kwijiwa kuwa omi ndi Mola.”
EXO.10.3	Kwa javyo, Musa na Aruna wakuka ka Firyauna, wakimwambira: “Mola, Nlungu wa Waebraniya, kaamba javi: Úkatala kunyenyekeya mbere yangu mpaka rini? Wase wanu wangu woke wakanábudu. 
EXO.10.4	Ukikatala kuwasa wanu wangu kuka, ona, makeso níwapereka mazorombe inti yako-yo piya. 
EXO.10.5	Ewo wáfinika ardhi-yo piya tapa-tapa pakutowa kuwoneka pansi. Ewo wakurya cinusurike cikibaki paipitire hukumu ya nvula ya mawe ire, ewo wakurya pamoja na miti piya iwotire mmasamba. 
EXO.10.6	Wakuja kwijala mmanyumba mwako na mwa watumisi wako pamoja na mwa waMiswiri piya. Wakuwa wengi kiyasi ca kuwa babu zawo waripo awawonire tangu kupongoriwa kwawo mpaka rero.” Basi Musa akizungunuka, akilawa ka Firyauna.
EXO.10.7	Sambi, watumisi wa Firyauna wakindairi: “Noyu munu-yu átilumbata mpaka rini? Wase wanu-wa woke vyawo, ipate wakamwambudu Mola Nlungu wawo. Mwaja, auwona kuwa inti ya Miswiri-yi yankufujika?” 
EXO.10.8	Kwa javyo, Firyauna akitumíza tena kuweta Musa na Aruna, akiwambíra: “Ukani mukamwabudu Mola Mwenyezimungu wenu! Fala nísaka nijiwe oka naninanani?” 
EXO.10.9	Musa akijíbu: “Tijuzi tuke piya, wasimana pamoja na wazee wetu, wanetu waka na walume. Tisukure mifuwo ya makondoo na ng'ombe zetu, konta tíjuzi tikantendere furaha Mola wetu.” 
EXO.10.10	Firyauna akámba: “Ikiwa nukuhurusuni kulawa, umwe na wanenu, Mola akujanliyeni kweli! Ila sukwasani, niwona kuwa muwa nawo niya mbaya. 
EXO.10.11	Sinovyo! Woke walume basi, ipate mukamwabudu Mola, kamba vyamulebelanga!” Noparepare wakilaviríwa panja.
EXO.10.12	Basi, Mola akimwambira Musa: “Lamusira nkono wako inti ya Miswiri, ipate wawesúkire mazorombe wamarize kila mbeyu îtowire kwaribika na nvula ya mawe-yo.” 
EXO.10.13	Kwa javyo, Musa akilamusíra ngombo yake Miswiri, na Mola akipereka mepo yakulawa malawira-juwa ya noire inti ire, ikivúma kutwa nzima usiku na nsana. Pakucere, mepo za malawira-juwa zikíja na mazorombe. 
EXO.10.14	Mazorombe walawirira inti piya ya Miswiri, wakijala Miswiri kure kila mahala. Wákiwa sawanalawirira tangu wala awaja kulawirira mazorombe wengi wakupunda ire suku ire. 
EXO.10.15	Wakifinika pansi pare piya, pakutowa kuwoneka nsanga. Wakirya mbeyu piya pamoja na visumo piya vîbakire muinti mure bandi ya kupita nvula ya mawe ire. Inti ya Miswiri ire piya aibakire anta minyani wala miti wala visumo vya mmasamba. 
EXO.10.16	Nowo upande-wo Firyauna akitumiza kuwetisa upesi-upesi Musa na Aruna, akiwambíra: “Nikola dambi ka Mola, Nlungu wenu, na umwe-po nukukosani. 
EXO.10.17	Kwa javyo nukulebelani eyi mara-yi muniswamii makosa angu, na mukanilebelele ka Mola Mwenyezimungu wenu, anisapuse na eci kifo-ci.” 
EXO.10.18	Musa paalawire ka Firyauna, akuka akinlebela Mola. 
EXO.10.19	Basi, Mola akipindula mepo nyingi yakulawa maswera-juwa, ikiwaveverusa mazorombe ikiwefya kuBahari Nyeundu. Aabakire nanga zolombe mmoja Miswiri ire piya. 
EXO.10.20	Fala Mola kantenda Firyauna mara nyengine kuwa awe mbishi, asiwase waIziraeli kulawa.
EXO.10.21	Nakisa, Mola kamwambira Musa: “Lamusa nkono wako julu, ipate inti ya Miswiri cije kisi kwinukare pí, wanu wapite wakipamapama.” 
EXO.10.22	Kwa javyo, Musa akilamusa nkono wake julu, kunja kukinukala pí inti ya Miswiri ire piya muda wa suku natu. 
EXO.10.23	Muda wa suku natu, wanu sawawonana wala aâwerepo wakulawa mahala paákiwa. Falakini waIziraeli piya wákiwa nawo nlangaza upande wawêkare. 
EXO.10.24	Basi, Firyauna akitumiza kumwita Musa, akimwambíra: “Ukani mukamwabudu Mola. Wanenu muwasukure, ila mifuwo ya ng'ombe na makondoo musisukure.” 
EXO.10.25	Fala Musa akijíbu: “Uwe ndi ujuzi kutipa nyama zakutosha kutendera kafara, tikoce kwa kuntukuza Mola Mwenyezimungu wetu. 
EXO.10.26	Mifuwo yetu neyo tikuka nawo, anta mmoja aabaki, konta tíjuzi tikawatondore wamojawapo tikantendere kafara Mwenyezimungu Mola wetu. Na atijiwa namuna vyatuka kuntukuza Mola wetu, kábula ya kufika eko.” 
EXO.10.27	Fala Mola kantenda Firyauna kuwa mbishi, neye aasakire kuwasa kulawa. 
EXO.10.28	Ikisa Firyauna kamwambira tena Musa: “Lawa-pa! Nusukuwone tena kumaso kwangu! Suku yausaka kuja-pa, ulayiwe!” 
EXO.10.29	Musa akijibu: “Kwamba sana kweli. Auniwona tena pakaya pako-pa.”
EXO.11.1	Mola kamwambira Musa, kaamba: “Hukumu moja tena nímwisusira Firyauna na inti ya Miswiri. Ikisa, iye akwasani múlawa. Neye akukwasani kulawa, akutuwisani nfululu. 
EXO.11.2	Epa sambi, wambire sana-sana waIziraeli muka kamba nlume wasikire kuwa, kila mmoja ájuzi kunlebela jirani wake mMiswiri vifure vya parata na vya oru.” 
EXO.11.3	Mola neye kawatendera fadili mbere ya waMiswiri. Visitoshe, Musa neye ákiwa munu wakuwinshimiwa sana inti ya Miswiri, mbere ya watumisi wa Firyauna pamoja na wanu piya.
EXO.11.4	Kwa javyo, Musa akimwambira Firyauna: “Mola kasema javi: ‘Usiku wa finahali rero nípita piya inti ya Miswiri. 
EXO.11.5	Nikipíta, mwana nlume kifundi onse akufwa, kwanza kifundi wake Firyauna (aja kuriti kiti cake) mpaka kifundi wa njakazi wa mwinsho wa kuluwani, na piya vifundi vya mifuwo newo wakufwa. 
EXO.11.6	Kukuja kuwa kiriro kikulu inti piya ya Miswiri, kiriro sico sacinálawirira tangu wala sacija kulawirira tena cakupunda suku ire. 
EXO.11.7	Falakini nkati ya waIziraeli ikuwepo salama. Wala umbwa ansuwa anta munu mmoja wala nyama mmojawapo! Kwa javyo, mwijiwe kuwa Mola katula kusiyana kati ya waIziraeli na waMiswiri.’ ” 
EXO.11.8	Musa akizidi kusowera, akimwambira Firyauna javi: “Na piya watumisi wako-wo wakuja kunikola maulu, kunipembeza nilawe inti ya Miswiri, omi na wanu piya wari kunifulata. Bandi ya evyo, nílawa!” Pesire kwamba javyo, Musa akilawa kumaso ka Firyauna, waakukimiwa wawenye. 
EXO.11.9	Ikisa Mola kamwambira Musa: “Firyauna aakusikirizangani, ipate maajuza angu ongezeke inti ya Miswiri.”
EXO.11.10	Basi Musa na Aruna watenda piya maajuza are kumaso ka Firyauna, fala Mola akintenda Firyauna awe na moyo ngumu, ipate asiwase waIziraeli kulawa inti yake.
EXO.12.1	Mola wetu Musa na Aruna wari inti ya Miswiri, kawambira kaamba: 
EXO.12.2	“Ewu mwezi-wu ndi mwezi wakwanza wa mwaka kwenu umwe. 
EXO.12.3	Wambireni jumula ya wanu piya wa Iziraeli kuwa ikifíka suku ya mwezi-kumi nowu mwezi-wu, kila mmoja pakaya pake antondore ncamba wa kondoo mmoja kwa kila wanu wakwikala nyumba moja. 
EXO.12.4	Na ikíwa pakaya-po wanu aba, awamariza kumurya, basi mwenye pakaya-po amwitire jirani wake. Wajuzi kunang'aniza kamba vyairi isabu ya wanu ya kujuzi kurya. 
EXO.12.5	Eyo ncamba-yo asiwe na kasoro íwa yonse, awe kanrumbi wa mwaka mmoja, awe kondoo au mbuzi. 
EXO.12.6	Nyama-yo mujuzi muture mpaka suku ya kumi na nne ya nowu mwezi-wu. Noyo suku-yo, waIziraeli wasinje nyama-zo wakati wa jironi.
EXO.12.7	Na kwisa, mutware damu ya ezo nyama-zo, mupake nvizingiti na nvizimba vya miryango ya manyumba enu mwamusaka kwikala mukírya-mo. 
EXO.12.8	Nowo usiku-wo mutafune nyama yakociwa pamoja na mikate saitayiwe furumento na masamba a kuwawa. 
EXO.12.9	Musitafune nyama mbisi wala yakwipikiwa, ila mumoce nzima: kiswa, maulu pamoja na utumbo wake. 
EXO.12.10	Musilaze nyama kufika subuu, nyama isáka kubaki mpaka subuu yonse, íjuzi yociwe. 
EXO.12.11	Eyo nyama-yo murye javi: murifunge sintu, muvare viratu, na musukure ngombo mmakono. Murye upesi-upesi. Ndi Pashukwa ya Mola. 
EXO.12.12	Kamana nowo usiku-wo, nípita piya Miswiri, níwolaya piya wana vifundi wanu na manyama. Níhukumu milungu piya ya Miswiri. Omi ndi Mola mwanyewe. 
EXO.12.13	Basi damu-yo ikuwa ndi alama ya manyumba enu amwikala. Nikiwóna damu-yo, nípita baidi, anta mmoja wenu afwa na balayi, panisáka kuwolaya waMiswiri.
EXO.12.14	Noyo suku-yo ndi suku yenu ya kumbu-kumbu. Mujuzi muture iwe suku ya kunsherehekera Mola. Umwe na vizazi vyenu, muture kamba shuruti kwa milele muntende sherehe. 
EXO.12.15	Muda wa suku saba mutafune mikate saina furumento. Mwanzo wa suku ya kwanza, mmanyumba mwenu isiwepo furumento, konta asáka kutafuna mikate ya furumento onse saunesa muda wa suku saba-wu, atuwisiwe nfululu ka waIziraeli. 
EXO.12.16	Suku ya kwanza pamoja na suku ya saba ya sherehe, mujuzi mujumane mutende nkusanyiko takatifu. Nozi suku-zi, aikoriwa kazi, ila mutengeze cakurya ca kila mmoja. 
EXO.12.17	Sherehe ya Mikate Saina Furumento mujuzi mutende, kwa sababu noyo suku-yo nûkulavyani inti ya Miswiri mikonjo mirefu. Eyo suku-yo ílazímu mufurahi umwe pamoja na vining'ini vyenu, ndi kinu canukulaizirani mutende daima. 
EXO.12.18	Mwezi wa kwanza, mwanzo wa jironi ya suku kumi na nne, mpaka jironi ya suku shirini na moja, mutafune mikate saitayiwe furumento. 
EXO.12.19	Muda wa suku saba, isiwepo furumento isáka kuwa yonse mmanyumba mwenu. Asáka kutafuna mikate ya kutaiwa furumento onse, siti atuwisiwe nfululu júmula ya waIziraeli, anta awe myeni, anta awe muIziraeli. 
EXO.12.20	Basi musitafune ciwa conse cakutaiwa furumento. Pamuwa ponse, mujuzi mutafune mikate saina furumento.”
EXO.12.21	Ikisa Musa kaweta wakulungwa piya wa Iziraeli, kawambíra javi: “Umwe ukani mukantondore ncamba mmoja wa kondoo ka jamaa zenu, munsinje atenderiwe jambo rikulu ra Pashukwa. 
EXO.12.22	Mukinsínja, damu iwa mbasiya-yo, mutware kirami ca muti wa masamba mapusu wakwitiwa ‘usopo’, mukilóvya mukipáka nvizingiti na nvizimba vya miryango ya manyumba enu. Usiku anta munu mmoja asilawire panja, mpaka kuce subuu. 
EXO.12.23	Kamana Mola asaka kupita nsini kuwolaya waMiswiri. Akiwona damu yakupakiwa nvizingiti na nvizimba, Mola ápunda, aamwasa Nzulairi kupita mmanyumba mwenu kukuulayani. 
EXO.12.24	Eyi iwe ámuri yenu umwe pamoja na ujukulu wenu mutimize daima milele. 
EXO.12.25	Na pamusaka kwingira muinti yaakupani Mola, kamba vyaambanga lázima mutimize eyi tabiya-yi. 
EXO.12.26	Wanenu pawasaka kukudairini: ‘Nori jambo-ri mana ake kinani?’, 
EXO.12.27	umwe muwajíbu: ‘Eyi kafara ya Pashukwa yakuntukuza Mola, konta kâpita nsini ya manyumba a waIziraeli inti ya Miswiri akipúnda akinusúru, wakati wâawolaye waMiswiri.’ ” Basi wanu wakisujúdi wakintukúza. 
EXO.12.28	Ikisa waIziraeli wakúka wakiténda novire-novireni. Kamba Mola vyaawámbire Musa na Aruna, ewo watenda novyo.
EXO.12.29	Iri usiku wa finahari, Mola kawólaya piya vifundi vya inti ya Miswiri, mwanzo wa kifundi ca Firyauna akijuzi kuriti kiti cake ca ufalume, mpaka mwana kifundi wa wafungwa wa nkalaboshu newo. Anta na vifundi vya manyama, newo wakífwa. 
EXO.12.30	Basi Firyauna, watumisi wake piya pamoja na waMiswiri piya wakilamuka usiku. Rikiláwa lukuto rikulu sana inti ya Miswiri ire, kwa kuwa aiwerepo anta nyumba moja saafwire munu.
EXO.12.31	Noparepare kwa usiku noure-ure, Firyauna akiwéta Musa pamoja na Aruna, akiwambíra: “Ritengezeni mulawe upesi-upesi kati ya wanu wangu! Umwe pamoja na wanu wa Iziraeli, ukani mukantumikire Mola kamba vyaâsemire. 
EXO.12.32	Sukulani makundi ka makundi a makondoo na ng'ombe vyamusaka vyonse, muke! Na omi mukanilebélele meema.”
EXO.12.33	WaMiswiri wakiwakáza waIziraeli wasame upesi-upesi, wakámba: “Vitopesa kufwa piya-fwe!” 
EXO.12.34	Kwa javyo, waIziraeli wakitwala ufu wawo wakukandiwa wawenye, saunamba kutaiwa furumento, pamoja na gamela
EXO.12.35	Wêsa kutenda futi vyaawambire Musa, konta wâwalebela waMiswiri vifure vya parata na vya oru, na mavazi. 
EXO.12.36	Mola kêsa futi kuwatendera fadili waIziraeli mbere ya waMiswiri, kwa kuwa wawapa kila kinu cawálebele conse. Ndi javi vyaviwere, wakiláwa Miswiri wakurémeriwa wawenye.
EXO.12.37	Na waIziraeli waláwa kaya ya Ramesesi luwansi wakúka mpaka Sukoti. Wákiwa walume kiyasi ca alufu miya sita, bila kuwawalanga waka na wasimana. 
EXO.12.38	Wakisukúla mifuwo yawo mingi yawenye, makondoo na ng'ombe. Waláwa novyo wanu wengine wa kabila jisijisi, wakifúnga nawo nkonjo mmoja. 
EXO.12.39	Novyo, kwa kuwa waláwa Miswiri kwa haraka-haraka, awâwaire kutenda mikate ya safari, ila wâsukúla ufu tu basi wakukandiwa, saunamba kutaiwa furumento. Noparepare wakóca mikate yawo saitayiwe furumento ire.
EXO.12.40	Muda waIziraeli wawainshire inti ya Miswiri íwa myaka miya nne na talatini. 
EXO.12.41	Îwa suku noyo-noyoni yaitimire myaka miya nne na talatini, wanu piya wa Mola wakiláwa Miswiri mikonjo mirefu. 
EXO.12.42	Nowo usiku-wo, Mola ndi wâwanang'anize waIziraeli, akiwalávya Miswiri. Ntamana daima kila mwaka, ukuwa usiku wakunang'aniza ka Mola wanu piya wa Iziraeli vizazi piya.
EXO.12.43	Visitoshe, Mola kawambira Musa na Aruna: “Ezi ndi shariya za Pashukwa: myeni onse aarya cakurya ca Pashukwa. 
EXO.12.44	Fala ntwana oziwe na atayiwe itani onse, aruhusiwa kurya. 
EXO.12.45	Myeni wakupita wala myeni nkolakazi wasirye cakurya-co. 
EXO.12.46	Kondoo wa Pashukwa ajuzi atafuniriwe nnyumba. Nyama yake musilavire panja anta kipande, wala makongolo ake musipanje. 
EXO.12.47	Júmula ya wanu wa Iziraeli piya wajuzi washerehekere Pashukwa. 
EXO.12.48	Akiwapo myeni wakukufikirani penu, akisáka kusherehekera Pashukwa ka Mola, ilazimu awataye itani wanawalume piya. Ikisa asanganyike atende Pashukwa, awalangiwa kuwa mwenye-kaya. Fala saatayiwe itani onse, asirye fúti eco cakurya-co. 
EXO.12.49	Shariya moja nozo zikuhusuni waIziraeli-mwe na wayeni wamwikala nawo.”
EXO.12.50	WaIziraeli piya wakitimíza kamba Mola vyaamwambire Musa na Aruna. 
EXO.12.51	Na noire suku ire, Mola kawalavya waIziraeli Miswiri makundi ka makundi a mikonjo mirefu.
EXO.13.1	Nakisa Mola kamwámbira Musa: 
EXO.13.2	“Niturire kila mwana nlume anza kupongoriwa onse. Konta wana wanza kupongoriwa onse Iziraeli, wanu pamoja na manyama, wangu omi.”
EXO.13.3	Musa akiwambíra wanu: “Kumbukirani daima eyi suku-yi kuwa ndi yamulawire Miswiri, kure kamúkiwa watwana, konta ndi suku yaakulavireni noko Mola kwa nguvu zake ulu. Ntamana, ikifíka noyi suku-yi, musitafune mikate yakutaiwa furumento. 
EXO.13.4	Umwe rero novi-vi mwezi wa Abibu-wu, múlawa inti ya Miswiri. 
EXO.13.5	Na Mola paasaka kukufikisani inti ya waKanaa, waHiti, waAmori, waHivi, pamoja na ya waYebusi, inti mója yaawalápire wababu zenu kukupani, inti mója ya rutuba na mali matupu, noyo inti-yo ilazimu mukumbukire na musherehekere kila mwaka, paufika mwezi wa kwanza ponse. 
EXO.13.6	Muda wa suku saba mutafunane mikate saitayiwe furumento, na suku ya saba mutende suku ulu ya sherehe yakuntuza Mola. 
EXO.13.7	Muda wa suku saba mutafune mikate saina furumento. Isiwepo mikate yakutaiwa furumento wala furumento yawenye isiwepo mmanyumba mwenu inti-yo piya. 
EXO.13.8	Noyo suku-yo muwambire wanenu javi: ‘ Tankutenda piya-vi kwa sababu ya mambo âtitendere Mola kulawa kwetu ofwe-pa inti ya Miswiri.’ 
EXO.13.9	Eci kinu-ci cikuwa alama ya pankono wako na cakukumbukira pacenye pako, ipate shariya za Mola daima ziwe pakanywa penu. Kamana kwa nguvu zake Mola kakulavyani inti ya Miswiri. 
EXO.13.10	Ntamana kila mwaka, ikifíka noyi suku-yi, mújuzi muwe radi mutambe.
EXO.13.11	Wakati Mola waasáka kukufikisani inti ya waKanaa kukupani kuwa yenu, kamba vyaâkulapireni umwe na wababu zenu, 
EXO.13.12	lazima munturire Mola kila mwana nlume ntanzi kupongoriwa. Kila mwana nlume wa mifuwo yenu ntanzi kupongoriwa wa Mola mwanyewe. 
EXO.13.13	Fala ikíwa kifundi nlume wa buru, mumombore kwa kunkakanya na kondoo. Mukitówa kunkakanya, lazima mumpote buru noyo. Falakini ikíwa mwana ntanzi wa mwanadamu, siti kumombola kwa kondoo. 
EXO.13.14	Mbere-ko wanenu wákukudairini kuwa ‘Piya viri kutendiwa-vi mana ake kinani?’, umwe muwajibu: ‘Kwa nguvu zake ulu, Mola katilávya inti ya Miswiri katíkiwa watwana. 
EXO.13.15	Kamana, Firyauna kwa ubishi wake kâtikataza kulawa, Mola akiwoláya piya wana vifundi wa inti ya Miswiri, mwanzo wa wanu mpaka na wa manyama. Ntamana omi nítenda kafara ka Mola ya piya wana watanzi kupongoriwa, fala piya wajukulwangu watanzi kupongoriwa, níwombola na kafara ya kondoo.’ 
EXO.13.16	Eci kinu-ci cikuwa kamba alama ya pankono wako au pacenye pako paunang'aniza daima, konta kwa nguvu zake, Mola kâtilavya Miswiri.”
EXO.13.17	Firyauna paawásire wanu kuka vyawo, ingawa njira ya inti ya Mafilisteu ndi ya karibu, fala Mwenyezimungu aawolotere njira-yo, konta iye kaamba: “Ewa wanu-wa wasije kumana, kuwapinduka myoyo, kuludira Miswiri.” 
EXO.13.18	Fala Mwenyezimungu kawapitisa njira ya kuzungunuka kupita kulanga kukirira Bahari Nyeundu. WaIziraeli waláwa inti ya Miswiri, walongozane wakupanganyiwa wawenye. 
EXO.13.19	Musa akisukula makongolo a Yusufu, kamba mwanyewe vyaâwalapise saanamba kufwa. Konta tangu mida Yusufu kâwalapisa waIziraeli kuwa “Kweli-kwelini Mwenyezimungu akujanliyeni. Paasaka kukulavyani muinti-mu, lazima musukure makongolo angu.”
EXO.13.20	Basi waIziraeli pawalawire Sukoti woka Ethamu paranzire langa. 
EXO.13.21	Nsana Mola kalongorera mbere yawo kwa namuna ya ribwi rerefu ra wingu, awolótere njira. Na usiku kalongorera kwa namuna ya ribwi ra moto rakuwamwarikira. Kwa javyo wákipita wakenénda usiku na nsana. 
EXO.13.22	Wakati wa nsana ribwi rerefu ra wingu rire aríkilawa kumaso ka wanu ware, wala usiku ribwi ra moto rire aríkilawa novyo.
EXO.14.1	Ikisa Mola akimwambira Musa, akamba: 
EXO.14.2	“Wambire waIziraeli waludire nyuma, wakamange karibu ya Pi-Hahiloti, kati ya inti ya Migdoli na Bahari Nyeundu. Wakamange nanyenje ya mwani mbere ya Baal-Zefoni. 
EXO.14.3	Kamana Firyauna áwaza kuwa waIziraeli ware wasíka wankupayapaya, langa riwaziwíriza. 
EXO.14.4	Nomi níntenda Firyauna moyo wake uwe ngumu, ipate akufulateni. Nomi nípata kusifiwa kwa sababu ya Firyauna pamoja na makava wake piya. WaMiswiri ndi pawasaka kwijiwa kuwa omi niwa Mola mwanyewe.” Basi waIziraeli wakitenda novire.
EXO.14.5	Nfalume wa Miswiri, paambiriwe kuwa waIziraeli watira, iye pamoja na watumisi wake wakipindúla mawazo awo, wakamba: “Epa sambi catitendire-ci kinani? Tiwasa woka vyawo awatitumikira tena! Namunani?” 
EXO.14.6	Kwa javyo, Firyauna akitengeza ringisho rake ra vita na makava wake. 
EXO.14.7	Akitwala maringisho a vita a mana sana-sana miya sita pamoja na piya maringisho mengine a vita ya Miswiri, kila rimoja ríkilongoziwa na nfalume mmoja wa makava. 
EXO.14.8	Mola kantenda Firyauna nfalume wa Miswiri moyo wake kuwa ngumu, ipate iye awafulate waIziraeli wari kulawa Miswiri bila wofi. 
EXO.14.9	WaMiswiri ware wakiwafuláta waIziraeli. Makava wa Firyauna piya na maringisho ake, na wacamakavalu pamoja na makavalu wawo wakiwasingana, wamangire nanyenje ya mwani, karibu ya Pi-Hahiloti karibu ya Baal-Zefoni.
EXO.14.10	Firyauna paafikire karibu, waIziraeli wakefya maso, wammóna akíja na makava wake nyuma yake, wé! Ukiwengíra wofi pakulu futi, waIziraeli wakinlalamikíra Mola. 
EXO.14.11	Wakimwambíra Musa: “Mwaja? Miswiri kure aapo makaburi? Nini kutilavya kure ipate tije tifwire-pa eri langa-ri? Sababuni kutitenda javi, kutilavya Miswiri kure? 
EXO.14.12	Mwaja si noci-ci catukwambire Miswiri kure, kuwa tase tiwatumikire waMiswiri ware? Ndi fadari tínekala kuwatumikira, koliko kuja kufwira palanga-pa!” 
EXO.14.13	Noparepare Musa akiwajibu wanu akamba: “Tengemanani musope. Rero múwona Mola vyaasaka kukuvushani. Kamana ware waMiswiri wamuwawona ware, rero ndi mwinsho amuwawona tena! 
EXO.14.14	Mola akwingirirani. Umwe nyamalani tu, musitende kinu.”
EXO.14.15	Mola akimwambira Musa, akamba: “Kunilalamikira omi sababuni? Wambire waIziraeli wendeleye safari yawo. 
EXO.14.16	Uwe-po, lamusa ngombo wako-wo wolotere bahari. Maji akwawanyika, na waIziraeli wápata kupita kati-kati ya bahari pavula. 
EXO.14.17	Ona! Omi mwanyewe níwatenda waMiswiri kuwa na myoyo migumu, wákufulatani kati-kati ya bahari. Nomi nínshinda Firyauna pamoja na makava wake, maringisho ake, na wacamakavalu wake. 
EXO.14.18	Nikinshinda Firyauna, makava wake, maringisho ake pamoja na wacamakavalu wake, waMiswiri ndi pawasaka kwijiwa kuwa omi niwa Mola mwanyewe.”
EXO.14.19	Basi sambi, laika wa Mwenyezimungu alongoze nkonjo wa waIziraeli ire, akiludíra nyuma yawo. Na ribwi rirefu ra wingu rire rikiláwa mbere kure rikimíra nyuma yawo, 
EXO.14.20	rikikála kati-kati ya waMiswiri na waIziraeli. Rire wingu rikiwatáya waMiswiri kisi, falakini waIziraeli rikiwalangazíra usiku ngwê. Awapatire kusimanana tena kwa noure usiku ure.
EXO.14.21	Sambi Musa akolosa nkono akolota bahari. Kwa noure usiku ure, Mola akipereka mepo za julu nyingi zikivúma usiku mpaka kukica ngwê, akawanyíka maji kati-kati ya bahari pakitenda vula. 
EXO.14.22	WaIziraeli wakipíta pavula pare kati-kati, maji are atendire nsunju kuno na kuno. 
EXO.14.23	WaMiswiri wakingíra norire vula ritendire kati-kati ya bahari rire, pamoja na makavalu awo piya, maringisho awo, na wacamakavalu wawo, wakiwafuláta waIziraeli. 
EXO.14.24	Alufajiri, Mola kati ya ribwi rirefu ra moto na ra wingu rire, kawawona makava wa waMiswiri, akiwesusíra makutuba. 
EXO.14.25	Akinusuru maroda a maringisho awo are akiláwa, wakingíra kwenenda kwa tafauti. Basi waMiswiri wakamba: “Tukeni tiwatire waIziraeli, konta Mola kankuwengirira koliko ofwe!”
EXO.14.26	Ikisa Mola akimwambira Musa: “Olosa nkono wako wolote bahari-yo, ipate maji akusanyike awejarire waMiswiri pamoja na maringisho awo na wacamakavalu wawo.” 
EXO.14.27	Basi Musa akolosa nkono wake julu ya bahari. Pakucere subuu, bahari ire ikiludira kamba vyaíkiwa. WaMiswiri kawakitiríra konse wakisimanana nawo maji, kwa javyo Mola akiwazamísa mbahari. 
EXO.14.28	Maji are aludira vyaákiwa, azamísa maringisho are na wacamakavalu. Kati ya piya makava wa Firyauna wâwafulate waIziraeli ware, anta mMiswiri mmoja aanusurike. 
EXO.14.29	Fala waIziraeli wapita luwansi pavula pare kati-kati, maji are atendire nsunju kuno na kuno.
EXO.14.30	Kwa javyo Mola ndi vyaawanusurire waIziraeli mmakono mwa waMiswiri! WaIziraeli wakiwawoneréra waMiswiri nlufuko wakufwa wawenye. 
EXO.14.31	WaIziraeli wawona uwezo nkulu Mola caawatendire waMiswiri cire, ndimana wakimopa pakulu Mola, wakanza kumwamini pamoja na Musa, ntumisi wake.
EXO.15.1	Na kwisa piya, Musa na waIziraeli wamwímbira Mola eri rimbo-ri javi:
EXO.15.1	“Ninsifu Mola
EXO.15.1	konta kashinda pakulu!
EXO.15.1	Kavalu na ampandire kavalu,
EXO.15.1	kawefya mbahari.
EXO.15.2	Mola ndi nguvu zangu na rimbo rangu,
EXO.15.2	kalawirira nvushi wangu,
EXO.15.2	Iye ndi Nlungu wangu na ninsifu!
EXO.15.2	Iye Nlungu wa babu zangu,
EXO.15.2	nisaka kuntukuza!
EXO.15.3	Mola nkali wa vita yake,
EXO.15.3	Mola ero ndi zina rake.
EXO.15.4	Maringisho a Firyauna na wanu wake,
EXO.15.4	Mola katosa bahari.
EXO.15.4	Masurudadu wake maalumu
EXO.15.4	wazama Bahari Nyeundu.
EXO.15.5	Bahari ya maji mengi iwafiníka,
EXO.15.5	kamba mawe wazáma wafíka pansi.
EXO.15.6	Uwe Mola, nkono nriro wako
EXO.15.6	una nguvu na ubora.
EXO.15.7	Kwa ubora wa ukulu wako
EXO.15.7	uwangamíza maaduwi wako.
EXO.15.7	Uwaperekéra adhabu zako,
EXO.15.7	uwapotéza kamba makuti.
EXO.15.8	Kulavya mumu mmula mwako,
EXO.15.8	mipupu imíra nfano wa ongwa.
EXO.15.8	Maji awányika nfano wa vipama,
EXO.15.8	bahari ya maji mengi isimanana.
EXO.15.9	Aduwi ndi paaritapire:
EXO.15.9	‘Niwafulata mpaka niwakore,
EXO.15.9	nikwawanya piya vyawewire
EXO.15.9	mpaka hamu yangu omi inise.
EXO.15.9	Nivuta upanga na nguvu zangu,
EXO.15.9	niwalumiza na nkono wangu!’
EXO.15.10	Mepo nyingi kuwaperekera,
EXO.15.10	bahari yako iwafínika.
EXO.15.10	Ewo piya wazáma mwa cumbu
EXO.15.10	maji a mpupu saakidirika.
EXO.15.11	Uwe Mola, nkati ya milungu,
EXO.15.11	áringana nowe nani?
EXO.15.11	Uwe bora na ntakatifu,
EXO.15.11	áringana nowe nani?
EXO.15.11	Uwe kutenda vyakofya,
EXO.15.11	vitendo vyako vya ajabu!
EXO.15.12	Kolosa nkono nriro wako,
EXO.15.12	nsanga uwarya maaduwi wako.
EXO.15.13	Kwa pendo rako rakwaminika
EXO.15.13	kuwalongoza wanu wako wauwómbore.
EXO.15.13	Kwa nguvu zako kuwalongoza
EXO.15.13	kuri mekazi ako matakatifu.
EXO.15.14	Kabila piya wasikira, watetema.
EXO.15.14	Mafilisteu piya wopesiwa.
EXO.15.15	Mamwenye wa Edomu wafazáika,
EXO.15.15	wakulungwa wa Mowabu uwéngira wofi,
EXO.15.15	waKanaa piya wazizimíriwa.
EXO.15.16	Piya uwéngira wofi wakofya,
EXO.15.16	wanyamála kimyaa nfano wa riwe
EXO.15.16	kwa wingi wa nguvu zako.
EXO.15.16	Uwe Mola, wapita wanu wako,
EXO.15.17	uwengiza uwavyala
EXO.15.17	pamwango wa irati yako,
EXO.15.17	pautendire na makono ako,
EXO.15.17	kuwa mekazi ako,
EXO.15.17	mahala patakatifu, hee Mola.
EXO.15.18	He! Mola mwenyé kutawala milele!”
EXO.15.19	Evi vikúna wakati makavalu a Firyauna na maringisho ake na wanu wawapandire makavalu pawengire mbahari, na Mola akiwafiníka na bahari. Fala waIziraeli piya wapíta luwansi pansi pakumiliya kati-kati ya bahari.
EXO.15.20	Noparepare nabii Mariyamu, nlumbuwe Aruna, kásukula dunfu mmakono, akilawa. Na wanawaka wengine wakinfuláta na dunfu zawo mmakono, wakibíya kuno wakivína. 
EXO.15.21	Mariyamu akiwalongóza kuno akimba, akipáza:
EXO.15.21	“Nsifu Mola konta kashinda pakulu!
EXO.15.21	Kavalu na ampandire kavalu,
EXO.15.21	kawefya mbahari.”
EXO.15.22	Ikisa, Musa akiwalongoza waIziraeli kulawa Bahari Nyeundu, wakuka mpaka langa ra Shuri. Wenénda mwendo wa suku natu nlanga mure awawonerere maji. 
EXO.15.23	Pawafikire mahala pakwitiwa Mara, awakidirire kunywa maji a kaya ire kwa sababu ákiwawa pakulu futi. Ndi ntamana pakitiwa Mara (mana ake “Maji a kududurya”). 
EXO.15.24	Basi wanu piya wakindugúda Musa wakamba: “Ari! Epa sambi tikunywa kinani?” 
EXO.15.25	Noparepare Musa akinriríra Mola, kweli-kwelini Mola akimolotera kipande ca muti. Iye akilokota akefya mmaji mure cubuu! Mpunde noure maji are akitaduka mazizi. Nopare ka nopare Mola akilávya ámuri na akiwalaizíra waIziraeli ipate awayerere. 
EXO.15.26	Akiwambíra javi: “Mukitengemána mukisikíra shauti ya Mola Mwenyezimungu wenu, mukiténda vinu vya koloka mbere yangu na mukiishímu ámuri zangu na piya vyanilaizire, omi sukuperekerani ulwere waniwaperekere waMiswiri. Kamana omi ndi Mola, nukuponesani umwe-po.”
EXO.15.27	Basi waIziraeli wakuka wakifíka Elimu, inti síyo ikiwa nawo mahala kumi na muwiri mwa kububuka maji na mitende sabini. Noparepare wakimánga karibu ya maji.
EXO.16.1	Jumula ya wanu waIziraeli piya wakilawa Elimu, wakifika langa ra Sini, kati ya Elimu na mwango wa Sinayi. Epo iri suku ya kumi na ntanu mwezi wapiri tangu pawalawire inti ya Miswiri. 
EXO.16.2	Jumula ya waIziraeli ire piya wakiwadugúda Musa na Aruna palanga pare, 
EXO.16.3	wakamba: “Fadari tinafwa mmakono mwa Mola inti ya Miswiri nokure katikiinshi vikitizunguríza viyungu vya nyama, tikírya mpaka kutosheka. Fala sambi epa kutijísa eri langa-ri, júmula-yi piya upate kutulaya njala!”
EXO.16.4	Ikisa Mola ndi pamwámbire Musa: “Onani! Núkwisusirani mikate yakulawa binguni kamba nvula. Daima-zi wanu wálawa kupita wakilokóta luziki ra kila suku. Kwa eyi namuna-yi níwayerera niwone kamba wáfulata shariya zangu au awafulata. 
EXO.16.5	Falakini suku ya sita, pawátengeze cakuriturira, wálokota luziki ra kurya suku mbiri.”
EXO.16.6	Basi Musa na Aruna wakiwambíra waIziraeli ware piya: “Jironi mukwijiwa kweli-kwelini kuwa Mola ndi akulavireni inti ya Miswiri. 
EXO.16.7	Tena subuu múwona utukufu wa Mola, konta kasikira kunduguda kamukindugúda-ko. Ofwe ndi wanani wakutiduguda?” 
EXO.16.8	Ikisa tena Musa akamba: “Mola jironi akupani nyama murye, tena subuu akupani cakurya cakwikuta. Kweli-kwelini novyo ndi pamusaka kwijiwa kuwa Mola kasikira dugudugu zenu zamurishuku naye-zo. Ofwe ndi wanani wakutiduguda? Amutidugude ofwe-pa, ila mundúguda Mola!”
EXO.16.9	Ikisa Musa akimwambira Aruna, akamba: “Wambire piya jumula ya waIziraeli-wo javi: ‘Kusanyikani mbere ya Mola, kamana kasikira kuduguda kwenu.’ ” 
EXO.16.10	Aruna paakipakanira nawo jumula ya waIziraeli, wanu ware wakingíra kunang'aniza langa rire. We! Nuru ya utukufu wa Mola íkiwoneka vú muwingu. 
EXO.16.11	Mola akimwambíra Musa: 
EXO.16.12	“Omi nisikira dugudugu ya waIziraeli. Wambire javi: ‘Jironi mukurya nyama, na subuu mukurya cakurya mpaka mukwikuta. Epo ndi pamusaka kwijiwa kuwa omi niwa Mola, Nlungu wenu.’ ”
EXO.16.13	Jironi wakíja manambiri wengi wawenye, wakifiníka mangisha a waIziraeli are. Tena subuu ukivúnja mmande ukifiníka nanyenje ya mangisha piya. 
EXO.16.14	Wakati wawisíre mmande ure, palanga pare víkibaki vinu vitoto-vitoto pansi pare vyakulanda mamba, vyepepe kamba jelu yakugwa. 
EXO.16.15	WaIziraeli pawawawonire vinu vire, washanga wakingira kudairiyana watupu-watupu: “Eci kinani?”
EXO.16.16	Ezi ndi ámuri za Mola: Kila munu alokote kadiri yake, kiyasi ca kukidiri kurya kumariza. Alokote pishi mmoja yakuwatosha wanu wari muema mwake.”
EXO.16.17	Basi, wanu wa Iziraeli wakitenda vyawambiriwe novire. Wengine wakilokota vingi-vingi, wengine wakilokota aba. 
EXO.16.18	Falakini pawakilokotera nvyombo mure, pawapimire mpishi wawonéra kuwa âlokote vingi aviremire, wala âlokote aba onse avipunguke. Kila mmoja kalokota kiyasi cake cakukidiri kurya. 
EXO.16.19	Musa akiwambira wanu: “Asiwepo asáka kuremeza manã mpaka suku nyengine subuu.” 
EXO.16.20	Falakini wanu wengine awansikirize Musa. Walaza mpaka suku nyengine subuu, basi vikingíra mivunyo fó, vikánza kunuwã caputu. Na Musa ire akiwakimwira. 
EXO.16.21	Basi subuu anta subuu, kila mmoja akilokóta kiyasi cakujuzi kurya. Fala juwa rikikorera, vikisulúka.
EXO.16.22	Suku ya sita, waIziraeli wakilokota mafungu mawiri-mawiri, pishi mbiri-mbiri kwa kila munu. Walongozi ware wakikusanyika wakuka ka Musa wakimwambira. 
EXO.16.23	Iye akiwajíbu: “Eco ndi caamurire Mola: ‘Makeso suku yakupumula, sabadu takatifu mbere ya Mola. Camusaka koca nforunu conse, ocani, na camusaka kwipika conse, ipikani. Piya visaka kubaki vyonse tulani pambari, muriturire makeshamungu subuu.’ ” 
EXO.16.24	Basi wakitenda novire, cakurya cengine wakiriturira mpaka subuu yake, kamba vyaambire Musa. Subuu yake wakiwona kuwa aacingire nvunyo wala acikinuwã caputu. 
EXO.16.25	Basi Musa akiwambira: “Cakurya cibakire-co, iryani rero, kamana eyi ndi sabadu takatifu mbere ya Mola. Panja-po rero amulokota. 
EXO.16.26	Múlokota suku ya sita, fala suku ya saba ndi sabadu (suku ya kupumula), eyo suku-yo awepo manã.”
EXO.16.27	Novyo-sívyo, suku ya saba wálawa wanu wengine kuka wakalókote, fala awasingane anta aba. 
EXO.16.28	Mola akimwambira Musa: “Mukatála kutimiza ámuri na shariya zangu mpaka rini? 
EXO.16.29	Fikirini sana-sana kuwa omi Mola nukupani suku ya sabadu, suku moja ya kupumula. Ndi ntamana, suku ya sita nukuperekerani cakurya ca suku mbiri. Suku ya saba, kila mmoja ekare pake, asiwepo aláwa.” 
EXO.16.30	Basi, kwa javyo wanu wakipumula suku ya saba.
EXO.16.31	Nocire cakurya cire waIziraeli wakita zina ra “manã”. Álandana kamba ntama mwelupa, ákinowa kamba nkate wakutendiwa na ansali. 
EXO.16.32	Musa akamba: “Mola kaamuru javi: kuwa atongoreriwe manã pishi mbiri, ipate mbere-ko vining'ini vyetu vya kila tarehe waje wawone cakurya caatipére Mola kurya nlanga paatilávire inti ya Miswiri.” 
EXO.16.33	Basi Musa akimwambira Aruna: “Utware combo kimoja, utaye manã pishi
EXO.16.34	Kamba Mola vyamwamúrire Musa, Aruna akitenda novire. Akitúla vilavye ushahidi. 
EXO.16.35	Muda wa myaka arubaini, waIziraeli cakurya cawo cíkiwa manã mpaka paawafikire inti yawakijuzi kuka kwikala. Wakirya manã mpaka paawafikire mpaka wa Kanaa. 
EXO.16.36	(Fungu ra manã ra kila munu pishi moja. Mida kipimo cakwitiwa “efa” nkiebraniya cíkitika pishi kumi.)
EXO.17.1	Jumula ya waIziraeli wakilawa langa ra Sini rire, wakisafíri mahala anta mahala, kamba vyawamuriwe na Mola. Basi wakuka wakimanga Refidimu, fala noko áwerepo maji a kunywa. 
EXO.17.2	Kwa javyo, wanu ware wakinlalamikira Musa, wakamba: “Tipe maji a kunywa!” Iye akiwajíbu: “Mbana mwankunilalamikira omi? Mbana mwankumyerera Mola?” 
EXO.17.3	Fala ewo piya ikiwakola nyotwa, wakikola kunlalamikira Musa, wakamba: “Kutilavya Miswiri kure konta ya kinani? Kulangela kutuulaya ofwe nyotwa pamoja na wanetu na mifuwo yetu, konta ya kinani?” 
EXO.17.4	Ndimana Musa akinlalamikira Mola, akamba: “Nowa wanu-wa nísaka kuwatendaja? Wabáki aba javi kunipanja na mawe!” 
EXO.17.5	Mola akinjíbu Musa javi: “Longorera kumaso ka wanu-wo, ulongózane nawo wakulungwa wa Iziraeli aba. Na ngombo yawibiire muto wa Nilu-wo
EXO.17.6	Ona, omi mwanyewe núkurinda julu ya mwala wa Horebu kure. Ukifíka ibiya na ngombo wako mwala-wo, basi pamwala-po ábubuka maji a kunywa wanu-wo.” Basi Musa akiténda novire mbere ya wakulungwa wa Iziraeli ware. 
EXO.17.7	Nopare mahala pare akita Masa
EXO.17.8	Ikisa waAmaleki waja Refidimu kutenda nawo vita waIziraeli. 
EXO.17.9	Kwa javyo, Musa akimwambíra Yoshwa: “Watondore wanawalume, uke ukatende nawo vita waAmaleki. Makeshamungu nikuwa julu ya mwango, nísukula mmakono ngombo ya Mwenyezimungu.” 
EXO.17.10	Basi Yoshwa akuka akitenda novire vyaambiriwe na Musa vire, akitenda vita na waAmaleki. Musa, Aruna na Huri wakikwera julu ya mwango ure. 
EXO.17.11	Musa paakilamusa nkono, waIziraeli wakitema, fala akisusa nkono, waAmaleki ndi pawakitema. 
EXO.17.12	Falakini Musa kasokera kolosa makono. Ndimana, Aruna na Huri wakitwala riwe wakinturira Musa, akikarira. Aruna na Huri wakitwala makono ake wakilamusa, mmoja akilamusa nkono nriro na mwengine novyo nkono sonto. Kwa javyo, makono a Musa akibaki olosempaka juwa rikitíta. 
EXO.17.13	Basi Yoshwa akintema na upanga Amaleki pamoja na wanu wake.
EXO.17.14	Visitoshe, Mola akimwambira Musa: “Andika javi nkitabu ipate vikumbukiriwe, na mwambire Yoshwa ipate asikire sana-sana kuwa níwangamíza nfululu waAmaleki mulumwengu-mu.” 
EXO.17.15	Ikisa Musa akijenga uralu wa kafara akíta “MOLA WANGU NDI BANDERA YANGU YA KUTEMA.” 
EXO.17.16	Akiséma tena: “Lamusani bandera ya Mola! Mola átenda vita na Amaleki tarehe-zi piya!”
EXO.18.1	Basi, suku moja Yetro, nlongozi wa dini wa waMidiyani, nkwewe Musa, kâsikira kuhusu piya mambo a Mwenyezimungu ântendere Musa pamoja na waIziraeli, namuna Mola vyaâwalavire waIziraeli inti ya Miswiri. 
EXO.18.2	Íwa Musa kâmpereka Sipora, nkawake, ka nkwewe Yetro, nkwewe ire akimpokeréra 
EXO.18.3	pamoja na wajukuluwe wawiri. Mwana kifundi kêtiwa Gershomu. Musa kâmpa eri zina-ri kwa kuwa kâsema kuwa “Nitirira inti ya kiyeni.” 
EXO.18.4	Na wapiri kêtiwa Eliezeri
EXO.18.5	Yetro, nkwewe Musa, pamoja na mwanawe na wajukuluwe
EXO.18.6	Paafikire akitumíza kumwambira Musa: “Omi Yetro nkwewo, nankuja kwako-ko pamoja na nkawako na wanawo wó-wawiri.” 
EXO.18.7	Basi, Musa akilawa akipita akimmwinza nkwewe, wakisimanana, akinama ikisa akimbushu alama ya kusalimiyana naye. Wakikola kudairiyana habari, wakingira muema mure. 
EXO.18.8	Ikisa Musa akimwereza nkwewe mambo piya a Mola wetu antendire Firyauna pamoja na waMiswiri kwa kuwapendeleya waIziraeli, akimwambira piya tabu ziwakunire nkati ya safari na namuna yaâwavushire Mola. 
EXO.18.9	Yetro akifurahi pakulu sana kwa piya meema Mola âwatendire waIziraeli, kwa kuwavusha mmakono mwa waMiswiri.
EXO.18.10	Yetro akamba: “Atukuziwe Mola akuvushireni mmakono mwa waMiswiri na mwa Firyauna. 
EXO.18.11	Epa sambi ndi panijiwe kuwa Mola ndi nkulu koliko milungu piya, konta mwaha-wu waMiswiri wawakejeli waIziraeli.” 
EXO.18.12	Basi noparepare Yetro, nkwewe Musa, akintendera Mwenyezimungu kafara yakoca nyama pamoja na swadaka. Aruna na wakulungwa wa Iziraeli wakija wakirya na Yetro ire, cakurya takatifu mbere ya Mwenyezimungu.
EXO.18.13	Subuu yake, Musa akikala kulamula tafauti za waIziraeli, wanu ware wemíre wanzungurize mwanzo wa tangu subuu mpaka jironi. 
EXO.18.14	Nkwewe Musa ire, paawonire vyawakitenda wanu ware vire, akamba: “Cauri kuwatenda wanu-wa-ci ndi kinani? Mbana ukwikala yeka yako kuwalamula, wanu-wa piya wakwimirire kumaso kutwa nzima?” 
EXO.18.15	Musa akinjibu nkwewe: “Konta wanu-wa wanijirira omi kuniririra wapate majibu a Mwenyezimungu. 
EXO.18.16	Wakíwa na tafauti mmojawapo, wánifikanga omi niwalamure shariya na niwambire ámuri na vyaalaizire Mwenyezimungu.” 
EXO.18.17	Nkwewe Musa ire akamba javi: “Vyauri kutenda-vyo sivyema. 
EXO.18.18	Uwe na wanu wauri nawo-wo bila dana musokera, kamana eyi kazi-yi nzito pakulu kwako uwe. Ausimanya yeka yako. 
EXO.18.19	Basi sambi sikiriza ankili yaniri kukwambira-yi na Mwenyezimungu akujanliye. Ujuzi ulongorere uwe-po mbere ya Mwenyezimungu, ewa wanu-wa piya uwe-po uwe amiri wawo. 
EXO.18.20	Wafunde ámuri zaalaizire Mwenyezimungu, uwolotere njira yawajuzi kufulata na cawajuzi kutenda. 
EXO.18.21	Visitoshe, nkati ya piya wanu-wa, watondore wanu wenye uwezo wakumwinshimu pakulu Mwenyezimungu, wakwaminika, saiwajibu karuze. Nowo-wo uwature kulongoza vipinga vya wanu alufu, vya wanu miya, vya wanu amusini na vyengine vya wanu kumi. 
EXO.18.22	Ewo wawalamure kwa kila wakati, ila milandu mikulu wakufikísire uwe. Ewo wanyewe wawe wakulamula milandu mitoto. Kwa javyo, wákwavya na uwe kazi zako zikuwa za nafuu. 
EXO.18.23	Ukiténda javyo, na Mwenyezimungu akukwamúru kinu, úringanya, na wanu-wa kila mmoja áludira kwawo ari radi.”
EXO.18.24	Kweli-kwelini Musa akinsikiríza nkwewe na akiténda piya kamba vyaambire novire. 
EXO.18.25	Akiwatondóla wanu wenye uwezo nkati ya wanu wa Iziraeli, akiwatúla kulongoza vipinga vya wanu ware piya. Víkiwepo vipinga vya wanu alufu, wanu miya, wanu amusini, na vya wanu kumi. 
EXO.18.26	Na ewo kwa kila mara wakiwalamúla wanu ware milandu yawákiwa nayo, ila Musa wákinfikisira milandu mikulu ya kurigariga kulamula. Ewo wakilamúla mitoto sairigariga. 
EXO.18.27	Basi Musa ire akilayána na nkwewe Yetro, noparepare nkwewe ire akiludíra kwawo.
EXO.19.1	WaIziraeli pawalawire inti ya Miswiri, ipita myezi mitatu ndi pawafikire langa ra Sinayi. 
EXO.19.2	Kulawa kawalawire Refidimu wakifika langa ra Sinayi, wakimanga palanga sini ya mwango wa Sinayi. 
EXO.19.3	Basi, Musa akikwera julu ya noure mwango ure ka Mwenyezimungu. Nopare, Mola akimwita Musa, akimwambira: “Vining'ini vya Yankubu, waIziraeli-wo wambire javi: 
EXO.19.4	‘Múwona umwe wanyewe vyaniwatendire waMiswiri, na vyanukutwarireni mukiwa pamoja nomi kamba mutaiwe mumbawa za namwewe. 
EXO.19.5	Sambi, ikiwa mutwii kusikiriza shauti yangu, na mukikamilíka nkati ya miyadi yangu yakupatana omi nomwe, basi mukuwa wapendani wangu pakulu nkati ya wanu wa mataifa piya, kamana duniya piya yangu omi. 
EXO.19.6	Umwe piya kwangu omi mukuwa walongozi wa dini wa ufalume wangu, na mukuwa wanu wa inti kabila takatifu.’ Ewu ndi usemi waujúzi kuwambira waIziraeli-wo.”
EXO.19.7	Basi Musa akisuka, akiwakusanya pamoja wakulungwa wa Iziraeli, na akiwambíra piya masemo na ámuri zapewe na Mola zire. 
EXO.19.8	Wanu piya wakitikízira ka upamoja, wakamba: “Mambo piya asemire Mola, títenda.” Musa akimwambira Mola vyawasowere wanu ware. 
EXO.19.9	Mola akinjíbu Musa: “Aya basi, omi núkwisukira kwa wingu rerufi pí, waIziraeli wapate kunisikira panisowera nawe, na daima wamini.”
EXO.19.9	Musa paakimwambira tena Mola vyawajibire wanu ware, 
EXO.19.10	Mola kamwambira Musa: “Uka ka wanu-wo, ukawáswafi myoyo yawo rero na makeshamungu. Uwambire wafure nguwo zawo. 
EXO.19.11	Wawe tayari suku yatatu, konta suku yatatu noyo, omi Mola nukwisuka vãa julu ya mwango Sinayi kumaso ka wanu piya. 
EXO.19.12	Uwe, zunguriza mwango-wo na wanu-wo uwaturire mpaka wawo, na uwambire piya-wo kuwa asiwepo wakukiruka mpaka, wala wakuluwata sini ya mwango-wo. Kweli-kwelini asáka kuluwata onse, akulaiiwa. 
EXO.19.13	Asiulaiwe na makono, ila kwa kupanjiwa na mawe au kwa kusomiwa na upinde. Anta awe munu au ndudu, aainshi. Fala paisaka kwibiwa baramanda nfululu mmoja, wanu piya ndi pawasaka kukwera pamwango.” 
EXO.19.14	Basi Musa akisuka pamwango ure, akija akiwatengéza wanu ware wakáwe mbere ya Mwenyezimungu. Wakifula mavazi awo. 
EXO.19.15	Ikisa akiwambíra piya wanu ware javi: “Ritengezeni muwe tayari mpaka ntondo. Kila mmoja arinarire ka mwanamuka.”
EXO.19.16	Basi sambi, suku ya tatu pakucere, subuu pamwango pare pakanza kudidima gidi-gidi-gidi na kumensa mé-mé-mé, rikitenda wingu tambayaa rerufi pí. Ikisikirikana shauti ulu futi ya baramanda. Kwa piya vire, wanu piya wákiwa pamangisha pare wakingíra kutetema na wofi. 
EXO.19.17	Ikisa Musa akiwalongoza wanu ware piya pamangisha pare, woke wakasimanane na Mwenyezimungu, na piya wakimira sini, karibu ya mwango ure. 
EXO.19.18	Mwango Sinayi ure piya ukingira kufuka rosi pwe-pwe-pwe, konta Mola kêsukira nopare kati-kati ya malulimi a moto are. Rosi rire rikifúka kamba ra kulawa nforunu, na mwango Sinayi ure piya ukitikinyíka ka nguvu. 
EXO.19.19	Na shauti ya baramanda ire, kila mara ikizídi kongezeka pakulu futi, Musa akisowera, na Mwenyezimungu akinjibu na kudidima. 
EXO.19.20	Mola akisukira pajulu ya mwango wa Sinayi. Nokurekure, akimwíta Musa kuwa akwere mpaka nokure, kweli Musa ire akikwera.
EXO.19.21	Ikisa Mola akimwambira Musa: “Teremuka ukawakumbuse wanu-wo wasitupe mpaka-wo kusakula waniwone. Wakitenda javyo, nukuja kuwapa adhabu wanu wengi. 
EXO.19.22	Na ware walongozi wa dini wanitúmika omi Mola, newo novyo wájuzi waswafi myoyo yawo, ipate nisije kulawirira omi Mola mwanyewe wakífwa.” 
EXO.19.23	Musa akinjibu Mola: “Wanu ware awashubutu futi kukwera mwango Sinayi-wu, konta uwe kutamuru titure mpaka wakuzunguriza piya mwango-wu titure kuwa takatifu.” 
EXO.19.24	Mola akimwambira: “Teremukira sini-ko, ikisa ukwere, uwe pamoja na Aruna. Fala walongozi wa dini pamoja na wanu piya, wasikiruke mpaka-wo, kukwera kuja kaniri omi Mola kuno, ipate nisije kuwapa adhabu.” 
EXO.19.25	Basi noparepare Musa akiteremuka, akiwambíra waIziraeli mambo álaiziwe are piya.
EXO.20.1	Sambi noparepare Mwenyezimungu kasowera ewu usemi-wu javi: 
EXO.20.2	“Omi ndi Mola Nlungu wako, nukulavire inti ya Miswiri kaukiwa ntwana. 
EXO.20.3	Usiwe nawo milungu myengine koliko omi. 
EXO.20.4	Usiritendere swanamu wa nlungu mmojawapo, wala usinilandanise cisaka kuwa conse ciri binguni, ciri muardhi, au ciri sini ya maji a duniya. 
EXO.20.5	Usisujudire wala usitukuze kinu kamba eco, konta omi Mola, Nlungu wako, niwa Nlungu wa wivu. Niwahukumu wana na ujukulu mpaka tarehe ya tatu na ya ane, kwa sababu ya dambi yakunikima. 
EXO.20.6	Fala omi níwolotera pendo rakwaminika wanu alufu kwa maalufu zawenye wanipénda na watimíza ámuri zangu.
EXO.20.7	Usitumire bure-bureni zina rangu omi Mola Nlungu wako, konta omi Mola siwasa kuwahukumu wenye kutumira caputu zina rangu.
EXO.20.8	Usiriware kumbukira kutula sabadu iwe suku takatifu. 
EXO.20.9	Suku sita kola kazi na tenda mashuguli ako piya, 
EXO.20.10	falakini suku ya saba ndi sabadu mbere ya Mola Nlungu wako. Eyo suku-yo usikore kazi iwa yonse, uwe wala wanawo (walume na waka), wala ntwana wako, wala njakazi wako, wala nyama wako wa kúnfuwa, wala myeni wako nnyumba mwako. 
EXO.20.11	Kamana kwa suku sita, omi Mola numba bingu na ardhi, bahari na piya viri nkati mwawo, fala suku ya saba nipumula. Kwa javyo, nijanlíya suku ya saba, nitula kuwa suku takatifu.
EXO.20.12	Umwinshimu wawayo na mamayo, upate kuinshi suku nyingi mulumwengu-mu, inti ya niri kukupa omi Mola Nlungu wako.
EXO.20.13	Usimulaye munu.
EXO.20.14	Usizinge.
EXO.20.15	Usiwe.
EXO.20.16	Usinlongópere mwenziwo.
EXO.20.17	Usajibiwe na nyumba ya jirani wako. Usajibiwe na muka wa jirani wako, wala ntwana wake, wala njakazi wake, wala ng'ombe wala buru wala kinu kimojawapo ca jirani wako cisukwájibu.”
EXO.20.18	Wanu piya, pawakiwona kumensa na pawakisikíra kudidima gidi-gidi-gidi na shauti ulu ya baramanda kuno mwango ukifúka rosi pwe-pwe-pwe, wakitetema. Basi wakitanuka, wakimira baidi, 
EXO.20.19	wakimwambira Musa: “Sowera uwe-po utambire, túkusikiriza. Fala Mwenyezimungu akisowéra nofwe, tikuja kufwa.” 
EXO.20.20	Musa akiwajibu wanu ware: “Musope kinu, konta Mwenyezimungu kaja kukuyererani, ipate mumópe pakulu, musipate dambi.” 
EXO.20.21	Wanu ware piya wemira baidi, kuno Musa akifika karibu ya wingu rirefu raákiwa Mwenyezimungu rire.
EXO.20.22	Basi Mola akimwambira Musa: “WaIziraeli úwambira javi: ‘Umwe wanyewe muwona kuwa nisowera namwe kulawa binguni. 
EXO.20.23	Musitende milungu ya parata upande wangu, wala milungu ya oru musiritendere wengine-mwe. 
EXO.20.24	Utende uralu wa utope, julu yake ulavye swadaka zako zakociwa na za salama, makondoo wako, pamoja na ng'ombe zako. Kila mahala panisaka kutenda kumbu-kumbu ra zina rangu, epo ndi panisaka kukujira nukujánliye. 
EXO.20.25	Ukinitendera uralu wa mawe, usitende wa mawe a kuwajiwa, konta ukitumira combo cako, kuwaja utaya haramu. 
EXO.20.26	Na aukwera kuka pauralu pangu na daraja, usuke kolota diki yako.’
EXO.21.1	Sambi, shariya zaujuzi kutula mbere ya wanu ndi-zi: 
EXO.21.2	Ikiwa kumuza ntwana Muebraniya, iye akutumikira myaka sita, mwaka wa saba akwasa kuwa ntwana, alawa bure aisakikana kuripa kinu. 
EXO.21.3	Ikiwa kaja salombire, akwasiwa oke salombire novyo, fala ikiwa kaja alombire, alawa pamoja na nkawake. 
EXO.21.4	Ikiwa mwenye wake kampa muka wakuwa kapongola naye wana walume au waka, muka-yo pamoja na wanawe wakuwa ndi mali a mwenye wake, ila nlume alawa yeka yake tu basi. 
EXO.21.5	Fala dalili ntwana-yo asema mwanyewe javi: ‘Omi anajibu mwenye wangu, nkawangu pamoja na wanangu, sisaka kwasiwa kulawa.’ 
EXO.21.6	Ikiwa javyo, mwenye wake akuka naye mbere ya Mwenyezimungu. Akuka naye mpaka panryango au nyuma ya nryango, antolore sikiro na singano, neye antumikira daima milele.
EXO.21.7	Munu akimuzanya mwanawe muka kuwa njakazi, mwana-yo aalawa kamba vyawalawa watwana walume. 
EXO.21.8	Ikiwa mwenye wake-yo aajibiwe naye, ire ansakire kuwa nkawake, mwenye wake-yo ajuzi alavye nafasi ya komboriwa. Aana haki ya kumuuzanya na wanu wa inti nyengine, kamana aantendere haki yake. 
EXO.21.9	Ikiwa kampa mwanawe kunlomba, ajuzi antafiti sana kamba mwanawe. 
EXO.21.10	Ikiwa kampalakanya na muka mwengine, muka ntanzi-yo aajuzi kuntuwa cakurya, nguwo, na haki za ndowa. 
EXO.21.11	Ikiwa nlume aatendire evi vitendo vitatu-vi, kawa nawo haki ya kuka vyake bure, bila kuripa nzuruku.
EXO.21.12	Munu wakunlumiza munu mwenziwe mpaka kumulaya, hukumu yake ajuzi olaiwe. 
EXO.21.13	Fala ikiwa Mwenyezimungu amwasire kufwa mmakono mwake, nimolotera mahala paajuzi kutuwirira. 
EXO.21.14	Fala ikiwa munu kalangela kumulaya munu mwenziwe kasidi, nlavyeni pauralu pangu pa kafara afwe.
EXO.21.15	Munu wakunyonga wawaye au mamaye, neye ajuzi aulaiwe.
EXO.21.16	Munu wakuwa kamwiwa munu kamuzanha au akinkola makunje akisinganiwa neye ajuzi aulaiwe.
EXO.21.17	Munu wakunlapiza wawaye au mamaye ájuzi aulaiwe.
EXO.21.18	Wanu wawiri wakibiyana, mmoja akimpanja mwenziwe na riwe au soku, ikiwa aamulaye ila kankulwala pakinanda, 
EXO.21.19	mwinsho akija akilamuka akenenda panja na nkongojo, apanjire-yo aaludisiriwa. Fala ajuzi anripe mwenziwe kwa wakati piya wapoteze, na aripe garama piya zakutibiwa mpaka kupona kwake.
EXO.21.20	Ikiwa munu kampanja na muti ntwana wake nlume au muka, ntwana-yo akifwa, iye ahukumiwa. 
EXO.21.21	Fala ikiwa ntwana-yo kainshi suku moja au mbiri, iye aahukumiwa, konta ntwana-yo ndi nzuruku wake.
EXO.21.22	Wanu wakibiyana, mmojawapo akinlumiza mwanamuka wakwimita akintengurisa mimba, ikiwa muka-yo hali ya mainsha ake aiwere caputu, alumize-yo ájuzi aripe vyaasaka kusema nlumake vyonse, kamba vyawalamula wenye kulamula. 
EXO.21.23	Fala ikiwa hali yake iwa mbaya, hukumu yake ikuwa ya mainsha ka mainsha, 
EXO.21.24	riso kwa riso, rino ka rino, nkono ka nkono, mulu ka mulu, 
EXO.21.25	kulungula ka kulungula, kijaraa ka kijaraa, latuma ka latuma.
EXO.21.26	Ikiwa munu kampanja riso ntwana nlume au njakazi, riso-ro rikiperederi kuwona, ajuzi amwase oke vyake, waripirirana na riso raribike-ro. 
EXO.21.27	Ikiwa kanvunja rino ntwana nlume au muka, ajuzi amwase oke vyake, waripirirana na rino ranvunjire-ro.
EXO.21.28	Ikiwa ng'ombe kammenya munu nlume au muka akimulaya, ng'ombe-yo ajuzi apanjiwe na mawe mpaka afwe na nyama yake isiriwe, ila mwanyewe ng'ombe aatendiwa kinu. 
EXO.21.29	Fala ikiwa ng'ombe-yo amenyanga wanu, na mwanyewe akwijiwa anfungire, akimmenya munu nlume au muka akifwa, ng'ombe-yo apanjiwa na mawe, na mwanyewe novyo akulaiiwa. 
EXO.21.30	Ikiwa karipisiwa ombore mainsha ake, ájuzi aripe piya vyaasaka kutambuririwa. 
EXO.21.31	Ikiwa kammenya mwana nlume au mwana muka wa munu, apewa hukumu mmoja noyo. 
EXO.21.32	Ikiwa ng'ombe-yo kammenya ntwana nlume au njakazi, ntwawe apewa jarajara talatini za parata, na ng'ombe-yo apanjiwa na mawe.
EXO.21.33	Munu akifungula pondo au akisimba pondo rikulu akitowa kufinika, akigwirira ng'ombe au buru ntoto, 
EXO.21.34	mwanyewe pondo ajuzi kunripa nzuruku mwanyewe nyama, na nyama wakufwa-yo akuwa wake iye.
EXO.21.35	Ng'ombe wa munu mmojawapo akimmenya ng'ombe wa mwenziwe, amenyiwe-yo akifwa, nkomu ajuzi kuzanyiwa na nzuruku-wo utongiwe kati-kati. Ng'ombe wakufwa-yo wajuzi wamerane. 
EXO.21.36	Fala vikijiwikana kuwa ng'ombe-yo akimenyanga daima, mwanyewe anfungire, kweli-kwelini aripa ng'ombe ka ng'ombe. Na ng'ombe wakufwa-yo akuwa wake.
EXO.22.1	Ikiwa munu kamwiwa ng'ombe au kondoo, akinsinja au akimuzanya, kwa ng'ombe mmoja aripa ng'ombe ntanu, na kwa kondoo mmoja aripa makondoo wane. Mwivi-yo
EXO.22.2	Ikiwa mwivi-yo kasinganiriwa akivunja nryango, akiduriwa na sulaha akifwa, amulaye-yo aapewa ukosa kwa damu yake. 
EXO.22.3	Ikiwa vikuna juwa rilawire andurire onse apewa ukosa kwa damu yake. 
EXO.22.4	Ikiwa cewire mwivi-co cisinganiwa kizima au kikomu anta awe ng'ombe au kondoo, aripa kimoja kwa viwiri.
EXO.22.5	Ikiwa munu mmojawapo kamwasa nyama wake kupita akenenda na akirya mungwamba au mmasamba a munu mwengine, ajuzi kulavya cema ciri mungwamba au mmasamba mwake aripe.
EXO.22.6	Munu mmojawapo akoca mahala pamiwa, na moto-wo ukikola tirigu yakufungiwa vinyang'anya au tirigu sainamba kuvuniwa au rikilungula samba, ocire moto-yo aripa vilungure-vyo piya.
EXO.22.7	Ikiwa munu mmojawapo kampa mwenziwe kutula nnyumba mwake nzuruku au combo kimojawapo, ikisa akiwiriwa, mwivi akikoriwa ajuzi kuripa mara mbiri. 
EXO.22.8	Ikiwa mwivi-yo aapatikane, basi mwenyé nyumba ajuzi atwariwe aperekiwe ka wenye kulamula
EXO.22.9	Upande wa kuurizana kinu bila shariya ng'ombe, buru, kondoo, mavazi au kinu kimojawapo cakwaribika, mmojawapo akamba cake, wakosire wo-wawiri waperekiwa kuufalume. Mafalume wawasaka kunhukumu onse anripa mara mbiri mwenye vinu-yo.
EXO.22.10	Ikiwa munu mmojawapo kampa mwenziwe kunturira buru, ng'ombe, kondoo, au nyama mojawapo, nyama-yo akifwa, akitumbela, au munu akintizira baidi sawoniwe, 
EXO.22.11	basi mmoja anlapira Mola mbere ya mwenziwe kuwa aataire nkono wake vinu vya mwenziwe. 
EXO.22.12	Vikiwonereriwa kuwa kewa, ajuzi anripe mwanyewe nyama-yo mara mbiri. 
EXO.22.13	Ikiwa nyama-yo katonyiwa na ndudu mmojawapo kawa vipande-vipande, ajuzi kuja navyo kolota. Javyo kwa nyama wa kutonyiwa-yo, aajuzi kunludisira kinu.
EXO.22.14	Ikiwa munu mmojawapo kamwazima mwenziwe nyama, akivunjiwa au akifwa mwanyewe saapo, mwenyé kumwazima-yo anripa nfululu. 
EXO.22.15	Mwanyewe ikiwa kawapo nopo, mwenyé kumwazima-yo aanripa. Ikiwa nyama-yo kalugariwa, isabu ya kumwalugari noyo ndi maripo ake.
EXO.22.16	Ikiwa munu mmojawapo kantesa kalala naye mwari wa bikira, ajuzi anripe mali ake na ajuzi anlombe. 
EXO.22.17	Ikiwa wawaye mwari kakatala nfululu kumpa, aripa nzuruku wa mari a mwari-yo.
EXO.22.18	Nsawi musimwase kuinshi.
EXO.22.19	Kila mwenye kulala na ndudu, kweli-kwelini aulaiwa.
EXO.22.20	Mwenye kutendera swadaka milungu mwengine sairi Mola tu basi, akulaiiwa.
EXO.22.21	Musinsause wala musintabishe myeni, kamana umwe múkiwa novyo wayeni inti ya Miswiri. 
EXO.22.22	Musiwapinyangire manankweli wala wana wa yatima. 
EXO.22.23	Mukiwatenda javyo newo wakinilalamikira, omi kweli-kwelini nísikira kulalamika kwawo, 
EXO.22.24	nyongo yangu ulu! Nukuulayani na upanga, waka wenu wakuwa manankweli, wanenu wakuwa wana wayatima.
EXO.22.25	Wanu wangu mmojawapo nkosofu mukimwazima nzuruku, musinlazimishe kukuludisirani pamoja na faida ya riba
EXO.22.26	Ikiwa mwenziwo kakwimisira rani nguwo yake yakurifinika, nludisire juwa sarinaswa. 
EXO.22.27	Kamana nguwo-yo kanawo moja noyo tu basi, akilala arifinika kinani? Iye akinilalamikira nisikira, kamana nanawo utungu.
EXO.22.28	Musikufuru ka Mwenyezimungu wala mwenyé mamulaka wa nkaya mwenu musinlani.
EXO.22.29	Usikawise kulavya zaka kati ya cema noco kati ya mavuno ako na cema kati ya kinywaji. Mwana ntanzi unipa omi. 
EXO.22.30	Na tendani novyo na mifuwo yenu ya ng'ombe na makondoo. Mimba yakwanza wana wawo wakwikala suku saba na mama yawo, suku yanane munipa omi.
EXO.22.31	Mukuwa wanu wangu wakutakatifiwa. Kwa javyo, musimurye nyama wakutonyiwa na ndudu wa nnundu. Wefyereni waumbwa.
EXO.23.1	Usiwe nsemisemi wa vitendo vya ulongo. Usilavye ushahidi wa ulongo pamilandu kunsaidiya munu mbaya. 
EXO.23.2	Usiwafulate wengi watenda ubaya, wala usilavye ushahidi kuwapendeleya wanu wengi kwasa shariya. 
EXO.23.3	Wala usase shariya anta iwe kwa kumpendeleya masikini nlandu wake.
EXO.23.4	Ukinsingana ng'ombe au buru wa aduwi wako asíke, ntware unludise ka mwanyewe. 
EXO.23.5	Ukimmona buru wa munu wawinana naye, ikiwa buru-yo kagwirira julu ya nzigo wako, usimwase yeka yake, ujuzi umwavye kunlamusa.
EXO.23.6	Masikini mbere ya kunlamula, musintuwe haki yake. 
EXO.23.7	Ritanuse uwe baidi ya kunlaumu munu na masemo a ulongo. Usiwolaye sawana makosa na wenye shariya, kamana simwakikisha munu mbaya. 
EXO.23.8	Usipokerere karuze, konta karuze iwafunga maso wenye kuwona, na isiyanisa haki ya wenye shariya.
EXO.23.9	Musintabishe myeni. Umwe mukwijiwa kinani munu kuwa myeni, konta múkiwa wayeni Miswiri.
EXO.23.10	Vyalani na vunani inti yenu muda wa myaka sita. 
EXO.23.11	Fala mwaka wa saba, pumuzani inti-yo, musirime. Kwa javyo, masikini kati ya wanu wenu wapate kurya vyakurya. Vibaki-vyo, vikuwa vya nyama za nundu. Na mmasamba mwako, na ngwamba yako ya mizaituni, utende novyo.
EXO.23.12	Suku sita utenda kazi zako, fala suku ya saba upumula, ipate ng'ombe wako na buru wako wapate kupumuzika, na mwana wa ntwana wako pamoja na myeni wapate makongolo.
EXO.23.13	Piya vyanukwambirani, tulani mmyoyo mwenu. Musikumbukire zina ra nlungu mwengine wala nkanywa mwenu risisikirikane.
EXO.23.14	Mara natu kila mwaka munitendera sherehe. 
EXO.23.15	Munitendera Sherehe ya Mikate Saina Furumento. Kamba vyanukwamurireni, suku saba mutafune mikate saina furumento. Mutende kwa wakati uturiwe mwezi wa Abibu, kamana wakati-wo ndi wamulawire Miswiri. Asije munu mbere yangu makono-waka. 
EXO.23.16	Munitendere Sherehe ya Mavuno visumo vyakwanza vyawenye. Ndi sherehe ya kazi yenu yamuvyarire mmasamba. Novyo mwinsho wa mwaka, munitendere Sherehe ya Mavuno pamuvuna visumo vya mmasamba mwenu. 
EXO.23.17	Mara natu kila mwaka walume wenu piya wajuzi waje mbere ya Mola Mwenyezimungu.
EXO.23.18	Usipereke damu ya kafara yangu pamoja na kinu cakutaiwa furumento wala mafuta a kununa a suku ya sherehe yangu, usiremeze mpaka subuu.
EXO.23.19	Visumo vyako vyema vya mavuno a kwanza, njo nawo mahala patakatifu pa Mola, Nlungu wako.
EXO.23.19	Usintokose mwana wa mbuzi mmaziwa a mamaye.
EXO.23.20	Ona! Omi nímpereka laika mmoja mbere yenu, ipate akusungeni munjira-mo na akulongozeni mahala panukutengezereni umwe-po. 
EXO.23.21	Mumwinshimu na munsikirize caasaka kwamba, musitende ubishi. Mukibishána naye, aaswamii madambi enu, konta iye átumira uwezo wa zina rangu.
EXO.23.22	Mukinsikiríza na mukiténda piya vyanisaka kusema-vyo, basi nikuwa aduwi wa maaduwi wenu na níwalumbata wari kukulumbatani.
EXO.23.23	Laika wangu paasaka kukulongozani ákufikisani inti ya waAmori, waHiti, waPerezi, waKanaa, waHivi, pamoja na waYebusi, nomi níwangamiza, 
EXO.23.24	musisujudire milungu yawo. Musitukuze wala musifulatize tabiya zawo za dini. Mawe makulu-makulu mwawabudu milungu yawo, bomolani nfululu. 
EXO.23.25	Ila ntukuzeni Mola Mwenyezimungu wenu, na iye ábariki luziki renu pamoja na maji, na nítanusa maradi enu. 
EXO.23.26	Aawepo mwenye kutengula mimba wala nata muinti mwenu. Isabu ya suku zenu nitimiza. 
EXO.23.27	Nipereka tisho rangu rilongorere mbere yenu na niwafazaisa wanu piya mwamusaka kufika. Niwatenza maaduwi wenu piya wakutureni minyongo. 
EXO.23.28	Nukuperekerani novyo mavu mbere yenu wawatipuse waHivi, waKanaa, na waHiti mbere yenu. 
EXO.23.29	Siwefya kunundu mbere yenu ka mwaka mmoja ipate inti isitaduke langa, na wadudu wa nnundu wasongezeke kubishana namwe. 
EXO.23.30	Kwasa javyo, niwalavya aba-aba mbere yenu mpaka mongezeke, mumiliki inti-yo. 
EXO.23.31	Nukuturirani mpaka wenu mwanzo wa Bahari Nyeundu mpaka Bahari ya Mafilisteu, na mwanzo wa kulanga mpaka muto wa Eufarati. Nukugabizini mmakono mwenu wanu wainshi muinti-mo, nomwe mukuja kuwatuwisa mbere yenu. 
EXO.23.32	Musiturirane nawo miyadi ewo wala na milungu yawo. 
EXO.23.33	Musiwase nowo wanu-wo kufwira nkaya mwenu, wakukoresani dambi upande wangu. Kamana mukitukuza milungu yawo, ikuwa lutambo rakukuulaisani.”
EXO.24.1	Nakisa Mwenyezimungu kamwámbira Musa, kaamba: “Kwera uje kwangu omi Mola, uwe na Aruna, Nadabu na Abihu, pamoja na wakulungwa sabini wa waIziraeli, munabudu muri baidi aba. 
EXO.24.2	Ila uwe Musa-we tu basi ndi úja kufika karibu yangu omi Mola, wengine wasiwandike karibu yangu na waIziraeli wasikwere pamoja nowe.”
EXO.24.3	Basi Musa akiteremuka, akiwambira wanu ware masemo na shariya piya zaalaiziwe na Mola. Wanu ware piya wakijibu ka upamoja, wakamba: “Kwa piya vyaatambire Mola, títenda.” 
EXO.24.4	Musa akandika masemo piya alaiziwe na Mola. Pakucere subuu namapema, akipwesera, akijenga uralu wa kafara sini ya mwango, na akimisa maribwi kumi na mawiri, alama ya marikolo kumi na mawiri a Iziraeli. 
EXO.24.5	Ikisa akiwatuma wanemba waIziraeli wantendere Mola kafara yakoca nyama na wasinje ng'ombe watende kafara ya salama.
EXO.24.6	Musa akiteka damu ya nyama zisinjiwe zire nusu, akitaya mmabasiya, na nusu nyengine ire akisasanyira julu ya uralu. 
EXO.24.7	Ikisa akitwala Kitabu ca Miyadi ya Kupatana cire, akifyoma wanu ware piya wakisikira. Ewo waamba: “Kwa piya vyaâsowere Mola, títenda na tífulata novyo.” 
EXO.24.8	Basi, Musa akiteka damu ire, akiwasasanyira wanu ware, akamba: “Onani! Eyi ndi damu ya miyadi yaaturire Mola kupatana namwe, kwakikisha eya masemo-ya piya.”
EXO.24.9	Nakwisa, wakikwera pamwango Musa, Aruna, Nadabu, Abiya, pamoja na wakulungwa sabini wa Iziraeli ware, 
EXO.24.10	wammona Nlungu wa Iziraeli! Sini ya maulu ake, kukiwa kinu kamba riwe ra niri ra kung'anira, ríkiwa nfano kamba vyakuwanga vya niri julu binguni. 
EXO.24.11	Mwenyezimungu aawolaye nowo walongozi wa Iziraeli-wo. Ewo wammona Mwenyezimungu, wakírya na wakínywa.
EXO.24.12	Mola kamwambira Musa, kaamba: “Kwera uje kumwango kuno, urinde nopa, ipate nukupe maluwawo mawiri a mawe a shariya na a shuruti, zaanândike muwafunde waIziraeli.” 
EXO.24.13	Noparepare Musa akilawa pamoja na Yoshwa, mwanafunzi wake, akikwera pamwango wa Mwenyezimungu. 
EXO.24.14	Saanamba kukwera, kawambira wakulungwa ware javi: “Tirindeni nopa mpaka tíludi. Onani, Aruna na Huri wawa pamoja namwe. Waisáka kunlawira milandu onse, awalungame nowo.”
EXO.24.15	Ikisa Musa kakwera mwango, na rikija wingu rikifinika mwango ure. 
EXO.24.16	Nuru ya utukufu wa Mola ikisukira julu ya mwango wa Sinayi, na wingu rikifinika mwango muda wa suku sita. Suku ya saba, kati ya wingu rire, Mola kamwita Musa. 
EXO.24.17	Ona, nuru ya utukufu wa Mola, waIziraeli wawona kamba moto uri kukorera julu ya mwango. 
EXO.24.18	Musa akingira nkati ya wingu rire, akikwera mwango. Akikala muda wa suku arubaini, usiku na nsana.
EXO.25.1	Sambi Mola akisowera na Musa, akamba javi: 
EXO.25.2	“Wambire waIziraeli waje nawo kafara ya kila munu. Kwa kusaka ka moyo wake radi, kwa noyo munu-yo mupokerera kafara yangu. 
EXO.25.3	Na eyi ndi kafara yawenye yamuja kupokerera kwawo ewo: oru, parata, shaba, 
EXO.25.4	maluzi a rangi ya niri, njambalãu, na nyeundu, pamoja na linyu nyepepe yakupakasiwa, na mabururu a mbuzi, 
EXO.25.5	sambala za makondoo zakupakiwa wino mweundu, sambala za mbuzi, mbawo za mpegu, 
EXO.25.6	mafuta a nkandiyeru, manukatu a mafuta, na manukatu a kufukiza, 
EXO.25.7	mawe akwitiwa sardoniki, pamoja na mawe a faida pakulu ataiwe munguwo ya nlongozi wa dini na ataiwe kifiniko ca pakifuwa pake. 
EXO.25.8	Na wanijengere mahala patakatifu ipate niwe kati yawo ewo. 
EXO.25.9	Utenda piya kamba omi vyanukolotera kuwa nfano wa Ema pamoja na piya vyombo vyake. Utende novyo-novyoni.
EXO.25.10	Watende Kashoti ya Miyadi ya mbawo za mpegu. Iwe na sentimeturu miya na kumi za urefu, sentimeturu sitini na sita za upana pamoja na ujunda. 
EXO.25.11	Upambe na oru swafi panja na nkati, na utaye misirimbo ya oru nanyenje. 
EXO.25.12	Ufula kankana nne za oru, utaya mmembe zónne, kankana mbiri upande mmoja na mbiri upande mwengine. 
EXO.25.13	Uwajire miti yake ya mpegu, neyo novyo upamba na oru. 
EXO.25.14	Miti-yo usweke nkankana-mo mumbavu ya Kashoti-yo kuno na kuno mupatikane mwakusukurira. 
EXO.25.15	Miti-yo ijuzi ibaki nkankana za Kashoti-yo, ailaviwa. 
EXO.25.16	Na utaye nKashoti-mo ushahidi wanisaka kukupa.
EXO.25.17	Novyo mutenda Kiti ca Rehema ca oru swafi. Urefu wake uwe sentimeturu miya na kumi, na upana sentimeturu sitini na sita. 
EXO.25.18	Muwatende novyo makerubim
EXO.25.19	Untende kerubim nanyenje upande mmoja, na kerubim mwengine upande mwengine. Citende kuwa kinu kimoja na Kiti ca Rehema-co, ikuwa uwatenda makerubim wawiri nanyenje yake. 
EXO.25.20	Makerubim-wo mbawa zawo wakunjurira julu, mbawa zawo zifinika Kiti ca Rehema-co. Uso wawo, wo-wawiri wanang'aniza Kiti-co. 
EXO.25.21	Kiti ca Rehema-co uture julu ya Kashoti ya Miyadi yakupatana. Nkashoti-mo, utaye ushahidi wanisaka kukupa. 
EXO.25.22	Epo omi nukuwona na nisowera nawe. Na julu ya kiti-co, kati ya makerubim wawiri-wo (wari julu ya Kashoti ya Ushahidi-yo), nisowera nawe kuhusu piya vyanisaka kuwamuru wanu wa Iziraeli.
EXO.25.23	Tendani novyo meza ya mbawo za mpegu. Urefu wake uwe wa sentimeturu tamanini na nane, na upana uwe wa sentimeturu arubaini na nne, na ujunda uwe wa sentimeturu sitini na sita. 
EXO.25.24	Upambe na oru swafi, ikisa utaye misirimbo ya oru nanyenje. 
EXO.25.25	Na nanyenje utende novyo mordura wa kipimo ca vyala vine; nanyenje ya misirimbo utendera korowa ya oru. 
EXO.25.26	Tendani novyo kankana nne za oru, ikisa nkankana-mo uvaze viti viri mmaulu wó mane a meza-yo. 
EXO.25.27	Mbere ya misirimbo zikuwepo kankana mahala mwa kupitisa miti yakusukurira meza. 
EXO.25.28	Miti-yo tendani ya mpegu, na upambe na oru, iwe yakusukurira meza. 
EXO.25.29	Tendani novyo finga na vikombe mutaye lubani, pamoja na vikombe vyakumiminira swadaka ya kinywaji. Utende viwe vya oru swafi. 
EXO.25.30	Julu ya meza, tulani Mikate Takatifu mbere yangu daima.
EXO.25.31	Tendani novyo uralu wa kandiyeru wa oru swafi. Ciwe ca oru yakufuriwa. Tako rake, muti wake, basiya rake, vyakudambwinya, pamoja na maluwa ake piya ciwe kinu kimoja noco. 
EXO.25.32	Upande wa kuno na kuno ikuwa nawo mibombe sita, upande mmoja wa kandiyeru mibombe mitatu na upande mwengine mibombe mitatu. 
EXO.25.33	Kila mbombe, ukuwa na vikombe kamba nango ya amendwa, tako na luwa na vikombe kamba nango ya amendwa, mbombe mwengine, tako na luwa. Novyo ndi vyavisaka kuwa mibombe yó sita ilawa nkandiyeru-yo. 
EXO.25.34	Na nkati ya uralu-mo, vikuwepo vikombe vine vyakulanda amendwa, na tako rake na maluwa ake. 
EXO.25.35	Rikuwepo tako rimoja, sini yake kila nkono, mikono yó sita ilawire nkandiyeru-yo. 
EXO.25.36	Matako na mibombe yake iwe ya kifure kimoja noco, na piya iwe upande moja, iwe ya oru swafi yakutengeziwa na nyundo. 
EXO.25.37	Novyo tendani kandiyeru saba zikorere zimwarike mbere yake. 
EXO.25.38	Tizora za kusinjira paviu za kandiyeru na combo ca rivu vijuzi viwe vya oru swafi. 
EXO.25.39	Tendani uralu pamoja na vyombo vyake piya ca talanta moja ya oru swafi. 
EXO.25.40	Ona, yerera kutenda novyo-novyoni nfano kamba vyawoloteriwe pamwango.
EXO.26.1	Visitoshe, tendani Ema Takatifu na pazira kumi, za nguwo ya linyu nyepepe ya niri, nyeundu yakuzuzela, pamoja na nyeundu pyũ. Muwatende sana-sana makerubim nkati ya pazira. 
EXO.26.2	Urefu wa pazira moja ukuwa wa meturu kumi na mbiri, na upana wa pazira ukuwa wa meturu mbiri. Ezi pazira-zi piya zikuwa na kipimo sawa-sawa. 
EXO.26.3	Pazira ntanu upambanya mmoja na nyenziwe, na ntanu nyengine-zo utende novyo. 
EXO.26.4	Nanyenje mutukunyeriwe utaye lupindo ra kipindi ca niri mwinsho ya pazira mwakusanganya. Utende novyo kumwinsho mwaisirize pazira nyengine upande mwengine usanganyiwe-wo. 
EXO.26.5	Utukunyere mara amusini pazira moja, na nyengine mara amusini nanyenje ya pazira ilungane na yapiri. Mutukunyeriwe-mo mularirana na mwenziwe. 
EXO.26.6	Tenda novyo kurusheti amusini za oru, kurusheti-zo utumire kupita ukisanganya pazira-zo moja na nyenziwe, ipate Ema Takatifu iwe kinu kimoja tu basi.
EXO.26.7	Tendani novyo pazira ya mabururu a mbuzi, muture ema julu ya Ema Takatifu. Tendeni pazira kumi na moja. 
EXO.26.8	Urefu wa pazira moja ukuwa wa meturu kumi na natu, na upana wa noyo pazira-yo ukuwa wa meturu mbiri. Pazira kumi na moja-zi zikuwa na kipimo sawa-sawa. 
EXO.26.9	Pazira ntanu musanganye mufungire, na nyengine sita musanganye mufungire. Pazira ya sita ukunje iwe mbere ya Ema. 
EXO.26.10	Mutukunyere mara amusini nlupindo ra pazira. Mwinsho, musanganyiwe mutukunyere mara amusini nlupindo ra pazira nyengine musanganyiwe mwapiri-mo.
EXO.26.11	Tendani novyo kurusheti amusini za shaba, kurusheti-zo utaye mutukunyeriwe-mo. Javyo usanganya ema-yo ikuwa moja. 
EXO.26.12	Pazira nyengine zisaka kubaki-zo wangike nyuma ya Ema 
EXO.26.13	Nusu meturu isaka kurema upande moja na wapiri, ufungira upande mmoja na mwengine ufinike. 
EXO.26.14	Ema-yo upambe na sambala za makondoo wa rangi nyeundu, na julu yake uvike na sambala za mbuzi.
EXO.26.15	Tendeni novyo mbawo za mpegu zakujengera Ema Takatifu zisaka kulamusiwa. 
EXO.26.16	Urefu wa mbawo moja ukuwa wa meturu nne, na upana wa kila mbawo ukuwa wa sentimeturu sitini na sita. 
EXO.26.17	Kila mbawo isimbiwe mara mbiri ilunganisiwe moja na nyenziwe. Tendani novyo piya mbawo za Ema Takatifu-yo. 
EXO.26.18	Mbawo za Ema Takatifu-zo tendani javi: mbawo shirini upande wa suheli. 
EXO.26.19	Tendani novyo viti arubaini vya parata vyakwikazira mbawo shirini-zo. Viti viwiri sini ya mbawo moja ikarire musangiwe-mo, na viti viwiri sini ya mbawo nyengine ikarire musangiwe-mo. 
EXO.26.20	Na zikuwepo mbawo shirini upande mwengine wa kashikazini wa Ema Takatifu. 
EXO.26.21	Na viti vyake arubaini vya parata, viti viwiri sini ya kila mbawo, na viti viwiri sini ya kila mbawo nyengine. 
EXO.26.22	Na upande wa maswera-juwa wa Ema Takatifu, tulani mbawo sita. 
EXO.26.23	Tendani novyo mbawo mbiri za mmembe ya Ema Takatifu upande wa nyuma. 
EXO.26.24	Pansi pake zijuzi zasanane fala julu upambanye kankana moja. Mbawo nyengine mutende novyo. Ezo zikuwa mbawo mbiri za mmembe. 
EXO.26.25	Zikuwa mbawo nane na viti vyake vya parata, matako kumi na sita. Viti viwiri sini ya mbawo moja na viti viwiri sini ya mbawo nyengine
EXO.26.26	Wimise novyo baroti za mpegu, ntanu kwa ajili ya mbawo za upande moja wa Ema Takatifu, 
EXO.26.27	na baroti ntanu kwa ajili ya mbawo za upande wa piri wa Ema-yo, na baroti ntanu novyo kwa ajili ya mbawo za upande ukizungunukira malawira-juwa. 
EXO.26.28	Na fundo ra kati-kati rikuwa kati ya mbawo, ripita mwanzo wa upande mmoja mpaka upande mwengine. 
EXO.26.29	Mbawo pambani na oru, na kankana zake tendeni vya oru upenyeze baroti, na baroti nezo pambani na oru. 
EXO.26.30	Kwa javyo, lamusani Ema Takatifu, kwa nfano kamba vyawoloteriwe pamwango.
EXO.26.31	Ikisa tendani pazira moja ya nguwo ya linyu nyepepe pamoja na linyu yakupakasiwa ya rangi ya niri, nyeundu yakuzuzela, na nyeundu pyũ. Watendeni sana-sana makerubim nkati ya pazira. 
EXO.26.32	Tulani julu ya maribwi mane a miti ya mpegu yakupambiwa na oru, na kurusheti zake zikuwa za oru, julu ya viti vine vya parata. 
EXO.26.33	Mwangike pazira-yo sini ya kurusheti, ikisa tayani nomo nkati ya pazira-mo Kashoti ya Ushahidi. Pazira-yo ikwawanya Mahala Patakatifu na Mahala Patakatifu Pakulu. 
EXO.26.34	Ikisa finikani Kiti ca Rehema julu ya Kashoti ya Ushahidi nkati ya Mahala Patakatifu Pakulu. 
EXO.26.35	Meza tulani panja ya pazira, upande wa kashikazi wa Ema-yo. Na kandiyeru tulani upande wa suheli wa Ema upande mwengine wa meza.
EXO.26.36	Tenderani novyo panryango wa Ema, kifiniko ca nguwo ya linyu nyepepe yakolota kazi ya kubordari. Tumirani linyu yakupakasiwa ya rangi ya niri, nyeundu yakuzuzela, pamoja na nyeundu pyũ. 
EXO.26.37	Tengerani kifiniko-co maribwi matanu a miti ya mpegu, yakupambiwa na oru. Kurusheti zake zikuwa za oru. Tenderani novyo viti vitanu vya kufuriwa vya shaba.
EXO.27.1	Tendeni novyo uralu wa kafara na mbawo za mpegu, urefu wake meturu mbiri na sentimeturu shirini na ntanu, na upana wake sawa-sawa. Ndimana uralu uwe membe zó nne sawa-sawa na ujunda wake uwe meturu mmoja na sentimeturu talatini na ntanu. 
EXO.27.2	Membe zó nne usongore ransi zake. Ezo ransi nne-zo zilungana kuwa kinu kimoja na uralu. Na upambe na shaba. 
EXO.27.3	Utende novyo vyombo vyake vyakukumbira rivu, na paa, mabasiya, garufu, pamoja na vyakulavira makala a moto. Vyombo vyake piya utende vya shaba. 
EXO.27.4	Utende uralu wa shaba, nfano wa redi. Nowo uralu-wo utendere kankana nne za cuma mmembe zó nne. 
EXO.27.5	Ikisa utaye nanyenje sini yake, ipate uralu waujengire wingire mpaka ufike kati-kati. 
EXO.27.6	Utende novyo miti yakusukurira, ya mbawo za mpegu, na upambe na shaba. 
EXO.27.7	Miti-yo upenyeze nvikum ipate miti-yo iwepo upande wa kuno na kuno wa uralu ukisukuriwa. 
EXO.27.8	Utende uralu wakuwa na manga. Kamba vyanûkolotere pamwango, utende novyo.
EXO.27.9	Utende novyo luwanja ra ema. Upande wa suheli, luwanja-ro riwe na pazira za linyu nyepepe yakutukunyeriwa. Urefu wa kila upande ukuwa wa meturu nne na nusu. 
EXO.27.10	Na rikuwa nawo novyo maribwi shirini, na viti vyake vyakwikazira viwe vya shaba. Fala kurusheti zawo na vyuma vyawo vyakwinyamizira viwe vya parata. 
EXO.27.11	Na novyo upande wa kashikazi, ufungire pazira. Urefu wake uwe wa meturu nne na nusu, maribwi ake shirini, na viti vyake shirini vyakwikazira viwe vya shaba. Fala kurusheti za maribwi na vyuma vyawo vyakwinyamizira viwe vya parata. 
EXO.27.12	Upana wa luwanja, upande wa malawira-juwa, ufungire pazira za meturu mbiri na sentimeturu shirini na ntanu, na maribwi ake kumi, na viti vyake kumi vyakwikazira. 
EXO.27.13	Na novyo upana wa upande wa maswera-juwa uwe wa meturu mbiri na sentimeturu shirini na ntanu. 
EXO.27.14	Upande mmoja wa nryango, ziwepo pazira za meturu sita na sentimeturu sabini na ntanu, na maribwi ake matatu, na viti vyawo vyakwikazira vitatu. 
EXO.27.15	Upande mwengine novyo, pazira iwe ya meturu sita na sentimeturu sabini na ntanu, na maribwi ake matatu, na viti vyawo vyakwikazira vitatu. 
EXO.27.16	Panryango wa luwanja, iwepo pazira yakufinika ya meturu kenda, yakupakasiwa na luzi ra rangi ya niri, ya njambalãu, na nyeundu, na linyu nyepepe yakupakasiwa, kolota kazi ya ufundi wa kubordari. Iwe nawo maribwi mane, na viti vyawo vyakwikazira vine. 
EXO.27.17	Maribwi piya a luwanja nanyenje yake vitayiwe vyuma vyakwinyamizira vya parata. Kurusheti zawo ziwe za parata, na viti vyawo viwe vya shaba. 
EXO.27.18	Urefu wa luwanja uwe wa meturu kenda, upana wa meturu nne na nusu, na ujunda wa meturu mbiri na sentimeturu shirini na ntanu. Pazira piya ziwe za linyu nyepepe yakupakasiwa, na viti vyawo vya shaba. 
EXO.27.19	Vyombo piya vya muema papitire combo na kazi yake, omo piya na omo za luwanja ziwe za shaba.
EXO.27.20	Uwe uwamuru wana wa Iziraeli waje nawo mafuta swafi a nzaituni akukomangiwa ataiwe nkandiyeru ipate ziwake nfululu moja. 
EXO.27.21	Muema ya Kusimanana, panja ya pazira mbere ya Ushahidi, Aruna pamoja na wanawe watengeza sana-sana, mwanzo wa jironi mpaka subuu, mbere ya Mola. Eyi iwe shuruti zakufulata milele wana wa Iziraeli piya na vizazi vyake.
EXO.28.1	Sambi, umwite nduyo Aruna, iye pamoja na wanawe, kati ya wana wa Iziraeli, wanikorere kazi ya kulongoza dini. Ewa wanu-wa ndi Aruna na wanawe Nadabu, Abihu, Eliezeri, pamoja na Itamari. 
EXO.28.2	Na unsonesere nduyo Aruna mavazi takatifu a kuwa akivala atukuziwa na akwinshimiwa. 
EXO.28.3	Wambire piya wenye wijiwifu waniwejaze roho za wijiwifu, wansonere mavazi Aruna ipate awe takatifu atende kazi zangu zakulongoza dini. 
EXO.28.4	Eya ndi mavazi a musaka kuwasonera: kapa rapakifuwa, lusungi, nguwo ya ntunda, anzu yakubordariwa, lemba, pamoja na ukanda. Ewo wasone mavazi takatifu a nduyo Aruna pamoja na wanawe watende kazi za kulongoza dini. 
EXO.28.5	Wapokerera maluzi a rangi ya oru, ya niri, ya njambalãu, na nyeundu, pamoja na linyu nyepepe.
EXO.28.6	Watende lusungi kwa kutumira maluzi a rangi ya oru, ya niri, ya njambalãu, na ya nyeundu, pamoja na linyu nyepepe, yakutukunyeriwa sana-sana. 
EXO.28.7	Malunsa mawiri a nguwo muwepo, mwakupenyeza makono kuno na kuno munguwo-mo ipate kulungiwa. 
EXO.28.8	Na ukanda usaka kuwa pakapa ra ulongozi wa dini ukuwa namuna moja wa oru, na cakudambwanda caniri, ca njambalãu, na ceundu, pamoja na linyu nyepepe. 
EXO.28.9	Mutware mawe mawiri a kuwajiwa, wandike mazina a wana wa Iziraeli. 
EXO.28.10	Mazina awo sita wandike riwe rimoja, na mazina sita mengine wandike riwe rengine, kamba vyavifulatane vizazi vyawo. 
EXO.28.11	Nanyenje wandike na oru mawe wó mawiri mazina a wana wa Iziraeli kamba vyayandikiwa selu utende novyo. 
EXO.28.12	Mawe wó mawiri-wo muture mmaweya a kapa-ro, iwe kumbu-kumbu ya wana wa Iziraeli. Na Aruna alamusa mavazi awo kwa piya maweya awo iwe kumbu-kumbu mbere ya Mola. 
EXO.28.13	Tenda vikum vya oru, 
EXO.28.14	na mikufu miwiri ya oru maalumu, yakupikisiwa kamba nzizi. Mikufu yakupikisiwa-yo, mutaye nvikum-mo.
EXO.28.15	Tendani novyo kifiniko ca kifuwa, ca kulamula, kazi za kifundi. Itendiwe sana-sana, kwa namuna ya lusungi. Na maluzi a rangi ya oru, ya niri, ya njambalãu, na nyeundu, pamoja na linyu nyepepe ndi vyaujuzi kupakasa. 
EXO.28.16	Wajuzi wakunje viwe viwiri, upana na urefu ukuwa wa sentimeturu shirini na mbiri. 
EXO.28.17	Wijaze mawe a kung'anira, swafa nne. Swafa yakwanza ikuwa ya mawe meundu, a safarãu na a rangi ya masamba. 
EXO.28.18	Swafa yapiri ikuwa ya mawe a kung'anira a niri, na a diamanti. 
EXO.28.19	Swafa yatatu ikuwa ya mawe a rangi ya laranja, nyelupa, na a rangi ya jambalãu. 
EXO.28.20	Swafa yaane ikuwa ya mawe a kung'anira, a rangi ya masamba, na a yasipi. Mawe-yo ataiwe vikum vya oru. 
EXO.28.21	Akuwa are mawe kumi na mbiri, kila riwe na zina rake kwa marikolo kumi na mawiri a Iziraeli. Mawe-yo akuwa akuwajiwa alama ya ushahidi, kila riwe randikiwe zina rake kwa marikolo kumi na mawiri. 
EXO.28.22	Kifiniko ca pakifuwa novyo utendere mikufu ya yakupakasiwa ya oru maalumu. 
EXO.28.23	Tendeni novyo pakifiniko capakifuwa mete mbiri za oru, na mutaye mete mbiri nanyenje ya kifiniko ca pakifuwa-co. 
EXO.28.24	Sambi mikufu miwiri yakufuriwa ya oru mutunge mete mbiri-zo nanyenje ya kifiniko ca pakifuwa. 
EXO.28.25	Mwinsho kaisirize mikufu-ko musweke nkati ya bwara, ikisa utaye mbere ya kapa-ro mulamburera. 
EXO.28.26	Na mete mbiri za oru-zo, mutende novyo. Mutaye nanyenje ya kifiniko ca pakifuwa kuno na kuno, mubordariwe mupambanye na kapa nkati-nkati. 
EXO.28.27	Mutende novyo mete mbiri za oru, mutaye mbere ya kapa mulamburera zombiri, karibu ya mahala musanganyiwe. 
EXO.28.28	Vikum vya kinga ra kifuwa vifungiwa na vikum vya kapa na nzizi wa niri vilunganisiwe kinga ra pakifuwa na ukanda visasane na kapa ra nlongozi wa dini. 
EXO.28.29	Kila mara Aruna pengira Mahala Takatifu, mmoyo mwake asukula mazina a wana wa Iziraeli nkinga ra pakifuwa, kolota kumbukumbu ya milele mbere ya Mola. 
EXO.28.30	Novyo, pakifiniko ca pakifuwa, mutaye Urimu na Tumimu. Viwe nkati ya moyo wa Aruna, iye pengira mbere ya Mola. Kwa javyo Aruna daima awalamusa wana wa Iziraeli mmoyo mwake wakati wasakula kwijiwa nafsi ya Mola mbere yake.
EXO.28.31	Nguwo ya kapa, mupakase ya rangi ya niri. 
EXO.28.32	Na gofiya ya nkiswa ikuwa kati-kati. Gofiya-yo ikiwa ya kubordariwa nanyenje kamba gofiya ya luzi ipate isisanike. 
EXO.28.33	Mubordariwe-mo, mupakase kokomanga na luzi rangi ya niri, ya njambalãu na nyeundu. Mutaye novyo masekese a oru kati-kati uzungurize. 
EXO.28.34	Riwe sekese ra oru na kokomanga, sekese rengine ra oru na kokomanga nyengine, munguwo-mo nanyenje. 
EXO.28.35	Aruna ájuzi avare wakati wakola kazi, na shauti yake isikirikane wakati yengira Mahala Patakatifu mbere ya Mola, na wakati wakulawa, ipate aasifwe.
EXO.28.36	Mutende novyo lamina ya oru maalumu, ikisa kamba vyaiwa selu wandike javi: ‘Utakatifu ka Mola.’ 
EXO.28.37	Mutunga muluzi ra rangi ya niri ipate ciwe upande wa mbere ya lemba. 
EXO.28.38	Cikuwa pacenye ca Aruna, ipate Aruna atware mabaya a vinu takatifu vyawasaka kuhalalisha wana wa Iziraeli kwa piya swadaka zawo za vinu takatifu. Cikuwa daima pacenye pake ipate wakubaliwe mbere ya Mola.
EXO.28.39	Mutende nguwo ya linyu nyepepe, na mutende novyo lemba ra linyu nyepepe. Novyo, mutende ukanda wakubordariwa.
EXO.28.40	Kwa wana wa Aruna, muwatengezere nguwo na muwatendere ukanda na makonga. Evyo vitendiwe kwa kuwa ewo watukuziwa na wawairiwa. 
EXO.28.41	Unvaze vyonse-vyo Aruna nduyo pamoja na wanawe, uwamiminire mafuta, uwatawaze na uwature wawe wangu, wanikorere kazi za ulongozi wa dini. 
EXO.28.42	Wasonesere novyo kabudula za linyu nyepepe wafinike diki yawo, mwanzo wa nkiuno mpaka mmapaja. 
EXO.28.43	Vikuwa julu ya Aruna na julu ya wanawe pawasaka kwingira muEma ya Kusimanana, au pawasaka kufika pauralu kutenda kazi Mahala Takatifu, wasije kusukula makosa, wakifwa. Eyi ndi isaka kuwa shuruti kwake iye pamoja na wanawe daima.
EXO.29.1	Javi ndi vyaujuzi kutenda, wapate kuwa watakatifu, ipate wanitumike kamba walongozi wa dini: Ntware ng'ombe nlume moja na makondoo walume wawiri sawana mabaka, 
EXO.29.2	na mikate saitayiwe furumento, mandazi saatayiwe furumento zakupakiwa mafuta, pamoja na roti sazitaiwe furumento zakupakiwa mafuta. Mutende piya na ufu wa tirigu. 
EXO.29.3	Mutaye nkikalala, muje nawo nkati ya kikalala nomo pamoja na ng'ombe na makondoo wawiri-wo. 
EXO.29.4	Ikisa ukuja naye Aruna pamoja na wanawe panryango wa Ema ya Kusimanana uwatawadisa na maji. 
EXO.29.5	Ukisa, utware mavazi, unvaze Aruna. Unvaze anzu, ntunda, lusungi, na kapa rake pakifuwa. Unfungire ukanda wa lusungi, rakutendiwa sana-sana. 
EXO.29.6	Na nkiswa cake unkonge lemba, na untaye korowa takatifu julu ya lemba-ro. 
EXO.29.7	Utware mafuta a kutawaza, ummiminire nkiswa, javyo ndi vyaujuzi kuntawaza. 
EXO.29.8	Ikisa, uwafikise wanawe, newo uwavaze anzu. 
EXO.29.9	Na uwavaze ukanda Aruna pamoja na wanawe, novyo uwakonge lemba. Kwa shuruti ya ulongozi wawo wa dini wawe daima milele. Basi uwature Aruna na wanawe watende kazi takatifu.
EXO.29.10	Ukisa pare, untware ng'ombe unfikise mbere ya Ema ya Kusimanana. Aruna pamoja na wanawe makono awo wature julu ya kiswa ca ng'ombe-yo 
EXO.29.11	Ikisa, ng'ombe-yo unsinja mbere ya Mola panryango wa Ema ya Kusimanana. 
EXO.29.12	Ukisa kunsinja, udabure na cala cako-co damu aba ya ng'ombe-yo, upite ukipaka mmembe ya uralu. Damu isaka kubaki-yo, miminira sini ya uralu. 
EXO.29.13	Ikisa utware mafuta piya afinike utumbo, upande mwema wa rini, na mifuko ya mikojo pamoja na mafuta ari nkati mwake, woce julu ya uralu. 
EXO.29.14	Fala nyama, sambala, na mavi vya ng'ombe-yo, woce moto kunyenje ya mangisha. Eyo ndi swadaka kwa ajili ya dambi.
EXO.29.15	Ukisa, untware kondoo nlume-yo, Aruna pamoja na wanawe wanture makono pakiswa kondoo-yo. 
EXO.29.16	Ikisa kondoo-yo unsinje, damu yake usasanyire nanyenje ya uralu. 
EXO.29.17	Ukisa, kondoo-yo umwawanye vipande-vipande. Utumbo wake pamoja na maulu ake, wose, ikisa uture pamoja na vipande vyake na kiswa cake. 
EXO.29.18	Kondoo-yo piya umoce julu ya uralu. Eyo ndi swadaka yakociwa ka Mola. Ndi swadaka yakunuwira sana mbere ya Mola, swadaka ya cakurya kwake iye.
EXO.29.19	Ikisa untwala kondoo mwengine, Aruna pamoja na wanawe wanture makono pakiswa kondoo-yo. 
EXO.29.20	Ukisa, kondoo-yo unsinja, utwala damu yake aba, undonosera Aruna pamoja na wanawe mwinsho ya sikiro ra nkono nriro, na undonosera cala kikulu ca mmakono ca nkono nriro, na cala kikulu ca mmaulu ca nkono nriro. Damu isaka kubaki-yo, usasanyira nanyenje ya uralu. 
EXO.29.21	Utwala damu yake aba isaka kuwa pajulu ya uralu, pamoja na mafuta a kutawaza, untingidire Aruna na mavazi ake pamoja na wanawe na mavazi awo. Iye na mavazi ake awe takatifu, pamoja na wanawe na mavazi awo, newo novyo
EXO.29.22	Ikisa utwala mafuta a kondoo nlume-yo, nkira wake, mafuta afinike utumbo wake pamoja na rini na mirumba ya mikojo, pamoja na weya ra nkono nriro, kamana eyo ndi kondoo wa kazi takatifu. 
EXO.29.23	Utware novyo nkate moja wa ufu, nkate moja wa mafuta, na nkate moja wa roti nkikalala ca mikate saitaiwe furumento ituriwe mbere ya Mola. 
EXO.29.24	Evi piya-vi ukumpa Aruna mmakono, na uwapa wanawe mmakono, upereka, ikuwa ndi swadaka yakufikisa mbere ya Mola. 
EXO.29.25	Ikisa utware vinu-vyo mmakono mwawo, woce pauralu na swadaka yakociwa. Eyo ndi swadaka yakunuwira sana mbere ya Mola, ndi swadaka ya cakurya ka Mola.
EXO.29.26	Ikisa utware kifuwa ca kondoo wa kazi takatifu za Aruna-yo, wefye iwe swadaka ya kufikisa mbere ya Mola. Nero rikuwa ndi fungu rako. 
EXO.29.27	Na utakatisa kifuwa ikuwa swadaka, pamoja na weya ya fungu ra nlongozi, Aruna pamoja na wanawe, vilamusiwe vya kondoo wa kazi takatifu. 
EXO.29.28	Neco ndi kwa Aruna pamoja na wanawe, cikuwa fungu rawo kwa milele, rawapewe na wanu wa Iziraeli. Ndi swadaka ya wanu wa Iziraeli itwariwe salama nkati ya swadaka zawo, swadaka zawo mbere ya Mola.
EXO.29.29	Nguwo takatifu za Aruna zikuwa za ujukulu wake.Wavare wakati wawatawaziwa na wawatakatifiwa. 
EXO.29.30	Kati ya wanawe piya, mwana ája kwikala cewo ca nlongozi wa dini onse, akingíra muEma ya Kusimanana kutenda kazi Mahala Takatifu, ajuzi avare mavazi suku saba.
EXO.29.31	Ujuzi utware nyama ya kondoo wa kazi takatifu, utokose mahala patakatifu. 
EXO.29.32	Aruna pamoja na wanawe wajuzi watafune nyama ya kondoo-yo na mikate iri nkikapu panryango wa Ema ya Kusimanana. 
EXO.29.33	Nopo wakurya vinu vitengeziwe kupata kuswamiiwa dambi, ila munu wa panja asirye, konta evyo vyakurya-vyo takatifu. 
EXO.29.34	Na ikiwa vyakurya-vyo nyama au mikate vibaki mpaka subuu, woce moto. Visiriwe tena konta evyo vyakurya-vyo takatifu.
EXO.29.35	Basi, uwatenze Aruna pamoja na wanawe, kamba vyanukwamurire. Muda wa suku saba, uwature watende kazi takatifu. 
EXO.29.36	Kila suku untengeza ng'ombe nlume awe kafara ya kuswamiiwa dambi. Novyo, kuswafi pauralu, paukitenda jambo ra kuswamiiwa dambi. Julu ya mahala-po, utawaze pawe takatifu. 
EXO.29.37	Muda wa suku saba, utende jambo ra kuswamiiwa dambi julu ya uralu, na utenze mahala-po kuwa takatifu. Pauralu pakuwa mahala takatifu pakulu. Kila kinu cikumbula pauralu conse cikuwa takatifu.
EXO.29.38	Sambi, eci ndi camujuzi kulavya swadaka, julu ya uralu, suku daima: makondoo wawiri wa mwaka moja. 
EXO.29.39	Kondoo mmoja unlavya kafara subuu, kondoo mwengine unlavya kafara jironi. 
EXO.29.40	Pamoja na kondoo wa kwanza-yo, unlavya kilu moja ya ufu maalumu, wakusanganyiwa na lituru moja ya mafuta akukomangiwa na lituru moja ya vinyu. Eci ndi swadaka ya kunywa. 
EXO.29.41	Kondoo mwengine unlavya kafara jironi. Kamba vyaunlavire wa subuu, unlavya swadaka ya kurya na swadaka ya kunywa. Ezi ndi swadaka zakunuwira sana mbere ya Mola, swadaka ya cakurya kwake iye. 
EXO.29.42	Eyi ndi isaka kuwa kafara ikociwa kwa vizazi piya, panryango wa Ema ya Kusimanana, mbere ya Mola, ndi panisaka kukusingana, nisowere nawe. 
EXO.29.43	Epo ndi panisaka kuwawona wana wa Iziraeli, na mahala-po palawirira kuwa patakatifu kwa sababu ya utukufu wangu. 
EXO.29.44	Nitakatifu Ema ya Kusimanana pamoja na uralu wa kafara. Nintakatisa novyo Aruna pamoja na wanawe ipate wakore kazi za kulongoza dini. 
EXO.29.45	Nikwikala kati ya wanu wa Iziraeli, nikuwa Nlungu wawo. 
EXO.29.46	Newo wakwijiwa kuwa omi niwa Mola, Nlungu wawo, niwalavire inti ya Miswiri, ipate nikare kati yawo. Omi Mola, Nlungu wawo.
EXO.30.1	Ujenga novyo uralu wakufukiza lubani, kwa kutumira mbawo za mpegu. 
EXO.30.2	Ukuwa na sentimeturu arubaini na ntanu ya urefu, na upana ukuwa sawa-sawa, kuno na kuno. Na sentimeturu tuswini za urefu. Usomeka manyanga cikuwa combo kimoja na nowo uralu-wo. 
EXO.30.3	Na utware oru swafi upake julu yake, nanyenje nvipama, na mmanyanga. Ikisa utaya misambo ya oru nanyenje. 
EXO.30.4	Na novyo utende vikum viwiri vya oru sini yake mwautaire misambo-mo. Utende upande wa kuno na kuno, emo ndi mwaisaka kuswekiwa misukuriro yakusukurira uralu. 
EXO.30.5	Miti ya misukuriro utende ya mpegu, neyo upake oru. 
EXO.30.6	Uralu-wo útula mbere ya pazira iri mbere ya Kashoti ya Ushahidi, mbere ya Kiti ca Rehema ciri julu ya Ushahidi-wo, mahala panija kuwonana nawe. 
EXO.30.7	Aruna akoca nomo lubani rakunuwira sana. Kila subuu, pakutengeza kandiyeru, ndi paajuzi koca. 
EXO.30.8	Jironi, pakukoreza kandiyeru, akoca novyo, rikuwa lubani rakufukiza mbere ya Mola, daima vizazi vyenu piya. 
EXO.30.9	Musilavye kufukiza uvumba namuna nyengine, wala swadaka ya nyama, wala swadaka ya ufu, wala amumiminira julu yake swadaka ya kinywaji. 
EXO.30.10	Mara moja kila mwaka, Aruna atenda kupatanisa julu ya manyanga a pauralu. Na damu ya swadaka ya dambi, mara moja kila mwaka atenda jambo ra kupatanisa, kwa vizazi vyenu piya. Ndi kinu takatifu pakulu ka Mola.”
EXO.30.11	Mola kamwambira tena Musa: 
EXO.30.12	“Pausaka kuwawalanga wana wa Iziraeli, kila mmoja ákumpa Mola maripo a komboriwa uhai wake isiwapate balayi isaka kuwa yonse pakuwawalanga-po. 
EXO.30.13	Kila mwenyé kuwalangiwa ájuzi aripe garama sita za parata, kadiri ya kipimo cituriwe mahala patakatifu. Garama sita-zo ndi swadaka ka Mola. 
EXO.30.14	Kila mwenyé kwandikiwa, mwanzo wa hirimu ya myaka shirini kuka mbere, ájuzi alavye swadaka ka Mola. 
EXO.30.15	Tajiri asiripe kupundisa nusu sikulu, wala masikini asiripe aba ya garama sita-zo, pakuripa maripo a roho zenu. 
EXO.30.16	Upokerere nzuruku wakupatanisa mmakono mwa wana waIziraeli, nzuruku-wo utumira kutendera kazi za Ema ya Kusimanana. Ikuwa kumbu-kumbu ka wana wa Iziraeli mbere ya Mola, ipate mutende kupatanisa kwa ajili ya roho zenu.”
EXO.30.17	Mola kamwambira tena Musa javi: 
EXO.30.18	“Utende novyo basiya ra shaba na nkono wake wa shaba, ra kutawadira. Útula kati ya kuno Ema ya Kusimanana kuno uralu, na nkatimo utaye maji. 
EXO.30.19	Mbasiya-mo, Aruna na wanawe ndi mwawasaka kutawadira. 
EXO.30.20	Pamusaka kwingira muEma ya Kusiminana, watawade, na pawasaka kufika pauralu kutumika koca swadaka ka Mola watawade novyo, ipate wasifwe. 
EXO.30.21	Watawade mmakono na mmaulu ipate wasifwe. Neyo ikuwa ndi shuruti yawo ya daima, iye na ujukulu wake kwa vizazi piya.”
EXO.30.22	Mola kamwambira tena Musa javi: 
EXO.30.23	“Utwala manukatu a kunuwira pakulu: mane-mane sikulu miya ntanu, nlalasini wakunuwira, nusu ya noco kipimo-co, yani sikulu miyateni na amusini, na miwa miyateni na amusini. 
EXO.30.24	Na kida sikulu miya ntanu, kwa kufulata sikulu ya Mahala Takatifu, na mafuta a nzaituni kiyasi ca lituru nne. 
EXO.30.25	Kwa piya-vyo, útenda mafuta takatifu a kutawaza, mafuta a kusanganyika kunuwira kwa kufulata ufundi wa mwenye kutenda mafuta. Eya akuwa mafuta matakatifu a kutawaza. 
EXO.30.26	Kwa noyo mafuta-yo, utawaza Ema ya Kusimanana, Kashoti ya Miyadi, 
EXO.30.27	meza pamoja na vyombo vyake, kandiyeru pamoja na vyombo vyake, uralu wa kufukizira, 
EXO.30.28	uralu wa swadaka pamoja na piya vyombo vyake, basiya, na nkono wake 
EXO.30.29	Evi vinu-vi, ujuzi utakatifu, ipate viwe takatifu pakulu. Piya vyamukumbula vyonse vikuwa takatifu. 
EXO.30.30	Na novyo untawaza Aruna pamoja na wanawe, úwatakatisa wanitumike wawe walongozi wa dini. 
EXO.30.31	Uwambira wana wa Iziraeli javi: ‘Eya akuwa mafuta takatifu a kutawaza kati ya vizazi vyenu piya. 
EXO.30.32	Aatawaziriwa mwanadamu saari nlongozi wa dini, wala musifulatize kutenda kutaya vilungo vimoja novyo. Eya mafuta-ya takatifu, nomwe mujuzi muture kuwa takatifu. 
EXO.30.33	Asaka kutenda onse na akimmiminira munu mmojawapo atuwisiwa kati ya wanu wake.’ ”
EXO.30.34	Mola kamwambira tena Musa javi: “Twala manukatu meema, natafi, shekeleti, kelbena, vilungo vya manukatu meema, pamoja na lubani swafi. Evyo vinu-vyo piya kipimo cawo ciwe kimoja. 
EXO.30.35	Nevi ufukiza lubani, ufukiza kamba vyauri ufundi wa mwenyé kutenda mafuta a kunuwira, ukisanganya na munyu, swafi na takatifu. 
EXO.30.36	Rengine mufumbure ritende ufu, muture mbere ya ushahidi nkati ya Ema ya Kusimanana panija kusimanana nowe. Kwenu umwe vikuwa takatifu pakulu. 
EXO.30.37	Na kufukiza kamusaka kufukiza ka namuna-yo, amurifukizira umwe. Kwenu umwe, kukuwa kutakatifu munfukizira Mola. 
EXO.30.38	Mwenyé kutenda nfano kamba ewu kunuwiza, atuwisiwa kati ya wanu wake.”
EXO.31.1	Ikisa Mola kamwambira Musa, kaamba: 
EXO.31.2	“Ona, nimwita kwa zina rake, Bezaleli mwana wa Uri, mwana wa Huri wa kabila ya Yuda. 
EXO.31.3	Nimwijaza Roho wa Mwenyezimungu, nimwijaza wijiwifu, werevu na ufundi wa kutenda kila kinu, 
EXO.31.4	awonerere misambo, awe urivi akore kazi na oru, parata, pamoja na shaba. 
EXO.31.5	Niwapa wijiwifu wasinje mawe akung'anira, watenge miti, na watende kila aina ya kazi za kuwaja. 
EXO.31.6	Ona, omi nintondola awe pamoja naye Oholiyabu, mwana wa Ahisamaki, wa kabila ya Dani. Niwapa uwezo piya mafundi wa vifure watende piya vyaniwashurutise; 
EXO.31.7	kuhusu Ema ya Kusimanana, Kashoti ya Miyadi, kifiniko ciri julu yake, na vyombo piya vya muEma, 
EXO.31.8	meza na vyombo vyake, uralu ca oru swafi ca kandiyeru pamoja na vyombo vyake piya, uralu wa kufukiza, 
EXO.31.9	uralu wa kafara na vyombo vyake piya, uralu ca uvumba kandirinya na cakwikazira cake, 
EXO.31.10	mavazi a kupakasiwa akusitawi, mavazi matakatifu a Aruna, nkulungwa wa dini na mavazi a wana wawo a kutumikira kazi za kulongoza dini, 
EXO.31.11	na mafuta a kutawaza, na fukizo rakunuwira sana rifukiziwe Mahala Patakatifu. Sawa-sawa na piya vyamwamuriwe, ewo watenda.”
EXO.31.12	Mola kamwambira Musa, 
EXO.31.13	“Uwe, sowera uwambire wana wa Iziraeli javi: ‘Kweli-kwelini, mujuzi muture suku zangu za Sabadu. Kamana eyo ndi alama kati yangu omi nomwe, kizazi ka kizazi, ipate mwijiwe kuwa omi niwa Mola wakukuswafini. 
EXO.31.14	Tukuzani suku ya sabadu konta kwenu umwe suku takatifu. Asáka kutaya haramu suku-yo, akulaiiwa. Asáka kukola kazi mojawapo suku ya sabadu-yo, afujisiwa kati ya kaumu ya wanu wake. 
EXO.31.15	Suku sita zitendiwa kazi, fala suku ya saba ndi sabadu, suku ya kupumula sana, suku takatifu ya Mola. Aténda kazi onse suku ya sabadu, kusema kweli akufwa. 
EXO.31.16	Basi, wanu wa Iziraeli suku ya sabadu wature, iwe suku yakutukuza kati ya vizazi vyawo, kamba miyadi ya milele. 
EXO.31.17	Ndi alama kwa milele kati yangu na wanu wa Iziraeli, kuwa kwa suku sita Mola komba bingu na ardhi, na suku ya saba kapumula.’ ” 
EXO.31.18	Mola, pesire kusowera na Musa mwango wa Sinayi, kampa maluwawo mawiri a ushahidi, maluwawo a riwe, akwandikiwa na cala ca Mwenyezimungu.
EXO.32.1	Wanu wa Iziraeli ware, pawawonire kuwa Musa kankukawa kwisuka pamwango pare, wakinjumanira Aruna, wakimwambira javi: Lamuka! Utitendere milungu itilongorere mbere yetu. Eyu Musa, mwananlume atilavire inti ya Miswiri-yu, atijiwa cinkunire. 
EXO.32.2	Kwa javyo, Aruna akiwajibu javi: “Vulani birinku za oru zawavarire mmasikiro waka wenu, na wanenu walume na waka-zo, muje nazo.” 
EXO.32.3	Basi wanu piya wakivula birinku zawo za oru zawavarire mmasikiro mwawo vuri-vuri-vuri, wakija wakimpa Aruna doyaa. 
EXO.32.4	Iye akipokerera oru mmakono mwawo, akisulusa akifiyanga na foroma, akintenda ncamba wa ng'ombe wakufuriwa na oru. Wanu ware wakamba: “Umwe waIziraeli, eyi ndi milungu yenu yukulavireni inti ya Miswiri!” 
EXO.32.5	Aruna pawonire javire, akijenga uralu mbere yake. Ikisa Aruna akitangaza, akamba: “Makeshamungu ndi suku ya sherehe ya Mola.” 
EXO.32.6	Subuu yake wakipwesera alufajiri, wakilavya kafara yakoca, na wakija na swadaka kwa salama. Wanu wakikala wakirya na wakinywa, ikisa wakilamuka wakiseza.
EXO.32.7	Mola akimwambira Musa: “Isuka uke, konta wanu wako wauwalavire inti ya Miswiri, wariharamisha. 
EXO.32.8	Wankwangupa kusapuka njira yaniwamurire. Waritendera ncamba wa ng'ombe wakufuriwa wa oru, newo wankumwabudu, wantendera kafara, wamba: ‘Umwe waIziraeli, eyi ndi milungu yenu yukulavireni inti ya Miswiri!’ ” 
EXO.32.9	Ikisa tena Mola kamwambira Musa: “Nankuwawona ewa wanu-wa vyawatenda, ewa wanu wagumu. 
EXO.32.10	Epa, asa inikore nyongo yangu, newo niwamarize, ipate nukutende kuwa kabila ulu.”
EXO.32.11	Falakini Musa akintafadali Mola, Nlungu wake, akamba: “Yarabi Mola, mbana ikukola nyongo julu ya wanu wako wauwalavire inti ya Miswiri kwa nguvu nyingi na uwezo wako? 
EXO.32.12	WaMiswiri ikiwa wamba: ‘Kawalavya na niya mbaya, akawolaire mmyango, awapoteze duniya-yi’, kuwa nawo shariya sababuni? Basi, asa kukimiwa ka nyongo yako, wase usiwatende wanu wako mambo a ubaya. 
EXO.32.13	Wakumbukire watumisi wako Iburahima, Izaki na Iziraeli
EXO.32.14	Basi Mola akigairi ubaya wâmbire kuwatenda wanu wake ure.
EXO.32.15	Ikisa Musa akizungunuka, akisuka pamwango pare na maluwawo mawiri a ushahidi asukure mmakono mwake. Maluwawo-wo andikiwa kuno na kuno, kuno na kuno andikiwa. 
EXO.32.16	Ewo maluwawo-wo ikiwa kazi ya Mwenyezimungu, na mandiko-yo akiwa mandiko a Mwenyezimungu, a kuwajiwa mmaluwawo. 
EXO.32.17	Yoshwa, paasikire lukuto ra wanu ware, akimwambira Musa javi: “Kumangisha-ko kuwa lukuto ra vita.” 
EXO.32.18	Fala Musa akijíbu: “Sizo nyimbo za kutema, wala nyimbo za kutemiwa. Ila nyimbo zaniri kusikira ndi nyimbo za sherehe!” 
EXO.32.19	Musa paafikire pamangisha pare, nakummona ncamba wa ng'ombe ire na wanu wakivina, akikimiwa pakulu futi. Maluwawo are akefya pansi nanyenje ya mwango, akipanjika panji-panji-panji. 
EXO.32.20	Akintwala ncamba wa ng'ombe wawantendire ire, akimmoca pamoto, akinsaya akitenda ufu. Ufu ure akitawanyira mmaji, akiwalazimisha waIziraeli wanywe maji are.
EXO.32.21	Sambi Musa akindairi Aruna javi: “Namunani? Ewa wanu-wa wakutenda kinani uwe, mpaka ukifíka kuwakoresa dambi ulu javi?” 
EXO.32.22	Aruna akijibu: “ Tafadali mwenye wangu, usinikimwire omi. Ukwijiwa namuna vyawari ewa wanu-wa, daima wawa tayari kutenda ubaya. 
EXO.32.23	Kamana wanambira javi: ‘Titendere nlungu atilongoze. Eyu Musa, mwananlume atilavire inti ya Miswiri-yu, atijiwa cinkunire.’ 
EXO.32.24	Basi nikiwambira: ‘Ari na oru onse, avure anipe!’ Kwa javyo, wakinipa, nikisulusa pamoto, mpunde nowo akilawa eyu ncamba wa ng'ombe-yu!”
EXO.32.25	Musa, akiwona kuwa wanu watenda uanswi (kamana Aruna kawasa wanu watenda uanswi, vyakutenza maaduwi wawo kuwashupa). 
EXO.32.26	Kwa javyo, Musa akimira panryango wa mangisha, akisema: “Ari upande wa Mola onse, aje kwangu omi kuno.” Na waLawi piya wakijumana upande wake. 
EXO.32.27	Na akiwambira javi: “Mola, Nlungu wa Iziraeli, akwamba javi: ‘Kila mmoja ature upanga pampaja wake. Muludire kumangisha, mukapite nryango mpaka nryango, kila mmoja amulaye nduye, rafiki yake, na jirani wake!’ ” 
EXO.32.28	WaLawi wasikiriza ámuri ya Musa, na noyo suku-yo wolaiwa wanawalume kiyasi ca alufu natu. 
EXO.32.29	Musa akiwambira waLawi javi: “Epa rero umwe muritawaza mutende kazi za Mola. Kila munu aripe julu ya kuwolaya mwanawe na nduye, ipate rero Mwenyezimungu akujanliyeni.”
EXO.32.30	Subuu yake, Musa kawambira wanu ware javi: “Umwe mukola dambi yakofya. Epa sambi-pa nikwera, nikuka ka Mola. Dalili ninkidiri akuswamiini dambi yenu.” 
EXO.32.31	Basi, Musa akiludira ka Mola nokure, akamba: “Kweli-kwelini, ewa wanu-wa wakola dambi ulu futi! Wantenda nlungu wa oru. 
EXO.32.32	Fala sambi nukulebela uwaswamii dambi yawo! Ikíwa aukubali, futa zina rangu nkitabu cawandike mazina a wanu wako!” 
EXO.32.33	Fala Mola akinjibu Musa javi: “Munu asaka kuwa onse akorire dambi kwangu omi, nkitabu cangu nínfuta. 
EXO.32.34	Epa sambi uka, ukawalongoze wanu-wo mahala kanisaka kukwambira. Ona, laika wangu ákulongoza. Novyo-sivyo, paifika suku ya kuwahukumu, níwahukumu wanu-wo kwa dambi yawo.”
EXO.32.35	Ikisa Mola akiwaperekera wanu ware maradi a ulwere, konta wânshurutisa Aruna kuntenda ncamba wa ng'ombe ire.
EXO.33.1	Mola kamwambira Musa javi: “Lawa, utende safari pamoja na wanu waulawire nawo inti ya Miswiri, muke inti yaniwalapire Iburahima, Izaki pamoja na Yankubu, kuwa níwapa vining'ini vyawo. 
EXO.33.2	Nímpereka laika akulongoze, na noyo inti-yo níwatuwisa waKanaa, waAmori, waHiti, waPerezi, waHivi, pamoja na waYebusi. 
EXO.33.3	Ukani inti ya mali na rutuba. Fala omi mwanyewe suka pamoja namwe ipate nisije kukwangamizani munjira, kamana umwe muwa wabishi pakulu.”
EXO.33.4	Wanu ware, pawasikire usemi ngumu ure, uwengira uzuni. Awerepo anta mmoja ayerere kuvala vifure vyake. 
EXO.33.5	Kamana Mola kâmwambira Musa: “Wambire waIziraeli javi: ‘Umwe muwa wabishi pakulu. Nukuka pamoja nomwe, kwa muda ntoto javi nukwangamizani. Kwa javyo vulani vifure vyenu-vyo, nakisa níwona kinani canijuzi kukutendani.’ ” 
EXO.33.6	Ndimana, kulawa mwanzo wa Mwango wa Horebu, waIziraeli wakasa kutumira vifure vyawo vire.
EXO.33.7	Sambi, Musa kâzowererera kujenga Ema-yo panja ya mangisha, baidi futi. Ema-yo akiíta zina “Ema ya Kusimanana”. Wanu piya wasakúla mashauri a Mola wonse, wákilawa pamangisha, wakuka paEma ya Kusimanana nopare. 
EXO.33.8	Musa, paakuka ponse kuEma kure, wanu piya wakilamuka, wakimira mmiryango ya ema zawo, wakinnang'aníza ryuu, mpaka engire muEma mure. 
EXO.33.9	Musa, paakingira muEma mure, ribwi ra wingu rikisuka, rikimira panryango wa Ema ire, na Mola ákisowera na Musa. 
EXO.33.10	Wanu piya, pawakiwona ribwi ra wingu rire panryango wa Ema ire, kila mmoja ákisujudi panryango wa ema yake. 
EXO.33.11	Javyo Mola ndi vyaákisowera na Musa javi ka javi, kamba munu na rafiki yake. Ikisa, Musa paákiludira kumangisha, mwanafunzi wake, nnemba wakwitiwa Yoshwa, mwana wa Nuni, aákilawa muEma mure.
EXO.33.12	Musa kamwambira Mola javi: “Ona, uwe kunambira: ‘Walongoze ewa wanu-wa kwawo’, fala aunambire nani ajuzi kunipereka. Na tena kunambira kuwa: ‘Nukwijiwa sana-sana, na niwa radi nawe’. 
EXO.33.13	Basi, ikíwa kweli-kwelini kuwa radi nami, tafadali nolotere njira zako, ipate nukwijiwe sana-sana, na uzidi kuwa radi nami. Kumbukira novyo kuwa ewa wanu wako.” 
EXO.33.14	Akinjibu: “Omi mwanyewe nukúka pamoja nowe, nukupa pumuzi.” 
EXO.33.15	Musa akambira: “Kamba uwe mwanyewe auka pamoja nofwe, usitilavye mahala-pa. 
EXO.33.16	Kamana ikíwa autipereka, vijiwikanaja kamba kuwa radi nomi pamoja na wanu wako? Fala ukitiperéka, omi na wanu-wa, ndi patisaka kwijiwikana kuwa tisiyana na piya kabila za mulumwengu. Sinovyo?”
EXO.33.17	Mola akimwambira Musa: “Vyaûnilebele-vyo, núkutendera novyo-novyoni, kamana niwa radi nawe, na nukwijiwa sana-sana.” 
EXO.33.18	Musa akamba: “Tafadali, nukulebela unolotere nuru ya utukufu wako.” 
EXO.33.19	Akinjibu: “Omi nítenza piya wema wangu upita mbere yako. Nítangaza mbere yako zina rangu, ‘Mola’. Omi nínrehemu waninsaka onse, na níntendera huruma waninsaka onse. 
EXO.33.20	Fala amuna nafasi ya kuniwona javi uso ka wajii, konta munu, ikiwa kaniwona na maso ake, akufwa nfululu”, ndi vyaambire. 
EXO.33.21	Visitoshe, Mola akisema tena: “Ona, pawapo mahala karibu nami, na nopo ukuja kwimira julu ya mwala. 
EXO.33.22	Paisaka kupita nuru ya utukufu wangu kumaso kwako, núkutaya nvungu ra mawe, na núkufinika na nkono wangu mpaka nipite. 
EXO.33.23	Ikisa, panisaka kulavya nkono wangu, úniwona kuminyongo tu basi. Fala uso wangu auwona.”
EXO.34.1	Mola kamwambira Musa, kaamba: “Sinja maluwawo mawiri a mawe kamba a kwanza are, omi nukwandika masemo noware-nowareni anandike maluwawo a kwanza aupanjire are. 
EXO.34.2	Ritengeze ipate muwe tayari makeshamungu subuu. Uje ukwere mmwango Sinayi, tiwonane julu ya mwango-wu. 
EXO.34.3	Usikwere na munu anta mmoja, wala asiwepo wakuwoneka mahala pamojawapo pamwango. Wala mifuwo ya makondoo au ng'ombe isisungiriwe kuka kurisiwa karibu ya mwango-wu.” 
EXO.34.4	Basi Musa akiwaja maluwawo mawiri a mawe a kuringana na a kwanza are. Pakucere subuu namapema, akipwesera, akikwera mwango wa Sinayi, kamba vyamuriwe na Mola. Akisukula mmakono mwake maluwawo mawiri a mawe are. 
EXO.34.5	Mola akisuka na wingu, akimira pamoja naye kure, akiritaja zina rake, “Mola”. 
EXO.34.6	Mola akipita mbere ya Musa, akimwambira javi:
EXO.34.6	“Omi Mola, Mola wawenye,
EXO.34.6	Nlungu wa huruma na rehema,
EXO.34.6	Saniri mpesi wakukimiwa,
EXO.34.6	Mwingi wa pendo rakwaminika na mwaminifu.
EXO.34.7	Nanawo pendo rakwaminika mpaka tarehe alufu,
EXO.34.7	niswamii makosa, ubishi, na madambi.
EXO.34.7	Fala sasa futi kuwahukumu wenye kosa.
EXO.34.7	Niwahukumu wana na ujukulu
EXO.34.7	mpaka tarehe ya tatu na ya ane,
EXO.34.7	sababu ya madambi a wapongozi.”
EXO.34.8	Mpunde noure, Musa akinama akintukuza, 
EXO.34.9	akamba: “Yarabi Mola! Tafadali tuke onse. Ingawa ewa wanu-wa wabishi, fala tiswamii makosa na dambi zetu. Ikisa titware tiwe irati yako.”
EXO.34.10	Mola akinjibu: “Ona! Omi nísaka kutula miyadi yakupatana namwe. Kumaso ka wanu wako piya, nítenda maajuza saanamba kutendiwa tangu mulumwengu-mu piya, wala inti íwa yonse. Na wanu piya wauri nawo wáwona maajuza a Mola, kamana canisaka kukutendani umwe kinu cakofya.
EXO.34.11	Rero canukwamuru-ci, sikiriza sana-sana. Ona, níwatuwisa mbere yako waAmori, waKanaa, waHiti, waPerezi, waHivi, pamoja na waYebusi. 
EXO.34.12	More-more, usishubutu kuka kutenda miyadi na wenye kaya wa inti yaúka-yo, konta miyadi kamba-yo ikuwa nambo zenu. 
EXO.34.13	Mukabomore mauralu a kafara-yo, na muvunje maribwi awo awatukuzanga-yo pamoja na miti yawo yakuwajiwa, alama za nlungu wawo wakwitiwa Ashera. 
EXO.34.14	Kamana musimwambudu nlungu mwengine asáka kuwa onse. Omi Mola, zina rangu ndi ‘Mwenyé wivu’. Wanu pawamwabudu nlungu mwengine, nikuwa na wivu. 
EXO.34.15	Mujuzi mudangure vinu vyawo vya dini ipate pawafulata milungu yawo na wakitenda kafara ka milungu yawo, nomwe wakukwarifuni, musirye kafara yawo-yo. 
EXO.34.16	Wala musiwatondore wana wawo waka kuwapa wanenu walume, wasije wanawaka-wo kufúlata milungu yawo kuwatenza wanenu walume kufulata milungu yawo novyo.
EXO.34.17	Musitware kifure kimojawapo kuntenda swanamu.
EXO.34.18	Mutende Sherehe ya Mikate Saitaiwe Furumento. Muda wa suku saba, tafunani mikate saitayiwe furumento, kamba vyanukwamurire. Tendani javyo kila mwezi wakwanza, kwa kuwa ndi mwezi wamulawire Miswiri. 
EXO.34.19	Piya wana watanzi kupongoriwa, wangu omi: piya mirumbi ya kwanza kupongoriwa, wana wa ng'ombe na wa makondoo. 
EXO.34.20	Mwana ntanzi wa buru, ikiwa kusaka kubaki naye, unripe mwana wa kondoo. Ikiwa ausakire, nvunje singo. Womboreni piya wana walume watanzi kupongoriwa. Asiwepo munu wa kufika mbere yangu saajire nawo swadaka mojawapo.
EXO.34.21	Kola kazi suku sita, fala suku ya saba pumula. Wakati wa kutagela na wakati wa kuvuna, upumure. 
EXO.34.22	Tenda Sherehe ya Sumana, na visumo vyakwanza vya mavuno a tirigu. Na tenda Sherehe ya Kuvuna mwinsho wa mwaka. 
EXO.34.23	Mara natu kila mwaka, walume wenu wáfika mbere ya Mola Mwenyezimungu, Nlungu wa Iziraeli. 
EXO.34.24	Kamana niwatuwisa mataifa mbere yenu, na nikurisa inti yenu. Pamuja kukwera mara natu kila mwaka kurolota mbere ya Mola, Nlungu wenu, aapo waija kumwajibu inti yako.
EXO.34.25	Musinitendere kafara ya damu yakusanganyiwa na kinu kimojawapo ca furumento. Wala kinu cakutenderiwa kafara ya Sherehe ya Pashukwa, usase kurema kufika suku nyengine. 
EXO.34.26	Visumo vyema-vyema vya kwanza vya kuvuna kwenu, muje nawo mahala patakatifu pa Mola, Nlungu wenu. Musimwipike mbuzi mmaziwa a mamaye.”
EXO.34.27	Ikisa Mola kamwambira Musa javi: “Andika eya masemo-ya, kamana kwa nowo masemo-wo, niturira miyadi ya kupatana nowe pamoja na Iziraeli.” 
EXO.34.28	Basi, Musa kekala noparepare na Mola suku arubaini usiku na nsana. Saarire cakurya wala sanywere maji. Na akandika mmaluwawo masemo a miyadi ya kupatana, Ámuri Kumi.
EXO.34.29	Musa, pesuke Mwango Sinayi, asukure mmakono maluwawo mawiri a ushahidi, aakijiwa kuwa uso wake wankung'aníra kwa sababu yakupakanira na Mwenyezimungu. 
EXO.34.30	Aruna pamoja na waIziraeli piya wammona Musa. Ona, uso wake uking'aníra, ndimana wakopa kunfika karibu. 
EXO.34.31	Fala Musa kaweta, na Aruna pamoja na walongozi jumula ya waIziraeli wakimwitika, Musa akisowera nawo. 
EXO.34.32	Ikisa waIziraeli piya wakijumana karibu naye, akiwereza ámuri piya zaapewe na Mola paMwango Sinayi pare. 
EXO.34.33	Musa, paamarize kusowera nawo, akirikonga lemba akirifinika kumaso.
EXO.34.34	Na daima-zi, Musa paákingira muEma awe mbere ya Mola kupakanira naye, akivula lemba rire mpaka pakulawa. Bandi ya kulawa, ndi paákiwereza waIziraeli ámuri piya zaapéwe na Mola. 
EXO.34.35	Wanu wa Iziraeli wákiwona uso wa Musa ure, kuwa uking'aníra. Basi, ákirikonga tena uso na lemba, mpaka mara nyengine yakuka kupakanira na Mola.
EXO.35.1	Musa akiwajumanisa piya jumula ya wanu wa Iziraeli, akiwambira javi: “Ewu ndi usowezi wamurire Mola mutimize: 
EXO.35.2	Suku sita zitendiwa kazi, fala suku ya saba ikuwa suku ya sabadu, suku ya kupumula, suku takatifu mbere ya Mola. Aténda kazi onse, akulaiiwa.” 
EXO.35.3	Suku ya sabadu, mmanyumba mwenu musikoreze moto.
EXO.35.4	Ikisa, Musa akiwambira piya jumula ya wanu wa Iziraeli javi: “Ewu ndi usowezi wamurire na Mola: 
EXO.35.5	Twalani kinu camuri nawo, mulavye swadaka mbere ya Mola. Kila mmoja aje alavye ka moyo wake radi swadaka ka Mola: oru, parata, na shaba, 
EXO.35.6	maluzi a rangi ya niri, ya njambalãu na nyeundu, linyu nyepepe, na mabururu a mbuzi, 
EXO.35.7	masambala a kondoo muka, wino wa rangi nyeundu, sambala za mbuzi, mbawo za mpegu, 
EXO.35.8	mafuta a nkandiyeru, manukatu akutaya mmafuta a kutawaza na akufukiza a kunuwira sana, 
EXO.35.9	mawe a sardoniki, na mawe a kutaya mmavazi a walongozi wa dini akuvala nkiswa na pakifuwa.
EXO.35.10	Piya wenye kuwa nawo wijiwifu na uwezo, waje watende piya Mola vyamurire: 
EXO.35.11	Ema Takatifu, ema ya nkati pamoja na maviko ake, vikum vyake na mbawo zake, nungo zake, maribwi ake, na viti vyake vyakwikazira, 
EXO.35.12	Kashoti ya Miyadi na mikono yake, kiti ca rehema, na pazira yake yakufinika, 
EXO.35.13	meza na makono ake, na vazu zake, mikate maalumu, 
EXO.35.14	kandiyeru na vazu zake, luju zake, na mafuta a kuwaka, 
EXO.35.15	uralu wakufukiza na mikono yake, mafuta a kutawaza, na vyakufukiza vyakunuwira sana, na cakufinika panryango wakwingira muEma, 
EXO.35.16	uralu wa wakoceriwa kafara, na nyalo zake za shaba, misukuriro, na vyombo vyake na basiya na viti vyake vyakwikazira, 
EXO.35.17	pazira za luwanja, maribwi ake na viti vyake vyakwikazira, na pazira yakufinika panryango wa luwanja, 
EXO.35.18	omo za Ema na omo za luwanja na mizizi yake, 
EXO.35.19	mavazi a kutendera kazi za dini Mahala Takatifu, mavazi takatifu a Aruna nlongozi wa dini, na mavazi a wana wa Aruna a kutumika ulongozi wa dini.”
EXO.35.20	Ikisa piya jumula ya wanu wa Iziraeli wakilawa mbere ya Musa. 
EXO.35.21	Na wakija, kila munu habari zire wazimwingire mmoyo mwake, kila munu wakuwa nkati ya roho yake ikimwambira kutenda kinu kamba cire. Ewo wakija nawo swadaka yakumpa Mola, itenderiwe kazi za muEma ya Kusimanana, piya kazi nyengine-po, na mavazi takatifu. 
EXO.35.22	Kwa javyo wakija, walume na waka. Piya ware ka myoyo yawo radi wakija nawo vipini, birinku, kankana, mete, vazu za oru. Kila munu akisukula swadaka yake ya oru akija akipereka ka Mola. 
EXO.35.23	Ware wakiwa nawo maluzi a rangi ya niri, ya njambalãu na nyeundu, au linyu nyepepe, mabururu a mbuzi, sambala ya kondoo nlume wino mweundu, au sambala ya mbuzi, piya wakija navyo. 
EXO.35.24	Kila munu akikidiri kutenda swadaka ya parata au ya shaba, akija nawo, akipereka ka Mola. Kila munu ákiwa nawo mbawo za mpegu zitenderiwe kazi, akija nawo. 
EXO.35.25	Piya wanawaka wakwerevuka myoyo yawo, wakitumira makono awo wakipakasa maluzi a rangi ya niri, ya njambalãu, na nyeundu, pamoja na linyu nyepepe. Piya wakija nawo, wakipereka. 
EXO.35.26	Wanawaka piya wa kuwa myoyo yawo irimbirira kuwijiwifu wakipakasa mavazi a mabururu a mbuzi. 
EXO.35.27	Na walongozi wakija nawo mawe a sardoniki, mawe a kupamba kapa ra nlongozi wa dini na kinga ra pakifuwa, 
EXO.35.28	waja nawo novyo manukatu na mafuta a kuwakisa kandiyeru, mafuta a kutawaza, na lubani rakunuwira sana. 
EXO.35.29	Piya walume na waka waIziraeli wakiwa na myoyo yakusaka kuja nawo kinu kimojawapo kwa kazi zaamurire Mola zitendiwe mmakono mwa Musa, ewo wakija nawo swadaka ka Mola na myoyo yawo radi.
EXO.35.30	Ikisa Musa akiwambira wanu wa Iziraeli: “Onani, Mola kamwita kwa zina rake Bezaleli, mwana wa Uri, Uri mwana wa Huri, wa rikolo ra Yuda. 
EXO.35.31	Roho wa Mwenyezimungu, akiwejaza werevu, wijiwifu na uwezo wa kutenda piya vinu. 
EXO.35.32	Kampa uwezo wa kuwonerera kutenda vinu, kufula oru, parata na shaba, 
EXO.35.33	kuwaja mawe a kupamba mavazi, kutenda vinu vya mbawo, na vyakutendiwa kazi piya yakuwajiwa sana. 
EXO.35.34	Na kawa nawo novyo mmoyo mwake niya ya kuwafunda wanu wengine, iye pamoja na Oholiyabu, mwana wa Ahisamaki, wa rikolo ra Dani. 
EXO.35.35	Kawejaza wijiwifu mmyoyo yawo wakutenda kila kinu ca ufundi, wijiwifu wa kuwaza kutenda vinu, na wakutenda misambo na maluzi a rangi ya niri, ya njambalãu, na nyeundu, pamoja na linyu nyepepe na kupakasa nguwo. Ewo wakiwa nawo wijiwifu wa kutenda sana-sana kila kinu kwa kuwaza kwawo wanyewe.
EXO.36.1	Bezaleli, Oholiyabu, na piya wanu wakuwa Mola kawesusira uwezo maalumu na wijiwifu ipate wejiwe kila aina ya kazi za kujenga Mahala Patakatifu, piya watenda kamba Mola vyamurire.”
EXO.36.2	Sambi Musa akimwita Bezaleli, Oholiyabu na piya wenye kuwa Mwenyezimungu kawapa ankili zawo za wijiwifu, piya wawere tayari mmyoyo mwawo, kuja kutenda kazi. 
EXO.36.3	Wapokerera ka Musa vinu vyawalavire waIziraeli wakija wakipereka vitenderiwe kazi za kujenga Mahala Patakatifu. Kila subuu, wanu wakizidi kuja nawo vinu vya swadaka, 
EXO.36.4	mpaka piya mafundi maalumu wa misambo wakikolanga kazi Mahala Patakatifu wása kutenda kazi, 
EXO.36.5	wamwambira Musa javi: “Wanu wankuja nawo vinu vyakutosha (na kubaki) vyakutendera kazi yamúrire Mola.” 
EXO.36.6	Basi Musa akamuru, na habari kamba-yi ikitangaziwa mangisha piya: “Walume na waka anta mmoja asiwepo wa kulavya kinu tena kupereka Mahala Patakatifu.” Kwa javyo wanu ware wakikataziwa kuja nawo vinu. 
EXO.36.7	Kamana vinu vyawalavire víkiwa vingi vyakutosha kutendera kazi piya.
EXO.36.8	Piya wanu wakurikidiri kati ya wakolakazi ware wajenga Ema na pazira kumi. Pazira-zo zítendiwa na linyu nyepepe yakupakasiwa na maluzi a rangi ya niri, ya njambalãu na nyeundu, na wakiwapo makerubim wakuborodariwa sana-sana. 
EXO.36.9	Urefu wa kila pazira íkiwa meturu kumi na mbiri na sentimeturu sitini, na meturu moja na sentimeturu tamanini za upana. Pazira piya zikiwa na kipimo sawa-sawa.
EXO.36.10	Iye akilunga pazira ntanu moja na nyenziwe, na pazira nyengine ntanu akilunga moja na nyenziwe. 
EXO.36.11	Ikisa, nanyenje ya pazira vyaikiwa upande wa panja nkati ya nkonjo wakwanza, akitenda viruzi vya niri. Kwa namuna moja, akitenda sawa-sawa nanyenje ya pazira upande wa panja nkati ya nkonjo mwengine. 
EXO.36.12	Akitukunyera mara amusini pazira moja na akitukunyera novyo mara amusini mpaka mwinsho ya pazira yaalungire yapiri. Makunyare are akivutika. 
EXO.36.13	Katenda novyo vikum vya oru amusini, novyo vikum-vyo vilunganisa pazira-zo moja na nyenziwe. Kwa javyo ikitendiwa piya Ema ire kinu kimoja.
EXO.36.14	Akitenda novyo pazira za mabururu a mbuzi, awe maviko a Ema Takatifu. Akitenda pazira kumi na moja. 
EXO.36.15	Urefu wa kila pazira ukiwa wa meturu kumi na natu na nusu, na upana wa kila pazira ukiwa wa meturu moja na sentimeturu amusini. Pazira kumi na moja-zo kipimo cawo cikiwa sawa-sawa. 
EXO.36.16	Iye akilunga pambari pazira ntanu, na pazira sita pambari. 
EXO.36.17	Akitenda masansi amusini nanyenje ya pazira ya panja, na masansi amusini nanyenje ya pazira nyengine ilungiwe. 
EXO.36.18	Akitenda novyo vikum amusini vya shaba ipate alunganise ema, kwa javyo ema-yo íkiwa kinu kimoja. 
EXO.36.19	Na akitenda maviko mengine julu ya ema-yo, maviko a sambala za mbuzi wakideni rangi nyeundu, na sambala nyengine za mbuzi.
EXO.36.20	Ikisa tena ema ire wakitaya mbawo za mpegu zakwimisiwa. 
EXO.36.21	Kila muti wakutandikira ukiwa na meturu nne na nusu za urefu, na sentimeturu sabini za upana. 
EXO.36.22	Na miti miwiri yakupenyeza mmoja na mwengine. Piya miti yakutandikira uralu wa kafara wakitenda sawa-sawa novyo. 
EXO.36.23	Mbawo zakwimisiwa kwa Ema Takatifu wakitenda javi: mbawo shirini kwa upande wa suheli. 
EXO.36.24	Na wakitenda viti arubaini vya parata vyakwikazira pansi, viti viwiri kila muti, kiti kimoja sini ya kila upande uswekiwe. 
EXO.36.25	Upande wapiri wa Ema Takatifu, upande wa kukashikazi, itandikiriwa miti shirini, 
EXO.36.26	na viti arubaini vya parata, viti viwiri vyakwikazira pansi muti mmoja na viti viwiri pansi muti mwengine. 
EXO.36.27	Kwa upande wa nyuma wa Ema Takatifu, upande wa maswera-juwa, ítandikiriwa miti. 
EXO.36.28	Upande wa nyuma wa Ema-yo, zimisiwa mmamembe siki mbiri. 
EXO.36.29	Ezo membe mbiri-zo siki zipambanyiwa mbiri sini, fala julu zitaiwa nvikum kimoja. Zitaiwa mmoja mete yakwanza. Katenda viwiri kwa namuna-yo, kwa membe mbiri-zo. 
EXO.36.30	Zikiwapo siki nane na viti vyawo vya parata: viti kumi na sita, viti viwiri vyakwikazira sini ya kila taravesa.
EXO.36.31	Katenda siki za mbawo za mpegu, ntanu zakwikala mmuti wa upande moja wa Ema Takatifu, 
EXO.36.32	siki ntanu zakwikala mmiti ya upande mwengine wa Ema-yo, na siki ntanu za miti ya Ema upande nyuma, upande wa maswera-juwa. 
EXO.36.33	Akitula mwamba kati-kati mwanzo mpaka mwinsho wápitisa kati-kati ya nungo. 
EXO.36.34	Akipamba miti-yo na oru, akitenda kankana za oru zakurimbisa nyalo, nezo novyo akipamba na oru.
EXO.36.35	Akitenda pazira ya linyu nyepepe yakupakasiwa na maluzi a rangi ya niri, ya njambalãu na nyeundu. Akitumiza kutaiwa misambo yakubordariwa marembo a makerubim. 
EXO.36.36	Papazira-po, akiwatenda maribwi nane a muti wa mpegu akiwapaka na oru. masansi awo ákiwa a oru, na akitendera viti vyawo vine vya parata. 
EXO.36.37	Akitula novyo pazira pakwingirira muEma, pazira ya linyu nyepepe yakupakasiwa na luzi ra rangi ya niri, ya njambalãu na nyeundu, yakutayiwa na misambo na luzi. 
EXO.36.38	Maribwi ake matanu, na vikum vyake, viswa vyake na miraba yake wapaka oru upande wa panja na mumbavu, na akitendera viti vyawo vitanu vya shaba vyakwikazira.
EXO.37.1	Bezaleli katenda Kashoti ya mbawo za mpegu. Urefu wake íkiwa meturu moja na sentimeturu kumi, upana wake sentimeturu sabini, na ujunda wake sentimeturu sabini. 
EXO.37.2	Akipaka oru nkati na panja, na akitenda nanyenje miraba ya oru. 
EXO.37.3	Akifula vikum vine vya oru akivaza maulu wó mane, mbiri upande mmoja, na mbiri upande mwengine. 
EXO.37.4	Ikisa akitenda miti ya mpegu, akipaka oru, 
EXO.37.5	na akisweka nvikum vya Kashoti ire yakusukurira. 
EXO.37.6	Akifula Kiti ca Huruma ca oru. Urefu wake úkiwa meturu mmoja na sentimeturu kumi, na upana wake sentimeturu sabini. 
EXO.37.7	Kâwafula novyo makerubim wawiri wa oru, akiwatula nanyenje ya upande wa kuno na kuno wa Kiti ca Huruma-co. 
EXO.37.8	Kantula kerubim moja nanyenje ya upande moja, na kerubim mwengine nanyenje ya upande mwengine. Cikitenda piya kuwa kinu kimoja na Kiti ca Huruma cire. 
EXO.37.9	Makerubim wakiwa na mbawa zawo zakukunjuka, zífinika Kiti ca Huruma. Wákiwa mbere kawenye wakinang'anizana uso wawo, wenamira Kiti.
EXO.37.10	Katenda novyo meza ya mbawo za mpegu. Kipimo cawo cíkiwa nawo sentimeturu tuswini za urefu, sentimeturu arubaini na ntanu za upana, na sentimeturu sitini na saba za ujunda. 
EXO.37.11	Akipaka oru swafi, na akitendera korowa ya oru nanyenje. 
EXO.37.12	Katendera novyo misambo nanyenje, upana wake ukifika kiyasi ca nkono moja, na akitendera korowa ya oru nanyenje ya misambo. 
EXO.37.13	Kafula novyo vikum vine vya oru, akitula mmembe zó nne zikiwa mwemisiwe maulu. 
EXO.37.14	Mbere ya misambo víturiwa vikum vya mahala mwa kukola kupingira meza. 
EXO.37.15	Misukuriro-yo kátenda ya miti ya mpegu, akipaka oru. 
EXO.37.16	Vyombo vyakuturiwa pajulu ya meza, iye katenda vya oru swafi. Novyo, finga zake pamoja na kuyeri zake zikitumiriwa pakufukiza, pamoja na vikombe na mabasiya akutawanyira kafara ya kinywaji.
EXO.37.17	Katenda novyo kandiyeru ya oru swafi. Kandiyeru-yo itendiwa kwa kutumira nyundo. Maulu ake, nraya wake, kanywa yake, matako ake na maluwa piya cíkiwa kinu kimoja. 
EXO.37.18	Makono sita akilawa noyo kandiyeru-yo, makono matatu upande mmoja na matatu upande mwengine. 
EXO.37.19	Julu ya kila nkono, zikiwapo kanywa natu za nfano wa luwa ra amendowa, kila kanywa ikiwa nawo tako na luwa. Javyo ndi vyaikiwa mikono yó sita ikilawa nkandiyeru-yo. 
EXO.37.20	Nraya wa kandiyeru-yo, zikiwapo kanywa nne nfano wa luwa ra amendowa, kila kanywa ikiwa na tako na luwa, 
EXO.37.21	Sini ya kila nkono ya makono wó sita, ukilawa munraya wa kandiyeru-yo, rikiwepo tako; tako na kandiyeru-yo kinu kimoja. 
EXO.37.22	Matako-yo na mikono-yo cíkiwa kinu kimoja na kandiyeru-yo, ifuriwa piya ya oru swafi. 
EXO.37.23	Katendera luju zake saba pamoja na vyakusinjira, na vyakuzimisira paviu za oru swafi. 
EXO.37.24	Katenda kandiyeru pamoja na viyombo vyake piya katumira kilu talatini na nne za oru swafi.
EXO.37.25	Katenda uralu wa kufukizira wa mbawo za mpegu. Ríkiwa sawa-sawa membe zó nne, úkiwa na sentimeturu arubaini na ntanu kila upande, na sentimeturu tuswini za ujunda. Membe zake zilungana cíkiwa kinu kimoja. 
EXO.37.26	Akipaka oru swafi, upande piya, pamoja na mmamembe mwake. Na nanyenje kataira misambo ya oru. 
EXO.37.27	Katenda novyo kankana mbiri za oru kila upande wa uralu sini ya misambo, zakutaya miti ya kusukurira. 
EXO.37.28	Na katumira miti ya mpegu, katenda miti ya kusukurira, neyo akipamba na oru.
EXO.37.29	Kepika novyo mafuta swafi takatifu, akutawaza na akufukiza a kunuwira, kwa kazi za ufundi wa vyakunuwira.
EXO.38.1	Iye katenda novyo uralu wa kafara na mbawo za mpegu. Urefu wake úkiwa meturu mbiri na sentimeturu shirini na ntanu, na upana sawa-sawa. Ndimana uralu úkiwa na membe zó nne sawa-sawa na ujunda wake uwé meturu mmoja na sentimeturu talatini na ntanu. 
EXO.38.2	Katenda novyo ransi zake mmembe zó nne. Ezo ransi nne-zo zílungana kuwa kinu kimoja na uralu. Na akipaka shaba. 
EXO.38.3	Katenda vazu piya ya uralu wa kafara, vyombo, paa, mabasiya, garufu, pamoja na vyombo vyakulavira makala a moto. Vazu zake piya katenda za shaba. 
EXO.38.4	Katendera novyo uralu wa kafara nyalo za shaba, nfano wa nyavu, nanyenje sini yake, akifikisa mpaka kati-kati yake. 
EXO.38.5	Akifula vikum vine, akitula mmembe nne nyalo za shaba, muwe mahala mwa kupitisa miti yakukorera. 
EXO.38.6	Akitenda miti yakukorera ya mbawo za mpegu, neyo akipaka shaba. 
EXO.38.7	Akisweka miti ire nvikum upande wa uralu yakupata kusukurira. Katumira mbawo akitenda vungu.
EXO.38.8	Katenda lusavya na kiti cake cakwikazira piya vya shaba. Akitula virilolo vya wanawaka wakija panryango wa Ema ya Kusimanana, kuntumika Mola.
EXO.38.9	Kati ya Ema ya Kusimanana, Bezaleli katenda luwanja, rakuzunguriziwa na pazira ya linyu nyepepe yakutukunyeriwa. Upande wa suheli, pazira-yo ikifika meturu arubaini na ntanu, 
EXO.38.10	maribwi yake shirini na viti vyake vyakwikazira, piya vikiwa vya shaba, fala vikum vya mmaribwi na misambo yake ikiwa ya parata. 
EXO.38.11	Upande wa kashikazi, pazira-zo kipimo cake cíkiwa meturu arubaini na ntanu. Maribwi ake shirini na viti vyake vyakwikazira vikiwa vya shaba. Fala vikum vya maribwi na misambo yake íkiwa ya parata. 
EXO.38.12	Upande wa maswera-juwa, pazira zikiwa na kipimo ca meturu shirini na mbiri na sentimeturu amusini, na akiwapo maribwi kumi, pamoja na viti vyake vyakwikazira kumi. Vikum vya maribwi na misambo yake ikiwa ya parata. 
EXO.38.13	Na upande wa malawira-juwa ukuka maswera-juwa, pazira zikiwa na kipimo ca meturu shirini na mbiri na sentimeturu amusini. 
EXO.38.14	Pazira za upande wa panryango zikiwa na kipimo ca meturu sita na nusu, maribwi ake matatu, na viti vyake vyakwikazira vitatu. 
EXO.38.15	Upande mwengine sawa-sawa: upande-yo miwiri wa kunryango wa kuluwanja, pazira zake zikiwa na kipimo ca meturu sita na nusu, na maribwi ake matatu, na viti vyake vyakwikazira vitatu. 
EXO.38.16	Pazira za paluwanja mwazizungurize, piya zikiwa za linyu yakutukunyeriwa. 
EXO.38.17	Viti vyakwikazira maribwi vikiwa vya shaba. Fala vikum vya mmaribwi na misambo yake ikiwa ya parata. Vyakufinika vya viswa vikiwa vya parata, na maribwi piya a nluwanja apakiwa parata. 
EXO.38.18	Cakufungira panryango wa luwanja ikiwa kazi ya munu wakubordari na maluzi a rangi ya niri, ya njambalãu, na nyeundu, pamoja na linyu nyepepe yakutukunyeriwa. Urefu wake ukiwa meturu kenda, na upana pamoja na urefu meturu mbiri na sentimeturu shirini na ntanu. Zikiwa sawa-sawa zakufulatana na pazira za paluwanja. 
EXO.38.19	Maribwi ake mane, na viti vyake vine vyakwikazira vikiwa vya shaba, vikum vyake vikiwa vya parata, na vyakufinika vya viswa pamoja na misambo ya parata. 
EXO.38.20	Piya omo za Ema Takatifu na za luwanja mwarizungurize zikiwa za shaba.
EXO.38.21	Eyi ndi isabu ya vinu viwalangiwe muEma ya Ushahidi, kwa ámuri ya Musa, viwalangiwe na wakinya Lawi, kwa kulongoziwa na Itamari mwana wa Aruna, nlongozi wa dini. 
EXO.38.22	Bezaleli, mwana wa Uri, Uri mwana wa Huri, wa rikolo ra Yuda, katenda piya kamba Musa vyaamuriwe na Mola. 
EXO.38.23	Akitenda pamoja na Aholiabu, mwana wa Ahisamaki, wa rikolo ra Dani, fundi wa kazi yakwereriwa vinu vyakuwaja, vifure, na vyakubordari na maluzi a rangi ya niri, ya njambalãu na nyeundu, pamoja na linyu nyepepe.
EXO.38.24	Piya oru itumiriwe kutenderiwa kazi ya mahala patakatifu, ikiwa oru ikilaviwanga swadaka kadiri ya kilu miya, kwa kupima kukitumiriwa nowo wakati-wo. 
EXO.38.25	Na parata iwalangiwe ya wanu wa norire kundi randikiwe rire ikiwa kilu alufu natu na miya nne na talatini, kwa kupima kukitumiriwa nowo wakati-wo. 
EXO.38.26	Kila munu andikiwe mbuku ra ufalume, wa hirimu ya myaka shirini na kupunda, akija nawo grama ntanu ya parata, kwa kupima kukitumiriwa nowo wakati-wo. Isabu ya wanuwalume wákiwa alufu miya sita na alufu natu na miya ntanu na amusini. (603,550). 
EXO.38.27	Parata kilu alufu natu na miya nne na talatini itumuriwa kufula viti vya mahala takatifu na vyakwikazira lusungi kwa kupatikana. Kilu alufu natu na miya nne ya parata zitumiriwe kwa viti miya kwa kupatikana. Kila kiti ikisakikana kilu talatini na nne. 
EXO.38.28	Kilu alufu natu na miya nne na talatini za parata, iye katenda vikoi vya maribwi, akifinika viswa, na akizunguriza akitaya misambo. 
EXO.38.29	Shaba îcangiwe ikiwa kilu alufu mbiri na miya nne na shirini na nane. 
EXO.38.30	Shaba-yo kâtumira akitenda viti vya nryango wa Ema ya Kusimanana, na uralu wa shaba, nyalo zake za shaba, pamoja na piya vazu za uralu, 
EXO.38.31	viti vya luwanja, viti vya nryango wa luwanja, piya omo za Ema Takatifu, pamoja na piya omo za luwanja (za nanyenje).
EXO.39.1	Watumira maluzi a rangi ya niri, ya njambalãu na ya nyeundu kutenda mavazi kipindi cepepe kwa ware watumika Mahala Takatifu. Novyo watenda mavazi takatifu a Aruna, kamba Mola vyamwamurire Musa.
EXO.39.2	Iye katenda kapa kwa kutumira maluzi a rangi ya oru, ya niri, ya njambalãu, na ya nyeundu pamoja na linyu nyepepe. 
EXO.39.3	Newo wakitandikira lamina za oru wakisinja mizizi wakipangiza na rangi ya niri, ya njambalãu na nyeundu pamoja na linyu nyepepe, wakitenda sana-sana vyakuwaira. 
EXO.39.4	Wakitenda novyo lamburera zakupambanya, mwinsho ya kuno na kuno wakipambanya. 
EXO.39.5	Ukanda pamoja na kapa visoniwa vya nguwo moja noyo, vya maluzi a rangi ya oru, ya niri, ya njambalãu, na nyeundu pamoja na linyu nyepepe, kamba Mola vyaamwamurire Musa.
EXO.39.6	Na novyo watengeza mawe a kung'anira, wapamba na oru, wakiwaja wakandika mazina a wana wa Iziraeli. 
EXO.39.7	Wakitula mulamburera ya kapa ra kazi za dini awe mawe a kuwakumbukira wana wa Iziraeli, kamba Mola vyaamwamurire Musa.
EXO.39.8	Katenda kifiniko ca pakifuwa kwa kazi za kifundi, kamba vyaaritendiwe kapa. Katumira maluzi a rangi ya oru, ya niri, ya njambalãu, na nyeundu, pamoja na linyu nyepepe. 
EXO.39.9	Urefu wawo na upana ukiwa wa palumu moja. Watenda kifiniko capakifuwa ca upande miwiri, kipimo ca sentimeturu shirini na mbiri. 
EXO.39.10	Ikisa wakisonera mawe a kung'anira swafa nne. Swafa ya kwanza akiwepo mawe a akiki, a safarãu na a baharamani. 
EXO.39.11	Swafa ya piri akiwepo mawe a zumalizi, a samawi, na a diamanti. 
EXO.39.12	Swafa yatatu akiwepo mawe a yakintu, meundu na a ametishita. 
EXO.39.13	Swafa ya ane akiwepo mawe a zabarajadi, a shohamu, na a yasipi. Mawe piya apamíkiwa mmizizi ya oru. 
EXO.39.14	Akiwepo mawe kumi na mawiri, zina rawo sawa-sawa na wana wa Iziraeli. Zíkiwa kamba combo maalumu cakutumiriwa kwandika ire selu, kwa are mazina a marikolo kumi na mawiri. 
EXO.39.15	Julu ya kifiniko ca pakifuwa, ewo wapakasa mikufu ya oru maalumu kamba mizizi. 
EXO.39.16	Watenda mizizi miwiri ya oru na kankana mbiri, wakifungira mwinsho ya kuno na kuno. 
EXO.39.17	Wakifungira mikufu miwiri ya oru nkankana mbiri nanyenje ya kifiniko ca pakifuwa. 
EXO.39.18	Na mwinsho ya mikufu kuno na kuno ukisimanisa mmisambo ya mmaweya ya kapa ra nlongozi wa dini upande wa mbere. 
EXO.39.19	Wakitenda kankana nyengine mbiri za oru, wakifungira nkati ya kifiniko ca pakifuwa mwaisirize mwinsho ya kuno na kuno, karibu na kapa ra kazi za dini. 
EXO.39.20	Ikisa wakitenda tena kankana mbiri za oru, wakifungira upande wa kutoto wa lamburera mbere ya kapa ra kazi za dini. 
EXO.39.21	Wakifunga kankana za kifiniko ca kifuwa na kankana za kapa kwa kutumira nzizi wa niri wakipambanya na ukanda, ipate kifiniko ca pakifuwa cisasane na kapa ra kazi za dini, kamba Mola vyaamwamurire Musa.
EXO.39.22	Iye akitenda novyo vazi ra kapa ra nlongozi wa dini, piya rakupakasiwa na maluzi a rangi ya niri. 
EXO.39.23	Yakwaturiwa kati-kati, nanyenje ya mahala mwaturiwe-mo cikiwepo cakukunjiwa kamba gola ipate isipapuke. 
EXO.39.24	Wakitenda makokomanga a kupakasiwa na linyu nyepepe pamoja na maluzi ra rangi ya niri, ya njambalãu na nyeundu wakisonera nanyenje ya vazi rire. 
EXO.39.25	Wakitenda novyo sinu noto-noto za oru maalumu, wakikoweka nanyenje mubordariwe mwawataire makokomanga mure. 
EXO.39.26	Sinu na makokomanga, sinu na makokomanga, apangiziwa nanyenje ya noro vazi-ro. Piya vitendiwa awe mavazi a kazi za dini kamba Mola vyaamwamurire Musa.
EXO.39.27	Watenda novyo anzu kwa Aruna na wanawe. Wansonera anzu ya nguwo yakupakasiwa na lã. 
EXO.39.28	Watenda novyo lemba na gofiya vya linyu nyepepe, pamoja na kabudula vya linyu nyepepe yakupakasiwa. 
EXO.39.29	Ukanda novyo úkiwa wa linyu nyepepe yakupakasiwa na maluzi a rangi ya niri, ya njambalãu na nyeundu, kazi za misambo ya kubordari, kamba Mola vyaamwamurire Musa.
EXO.39.30	Watenda lemba rakutukuziwa ra oru maalumu, na kamba vyaipamikiwa selu newo wapamika javi: “KITAKATIFU KA MOLA”. 
EXO.39.31	Ikisa wakitumira nzizi wa niri kupata kukoresa upande wa julu ya gofiya kamba Mola vyaamwamurire Musa.
EXO.39.32	Kwa javyo, wakimariza kazi piya za Ema Takatifu na Ema ya Kusimanana. WaIziraeli wakitenda piya kamba Mola vyaamwamurire Musa. 
EXO.39.33	Ikisa wakija nawo ka Musa Ema Takatifu pamoja na ema noto na vazu zake piya, vikum vyake, mbawo zake, miti yake ya misukuriro, maribwi ake, pamoja na viti vyake vyakwikazira; 
EXO.39.34	maviko ake a sambala za ng'ombe za rangi nyeundu na za mbuzi, na pazira zakufinika, 
EXO.39.35	Kashoti ya Ushahidi pamoja na misukuriro yake na kiti cake; 
EXO.39.36	meza na piya vazu zake, na Mikate ya shuguli maalumu; 
EXO.39.37	kandiyeru ya oru maalumu, na vifiniko vyake na luju zakutengana, na vazu zake piya na mafuta ake akukorezera. 
EXO.39.38	Na novyo wakija nawo uralu wa oru, mafuta a shuguli ya kutawaza, vyakufukiza vyakunuwira, na kifiniko ca panryango wa ema; 
EXO.39.39	uralu wa shaba, kiti cake ca shaba, mikono yake yakusukurira, vazu zake piya, nvulo wakutawadira, pamoja na kiti cake; 
EXO.39.40	pazira za luwanja na maribwi ake, viti vyake vya kwikazira, na kifiniko ca panryango wa luwanja, mizizi yake na misumari yake, na vazu piya za kazi za Ema Takatifu vya ema ya kusimana; 
EXO.39.41	mavazi a kazi takatifu kwa kutumika paMahala Takatifu, mavazi takatifu a Aruna, nlongozi wa dini, pamoja na mavazi a wanawe zakukorera kazi ya walongozi wa dini. 
EXO.39.42	Kamba Mola vyaamwamurire Musa, wana wa Iziraeli piya kazi watenda novyo. 
EXO.39.43	Musa akiwona kazi piya. Kweli, ewo watenda! Kamba Mola vyaamwamurire, newo ndi vyawatendire novyo. Basi, Musa akiwajanliya.
EXO.40.1	Mola kamwambira Musa, kaamba javi: 
EXO.40.2	“Suku ya kwanza mwezi wa kwanza ukwimisa Ema Takatifu ya Kusimanana. 
EXO.40.3	Nkati ya Ema-yo, útula Kashoti ya Ushahidi wa miyadi, ikisa mbere yake úkingiza na pazira. 
EXO.40.4	Ikisa útula uralu, julu yake úpanga vinu vyake. Ikisa útula kandiyeru, na úpanga kandiyeru zake. 
EXO.40.5	Mbere ya Kashoti ya Ushahidi, útula uralu wa oru wakufukizira lubani, ikisa útula pazira iwe nryango wa Ema. 
EXO.40.6	Mbere ya nryango wa Ema Takatifu ya Kusimanana-yo, útula uralu wakocera nyama za kafara. 
EXO.40.7	Ikisa, kuno Ema ya Kusimanana kuno uralu, kati-kati útula nvulo wa shaba wa kutawadira, ukwijaza maji. 
EXO.40.8	Ikisa mahala-po piya úzunguriza luwanja, na panryango wakwingirira nkati ya luwanja, úfungira pazira.
EXO.40.9	Ukisa útwala mafuta a kuhalalisha, úsasanyira Ema Takatifu-yo pamoja na vyombo piya viri muEma, utakatifu pamoja na vyombo vyake vya mbawo piya, nevyo vikuwa takatifu. 
EXO.40.10	Úsasanyira novyo uralu wakocera nyama za kafara pamoja na vyombo vyake piya, utakatifu nevyo vikuwa takatifu. Kwa javyo, uralu-wo ukuwa takatifu pakulu. 
EXO.40.11	Úsasanyira novyo nvulo wa shaba mpaka pakutawadira-po piya, nevyo útakatifu. 
EXO.40.12	Ikisa ukuja nawo Aruna pamoja na wanawe panryango wa Ema ya Kusimanana, úwatawadisa maji. 
EXO.40.13	Únvaze Aruna mavazi takatifu, únsasanyire mafuta, untakatifu ipate anitumikire kamba nlongozi wa dini. 
EXO.40.14	Wanawe ukuja nawo, úwavaze anzu, 
EXO.40.15	úwasasanyire mafuta kamba vyausaka kuntenda wawa yawo Aruna, wawe walongozi wa dini wa kunitumikira. Kuwasasanyira kwawo mafuta-yo awatenda kuwa walongozi wa dini wa daima milele wakati wa kila tarehe.”
EXO.40.16	Evyo Musa katenda. Kamba vyaâmuriwe na Mola vire, iye katenda novyo. 
EXO.40.17	Sambi, mwaka wa piri bandi ya kulawa Miswiri kure, suku ya kwanza mwezi wa kwanza, Ema Takatifu ikitengiwa. 
EXO.40.18	Musa katenga Ema Takatifu. Iye katenga mafiya, kemisa kizimba, ikisa akaarira mafundo, ndipo akipangiza siki. 
EXO.40.19	Mwinsho kakunjula Ema kafinika pajulu ya kizimba cire, na kwisa akivíka Ema ire kamba Mola vyaâmwamurire Musa. 
EXO.40.20	Akitwala maluwawo a ushahidi are, akitula nKashoti Takatifu mure, julu yake akitaya miti yakusukurira, akifinika na Kiti ca Rehema. 
EXO.40.21	Ikisa Kashoti ire akitula muEma mure, na akifungira pazira, akikingiza Kashoti ya Ushahidi ire, kamba Mola vyaâmwamurire Musa. 
EXO.40.22	MuEma ya Kusimanana mure akitúla novyo uralu, nanyenje upande wa kibula, panja ya pazira. 
EXO.40.23	Pajulu yake, akipanga mikate mbere ya Mola, kamba Mola vyaâmwamurire Musa. 
EXO.40.24	Ikisa, akitúla kandiyeru ire muEma ya Kusimanana mure, mbere ya uralu ca upande wa suheli ya Ema. 
EXO.40.25	Akitúla kandiyeru zire mbere ya Mola kamba Mola vyaâmwamurire Musa. 
EXO.40.26	Ikisa muEma ya Kusimanana mure, mbere ya pazira, akitula novyo uralu mbere ya pazira. 
EXO.40.27	Na akóca lubani rakunuwira sana-sana, kamba Mola vyaâmwamurire Musa. 
EXO.40.28	Akifungira pazira iwe nryango ya Ema Takatifu, 
EXO.40.29	Na akitula uralu wakocera nyama za kafara mbere ya nryango wa Ema Takatifu. Pauralu nopare, akitula nyama za kafara pamoja na vyakurya vya swadaka, kamba Mola vyaâmwamurire Musa. 
EXO.40.30	Ikisa, kati ya Ema ya Kusimanana ire na uralu ure, akitula mivulo, akitaya maji a kutawadira. 
EXO.40.31	Musa, Aruna, pamoja na wanawe, nopo ndi pawákitawada. 
EXO.40.32	Pawákingira onse muEma ya Kusimanana ire, karibu ya uralu ure, ndi pawakitawadanga, kamba Mola vyaâmwamurire Musa. 
EXO.40.33	Mwinshoni, akijenga luwani akizunguriza luwanja ra Ema Takatifu rire pamoja na uralu ure. Panryango wa luwani, akifungira pazira. Kwa javyo, Musa akitimiza kazi zake.
EXO.40.34	Ikisa wingu rikifinika Ema ya Kusimanana, na nuru ya utukufu wa Mola ikijala muEma mure fó. 
EXO.40.35	Musa aakidirire kwingira nkati ya Ema mure, kwa kuwa wingu ríkala julu ya Ema, na nuru ya utukufu wa Mola ikijala nomure fó. 
EXO.40.36	Wingu rire, paaríkilawa julu ya Ema, basi waIziraeli newo ndi pawakanza kutenda safari yawo. 
EXO.40.37	Fala wingu rire ikiwa arikilawa, newo awakenenda, wakirindira mpaka suku nyengine rilawe tena. 
EXO.40.38	Kamana wingu ra Mola rire nsana ríkimira julu ya Ema Takatifu, na usiku ríkiwaka moto. Basi, ríkiwoneka na piya wanu wa Iziraeli, wakati piya wawákitenda safari yawo.
DEU.1.1	Eya ndi masemo Musa awambire piya wanu wa Iziraeli mpaka ng'ambu ya Yordani, nlanga, nrati wa Yordani karibu ya Sufu, kati ya Parani, Tofeli, Labani, Hazaroti, pamoja na Dizahabu. 
DEU.1.2	Kwenenda kulawa Horebu kupita njira ya mwango wa Seiri mpaka Kadeshi-Barneya, luwansi ziwapo suku kumi na moja. 
DEU.1.3	Paitimire myaka arubaini, suku yakwanza mwezi wakumi na moja, Musa kawambira wana wa Iziraeli, novyo-novyoni vyaâmuriwe na Mola kuhusu ewo. 
DEU.1.4	Kawambira pesire kunshinda Sihoni, nfalume wa waAmori akikalanga Heshiboni, na pesire kunshinda Ogu, nfalume wa Bashani, ataware inti za Ashitaroti na Ederi. 
DEU.1.5	Ng'ambu nyengine ya Yordani, inti ya Mowabu, Musa ndi panzire kuwambira eyi shariya-yi, akamba: 
DEU.1.6	“Mola Mwenyezimungu wetu katambira tiri Horebu javi: ‘Mwikala wakati mwingi ewu mwango-wu. 
DEU.1.7	Ludini, muke nkati ya safari yenu, muke mpaka kumyango kawekala waAmori na mpaka piya majirani wenu munrati wa Yordani, mmyango, sini kwawo, nlanga Negebu, ya kisiko ca bahari, inti za waKanaa, Libanu, na mpaka muto nkulu wa Eufarati. 
DEU.1.8	Onani, eyo ndi inti yanukupereni. Ingirani, mumiliki iwe yenu inti Mola yaawalapire wawa zenu, Iburahima, Izaki, pamoja na Yankubu, kuwa awapa ewo-po na ujukulu wawo bandi ya ewo.’
DEU.1.9	Nowo wakati-wo, nûkwambirani javi: ‘Yeka yangu sikidiri kukusukulani. 
DEU.1.10	Mola Mwenyezimungu wenu akwengezani. Onani, rero muwa wengi kamba vyaziri nondwa za mbinguni. 
DEU.1.11	Mola, Mwenyezimungu wa wawa zenu, akwengezeni mara alufu, na kukujanliyani, kamba vyakupereni tamaa. 
DEU.1.12	Namunani omi vyanikisaka kukidiri, yeka yangu, kuhitamili tafauti zenu, mirindi yenu pamoja na kubishana kwenu? 
DEU.1.13	Watondoreni kwa marikolo enu wanawalume wejiwifu, werevu, na wakwishimika, nomi níwalunga nkono viwe viswa vyenu.’ 
DEU.1.14	Umwe mûnijibu: ‘Usemi wausowera, vyema kutimiza.’ 
DEU.1.15	Basi, nitwala viswa vya marikolo enu, walume wejiwifu na wakwishimika, na niwature wawe viswa julu yenu: wafalume kutawala wanu alufu, wafalume wa wanu miya, wa amusini, pamoja na wa wanu kumi, na maamiri, kulongoza marikolo enu. 
DEU.1.16	Kwa wakati mmoja, niwamuru wenye kulamula shariya, niwambira: ‘Sikirani mwaha nkati ya jamaa zenu. Muwalamure kwa shariya kati ya mwananlume na nduye, au myeni ari naye. 
DEU.1.17	Musolote upande nkati ya kulamula. Muwasikirize wanu ntoto na nkulu kwa namuna moja. Musope uso wa munu, kwa kuwa alamúla ndi Mwenyezimungu. Nlandu ukukurigarigani pakulu, fikisani kwangu omi, nísikira.’ 
DEU.1.18	Basi, nowo wakati-wo, nûkwamuruni piya vinu vyamujuzi kutenda.
DEU.1.19	Ikisa tilawa Horebu, tenenda piya langa rikulu na rakofya pakulu ramuwonire rire, munjira tikuka myango ya waAmori, sawa-sawa kamba vyatamurire Mola, Mwenyezimungu wetu. Tifika Kadeshi-Barneya. 
DEU.1.20	Nûkwambirani javi: ‘Mufika kumyango ya waAmori, paatipere Mola Mwenyezimungu wetu. 
DEU.1.21	Onani, Mola Mwenyezimungu wenu kakupani inti mbere yenu. Kwerani, mutware iwe yenu kamba vyaakwambireni Mola, Mwenyezimungu wa wababu zenu. Musifazaike wala musisusuke.’ 
DEU.1.22	Ikisa piya-mwe mukifika kwangu omi, mwamba: ‘Tiperekere wanu mbere yetu, wakatisondere inti-yo. Waje, watambire njirani yatijuzi kuka, na makaya makulu yatipita.’ 
DEU.1.23	Javi nîwona kuwa vyema, ndimana nikiwatwala kati yenu wanu kumi na wawiri, mmoja wa kila rikolo. 
DEU.1.24	Ewo wakilawa, wakikwera kumyango mpaka sini wa Eshkoli, wakisondera piya kure. 
DEU.1.25	Watwala visumo vya muinti mmakono mwawo na wakija navyo, wakitipa habari, wakamba: ‘Inti yaatipa Mola, Nlungu wetu, ndi ngema.’
DEU.1.26	Novyo-sivyo, umwe amusaka kukwera, fala mubisha ámuri ya Mola, Mwenyezimungu wenu. 
DEU.1.27	Mukidangula mmaema mwenu, mukamba: ‘Kwa kuwa Mola atiina, katilavya inti ya Miswiri, kutipereka mmakono mwa waAmori watifuje. 
DEU.1.28	Tikwere tuke ndepi? Wanduzetu wasulusa myoyo yetu, wakamba: “Nowa wanu-wa wengi na warefu koliko ofwe. Makaya awo makulu, arimbisiwa mpaka binguni! Visitoshe, tiwawona noko ujukulu wa ntimwi Anaki!” ’ 
DEU.1.29	Ikisa omi nukwambirani: ‘Musiwashange wala musiwope! 
DEU.1.30	Mola, Nlungu wenu, alongórera mbere yenu, akutenderani vita, sawa-sawa kamba vyaâkutendereni mbere yenu Miswiri. 
DEU.1.31	Nlanga novyo muwona kuwa Mola Mwenyezimungu wenu vyakusukureni, kamba munu vyaansukula mwanawe, kwa piya njira zamupitire mpaka kufika epa mahala-pa.’ 
DEU.1.32	Fala novyo-sivyo amuntumaini Mola, Mwenyezimungu wenu, 
DEU.1.33	ákiwa mbere yenu nkati ya safari yenu, usiku na moto akupateni mahala pamujuzi kumanga, na nsana na wingu akolotereni njira yamukijuzi kupita.
DEU.1.34	Mola kâsikira usowezi wenu, kabugudika, na akilapa akamba: 
DEU.1.35	‘Anta munu mmoja wa eyi enzi mbaya-yi aija kuwona inti ngema yanilapire kuwapa babu zenu, 
DEU.1.36	siviji Kalebu, mwana wa Yefune. Iye áwona, na inti yâja kuluwata-yo, nikumpa iye pamoja na wanawe, kwa kuwa kahitamili kunfulata Mola.’ 
DEU.1.37	Anta nomi Mola kabugudika nami, kwa sababu zenu umwe, akamba: ‘Uwe novyo eko aawingira. 
DEU.1.38	Yoshwa, mwana wa Nuni, emire mbere yako, iye eko akwingira. Mrimbise moyo wake, kamana iye ndi asaka kuwaritisa waIziraeli. 
DEU.1.39	Na kuhusu wanemba wenu, wâmwambire kuwa wafungiwa na maaduwi wenu, wanenu rero sawejiwa kutunza kati ya meema na mabaya, ewo wákwingira emo. Nikuwapa, wamiliki. 
DEU.1.40	Fala umwe, zungunukani. Musafiri mulanga, mupite njira ya Bahari Nyeundu.’
DEU.1.41	Ikisa mujibu, munambira: ‘Tikola dambi ka Mola. Ofwe wanyewe tikwera, titenda vita nawo, sawa-sawa kamba vyaâtamurire Mola, Nlungu wetu.’ Umwe muripanga, kila mmoja na sulaha zake za vita, na muwaza kuwa akurigariga kukwera upande wa kumyango. 
DEU.1.42	Na Mola kanambira: ‘Uwambire javi: Musikwere wala musitende vita, konta siri kati yenu, ipate musilumire mbere ya maaduwi wenu.’ 
DEU.1.43	Ndimana, nûkwambirani, fala amunisikirize. Kweli, wâbishana na ámuri za Mola. Muwaza kuwa mwanawo nguvu, mukwera upande wa kumyango. 
DEU.1.44	Ikisa waAmori, wakikalanga upande wa kumyango-wo, wakulawirirani, wakutuwisani kamba nyuki, na wakushindani kulawa Seiri mpaka Horma. 
DEU.1.45	Muludi na murira mbere ya Mola, falakini Mola aasikire shauti yenu wala aasikirize. 
DEU.1.46	Ndimana mwikala suku nyingi zawenye Kadeshi.
DEU.2.1	Ikisa tizungunukirana, tikisafiri kulanga, njira ya Bahari Nyeundu, kamba vyaânamurire Mola. Suku nyingi zawenye, tikizungunuka mwango wa Seiri. 
DEU.2.2	Ikisa Mola akinambira: 
DEU.2.3	‘Muzungunuka pakulu pawenye ewu mwango-wu. Zungunukirani upande wa kashikazi. 
DEU.2.4	Wamuru wanu, uwambire: “Múpita suku aba inti ya jamaa zenu, wana wa Ezau, wekála Seiri. Ewo wakuka kukopani. Kwa javyo, more-moreni. 
DEU.2.5	Musiwashambuliye, kamana sukupani anta kinu nkati ya inti yawo, wala inti yakuluwata, konta Ezau nimpa myango ya Seiri iwe yake. 
DEU.2.6	Mukuza kwawo na beyi ya nzuruku, vyakurya mupate kurya umwe. Novyo, mukuza nawo maji a kunywa kwa beyi ya nzuruku. 
DEU.2.7	Mola, Nlungu wenu, kakujanliyani kwa kazi zamutenda na makono enu. Iye akwijiwa namuna zamwenende langa rikulu-ri. Eyi myaka arubaini-yi, Mola Mwenyezimungu wenu, ákiwa pamoja namwe, acipo anta kinu kimoja cukutowireni.” ’ 
DEU.2.8	Kwa javi tisafiri, baidi ya wanduzetu wana wa Ezau wakikalanga Seiri, baidi ya njira ipita nrati wa Yordani kulawa Elati na Esioni-Geberi.
DEU.2.8	Tizungunuka, tifulata njira ya langa ra Mowabu. 
DEU.2.9	Na Mola kanambira: ‘Usiwashambuliye waMowabu, usishindane nawo kwa vita, kamana sukupa anta kinu ca mmuinti mwawo. Kamana omi Ari niwapa wana wa Loti kuwa iwe yawo.’ 
DEU.2.10	(Mida wákikalanga nokure waEmi, wanu wengi na wanguvu, na warefu kamba waAnaki. 
DEU.2.11	Kamba waAnaki, newa novyo waturiwa kuwa Refahimu, mana ake mitimwi, fala waMowabu wakiwetanga waEmi. 
DEU.2.12	Mida waHori newo novyo wakikalanga Seiri. Fala wana wa Ezau wakishinda, wakidangula, wakikala inti yawo, kamba waIziraeli vyawatwarire inti kuwa yawo Mola yaawapere tamaa kuwapa.) 
DEU.2.13	Mola akizidi kanambira javi: ‘Sambi-pa, mulamuke, mupite muto wa Zeredi.’ Kwa javyo, tipita muto wa Zeredi. 
DEU.2.14	Wakati watenende tîlawa Kadeshi-Barneya mpaka tiloka muto wa Zeredi, iwa muda wa myaka talatini na nane, mpaka mmangisha enzi piya ya wanu wa hirimu ya wanu wa vita wakifwa, sawa-sawa Mola vyaalapire. 
DEU.2.15	Kamana kweli-kwelini, nkono wa Mola úkiwa julu yawo, uwapoteze mmangisha, mpaka kuwadangula piya.
DEU.2.16	Basi, pawawapoteze piya wanu wa vita, wafwa nkati ya nowo wanu-wo, 
DEU.2.17	Mola kanambira: 
DEU.2.18	‘Rero mupita Ari, kumpaka wa Mowabu, 
DEU.2.19	na paufika karibu ya inti ya waAmoni, usiwashambuliye, wala kubishana nawo kamana sukupa anta kinu ca inti yawo. Konta niwapa wana wa Loti iwe yawo.’ 
DEU.2.20	(Novyo eyi ndi inti íturiwa kuwa inti ya mitimwi
DEU.2.21	wanu wakulu-wakulu na wengi, wa ujunda nrefu kamba waAnaki. Fala Mola kawafuja mbere ya waAmoni, wakiwasamisa, na wakikala ewo. 
DEU.2.22	Mola katenda novyo na wanu wa Ezau, wakikalanga Seiri, pawawadangure waHori mbere yawo. Wana wa Ezau wakiwasamisa, wakikala ewo mpaka rero. 
DEU.2.23	Kuhusu waAvi wakikalanga mmalideya mpaka Gaza, ewo wawadangula na waKaftori inti zawo Kaftori. WaKaftori wakikalanga inti ya waAvi.) 
DEU.2.24	Ikisa Mola kanambira javi: ‘Lamukani, lawani, mupite nrati wa Amoni. Onani, mmakono mwenu nukupani Sihoni, mwAmori, nfalume wa Heshiboni, pamoja na inti yake. Anzani kuwatawala, na mubishane naye na vita. 
DEU.2.25	Rero nukwanza kutawanya matishano na kopiwa muwe kati ya wanu wari sini ya piya bingu. Wája kusikira swifa zenu, wateteme na wawe na wofi kwa sababu yenu.’
DEU.2.26	Kwa javyo, niwapereka mashikarakanzi kulawa langa ra Kedomoti mpaka Sihoni, nfalume wa Heshiboni, na usemi wa salama, wakwamba: 
DEU.2.27	‘Nase nipite inti yako. Nípita mbarabara tu basi, bila kusapukira nkono nriro wala nkono sonto. 
DEU.2.28	Cakurya canisaka kurya unurize na nzuruku, na kuniripisa novyo maji a kunywa. Ila unase niloke luwansi, 
DEU.2.29	kamba vyawanitendire wana wa Ezau wekala Seiri, pamoja na waMowabu wekala Hari. Unase nitupulanise mpaka niloke Yordani, kuka inti Mola Mwenyezimungu wetu yoka kutipa.’ 
DEU.2.30	Falakini Sihoni, nfalume wa Hebishoni, atisakise kupita mmuinti mwake, kamana Mola Nlungu wako kantaya ugumu nroho yake, mmoyo mwake unlawirira ubishi, ipate akupe mmakono mwako, kamba vyaviri kuwoneka rero.
DEU.2.31	Mola kanambira: ‘Ona, nanza kukupa Sihoni na inti yake iwe yako. Sambi wanze kutawala, ipate inti yake ilawirire kuwa yako.’ 
DEU.2.32	Ikisa Sihoni katikingamira, iye pamoja na wanu wake piya, kutenda vita Yahasa. 
DEU.2.33	Na Mola, Nlungu wetu, katigabizi, na ofwe tinshinda, iye na wana wawo pamoja na wanu piya. 
DEU.2.34	Nowo wakati-wo, titwala piya makaya ake, na tiwafunga na tiwolaya piya wakikalanga, walume, wanawaka pamoja na wasimana, bila kumwasa anta munu mmoja hai. 
DEU.2.35	Ila tibaki tikifunga ng'ombe kuwa zetu, na vinu vya nkaya mure tikitwala. 
DEU.2.36	Kulawa Aroweri iri nanyenje ya nrati wa Arinoni na kaya iri nrati, mpaka Giliyadi, aiwerepo kaya ya nguvu kwetu ofwe. Piya Mola, Nlungu wetu, katigabizi mmakono mwawo. 
DEU.2.37	Ila inti ya wana wa Amoni amufikire, wala inti iri mbere ya tanda ra Yaboki, wala makaya a upande wa kumyango, inti zaatikataze Mola Mwenyezimungu wetu.
DEU.3.1	Ikisa tizungunuka tikikwera njira mpaka Bashani. Ogu, nfalume wa Bashani, katikingamira pamoja na masurudadu wake piya, kuvita Edrei. 
DEU.3.2	Fala Mola kanambira: ‘Usimope, kamana iye na wanu wako piya, pamoja na inti yake, nukupa mmakono mwako. Kamba vyamûntendire Sihoni, nfalume wa waAmori, wakikalanga Heshiboni, mukuja kuwatenda.’ 
DEU.3.3	Kwa javyo, Mola Mwenyezimungu wetu katigabizi mmakono mwetu Ogu, nfalume wa Bashani, na wanu wake piya. Tiwalumiza, anta kubaki nanga munu mmoja hai. 
DEU.3.4	Nowo wakati-wo, titwala piya makaya ake, wala aipolonyoke anta kaya moja mmakono mwetu: makaya sitini, piya a upande wa Arigobu, ufalume wa Ogu, ari Bashani. 
DEU.3.5	Eya makaya-ya, piya arimbisiwa na vipama virefu-virefu, miryango, na kurimba, kwasa makaya mengine sajengeriwe vipama. 
DEU.3.6	Tidangula nfululu, kamba vyatintendire Sihoni, nfalume wa Heshiboni, tiwolaya piya, walume, wanawaka pamoja na wasimana. 
DEU.3.7	Fala ng'ombe na vinu piya nkaya mure, tikitwala kwa kunyang'anya.
DEU.3.8	Javi ndi vyatitwarire noure wakati ure mmakono mwa wafalume wawiri wa waAmori inti yawo upande mwengine wa Yordani, kulawa nrati wa Arinoni mpaka mwango wa Hermoni. 
DEU.3.9	(WaSidoni Hermoni wakwita Siriyoni, fala waAmori wakwita Seniri.) 
DEU.3.10	Titwala piya makaya a kumakinga, piya Giliyadi, pamoja na Bashani mpaka Saleka na Edrei, makaya a ufalume wa Ogu inti ya Bashani. 
DEU.3.11	(Kamana Ogu nfalume wa Bashani, iye tu basi ndi abakire kwa kabila ya mitimwi. Ona, janeza yake îtendiwa ya cuma. Airi inti ya Raba, ka wana wa Amoni, sinovyo? Urefu wake úkiwa wa meturu nne, na upana wake úkiwa wa meturu moja na sentimeturu amusini, sawa-sawa na namuna vyatipimanga.)
DEU.3.12	Patitwarire eyi inti-yi kuwa yetu nowo wakati-wo, nimpa waRubeni pamoja na waGadi inti yakulawa Aroweri, karibu na nrati wa Arinoni, na nusu ya upande ya kumyango ya Giliyadi, pamoja na makaya awo. 
DEU.3.13	Upande mwengine wa Giliyadi pamoja na piya Bashani, niwapa nusu rikolo ra Manase. Bashani íkiwa ya nfalume wa Ogu, na inti za Arigobu íkitiwa inti ya mitimwi. 
DEU.3.14	Yairi, mwana wa Manase, akitwala piya upande wa Arigobu, mpaka mwinsho wa inti za waGesuri na za waMaaka. Eyi ndi inti ya Bashani. Malideya katipa mazina Hawoti-Yairi, sawa-sawa na zina rake. Nezo zikwitiwa javyo mpaka rero. 
DEU.3.15	Giliyadi ningabizi waMaaka. 
DEU.3.16	WaRubeni pamoja na waGadi, niwapa inti kulawa Giliyadi mpaka tanda ra Arinoni. Mwinsho wa inti-zo zikiwa kati-kati ya tanda-ro, mpaka muto wa Yaboki, kazanzire inti za waAmoni. 
DEU.3.17	Niwapa novyo Araba, mpaka muto wa Yordani, ulawa Kenereti mpaka bahari ya Munyu, sini kuteremukira Pisga, upande wa mashariki.
DEU.3.18	Nowo wakati-wo nimwamuruni javi: ‘Mola Mwenyezimungu wenu kakupani eyi inti-yi mumiliki. Piya wenye sulaha wajuzi kupita, waripanganye, mbere ya jamaa zenu, wanu wa Iziraeli. 
DEU.3.19	Falakini waka wenu, wanenu, pamoja na ng'ombe zenu (nukwijiwa kuwa muwa nawo ng'ombe nyingi) zibaki mmakaya enu aniri kukupani. 
DEU.3.20	Wábaki mpaka Mola awape pumuzi jamaa zenu kamba umwe, newo novyo wariti inti Mola Mwenyezimungu wenu ásaka kukupani ng'ambu nyengine ya muto wa Yordani. Ikisa, kila mmoja aludira upande wanimpere.’ 
DEU.3.21	Na nowo wakati-wo nimwamuru Yoshwa: ‘Maso ako awona piya Mola Mwenyezimungu wenu vyawatendenga ewa mafalume wawiri-wa. Kwa javyo átenda novyo Mola piya ufalume mwausaka kupita monse. 
DEU.3.22	Usiwope, kamana aténda vita upande wenu ndi Mola Mwenyezimungu wenu.’
DEU.3.23	Nowo wakati-wo, nintafadali Mola, nikamba: 
DEU.3.24	‘Uwe Mwenye Mola! Kwanza kumolotera omi ntumisi wako ukulu na nkono wa nguvu. Kamana nlunguni aripo mbinguni au mulumwengu-mu akidíri kutenda maajuza na mifano ya uwezo kamba yako-yo? 
DEU.3.25	Nukulebela kuwa unase kupita, nipate kusafiri kuka eyo inti ngema iri upande mwengine wa Yordani-yo, ewo upande mwema wa myango, pamoja na Libanu!’ 
DEU.3.26	Fala Mola akikimiwa pakulu futi nomi kwa sababu zenu umwe, anitafitire. Kwasa javyo, kanambira: ‘Vitosha! Usinambire tena novyo vinu-vyo. 
DEU.3.27	Kwera julu ya Pisga, ulamuse maso unang'anize upande wa magaribi, wa kashikazi, unang'anize na maso ako awenye, kamana auja kuloka Yordani-yo. 
DEU.3.28	Fala umpe ámuri Yoshwa, unrimbise moyo wake, umpe nguvu, kamana iye ndi ája kupita mbere ya ewa wanu-wa, akuja kuwapatisa inti yakuwa uwe-po ukuja kuwona basi.’ 
DEU.3.29	Basi, tikikala munrati mbere ya Beti-Peori.
DEU.4.1	Sambi, umwe waIziraeli, musikirize shuruti na ngano zaniri kukufundani omi-zi, na mutimize, ipate muinshi na mwingire mumiliki inti yakupani Mola, Nlungu wa baba zenu. 
DEU.4.2	Musengeze anta kinu vyakwamuruni, wala musipungure kinu, ipate musunge ámuri za Mola Mwenyezimungu wenu, zaniri kukwamuruni. 
DEU.4.3	Maso enu awona Mola vyaatendire kaya ya Baal-Peori. Kamana piya wanu wanfulate Baal ya Peori, Mola Mwenyezimungu wenu kawapoteza mbere yenu. 
DEU.4.4	Fala umwe mufikirire kunkola Mola Mwenyezimungu wenu, rero piya muwa hai. 
DEU.4.5	Onani, nukufundangani shuruti na ngano, kamba vyaanámurire Mola Nlungu wangu, ipate mukatende inti yamuka kwingira-yo kumiliki. 
DEU.4.6	Mutwii na mufulate, konta ewo ndi wijiwifu wenu na werevu wenu kumaso ka wanu. Ewo, pawaja kusikira ezi shuruti-zi piya, wakwamba: ‘Kweli-kwelini, eyi kabila ya uwezo-yi wanu wejiwifu na warevu!’ 
DEU.4.7	Kamana kabila ya uwezo iri na nlungu karibu yawo, kamba Mola Mwenyezimungu wetu piya mara zatimwabudu ari karibu yetu, kabila-yo ndi kabilani? 
DEU.4.8	Na kabila ya uwezo iri na shuruti na ngano kamba vyaziri piya shariya zanukupani mbere yenu rero, kabila-yo kabilani?
DEU.4.9	Kinu maalumu ndi kurisunga umwe wanyewe, na musunge sana roho zenu, ipate musiriware vinu viwoniwe na maso enu, evyo-po visilawe mmoyo mwenu piya suku za mainsha enu. Muwafunde wanenu pamoja na wajukulu wenu, 
DEU.4.10	vikunire suku yamukiwa mbere ya Mola Mwenyezimungu wenu Horebu, suku Mola yanámbire: ‘Nikusanyire ewa wanu-wa, ipate omi niweleweshe usemi wangu, warifunde kunishimu piya wakati wawasaka kuinshi mulumwengu, na wawafunde wanenu novyo.’ 
DEU.4.11	Umwe mujumulana, mwimira karibu ya mwango, na mwango ukikorera moto mpaka mbinguni. Suku-yo mwango ukifinikiwa kati-kati ya mawingu akwinukala na kisi cakukomala. 
DEU.4.12	Ikisa Mola kasowera namwe kati ya moto. Umwe musikira usemi fala amuwonire umbo mmojawapo. Ikiwapo shauti tu basi. 
DEU.4.13	Iye kakwerezani miyadi yake ya kupatana, akwamurireni kutimiza, Ámuri Kumi, na kandika mmaluwawo mawiri a mawe. 
DEU.4.14	Na wakati-wo, Mola kanamuru kuwa nukufundeni shuruti na ngano, ipate mutimize inti yamuka kumiliki-yo.
DEU.4.15	Kwa javyo, tulani wanyewe kwa juhudi. Suku Mola yaasowere namwe Horebu kati ya moto, amuwonire umbo mmojawapo. 
DEU.4.16	Ndimana, more-moreni, musiridanganye kwa kuritendera umbo wa swanamu wakuwajiwa wakunlandanisa nlume au muka, 
DEU.4.17	wa ndudu mojawapo ainshi mulumwengumu-mu, au wa nyuni mojawapo wakwiruka julu, 
DEU.4.18	au wa ndudu mojawapo wakurikweta pansi, au umbo wa inswi mojawapo aripo mmaji ari sini ya ardhi. 
DEU.4.19	Na pamusaka kulamusa maso enu kunang'aniza mbinguni, na mukiwona kumbiwa piya ka bingu (juwa, mwezi, nondwa) musiteseke kwinama na kwambudu evyo, vinu vya kuwa Mola Mwenyezimungu wenu kawanya ka piya wanu wainshi sini ya bingu. 
DEU.4.20	Falakini Mola kakutwalani, kakulavyani nforunu ya cuma ya Miswiri, ipate muwe wanu wake, irati yake, kamba vyámuri rero. 
DEU.4.21	Visitoshe, Mola kakimiwa nami kwa sababu zenu umwe. Kalapira kuwa omi siloka muto wa Yordani, wala kwingira inti ngema yakuwa Mola Mwenyezimungu wenu yakupa kuwa irati. 
DEU.4.22	Kamana níjuzi kufwa noyi inti-yi, anta kuloka Yordani. Falakini umwe mukuja kuloka, na kumiliki noyo inti ngema-yo. 
DEU.4.23	Rikengereni kuwa musiriware miyadi ya kupatana yakuwa Mola Mwenyezimungu wenu yaaturire namwe, kwa kutenda umbo mojawapo wa swanamu, umbo wa kinu kimojawapo cakuwa Mola Mwenyezimungu wenu kakukatazani. 
DEU.4.24	Kamana Mola, Nlungu wenu, moto wa koca, ndi nlungu ya wivu.
DEU.4.25	Pamusaka kuwapongola wana na ujukulu, na mukuluvala muinti-mu, mukishonga kukimiwa Mola Mwenyezimungu wenu julu ya kutupa shariya yake, kutenda umbo mojawapo wa maswanamu, mwankutenda caputu mbere yake, 
DEU.4.26	nitula rero kuwa mashahidi julu yenu bingu na ardhi, ka upesi mukuja kupoteya muinti yakuwa mukiloka Yordani kumiliki. Noyo inti-yo, suku zenu azongezeka, ila umwe piya mupoteziwa. 
DEU.4.27	Mola ákutawanyani kati ya mataifa, na mukuja kubaki isabu aba kati ya mataifa amuja kutuwisiwa na Mola. 
DEU.4.28	Eko mukuka kutumika milungu yakutendiwa na makono a wanadamu, ya mbawo na ya mawe, saiwona wala saisikira, sairya wala sainuwiza. 
DEU.4.29	Fala eko mukuka kunsakula Mola Mwenyezimungu wenu, na musimanana naye, ikiwa munsakula ka moyo wenu piya pamoja na roho zenu piya. 
DEU.4.30	Pamuwa na tafauti, na piya evi vinu-vi mwinsho víkuna, múludira ka Mola Mwenyezimungu wenu, na músikira shauti yake. 
DEU.4.31	Kamana Mola Mwenyezimungu wenu Mwenyé huruma. Aakutanukani, wala aaja kukupotezani, wala aakuriwalani miyadi yawalapire wawa zenu.
DEU.4.32	Fikirini sana makuna âlawirire mida, eyo mambo-yo âkuna mida anta umwe samunamba kupongoriwa, tangu suku yombiwe mwanadamu mulumwengu-mu. Dairini kila mahala kulawa upande wa malawira-juwa mpaka maswera-juwa, kamba mwanacikuna au mwanacisikirikana kinu kikulu kamba-co. 
DEU.4.33	Mwaja, wanu mwana wasíkira shauti ya nlungu mmojawapo ikisowéra ikilawiríra kati-kati ya moto kamba umwe vyamûsikire, na anta muri hai? 
DEU.4.34	Mwaja, álawiríra nlungu mwengine awa onse mwenyé kuyerera kuka kuwasamisa wanu wake inti nyengine kamba vyaâtendire Mola Mwenyezimungu wenu? Iye kâtenda javyo mbere yenu inti ya Miswiri. Kâtenda kwa tabu zakuwayerera wanu wake, kwa alama, kwa maajuza, kwa vita, kwa nguvu zake ulu, na kwa vitendo vyakofya vikulu. 
DEU.4.35	Umwe muwoniwe ipate mwijiwe kuwa Mola ndi Mwenyezimungu, aapo tena mwengine. 
DEU.4.36	Kâtenda kasidi musikire shauti yake ikiláwa mbinguni ipate akudumeni. Na mulumwengu-mu, kâkoloterani moto nkulu sana, na mûsikira usowezi wake ukiláwa kati-kati ya nowo moto-wo. 
DEU.4.37	Iye kawapenda wazee wenu, kakutóndolani umwe-po vining'ini vyawo, na kakulavyani inti ya Miswiri iye mwanyewe na uwezo wake nkulu. 
DEU.4.38	Kawatuwisa mbere zenu kabila za wanu wengi na wa nguvu zaida ya umwe, ipate akuperekeni inti iwe yenu, kamba vyairi rero. 
DEU.4.39	Kwa sababu ya piya-vyo, ijiwani na mufahamu sana-sana, kuwa Mola ndi Mwenyezimungu mbinguni pamoja na duniya-yi, aapo mwengine. 
DEU.4.40	Kwa javyo, tendani shuruti zake na mutwii ámuri zake, ezi zaniri kukwambirani rero-zi, ipate mujanliiwe umwe pamoja na vining'ini vyenu, mukainshi suku nyingi inti yamúka kupewa na Mola Mwenyezimungu wenu kuwa yenu daima milele.”
DEU.4.41	Ikisa Musa kawanya makaya matatu upande wa malawira-juwa, ng'ambu nyengine ya Yordani, 
DEU.4.42	ipate kisomi onse wakumúlaya munu saalangele na saabishane naye tangu mida, atuwirire noko. Kwa kutuwirira eya makaya-ya mojawapo, akavushe mainsha ako. 
DEU.4.43	Makaya-ya ndi Beseri nlanga, inti ya kwandazika, kwa waRubeni. Ramoti iri Giliyadi, kwa waGadi. Na Golani iri Bashani kwa waManase.
DEU.4.44	Eyi ndi shariya Musa yawashurutise wanu wa Iziraeli. 
DEU.4.45	Ewu ndi ushahidi, shuruti, na ngano Musa zawereze wanu wa Iziraeli pawalawire Miswiri, 
DEU.4.46	ng'ambu nyengine ya Yordani, ntanda mbere ya Beti-Peori, inti ya Sihoni nfalume wa waAmori, akikalanga Heshiboni. Nfalume-yo kashindiwa na Musa pamoja na wanu wa Iziraeli pawakilawa Miswiri. 
DEU.4.47	Watwala makaya ake, na novyo inti ya Ogu, nfalume wa Bashani. Ewo mafalume wa waAmori wawiri wainshi ng'ambu nyengine ya Yordani, upande wa malawira-juwa. 
DEU.4.48	Eyi inti yawatwarire-yi yanza Aroeri, iri nanyenje ya tanda ra Arinoni, mpaka mwango wa Siriyoni, (noyo ndi Hermoni), 
DEU.4.49	pamoja na piya nrati wa Yordani ng'ambu nyengine ya Yordani, upande wa mashariki, mpaka Bahari ya Araba, pepi na nanyenje ya Pisga.
DEU.5.1	Musa kaweta piya waIziraeli, akiwambira: “Sikirani, umwe waIziraeli, shuruti na ngano rero zaniri kwereza mukisikira. Murifunde na musunge mufulate. 
DEU.5.2	Mola Mwenyezimungu wenu kâtula miyadi ya kupatana nafwe Horebu. 
DEU.5.3	Siyo na wawa zetu kuwa Mola ndi awaturire miyadi, fala nofwe novyo, ofwe piya tiripo rero hai. 
DEU.5.4	Uso ka wajii Mola kasowera nofwe mmwango, kati-kati ya moto. 
DEU.5.5	Nowo wakati-wo, omi nimira kati-kati ya Mola nomwe, ipate nukolotereni usemi wa Mola. Kamana mopa kwa sababu ya moto, na amukwerire mmwango. Iye kaamba:
DEU.5.6	‘Omi ndi Mola Mwenyezimungu wenu, nukulavireni inti ya Miswiri, nnyumba ya utumwa.
DEU.5.7	Amuwa nawo milungu myengine mbere yangu.
DEU.5.8	Musiritendere marembo a swanamu, wala musilandanise kinu cisaka kuwa conse ciri mbinguni, wala sini ya ardhi, wala mmaji sini ya ardhi. 
DEU.5.9	Musisujudire mbere yawo wala kutumikira. Kamana omi, Mola Mwenyezimungu wenu, niwa mwenyé wivu. Kwa ubaya wa wawa wanikimwisa-wo, niwahukumu wana wawo mpaka enzi ya tatu na ya ane. 
DEU.5.10	Fala niwona pendo rakwaminika mpaka enzi alufu za ware wanipénda na watúla ámuri zangu.
DEU.5.11	Musitumire zina ra Mola Mwenyezimungu wenu bure, konta Mola aanswamii atumíra zina rake bure-bureni.
DEU.5.12	Suku ya sabadu tulani kuwa suku takatifu, sawa-sawa vyaâkwamurireni Mola Mwenyezimungu wenu. 
DEU.5.13	Suku sita múkola kazi, mútenda piya kazi zenu, 
DEU.5.14	fala suku ya saba ndi sabadu mbere ya Mola Mwenyezimungu wenu. Suku-yo musitende kazi isaka kuwa yonse, umwe wala wanenu walume, wala wanenu waka, wala watumisi wenu walume au waka, wala ng'ombe zenu, wala kaburu wenu, wala nyama asaka kuwa onse wenu, wala wanyeni wari nkaya mwenu, ipate watumisi wenu walume na waka wapumure kamba umwe. 
DEU.5.15	Kumbukirani kuwa múkiwa watwana inti ya Miswiri, na Mola Mwenyezimungu wenu kakulavyani eko na nkono wanguvu olose. Ndimana, Mola Mwenyezimungu wenu kakwamuruni kuwa muture sabadu iwe suku takatifu.
DEU.5.16	Kila munu, umwinshimu wawayo na mamayo, kamba vyaâkwamurire Mola Nlungu wako, ipate zongezeke suku zako, na vyukwenendere sana inti Mola Nlungu wako yaakupa.
DEU.5.17	Usiulaye.
DEU.5.18	Usizinge.
DEU.5.19	Usiwe.
DEU.5.20	Usilavye ushahidi wa ulongo ka jirani wako.
DEU.5.21	Usimperereze muka wa jirani wako. Isukwajibu nyumba ya jirani wako, wala masamba ake, wala mukazi wake nlume, wala mukazi wake muka, wala ng'ombe wake, wala kaburu kake, wala kinu cisaka kuwa conse ca jirani wako.’
DEU.5.22	Ewu usemi-wu Mola kasowerera na shauti ulu piya wanu wenu wajumulane pamwango, kati-kati ya moto, mawingu, na kisi pakulu. Iye engeze kinu. Kandika usemi-wu mmaluwawo mawiri a mawe, na akinigabizi omi. 
DEU.5.23	Pamusikire shauti kati-kati ya kisi, kuno mwango ukikorera moto, mpunde noure muja kwangu omi, piya viswa vya marikolo enu, pamoja na wazee wenu. 
DEU.5.24	Na mukamba: ‘Ona, Mola Mwenyezimungu wetu katolotera utukufu wake pamoja na ukulu wake. Tisikira shauti yake kati-kati ya moto. Rero tiwona Mwenyezimungu ásowera na mwanadamu, na noyo angari hai. 
DEU.5.25	Sambi, sababuni kufwa? Kamana moto mwingi útoca. Tikizidi kusikira shauti ya Mola Mwenyezimungu wetu, tikufwa. 
DEU.5.26	Kamana mwanadamuni asikire shauti ya Nlungu hai akisowera kati-kati ya moto, kamba ofwe tisikire, na akiinshi? 
DEU.5.27	Uwe, uka ukasikirize piya Mola Mwenyezimungu wetu vyaasaka kwamba. Ikisa ukuja kutambira piya vyaambire Mola Mwenyezimungu wetu. Tísikiriza, tífulata.’
DEU.5.28	Pamukisowera nomi, Mola kâsikira usowezi wenu. Na Mola kanambira javi: ‘Omi nisikira vyawasowere ewa wanu-wa, vyawakwambire. Kwa piya wasowera, vyema. 
DEU.5.29	Ha! Niwe radi pakulu ikiwa moyo wawo daima wanopa na wature piya ámuri zangu! Nanga viwawera vyema kwawo ewo pamoja na ujukulu wawo kwa milele! 
DEU.5.30	Úka, ukawambire javi: “Waludire kuema zenu.” 
DEU.5.31	Ila uwe, ubaki epa nomi, nomi nukwambira piya ámuri-zi, shuruti, pamoja na ngano zaujuzi kuwafunda, ipate watende inti yanisaka kuwapa kumiliki.’ ” 
DEU.5.32	Musa akizidi kuwasowerera waIziraeli javi: “Basi sambi, murisunge kwa kutenda vyakwámurireni Mola Mwenyezimungu wenu. Musinyemere nkono nriro, wala nkono sonto. 
DEU.5.33	Mupite njira piya zakwámurireni Mola Mwenyezimungu wenu, ipate muinshi, mupate kufanyikiwa, na zongezeke suku zenu muinti vyamúsaka kumiliki-yo.
DEU.6.1	Ezi ndi ámuri, shuruti na ngano zaanipere Mola Mwenyezimungu wenu nukufundeni, mukatimize inti yamuka kumiliki-yo. 
DEU.6.2	Julu ya kufulata shuruti na ámuri zaniri kukulazimishani, mumope Mola, Mwenyezimungu wenu suku piya za mainsha enu, umwe pamoja na wanenu na wajukulu wenu, ipate muinshi mainsha marefu. 
DEU.6.3	Basi, umwe waIziraeli, musikirize sana, na muritunze mufulate ipate muwe nawo kufanyikiwa, na umwe mongezeke pakulu, noyo inti ya rutuba na mali matupu, kamba vyakupereni tamaa umwe Mola, Nlungu wa babu zenu.
DEU.6.4	Umwe waIziraeli, sikirizani! Mola Mwenyezimungu wetu ndi mmoja tu basi! 
DEU.6.5	Mpendeni Mola Mwenyezimungu wenu na myoyo yenu piya, roho yenu piya, pamoja na nguvu zenu piya. 
DEU.6.6	Na usemi-wu waniri kukulazimishani rero-wu, tulani mmyoyo mwenu. 
DEU.6.7	Muwalazimishe wanenu daima-zi, muwambire pamuwa ponse, pakaya au nsafari, wakati wakulala na wakulamuka. 
DEU.6.8	Valani mmakono mwenu, na muture pacenye iwe ndi alama yakukumbukira shariya. 
DEU.6.9	Mwandike ámuri-zo nvizimba vya nyumba zenu, na mmiryango ya maluwani enu.
DEU.6.10	Mola Mwenyezimungu wenu, paasaka kukufikisani ire inti yâawapere tamaa babu zenu Iburahima, Izaki, na Yankubu, kukupani, musinriware. Iye ákupani kaya ulu ngema samujengíre umwe, 
DEU.6.11	mmanyumba mwijala piya vinu vyema-vyema samwijaze umwe, pamoja na mirimbu samusimbíre umwe, masamba a uva na mizaituni samuvyaríre umwe. Pamusaka kwingira inti-yo, na mukirya mukikuta sana-sana, 
DEU.6.12	nowo wakati-wo, rikengereni musinriware Mola, akulavireni inti ya Miswiri kamûtendiwe watwana kure. 
DEU.6.13	Mola Mwenyezimungu wenu ndi wamujuzi kumopa. Muntwii iye, na mulapire kwa zina rake tu basi. 
DEU.6.14	Amufulata milungu myengine, milungu ya kabila ikuzungurizani, 
DEU.6.15	kamana Mola Mwenyezimungu wenu ari namwe ndi mwenyé wivu. Asije Mola Mwenyezimungu wenu kukukimwirani, akupotezani mulumwengu-mu.
DEU.6.16	Musinyerere Mola Mwenyezimungu wenu kamba vyamuyereriwe mahala pakwitiwa Masa
DEU.6.17	Muwe na ukweli wakutwii ámuri za Mola Mwenyezimungu wenu, pamoja na shariya na shuruti zake zaakwámurireni. 
DEU.6.18	Tendani vimwájibu Mola, vinu vyema mbere yake, ipate mufanyikiwe, mwingire mumiliki ire inti ngema Mola yaâwalapire babu zenu kuwa akupani ire. 
DEU.6.19	Kamana Mola kakupani tamaa kuwa áwatuwisa piya maaduwi wenu mbere yenu.
DEU.6.20	Suku zija-zo wanenu wákukudairíni: ‘Ushahidi na shuruti na ngano zaakulazimisheni Mola Mwenyezimungu wetu, mana ake kinani?’ 
DEU.6.21	Sambi, umwe múwajibu javi: ‘Mida ofwe tíkiwa watwana wa Firyauna, nfalume wa Miswiri, fala Mola kâtilavya kure kwa nguvu zake. 
DEU.6.22	Mola kâtenda, ofwe tikiwona na maso etu, alama yakofya na maajuza makulu, yakubishana na waMiswiri, Firyauna, na watumisi wake. 
DEU.6.23	Kâtilavya kure ipate atipereke atipe inti yaâwapere tamaa wababu zetu. 
DEU.6.24	Na Mola katamuru titwii shuruti zake piya, na timope Mola Mwenyezimungu wetu, tipate meema daima, atisunge mainsha, kamba vyatiri kuwona mpaka rero. 
DEU.6.25	Tikiritunza kufulata ámuri piya zaatamuríre Mola Mwenyezimungu wetu, tukuwa wanu makamilifu.’
DEU.7.1	Mola, Nlungu wenu, ásaka akulongozeni inti yamusaka kwingira ipate mumiliki, na áwatuwisira kunundu wanu wa kabila nyingi zawenye mbere yenu (waHita, waGirgashi, waAmori, waKanaa, waPerezi, waHivi, na waYebusi). Ewa kabila saba-wa wanawo wanu wengi na uwezo pakulu koliko umwe. 
DEU.7.2	Mola, Nlungu wenu, áwagabizi mmakono mwenu, múwashinda. Wakati-wo, mújuzi kuwafuja nfululu. Musitende nawo miyadi, wala musiwawonere utungu. 
DEU.7.3	Musifunge nawo ndowa, wanenu walume wala wanenu waka, 
DEU.7.4	kamana wáwatenza wanenu walume wakwasa kunifulata omi, kwingira kutumika milungu myengine. Basi, Mola akimiwa namwe, na upesi kukupotezani. 
DEU.7.5	Fala vyamujuzi kutenda ndi javi: kudangula mauralu awo a kafara, kupanja-panjanga alama za milungu ya ulongo yawatukuzanga-yo, na koca maswanamu a kolota umbo wa milungu-yo.
DEU.7.6	Kamana umwe ndi umati takatifu ka Mola, Nlungu wenu. Mola, Nlungu wenu kakutondolani umwe nkati ya mataifa piya mulumwengu-mu, ipate muwe umati wake wakupendiwa wa pambari. 
DEU.7.7	Mola akupendireni na akutondoreni, sairi kwa kuwa muwa wanu wengi koliko wenzenu. Kweli-kwelini, muwa wanu aba javi koliko mataifa piya. 
DEU.7.8	Falakini katenda javyo kwa kuwa Mola kakupendani, na katula miyadi yaalapire na wababu zenu. Kwa javyo, Mola kakulavyani na nkono wa uwezo, kakombolani inti pamukitendiwa utwana, mmakono mwa Firyauna, nfalume wa Miswiri. 
DEU.7.9	Basi, ijiwani kuwa Mola, Nlungu wenu, ndi Mwenyezimungu, Nlungu mwaminifu. Iye átula miyadi na ákolota pendo rakwaminika mpaka vizazi alufu newo wampénda na wafuláta ámuri zake. 
DEU.7.10	Fala wenye kumwina, iye áwahukumu, áwapoteza. Aakawa kuwahukumu nowo wanu wakumwina-wo. Áwaripa ewo wanyewe. 
DEU.7.11	Ndimana, more-moreni mufulate ámuri, shuruti na ngano zanukulazimishani rero.
DEU.7.12	Kwa sababu musikiriza ezi ngano-zi, mutimiza, na mufulata, Mola, Nlungu wenu, átimiza miyadi yaaturire na wababu zenu, ámukolota pendo rakwaminika. 
DEU.7.13	Ákolotera kupenda kwake, ákujanliyeni, na ákwengeza isabu yenu. Áwajanliya wanenu pamoja na vyakurya vya mmuinti yenu, tirigu yenu, uva zenu, mafuta enu, mifuwo ya ng'ombe zenu pamoja na makondoo wenu, inti yawalapire wababu zenu kukupani. 
DEU.7.14	Mújanliiwa kupunda mataifa piya mengine. Nkati yenu na mifuwo wenu, awepo muka nata anta mmoja, wala nlume saapongola. 
DEU.7.15	Mola átanusa kwenu umwe ulwere piya. Piya maradi a kofya a Miswiri mukwijíwa sana-sana, iye akwisusirani, ila ka maaduwi wenu. 
DEU.7.16	Umwe mufuje piya mataifa Mola, Nlungu wenu, yaasaka kukugabizini. Musiwawonere utungu wala musitukuze milungu yawo, konta nambo kwenu umwe.
DEU.7.17	Dalili wambe mmyoyo mwenu javi: ‘Eya mataifa-ya makulu-makulu koliko ofwe. Vyatisaka kumiliki namunani?’ 
DEU.7.18	Fala musiwope. Kumbukirani Mola, Nlungu wenu, vyaantendire Firyauna pamoja na piya Miswiri. 
DEU.7.19	Kumbukirani tabu pakulu amuwonire, alama, matajabisa, uwezo tele-tele pamoja na nguvu zikidirire kukulavya eko. Mola, Nlungu wenu, áludira kukunisha novyo ka mataifa piya auri kopa rero-yo. 
DEU.7.20	Visitoshe, Mola, Nlungu wenu áwesusira balayi ya viluma-ombo, mpaka ware wabáki, warifísa mbere yenu-yo, wáfujiwa. 
DEU.7.21	Musope kinu mbere yawo, kamana Mola, Nlungu wenu, kawa kati yenu, Nlungu nkulu na wakofya. 
DEU.7.22	Ewo wanu-wo Mola, Nlungu wenu, áwatuwisira kunundu mbere yenu aba-aba. Musangupe kuwafuja ipate manyamangalo wasiwe wengi pakulu mbere yenu. 
DEU.7.23	Fala Mola Mwenyezimungu wenu áwagabizi mmakono mwenu. Iye áwataya mashaka makulu mpaka wapoteye nfululu. 
DEU.7.24	Áwapereka mmakono mwenu novyo mafalume wawo, na umwe mazina awo múfuja sini ya binguni. Anta munu mmoja aaja kukidiri kuririmbisa mbere yenu mpaka muwafuje. 
DEU.7.25	Umbo wa maswanamu a milungu yawo moce moto. Parata na oru zawari nawo musiperereze, wala musitware, konta nambo kwenu umwe. Evyo mbere ya Mola, Nlungu wenu, vinu vyakunkima. 
DEU.7.26	Musitware vinu vyakukimisa kutula mmanyumba mwenu, konta mulaniwa kamba novyo vinu-vyo. Muture kuwa piya-vyo vikataziwa na vikimisa nfululu, konta vilaniwa.
DEU.8.1	Piya ámuri zanukulazimisha rero-zi, mutunze kufulata, ipate muinshi, mongozeke, na mwingire kumiliki inti Mola yaawalapire wababu zenu kuwapa. 
DEU.8.2	Kumbukirani piya njira, Mola, Nlungu wenu, mwakupitiseni muri nlanga, eyi myaka arubaini-yi. Iye kâsaka akutabisheni, kâkuyererani, ipate ejiwe ciripo mmyoyo mwenu, mwankufulata ámuri au amufulata. 
DEU.8.3	Iye kakutabishani, na kakwasani kukukolani njala. Ikisa, kakurisani manã yamutowire kwijiwa wala wababu zenu awejiwe. Katenda javyo ipate wakweleweshe kuwa binadamu aainshi kwa nkate basi, ila áinshi kwa piya usemi ulawire nkanywa mwa Mola. 
DEU.8.4	Anzu yenu tangu aikuzuke mmwiri mwenu, wala maulu enu avimbire muda wa myaka arubaini-yi. 
DEU.8.5	Basi, ijiwani nroho zenu kuwa namuna munu vyaanduma mwanawe, na Mola Mwenyezimungu wenu ndi vyakudumani novyo. 
DEU.8.6	Kwa javyo, mutimize ámuri za Mola, Nlungu wenu, julu ya kwenendera njira yake na mumope. 
DEU.8.7	Kamana Mola, Nlungu wenu, akulongozani inti ngema, inti ya myuto, miviriro, na maji akibubuka pansi, yakulawa mmatanda pamoja na mmyango. 
DEU.8.8	Ndi inti ya tirigu na uva, mizabibu, mifigu, mikokomanga, ya mizaituni ya mafuta, na ansali. 
DEU.8.9	Ndi inti vyamusaka kutafuna mikate bila njala, umwe acukutowani kinu kimojawapo. Ndi inti yakuwa na mawe a cuma, na myango yawo músimba shaba. 
DEU.8.10	Múkurya, mukikuta, muntukuza Mola, Nlungu wenu, kwa inti ngema yaakupereni.
DEU.8.11	Rikengereni ipate musinriware Mola, Nlungu wenu, mukitowa kutimiza ámuri zake, ngano zake, pamoja na shuruti zake zanukwamuruni rero. 
DEU.8.12	Pamurya mukikuta, pamujenga manyumba meema-meema mukikala nomo, musinriware. 
DEU.8.13	Pazipongolana ng'ombe zenu na makondoo enu, payongezeka parata zenu pamoja na piya vyámuri nawo, 
DEU.8.14	myoyo yenu isiridãi, kunriwala Mola, Nlungu wenu akulavireni inti ya Miswiri pamukiwa watwana. 
DEU.8.15	Musinriware Mola akulongozeni kulanga rikulu na rakofya, langa-ro na manyoka a sumu pamoja na viluma-ombo. Inti ya lusansa bila maji-yo, noko Mola ndi kabuburireni maji pamwala mmajonga. 
DEU.8.16	Nlanga-mo iye kakurisani manã, babu zenu sawejiwe, ipate akutabisheni na akuyerereni, mwinsho yenu umwe atende meema. 
DEU.8.17	Rikengereni musambe nroho zenu: ‘Nguvu zangu pamoja na makono angu ndi vinipatise eya mali-ya.’ 
DEU.8.18	Munkumbukire Mola, Nlungu wenu, kamana iye ndi akupani nguvu zakupata eya mali-ya. Átenda javyo ipate akikishe miyadi yaawalapire wawa zenu, kamba vyaviri kuwoneka rero. 
DEU.8.19	Falakini mukinriwala Mola, Nlungu wenu, kwanza kuwafulata milungu myengine kuwabudu, nukulaumuni rero kuwa kweli-kwelini mukufwa. 
DEU.8.20	Kamba Mola mataifa awatenza kudangula mbere yenu, novyo umwe múpoteya, konta amusakire kusikiriza shauti ya Mola, Nlungu wenu.
DEU.9.1	Sikirani, waIziraeli. Rero múloka Yordani ipate mwingire na mumiliki mataifa makulu-makulu a nguvu kukupundani umwe, makaya makulu-makulu na mekazi mpaka kubingu. 
DEU.9.2	Wawapo wanu wengi na warefu, wana wa mitimwi, umwe muwejiwa na músikiranga vikereziwa: ‘Nani akidíri kuwashinda mitimwi-wo
DEU.9.3	Ijiwani rero kuwa ápita mbere yenu kamba moto vyawoca ndi Mola Mwenyezimungu wenu. Iye áwafuja na áwashinda mbere yenu. Umwe múwatuwisa na kuwashonga kufujiwa upesi, kamba Mola vyaakupereni tamaa.
DEU.9.4	Mola, Nlungu wenu, bandi ya kuwatuwisa mbere yenu, musambe mmyoyo mwenu javi: ‘Mola kanipereka kumiliki eyi inti-yi kwa sababu ya ukamilifu wangu.’ Kwasa javyo, eyo mataifa-yo Mola kankuwatuwisa mbere yenu kwa sababu ya ubaya wawo. 
DEU.9.5	Siyo kwa sababu ya ukamilifu wenu wala siyo kwa kukamilika ka mmyoyo mwenu kuwa ndi camupatire kuwa wenye inti-yi, ila kwa ubaya wa ewa wanu-wa. Ndimana, Mola, Nlungu wenu, kawatuwisa mbere yenu, ipate akikishe usemi Mola wawalapire wababu zenu, Iburahima, Izaki, pamoja na Yankubu.
DEU.9.6	Ndimana, ijiwani kuwa Mola, Nlungu wenu, ákugabizini inti ngema-yi iwe yenu, siyo kwa sababu ya ukamilifu wenu, kamana umwe wanu wabishi. 
DEU.9.7	Kumbukirani, musiriware namuna vyamusalamure nyongo ya Mola, Nlungu wenu nlanga. Tangu suku zamulawire inti ya Miswiri, mpaka kufika epa mahala-pa, mukibishana na Mola. 
DEU.9.8	Anta Horebu musalamula nyongo ya Mola. Iye kakimiwa nomwe pakulu mpaka kawa tayari kukufujani. 
DEU.9.9	Panikwerire mmwango kupokerera maluwawo a mawe, maluwawo a miyadi Mola yaaturire nomwe, nikala mmwango suku arubaini usiku na nsana. Sanirya wala saninywa maji. 
DEU.9.10	Mola kanipa maluwawo mawiri a mawe, akwandikiwa na cala ca Mwenyezimungu. Nemo ukiwepo piya usemi Mola waasowere namwe mmwango, kati ya moto, suku ya banja. 
DEU.9.11	Mwinsho wa suku arubaini usiku na nsana, Mola kanipa maluwawo mawiri a mawe, maluwawo a miyadi ya kupatana. 
DEU.9.12	Ikisa Mola akinambira javi: ‘Lamuka, wisuke upesi, konta wanu wauwalavire Miswiri wakufuru. Wangupa kwasa njira yanîwamurire, waritendera umbo wakusulusiwa.’ 
DEU.9.13	Visitoshe Mola kawambira javi: ‘Niwatunza ewa wanu-wa. Ona, ewo wabishi. 
DEU.9.14	Nase niwapoteze, nifute mazina awo sini ya binguni. Na kwako nikuja kutenda kabila ya nguvu pakulu na wanu wengi koliko ewa.’ 
DEU.9.15	Basi, nikizungunuka, nisuka mmwango, ukikorera moto. Maluwawo mawiri a miyadi ari mmakono mwangu wo-mawiri. 
DEU.9.16	Ninang'aniza, we! Niwona kuwa mûkola dambi ka Mola, Nlungu wenu, kwa kuritendera swanamu wa oru wakulandana na ng'ombe ntoto. Mwangupa kwasa njira ya Mola yakwámurireni. 
DEU.9.17	Basi, nitwala maluwawo wo-mawiri, nefya alawa mmakono mwangu-mu nipanja mukiwona na maso enu.
DEU.9.18	Ikisa nikisujudi mbere ya Mola, kamba mida, suku arubaini usiku na nsana. Sitafuna mikate wala sinywa maji, kwa sababu ya madambi enu piya amukikola, kwa kutenda ubaya mbere ya Mola, kunshonga nyongo. 
DEU.9.19	Kamana nopa kwa sababu ya nyongo inkimire Mola kwenu umwe, ákiwa tayari kukupotezani. Fala Mola kanisikira wakati-wo tena.
DEU.9.20	Na Mola kâkimiwa pakulu na Aruna mpaka ákiwa tayari kumpoteza. Ninlebelela Aruna kwa nowo wakati-wo novyo. 
DEU.9.21	Ikisa nitwala kinu ca dambi-co, swanamu wa ng'ombe wamuntendire-yo, nimwefya pamoto, nikinyanda, nikinsaya mpaka akitenda ufu. Na ufu-wo nikefya mmuto ukisukira mmwango.
DEU.9.22	Mara nyengine tena muntaya Mola nyongo kaya za Tabera, Masa, pamoja na Kibroth-hatava. 
DEU.9.23	Novyo, Mola pakuperekeni kulawa Kadeshi-Barneya, akukwambirani javi: ‘Kwerani, mukamiliki inti yanukupereni’, múkiwa wabishi na ámuri za Mola Mwenyezimungu wenu, amunkubalire wala amusikirize shauti yake. 
DEU.9.24	Kweli-kwelini, muwa wabishi ka Mola, tangu suku yanukwijiweni.
DEU.9.25	Ndimana, nisujudi mbere ya Mola, ezo suku arubaini usiku na nsana-zo, konta Mola kanambira kuwa ásaka akufujeni. 
DEU.9.26	Ninlebela Mola, nikamba: ‘Yarabi Mwenyezimungu, usiwapoteze wanu wako pamoja na irati yako, wanu waûwombore kwa ukulu wako, na waûwalavire Miswiri na nkono wako wanguvu. 
DEU.9.27	Wakumbukire watumisi wako Iburahima, Izaki pamoja na Yankubu. Usukuyeri ubishi wa ewa wanu-wa, wala ubaya wawo wala madambi awo, 
DEU.9.28	ipate wanu wa inti yautilavire wasije kwamba javi: “Mola aukidirire kutingiza inti yaawambire. Ukiwena, ndimana ukiwalavya epa ipate ukawolaye nlanga.” 
DEU.9.29	Nukulebela javyo kamana ewo wanu wako, ndi irati yako waûlavire na nguvu zako nyingi na nkono wako wakoloka.’
DEU.10.1	Noure wakati ure, Mola kanambira: ‘Wandaze maluwawo mawiri a mawe, kamba a kwanza-yo, na ukwere uje kwangu kuno ewu mwangu-wu. Utende novyo Kashoti ya mbawo mmoja. 
DEU.10.2	Nkati ya eyo maluwawo-yo, nikuja kwandika usemi úkiwepo mmaluwawo a kwanza aupanjire-yo, na utaya nKashoti-mo.’ 
DEU.10.3	Kwa javyo, nikitenda Kashoti moja ya mbawo za mpegu, nikandaza maluwawo mawiri a mawe kamba a kwanza are, na nikikwera nawo nisukure mmakono mmwango-mu. 
DEU.10.4	Na Mola kandika mmaluwawo mure, sawa-sawa na mandiko a kwanza are. Kandika Ámuri Kumi zire zakwambireni suku ya kusimanana pamwango kati ya moto. Na Mola kanigabizi omi. 
DEU.10.5	Ikisa ninang'aniza, nisuka mmwango, nitula maluwawo are nKashoti yanitendire ire. Mure ekala kamba Mola vyaânamurire.
DEU.10.6	(Sambi, wanu wa Iziraeli wakilawa Beroti-Bene-Yakani wakisafiri mpaka Mosera. Kure akifwa Aruna, akizikiwa noko. Eleazari, mwanawe, akikala kiti cake ca nkulungwa wa dini. 
DEU.10.7	Kulawa pare wakuka Gudgoda, ikisa wasafiri mpaka Yotabata, inti ya myuto ya maji. 
DEU.10.8	Nowo wakati-wo, Mola katula pambari rikolo ra waLawi watende kazi-yi mpaka suku za rero: wasukure Kashoti ya Miyadi ya Mola, watende kafara isakikana mahala pakwabudu, na wanlebele Mola kuwajanliya wanu wake. 
DEU.10.9	Ndimana waLawi awana fungu ra irati pamoja na wanduze. Mola ndi irati yawo, kamba Mola Nlungu wako vyaakwambire.)
DEU.10.10	Basi, omi mwanyewe nikala mmwango suku arubaini usiku na nsana, kamba mara yakwanza. Eyi mara-yi Mola kanisikiriza tena. Mola aana nafsi ya kukupotezani. 
DEU.10.11	Mola kanambira javi: ‘Lamuka, uka mbere ya wanu ware, ipate wengire, wamiliki inti yaniwalapire wababu zawo kuwapa.’
DEU.10.12	Sambi, umwe waIziraeli, Mola, Nlungu wenu caakulazimisheni kinani? Mumope Mola Mwenyezimungu wenu, mufulate njira zake piya, mumpende, muntumike Mola, Nlungu wenu, ka moyo wenu piya na kwa roho zenu piya, 
DEU.10.13	na mutimize ámuri na shuruti za Mola zakwamuruni rero, kwa wema wenu. Sinovyo evi vyaakulazimisheni? 
DEU.10.14	Ona, bingu na bingu za mbinguni, pamoja na ardhi na piya viripo nkati yake, piya-vyo za Mola, Nlungu wenu! 
DEU.10.15	Novyo-sivyo, Mola kanuwiya nroho yake awapende wababu zenu, na patondore ujukulu wawo bandi ya ewo. Kakutondolani umwe nkati ya kabila piya, kamba ziwoneka rero-zi. 
DEU.10.16	Kwa javyo, tayani itani myoyo yenu, musiwe na ubishi tena. 
DEU.10.17	Kamana Mola Mwenyezimungu wenu ndi Nlungu wa milungu, Mwenye wa mamwenye, Nlungu Nkulu, Mwenyé uwezo, na wakopesa. Iye aanang'aniza munu caari wala aapokerera karuze. 
DEU.10.18	Iye áwatenda shariya wana wakwasiwa pamoja na manankweli, na áwapenda wayeni, áwapa cakurya na mavazi. 
DEU.10.19	Ndimana, wapendeni wanu wayeni kamana nomwe múkiwa waja inti ya Miswiri. 
DEU.10.20	Mola Mwenyezimungu wenu mumope. Iye muntumike, munkore iye, na kwa zina rake, mulapire. 
DEU.10.21	Iye ndi ntukufu wenu. Iye ndi Nlungu wenu, waakukutenderani maajuza makulu-makulu na vinu vyakofya vyawoniwe na maso enu. 
DEU.10.22	Babu zenu wakuka Miswiri wanu sabini tu basi, fala sambi-pa Mola Mwenyezimungu wenu kawatenda wengi kamba nondwa za mbinguni.
DEU.11.1	Kwa javyo, mumpende Mola Mwenyezimungu wenu, na daima-zi mutunze vyakulazimisheni shuruti zake, ngano zake, pamoja na ámuri zake. 
DEU.11.2	Na rero wazani kuhusu kuduma ka Mola Mwenyezimungu wenu. (Siri kusowera na wanenu sawejiwe, wala sawawonire javyo). Wazani ukulu wake, nkono wake wanguvu na wakoloka. 
DEU.11.3	Wazani kuhusu alama zake pamoja na vyaatendire Miswiri na Firyauna, nfalume wa Miswiri, pamoja na inti yake piya, 
DEU.11.4	vyawatendire masurudadu wa Miswiri, pamoja na makavalu wawo, na maringisho awo. Wazani pawakiwatuwisa, namuna maji a Bahari Nyeundu iye kawazamisa, na namuna Mola vyaawapoteze mpaka rero. 
DEU.11.5	Wazani vyaakutendireni nlanga, mpaka kufika epa mahala-pa, 
DEU.11.6	na vyaantendire Datani pamoja na Abiramu, wana wa Eliyabu, mwana wa Rubeni. Kumbukirani namuna inti vyaifungure kanywa, kuwamiza ewo pamoja na jamaa zawo, ema zawo, watumisi wawo na manyama wawo. Evi vikikuna mbere ya waIziraeli piya. 
DEU.11.7	Kweli-kwelini, nomwe ndi muwonire na maso enu piya kazi ulu zaatendire Mola.
DEU.11.8	Basi, timizani piya ámuri zanukulazimishani rero, ipate murimbe, mwingire mumiliki inti yamusaka kumiliki, 
DEU.11.9	na muinshi suku nyingi muinti Mola kawalapire babu zenu kuwapa ewo pamoja na ujukulu wawo. Inti-yo ndi ya rutuba na ngema futi
DEU.11.10	Kamana inti yamusaka kwingira kumiliki-yo airi kamba inti ya Miswiri kamulawire. Eko múkivyalanga mbeyu zenu, na múkitairiranga maji, kamba masamba mamojawapo. 
DEU.11.11	Falakini inti yamusaka kupita mukimiliki-yo ndi inti ya myango na ya mirati, inywa maji a nvula ya mbinguni. 
DEU.11.12	Ndi inti yaasunga Mola, Nlungu wenu. Maso a Mola, Nlungu wenu, ánang'aniza noyo wakati piya, kulawa mwanzo mpaka mwinsho wa mwaka.
DEU.11.13	Mukifulata kwa juhudi ámuri zangu zaniri kukulazimishani rero, za kumpenda Mola, Nlungu wenu, na za kuntumika na myoyo yenu piya pamoja na roho zenu piya, 
DEU.11.14	iye inti zenu ányesa nvula kwa mirongo yawo, za kwanza na za mwinsho, ipate muvune vyakurya vyenu, vinyu yenu, pamoja na mafuta enu. 
DEU.11.15	Na iye akotesa minyani nnunguri mwenu ipate warye ng'ombe zenu, na mukurya, mwikuta. 
DEU.11.16	Murisunge ipate visikune myoyo kuja kuteseka, na kwasa njira, na kutumika milungu myengine, kusujudi mbere yawo. 
DEU.11.17	Mukitenda javyo, nyongo ya Mola isikorere ka umwe, na iye kufunga mbinguni, isiwepo nvula, na ardhi-yo isipe visumo vyawo, na kwangupani kumariziwa kwa inti Mola yaasaka kukupani.
DEU.11.18	Kwa javyo, ewu usemi wangu-wu tulani nkiswa, muwaze nowo. Nukuruni murifungire mmakono na pacenye ipate mukumbukire mufulate. 
DEU.11.19	Muwafunde wanenu, musowere nowo pamwikala mmakaya mwenu, pamwenenda munjira, pamulala, na pamulamuka. 
DEU.11.20	Mwandike nvizimba vya miryango yenu pamoja na mmiryango yenu ya luwani, 
DEU.11.21	ipate zengezeke suku zenu pamoja na suku za wanenu mulumwengu-mu yakuwa Mola kwa kilapo kalavya tamaa kuwapa babu zenu. Tamaa-yo ítimiziwa kuno irípo bingu julu ya ardhi. 
DEU.11.22	Kamana, mukifulata kwa juhudi nozi ámuri zaniri kukulazimishani-zi, kwa kumpenda Mola, Nlungu wenu, na mukipita njira zake piya, na munkore iye, 
DEU.11.23	Mola atuwisa piya kabila ziri mbere yenu, kabila ulu-ulu za uwezo pakulu kupunda zenu, inti zawo zikuwa yenu. 
DEU.11.24	Piya mahala mwamusaka kuluwata na maulu enu mukuwa mwenu. Inti yenu ikuwa kulawa nlanga mpaka Líbanoni, na kulawa muto, Muto wa Eufarati, mpaka bahari ya maswera-juwa. 
DEU.11.25	Aapo asáka kurimba kwenu. Mola, Nlungu wenu, awataya wofi wanu wa piya inti yamusaka kupita kuluwata. Newo ukuja kuwengira wofi pakulu, kamba vyaakwambirani.
DEU.11.26	Wonani, rero nankutula mbere yenu kujanliiwa na lana: 
DEU.11.27	kujanliiwa mukitimiza ámuri za Mola, Nlungu wenu, rero zaniri kukulazimishani, 
DEU.11.28	lana ikiwa amutimize ámuri za Mola, Nlungu wenu, mukasa njira rero yanukulazimishani, ipate mufulate milungu myengine samwijiwa. 
DEU.11.29	Fala, Mola, Nlungu wenu, paasaka kukwingiza inti yaasaka kukupani kumiliki, basi, nopo wereze kujanliiwa julu ya mwango wa Gerezimu, na lana julu ya mwango wa Ebali. 
DEU.11.30	Mwaja? Mwango-wo auri ng'ambu nyengine ya muto wa Yordani, upande wa maswera-juwa, inti ya waKanaa wekala nrati wa Yordani, mbere ya Giligali, pepi ya miti mitakatifu ya Moré, sinovyo? 
DEU.11.31	Basi, muloke muto wa Yordani mupate kwingira na mumiliki inti yaasaka kukupani Mola, Nlungu wenu. Pamumiliki na mwikare noyo, 
DEU.11.32	more-more kuwa mutimiza piya shuruti na ngano rero zanukwandikirani.
DEU.12.1	Ezi ndi shuruti pamoja na ngano zamujuzi kutunza ka kutimiza muinti Mola, Nlungu wa wawa zenu, yaakupereni kumiliki piya suku zamusaka kuinshi mulumwengu-mu. 
DEU.12.2	Mataifa amukishinda, piya mahala mwawo pawakitukuzanga milungu yawo (julu ya myango, julu ya mwala, na sini ya piya miti mikulu), mahala-mo dangulani nfululu! 
DEU.12.3	Gwisirani pansi mauralu awo a kafara. Maribwi awo, alama ya milungu yawo, wakitupula-tupulanga tupu-tupu-tupu. Na maswanamu awo a nlungu Asheri, wemiseni muwoce. Umbo wakuwajiwa wa milungu yawo, tupulangani. Kweli, mazina ya milungu-yo, nopo mahala-po futani. 
DEU.12.4	Musifulate namuna-zo zakumwabudu Mola, Nlungu wenu. 
DEU.12.5	Ila musakure mahala pakuwa Mola, Nlungu wenu, paasaka kutondola nkati ya piya marikolo enu, ature nopo zina rake pamoja na mekazi ake. Noko muke, 
DEU.12.6	na nopo mahala-po muke nazo kafara zenu zakociwa, na kafara zenu nyengine, mafungu enu a kumi, zaka zenu, na swadaka za nadiri zenu, swadaka za moyo radi, pamoja na wana watanzi wa ng'ombe zenu na wa makondoo wenu. 
DEU.12.7	Eko murye mbere ya Mola, Nlungu wenu, na muwe radi kwa piya vyamusaka kutenda, umwe pamoja na jamaa zenu, casaka kukujanliyani conse Mola, Nlungu wenu.
DEU.12.8	Musitende anta kinu sawa na vyatisaka kutenda epa, kila mmoja atenda cawona kuwa cema mmaso mwake. 
DEU.12.9	Kamana mpaka sambi-pa amwingire pakupumuzika pamoja na irati yaakupani Mola, Nlungu wenu. 
DEU.12.10	Fala pamupita mmuto wa Yordani, mukekare inti yaasaka kukuritisani Mola, Nlungu wenu, na paakupani pumuzi nkati ya maaduwi wenu wari nnanyenje yenu ipate mukwikare sana, 
DEU.12.11	wakati-wo, muke nawo piya vyanisaka kukulazimishani. Mahala paasáka kutondola Mola Mwenyezimungu wenu ekaze zina rake, nopo mahala-po muke nazo kafara zenu zakociwa pamoja na kafara zenu nyengine, mafungu enu a kumi, zaka zenu, pamoja na piya vyema vyamusaka kutenda nadiri ka Mola. 
DEU.12.12	Na furahini mbere ya Mola Mwenyezimungu wenu, umwe, wanenu walume na waka, watumisi wenu walume na waka, na waLawi wákikalanga mmakaya mwenu kwa kuwa sawana fungu wala irati pamoja namwe. 
DEU.12.13	Risungeni musilavye swadaka zenu mahala pamojawapo pamuwona, 
DEU.12.14	ila mahala Mola mwaasáka kutondola rikolo renu rimojawapo, epo mulavye kafara zenu zakociwa na noko mutende piya vyanukushurutisani.
DEU.12.15	Novyo-sivyo, musinje na murye nyama mmakaya mwenu mamojawapo, kwa kufulata wajibu wenu, sawa-sawa na vyakujanliyeni Mola, Nlungu wenu. Wanu swafi na sawari swafi piya murye, kamba vyamumúrya nazoro na tove, 
DEU.12.16	ila damu tu basi musirye. Mutawanyire julu ya ardhi kamba maji. 
DEU.12.17	Mmakaya mwenu, musirye mafungu a kumi a vyakurya vyenu, a vinyu yenu, wala a mafuta enu, wala wana watanzi wa ng'ombe zenu wala wa makondoo enu, wala swadaka zenu zausaka kutula nadiri, wala swadaka za moyo radi, wala zaka zenu. 
DEU.12.18	Ila murye mbere ya Mola, Nlungu wenu, mahala iye paasaka kutondola, umwe, mwanenu walume pamoja na waka, watumisi wenu walume na waka, pamoja na waLawi wekala nkaya mwenu. Na mbere ya Mola Mwenyezimungu wenu, mufurahi kwa piya vyamutendire. 
DEU.12.19	Risungeni musiwase nkono waLawi suku zenu piya muinti mwenu-mo.
DEU.12.20	Mola, Nlungu wenu, paasaka kwengeza inti yenu, kamba vyakupereni tamaa, na kukwajibu kutafuna nyama, ukamba: ‘Nukurya nyama’, basi kamba vyavyukwajibu, ukurya nyama. 
DEU.12.21	Paakiwa baidi namwe mahala Mola Mwenyezimungu wenu paasaka kutondola kutula zina rake, basi, munsinje ng'ombe wenu mojawapo au makondoo wenu waâkupani Mola, kamba vyanukushurutise, na murye makaya mwenu nomo vyavyukwajibuni umwe wanyewe. 
DEU.12.22	Kamba vyariwa nazoro na tove, basi novyo murye nyama-zi. Nozi-zi warye sawari swafi pamoja na wanu swafi kwa namuna moja. 
DEU.12.23	Fala murisunge musirye damu, kamana damu ndi uhai. Musirye uhai pamoja na nyama. 
DEU.12.24	Musirye, mukitawanyira muardhi kamba maji. 
DEU.12.25	Musirye, ipate vyukwenendereni sana umwe pamoja na wanenu bandi ya umwe, pamusaka kutenda vyakoloka mmaso mwa Mwenyezimungu. 
DEU.12.26	Fala vinu vitakatifu vyamujuzi kuwapa pamoja na swadaka zenu za nadiri, mulavye, mukuja navyo mahala Mola paasaka kutondola. 
DEU.12.27	Mulavye kafara zenu zakociwa, nyama pamoja na damu, julu ya uralu wa Mola, Nlungu wenu. Fala nyama murye. 
DEU.12.28	Rikengereni mutimize piya eya masemo anukushurutisani-ya, ipate vyukwenendereni sana umwe pamoja na wanenu bandi ya umwe daima milele-yi. Evi víkuna pamutenda vyema na vyakoloka kumaso ka Mola, Nlungu wenu.
DEU.12.29	Mola, Nlungu wenu, paamariza mbere yenu mataifa amusáka kumiliki-yo, nomwe múwashinda, mwikare muinti mwawo, 
DEU.12.30	risungeni, bandi ya ewo wapoteziwa mbere yenu, visukwajibu kuwalandinisa. Wala isukuyeri milungu yawo, wakamba: ‘Namunani eya mataifa-ya vyawawatumika milungu yawo!’ ipate mutende sawa-sawa. 
DEU.12.31	Musimwabudu Mola, Nlungu wenu, kwa namuna vyazitenda ezi kabila-zi, konta pawambudu milungu yawo, ewo watenda piya vinu vya bidã vyakunkima Mola. Kweli, anta wawoca pamoto wana wawo walume na waka, kutendera kafara milungu yawo. 
DEU.12.32	Piya vyanukushurutisa, risungeni kutenda. Musengeze wala musilavye kinu kimojawapo.
DEU.13.1	Kati yenu akilawirira nabii au munu ruhuya julu ya miloto, na akukwerezani alama zawo matajabisa ya ajabu, 
DEU.13.2	na íkiwa alama-yo au ajabu iye yaasemire ikikuna, na ikiwa iye kaamba: ‘Tukeni tifulate milungu myengine’, milungu samwijiwa umwe, na ikiwa kaamba ‘eyo tukeni titumike’, 
DEU.13.3	musisikirize usemi wa ware minabii au waloti ware. Kamana Mola, Nlungu wenu, kankukuyererani ipate akuwoneni kamba mumpenda ka myoyo yenu piya na roho zenu piya. 
DEU.13.4	Munfulate Mola, Nlungu wenu, neye mumwinshimu, ámuri zake mutimize, munsikirize, muntumike, na munkorere iye. 
DEU.13.5	Fala noyo nabii au nloti-yo ájuzi kuulaiwa, konta kafunda ubishi ka Mola, Nlungu wenu, âkulavireni inti ya Miswiri, âkomboreni inti ya utwana. Noyo nabii au nloti-yo kukulavyani kukunyemesani njira Mola, Nlungu wenu, yakwámurireni kuwa mufulate. Kwa namuna-yi, mwase ubaya kati yenu.
DEU.13.6	Kila mmoja, ikiwa nduyo, mwanawe mama, au mwanawo nlume au muka, au nkawako waumpenda, au rafiki yako wa roho zenu moja, akuja kwa siiri kukushongezera, akamba: ‘Tuke tabudu milungu myengine!’ milungu síyo wala uwe au wababuzo aawejiwe, 
DEU.13.7	milungu ya wanu majirani wenu, wala wa baidi au wa karibu yako, kulawa upande mmojawapo wa ulumwengu mpaka mwengine, 
DEU.13.8	usirase kukidiriwa wala kusikiriza camba. Wala usimmonere utungu wala usimwase kukuhukumu wala usinfise. 
DEU.13.9	Fala újuzi umulaye. Uwe ntanzi kulamusa makono kumulaya, ikisa makono a wanu piya. 
DEU.13.10	Mumwefye mawe mpaka afwe, konta kakenekeza kukusapusani na Mola, Nlungu wenu, âkulavireni Miswiri, inti ya utwana. 
DEU.13.11	Basi, piya Iziraeli íkuja kwijiwa na kopa, na asishubutu munu kutenda kinu kamba-ci kati yenu.
DEU.13.12	Umwe, mukisikira vikambiwa kaya mmojawapo Mola, Nlungu wenu yaakupani kwikala, 
DEU.13.13	kuwa walawirira wanu wabaya nkati yenu wawadanganya wenye kaya-wo, wakamba: ‘Tukeni tabudu milungu myengine!’, milungu samwijiwa umwe, 
DEU.13.14	mújuzi mutunze, mudadishi, mudairi sana-sana. Ona, kamba ndi kweli na vikitikiziriwa kuwa kitendo kibaya-co cikuna kati yenu, 
DEU.13.15	umwe mújuzi kuwolaya piya wanu wekala nkaya-mo-wo. Kaya-yo mudangure nfululu na upanga, muwolaye wanu piya pamoja na mifuwo yawo. 
DEU.13.16	Ikisa mutware piya vinu vya faida vyamusaka kusingana, mungire paluwanja, moce nfululu pamoja na kaya-yo, kamba kafara nzima ka Mola, Nlungu wenu. Eyo ibaki kiruwi daima, isijengiwe tena. 
DEU.13.17	Cisisinganiwe mmakono mwako cilazimire kociwa, ipate Mola akutanuse pamoto wa nyongo yake, awe na utungu na huruma kwenu umwe, na akwengezeni, kamba vyaalavire tamaa kwa kilapo ka wababu zenu. 
DEU.13.18	Mola ákujanliyeni javyo mukinsikiriza iye, Nlungu wenu, kwa kutula piya ámuri zake zanukupani rero, na kutenda kinu ca shariya kwake iye, Mola Mwenyezimungu wenu.
DEU.14.1	Umwe muwa wana wa Mola, Nlungu wenu. Musitende sanjo mmwiri, wala kumyola mbere kwa sababu ya wafwi. 
DEU.14.2	Kamana umwe muwa wanu takatifu ka Mola, Nlungu wenu. Kati ya wanu piya mulumwengu-mu, Mola kakutondolani muwe mali ake iye mwanyewe.
DEU.14.3	Musirye kinu cikataziwe. 
DEU.14.4	Ewa ndi manyama wakuwarya: ng'ombe, kondoo, mbuzi, 
DEU.14.5	tove, nazoro, insa, najanga, nazoro mwelupa, nandoro, pamoja na kutuku. 
DEU.14.6	Mumurye nyama asáka kuwa onse wakwatuka kati-kati wa vyala viwiri, saana ombe wakurama. 
DEU.14.7	Nkati ya ware wakurama au wakwatuka kati-kati, musiwarye javi: ngamiya, sungula, pamoja na muku wa nnundu. Ewo warama fala awatuke, ndimana haramu kwenu umwe. 
DEU.14.8	Nguluwe novyo haramu, konta ingawa katuka mulu, fala aarama. Nyama za nowa wadudu-wa musirye, wala maiti awo musikumbure.
DEU.14.9	Kati ya piya viyumbe viinshi mmaji, murye javi: wakuwa na vipeto na mamba, murye. 
DEU.14.10	Fala piya viyumbe savima vipeto wala mamba, musirye. Ndi haramu kwenu umwe.
DEU.14.11	Mumurye nyuni asáka kuwa onse halali. 
DEU.14.12	Fala musirye nyuni kamba-zi: namwewe, mwikumba, marembo mwerufi, 
DEU.14.13	rembo, kila namuna ya kozi, 
DEU.14.14	kila namuna ya baruku, 
DEU.14.15	mbuni, shaga wa usiku, nshunga-mbuzi, shaga wa kila aina, 
DEU.14.16	zizi ntoto, zizi wa masikiro matoto, pamoja na mazizi welupa, 
DEU.14.17	zizi wa nlanga, kipira, kipira-bahari, 
DEU.14.18	kolongo, kila aina ya namumbi, shukwebe, pamoja na mlema. 
DEU.14.19	Piya viyumbe vitoto vya mbawa vyakwiruka haramu kwenu, musirye. 
DEU.14.20	Fala piya kiyumbe vyakuwa na mbawa na vyahalali, murye.
DEU.14.21	Musirye kinu camusingana cifwire. Mumpe myeni wakwikala nkaya mwenu, iye amurye, au muwozanyise wayeni wengine. Kamana umwe muwa wanu takatifu ka Mola, Nlungu wenu.
DEU.14.21	Musimwipike mbuzi na maziwa a mamaye.
DEU.14.22	Kila mwaka muture pambari fungu ra kumi piya vyamuruwerya mmasamba. 
DEU.14.23	Mahala Mola paasaka kutondola zina rake nopo, murye fungu ra kumi ra vyakurya, ra vinyu na ra mafuta, pamoja na wana watanzi kupongoriwa ya mifuwo yenu. Murye mbere ya Mola, Nlungu wenu, ipate murifunde kumopa daima Mola, Nlungu wenu. 
DEU.14.24	Pamujanliiwa na Mola, Nlungu wenu, dalili mahala paatondore Mola Mwenyezimungu wenu kwikala zina rake-ko kawa baidi pakulu, nomwe amukidiri kusukula fungu ra kumi, konta mahala baidi pakulu na kwenu umwe. 
DEU.14.25	Ikiwa javyo, mukakanye fungu ra kumi na parata, mutware parata-yo mpaka mahala paatondore Mola, Nlungu wenu. 
DEU.14.26	Mukifika noko, mutumire parata-yo muuze camusaka conse: ng'ombe, makondoo, vinyu au kinywaji cengine cakusemuka, au kinu cengine camusakula. Basi, umwe pamoja na jamaa zenu, noko murye mbere ya Mola, Nlungu wenu, na mutende radi.
DEU.14.27	Na musishubutu kuwariwala waLawi wekála mmakaya mwenu, kamana ewo awana irati ya uweru pamoja namwe. 
DEU.14.28	Mwinsho wa muda wa myaka mitatu-mitatu, muje nawo piya mafungu a kumi ra mwaka wa tatu, awaturire nkaya mwawo wawenye, 
DEU.14.29	Na waLawi, kwa kuwa awana irati ya uweru pamoja namwe, wayeni, wana wakwasiwa, pamoja na manankweli wekála nkaya mwenu, piya ware waje warye, wekute. Basi, Mola, Nlungu wenu, akujanliyeni piya kazi zamukola na makono enu.
DEU.15.1	Mwinsho wa muda wa myaka saba, deni zíjuzi zifutiwe. 
DEU.15.2	Kinu-ci cijuzi citendiwe kwa namuna-yi: ankopeshe mwenziwe onse afute deni yaankopeshe mwenziwe. Asiwepo wakunshurutisa mwenziwe muIziraeli au jamaa yake, konta ituriwa na Mola wakati wa kufuta deni. 
DEU.15.3	Kuhusu myeni, múmwire, fala deni ya nduyenu muIziraeli, mufute. 
DEU.15.4	Kwa javyo, awepo masikini anta mmoja kati yenu, kamana Mola akujanliyani muinti Mola Nlungu wenu yaari kukupani kuwa irati, ipate mumiliki. 
DEU.15.5	Mukisikiriza sana-sana piya vyaambire Mola, Nlungu wenu, na mukenendera na juhudi ámuri piya yaniri kukupani rero, iye akujanliyani. 
DEU.15.6	Kamana Mola, Nlungu wenu, akuja kukujanliyani, kamba vyaakupereni tamaa. Umwe mukuja kukopesha mataifa mengi a wenye, fala umwe amuja kukopeshiwa. Mukuja kutawala mataifa mengi a wenye, fala ka eyo anta taifa moja aija kukutawalani.
DEU.15.7	Kati yenu, akiwepo muIziraeli mmoja alawirira masikini kaya mmojawapo kwa inti Mola, Nlungu wenu, yaari kukupani, musirimbise roho wala musinkunjire nkono nduyenu masikini. 
DEU.15.8	Kwasa javyo, makono enu awe wanzu munkopeshe ka moyo radi caasakula conse. 
DEU.15.9	More-more! Musiwe nawo mmyoyo mwenu mawazo a ubaya kwamba javi: ‘Mwaka wa saba, mwaka wakufutiwa madeni, uwa karibu.’ Ndimana munnang'aniza riso ribaya nduyenu, mukitowa kumpa kinu, neye arishuku namwe mbere ya Mola, ikuwa dambi kwenu. 
DEU.15.10	Mumpe ka moyo radi, bila umani mmoyo. Kamana, kwa sababu ya javyo, Mola, Nlungu wenu, ákujanliyani kwa piya kazi zenu na kwa piya umwe vyamutenda. 
DEU.15.11	Daima wakuwepo masikini muinti-mu. Basi, núkwamuruni javi: ‘Kila mmoja, amolosere nkono nduye muIziraeli, masikini na nkosofu muinti mwenu.’
DEU.15.12	Ikiwa Mwebraniya mwenziwo, nlume au mwanamuka, kauzanyiwa kwako uwe, ákutumikira myaka sita, na mwaka wa saba, mpe uhuru. 
DEU.15.13	Paumpa uhuru, usintuwise makono waka. 
DEU.15.14	Mpe ka moyo radi manyama wa mifuwo yako, vyakurya vya enzi yako, pamoja na vinyu mutanki yakunyandira uva. Umpe sawa-sawa vyaakujanliye Mola, Nlungu wako, vyaakupanga. 
DEU.15.15	Kumbukira kuwa uwe úkiwa ntwana inti ya Miswiri, na Mola, Nlungu wako, kakunusuru. Ndi ntamana, rero nukupa eyi ámuri-yi. 
DEU.15.16	Fala, ikiwa ntwana wako-yo kakwambira: ‘Sisaka kukwasa’, konta akupenda uwe pamoja na jamaa zako, acipo cintowa, 
DEU.15.17	basi utende javi: twala singano, untolore sikiro rake-ro panryango, neye alawirira kuwa wako, myaka piya ya mainsha ake. Utende novyo na njakazi wako. 
DEU.15.18	Usiwone hasara kunfungula ntwana wako, kamana kazi yaakukorere uwe myaka sita, kunripa nusu ya mukazi wakusikizana nawo. Kwa javyo, Mola Mwenyezimungu wenu ákujanliyeni piya vyamutenda.
DEU.15.19	Piya wana walume watanzi wapongoriwe wa mifuwo yenu na makondoo wenu, munturire pambari Mola mbere yake, Nlungu wenu. Musiwakorese kazi ng'ombe watanzi kupongoriwa, wala musiwakumbure makolo wa makondoo wenu, watanzi kupongoriwa. 
DEU.15.20	Ila murye nyama-zo, umwe pamoja na jamaa zenu, mbere ya Mola, Nlungu wenu. Murye kila mwaka, mahala paatondola Mola. 
DEU.15.21	Ikiwa nyama-yo akiwa nawo kasoro mojawapo (ikiwa kabadilika au kipofu, au akiwa nawo kasoro cakopesa), musinlavye kafara ka Mola, Nlungu wenu. 
DEU.15.22	Mumurye nkaya mwamwikala nomo. Swafi na sawari swafi novyo mumurye, kamba akiwa mbawala au kutuku. 
DEU.15.23	Ila damu yake, musirye. Mutawanyire pansi kamba maji.
DEU.16.1	Mwezi wa kwanza kila mwaka, mutende jambo ra Pashukwa ka Mola, Nlungu wenu, kamana ewo ndi mwezi Mola Nlungu wako wakulavireni usiku Miswiri. 
DEU.16.2	Na mulavye kafara ya Pashukwa ka Mola, Nlungu wenu, nyama mmoja wa mifuwo yenu ya ng'ombe au ya makondoo, mahala Mola paatondore kuwa mekazi a zina rake. 
DEU.16.3	Musitafune pamoja na kafara-yo mikate yakutaiwa furumento. Muda wa suku saba, mutafune mikate saitayiwe furumento, nkate wa uzuni, kamana iwa kwa upesi mulawire Miswiri. Kwa javyo, suku piya múkumbukira wakati wamulawire inti ya Miswiri. 
DEU.16.4	Muda wa suku saba, umwe musase kusinganiwa muri na furumento inti yenu piya. Wala musimwase anta aba nyama wa kafara wakusinjiwa jironi suku ya kwanza, kufika mpaka subuu yake. 
DEU.16.5	Musilavye kafara ya Pashukwa kaya mmojawapo Mola Mwenyezimungu wenu yaakupani, 
DEU.16.6	ila mulavye kafara mahala Mola Mwenyezimungu wenu paatondore kuwa mekazi a zina rake. Epo mulavye kafara ya Pashukwa jironi, juwa ra kuswa, wakati wamulawire Miswiri. 
DEU.16.7	Umwe mwipike nyama na murye mahala Mola, Nlungu wenu, paatondire. Na subuu yake, kila mmoja aludire muema mwake. 
DEU.16.8	Muda wa suku sita mutafune mikate saitayiwe furumento, na suku ya saba mutende bunge kwa kuntukuza Mola, Nlungu wenu. Suku-yo, musikore kazi, isaka kuwa yonse.
DEU.16.9	Muwalange sumana saba kwanza wakati wamwanzire kuvuna vyakurya. 
DEU.16.10	Basi, mutende kumbu-kumbu ya Sherehe ya Sumana ka Mola, Nlungu wenu, na muje nawo mmakono mwenu swadaka ka moyo radi, mumpe sawa-sawa vyakujanliyeni Mola, Nlungu wenu. 
DEU.16.11	Na mutende radi mbere ya Mola, Nlungu wenu, mahala iye paatondore kuwa mekazi a zina rake, umwe pamoja na wanenu walume na wanenu waka, watumisi wenu, na vitumisi wenu, waLawi wekala mmakaya mwenu, wayeni, wana wakwasiwa, pamoja na manankweli wekala nomwe. 
DEU.16.12	Mukumbukire kuwa umwe múkiwa watwana Miswiri. Rikengereni mutwii ezi shuruti-zi.
DEU.16.13	Mutende novyo kumbukumbu ya Sherehe ya Vitala muda wa suku saba, bandi ya kukusanya vyakurya vya mavuno enu a mirongo pamoja na tanki yakunyandira uva. 
DEU.16.14	Mutendera radi noyi sherehe-yi, umwe pamoja na wanenu walume na waka, watumisi wenu, walume na waka, waLawi, wayeni, wana wakwasiwa, na manankweli wekála nkaya mwenu. 
DEU.16.15	Mutende sherehe ya kumbu-kumbu muda wa suku saba ka Mola, Nlungu wenu, mahala Mola paatondore. Konta Mola, Nlungu wenu, akujanliyani kwa piya mavuno enu na kwa piya kazi zenu za makono enu, ipate radi yenu itimiziwe nfululu.
DEU.16.16	Mara natu kila mwaka walume wenu piya muwapereke ka Mola, Nlungu wenu, mahala iye paasaka kutondola, kutendera jambo ra Sherehe ya Mikate Saitaiwe Furumento, kwa Sherehe ya Sumana, pamoja na Sherehe ya Vitala. Anta mmoja asirolote ka Mola makono waka. 
DEU.16.17	Kila nlume ampe kamba akidiri, sawa-sawa vyajanliiwe kupewa na Mola, Nlungu wenu.
DEU.16.18	Muwatawaze mafalume wa kulamula shariya pamoja na minduna piya makaya Mola, Nlungu wenu, akupani, ipate wawalamure wanu ka shariya. Muwatawaze wanu wa kila kabila. 
DEU.16.19	Musintuwe munu shariya, wala musinang'anize munu kumaso. Musisake karuze, kamana karuze ipanja apanja maso a wejiwifu, na ikwaribu shariya ya makamilifu. 
DEU.16.20	Mufulate shariya moja noyo, ipate muinshi na mumiliki inti Mola, Nlungu wenu, yaakupani.
DEU.16.21	Musimise anta muti mmoja (iwe ribwi takatifu) karibu ya uralu wamusaka kujenga wa Mola, Nlungu wenu. 
DEU.16.22	Wala musilamuse ribwi takatifu ra mawe, konta kinu-co cíkataziwa na Mola, Nlungu wenu.
DEU.17.1	Pamunlavya kafara ka Mola, Nlungu wenu, musinlavye ng'ombe au kondoo wakubadilika namuna mojawapo au saari sana, konta kinu-co bidã mbere ya Mola, Nlungu wenu.
DEU.17.2	Kati yenu, ikiwa mmakaya Mola Mwenyezimungu wenu akupereni, munsingana mwananlume au mwanamuka akitenda vyakunkima Mola, Nlungu wenu, akitupa miyadi yake ya kupatana, 
DEU.17.3	akabudu milungu myengine, akisujudi mbere yawo au mbere ya juwa au mwezi au nondwa mojawapo mbingu, omi vyanikataze. 
DEU.17.4	Ikiwa ndi javyo, nomwe mukambiriwa evi mukijiwa, mudadisi mwaha-wu pakulu. Ikiwa kweli na vikakikishiwa kuwa cikuna kinu ca bidã-co Iziraeli, 
DEU.17.5	muntware mpaka panryango wa kaya yenu noyo mwananlume-yo au mwanamuka-yo atendire ubaya-yo, munpanje na mawe mpaka afwe. 
DEU.17.6	Julu ya ushahidi wa wanu wawiri au watatu, aulaiwa munu ajuzire kuulaiwa, fala kwa ushahidi wa munu mmoja tu basi munu aulaiwa. 
DEU.17.7	Makono a mashahidi-yo ndi asaka kuwa matanzi akwefya mawe, ikisa makono a wanu piya. Kwa namuna-yo, mwase kutenda ubaya kati yenu.
DEU.17.8	Makaya mwenu, ikiwapo milandu yakurigariga pakulu kulamuriwa, (milandu kuhusu kuulaya, au haki ya shariya, au kuhusu munu kunshambuliya na munu mwengine), mulamuke muke mahala pakutondoriwa na Mola, Nlungu wenu. 
DEU.17.9	Munsakure nlongozi nLawi pamoja na nfalume wakulamula shariya nozo suku-zo. Mumwambire mwaha-wo, na ewo wakwambirani vyaijuzi shariya. 
DEU.17.10	Ikisa mutende sawa-sawa vyavilámuriwe mahala Mola paasaka kutondola. Mutafiti kutenda piya vyawasaka kwamuru. 
DEU.17.11	Sawa-sawa na ngano zawakupereni na shariya vyavilámuriwe, mutende novyo. Musase vire vyawakwámurireni, wala kukirira nkono nriro au nkono sonto. 
DEU.17.12	Asáka kuridãi onse, aansikiriza nfalume wakulamula shariya au nlongozi asaka kuntumika Mola, Nlungu wenu, munu-yo ájuzi aulaiwe. Kwa javyo, mwase ubaya kati ya waIziraeli. 
DEU.17.13	Basi, wanu piya wakusikira, wakopa, na awaja kuridãi tena.
DEU.17.14	Pamusaka kwingira inti yakupani Mola Mwenyezimungu wenu, mukimiliki, mukikala noyo inti-yo, na pamukamba: ‘Tínsakula nfalume mmoja atilongoze, kamba vyawaripo mataifa mengine jirani’, 
DEU.17.15	munture nfalume waasaka kuntondola Mola, Nlungu wenu-yo. Iye ajuzi alawirire kati ya jamaa zenu waIziraeli nowo, musintawaze myeni, munu saari muIziraeli, kuwa nfalume wenu. 
DEU.17.16	Anta nfalume-yo awapate makavalu wengi, wala kuwaludisira wanu Miswiri wakawapate makavalu, kamana Mola kakwambirani: ‘Musishubutu tena kuludira kupita eyo njira-yo’. 
DEU.17.17	Iye asiwalombe waka wengi. Akitenda javyo, moyo wake akwasa kunfulata Mola. Na novyo asiwe nawo parata nyingi wala oru nyingi.
DEU.17.18	Paasaka kukwera pakiti ca ufalume wake, shariya-yo andike mbuku rimoja, rakusungiwa na walongozi waLawi. 
DEU.17.19	Daima shariya-yo awe nawo, neye afyome suku piya-zi za mainsha ake, ipate arifunde kumopa Mola, Nlungu wake, julu ya kutula na kutimiza usemi piya wa shariya-yo pamoja na shuruti-zi. 
DEU.17.20	Kinu-ci cintenza kuwa asiriture kuwa nkulu kati ya wanduze waIziraeli, asase ámuri, kuka nkono nriro wala nkono sonto. Javyo ufalume wake Iziraeli ukwikala suku nyingi, kwake iye pamoja na ujukulu wake.
DEU.18.1	Walongozi wa dini waLawi, piya wa rikolo ra Lawi, awawa nawo irati ya uweru pamoja na waIziraeli wengine.Wakuja kuinshi julu ya swadaka zakulaviriwa ka Mola, eyo ndi irati yawo. 
DEU.18.2	Awaja kuwa nawo anta irati mmojawapo kati ya wenziwawo. Mola ndi irati yawo, kamba vyaawapere tamaa. 
DEU.18.3	Fungu ra walongozi wa dini wakupokerera ka wanu ndiri: wanu wakilavya kafara ya ng'ombe au kondoo mmoja, wampe nlongozi wa dini maulu a mbere, mipaja, pamoja na tumbo kulu. 
DEU.18.4	Umwe mújuzi mumpe vyakurya yakwanza kuvuniwa: tirigu, vinyu na mafuta, pamoja na mabururu akwanza kusimjiwa a kondoo. 
DEU.18.5	Kamana, ka piya marikolo, Mola Mwenyezimungu wenu kawatondola waLawi pamoja na ujukulu wawo wawe mbere ya Mola, watumike kwa zina rake, daima kwa milele.
DEU.18.6	Ikiwa kawapo nLawi wakwikala kaya mojawapo ya Iziraeli, akisakula kuka mahala patondoriwe na Mola (na kanawo haki ya kuja wakati wamojawapo waasaka), 
DEU.18.7	álongoza kwa zina ra Mola, Nlungu wake, sawa-sawa na piya waLawi wengine wari kutumika mbere ya Mola, 
DEU.18.8	basi iye akuja kupokerera fungu ra vyakurya sawa-sawa na waLawi wenziwe. Kwasa javyo, abaki nawo novyo nzuruku ulawa wa kuuzanyiwa vinu vya jamaa zake.”
DEU.18.9	Musa akizidi kuwambira javi: “Pamwingira inti yaakupani Mola Mwenyezimungu wenu, musirifunde kufulata tabiya za bidã za wanu wa mataifa-wo. 
DEU.18.10	Asiwepo munu asaka kuwa onse kati yenu, wakumoca mwanawe muka au nlume kuntendera kafara. Wala asiwapo npija-lámuri wala nlauza sengere wala fundi wa maluwaniya wala nsawi, 
DEU.18.11	wala fundi wakuwalowa wanu, wala nekanga, wala nzinguri, wala mwenyé kusowerera kaburi. 
DEU.18.12	Kamana waténda mambo kamba eyo, wanu wa bidã mbere ya Mola. Kwa sababu ya eyo mambo a bidã-yo, Mola Mwenyezimungu wenu áwatuwisa wanu-wo mbere yenu. 
DEU.18.13	Fala umwe muwe wanu makamilifu mbere ya Mola, Nlungu wenu. 
DEU.18.14	Kamana wanu wa mataifa wamuri kuwokira kutwala inti yawo-wo, ewo wáwasikirizanga wazinguri na wapija-lámuri. Fala Mola Mwenyezimungu wenu aasaka kuwa umwe mutende javyo.
DEU.18.15	Mola Mwenyezimungu wenu ákwisusirani kati yenu, kati ya jamaa zenu, nabii mwengine kamba omi. Noyo ndi wamujúzi kunsikiriza. 
DEU.18.16	Noci ndi camunlebele Mola Mwenyezimungu wenu kure kumwango Horebu suku yamujumane ire, mukamba javi: ‘Tisisikire tena shauti ya Mola Mwenyezimungu wetu, wala tisiwone tena moto wakofya kamba ure, tisije kufwa.’ 
DEU.18.17	Wakati noure, Mola akinijibu akamba: ‘Wasema kweli. 
DEU.18.18	Niwesusira kati ya jamaa zenu nabii kamba uwe. Nítaya usowezi wangu nkanywa mwake, neye awambire piya vyanisaka kumwamuru. 
DEU.18.19	Munu saasaka kusikiriza usemi wangu waaja kwereza nabii-yo kwa zina rangu, akuja kunijibu omi mwanyewe. 
DEU.18.20	Falakini nabii awa onse asáka kusema kwa zina ra nlungu mwengine au asáka kuyerera kusema usemi kwa zina rangu omi sanimtumire kuwa aseme, eyo nabii-yo ákufwa.’ 
DEU.18.21	Suku moja mutakuja kuridairi mmyoyo mwenu: ‘Ewu usemi-wu siwo usemi wa Mwenyezimungu, tísaka kwijiwa mwaja?’ 
DEU.18.22	Vikuja kuwa javi: nabii mmojawapo akisowera kwa zina ra Mola fala kinu-co cikitowa kukuna wala cikitowa kuwa ca ukweli, usemi-wo aulawa ka Mola. Nabii-yo kasema kwa kuwaza kwake tu basi. Na umwe musimope munu kamba eyo.
DEU.19.1	Mola, Nlungu nwenu, paasaka kudangula mataifa na inti-yo Mola, Nlungu wenu akukupani, nomwe muwatuwisa, mukwikala makaya awo na manyumba awo, 
DEU.19.2	mwase kaya natu pambari muinti Mola, Nlungu wenu, yaari kukupani iwe yenu. 
DEU.19.3	Inti Mola, Nlungu wenu, yaari kukupani iwe yenu, mupime inti-yo, mwawanye mara natu, ipate munu amulaya mwenziwe onse akidiri kutuwirira noko.
DEU.19.4	Kinu-ci cikuwa akiwapo mwananlume wakumuulaya mwenziwe atuwirire noko avushe mainsha ake. Akimuulaya jirani wake bila kulangela, ikiwa awomane, atuwirire noko. 
DEU.19.5	Kwa nfano, ikiwa mwananlume mmojawapo koka na mwenziwe kutema uni nnundu, na akinyanyula soka kusinja muti, rikikurika rikimkapa, mwenziwe akifwa, iye atuwirire nozo kaya-zo mojawapo avushe mainsha ake. 
DEU.19.6	Kwasa javyo, ingawa mwananlume-yo aajuzire kuulaiwa kwa kuwa awerepo mumani wake jirani, dalili jamaa wakuriripira kufwa ka mufwi-yo ántuwisa na nyongo, kwa kuwa njira nrefu pakulu, akinkola ámulaya. 
DEU.19.7	Ndimana nukwamuruni, muture kaya natu pambari.
DEU.19.8	Na ikiwa Mola, Nlungu wenu, kongeza inti yenu, kamba vyaalavire tamaa kwa kilapo na wababu zenu, akukupani piya inti yaawapere tamaa ewo, 
DEU.19.9	basi muture tena kaya natu pambari zaida ya kaya natu. Iye ákongeza inti yenu ikiwa umwe mutimiza piya vyakulazimishani rero-vi: mumpende Mola, Nlungu wenu, na daima mwenende njira zake. 
DEU.19.10	Mutende javyo ipate isitawanyike damu saina makosa muinti mwenu yaakupani Mola, Nlungu wenu iwe irati. Kwa javyo, musiwe na ukosa wakutawanyika damu.
DEU.19.11	Fala ikiwa munu amwina mwenziwe, akimwikarira anshambuliye, amuulaye, neye akufwa, munu-yo akitira akuka ezi kaya-zi mojawapo, 
DEU.19.12	wenye mamulaka wa nkaya mwake watumize kukoriwa kaya yatuwirire-yo, na wampereke mmakono mwa jamaa wa mufwi, ipate afwe. 
DEU.19.13	Musimmonere utungu, ila muIziraeli mumarize ukosa wakutawanyika ka damu ya munu kamilifu, ipate piya vyukuwereni vyema.
DEU.19.14	Pamupata irati yenu, muinti yaakupani Mola, Nlungu wenu iwe yenu, musenendese omo za mpaka na jirani wenu, vyawataire wababu zawo.
DEU.19.15	Shahidi mmoja aatosha kumhukumu munu kwa ukosa mojawapo au dambi vyaatendire. Calongoperiwa munu conse cíjuzi cakikishiwe na mashahidi wawiri au watatu. 
DEU.19.16	Ikiwa shahidi moja nlongo ásaka kunlongopera mwenziwe ukosa mojawapo, 
DEU.19.17	wanu wawiri walongoperiwe wajuzi warolote ka Mola, mbere ya walongozi wa dini pamoja na mafalume wakulamula shariya wari kulamula nowo wakati-wo. 
DEU.19.18	Mafalume wakulamula shariya-wo wájuzi wadadisi mwaha-wo sana-sana. Ikiwa wakikisha kuwa shahidi-yo kalongopa kalavya ushahidi wa ulongo ka jirani wake, 
DEU.19.19	mumpe hukumu yaâmpangire mwenziwe-yo. Kwa javyo, mwase mabaya kati yenu umwe. 
DEU.19.20	Wanu wengine wásikira, wakuja koopa, na aacija kutendeka tena kinu kamba-ci kati yenu. 
DEU.19.21	Musimmonere utungu. Mushurutise mainsha ka mainsha, riso ka riso, rino ka rino, nkono ka nkono, mulu ka mulu.
DEU.20.1	Umwe pamuka kuvita kuwashambuliya maaduwi wenu, na mukiwawona makavalu, maringisho, na masurudadu wengi kupunda wenu, musope, kamana Mola, Nlungu wenu, akulavireni inti ya Miswiri, akuwa pamoja namwe. 
DEU.20.2	Mukifika mahala pakutenda vita, nlongozi wa dini ákuja mbere, akwambira javi: 
DEU.20.3	‘Sikira Iziraeli. Rero umwe mwingira kutenda vita na maaduwi wenu. Isikwiseni niya. Musope wala musikafilike wala musiteteme kwa sababu zawo ewo, 
DEU.20.4	kamana Mola, Nlungu wenu, akuperekani atende vita na maaduwi wenu, ipate akupeni ushindi.’ 
DEU.20.5	Ikisa wakulungwa wa masurudadu wájuzi wawambire wanu javi: ‘Kawapo munu ajengire nyumba saanamba kuzimula? Aludire ukaya, ipate asije kufwa kuvita, akuja kulawirira mwengine ázimula. 
DEU.20.6	Kawapo munu avyarire uva saanamba kwanza kuvuna visumo vyake? Aludire ukaya, ipate asifwe kuvita, kuja munu mwengine kusuma visumo vyake. 
DEU.20.7	Nlumeni ampofire mwanamuka saanamba kupewa? Alawe, aludire ukaya, ipate asije kufwa kuvita na kulawirira nlume mwengine kunlomba.’ 
DEU.20.8	Na wakulungwa wázidi kusowera kuwambira wanu javi: ‘Kawapo munu ari na wofi aarimba moyo? Aludire ukaya, ipate wanduze waIziraeli zisiwese niya.’ 
DEU.20.9	Wakulungwa wakimariza kusowera kuwambira masurudadu, wáwatondola maamiri wawalongoze masurudadu.
DEU.20.10	Umwe mukifika karibu ya kaya kutenda vita naye, mwanze kuwapa wanu wa kaya-yo nafasi ya kutenda miyadi ya usalama. 
DEU.20.11	Ikiwa majibu awo a salama, newo wakufungurirani miryango, piya wanu wamusaka kuwasingana wajuzi walazimishiwe kazi zanguvu na wakutumikireni. 
DEU.20.12	Sambi, ikiwa awatendire usalama nomwe ila wengira kutenda vita nomwe, muzungurize kaya-yo. 
DEU.20.13	Mola, Nlungu wenu, paasaka kukupani mmakono mwenu, muwolaye walume piya na upanga. 
DEU.20.14	Fala wanawaka, wasimana, manyama, pamoja na piya vyamusaka kusingana vyonse nkaya-mo, piya-vyo mutware viwe vyenu. Mufurahi na vinu vya maaduwi vyaakupani Mola, Nlungu wenu. 
DEU.20.15	Javyo ndi vyamujuzi kutenda piya makaya a baidi, makaya saari a wanu wa mataifa a majirani wenu umwe. 
DEU.20.16	Makaya a mataifa-yo a kuwa Mola, Nlungu wenu, akupani kuwa irati, musimwase hai nanga kiyumbe mmojawapo wa kupumuzika. 
DEU.20.17	Sawa-sawa na ámuri za Mola, Nlungu wenu, muwamarize nfululu waHiti, waAmori, waKanaa, waPerezi, waHivi, pamoja na waYebusi, 
DEU.20.18	ipate wasukufundeni piya vitendo vyawo vyakunyata vyawatenda ka milungu yawo, konta ndi dambi mbere ya Mola, Nlungu wenu.
DEU.20.19	Mukizunguriza kaya moja ka muda nrefu, kutenda vita ipate mushinde, musisinje miti yawo. Murye visumo vyawo, fala musisinje. Itakuwa miti-yo ndi binadamu wakuwa umwe mulaye? 
DEU.20.20	Fala miti tu basi yamwijiwa kuwa visumo vyawo aviriwa, musinje noyo na magogo awo mutumire ka kuzunguriza kaya itenda vita namwe-yo mpaka mutware.
DEU.21.1	Inti Mola Mwenyezimungu wenu yaasaka kukupani kuwa yenu, akisinganiwa nnundu munu wakufwa bila kwijiwikana munu amuulaye, 
DEU.21.2	wenye mamulaka pamoja na mafalume wakulamula shariya walawe, wapime paari maiti mpaka makaya jirani. 
DEU.21.3	Basi wenye mamulaka wa nkaya jirani wekala karibu na maiti wajuzi wankore mwana nlume wa ng'ombe saanamba kutumiriwa kukoresiwa kazi, na noyo awe saanamba kusukuziwa mizigo. 
DEU.21.4	Na wenye mamulaka wa nkaya-mo wantware ng'ombe-yo mpaka munrati wa ardhi sainamba kurimiwa wala kuvyariwa, pariri jimbwi ra maji. Ewo wavunje nopo singo ya ng'ombe mjimbwi-mo. 
DEU.21.5	Ikisa, wakulungwa wa dini, wa rikolo ra Lawi, walamure nopo, kamana Mola Mwenyezimungu wenu kawatondola ipate wantumike, na wereze kujanliiwa kwa zina ra Mola. Julu ya usemi wawo, tafauti piya pamoja na vitendo vyakunyang'anya vilamuriwe. 
DEU.21.6	Basi piya wenye mamulaka wa nkaya iri karibu na maiti are wanawe mmakono julu ya mwana wa ng'ombe âvunjiwe singo pajimbwi-yo, 
DEU.21.7	walavye ushahidi javi: ‘Makono etu aaja kutawanya eyi damu-yi, wala maso etu aaja kummona munu atendire novyo vinu-vyo. 
DEU.21.8	Yarabi Mola, kubali maripo etu kwa ukosa wa Iziraeli, wanu wako wauwombore. Usitaye ukosa wa damu ya munu saakosire nkati ya wanu wako Iziraeli. Javyo ukosa wakutawanyika damu újuzi uswamiiwe.’ 
DEU.21.9	Kwa namuna-yi, mumarize kati yenu ukosa wakutawanyika damu ya munu saakosire, pamutenda vya shariya mbere ya Mola.
DEU.21.10	Umwe pamusaka kutenda vita na maaduwi wenu, na Mola Mwenyezimungu wenu awapereka mmakono mwenu na umwe muwatenda kuwa wafungwa, 
DEU.21.11	dalili mmoja kati yenu ámmona wakukoriwa kuvita mwanamuka mwema pakulu, na akajibiwa naye, vimwaji kunlomba. 
DEU.21.12	Akintwala kuka ukaya, muka-yo amyore nywiri nkiswa, na akekete ombe. 
DEU.21.13	Ajuzi avure nguwo zaákivalanga paakoriwe, ekare ukaya, na kurishuku wawaye pamoja na mamaye muda wa mwezi mmoja. Ikisa antware awe nlumake, na muka-yo awe nkawake. 
DEU.21.14	Fala ikiwa nlume aamwajibire tena, amwase oke kaasaka konse. Nlume-yo aajuzi kumuuzanya wala kuntenda kamba kijakazi, konta iye kankejeli.
DEU.21.15	Dalili nlume mmoja kanawo waka wawiri, akimwajibu mmoja na mwengine aamwajibu, na wo-wawiri wakimpongorera wana. Ikiwa mwana ntanzi akiwa wa muka saamwajibu ire, 
DEU.21.16	suku ya kuwapa vinu vyake kamba irati kwa wana wake, aasimpe haki ya irati ya mwana ntanzi ka mwana wa muka wakumwajibu ire. Kweli-kwelini, mwana wa muka saamwajibu-yo, iye ndi ntanzi. 
DEU.21.17	Fala ájuzi akubali kuwa mwana wa muka saamwajibu-yo kuwa ndi ntanzi, ampe mafungu mawiri kwa vinu vyaari nawo. Eyo mwana ndi alama ya kwanza ya nguvu za wawaye, na haki ya kuwa mwana ntanzi-yo ndi mwanyewe.
DEU.21.18	Ikiwa mwananlume kanawo mwana mmoja saasikira na mbishi, sansikiriza wawaye na mamaye, na pawanduma aawasikiriza, 
DEU.21.19	wawaye na mamaye wantware, wamukise ka wakulungwa wa kaya yake, panryango wa kaya yekala. 
DEU.21.20	Newo wawambire wakulungwa javi: ‘Mwanetu-yu aasikira cakwambiriwa na mbishi. Aatisikiriza! Nfaji na nrevi!’ 
DEU.21.21	Ikisa piya wanawalume wa nkaya-mo wamwefye mawe, mpaka afwe. Javyo mumariza ubaya kati yenu, na piya Iziraeli wásikira na wakopa.
DEU.21.22	Munu akikosa na hukumu ya kuulaiwa, neye akiulayiwa, akangikiwa pamuti, 
DEU.21.23	maiti ake ekare mmuti usiku nzima. Kusema kweli, azikiwe noyo suku-yo, konta cakwangikiwa cilaniwa ka Mwenyezimungu. Musitaye haramu inti yaakupereni Mola, Nlungu wenu kuwa irati.
DEU.22.1	Ukimmona ng'ombe au kondoo wa nduyo asike, usinang'anize upande mwengine. Unludisire mwanyewe. 
DEU.22.2	Nduyo-yo, kamba aapo karibu yako, au kamba aumwijiwa, ntware uke nawo kwako, wikare naye mpaka aje nduyo-yo kuntwala, na uwe unludisire. 
DEU.22.3	Utende novyo na buru wake, au nguwo yake au kinu cengine cisaka kuwa conse cakumwasika nduyo, causaka kulokota uwe conse. Usinang'anize upande mwengine. 
DEU.22.4	Ukiwawona buru au ng'ombe wa nduyo agwire munjira, usinang'anize upande mwengine, ila umwavye jirani-yo kunlamusa nyama wake tena.
DEU.22.5	Mwanamuka asivare nguwo za kilume, wala nlume nguwo za mwanamuka, kamana asáka kutenda kinu-co kankukufuru ka Mola Nlungu wako.
DEU.22.6	Ukisingana munjira kitundu ca nyuni mmuti mojawapo au pansi, na wakiwapo wana au maĩ, na mama yawo amotire pawanyuni wenziwe au ari pamaĩ, usinkore nyuni-yo pamoja na wana-wo. 
DEU.22.7	Nyuni-yo umwase oke vyake, fala wana-wo uwatware, ipate wenende sana nawe, zengezeke suku zako.
DEU.22.8	Pausaka kujenga nyumba nyipya na lupenu julu, ujengere, ipate usiwe na makosa a damu itawanyike nnyumba mwako munu akigwa pare.
DEU.22.9	Pauvyala mbeyu ya uva, usivyare mbeyu nyengine mmasamba mamoja. Ukitenda javyo, visumo piya aupatira faida, visumo vya uva na vya mbeyu nyengine yauvyarire-yo. 
DEU.22.10	Usirime na ng'ombe na buru pamoja. 
DEU.22.11	Usivare nguwo za lã na za linyu kusanganya.
DEU.22.12	Utende malundo mane mmarunsa wo-mane nguwo yaurifinike-yo.
DEU.22.13	Ikiwa mwananlume kanlomba mwanamuka, akimwijiwa, ikisa akinkima, 
DEU.22.14	akinsowerera vinu yakunyata, akimwanziri, akamba: ‘Ninjauzi eyu mwanamuka-yu, ila sinsingane na bikira’, 
DEU.22.15	wawaze mwari-wo wájuzi wawe nawo alama ya harusi yake, na woke nawo ka wakulungwa wa nkaya-mo panryango. 
DEU.22.16	Wawa ya mwari-yo áwambira wakulungwa javi: ‘Ninlombesa mwanangu eyu mwananlume-yu, neye kankima. 
DEU.22.17	Onani, kansowerera vinu vya aibu, akamba: “Sinsingane mwanawo na bikira.” Fala epa nanawo alama za harusi ya mwanangu.’ Basi wawaze watandike nguwo yake-yo mbere ya wakulungwa wa nkaya mure. 
DEU.22.18	Ikisa wakulungwa wa nkaya-mo wantware mwananlume-yo, wanhúkumu, 
DEU.22.19	wanlamure wanlazimishe kulavya jarajara miya za parata, wampe wawaye mwari-yo, konta kamwanziri mwari mmoja wabikira wa Iziraeli. Na iye anludira kunlomba noyo mwari-yo. Eyo asimwase iri filihali kankuinshi. 
DEU.22.20	Fala ikiwa kulongoperiwa-ko ka kweli, ikitowa kuwoneka harusi ya mwari-yo, 
DEU.22.21	ewo wampereke mwari-yo panryango wa nyumba ya wawaye, na walume wa nkaya mwake wamwefye mawe mpaka afwe, konta katenda vinu savitendiwa Iziraeli, kuzinga nnyumba mwa wawaye. Kwa javyo, mufuje ubaya kati yenu.
DEU.22.22	Nlume akisinganiwa na mwanamuka wakulombiwa, wo-wawiri wolaiwe, mwananlume alarire na mwanamuka, na mwanamuka-yo. Javyo mufuje mabaya muIziraeli.
DEU.22.23	Ikiwa mwananlume kansingana mwari wa bikira nkaya-mo, ncumba wa mwananlume mmojawapo, na akilala naye, 
DEU.22.24	muwajise wo-wawiri panryango wa noyo kaya-yo, na muwefye mawe mpaka wafwe: mwari-yo, kwa kuwa aaririre ingawa ari nkaya nomo, na mwananlume-yo kwa kuwa kamwaribu ncumba wa jirani wake. Javyo mufuje ubaya kati yenu.
DEU.22.25	Fala ikiwa ndi nnundu mwananlume mmojawapo akinsingana mwari wakupofiwa, neye akinkola makunje, akulaiiwa nlume basi alarire nawo-yo. 
DEU.22.26	Fala mwari acipo caasaka kutenda anta kimoja. Iye aana ukosa mmojawapo wa kuulaiwa. Kamana nlandu-wo ulandana na mwananlume anshambuliya mwenziwe, na amulaya. 
DEU.22.27	Konta kansingana nnundu, na ingawa mwari-yo kakuwa, fala awerepo wakunnusuru.
DEU.22.28	Mwananlume akinsingana mwari wa bikira, sawerepo ncumba, na akinkola akilala naye, newo wakikoriwa, 
DEU.22.29	basi mwananlume alalarire naye-yo ampe wawaye mwari-yo jarajara amusini za parata. Mwari-yo akuwa nkawake, kamana kântabisha. Aana haki ya kumwasa filihali kawankuinshi.
DEU.22.30	Mwananlume mmoja aajuzi kunlomba muka wa wawaye, ipate asifafanure usawa wa wawaye.
DEU.23.1	Munu wakuritadula ucande, kwa ajali au kwa kutendiwa, engira mubunge ra Mola.
DEU.23.2	Mwana wa haramu anta mmoja asingire mubunge ra Mola. Ujukulu wake, mpaka kizazi cake ca kumi, awengira mubunge ra Mola.
DEU.23.3	MuAmoni anta mmoja wala mMowabu asingire mubunge ra Mola, anta paawa wa kizazi ca kumi, asishubutu kwingira mubunge ra Mola daima milele. 
DEU.23.4	Kamana pamulawire Miswiri, ewo awajire kwenu munjira na nkate na maji, na novyo, walavya karuze wampa Balamu, mwana wa Behori wa Petori inti ya Mezopotamiya, ipate akulani. 
DEU.23.5	Fala Mola Mwenyezimungu wenu aasakire kunsikiriza Balamu. Kwasa javyo, Mola Mwenyezimungu wenu kasiyanisa lana na baraka, konta Mola Mwenyezimungu wenu akupendani. 
DEU.23.6	Amusakula salama yawo wala kukula kwawo filihali muwa hai daima.
DEU.23.7	Musiwafezeyi waEdomu kamana jamaa zenu. Musiwafezeyi waMiswiri, kamana múkiwa wayeni inti yawo. 
DEU.23.8	Wana wausaka kuwapongola-wo wajuzi wasakiwe mubunge ra Mola kwanza kizazi ca tatu.
DEU.23.9	Pamuwa mmangisha kuritengeza kuka kuvita na maaduwi wenu, basi murisunge kwa piya vinu vibaya.
DEU.23.10	Akiwepo munu munkonjo mwenu saari swafi kwa sababu ya wanu usiku, alawire panja ya mangisha. Asikare pamangisha-po. 
DEU.23.11	Fala rikanza kupepa juwa, aroze na maji, na rikitita juwa, engire pamangisha.
DEU.23.12	Mukuwa nawo mamburo mengine panja ya mangisha-yo, nomwe mukuka kure kutenda haja zenu. 
DEU.23.13	Nkati ya sulaha zenu, mukuwa nawo kinu kimoja cakusimbira, na mukinya, musimbe na mufifire najisi yenu-yo. 
DEU.23.14	Konta Mola Mwenyezimungu wenu akwenenda kati-kati ya mangisha enu, akuvusheni na akupeni ushinda julu ya maaduwi wenu. Kwa javyo, mangisha enu ajuzi kuwa takatifu, ipate visiwoneke kwenu vinu vyakunyata, asukutanukeni.”
DEU.23.15	Musa akizidi kusowera javi: “Ntwana waakutira ka mwenye wake inti nyengine mpaka Iziraeli, musimpereke ka mwenye wake. 
DEU.23.16	Iye ekare kati yenu, mahala paasaka kutondola kati ya kaya yenu mojawapo. Musintabishe.
DEU.23.17	Aaja kuwepo kati ya wana wa Iziraeli, walume wala waka, wakuripereka kutenda ureba nkati ya mahala paatukuziwa Mola. 
DEU.23.18	Musije kuwa nawo nshahara wa ureba, wala mwananlume wala wa mwanamuka, nnyumba mwa Mola Mwenyezimungu wenu kwa maripo a nadiri moja, kamana wo-wawiri kinu ca bidã mbere ya Mola Mwenyezimungu wenu.
DEU.23.19	Paunkopesha kinu nduyo, usinshurutise faida mojawapo, anta pauwa nzuruku, wala anta paiwa deni ya vyakurya, wala ya kinu cisaka kuwa conse cakukopiwa. 
DEU.23.20	Muwe nawo uhuru yakunlebela faida pankopesha munu samwijiwa, fala isiwe ka nduyenu, ipate Mola Mwenyezimungu wenu akujanliyeni kwa piya vyamusaka kutula makono, inti yamusaka kwingira kumiliki-yo.
DEU.23.21	Mukitula nadiri ka Mola Mwenyezimungu wenu, musikawe kutimiza, kamana Mola Mwenyezimungu wenu akudaini, na mukola dambi. 
DEU.23.22	Basi, musisake kutula nadiri, aiwepo dambi kwenu. 
DEU.23.23	Piya visaka kulawa mmivumbu mwenu, evyo mujuzi muture na mutende, kamana mutula nadiri kwa kusaka kwenu ka Mola Mwenyezimungu wenu na kanywa zenu wanyewe.
DEU.23.24	Mukingira mmasamba a uva a jirani wenu, murye uva mpaka zukutosheni, ila musisukure nkikapu. 
DEU.23.25	Na mukingira mmasamba a jirani wenu, masuke a tirigu muvunje na makono enu, fala mmasamba mwa jirani wenu, musitware mundu kusenga.
DEU.24.1	Ikiwa nlume kantwala mwanamuka, kunlomba, na eyu akasa kukwajibu kwa kuwa kammonerera kasoro mojawapo yakunkima, amwandikire waraka ya talaka, na ampe mmakono mwake, na anlavye pakaya pake. 
DEU.24.2	Ikiwa kalawa pakaya pake-po, akuka akilombiwa na nlume mwengine, 
DEU.24.3	na eyu novyo akinkima, akimwandikira talaka, ampe mmakono, na anlavye pakaya pake-po, au ikiwa nlume wa mwinsho wakunlombiwa kwake iye kwa mwanamuka, akija akifwa, 
DEU.24.4	basi nlumake wakwanza wantuwise, aajuzi kunludira kunlomba kuwa nkawake. Muka-yo karibika, ndimana kutenda kinu-co bidã kumaso ka Mola. Musikorese dambi inti yakuwa Mola Mwenyezimungu wenu akupani kuwa irati.
DEU.24.5	Nlume wakulomba suku aba aasuke kuvita, wala asipewe kazi isaka kuwa yonse ya cewo ca kutumika muufalume. Muda wa mwaka moja ekare ukaya, akiburudika na nkawake waanlombire.
DEU.24.6	Musiturirane rani riwe ra kupalaza ra julu wala rasini kamana sawa na kutula munu rani mainsha ake.
DEU.24.7	Akiwonereriwa munu kuwa kankola nduye kati ya waIziraeli, na wakitenda kuwa ntwana, au kumuuzanya, munu ankorire-yo ájuzi aulaiwe. Kwa javyo, mufuje ubaya kati yenu.
DEU.24.8	Ikiwapo balayi ya magundula, more-moreni kutenda piya vyawakufundani wakulungwa wa dini waLawi. Kamba vyanukwamuru, risungeni mutende. 
DEU.24.9	Mukumbukire Mola Mwenyezimungu wenu vyaatendire Miriyami munjira pamulawire Miswiri.
DEU.24.10	Mukimwazima kinu jirani wenu, musintadukire musimwingirire kunshurutisa akwimisire. 
DEU.24.11	Wikare panja, na nlume waunkopeshe-yo, akilawa nnyumba mwake akupani vyaumwimisire. 
DEU.24.12	Iye akiwa masikini, usilarire kusingizi caunkopeshe. 
DEU.24.13	Kábula ya kuswa juwa munludisire, apate cakurifinika. Basi iye akujanliyeni, na kinu-ci kwenu umwe cikuwa wakikishaji mbere ya Mola Mwenyezimungu wenu.
DEU.24.14	Musinyang'anye nkibaruwa masikini, anta awe nduyenu anta awe mmalamboni mmoja ainshi muinti yenu mmakaya enu. 
DEU.24.15	Suku noyo, kábula ya juwa kuswa, munripe nshahara wake, kamana iye masikini, nzuruku-wo ásakula. Kwasa javyo asilalamike namwe Mola Mwenyezimungu wenu, na ziwepo dambi kwenu.
DEU.24.16	Wawawa wasiulaiwe kwa ukosa wa wana wawo, wala wana kwa ukosa wa wawa zawo. Kila mmoja akuja kuulaiwa ka dambi zake mwanyewe.
DEU.24.17	Musikakanye haki ya munu wakuja au ya mwana wakwasiwa, wala musimisiriwe nguwo za nankweli, 
DEU.24.18	ila kumbukirani kuwa múkiwa watwana Miswiri, noko Mola Mwenyezimungu wenu ndi akunusurireni. Kwa javyo, nukwamuruni mutende javyo.
DEU.24.19	Pamuvuna mmasamba mwenu, na mukiriwala kinu, musiludire kutwala. Waseni waje walokote wayeni, wana wakwasiwa, na manankweli, ipate Mola Mwenyezimungu wenu akujanliyeni kwa piya kazi zamukola na makono. 
DEU.24.20	Pamutikinya nzaituni wenu, musiludire kurula vyamuriware kurula vibakire nvitambi. Waseni waje walokote wayeni, wana wakwasiwa, na manankweli. 
DEU.24.21	Pamumariza kutikinya mizaituni yenu, musiludire kutikinya vibakire nvitambi-vyo. Wase watikinye wayeni, wana wakwasiwa, pamoja na manankweli. 
DEU.24.22	Kumbukirani kuwa múkiwa watwana inti ya Miswiri. Ndimana omi nukwamuruni mutende javi.
DEU.25.1	Dalili kati ya wanu wawiri uwapo umani, ndimana wakuka ka wafalume wakulamula shariya newo walamuriwa, saana ukosa-yo akwasiwa, na mwenyé ukosa-wo áhukumiwa. 
DEU.25.2	Ikiwa akosire ájuzi hukumu yakucapiwa, nfalume wakulamula shariya-yo amwambira alare na acapiwe akiwona javi, na isabu ya micapo kamba vyalámuriwe ukosa wake. 
DEU.25.3	Fala aijuzi kupunda zaida ya micapo arubaini. Mukimpundisa micapo mingi koliko eyi, nduyenu-yo mwankuntabisha kumaso kwenu.
DEU.25.4	Musifunge kanywa ya ng'ombe akinyanda. 
DEU.25.5	Wakati munu na nduye wawekala pamoja, mmoja akifwa bila kumwasa mwana, muka wa mufwi asilombiwe na nlume mwengine kwasa nori rikolo-ri. Nlamuwe antware anlombe, na ámpokerera kamba nkawake, átenda umangazi wa ulamu. 
DEU.25.6	Mwana ntanzi iye wakumpongola, apewe zina ra nduye marehemu ire, ipate zina rake risifutike Iziraeli. 
DEU.25.7	Fala ikiwa nlume-yo aasakire kuntwala nlamuwe-yo, mwanamuka-yo ájuzi oke ka wakulungwa wa tiribunali, awambire: ‘Nlamu wangu kankukatala kulamusa zina ra nduye Iziraeli. Kankukatala kunitendera shuruti za ulamu.’ 
DEU.25.8	Basi, wakulungwa wa nkaya mwake wamwite, wasowere naye. Iye akitenda ubishi, akamba: ‘Sisaka kunlomba’, 
DEU.25.9	nlamuwe ire woke wonse mbere ya wakulungwa, avula tamango mmaulu, na ansunire kumaso. Na akujibu akwamba: ‘Javi ndi vyaatendiwa nlume saasaka kulamusa rikolo ra nduye.’ 
DEU.25.10	Na nnyumba yake ikuja kwitiwa Iziraeli ‘Nyumba ya munu avuriwe tamango.’
DEU.25.11	Ikiwa wanu wawiri wankumana, akilawirira muka wa mmoja akinkotola nlumake mmakono mwa ire ari kulúmiza, na akilamusa nkono, akinkola kumepo, 
DEU.25.12	uwe unsinje nkono. Usimmonere utungu.
DEU.25.13	Nlajubera usiwe nawo mawe mawiri, rimoja rikulu na rimoja ritoto. 
DEU.25.14	Pakaya pako usiwe nawo vipimiro viwiri, kimoja kikulu na cengine kitoto, 
DEU.25.15	ila uwe nawo mawe ya shariya na vipimiro vya shariya ipate zongozeke suku zako muinti Mola Nlungu wako yaakupa. 
DEU.25.16	Kamana piya waténda vinu-vyo, piya sawaténda shariya, ewo wanu wakofya mbere ya Mola Mwenyezimungu wenu.
DEU.25.17	Kumbukirani pamulawire Miswiri vyawakutendireni waAmaleki munjira, 
DEU.25.18	vyawakulawirireni munjira. Wakukushambuliyani nyuma yenu wakiwolaya piya wanu wakuveya na wakusokera wakukufulata, awamopire Mola. 
DEU.25.19	Kwa javyo, Mola Mwenyezimungu wenu paasaka kukupani piya maaduwi wenu wakuzungurizeni-wo washindiwe muinti Mola Mwenyezimungu wenu yakupani kuwa irati muwe nawo, basi muwariwala kuwakumbukira waAmaleki sini ya bingu. Musiwariware.
DEU.26.1	Pamusaka kwingira inti Mola Mwenyezimungu wenu yaakupani kuwa irati, na mukimiliki na eyo mukikala, 
DEU.26.2	basi, kwa piya visumo vitanzi vyamúvuna muinti Mola yaakupani, mutware visumo vimojawapo, mutaye nkikapu, na muke mahala Mola Mwenyezimungu wenu paatondore kuwa mekazi kwa zina rake. 
DEU.26.3	Mukarolote ka nkulungwa wa dini ari pakazi, muwambire: ‘Rero nikwereza mbere ya Mola Nlungu wako kuwa níngira inti Mola yaawapere tamaa wababu zetu kuwa akuja kutipa.’ 
DEU.26.4	Nkulungwa-yo paaja kupokerera kikapu-co mmakono mwako, átula mbere ya uralu wa Mola Mwenyezimungu wenu, 
DEU.26.5	umwe mwereze mbere ya Mola Mwenyezimungu wenu, mwambe: ‘Babu yetu ákiwa muArameu awere na pakwikala, akisukira Miswiri, eko kainshi kamba myeni, na wanu aba futi. Falakini kakula mpaka kulawirira kuwa taifa ulu, ya uwezo na ya wanu wengi. 
DEU.26.6	WaMiswiri watitabisha, watikimwira, na watishurutisa utwana ngumu. 
DEU.26.7	Basi tilalamika ka Mola, Nlungu wa babu zetu, na Mola kasikira shauti yetu, na kawona mashaka kwetu, kazi zetu, na kutabishiwa kwetu. 
DEU.26.8	Na Mola katilavya Miswiri na nkono wanguvu na wakoloka, julu ya vitendo vyakopepesa pakulu, alama, pamoja na maajuza. 
DEU.26.9	Iye katijisa epa mahala-pa, na katipa eyi inti-yi, inti ngema futi na rutuba
DEU.26.10	Ona, sambi nija navyo visumo vya kwanza kuupa, vyakuwa uwe Mola kunipa.’ Basi muture novyo mbere ya Mola nlungu wenu, na mumwabudu. 
DEU.26.11	Na mufurahikire kwa piya meema Mola Mwenyezimungu wenu akupangani, umwe pamoja na jamaa zenu, uwe na waLawi pamoja na wayeni wari kati yenu umwe.
DEU.26.12	Pamusaka kwisa kurindira piya mafungu a kumi a vyakurya vya mwaka wa tatu, kuwa ndi mwaka wa mafungu a kumi, basi muwape waLawi, wayeni, wana wakwasiwa pamoja na manankweli, ipate makaya mwenu warye, wekute. 
DEU.26.13	Ikisa mwambe mbere ya Mola Mwenyezimungu wenu: ‘Nilavya nnyumba mwangu mafungu matakatifu. Visitoshe, niwampa novyo waLawi, wayeni, wana wakwasiwa, pamoja na manankweli, sawa-sawa na piya ámuri zako zaunishurutisanga. Saasire ámuri zako anta moja, wala nozo siriware. 
DEU.26.14	Sirire fungu ra kumi paníkitenda matanga, wala silavire kinu panja panitowire kuwa swafi, wala silavire kinu kuwapa wafwi. Nisikiriza shauti ya Mola Nlungu wangu. Sawa-sawa novyo kamba vyaanamurire, nankutenda. 
DEU.26.15	Wona tangu mekazi yako takatifu, mbinguni, na uwajanliye wanu wako, Iziraeli, na inti yautipere, kamba vyauwalapire wababa zetu, kuwa inti ngema futi na rutuba.’ ”
DEU.26.16	Musa akizidi kusowera javi: “Rero Mola Mwenyezimungu wenu kankutumiza kutimiza shuruti-zo na ngano-zo. Basi, more-moreni mutende ka myoyo yenu piya na ka roho zenu piya. 
DEU.26.17	Rero mwereza kuwa Mola ndi Nlungu wenu, na kuwa múkwenenda njira zake, mútula shuruti zake, ámuri zake, pamoja na ngano zake, na músikiriza shauti yake. 
DEU.26.18	Na rero Mola kereza kuwa muwa umati wake iye wanu maalumu, kamba vyakwambirangani, na kuwa muture piya ámuri zake. 
DEU.26.19	Kereza novyo kuwa akuja kukutulani muwe umati wakutukuziwa, wakwijiwikana, na wa kusifiwa, umati julu ya piya mataifa ombire. Na kereza kuwa muwe wanu takatifu ka Mola Mwenyezimungu wenu, kamba vyaakupangani tamaa.”
DEU.27.1	Musa pamoja na wakulungwa wa Iziraeli wawalazimisha wanu wa Iziraeli, wakamba: “Muture mmyoyo piya ezi ámuri-zi rero zaniri kukwamuruni. 
DEU.27.2	Suku yamusaka kuloka Yordani kuka inti Mola Mwenyezimungu wenu yaakupani, munyanyure mawe mamojawapo makulu-makulu, musirimire. 
DEU.27.3	Na julu yawo mwandike piya usemi wa eyi shariya-yi, pamúloka kuka inti Mola Mwenyezimungu wenu yaakupani, inti ngema futi na rutuba, kamba vyaalavire tamaa Mola, Nlungu wa wawa zenu. 
DEU.27.4	Bandi ya kuloka Yordani, mulamuse eya mawe-ya, vyaniri kukwamuruni rero. Mulamuse mumwango wa Ebali, na musirimire. 
DEU.27.5	Na eko mujenge uralu wa Mola Mwenyezimungu wenu, uralu wa mawe. Musitumire mawe akusinjiwa na combo kimojawapo, 
DEU.27.6	ila mujenge uralu ca Mola Mwenyezimungu wenu na mawe mazima. Julu ya nowo, mulavye kafara ka Mola Mwenyezimungu wenu. 
DEU.27.7	Mulavye kafara za salamu
DEU.27.8	Julu ya noya mawe-ya, mwandike piya usemi wa ámuri-zi, urembiwe sana-sana.”
DEU.27.9	Ikisa Musa pamoja na wakulungwa waLawi wawambira wanu wa Iziraeli piya javi: “Umwe waIziraeli, munyamare na musikirize! Rero muja kuwa wanu wa Mola Mwenyezimungu wenu. 
DEU.27.10	Kwa javyo, musikirize shauti ya Mola Mwenyezimungu wenu, julu ya kutimiza ámuri zake pamoja na shuruti zake zaniri kukwamuruni rero.”
DEU.27.11	Suku noyo Musa kalavya ámuri ka wanu, akamba: 
DEU.27.12	“Bandi ya kupita Yordani, eya ndi marikolo asáka kwikala julu ya Mwango wa Gerezimu ipate wawajanliye wanu: Simiyoni, Lawi, Yuda, Izaka, Yusufu, na Benjami. 
DEU.27.13	Na eya ndi marikolo asaka kwikala julu ya Mwango wa Ebali ipate wawalani: Rubeni, Gadi, Aseri, Zebuloni, Dani, pamoja na Nafutali. 
DEU.27.14	Na waLawi wakuja kulavya ushahidi ka wanu piya wa Iziraeli kwa shauti ulu, wakwamba:
DEU.27.15	‘Alaniwe mwananlume asáka kutenda umbo wa swanamu au wakusulusa cuma, na akitula mahala pakurifisa. Eyi kazi ya ufundi kamba-yi kinu ca bidã mbere ya Mola.’
DEU.27.15	Na wanu piya wákijibu, wakamba: ‘Aamina!’
DEU.27.16	‘Alaniwe ire asáka kunkejeli wawaye au mamaye.’
DEU.27.16	Na wanu piya wakamba: ‘Aamina!’
DEU.27.17	‘Alaniwe ire asáka kwenendesa omo za mpaka na jirani wako.’
DEU.27.17	Na wanu piya wakamba: ‘Aamina!’
DEU.27.18	‘Alaniwe ire asáka kuntesa kipofu kupita njira nyengine.’
DEU.27.18	Na wanu piya wakamba: ‘Aamina!’
DEU.27.19	‘Alaniwe ire asáka kuritwarira haki ya wayeni, ya wana wakwasiwa, au ya manankweli.’
DEU.27.19	Na wanu piya wakamba: ‘Aamina!’
DEU.27.20	‘Alaniwe ire asáka kulala na muka wa wawaye, kamana kankukeshefu malazi a wawa.’
DEU.27.20	Na wanu piya wakamba: ‘Aamina!’
DEU.27.21	‘Alaniwe ire asáka kulala na nyama mojawapo.’
DEU.27.21	Na wanu piya wakamba: ‘Aamina!’
DEU.27.22	‘Alaniwe ire asáka kulala na nlumbuwe, mwana wa wawaye au mwana wa mamaye.’
DEU.27.22	Na wanu piya wakamba: ‘Aamina!’
DEU.27.23	‘Alaniwe ire asáka kulala na nkwewe.’
DEU.27.23	Na wanu piya wakamba: ‘Aamina!’
DEU.27.24	‘Alaniwe ire asáka kunduru jirani wake pakiriziu.’
DEU.27.24	Na wanu piya wakamba: ‘Aamina!’
DEU.27.25	‘Alaniwe ire asáka kukubali kupewa karuze ipate amulaye munu bila ukosa.’
DEU.27.25	Na wanu piya wakamba: ‘Aamina!’
DEU.27.26	‘Alaniwe ire saasaka kwakikisha usemi wa eyi ámuri-yi julu ya kutimiza.’
DEU.27.26	Na wanu piya wakamba: ‘Aamina!’ ”
DEU.28.1	Nakisa Musa kaamba: “Umwe mukitwii shauti ya Mola Mwenyezimungu wenu na mukitimiza ka ukweli ámuri zaniri kukwambirani rero-zi, Mola Mwenyezimungu wenu ákutulani julu zaidi ya wanu piya wari mulumwengu-mu. 
DEU.28.2	Mukitwii shauti ya Mola Mwenyezimungu wenu, mújanliiwa pakulu pawenye:
DEU.28.3	Mújanliiwa nkaya mwenu, na mújanliiwa mmasamba mwenu.
DEU.28.4	Mújanliiwa na uwezo wakupongolana, múwapongola wana wengi wawenye,
DEU.28.4	múpata mavuno mengi awenye, múpata micamba mingi yawenye,
DEU.28.4	micamba ya ng'ombe zenu na ya makondoo wenu.
DEU.28.5	Víjanliiwa visapo vyenu vyamutaya vyakurya,
DEU.28.5	na zíjanliiwa gamela zenu zamukandira ufu.
DEU.28.6	Mújanliiwa pakulawa na pakwingira.
DEU.28.7	Maaduwi wenu wakukushambuliyani, Mola mbere yenu. Wálawirira njira mmoja, wátawanyikana wátuwirira njira saba. 
DEU.28.8	Mola ákwamuru kuwa mujanliiwe nvikuti mwamutula vyakurya vyenu, na ákujanliyani shuguli zenu piya. Akujanliyeni muinti Mola Mwenyezimungu wenu ákupani. 
DEU.28.9	Ikiwa mutwii ámuri za Mola Mwenyezimungu wenu na mukifuláta njira zake,Mola ákutulani kuwa wanu wake takatifu kamba vyaâlapire. 
DEU.28.10	Wanu piya wari mulumwengu wakwijiwa kuwa umwe mukwenenda kwa zina ra Mola, newo wakoopani. 
DEU.28.11	Mola ákupani neema pakulu: noyi inti yaâwalapire wababu zenu kuwapa-yi, múwapongola wana wengi wawenye, múpata micamba mingi yawenye na múpata mavuno mengi awenye. 
DEU.28.12	Mola ákufungurirani neema ari mbinguni akupeni, ányesa nvula nkaya kwa mirongo yake. Ákujanliyani kazi zenu piya. Visitoshe, múwakopesha wanu wa inti nyingi fala umwe amukopa. 
DEU.28.13	Mola ákutulani kuwa muwe wanu wakwanza wala amuwa wa mwinsho, múzidi kuka mbere wala amuludira nyuma. Iye ákutenderani javyo mukikubali ámuri za Mola Mwenyezimungu wenu zaniri kukwambirani-zi rero, na mukisikiríza more-more. 
DEU.28.14	Mola ákutenderani vinu vyema vire piya mukitowa kwasa kwa namuna mojawapo usemi wangu waniri kukwamuruni rero-wu, umwe musinase kufulata kutumikira milungu myengine.
DEU.28.15	Falakini kamba amutwii ire shauti ya Mola Mwenyezimungu wenu wala amusikiriza na amutimiza ámuri na shuruti zake zaniri kukwambirani rero, basi zúkupatani lana-zi piya:
DEU.28.16	Múlaniwa nkaya mwenu, na múlaniwa mmasamba mwenu.
DEU.28.17	Vílaniwa visapo vyenu vyamutaya vyakurya,
DEU.28.17	na zílaniwa gamela zenu zamukandira ufu.
DEU.28.18	Kulaniwa kupongolana kwenu,
DEU.28.18	pamoja na mavuno enu piya.
DEU.28.18	Kulaniwa kupongolana ka mifuwo yenu,
DEU.28.18	micamba ya ng'ombe zenu na makondoo enu.
DEU.28.19	Múlaniwa pakulawa na pakwingira.
DEU.28.20	Mola ákuperekerani balayi, mashaka na umani nkati ya shuguli zenu piya, mpaka mupotéya upesi kwa sababu ya ubaya wa vitendo vyenu konta mumwasa. 
DEU.28.21	Mola ákuperekerani maradi mabaya mpaka múpoteya piya-mwe kwa inti yamuka kumiliki-yo. 
DEU.28.22	Mola ákushambuliyani na ulwere wa dízika na homa, múvujuka pakulu. Kutowa ka nvula, na múpata mivunyo na nvumera. Eya mambo-ya piya akupatani mpaka mupotéya. 
DEU.28.23	Bingu ílulumala ikuwa kamba shaba sapana nvula, na ardhi ílulumala ikuwa kamba cuma sapana kuvuna. 
DEU.28.24	Mola átwala vunvu átenda kuwa nvula yenu. Vunvu-ro rikunya mbinguni mpaka múpoteya.
DEU.28.25	Mola ákutenzani kukidiriwa na maaduwi wenu. Umwe múwokira kwa njira moja, fala mutuwirira njira saba. Mukuwa kinu ca bidã mbere ya wanu piya wari mulumwengu-mu. 
DEU.28.26	Maiti enu akuwa cakurya ca marembo piya pamoja na wadudu, wala saalawirira munu wakuwawinga. 
DEU.28.27	Mola ákupani vijaraa vya mapote kamba vyaâwatendire wanu wa Miswiri, vijarãa, kuneniwa, pamoja na upere wakulwaza pakulu, malwere saapona. 
DEU.28.28	Mola ákucapani na nkwaju wakutenza wazimu, mukuwa vipofu, na zukupoteyani ankili. 
DEU.28.29	Umwe muta kwenenda mukipamapama nsana kamba vipofu pakisi wala amupata camusaka. Mukuwa wanu wakunyanganyiwa na kwiwiriwa daima, wala amumpata munu wakukwingirirani. 
DEU.28.30	Umwe múmpofya mwari, fala munu mwengine álala nawo. Umwe mújenga manyumba, fala amulala. Umwe múvyala miti ya visumo, fala amuyeza visumo-vyo. 
DEU.28.31	Ng'ombe zenu zísinjiwa kumaso-kumaso, fala amuja kuyeza anta kipande ca nyama. Múnyang'anyiwa maburu wenu kumaso-kumaso wala awaludisiwa. Makondoo wenu wápewa maaduwi wenu, na aawapo munu wakukwavyani. 
DEU.28.32	Wanenu waka kamba walume wáperekiwa ka wanu wengine kamba watwana, nomwe mukiwóna kutwa nzima mukiwarindíra kuludi, wala amuwa na nguvu yakutenda kinu. 
DEU.28.33	Wanubure wátwala mavuno amupatire na nguvu zenu, nomwe muta kulumbatiwa na kudulumiwa daima, 
DEU.28.34	mpaka kukupatani wazimu kwa mambo amusáka kuwona na maso enu javi. 
DEU.28.35	Mola ákushambuliyani, akupani ulwere wa malundi enu pamoja na maulu enu, ákutayani matende mabaya saakidirika kutibika, ákwenerani matende mwiri piya.
DEU.28.36	Mola ákutwalani umwe na nfalume wenu wamuntondore-yo, ákuperekani kairi kabila nyengine samwijiwa umwe wala wababu zenu. Eko múkuka kuwabudu milungu myengine ya miti na ya mawe. 
DEU.28.37	Umwe mukuja kuwa kinu cakofya, na wanu wakucemereriwa mbere ya wanu piya Mola kaasaka kukuperekani-ko.
DEU.28.38	Mútawanya mbeyu nyingi mmasamba, fala mukuja kuvuna aba, kwa sababu mazorombe wakuja kurya. 
DEU.28.39	Mukuja kuvyala uva na kurimira, fala amuja kunywa vinyu yawo wala kuvuna uva zawo, kamana wadudu piya wákapira. 
DEU.28.40	Mukuja kuwa nawo mizaituni piya inti yenu, fala amuja kutawaziwa na mafuta, konta mizaituni-yo ikuja kufwa. 
DEU.28.41	Mukuja kuwapongola wana walume na waka, fala awaja kuwa wenu, konta wapakiriwa wakuka kufungiwa. 
DEU.28.42	Mazorombe wakuja kurya piya miti pamoja na visumo vya muinti mwenu. 
DEU.28.43	Wayeni wari kati yenu wakuja kuwa julu kila mara, na umwe kila mara mukwisuka. 
DEU.28.44	Ewo wakuja kukukopeshani, ila umwe amuja kuwakopesha kinu ewo. Ewo wakuja kuwa kiswa, umwe mukuja kuwa nkira.
DEU.28.45	Piya ezi lana-zi zúkugwirirani umwe, na zikuja kukwenendani, na zikuja kukutawalani, mpaka mumarizike, konta amusikirize shauti ya Mola Mwenyezimungu wenu, kupata kutula ámuri zake pamoja na shuruti zake zaakwamuruni-zi. 
DEU.28.46	Eyo ikuja kuwa alama pamoja na maajuza a kubishana namwe pamoja na ujukulu wenu kwa milele.
DEU.28.47	Kwa kuwa amuntumike Mola Mwenyezimungu wenu kwa radi na wema wa moyo kwa vingi vyamuwa nawo, 
DEU.28.48	ndimana mukuja kuwatumika maaduwi wenu, Mola Mwenyezimungu wenu waasaka kuwapereka wabibishane namwe. Muwatumika na njala na nyotwa, kwa diki, na kwa kutowiwa piya. Na singo yenu, iye átula vyuma vyakuremera, mpaka akumarizikeni. 
DEU.28.49	Mola akuja kulamusa taifa mmoja ya baidi kukushambuliya, ra mwinsho wa ulumwengu, yakuwa kamba namwewe. Rikuwa taifa moja luga yawo samwijiwa, 
DEU.28.50	taifa yakofya kumaso, saija kuwenshimu wakulungwa, wala kwajibiwa na wasimana. 
DEU.28.51	Eyo ikuja kurya mifuwo ya nyama zenu na visumo vyenu vya muardhi mwenu, mpaka umwe múpoteziwa. Aija kukwasira anta tirigu wala vinyu, wala mafuta, wala mifuwo ya ng'ombe zenu wala makondoo wenu, mpaka wakushongezerani kufwa. 
DEU.28.52	Eyo ikuja kuzunguriza piya makaya enu, mpaka oke akagwe, kwa piya inti zenu, mingome mirefu na yakukomala noyo yamukitumaini-yo. Na piya makaya enu-yo kwa piya inti Mola Mwenyezimungu wenu yaakupani, eyo ikuja kukuzungurizani. 
DEU.28.53	Na kwa sababu ya kuzunguriziwa na ukakatima wa maaduwi wenu wasaka kukukinyani, mukuja kurya visumo vya damu yenu, nyama ya wanenu walume na waka yakuwa Mola Mwenyezimungu wenu yaakupani. 
DEU.28.54	Mwananlume wakwerevuka pakulu aaja kuwa na utungu wa kumpa cakurya nduye, anta muka wakumpenda, anta na mwana wa mwinsho asáka kuinshi. 
DEU.28.55	Kwa javyo, aaja kumpa anta mmojawapo nyama ya wanawe kurya, kwa sababu acipo cibakire. Evyo vikuja kukuna kwa sababu ya kuzunguriziwa na ukakatima wakuwa maaduwi piya makaya enu wakusalamurirani mashaka. 
DEU.28.56	Novyo, mwanamuka wakwishimika pakulu na wakupendiwa kati yenu, anta awe mwema vyaawa aaja kushubutu kutula mulu wake julu ya inti, iye aammonera utungu asimpe cakurya nlumake wakumpenda, mwanawe nlume, pamoja na mwanawe muka. 
DEU.28.57	Aawawonera utungu, aasaka kuwapa ipate warye nrumba wa mwana ulawire wa mmatumbo mwake, wala wanawe wesire kuwapongola. Aasaka kuwapa konta akuwa nkosofu wa piya, iye akuja kuwarya pakiriziu. Evyo vikuja kukuna kwa sababu ya kuzunguriziwa na ukakatima wakuwa maaduwi piya makaya enu wakusalamurirani mashaka.
DEU.28.58	Ezi shariya zandikiwe nkitabu-ci mupewa ipate mope eri zina ntukufu na rakofya, zina ra Mola Mwenyezimungu wenu. Mukitowa kufulata sana-sana piya usemi wa eyi shariya-yi, 
DEU.28.59	Mola akutadusani umwe pamoja na ujukulu wenu akuperekerani balayi yakofya, balayi ulu na kwa muda mwingi, pamoja na malwere akopesa na akurimba kupona. 
DEU.28.60	Ákuludisirani piya malwere a Miswiri, amukopanga-yo, na eyo akuja kukukolani umwe. 
DEU.28.61	Novyo, Mola ákujisirani piya maradi pamoja na piya balayi saayandikiwe nkitabu ca ezi shariya-zi mpaka mumarizike. 
DEU.28.62	Kwa sababu amusikirize shauti ya Mola Mwenyezimungu wenu, ingawa múkiwa wengi kamba nondwa za mbinguni kwa junudi, fala mukuja kubaki isabu aba futi. 
DEU.28.63	Na kamba Mola vyaakiwa nawo hamu namwe yakukutendani meema na kukwingipisani, novyo Mola ndi vyaaja kuwa nawo hamu ya kukuteketezani na kukupotezani. Mukuja kupokeriwa inti yamusaka kwingira kumiliki-yo.
DEU.28.64	Mola akuja kukutawanyani kati ya piya wanu, kulawa upande moja wa duniya mpaka upande mwengine. Eko mukuka kutumika milungu myengine ya miti na ya mawe, milungu samwijiwe umwe wala wawa zenu. 
DEU.28.65	Kati ya noya mataifa-ya, amupata pumuzi, wala mulu wenu auja kuluwata pansi kupumula, ila eko Mola ákupani wofi wa mmoyo, mufezeyiwa na roho zikuzizimani. 
DEU.28.66	Kukuwepo kutikina kuwa mainsha enu akuka mbere. Usiku na nsana amuja kukubali mainsha enu wanyewe. 
DEU.28.67	Subuu mukwamba: ‘He! Munu aniwonese ewu usiku-wu nani?’ Na usiku mukwamba: ‘He! Munu aniwonesa subuu-yi nani?’ Mukwamba javyo kwa sababu ya wofi usaka kuwepo mmyoyo mwenu na múwona na maso enu. 
DEU.28.68	Na Mola ákuludisirani Miswiri mmapaketi, njira yanukwambireni noyo: ‘Amushubutu kuwona tena’. Eko mukuka kuperekiwa kamba watwana na vitumisi ka maaduwi wenu, fala aaja kuwepo wakukuuzani.”
DEU.29.1	Eya ndi masemo a miyadi ya kupatana Mola yaâmwamurire Musa kuwa atende ka wanu wa Iziraeli inti ya Mowabu, kwasa miyadi yaatendire nawo Horebu.
DEU.29.2	Musa kawarifu piya wanu wa Iziraeli, akiwambira: “Muwona piya wakuwa, mbere yenu javi, Mola katenda inti ya Miswiri, ka Firyauna, piya watumisi wake maalumu, pamoja na piya inti yake. 
DEU.29.3	Maso enu wanyewe muwona kuyereriwa kukulu, alama, pamoja na maajuza makulu-makulu. 
DEU.29.4	Fala mpaka rero, Mola aakupereni moyo wakuwaza, wala maso a kuwona, wala masikiro a kusikira. 
DEU.29.5	Nukwenendesani nlanga myaka arubaini. Nguwo zenu azipapuke, wala tamango zenu azilulire. 
DEU.29.6	Amutafune nkate, wala amunywere vinyu wala kinywaji kikali, ipate mwijiwe kuwa omi niwa Mola Mwenyezimungu wenu. 
DEU.29.7	Na pamujire epa mahala-pa, Sihoni, nfalume wa Heshiboni, na Ogu, nfalume wa Bashani, watikarira kutishambuliya, fala ofwe tiwashinda. 
DEU.29.8	Titwala inti yawo, na tiwapa kuriti waRubeni, waGadi, pamoja na nusu rikolo ra Manase. 
DEU.29.9	Ndimana, muture usemi wa eyi miyadi-yi, na kutimiza ipate muke mbere kwa piya camutenda.
DEU.29.10	Piya-mwe rero muwa mbere ya Mola Mwenyezimungu wenu: viswa vilongorera kati ya marikolo, wakulungwa, wanu maalumu, pamoja na piya wanawalume wa Iziraeli, 
DEU.29.11	wasimana wenu, waka wenu, na wayeni wari nkati ya mangisha, kwanza ka ntema uni mpaka ka nteka maji. 
DEU.29.12	Muwa epa ipate mwingire nkati ya miyadi ya kupatana ya Mola Mwenyezimungu wenu, kilapo cakuwa Mola Mwenyezimungu wenu caatenda namwe rero. 
DEU.29.13	Átenda javyo ipate mwakikishe kuwa muwa wanu wake, na iye awe Nlungu wenu, kamba vyaakupereni tamaa, kamba vyaawalapire wababu zenu, Iburahima, Izaki, pamoja na Yankubu. 
DEU.29.14	Niwankutenda eyi miyadi-yi pamoja na kilapo cake siyo kwa umwe basi, 
DEU.29.15	fala niwankutenda novyo na piya wari pamoja nafwe rero, mbere ya Mola Mwenyezimungu wenu, na novyo na ware sawapo epa nofwe rero.
DEU.29.16	Umwe mukwijiwa namuna yatíkikalanga inti ya Miswiri, na namuna zatipitire kati-kati ya mataifa atikipita. 
DEU.29.17	Muwona kati yawo vinu vibaya vyawo: maswanamu awo a mbawo na a mawe, a parata pamoja na a oru. 
DEU.29.18	More-more kuwa kati yenu asiwepo nlume, wala mwanamuka, wala jamaa, wala rikolo rakuwa rero rinzungunuka Mola Mwenyezimungu wenu, na kuka kuwatumika milungu ya eya mataifa-ya. More-more kuwa kati yenu usiwepo nzipe wakupa visumo vya sumu na vya kuwawa, 
DEU.29.19	munu wakuwa, paasikira usemi wa eyi miyadi na kilapo-ci, alebela kujanliiwa julu yake mwanyewe, na kuwaza: ‘Níwa na usalama, ingawa nífulata ubishi wa moyo wangu.’ Akiwapo munu kamba-yo, wanu piya, wabaya na wema, wádanguriwa.
DEU.29.20	Mola aasaka kunswamii, ila ákimiwa ka nyongo na wivu julu ya nlume-yo. Piya lana zandikiwe mukitabu-ci zíngwirira iye, na Mola áfuta zina rake sini ya binguni. 
DEU.29.21	Munu-yo Mola akuja kuntula pambari kati ya piya marikolo a Iziraeli ipate angabizi balayi, sawa-sawa na lana za miyadi zaandikiwe nKitabu ca Shariya-yi. 
DEU.29.22	Vizazi vya mbere, wanenu wasáka kulamuka bandi yenu, pamoja na wayeni wasáka kuja wa inti zamida, wakuja kuwona balayi ya noyo inti-yo pamoja na malwere awo Mola asaka kunkimwisa. 
DEU.29.23	Wáwona piya inti yenu iri makala a moto na munyu, aija kuvyariwa wala acija kuruweriwa kinu. Aipo namuna yakuwa minyani mimojiwapo ikula. Ikuja kuwa kamba kudanguriwa ka Sodoma na Gomora, ya Adamu pamoja na ya Zeboyimu, yakuwa Mola kadangula kwa sababu ya nyongo yake na kukimiwa kwake. 
DEU.29.24	Wakati-wo, piya mataifa akuja kudairi: ‘Sababuni Mola katenda javi eyi inti-yi? Intenza nyongo ulu kamba-yi mwaja?’ 
DEU.29.25	Basi wanu wakuja kwamba: ‘Ndi konta watipuka miyadi ya Mola, Nlungu wa wawa zawo, miyadi itendeke pawalawire inti ya Miswiri. 
DEU.29.26	Ewo woka kutumika milungu myengine, wasujudi mbere yawo, milungu saijiwanikana, milungu Mola saawapere. 
DEU.29.27	Kwa javyo, nyongo wa Mola ikorera muinti-yi, ije nawo lana piya zandikiwe mukitabu-ci. 
DEU.29.28	Mola kawalavya muinti yawo na nyongo, kukimiwa, na kukafilika pakulu, kawapereka inti nyengine kawari kuwoneka rero.’ ”
DEU.29.29	Musa akamba novyo: “Vinu vyakufisiwa mwanyewe ndi Mola Mwenyezimungu wetu, falakini viwoneka-vyo vyetu ofwe, pamoja na wanetu mpaka daima, ipate titimize piya usemi wa eyi shariya-yi.”
DEU.30.1	Musa akizidi kusema: “Mbere mupata kujanliiwa au lana vyanûkwambireni umwe-po. Paisaka kukuna, na muinti piya Mola Mwenyezimungu wenu akutuwisirani, evyo múkumbukira, 
DEU.30.2	mukiludira ka Mola Mwenyezimungu wenu, kwa myoyo yenu piya na roho zenu piya, umwe pamoja na wanenu, mukitwii shauti yake kuhusu piya vyaniri kukwambirani rero, 
DEU.30.3	basi Mola Mwenyezimungu wenu ákuja kukuwonerani utungu na kukuludisirani meema enu. Iye ákuludisani tena inti piya Mola Mwenyezimungu wenu yaakutuwiseni. 
DEU.30.4	Anta paiwa mutuwisíriwa inti baidi-baidi za ulumwengu, Mola Mwenyezimungu wenu noko ákuludisani, na kukúkusanyani upya. 
DEU.30.5	Mola Mwenyezimungu wenu ákufikisani tena inti yawâkikalanga babu zenu, ipate mumiliki noko. Neye ákujanliyani pakulu na mukuwa wengi kuwapunda babu zenu.
DEU.30.6	Visitoshe, Mola Mwenyezimungu wenu ápindula nfululu myoyo yenu pamoja na ya wajukulu wenu, ipate mumpende Mola Mwenyezimungu wenu ka myoyo yenu piya na roho zenu piya. Kwa javyo múpata mainsha. 
DEU.30.7	Mola Mwenyezimungu wenu átenda lana piya ziwapate maaduwi wenu na wenye kukulumbatani. 
DEU.30.8	Umwe múntwii tena Mola wenu, na mútimíza ámuri zake piya zaniri kukwambirani rero. 
DEU.30.9	Mola Mwenyezimungu wenu ákwisusirani neema pakulu, kwa kila camutenda conse, múwapongola wana wengi, mukuwa na mifuwo mingi yawenye, na múruwerya vyakurya vingi vyawenye. Kamana Mola akúja kwajibiwa namwe tena vyaákujanliyeni kamba vyaâwatendire babu zenu. 
DEU.30.10	Iye átenda javyo pamuntwii Mola Mwenyezimungu wenu na kufulata ámuri na shuruti zake zandikíwe nkitabu ca shariya-zi, pamuludira tena ka Mola Mwenyezimungu wenu ka myoyo yenu piya na roho zenu piya.
DEU.30.11	Kamana ámuri zaniri kukulazimishani rero-zi azirigariga pakulu wala aziri baidi yenu. 
DEU.30.12	Aziri binguni, ka kuwa múlongopera kuwa ‘Asáka kukwera nani kwa ajili yetu, kutwala, kuja nawo kwetu, ipate tisikirize na tifulate?’ 
DEU.30.13	Wala aziri inti nyengine ya bahari, pakuwa múlongopera kuwa ‘Eko oka kuloka bahari kutwala nani, ofwe tije tisikirize na tifulate?’ 
DEU.30.14	Sivyo-javyo! Ewu usemi wa ámuri uwa karibu yenu pakulu, awa nkanywa mwenu na mmyoyo mwenu ipate mukidiri kutimiza.
DEU.30.15	Onani! Rero nukupani mbere yenu mainsha na neema, au infwa na ubaya. 
DEU.30.16	Mukitwii ámuri za Mwenyezimungu zaniri kukwambirani-zi rero, julu ya kumpenda Mola Mwenyezimungu wenu, kufulata njira zake, kutimiza ámuri, shuruti na ngano zake piya, ka ukweli mukuwa na mainsha na mukongezeka mukuwa wengi. Mola Mwenyezimungu wenu ákujanliyani inti yamuka kwingira kumiliki-yo. 
DEU.30.17	Falakini myoyo yenu ikizungunuka, mukikatala kusikiriza, mukirasirira kwambudu milungu myengine na kutumikira, 
DEU.30.18	nankukwerezani rero kuwa kweli-kwelini múkwangamiya. Amwinshi suku nyingi muinti yamuka kuloka muto wa Yordani kumiliki-yo. 
DEU.30.19	Rero-vi nikwita bingu na duniya viwe mashahidi kumaso kwenu ya kamba nukupani mutondore kati ya mainsha na infwa, kati ya kujanliiwa na lana. Basi tondolani mainsha ipate umwe na ujukulu wenu muinshi. 
DEU.30.20	Mumpende Mola Mwenyezimungu wenu, mutwii shauti yake, na mulungane naye, kamana iye ndi asukúre mainsha enu, múpata mainsha marefu, na mukwikala inti yaâlapire Mola wenu mbere ya babu zenu Iburahima, Izaki na Yankubu, kuwapa.”
DEU.31.1	Ikisa Musa akamba ewu usemi-wu ka wanu piya wa Iziraeli, 
DEU.31.2	akamba: “Rero niwankutimiza myaka miya na ishirini, na sambi sijuzi kukulongozani. Mola kanambira: ‘Usiloke Yordani.’ 
DEU.31.3	Mola Mwenyezimungu wenu ndi asaka kupita mbere yenu. Iye akuja kufuja eya mataifa ari mbere yako-ya, ipate mumiliki inti zawo. Yoshwa ápita mbere yenu, sawa-sawa vyaambire Mola. 
DEU.31.4	Mola akuja kuwatenda kamba vyaantendire Sihoni pamoja na Ogu, wafalume wa Amori, na inti zawo paawolaye. 
DEU.31.5	Na eya mataifa-ya Mola ákukugabizini, na umwe mwenendese sawa-sawa na piya ámuri zanukwamuruni. 
DEU.31.6	Muririmbise na muwe na nguvu. Musimope wala musishange mbere yawo kamana ndi Mola, Nlungu wenu, ari kuka pamoja namwe. Aakwasani, wala aakutanukani.”
DEU.31.7	Ikisa Musa kamwita Yoshwa, na mbere ya piya wanu wa Iziraeli, akimwambira: “Ririmbise na uwé na nguvu, kamana ukwingira na ewa wanu-wa inti Mola yaawalapise wawazo kuwa awapa, na uwe uwaritisa. 
DEU.31.8	Mola ndi asaka kulongorera mbere yako. Iye akuwa nawe, akwasa wala akutanuka. Usimope wala usishange.”
DEU.31.9	Musa kandika eyi shariya-yi, kawagabizi walongozi wa dini, wana wa Lawi, wakisukulanga Ema ya Miyadi ya Mola, pamoja na piya wakulungwa wa Iziraeli. 
DEU.31.10	Kawamuru Musa: “Mwinsho wa kila myaka saba, ikifika suku maalumu mwaka paikiswamiiwa mikopo
DEU.31.11	pawasaka kuja piya wanu wa Iziraeli kurolota mbere ya Mola Mwenyezimungu wenu mahala iye paasaka kutondola, mufyome eyi ámuri-yi mbere ya piya waIziraeli ipate wasikire. 
DEU.31.12	Muwajumanise wanu (walume, wanawaka, wasimana, na wayeni wasáka kuwepo mmakaya mwenu), ipate wasikire, warifunde kumopa Mola, Nlungu wenu, na mutunze sana-sana piya usemi wa eyi ámuri-yi. 
DEU.31.13	Wanawo, sawejiwa, wasikire na warifunde kumopa Mola Mwenyezimungu wenu, suku piya zamusaka kuinshi muinti yamusaka kuloka Yordani mumiliki.”
DEU.31.14	Mola kamwambira Musa: “Ona, iwa karibu suku yako yakufwa. Umwite Yoshwa, na umolote mbere ya Ema ya Kusimanana, ipate omi nukupe kazi maalumu na uwezo maalumu.” Javi Yoshwa na Musa wakuka wakirolota muEma ya Kusimanana. 
DEU.31.15	Na Mola akilawirira muEma nkati ya ribwi ra wingu, akimira panryango wa Ema-yo.
DEU.31.16	Mola kamwambira Musa javi: “Ona, suku karibu ukuka ka wawazo. Wakati-wo, ewa wanu-wa walamuka, wakuja kukola dambi na milungu ya baidi inti yauka kwingira. Ewo wakuja kunasa, na wakuja kufuja miyadi yangu yanitendire newo. 
DEU.31.17	Noyo suku-yo, nyongo yangu ikuja kuwakorerera ewo, na omi nikuja kuwatipuka, na kwawo ewo nikuja kurifisa uso wangu, newo wápanyanguriwa. Mabaya mengi na tafauti wakada-wakada vikuja kuwakuna. Kwa javyo, noyo suku-yo wasaka kwamba: ‘Noyo mabaya-yo tipatira kwa kutowa kuwepo Nlungu kati yetu, sinovyo?’ 
DEU.31.18	Na noyo suku-yo nikuja kufisa nfululu uso wangu, kwa piya mabaya atendéka, kwa kuwatwala milungu myengine.
DEU.31.19	Basi, andika eyi nyimbo-yi, na uwafunde waIziraeli. Wature nkanywa mwawo, ipate eyi nyimbo-yi ije inifãi kamba ushahidi wangu julu ya wana wa Iziraeli. 
DEU.31.20	Kamana, paniwengiza ewa wanu-wa inti ya kujanliiwa na rutuba (inti yakuwa niwalapira wawa zawo kuwapa), na pawârya, wakikuta na wakinenepa, wakuja kuzungunuka ka milungu myengine na wawatumika, nomi wanikejeli na miyadi yangu wáfuja. 
DEU.31.21	Na pawapata balayi nyingi na tafauti, eyi nyimbo-yi ikuja kulavya ushahidi julu yawo, kamana aija kuriwariwa na ujukulu wawo. Kamana anta rero, nukwijiwa cawalandanisa saninamba kuwengiza inti yakuwa niwalapira kuwapa.” 
DEU.31.22	Basi, Musa kandika eyi nyimbo-yi noire suku ire, na akiwafunda wana wa Iziraeli.
DEU.31.23	Mola kamwamuru Yoshwa, mwana wa Nuni, akimwambira: “Ririnbise na uwé na nguvu, kamana ukuja kuwengiza wana wa Iziraeli inti yakuwa niwalapira kuwapa. Na omi níkuwa nowe.”
DEU.31.24	Musa pesire kwandika mpaka mwinsho piya usemi wa eyi ámuri-yi nkitabu, 
DEU.31.25	Musa kawamuru waLawi wakisukulanga Kashoti ya Miyadi ya Mola, kawambira javi: 
DEU.31.26	“Mutware eci kitabu ca ámuri-ci, na muture upande wa Kashoti ya Miyadi ya Mola Mwenyezimungu wenu, ipate iwe ushahidi kwenu umwe. 
DEU.31.27	Kamana nukwijiwa ubishi wenu pamoja na vyamutumika. Onani, anta rero paniwa pamoja nomwe, mukiwa wabishi ka Mola. Amuzidi pakulu bandi ya kufwa kwangu! 
DEU.31.28	Mujumulane nomi piya wakulungwa wa marikolo enu, pamoja na wanu wenu maalumu, ipate niwambire ewu usemi-wu wakisikira javi, na nilavye julu yawo bingu na ardhi kuwa mashahidi. 
DEU.31.29	Kamana nukwijiwa kuwa bandi ya kufwa kwangu, kweli-kwelini mukuja kufazaika, mukwasa njira ya niri kukwamuruni. Na suku za mbere, ubaya ukuja kukupatani, konta mútenda vibaya mbere ya Mola. Kwa javyo, músalamula nyongo kwa kazi ya makono enu.”
DEU.31.30	Ikisa Musa kereza usemi wa eyi nyimbo-yi
DEU.32.1	“He bingu, tengani masikiro, nisowere,
DEU.32.1	masemo a nkanywa mwangu, ardhi isikire.
DEU.32.2	Kufunda kwangu kuwe kamba nvula,
DEU.32.2	masemo angu akuja kufuta kamba mmande,
DEU.32.2	kamba nvula vyaibibilisa minyani mipya,
DEU.32.2	kamba nsisinya julu ya nnyevu.
DEU.32.3	Kamana nítukuza zina ra Mola,
DEU.32.3	nomwe, tengezani ukulu wa Nlungu wetu!
DEU.32.4	Mola ndi Riwe, kazi zake kamilifu,
DEU.32.4	kamana njira zake piya za shariya.
DEU.32.4	Nlungu wa kauli bila kosa,
DEU.32.4	iye mwenyé shariya na koloka.
DEU.32.5	Fala mukola dambi kwake iye.
DEU.32.5	Kwa sababu ya kosa renu,
DEU.32.5	amuwa wanawe tena,
DEU.32.5	muwa wanu wabaya na walongo.
DEU.32.6	Javyo ndi vyamunripa Mola,
DEU.32.6	umwe muwa wanu samuna ankili na wajinga?
DEU.32.6	Siwawa yenu akumbireni?
DEU.32.6	Iye ndi akutendireni,
DEU.32.6	mukilawirira kuwa kabila.
DEU.32.7	Kumbukirani suku za mida,
DEU.32.7	muwaze kuhusu myaka ya vizazi vingi.
DEU.32.7	Wadairini wawa zenu, newo wákufundani,
DEU.32.7	wakulungwa wenu, newo wákwambirani.
DEU.32.8	Mwenyé Nkulu paákitonga irati za kabila,
DEU.32.8	paákiwawanya wanadamu,
DEU.32.8	katula mipaka ya wanu,
DEU.32.8	sawa-sawa na wana wa Iziraeli.
DEU.32.9	Fala fungu ra Mola ndi wanu wake,
DEU.32.9	Yankubu ndi fungu rake.
DEU.32.10	Wanu wa Iziraeli, Mola kakusinganani
DEU.32.10	pamukipayapaya inti ya langa,
DEU.32.10	nundu moja yakwijala mepo ya nguvu.
DEU.32.10	Kakuzungurizani, na kakusungani
DEU.32.10	kamba vyazisunga ope za riso.
DEU.32.11	Mola ndi kamba namwewe akisunga kitundu cake,
DEU.32.11	kuwakengera wanawe.
DEU.32.11	Daima kawa tayari kukunjula mbawa zake,
DEU.32.11	na kuwalokota wanu wake wakigwa.
DEU.32.12	Mola tu basi ndi vyakulongozani,
DEU.32.12	amuwere nawo nlungu wakutikinisa.
DEU.32.13	Mola kawasa wanu wake kuwa wazowerere mmyango,
DEU.32.13	newo warya vyakurya vya nnundu,
DEU.32.13	kawapa ansali ya nyuki za mmajonga
DEU.32.13	na mmizaituni vikilawa muardhi yakwijala mmawe,
DEU.32.14	maziwa a ng'ombe, na maziwa a kondoo
DEU.32.14	pamoja na mafuta a makondoo,
DEU.32.14	mbuzi wakirisunga Bashani pamoja na ya mirumbi,
DEU.32.14	na tirigu ya matondola.
DEU.32.14	Munywa damu ya uva,
DEU.32.14	pamoja na vinyu kamili.
DEU.32.15	Fala umwe waIziraeli
DEU.32.15	Munenepa, murewa, murifinika banya,
DEU.32.15	ikisa mumwasa Mola akumbireni,
DEU.32.15	na mufezeyi Riwe rakukuvushani.
DEU.32.16	Na milungu saijiwikana munsalamula wivu;
DEU.32.16	na ubaya, munfazaisa.
DEU.32.17	Mutendera kafara maswanamu sairi milungu,
DEU.32.17	ka milungu sawanzire kwijiwa,
DEU.32.17	milungu mipya yakuja sambi,
DEU.32.17	milungu síyo wawa zenu sawejiwe.
DEU.32.18	Amukumbukire Riwe rakukukengerani,
DEU.32.18	munriwala Nlungu akumbireni.
DEU.32.19	Eci Mola kawona na kakafilika,
DEU.32.19	kwa kusalamula nyongo ya wanawe.
DEU.32.20	Akamba: ‘Níwafisa uso wangu,
DEU.32.20	nikuja kuwona mwinsho wawo.
DEU.32.20	Kamana ewo kizazi kibaya,
DEU.32.20	wana sawana kauli.
DEU.32.21	Na kinu saciri nlungu, wanisalamula wivu,
DEU.32.21	wanisalamurira nyongo na maswanamu awo.
DEU.32.21	Ndimana níwasalamula na wivu na ware sawari umati,
DEU.32.21	na kabila yakubanga níwalamusa nyongo.
DEU.32.22	Kamana moto moja ukorera na nyongo yangu,
DEU.32.22	ukóca mpaka pansi ya Kuzimu,
DEU.32.22	ikurya ardhi pamoja na visumo vyawo,
DEU.32.22	ukóca novyo kayanzire myango.
DEU.32.23	Julu yenu nukugwisirani kudura,
DEU.32.23	na masonga angu níkumarizani.
DEU.32.24	Múkuriwa na njala,
DEU.32.24	múpanyanguriwa na balayi
DEU.32.24	pamoja na ulwere wakofya.
DEU.32.24	Níkuperekerani rino ra wadudu
DEU.32.24	na sumu ya manyoka a kurikweta pansi.
DEU.32.25	Panja mútuwisiwa na upanga,
DEU.32.25	nnyumba múkufwa na wofi,
DEU.32.25	vikuna kwa nnemba na mwari wa bikira,
DEU.32.25	novyo kisimana wakujiji na walume wakulu.
DEU.32.26	Nikisaka kwamba: “Nukutawanyani-tawanyangani,
DEU.32.26	nukunyamazani fikira zenu kati ya wanu.”
DEU.32.27	Fala nikopereza kuridãi ka maaduwi wenu.
DEU.32.27	Sisaka maaduwi wenu kwereriwa caputu, wakamba:
DEU.32.27	“Nkono wetu útema,
DEU.32.27	Mola siyatendire piya-vi.” ’
DEU.32.28	Kamana umwe muwa kabila saina ankili,
DEU.32.28	kati yenu akupo kusikizana.
DEU.32.29	Kamba umwe mukiwa wejiwifu, nanga mwereriwa evi,
DEU.32.29	nanga muwona mwinsho yenu.
DEU.32.30	Munu mmoja vyaawatuwisa wanu alufu namunani?
DEU.32.30	Wanu wawiri wanu alufu kumi wawatuwisa mwaja?
DEU.32.30	Sikuwa Riwe renu rukutipukani?
DEU.32.30	na Mola sikuwa kakuperekani?
DEU.32.31	Kamana riwe rawo siro kamba Riwe retu,
DEU.32.31	maaduwi wetu yeka yawo.
DEU.32.32	Kamana masamba awo a uva ndi a Sodoma,
DEU.32.32	álawa mmasamba a Gomora.
DEU.32.32	Uva zawo zijala sumu
DEU.32.32	ramu zawo za uva ziwawa.
DEU.32.33	Vinyu yawo iwa sumu ya nyoka,
DEU.32.33	sumu yakofya ya miraba.
DEU.32.34	Mola akamba: ‘Vyaapanga kuwatenda waIziraeli na maaduwi wawo,
DEU.32.34	niritula kwangu omi mwanyewe,
DEU.32.34	nankusunga kamba niturire kinu ca faida kimojawapo.’
DEU.32.35	Kiswaswi na maripo viwa kwangu omi,
DEU.32.35	pawatereneka maulu awo
DEU.32.35	kamana suku ya balayi yawo iwa karibu,
DEU.32.35	kudanguriwa kwawo kufika gafula.
DEU.32.36	Kamana Mola áwalamula shariya wanu wake,
DEU.32.36	akuja kuwa na hamu ya watumisi wake,
DEU.32.36	paawona kuwa nguvu zawo ziwesira,
DEU.32.36	aapo munu, ntwana wala nlungwana.
DEU.32.37	Basi akuja kwamba: ‘Milungu yawo iwa ndepi?
DEU.32.37	Riwe rawakitumaini-ro riwa ndepi?
DEU.32.38	Milungu ikiryanga mafuta ya kafara zawo,
DEU.32.38	na wakinywanga vinyu ya swadaka zawo, iwa ndepi?
DEU.32.38	Walamukire wakusaidiyeni,
DEU.32.38	wakupeni mahala penu pakurifisa!
DEU.32.39	Wonani kuwa omi tu basi ndi Nlungu
DEU.32.39	aapo Nlungu mwengine sairi omi.
DEU.32.39	Omi níkuulaya, na níludisira mainsha;
DEU.32.39	omi nílumiza, na nomi níponesa,
DEU.32.39	na aapo wakunikataza canisaka kutenda.
DEU.32.40	Kamana nílamusa makono binguni, nílapira:
DEU.32.40	“Kamba ka ukweli niwa Nlungu hai.”
DEU.32.41	Omi ninola na kusuwa upanga wangu,
DEU.32.41	nikolosa nkono wangu nitende shariya.
DEU.32.41	Níwaripirira maaduwi wangu,
DEU.32.41	nikuja kutenda kiswaswi wari kuniina.
DEU.32.42	Masonga angu akuja kusulula damu yawo,
DEU.32.42	upanga wangu útosheka piya wabishána nomi.
DEU.32.42	Níwolaya wanu wakukoriwa kuvita piya,
DEU.32.42	nísinja viswa vya maaduwi vyakuluvala nywiri.’ ”
DEU.32.43	Musa kazidi kusowera javi:
DEU.32.43	“Umwe wa binguni, furahini
DEU.32.43	pamoja na wanu wa Mola,
DEU.32.43	nomwe milungu piya, sujudini
DEU.32.43	mbere ya Mola.
DEU.32.43	Kamana ariripira damu ya wanu wawo,
DEU.32.43	maaduwi wake wanlumbata.
DEU.32.43	Áwatubisa wenye kuwena,
DEU.32.43	na áswafi inti ya wanu wake.”
DEU.32.44	Musa akija, aperekiwe na Yoshwa mwana wa Nuni, na kereza piya usemi wa eyi nyimbo-yi ka wanu wa Iziraeli.
DEU.32.45	Musa, pesire kuwereza piya wanu wa Iziraeli ewu usemi-wu piya, 
DEU.32.46	akiwambira: “Muture mmyoyo mwenu piya usemi-wu waniri kukwerezani rero-wu, ipate muwereze wanenu, ewo watunze kutimiza piya usemi wa shariya-zi piya. 
DEU.32.47	Kamana eco kwenu umwe siyo kazi ya bure, ila ndi mainsha enu. Julu ya kutimiza usemi-wu, mukwengeza suku zenu muinti-mu yakuwa mukiloka Yordani mumiliki.”
DEU.32.48	Noyo suku-yo Mola kamwambira Musa javi: 
DEU.32.49	“Kwera mwango wa Abarimu, pakwitiwa Mwango wa Nebo, uri inti ya Mowabu, mbere ya Yeriko. Ukanang'anize inti ya Kanaa yanisaka kuwapa waIziraeli kuwa yawo. 
DEU.32.50	Ukuja kufwa kumwango wauka kukwera-wo, na ukukisiwa ka wanu wako, sawa-sawa kamba Aruna nduyo vyaafwire kumwango wa Hori, akitwariwa akukisiwa ka wanu wake. 
DEU.32.51	Piya-vyo vikuna konta wo-wawiri-mwe, pamúkiwa mbere ya wanu wa Iziraeli pamaji a Meriba inti ya Kadeshi kulanga ra Sini, amusakire kunamini. Amuntukuze takatifu wangu kumaso ka waIziraeli. 
DEU.32.52	Basi sambi, ingawa inti yaniwápa waIziraeli-yo úwonera baidi, fala aúfika.”
DEU.33.1	Eku ndi kujanliiwa ka Musa, munu wa Mwenyezimungu, paawajanliye waIziraeli kábula ya kufwa. 
DEU.33.2	Iye kamba:
DEU.33.2	“Mola kaja kulawa Sinayi,
DEU.33.2	kalawirira kamba vyakuca kumwango wa Seiri,
DEU.33.2	kamwarika mwango wa Parani,
DEU.33.2	kalawa mahala pawakiwa matakatifu alufu ka maalufu,
DEU.33.2	nkono wake nriro kawa nawo moto.
DEU.33.3	Kweli-kwelini, kawapenda wanu wake,
DEU.33.3	piya watakatifu wake kawakengera mmakono mwake.
DEU.33.3	Ndimana, wafulata ámuri yako,
DEU.33.3	wapokerera ngano zako.
DEU.33.4	Musa katinukurira Shariya,
DEU.33.4	irati ya nkusanyiko wa Yankubu.
DEU.33.5	Basi, Mola kalawirira kuwa nfalume wa Iziraeli
DEU.33.5	pawasimanana maamiri wa wanu,
DEU.33.5	na marikolo a Iziraeli piya pamoja.
DEU.33.6	Ainshi Rubeni, asifwe,
DEU.33.6	fala wanu wake wawe aba.”
DEU.33.7	Evi ndi vyaambire Musa kuhusu Yuda:
DEU.33.7	“Yarabi Mola, sikira shauti ya Yuda.
DEU.33.7	Untaye nkati ya kundi ra wanu wake.
DEU.33.7	Na makono ako, umwavye,
DEU.33.7	unsaidiye paabishana na maaduwi wake.”
DEU.33.8	Kuhusu Lawi, Musa kaamba:
DEU.33.8	“Mpe Lawi tumimu
DEU.33.8	urimu wako mpe ntakatifu wako,
DEU.33.8	ire waumwakikishe inti ya Masa,
DEU.33.8	wautendire naye vita kumaji a Meriba.
DEU.33.9	Kuhusu wawaye na mamaye, Lawi akamba javi:
DEU.33.9	‘Tangu sinakuwonani.’
DEU.33.9	Aawejiwe wanduze,
DEU.33.9	wala awapendire wanawe,
DEU.33.9	fala waLawi watula usemi wako,
DEU.33.9	na watunza miyadi yako.
DEU.33.10	Ewo wánfunda Yankubu ngano zako,
DEU.33.10	wánfunda Iziraeli ámuri zako.
DEU.33.10	Wátaya lubani mbere yako,
DEU.33.10	na kafara yakociwa pauralu pako.
DEU.33.11	Yarabi Mola, njanliye uwezo wake,
DEU.33.11	upokerere kazi ya makono ake.
DEU.33.11	Viuno vya walamuka kubishana naye,
DEU.33.11	walumize ware wankimwisa, wasilamuke tena.”
DEU.33.12	Kuhusu Benjami, Musa kaamba javi:
DEU.33.12	“Apendiwa na Mola, iye anrimbisa.
DEU.33.12	Kutwa nzima Nlungu nkulu ansunga,
DEU.33.12	apumuzika mmakono mwake.
DEU.33.13	Kuhusu Yusufu, Musa kaamba javi:
DEU.33.13	Kujanliya ka Mola kuwe muinti mwake,
DEU.33.13	na mmande wakwisuka mbinguni,
DEU.33.13	pamoja na maji a kwica, 
DEU.33.14	na visumo vyakutokotesiwa na juwa,
DEU.33.14	na vinu vya mavuno meema vya mirongo,
DEU.33.15	na vinu bora vya myango ya mida,
DEU.33.15	na vinu vyema vya mungulu za milele;
DEU.33.16	na vinu vyema-vyema vya ardhi na ukulu wake,
DEU.33.16	na fadili ya ire ekala pafukutu.
DEU.33.16	Piya visukire pakiswa pa Yusufu,
DEU.33.16	julu ya kiswa ca nfalume kati ya wanduze.
DEU.33.17	Kawa kamba ng'ombe ntanzi kupongoriwa,
DEU.33.17	kanawo namuna ya kifalume,
DEU.33.17	manyanga ake awa kamba nyati.
DEU.33.17	Na manyanga-yo ámenya mataifa,
DEU.33.17	ámenya piya, mpaka kaisirize inti.
DEU.33.17	Ewo ndi waEfraimu alufu ka maalufu,
DEU.33.17	ndi alufu ka maalufu wa Manase.”
DEU.33.18	Kuhusu Zebuloni Musa akamba javi:
DEU.33.18	“Zebuloni, furahi na safari zako,
DEU.33.18	na uwe, Isakari, tenda radi muema zako.
DEU.33.19	Wakuja kuwarifu wanu kumwango kwawo,
DEU.33.19	eko, mukuka kulavya kafara za shariya.
DEU.33.19	Kamana wápata vingi vya mbahari,
DEU.33.19	na mali a siiri awa pansi.”
DEU.33.20	Kuhusu Gadi Musa akamba javi:
DEU.33.20	“Ajanliiwe ire ansulúsa Gadi!
DEU.33.20	Gadi akwikala kamba simba muka,
DEU.33.20	apanyangula nkono pamoja na kiswa.
DEU.33.21	Katengeza inti yake ngema noyo,
DEU.33.21	eko kafisiwa mafungu a nkulungwa.
DEU.33.21	Kapita kisurudadu mbere ya wanu,
DEU.33.21	na Iziraeli, katenda shariya ya Mola,
DEU.33.21	kulamula kwake kaalamure Iziraeli.”
DEU.33.22	Kuhusu Dani Musa akamba javi:
DEU.33.22	“Dani kawa kamba simba ntoto,
DEU.33.22	akuja kutupa Bashani.”
DEU.33.23	Kuhusu Naftali Musa akamba javi:
DEU.33.23	“Uwe Naftali, kwikuta vyema,
DEU.33.23	kakujanliya pakulu Mola,
DEU.33.23	tanda na upande wa maswera-juwa wako.”
DEU.33.24	Kuhusu Aseri Musa akamba javi:
DEU.33.24	“Wajanliiwe pakulu kati ya wana ndi Aseri!
DEU.33.24	Ajibise ka wanduze,
DEU.33.24	wose mulu awo na mafuta.
DEU.33.25	Kukengeriwa kwako ndi ka cuma pamoja na ka shaba,
DEU.33.25	suku zako piya, sawa-sawa nguvu yako.
DEU.33.26	Uwe Jezurumu,
DEU.33.26	aapo mwengine wakulandana Mwenyezimungu,
DEU.33.26	apíta julu ya binguni akusaidiye,
DEU.33.26	wakwenénda mmawingu a baidi na ukulu wake.
DEU.33.27	Mwenyezimungu wa milele ndi mekazi ako,
DEU.33.27	makono a milele ari sini yako.
DEU.33.27	Iye kantuwisa aduwi mbere yako,
DEU.33.27	akamba: ‘Wapoteze.’
DEU.33.28	Basi sambi, Iziraeli akwikala salama,
DEU.33.28	Yankubu áinshi yeka yake
DEU.33.28	inti ya tirigu na vinyu,
DEU.33.28	mahala mmawingu mwakwenera mmande.
DEU.33.29	Hee Iziraeli, heri kwako uwe!
DEU.33.29	Nani aringana nawe,
DEU.33.29	umati wakuvushiwa na Mola?
DEU.33.29	Iye ndi kinga rakukwangupira,
DEU.33.29	upanga wa kushinda kwako.
DEU.33.29	Maaduwi wako wakusikiriza,
DEU.33.29	ukuja kuluwata mahala pawo bora.”
DEU.34.1	Ikisa Musa akilawa sini ya Mowabu ire, akuka Mwango wa Nebu, akikwera julu ya Mwango wa Pishiga, mbere ya Yeriko. Nopo Mola akimolotera inti piya: kwanza inti ya Giliyadi mpaka inti ya Dani, 
DEU.34.2	inti piya a Naftali, inti ya Efraimu pamoja na ya Manase, inti piya a Yuda mpaka Bahari ya Mediteraneya, 
DEU.34.3	inti ya Negebu pamoja na sini kumuto wa Yordani, ukwitiwa sini ya Yeriko, kaya ya mitende, mpaka kaya ya Sowari. 
DEU.34.4	Na Mola kamwambira Musa: “Eyi ndi inti yanînlapire Iburahima, Izaki na Yankubu kuwa níwapa ujukulu wawo. Núkolotera inti-zo úwona na maso ako falakini aufika noko.”
DEU.34.5	Basi Musa ntumisi wa Mola akifwira noire inti ya Mowabu ire, kamba vyaâmbire Mola. 
DEU.34.6	Mola akinzika Mowabu munrati karibu ya Beti-Peori, falakini mpaka rero aapo ejiwa mahala paazikiwe. 
DEU.34.7	Musa kafwa na humuri wa myaka miya na shirini. Mpaka kifo cake, akiwona sana-sana na akiwa na nguvu. 
DEU.34.8	WaIziraeli watenda matanga kwake muda wa suku talatini inti ya Mowabu. Basi, pazisire suku za matanga ake are.
DEU.34.9	Sambi Yoshwa, mwana wa Nuni, ákiwa na moyo wa kukamilika kwa kuwa Musa kântula na makono ake. Kwa javyo waIziraeli wantwii Yoshwa na watimiza ámuri za Mola zaâpewe na Musa. 
DEU.34.10	Tangu nopo aalawirire tena nabii nkati ya waIziraeli kamba Musa, wakupakanira na Mola uso ka wajii. 
DEU.34.11	Aalawirire tena nabii wakutenda alama na matajabisa vyaakintuma Mola kutenda inti ya Miswiri, mbere ya nfalume wa Miswiri, watumisi wake, na inti piya. 
DEU.34.12	Aalawirire novyo nabii mwengine wakutenda mambo makulu na akofya kamba vyaakitendanga Musa kumaso ka waIziraeli piya.
RUT.1.1	Mida, suku za wenye kulamula wákiwalongoza wanu
RUT.1.2	Mwananlume-yo akitiwa Elimeleki, nkawake ákitiwa Naomi, wanawe wákitiwa Maloni na Kiliyoni. Ewo wákiwa wa rikolo ra waEfrati, kaya ya Betlehemu inti ya Yuda. Wakuka inti ya Mowabu, nokure wakikala. 
RUT.1.3	Fala Elimeleki nlumake Naomi akifwa, neye akibaki na wanawe wawiri ware. 
RUT.1.4	Ewo wakiwalomba waka wa Mowabu nokure, mmoja kânlomba wakwitiwa Orpa na mwengine kânlomba wakwitiwa Ruti. Nokure wekala muda wa myaka kumi, 
RUT.1.5	ikisa Maloni na Kiliyoni wo-wawiri wakifwa. Mwanamuka ire akibaki yeka kamba ntoku, bila wanawe wawiri wala nlumake.
RUT.1.6	Pawákiwa inti ya Mowabu kure, Naomi akisikira kuwa Mola kawajanliya wanu wa kwawo, kawapa mavuno. 
RUT.1.7	Ndimana akilawa mahala kaákiwa na wakweze wawiri ware, wakitwala njira kuludira inti ya Yuda.
RUT.1.8	Ila Naomi kawambira wakweze wawiri ware javi: “Ludini, muke kwenu ka mama zenu. Mola akusungeni vyema kamba umwe novyo vyamuwapendire wafwire pamoja na omi. 
RUT.1.9	Mola akujanliyeni, muwapate walume wakutengemana nawo sana-sana mupumure.”
RUT.1.9	Ikisa akilayana nawo, newo wakingira kusisimira, kuno akiwagwa masozi. 
RUT.1.10	Wakisowera, wakamba javi: “Iii! Ofwe tukuka kwikala onse kawari jamaa zenu.” 
RUT.1.11	Fala Naomi akiwambira: “Ukani ukaya, wanangu. Sababuni kusaka kuka nomi? Múdaniza kuwa níwapongola tena wana wakukulombani? 
RUT.1.12	Ukani vyenu wanangu, pitani njira yenu. Omi nuluvala, silombiwa tena. Anta paiwa kuwa nírindira kinu kamba eco, usiku wa rero-wu kulombiwa na kuwapongola wana, 
RUT.1.13	umwe nanga muwarinda mpaka kukula? Nanga mukidiri kuinshi suku nyingi zawenye samulombiwa? Sivyo javyo, wanangu! Uzuni wangu omi uwa pantoku koliko wenu umwe, konta Mola kanasa nkono.” 
RUT.1.14	Ikisa wakibiya lukuto, wakirira tena. Basi Orpa akilayana na nkwewe, fala Ruti akimmamatira nkwewe.
RUT.1.15	Ndimana Naomi akaamba: “Ruti, mmone nduyo kaludi, koka kwikala kwawo pamoja na milungu yake. Basi nowe novyo, nfulate nduyo!” 
RUT.1.16	Fala Ruti akijibu, akipaza:
RUT.1.16	“Musinituwise, tuke onse;
RUT.1.16	Kamuka konse, omi nukuka.
RUT.1.16	Pamuinshi ponse, omi níinshi nopo.
RUT.1.16	Umati wenu ndi wangu omi.
RUT.1.16	Mola wenu ndi wangu omi noyo.
RUT.1.17	Pamufwa umwe, omi nukufwa, nizikiwa nopo.
RUT.1.17	Ofwe atasana, ila kifo basi.
RUT.1.17	Nikitenda cengine, Mola omi anihukumu.”
RUT.1.18	Naomi, pejiwe kuwa Ruti karimbirira kuka naye, ankenekezere kinu tena.
RUT.1.19	Wo-wawiri wakenderekeza safari yawo mpaka Betlehemu.
RUT.1.19	Paawafikire, wanu piya wakitenda sherehe kwa sababu yawo ewo, na waka wakimama: “Ííí! Naomi aludi javi, namunani?” 
RUT.1.20	Naomi akipaza, akijibu javi:
RUT.1.20	“Musinite Naomi
RUT.1.20	kamana Mwenyé uwezo piya kanitaya uzuni mwingi.
RUT.1.21	Nîlawa na jamaa wengi,
RUT.1.21	Mola kaniludisa makono pakiswa.
RUT.1.21	Sababuni kunita Naomi,
RUT.1.21	kuno Mola kawa julu yangu,
RUT.1.21	Mwenyé uwezo piya kanasa nkono?”
RUT.1.22	Javi ndi vyaaludire Naomi pamoja na nkwewe Ruti, mMowabu ire. Walawa inti ya Mowabu, wafika Betlehemu wakati wakuvuniwa sevada yakwanza kutokota.
RUT.2.1	Sambi, Naomi ákiwa na jamaa wa nlumake, munu wakwinshimiwa wa rikolo ra Elimeleki, ákitiwa Bowazi.
RUT.2.2	Suku moja Ruti mMowabu akinlebela Naomi, akamba: “Nase nuke mmamasamba nikorule masuke akuwagwa wavuni, mwanyewe akinisakisa pare.”
RUT.2.2	Naomi akijibu: “Aye, mwanangu, uka.” 
RUT.2.3	Basi Ruti akuka mmasamba, akanza kuurula masuke âkiwagwa wavuni are. Mola kanjanliya Ruti kuka masamba noare-noareni a Bowazi are, jamaa wa Elimeleki. 
RUT.2.4	Bandi ya kupita muda, akija Bowazi mwanyewe kulawa Betlehemu. Akiwadairi habari wavuni ware, akámba: “Salama?”
RUT.2.4	Newo wakinjibu: “Salama!” 
RUT.2.5	Ikisa Bowazi akindairi nakola wa masamba ake are, akamba: “Mwanamuka ire, jamaa wanani?” 
RUT.2.6	Nakola ire akijibu akamba: “Ire mwanamuka ire mMowabu, kaja na Naomi kulawa inti ya Mowabu. 
RUT.2.7	Epa kanilebela nimpe nafasi akuurula masuke ari kuwagwa wavuni. Basi, kaja-pa, kanza kukola kazi tangu subuu namapema mpaka-pa ndi pemire aba kupumula.”
RUT.2.8	Noparepare Bowazi akimwambira Ruti javi: “Sikiriza nunu, usuke masamba a munu mwengine wala usilawe-pa, ila ikala nopa na wakazi wangu waka-wa. 
RUT.2.9	Wanang'anize wavuni mmasamba-mu mwawari kupita, nowe uwafulate nomo. Nílavya ámuri níwambira wakazi wangu walume wasukwandibu. Na ikukukola nyotwa, teka maji mmivulo awanywa wakazi wangu-yo, unywe.” 
RUT.2.10	Ruti akigwa akikokora, ikisa akindairi Bowazi: “Mwenye, mbana unitendera fadili javi, na omi niwa mmalamboni?” 
RUT.2.11	Fala Bowazi akinjibu: “Omi nambiriwa sana-sana piya vyauntendanga nkwewo bandi ya kufwa nlumako. Nukwijiwa kuwa kumwasa mamayo na wawayo, na kwasa kwenu kaupongoriwe, kuja ka wanu sautijiwa-kuno. 
RUT.2.12	Mola akuripe meema autendire! Mola, Nlungu wa Iziraeli, akupe maripo mengi! Sini ya mumbawa mwake, kwa kumukira iye akusunge!” 
RUT.2.13	Basi Ruti akinjibu akamba: “Mwenye wangu, kunifadili pakulu futi kamana kunikola, kusowera nami vyeema, ingawa siringana anta aba na mukazi wako mmojawapo.”
RUT.2.14	Wakati wakurya, Bowazi kamwambira Ruti: “Njo-pa urye, mikate-yi towezera munsuzi-mu.”
RUT.2.14	Basi iye akikala karibu ya wavuni, na Bowazi akimpa ápa. Iye akirya akikuta, na ápa zikibaki. 
RUT.2.15	Ruti, paákilamuka kurula masuke, Bowazi akiwambira wakazi wake: “Mwaseni apite akuurula anta paiwa pamuri kufunga vinyang'anya-po, musinkataze. 
RUT.2.16	Na pamufunga vinyang'anya-po, masuke mengine mwase kasidi apite akuurula. Na musinkataze.”
RUT.2.17	Basi, Ruti akipita akuurula masuke are mmasamba mure mpaka juwa rikitita. Pesire kufula masuke are piya, akipata sevada kiyasi ca kikapu kizima. 
RUT.2.18	Akisukula sevada yake ire akiludira ukaya, akimolotera nkwewe. Akilavya apa zansukurire zire, akimpa. 
RUT.2.19	Nkwewe ire akindairi: “We! Mukwe, ukuurula rero ndepi? Kukola kazi ndepi? Mola anjanliye eyo mwenye akwavire-yo!”
RUT.2.19	Ndimana akimwambira nkwewe munu waakikola naye kazi, akamba: “Munu wanikikola naye kazi rero akwitiwa Bowazi.” 
RUT.2.20	Basi Naomi akimwambira nkwewe, akamba: “Ha! Bowazi ajanliiwe na Mola! Meema a Mola aatasa ofwe tiri hai pamoja na wafwire.”
RUT.2.20	Ikisa Naomi akimwambira tena: “Eyo munu-yo jamaa yetu, ndi mmoja kati yetu nlamusi zina.” 
RUT.2.21	Ruti mMowabu ire akamba: “Visitoshe, kanambira kuwa nijuzi nikasanganyike na wavuni wake, mpaka mwinsho ya mavuno.” 
RUT.2.22	Naomi akinjibu Ruti nkwewe: “Novyo mwanangu, vyema kusanganyika na wakazi wake waka, koliko kuka masamba mengine kukoriwa makunje.” 
RUT.2.23	Basi, Ruti akisanganyika karibu ya wakazi wa Bowazi, akuurula masuke mpaka mwinsho ya mavuno a sevada na tirigu.
RUT.2.23	Noure wakati ure ákikalanga na nkwewe.
RUT.3.1	Kwa suku moja, Naomi kamwambira nkwewe Ruti javi: “Mwanangu, sivyema omi kukusakurira jamaa yangu kukwingira manyumba? 
RUT.3.2	Bowazi waukuurula na wakazi wake waka-yo, jamaa yetu. Ona! Usiku wa rero-wu, iye ápepeta masuke mahala paaikipepetiwa sevada. 
RUT.3.3	Ndimana, újuzi wowe, upakare sheru yakunuwira, na uvare anzu yako ya kukuwaira, ikisa uke noko. Ukifika, usirijiwise mpaka ese kurya na kunywa. 
RUT.3.4	Fala paasaka kutandika nanga yake kulala, untunze sana-sana. Ikisa, umpenure nguwo-yo kumaulu, na uritandikire nopo. Iye ákwambira caujuzi kutenda.” 
RUT.3.5	Ruti akijibu: “Piya vyamunambire, nítenda novyo.”
RUT.3.6	Ndimana Ruti akilawa akúka mahala paákipepetiwa sevada, na akitenda novyo-novyoni kamba vyaatumiwe na nkwewe. 
RUT.3.7	Bowazi pesire kurya na kunywa, ákiwa radi, akúka akilala nyuma ya mahala payungiriwe sevada yake nyingi. Ikisa, Bowazi wakati waakilala, Ruti akinyemerera more-more, akinpenula kumaulu nguwo yake yakurifinika, akiritandikira nopare. 
RUT.3.8	Usiku kati-kati nlume ire akisisimuka, nakuryolola, kafahamu kuwa kawapo mwanamuka kumaulu kwake, mama! 
RUT.3.9	Iye akindairi: “Uwe nani?”
RUT.3.9	Iye akijibu: “Omi Ruti, njakazi wako. Nfinike nguwo njakazi wako, kamana uwe ndi mwenyé kulamusa zina.” 
RUT.3.10	Neye akamba javi: “Mola akujanliye, mwanangu. Kolota pendo rakwaminika pakulu kutenda javyo, apunda meema ako a kunsunga nkwewo konta kutenda juhudi kuntongoza nnemba, masikini au tajiri, akulombe. 
RUT.3.11	Epa, mwanangu, usope. Nukutendera piya vyaulebele, kamana wanu piya nkaya-mu wakwijiwa kamba uwe kuwa mwanamuka wakusifiwa. 
RUT.3.12	Na kweli-kwelini, omi ndi mwenyé kulamusa zina. Fala kawapo mwengine tena wakunizaidi omi. 
RUT.3.13	Ikala nopa urinde kuce. Makeshamungu, iye akikubali kulamusa zina, iye ndi asaka kutenda. Ikiwa aakubalire, basi nilapira kwa zina ra Mola hai, nukulamusa. Sambi, pumula mpaka makeshamungu.”
RUT.3.14	Ndimana Ruti akiritandikira kumaulu ka Bowazi mpaka alufajiri, fala akilamuka kuri mangu-mangu kábula wanu sawananmanyira. Kamana iye kaamba javi: “Asijiwe munu kuwa kâja mwanamuka pakupepeteriwa mbeyu-pa.” 
RUT.3.15	Na kamwambira Ruti, kaamba: “Twala nguwo yaujire nawo-yo, utandike pansi.”
RUT.3.15	Iye akitenda novire, na Bowazi akintaira mbeyu panguwo pare kiyasi ca kisapo kizima, akintika. Ikisa iye akiludira kwawo.
RUT.3.16	Paafikire ka nkwewe kure, akamba: “Mwanangu, viwa mwaja?”
RUT.3.16	Ruti akimwambira piya mwananlume ire vyaantendere, akamba: 
RUT.3.17	“ Kanipa eyi sevada nyingi-yi javi konta kanambira: ‘Sivyo vyema kuludira ka nkwewo makono-waka.’ ” 
RUT.3.18	Iye akinjibu: “Ikala upumure mwanangu, mpaka wijiwe vyavisaka kuwa. Kamana mwananlume-yo rero aapumula samarize kulamula ewu mwaha-wu.”
RUT.4.1	Basi sambi Bowazi akuka panryango wa kaya ire
RUT.4.2	Sambi Bowazi akiwazima wakulungwa kumi wakwinshimiwa nkaya mure kuja kwikala nopare. Newo wakija wakikala nopare. 
RUT.4.3	Ikisa akimwambira nyenyeye ire javi: “Naomi, kalawa Mowabu, kankuzanya ngwamba ya jamaa yetu maremu Elimeleki ire. 
RUT.4.4	Omi nanzimiya nisowere nowe, nukwambire: ‘Uza mbere ya wanu wekare-wa pamoja na wakulungwa-wa-pa.’ Kamba usakula kombola, ombola. Fala ikiwa ausaka, nambire ipate omi nijiwe, konta bandi ya uwe, omi ndi niri nawo haki.”
RUT.4.4	Iye akijibu: “Nukombola.” 
RUT.4.5	Ikisa Bowazi akamba: “Vyema sana! Fala, suku ya usaka kombola ngwamba-yo mmakono mwa Naomi, ukubali novyo kuwa nkawako Ruti mMowabu, nankweli wa maremu, ipate zina ra maremu ire rilamuke.” 
RUT.4.6	Nyenyeye ire akijibu: “Mama! Sombola kuwa yangu, konta ngwamba-yo awaja kuriti wanangu. Fadari nukupe uwe-po utumire haki yako, konta omi sina uwezo wa javyo.”
RUT.4.7	(Nozire enzi zire, íkiwa tabiya ya wanu wa Iziraeli, munu akikubali kulavya haki yake kumpa mwenziwe, akivula kiratu cake kimoja ampe, mana ake ndi kukubali. 
RUT.4.8	Kwa javyo, nyenyeye Bowazi ire paampere nafasi yakutumira ire haki ire, akivula kiratu cake kimoja akimpa.) 
RUT.4.9	Ikisa Bowazi wakulungwa ware pamoja na wanu ware piya akiwambira javi: “Piya-mwe rero muwa mashahidi kuwa niuza mmakono mwa Naomi piya vinu vya maremu Elimeleki, na vya wamaremu wanawe ware Kiliyoni na Maloni. 
RUT.4.10	Kwasa piya-vyo, Ruti mMowabu, nankweli wa Maloni, nintwala awe nkawangu, ipate nilamuse zina ra maremu julu ya mwanawe. Kwa javyo, zina ra maremu rire rizidi kukumbukiriwa kwawo kapongoriwe na nkati ya wanu ware nkaya mure. Umwe rero-vi muwa mashahidi, sinovyo?” 
RUT.4.11	Ikisa wanu piya panryango pare pamoja na wakulungwa ware wakamba: “Ofwe tiwa mashahidi.” Wakizidi kupaza wakamba:
RUT.4.11	“Mola anjanliye nkawako,
RUT.4.11	uwapongore wana wengi,
RUT.4.11	Iwe novyo Rakeli na Leya
RUT.4.11	vyaapongore na Yankubu
RUT.4.11	Uwe bora pakulu murikolo ra Efrata,
RUT.4.11	na zina rako tena risifiwe Betlehemu.
RUT.4.12	Uwe na mwari-yu Mola akupani wana,
RUT.4.12	wawe wengi wawenye,
RUT.4.12	kamba jamaa za Peresi,
RUT.4.12	mwana wa babu zenu Yuda na Tamari.”
RUT.4.13	Basi Bowazi akintwala Ruti, akimpokerera kuwa nkawake. Mola akinjanliya akinjauzi akimita, akimpongola mwana nlume. 
RUT.4.14	Ndimana, wanawaka wakimpaza Naomi javi:
RUT.4.14	“Atukuziwe Mola!
RUT.4.14	Aakwasa bila munu wakulamusa zina!
RUT.4.14	Zina rake rikwijiwikana Iziraeli!
RUT.4.15	Iye mainsha ako aludisira upya,
RUT.4.15	akukomarisa kuluvala kwako,
RUT.4.15	kamana ndi nkwewo waumpénda pakulu,
RUT.4.15	kawa bora kwako uwe koliko wana saba,
RUT.4.15	iye kakupa njukuluwo!”
RUT.4.16	Ikisa Naomi akintwala toto ire akimmwereka, akinsusira na akimwavya kunrera. 
RUT.4.17	Waka majirani wa Naomi wakimpa zina, wakamba: “Naomi kampata mwana!” Wakintapira zina ra Obedi. Obedi ákiwa wawa ya Yese, wawa wa Daudi.
RUT.4.18	Vizazi vya Peresi viwa javi:
RUT.4.18	Peresi kampongola Hesironi, 
RUT.4.19	Hesironi kampongola Rasmi,
RUT.4.19	Rasmi kampongola Aminadabu, 
RUT.4.20	Aminadabu kampongola Nashoni,
RUT.4.20	Nashoni kampongola Salmoni, 
RUT.4.21	Salmoni kampongola Bowazi,
RUT.4.21	Bowazi kampongola Obedi, 
RUT.4.22	Obedi kampongola Yese,
RUT.4.22	na Yese akimpongola Daudi.
1SA.1.1	Ákiwapo mwananlume mmoja wa rikolo ra Efraimu wakwitiwa Elikana, akikalanga kaya ulu ya Rama, ya makaya ya myango ya Efraimu. Akiwa mwana wa Jeroyami, ujukulu wa Eriya, ujukulu wa Toyu wa kinya Zufi. 
1SA.1.2	Elikana kâpalakanya waka wawiri; muka mmoja ákitiwa Ana, muka mwengine ákitiwa Penina. Penina kâwapongola wana, fala Ana aápongore.
1SA.1.3	Sambi, noyu mwananlume-yu kila mwaka akilawanga kwawo akúka Silo, kumwabudu na kuntendera kafara Mwenye wa wenye nguvu wa binguni. Silo-pa kawapo nlongozi wa dini wakwitiwa Eri, na wanawe wawiri wakwitiwa Hofini na Fenehasi, ewo novyo wakiwa walongozi wa dini ya Mola. 
1SA.1.4	Elikana, pakitenda kafara yake, akilavya mafungu ra nkawake Penina pamoja na wanawe piya, waka na walume. 
1SA.1.5	Fala upande wa Ana iye akilavya mafungu mawiri, konta akimpenda ingawa Mola tumbo rake kanfunga, kântenda nata. 
1SA.1.6	Nkamwenziwe akinsalamula kunshupa, kwa kuwa Mola kanfunga tumbo. 
1SA.1.7	Evi víkikunanga kila mwaka; Ana kila mara ya kikwera kunyumba ya Mola, mwenziwe ire akinshupa mpaka kurira na aakirya. 
1SA.1.8	Basi Elikana nlumake, akindairi: “ Ana, urirani? Mbana aurya? Mbana moyo kukimiwa? Omi siri kinu kwako koliko wana kumi-wo?”
1SA.1.9	Pawesire kurya na kunywa Silo kure, Ana akilamuka. Eri nlongozi wa dini, kekala pakiti cake, pepi na ribwi ra Nyumba Takatifu ya Mola. 
1SA.1.10	Ana moyo wake ukinlunguza, akilebela ka Mola, kuno akibiya lukuto. 
1SA.1.11	Akitula nadiri na akilapa, akamba: “Uwe Mwenye wa wenye nguvu wa binguni, ikiwa kunang'aniza uzuni wa ntumisi wako, nomi kukumbukira, aakuriwala ntumisi wako ila ukimpa ntumisi wako mwana mmoja, nukumpa Mola mainsha ake piya na nywiri aamyoriwa.”
1SA.1.12	Paakizidi kutenda duwa mbere ya Mola, Eri akingira kuntuza kanywa yake. 
1SA.1.13	Filihali Ana akisowera kimoyomoyo, mivumbu yake basi ndi ikitikinyika, wala aikisikirikana shauti yake. Ndimana Eri akiwaza kuwa mwanamuka kurewa, 
1SA.1.14	na akimwambira: “Uwe kurewa mpaka rini? Ulavye vinyu-yo uture-ko!” 
1SA.1.15	Fala Ana akinjibu: “Mwenye, sivyo javyo; omi niwa mwanamuka wa tabu. Sinywere vinyu, wala kirevi cakurevya pakulu, ila nipereka roho yangu ka Mola. 
1SA.1.16	Usiwone kuwa omi niwa mwanamuka sanifungula wajii. Piya wakati-wu, níkisowera javyo kwa kuwa niwa na uzuni nankukuna mashaka.” 
1SA.1.17	Basi Eri akamba: “Úka ka salama. Mola wa Iziraeli akupe caunlebele-co.” 
1SA.1.18	Iye akinjibu: “Muniwone sana, mwenye!” Noparepare mwanamuka ire akilawa, akuka vyake, akirya, moyo ure ukinfunguka.
1SA.1.19	Subuu yake alufajiri, Elikana na nkawake wakilamuka, wakintukuza Mola; ikisa wakiludi, wakuka kwawo Rama. Elikana akinjamimi Ana nkawake, na Mola akikumbukira. 
1SA.1.20	Bandi ya muda, Ana akipata imira, akimpongola mwana nlume. Akimwita zina ra Samuweli, konta kâmba: “Nilebela ka Mola.”
1SA.1.21	Elikana pamoja na jamaa piya wakwera kuntendera kafara Mola ya mwaka, na kupitisa nadiri yake. 
1SA.1.22	Fala Ana okire kamana kamwambira nlumake javi: “Mwanangu akasa kujiji, ninsukula, nikamolote mbere ya Mola, na nimwasa ekare noko daima.” 
1SA.1.23	Elikana, nlumake, akinjibu: “Tenda vyukwajibu, ikala mpaka mwana-yo aase kujiji, na Mola akwitikizire nadiri yanturire-yo.” Basi, Ana akibaki ukaya, akinjijisa mpaka kwasa kujiji mwanawe ire. 
1SA.1.24	Paasire kujiji mwana ire, Ana akinsukula mwanawe ire Silo kuNyumba Takatifu ya Mola. Akinsukula novyo ng'ombe wa myaka mitatu, na kisero kimoja ca ufu, pamoja na numba mmoja ya vinyu. Mwana ire ari ntoto. 
1SA.1.25	Bandi ya kunlavya kafara ng'ombe ire, mwana ire wakimpereka ka Eri. 
1SA.1.26	Na Ana akamba: “He! Niswamii mwenye wangu, piya viringana, omi ndi ire mwanamuka waukiwa nawo epa akilebela ka Mola ire. 
1SA.1.27	Kwa mwana-yu ndi vyaníkilebela duwa, na Mola akinitikizira canilebele. 
1SA.1.28	Kwa javyo, ningabizi Mola; mainsha ake piya, ningabizi Mola.”
1SA.1.28	Basi, Elikana akintukuza Mola nokure.
1SA.2.1	Ana akilebela duwa akamba:
1SA.2.1	“Mola kanitaya radi mmoyo mwangu,
1SA.2.1	nanawo radi kwa uwezo wanipere iye,
1SA.2.1	na kanywa nankuwaseka maaduwi wangu,
1SA.2.1	konta nifurahi kwa kuvusha kwako.
1SA.2.2	Aapo takatifu wakuringana na Mola;
1SA.2.2	aapo Nlungu mwengine sauri uwe.
1SA.2.2	Aripo riwe anta rimoja rengine
1SA.2.2	rakuringana na Nlungu wetu.
1SA.2.3	Musiwalange kupata basi,
1SA.2.3	wala musisowere mukiritapira.
1SA.2.3	Kamana Mola ndi Nlungu wa wijiwifu,
1SA.2.3	álamula piya vyawatenda wanadamu.
1SA.2.4	Upinde wa makava wa nguvu úvunjiwa,
1SA.2.4	fala makava sawana nguvu zíwapata nguvu.
1SA.2.5	Wakikutanga mida-wo watenda kazi wapate cakutafuna,
1SA.2.5	fala ikiwakolanga njala, ware rero wawa radi.
1SA.2.5	Ire nata kawapongola wanawe saba,
1SA.2.5	ila ire ari na wana wengi kawa yeka.
1SA.2.6	Mola ndi mwenyé kumpa munu uhai na kumpokera.
1SA.2.6	Neye ndi awapereka wanu Kuzimu, na kuwapereka hahera.
1SA.2.7	Mola ndi mwenyé kuwatenza wengine kutajiri, wengine kuwa masikini,
1SA.2.7	iye ndi agwisa na ndi alamusa.
1SA.2.8	Masikini pansi-po awalavya pajuwa,
1SA.2.8	wakosofu parivu awalamusa.
1SA.2.8	Awekaza na mafalume,
1SA.2.8	awaritise kiti ca inshima.
1SA.2.8	Kamana maribwi a ardhi a Mola,
1SA.2.8	julu yawo katula duniya.
1SA.2.9	Iye ásunga njira ya waminifu wake,
1SA.2.9	ila wabaya pagiza áwasinja,
1SA.2.9	kamana aapo mwanadamu akidíri nguvu zake.
1SA.2.10	Maaduwi wa Mola wávunjiwa-vunjiwanga;
1SA.2.10	kulawa mbinguni iye áwalani.
1SA.2.10	Mola áwahukumu wanu wa duniya nzima-yi;
1SA.2.10	akuja kumpa uwezo nfalume wake,
1SA.2.10	álamusa uwezo wa Almasihi wake.”
1SA.2.11	Ikisa Elikana akiludira kwawo, Rama. Fala Samuweli kisimana ire akibaki nokure, akintumika Mola mbere ya nlongozi Eri.
1SA.2.12	Sambi, wana wa Eri awakifãi kinu na awakinjali Mola. 
1SA.2.13	Tabiya ya walongozi ware ka wanu ikiwa, akilavya munu kafara, akija mwanafunzi wa nlongozi na garufu ya meno matatu mmakono. Nyama ire ikanza kutokota, 
1SA.2.14	engize garufu ire nkiyungu. Cakisoma conse, cikiwa ca nlongozi. Eyi ndi ikiwa tabiya yake Silo, kila mara wakija waIziraeli kulavya kafara. 
1SA.2.15	Novyo-sivyo, mafuta a nyama are sanamba kociwa, akija mwanafunzi wa nlongozi ire, kumwambira munu alavya kafara ire javi: “Unipe kipande kimoja nikampe nlongozi oce. Kamana aapokerera nyama yakwipikiwa, ila nyama mbisi!” 
1SA.2.16	Na ikiwa munu kájibu: “Noce kwanza mafuta, ikisa utware vyausaka vyonse”, basi ákimwambira: “Sisaka, unipe sambi-nopapa! Kamba aunipere-mi, nitwala kwa nguvu!” 
1SA.2.17	Kwa javyo, nowa wanemba-wa dambi yawo ikiwa ulu mbere ya Mola, konta wakifezeyi swadaka ya Mola.
1SA.2.18	Samuweli akizidi kuntumika Mola. Ingawa ákiwa kisimana, akivalanga kashida ya nlongozi ya linyu. 
1SA.2.19	Mamaye, kila mwaka akinsoneseranga anzu, akinsukurira pakukanga na nlumake kulavya kafara ya mwaka. 
1SA.2.20	Basi Eri akinjanliya Elikana pamoja na nkawake, akamba: “Mola julu ya muka-yu akupe wana wengine kwa kuwa âkinlebela Mola.” Ikisa wakiludira ukaya.
1SA.2.21	Kwa ukweli, Mola akinjanliya Ana. Iye akipata imira na akiwapongola tena wana watatu walume na waka wawiri. Na nnemba Samuweli ire akikula kuno akintumika Mola.
1SA.2.22	Sambi, Eri koluvala pakulu. Iye akisikiranga piya vikisoweriwa kuhusu wanawe vyawakiwatendanga waIziraeli piya, na vyawakizinganga na wanawaka wakikolanga kazi panja ya Ema Takatifu. 
1SA.2.23	Basi Eri akiwambira: “Sababuni kutenda vinu kamba evi? Wanu piya wankunambira vinu vyakunyata vyamútendanga. 
1SA.2.24	Iii, wanangu! Nankuwasikira wanu wa Mola wakereza vinu vyakofya kuhusu umwe! 
1SA.2.25	Munu ikiwa kankorera dambi mwenziwe, Mola annusuru. Fala akóla dambi ka Mola, annúsuru nani?” Fala ewo awasikirize usiya wa baba. Ka ukweli, Mola kasaka kuwolaya.
1SA.2.26	Nemba Samuweli akizidi kukula na uwezo pamoja na fadili, mbere ya Mola na mbere ya wanadamu novyo.
1SA.2.27	Sambi Eri akinjira mwanadamu wa Mola, akimwambira: “Mola kaamba javi: ‘Kinya babuzo, pawakiwa Miswiri wakiwa watwana wa Firyauna, síwesukire nikirolota? 
1SA.2.28	Kati ya marikolo piya wanu wa Iziraeli, sinovyo kuwa niwatondola wawe walongozi wangu? Sikuwa niwatondola wanitumikire pauralu wa kafara, wakoce lubani, na wavare kashida za ulongozi mbere yangu? Niwapa babuzo haki ya kutwala swadaka piya ya waIziraeli yociwanga pauralu wa kafara. 
1SA.2.29	Ndimana, kafara zangu na swadaka zangu zanamurire kutendiwa, sababuni kuluwata na maulu? Sababuni kuwatukuza wanawo pakulu koliko omi? Munenepa pakulu kwa kulavya fungu rema pakulu ya kila swadaka ya wanu wangu waIziraeli. Sababuni?’ 
1SA.2.30	Kwa javyo Mola, Nlungu wa waIziraeli, atangaza javi: ‘Niwápa tamaa yakuwa wababu zenu pamoja na wajamaa zenu wakuja kunitumika daima.’ Fala sambi Mola atangaza javi: ‘Evyo vikuja kwisa. Kamana wanishimu, niweshimu; wanifezeyi, siweshimu. 
1SA.2.31	Ona, wakati uwa karibu wakuwa wanemba piya wa pakaya-pa na wa wawayo, nisaka kuwolaya, ipate pakaya pako, asiwepo nanga mwananlume mmoja wakuluvala. 
1SA.2.32	Nowe ukuja kuuzunika na kuwawonera wiyana waIziraeli kwa vinu vyema-vyema vyawajanliwa. Na pakaya pako, anta mwananlume mmoja wakuluvala awepo daima. 
1SA.2.33	Ujukulu wako nimwasa munu mmoja basi hai kuwa nlongozi wangu. Fala nimwasa ipate maso ejare masozi, moyo uzunike pakulu. Na ujukulu wako piya ukuja kuulayiwa makunje na wanu. 
1SA.2.34	Na eyi ndi alama yakukwakikisha kuwa canambire-co kweli: Hofini pamoja na Fenehasi, wanawo wó-wawiri, wakuja kufwa suku moja. 
1SA.2.35	Nikuja kunlamusa nlongozi mwaminifu kunitumika. Neye akuja kutenda piya vyanisaka mwanyewe na ankili zangu. Nikumpa ujukulu wakuwa daima-zi; na ewo wakintumikira nfalume atawaziwa-yo. 
1SA.2.36	Na ujukulu wako mwengine ikiwa wabaki hai, wakuja kuntafadali nfalume wanlebele nzuruku au cakurya, javi: “Tafadali, nipe kazi mojawapo ya ulongozi, nipate ciwa conse cakutafuna.” ’ ”
1SA.3.1	Sambi kisimana Samuweli akintumikiranga Mola ákimwavya Eri. Nozo suku-zo habari zikilawa ka Mola zikiwa aba, na ruhuya zire zikitowa. 
1SA.3.2	Wakati-wo Eri akanza futi kutowa kuwona. Suku moja akilala nkisusi mwake. 
1SA.3.3	Samuweli akilalanga muEma Takatifu, paikikalanga Kashoti ya Ushahidi. Na kandiyeru ya Mola ikikorera.
1SA.3.4	Ikisa Mola akimwita Samuweli, na iye akijibu: “Niwa epa!” 
1SA.3.5	Basi akituwa, akuka ka Eri, akimwambira: “Mwenye munita? Ndumi-pa.”
1SA.3.5	Fala Eri akinjibu: “Iii, sukwitire-mi. Uka ukalare.” Na Samuweli akiludi, akilala.
1SA.3.6	Na Mola akimwita tena: “Samuweli!” Na kisimana ire akilamuka, akuka ka Eri, akindairi: “Mwenye munita? Omi-pa.”
1SA.3.6	Fala Eri akinjibu: “Iii, omi sukwitire, mwanangu. Uka ukalare!” 
1SA.3.7	Samuweli ákiwa sanamba kumwijiwa Mola, usemi wa Mola ákiwa sanamba kufafanuriwa tangu.
1SA.3.8	Na Mola akimwita Samuweli mara yatatu. Iye akilamuka akuka ka Eri, akindairi: “Mwenye munita? Omi-pa.”
1SA.3.8	Noparepare Eri akijiwa kuwa Mola ndi amwitire kisimana ire. 
1SA.3.9	Kwa javyo, akimwambira Samuweli javi: “Uka ukalare. Ikiwa kakwita, umwambire javi: ‘Sowera, Mola, ntumisi wako kankusikiriza.’ ” Basi, Samuweli ire akiludira pakinanda, akilala.
1SA.3.10	Mola akiludira kumwita tena kamba vyaâtendire mara nyengine, akamba javi: “Samuweli! Samuweli!”
1SA.3.10	Samuweli akijibu: “Sowera, ntumisi wako kankusikiriza.” 
1SA.3.11	Ikisa Mola akimwambira Samuweli: “Ona, ciwapo kinu cakofya canisáka kutenda Iziraeli. Asáka kusikira onse, áziwa masikiro. 
1SA.3.12	Noyo suku-yo nintenda Eri piya vyanambire kuhusu pakaya pake, tangu mwanzo mpaka mwinsho. 
1SA.3.13	Omi nankutangaza kuwa niwahukumu jamaa zake daima milele, kwa sababu ya dambi yaakwijiwa. Wanawe wakufuru mbere ya Mwenyezimungu, fala iye aawadumire. 
1SA.3.14	Ndimana nilapira jamaa wa Eri, kuwa anta kafara wala swadaka mojawapo azifuta dambi zawo zakofya kwa milele.”
1SA.3.15	Samuweli akilala mpaka subuu, akifungula miryango ya luwani ya Ema Takatifu. Samuweli akopa kumwereza Eri ruhuya imwisukire ire. 
1SA.3.16	Fala Eri akimwita Samuweli, akimwambira: “Mwanangu, Samuweli!”
1SA.3.16	Iye akitika: “Labeka, omi-pa.” 
1SA.3.17	Eri akindairi: “Mola kakwambira kinani? Usinifise. Ukinifisa kinu kimojawapo vyaakwambire-vyo, Mola akuhukumu pakulu!” 
1SA.3.18	Basi Samuweli akimwambira piya, aanfisire kinu.
1SA.3.18	Eri akinjibu: “Iye ndi Mola. Atende piya vyaasáka iye.”
1SA.3.19	Samuweli akizidi kukula, na Mola ákiwa pamoja naye. Akintenza kuwa cakisowera conse acikigwirira pansi, cikikuna noco. 
1SA.3.20	Kwa javyo, piya wanu wa inti ya Iziraeli, kulawa malawira-juwa mpaka maswera-juwa, wakijiwa kuwa Samuweli akakikishiwa kuwa nabii wa Mola. 
1SA.3.21	Na Mola akizidi kumwisukira Silo, mahala kaarifafanure Samuweli julu ya usemi wake.
1SA.3.21	Na usemi wa Samuweli ukifika inti ya Iziraeli piya.
1SA.4.1	Sambi, waIziraeli wakuka kutenda vita na Mafilisteu. Wakimanga Ebenezeri, na Mafilisteu wakimanga Afeki. 
1SA.4.2	Mafilisteu wakiritengeza wakanza kutenda vita na waIziraeli. Vita ikenera, waIziraeli wakishindiwa na Mafilisteu, wolaya paluwanja ra vita kiyasi ca waIziraeli alufu nne. 
1SA.4.3	Masurudadu waIziraeli pawaludire kumangisha, wakulungwa wa Iziraeli wakamba: “Ofwe rero sababuni kushindiwa na Mola mbere ya Mafilisteu? Tukeni Silo tikatware Kashoti ya Miyadi ya Mola, tije nawo kuno, ipate iwe pamoja nafwe, itivushe mmakono mwa maaduwi wetu.” 
1SA.4.4	Basi wakiwapereka wanu Silo, wakatware, waje nawo, Kashoti ya Miyadi ya Mwenye wa wenye nguvu wa binguni, wekare pakiti cake kati ya malaika ware
1SA.4.5	Kashoti ya Mola, paifikire kumangisha, waIziraeli piya wákinyangula, wakibiya kilulu pakulu futi, mpaka ardhi kutetema. 
1SA.4.6	Mafilisteu, pawasikire shauti ya kunyanguriwa kure, wakamba: “Ngigiri-wo kumangisha a Waebraniya-ko, mana ake kinani?” Pawejiwe kuwa Kashoti ya Mola ifika kumangisha ka Waebraniya, 
1SA.4.7	Mafilisteu wakanza kopa, wakamba: “Mámá! Kumangisha a waIziraeli kaja nlungu!” Na wakamba novyo: “Dambi! Acinamba kutikuna kinu kamba javyo! 
1SA.4.8	Dambi! Ofwe mmakono mwa milungu ya nguvu-yi ativusha nani? Ndi milungu iwacapire waMiswiri kwa kila namuna ya balayi nlanga. 
1SA.4.9	Mafilisteu, rimbani myoyo kamba wanawalume ipate musiwe watwana wa Waebraniya, kamba ewo vyawawere watwana wetu. Mutende vita kinakilume!”
1SA.4.10	Javyo Mafilisteu ndi vyawokire wakitenda vita. WaIziraeli wakishindiwa, wakituwirira, kila munu kwake. Kûfwiwa pakulu kamana wâfwa masurudadu waIziraeli alufu talatini. 
1SA.4.11	Na Kashoti ya Mwenyezimungu ikitwariwa; Hofini na Fenehasi, wana wa Eri, wakifwa.
1SA.4.12	Basi mwananlume wa rikolo ra Benjami, akilawa kuvita, akituwa mpaka Silo akifika noyo suku-yo. Kapapulanga nguwo zake, na imwijala misanga nkiswa. 
1SA.4.13	Paafikire, Eri akikala pakiti pepi ya barabara, arindire konta kâshugulika pakulu kwa Kashoti ya Ushahidi. Mwananlume ire, pengire nkaya mure kuwereza wanu habari zire, wanu piya wakanza kurira pakulu. 
1SA.4.14	Eri paasikire kiriro-co akidairi: “Cinyanguriwa-co kinani?” Basi mwananlume ire akituwa kuka kumwambira Eri. 
1SA.4.15	Kweli, Eri ákiwa na myaka tuswini na nane, na aakiwona nfululu. 
1SA.4.16	Mwananlume ire kamwambira Eri javi: “Omi ndi nitirire kuvita. Nitira kulawa kuvita rero-novi.” Eri akindairi: “Mwanangu, cikunire kinani?” 
1SA.4.17	Ajire na habari ire akijibu, akamba: “WaIziraeli watira mbere ya Mafilisteu. Wanu washindiwa pakulu. Wanawo Hofini na Fenehasi wolaiwa, na Kashoti ya Ushahidi itwariwa.” 
1SA.4.18	Paasikire kuhusu Kashoti ya Mwenyezimungu, Eri akigwa pakiti pare akigwira kulukosi, pepi ya nryango wa kaya ire. Akivunjika singo, akifwa kwa kuwa ákiwa mwananlume wakuluvala na nnene. Basi, akiwa nkulungwa wa waIziraeli myaka arubaini mizima.
1SA.4.19	Nkwewe Eri, muka wa Fenehasi, ákiwa na ímira, ákiwa karibu na kupongola. Paasikire kuwa Kashoti ya Ushahidi itwariwa, na nkwewe pamoja na nlumake wafwa, akinamisa kiswa, akipongola kamana ánsalamuka malwazo a kupongola. 
1SA.4.20	Wakati wa kufwa kwake, wanawaka wakimwavya ware wakamba: “Rimba moyo! Uwe kumpata mwana nlume.” Fala iye avimmwerire wala aajibire. 
1SA.4.21	Akimpa mwana ire zina ra Ikabodi, kwa kuwa kâmba: “Utukufu ulawa Iziraeli.” Kaamba javyo kwa sababu ya kutwariwa ka Kashoti ya Mwenyezimungu, na kwa sababu ya kufwa ka nkwewe pamoja na nlumake. 
1SA.4.22	Kwa javyo, kaamba: “Utukufu ulawa Iziraeli, avi Kashoti ya Ushahidi itwariwa.”
1SA.5.1	Mafilisteu, pawatwarire Kashoti ya Mwenyezimungu, waja nawo kulawa Ebenezeri mpaka Ashidodi. 
1SA.5.2	Ikisa Mafilisteu Kashoti ya Mwenyezimungu wakitula nnyumba takatifu ya nlungu wawo Dagoni, pepi ya swanamu wake. 
1SA.5.3	Subuu yake namapema, wanu wa Ashidodi pawalamuke, wammona swanamu wa Dagoni kagwirira, kumaso pansi mbere ya Kashoti ya Mola. We! Basi wakintwala swanamu ire, wakimwimisa vyaakiwa. 
1SA.5.4	Fala pawalamuke alufajiri, subuu yake, kucere subuu, wammona kinu kimoja-co, we! Swanamu wa Dagoni agwire mbere ya Kashoti ya Mola, kagwa pansi karifinikiza. Na kiswa ca Dagoni pamoja na makono wo mawiri avunjika mahala paagwirire nnyumba mure. Ila mwiri ndi úkiwa nzima. 
1SA.5.5	Ndimana mpaka rero-vi, walongozi wa dini wa Dagoni, na piya wengira nnyumba mwa Dagoni Ashidodi, awaluwata pare mahala pare.
1SA.5.6	Mola kawacapa pakulu futi wanu wa Ashidodi. Akiwataya wofi na nezi, wanu wa Ashidodi pamoja na majirani wawo. 
1SA.5.7	Wanu wa Ashidodi, pawawonire vikunire vire, wakamba: “Kashoti ya Nlungu wa Iziraeli aijuzi kubaki nafwe kamana iye kawankutihukumu ofwe pamoja na nlungu wetu Dagoni.” 
1SA.5.8	Basi wakitumiza kuweta mafalume piya wa Mafilisteu, wakiwadairi: “Kashoti ya Nlungu wa Iziraeli-yi, tísaka kutenda mwaja?” Ewo wakijibu: “Kashoti ya Nlungu wa Iziraeli muke nawo kaya ya Gati.” Basi wakitwala Kashoti ya Nlungu wa Iziraeli noko. 
1SA.5.9	Fala bandi yakufika kure kashoti ire, Mola akihukumu kaya ire. Ulawirira wofi pakulu, na wanawalume wa kaya ire, akiwahukumu kulawa ka wanu bora mpaka na sawari bora ware, wakitaiwa nezi. 
1SA.5.10	Basi Kashoti ya Mwenyezimungu ire wakipereka Ekoroni. Fala Kashoti ya Mwenyezimungu ire, mpunde noure paifikire Ekoroni, wanu wa Ekoroni wengira kutamba: “Kashoti ya Nlungu wa Iziraeli waja nawo kuno, watimarize ofwe na wajamaa zetu!” 
1SA.5.11	Basi wakitumiza wajumulane piya mafalume wa Mafilisteu, wakamba: “Kashoti ya Nlungu wa Iziraeli-yo, wapereke! Wase iludire kaikiwa ipate isije kutulaya ofwe na jamaa zetu.” Kamana piya kaya ire wakiwapo wanu wakitetema pakulu. Hukumu ya Mola kure íkiwa ulu pakulu. 
1SA.5.12	Wabakire hai ware wakitaiwa nezi. Na kiriro ca wenye kaya ire cikikwera mpaka mbinguni.
1SA.6.1	Kashoti ya Mola ikala inti ya Mafilisteu miyezi saba. 
1SA.6.2	Noko Mafilisteu waweta walongozi wawo wa dini pamoja na wasengere, wakiwadairi: “Kashoti ya Miyadi ya Mola titende mwaja? Mutambire namunani vyatijuzi kuludisira mahala kaikiwa?” 
1SA.6.3	Ewo wakijibu: “Umwe mukiperekera Kashoti ya Nlungu wa Iziraeli, musipereke bila swadaka, ila musikose kupereka na swadaka muripire dambi zenu. Javyo ndi pamusaka kuponesiwa na mukwijiwa sababu iye yazidi kukuhukumuni.” 
1SA.6.4	Newo wakamba: “Swadakani yatisaka kupereka kuripira dambi zetu?” Ewo wakijibu: “Nezi ntanu za oru na muku ntanu za oru, kamba vyairi isabu ya mafalume wa Mafilisteu. Kamana mafalume watanu-wa iwapata balayi moja novyo yukupatireni-yi. 
1SA.6.5	Basi, mujuzi kutenda mifano ya nezi zenu na mifano ya muku ziri kwaribu ardhi. Na muntukuze Nlungu wa Iziraeli. Dalili iye akwasa kukuhukumuni umwe pamoja na milungu yenu na inti yenu. 
1SA.6.6	Mutenda ubishi na ugumu myoyo yenu kamba nfalume wa Miswiri pamoja na WaMiswiri, sababuni? Amukumbukira kuwa, bandi ya Mwenyezimungu ewo kuwahukumu, nfalume na waMiswiri kawasa waIziraeli baidi, na waIziraeli wakilawa Miswiri, sinovyo? 
1SA.6.7	Basi, muwatafiti ng'ombe wawiri waka, wajuzi wawe sawanamba kwanza kaluwa. Ikisa zifungiriwe-zo ng'ombe nringisho ripya, fala wana wawo muwalavye wengire nkitundu. 
1SA.6.8	Sambi mutware Kashoti ya Mola, mupakire nringisho-mo. Mutaye pambari zawadi za maswanamu a oru, zamumperekera Nlungu wa Iziraeli muripire dambi zenu. Sambi musukumire mbere; mwase zuke kazisaka konse. 
1SA.6.9	Mutunze sana-sana. Ringisho-ro rukirira upande wa kaya wanyewe, kaya ya Beti-Shemeshi, mana ake ndi kuwa Nlungu wa Iziraeli ndi atiperekere balayi ulu-yi. Fala ikiwa avikunire javyo, basi mana ake ndi kuwa siyo iye atiperekere balayi ulu-yi. Javyo ikuwa ija tu basi novi-vi.”
1SA.6.10	Mafilisteu ware watenda novyo. Watwala ng'ombe mbiri, wakifungira ringisho, na wana wawo wawafungira nkitundu. 
1SA.6.11	Ikisa wakitwala Kashoti ya Mola ire nringisho mure, pamoja na kasha yawataire maswanamu ya nezi na ya muka vya oru vire. 
1SA.6.12	Na ng'ombe woka moja-ka-moja mpaka kaya ya Beti-Shemeshi, wakenenda kuno wakirama, bila kukosa njira. Na mafalume wa Mafilisteu wakiwafulata mpaka kufika Beti-Shemeshi.
1SA.6.13	Sambi, wanu wa Beti-Shemeshi wakivuna tirigu munrati. Mpunde noure wakefya maso, wawona Kashoti ya Miyadi, wakifurahi pakulu sana. 
1SA.6.14	Ringisho rikikwetiwa na ng'ombe rire rikifika mpaka ngwamba wa Yoshwa wa Beti-Shemeshi, rikemire pepi ya riwe rikulu sana. Basi wanyewe ware wakisinja-sinjanga kipande-kipande ringisho rire, wakiwalimu ng'ombe ware wakiwatenda kafara ka Mola. 
1SA.6.15	WaLawi walavya Kashoti ya Mola pamoja na kasha ya maswanamu a oru, wakitula julu ya riwe rikulu rire. Noire suku ire, wanu wa Beti-Shemeshi wampa Mola zawadi zociwe nfululu na kafara za manyama novyo. 
1SA.6.16	Mafalume watanu Mafilisteu, pawonire javyo, na suku noyo wakiludi wakuka Ekoroni.
1SA.6.17	Mafilisteu wakimperekera Mola masanamu a nezi a oru ziwe swadaka kwa kuripira dambi zawo: moja ka Ashidodi, moja ka Gaza, moja ka Ashikeloni, moja ka Gati, na moja ka Ekoroni. 
1SA.6.18	Wapereka novyo maswanamu wa muku wa oru, isabu ya piya kaya zire zimilikiwa na Mafilisteu, kaya za mafalume watanu, kaya zîjengeriwa na ngome mpaka kaya sazina ngome. Riwe rikulu-ro, paituriwa Kashoti ya Mola mungwamba wa Yoshwa wa Beti-Shemeshi. Ero riwe-ro riwapo nopo kamba ushahidi mpaka rero.
1SA.6.19	Sambi, Mola kawolaya walume wamojawapo wa Beti-Shemeshi kwa kuwa wawona kati ya Kashoti ya Mola ire. Kawolaya sabini, na wanu warira pakulu futi konta Mola kawahukumu kwa namuna ngumu. 
1SA.6.20	Kwa javyo, wenye kaya wa Beti-Shemeshi wakamba: “Mbere ya Mola, Nlungu Takatifu-yo, asáka kwikala nani? Patisaka kupereka Kashoti Mola awe baidi nafwe, tipereka ndepi?” 
1SA.6.21	Basi, wâpereka habari zakuwambira wanu Kiriati-Jearimi javi: “Mafilisteu waludisa Kashoti ya Mola. Mwisuke, mutware nomwe Kashoti-yi.”
1SA.7.1	Wanu wa kaya ya Kiriati-Jearimi wakuka mpaka noko, wakitwala Kashoti ya Mola, wakitula nnyumba mwa Abinadabi, ijengiwe pajulu ya mwango ntoto. Na wakintondola mwanawe Eleazari wakintula akinang'anizira Kashoti ya Mola. 
1SA.7.2	Kashoti ya Mola ire ikala Kiriati-Jearimi wakati mwingi sana, kiyasi ca myaka shirini. Na waIziraeli piya wakiwa nawo wájibu wa Mola.
1SA.7.3	Samuweli akiwambira wanu wa Iziraeli javi: “Umwe mukisakula kuludira kuwa pamoja na Mola, mwefye kunundu piya milungu ya malamboni-yo na maswanamu wa nlungu Ashitaroti. Mumwamubudu Mola, na muntumike iye tu basi. Na iye akunusuruni mmakono mwa Mafilisteu.” 
1SA.7.4	Nokure wanu wa Iziraeli ndi kawawefire kunundu maswanamu a milungu ya waKanaa, na wakimwabudu Mola iye tu basi.
1SA.7.5	Ikisa Samuweli akamba: “Wajumane piya waIziraeli Mishipa, omi nitende duwa ya kunlebelela Mola.” 
1SA.7.6	Kwa javyo wanu wakijumana Mishipa. Wakiteka maji, wakitawanya kwa kuntendera swadaka Mola, wakifunga kutwa nzima, na wakamba: “Ofwe tikola dambi ka Mola.” Na Mishipa nokure, Samuweli akilamula na akiwamiliki waIziraeli.
1SA.7.7	Mafilisteu, pawasikire kuwa waIziraeli wajumana Mishipa, mafalume wa Mafilisteu wakilawa wakuka kutenda nawo vita. WaIziraeli pawejiwe ukiwapata wofi. 
1SA.7.8	Wanu wa Iziraeli wakimwambira Samuweli: “Usase kulebela ka Mola, Nlungu wetu, ulebele atinusuru mmakono mwa Mafilisteu.” 
1SA.7.9	Basi, Samuweli akinsinja ncamba wa kondoo, akimoca nzima wawenye akitenda kafara ka Mola. Na tena Samuweli akinlebela Mola awavye waIziraeli, na Mola akitikizira duwa yake ire. 
1SA.7.10	Samuweli paalavyire kafara, Mafilisteu wokiwokira waIziraeli kutenda nawo vita. Fala Mola akiwavumirira shauti ulu-ulu awabishane na Mafilisteu, newo wakikafilika, wakituwa mbere ya waIziraeli. 
1SA.7.11	Wanawalume wa Iziraeli wakilawa Mishipa, wakikola kuwafulata Mafilisteu mpaka Beti-Kari. Wakipita, wakiwolaya nanjira ire.
1SA.7.12	Nokurekure Samuweli akitwala riwe rimoja, akitula kati-kati ya Mishipa na Jeshana, na akamba: “Mpaka epa Mola katavya.” Ndimana riwe rire akita zina ra “Ebenezeri”
1SA.7.13	Javyo, Mafilisteu wakishindiwa, awengire tena inti ya Iziraeli. Na nkono wa Mola ukiwa julu ya Mafilisteu suku piya za mainsha a Samuweli. 
1SA.7.14	Piya makaya a waIziraeli awatwarire Mafilisteu, mwanzo wa Ekoroni mpaka Gati, waludisiriwa waIziraeli. Kwa namuna-yi, waIziraeli ndi vyawaludisiriwe inti yawo íkiwa makono mwa Mafilisteu. Ikiwepo novyo salama ka waIziraeli na waAmori.
1SA.7.15	Samuweli kawalamula na kawamiliki waIziraeli mpaka kufwa kwake. 
1SA.7.16	Kila mwaka akipita akukanga Beteli, Giligali na Mishipa. Nomo akilamula tafauti za waIziraeli wa noyo makaya-yo piya. 
1SA.7.17	Ikisa ndi paakiludira kwawo kaya ulu ya Rama, kaákiwa novyo nfalume wa shariya. Rama Samuweli kâjenga uralu wa kafara ka Mola.
1SA.8.1	Samuweli poluvale, kawatawaza ufalume wanawe wamiliki Iziraeli. 
1SA.8.2	Mwanawe kifundi akitiwa Yoweli, na mwanawe wapiri, ákitiwa Abiyaji. Ewo wákiwa mafalume wa shariya wakumiliki Beresheba. 
1SA.8.3	Novyo-sivyo wanawe awafulate njira ya wawa yawo, wasa njira wapate nzuruku. Wakipokerera karuze na awakilamula ka shariya.
1SA.8.4	Ikisa piya wakulungwa wa Iziraeli wakijumana, wakuka wakisowera na Samuweli Rama, 
1SA.8.5	wakamba: “Ona, epa uwe kuluvala, newa wanawo-wa awari kufulata vyaukitendanga. Sambi titurire nfalume mmojawapo, atimiliki kamba vyavitendiwanga inti nyengine.” 
1SA.8.6	Pawanlebele “tipe nfalume atimiliki”, Samuweli avimwajibire, akilebela duwa ka Mola. 
1SA.8.7	Mola akinjibu Samuweli javi: “Wanu-wo vyawasaka, piya watendere. Awakukatare uwe ila wanikatala omi kuwa nfalume wawo. 
1SA.8.8	Tangu paniwajisire kulawa Miswiri mpaka sambi-pa, ewo wánasanga daima-zi wakwambudungi milungu myengine. Sambi, kwa namuna moja, wakukutenda uwe-po kamba vyawanitendanga omi. 
1SA.8.9	Basi, watendere vyawasaka. Ila ujuzi uwambire sana-sana namuna zaaja kuwamiliki nfalume-yo.”
1SA.8.10	Piya Samuweli vyaambiriwe na Mola vire, akiwambira wanu wakinlebela nfalume ware. 
1SA.8.11	Iye akamba: “Nfalume aja kukumilikini-yo akuja kukutafitini javi: awatuma wanenu-wo wengine waturiwa munkukuta, wengine wapanda makavalu, watuwa mbere ya mikukuta yake. 
1SA.8.12	Na áwatondola wamojawapo wawe maamiri wa masurudadu alufu, na wengine maamiri wa masurudadu amusini. Wanenu-wo áwatuma kurima masamba ake na kuvuna; novyo wájuzi kutenda sulaha za vita na kutengeza vinu vya mikukuta yake. 
1SA.8.13	Iye akuja kuwatwala wanenu waka wantengezere sheru, wankorere kazi ya kumwipikira, na kuntendera mikate. 
1SA.8.14	Iye akupokerani masamba enu mema-mema-yo, mingwamba ya uva, na masamba a mizaituni, áwapa wakazi wake. 
1SA.8.15	Átwala fungu rakumi ra mafuluwela pamoja na uva, awape wavuni na wakazi wengine tena. 
1SA.8.16	Áwatwala novyo wakazi wenu, walume na waka, na ng'ombe ngema-ngema pamoja na maburu wema-wema-wo, wankorere kazi yake. 
1SA.8.17	Átwala fungu rakumi ra mifuwo yenu. Na umwe mukuwa watwana wake. 
1SA.8.18	Evi pavija kukuna-po, mukuja kulalamika na nfalume wamuntondore-yo, fala Mola aaja kusikira kulalamika kwenu suku-yo.”
1SA.8.19	Novyo-sivyo wanu ware awasakire kusikira vyaawambire Samuweli vire. Wamba: “Evyo avina kazi. Ofwe tisakula tiwe na nfalume atimiliki, 
1SA.8.20	tiwe kamba mataifa mengine. Tisaka tiwe nawo nfalume wakutimiliki, akitilongoza kuvita tikitenda vita yetu.” 
1SA.8.21	Samuweli paasikire piya vyawambire wanu ware, akuka akimwambira Mola. 
1SA.8.22	Mola akinjibu Samuweli: “Tenda vyawasáka novyo. Wape nfalume.” Samuweli nokure akiwambira piya wanawalume wa Iziraeli waludire ukaya.
1SA.9.1	Akiwapo mwananlume mmoja wakwitiwa Kishi, akiwa wa rikolo ra Benjami. Iye akiwa mwana wa Abiyeli, mwana wa Zero, mwana wa Bekorati, akiwa mwana wa Afiya. Kishi akiwa tajiri maalumu sana. 
1SA.9.2	Na iye ákiwa nawo mwana nlume nnemba mwema sana wakwitiwa Saulu. Nkati ya waIziraeli awerepo tena mwema wakumpunda iye. Ákiwa nrefu pakulu koliko piya ware, ákiwanang'anizira piya pansi.
1SA.9.3	Na vikuna kuwa maburu wa Kishi, wawaye Saulu, wasika. Basi, Kishi akimwambira mwanawe Saulu: “Mwanangu, ntware mukazi wetu mmojawapo, muke wonse mukawasakure maburu-wo.” 
1SA.9.4	Wakenenda kumyango ya Efraimu piya inti ire pamoja na inti ya Shalisha, fala awammonire anta buru mmoja. Wakipita wakiwasakula inti ya Shalimu, fala nakure awawerepo. Nokure wakiwasakula inti ya rikolo ra Benjami, fala neko novyo awawasingane.
1SA.9.5	Pawengire inti ya Zufu, Saulu akimwambira cakazi akimpereka ire: “Tuke tiludire ukaya, tase kuwashugulikira maburu-wa, wawa akuja kumpata mashuguli akutisakula.” 
1SA.9.6	Fala cakazi ire akinjibu: “Rinda kwanza, konta noyi kaya-yi kawapo munu wa Mwenyezimungu wakwishimika pakulu sana; iye casema conse cikuna noco. Tuke tikasowere naye. Dalili iye atambira mahala patijuzi kuka kuwasingana maburu-wo.” 
1SA.9.7	Saulu akindairi cakazi ire: “Fala ikiwa tuka eko, munu-yo tinsukurira kinani? Kamana munrumba mwetu-mu acipo cakurya, na atina cakumpa. Au tanawo?” 
1SA.9.8	Cakazi ire akinjibu Saulu tena: “Nanawo nzuruku aba waparata, wakujuzi kumpa munu wa Mwenyezimungu atambire njira yatijuzi kufulata.” 
1SA.9.9	(Sambi, Iziraeli mida-po, munu akisakula kundairi kinu ka Mwenyezimungu, akambanga: “Tuke tikasowere na mwenyé kuwona.” Konta nowo wakati, nabii ákitiwa mwenyé kuwona.) 
1SA.9.10	Saulu akinjibu cakazi ire: “Ankili zako ngema! Tuke!” Basi, wakuka mpaka kaya yaákikalanga munu wa Mwenyezimungu ire.
1SA.9.11	Pakikwera mwango ntoto pepi na kufika kaya ire, wawasingana wári wakuka kunrimbu kuteka maji, wakiwadairi: “Nlamuri kawapo?” 
1SA.9.12	Ewo wakijibu: “Aye, kawapo. Nlamuri ndi ire aja ire, mbere-ko. Enendani upesi. Iye kawankuja sambi-pa konta wanu rero wankuka kulavya kafara pauralu wa kumwango. 
1SA.9.13	Bandi ya kwingira nkaya-mo, múnsingana, sanamba kukwera pamwango kurya. Kamana wanu-wo awakanza kurya sanafika iye-po, konta kwanza ákijuzi ajanliye kafara ire. Ikisa wanu warifiwe ware ndi pawakanza kurya. Kwerani, sambi nopapa munsingana.” 
1SA.9.14	Basi wakikwera mpaka noire kaya ire. Pawengire nkaya mure, wammona Samuweli akilawa mbere yawo, akuka kumwango.
1SA.9.15	Sambi, suku moja Saulu sanamba kufika, Mola kamwambira Samuweli: 
1SA.9.16	“Makeshamungu, nowu wakati-wu, omi nimpereka mwananlume mmoja wa rikolo ra Benjami. Uwe untawaze awe nfalume wa wanu wangu wa Iziraeli. Iye awombola wanu wangu mmakono mwa Mafilisteu. Kamana niwonanga tabu za wanu wangu konta kurijuta kwawo kufika kwangu omi.” 
1SA.9.17	Samuweli pammonire Saulu, Mola akimwambira: “Eyu ndi munu wanukuwambire! Iye ndi ajúzi kuwatawala wanu wangu!” 
1SA.9.18	Ikisa Saulu akinfika Samuweli kati ya nryango, akamba: “Tafadali, nambire: Mwenyé kuwona akwikala ndepi?” 
1SA.9.19	Samuweli akinjibu Saulu: “Mwenyé kuwona ndumi. Longorera uke mpaka mahala kumwango. Rero mukurya nomi. Makeshamungu subuu nukujibu piya vyaunidairire-vyo, ikisa muke vyenu. 
1SA.9.20	Kuhusu maburu wenu wasike kwa muda wa suku natu, musishugulike kamana wapatikana futi. Epo wanu wa Iziraeli wásakula kinani? Ewo wakusaka uwe-po pamoja na jamaa za wawayo! ” 
1SA.9.21	Saulu akijibu: “Omi niwa wa Benjami, rikolo ritoto futi ra Iziraeli. Na wajamaa zangu wanu wa nyuma nkati ya rikolo rangu. Sambi kwankunisowerera javi sababuni?”
1SA.9.22	Noparepare, Samuweli akintwala Saulu pamoja na cakazi wake ire, akiwalongoza mpaka mmandowa a sherehe, pawanu wekare mbere ya uralu warifiwe ware. Kinara cire cizunguriziwa kinani-na-kinani wanu talatini. 
1SA.9.23	Samuweli akimwambira mwipiki: “Njo naco kipande ca nyama canukupere kutula-co.” 
1SA.9.24	Ndimana maudumu akitwala kipande ca mana ca nyama ya mpaja, akinsikimizira Saulu kumaso. Samuweli akamba: “Nang'aniza kipande cautuririwe kuno, kaja nawo mbere yako. Tafuna, konta kûtuririwa nowe mpaka wakati maalumu, utafune na pamoja na wanu waniwarifire-wa.”
1SA.9.24	Kwa javyo, noire suku ire, Saulu na Samuweli warya pamoja. 
1SA.9.25	Ikisa, pawalawire pamwango pare wakisukira ukaya, noko wakintandikira kinanda Saulu papala, neye akilala nopare. 
1SA.9.26	Alufajiri Samuweli akikwera papala pare, akimwita Saulu, akamba: “Lamuka, wakati wa kulawa ufika. Omi nukusafiriza aba.” Saulu akilamuka, akilawa pamoja na Samuweli wakilawira panja.
1SA.9.27	Pawafikire kunryango wa kaya ire, Samuweli akimwambira Saulu: “Mwambire mukazi wako-yo alongorere, sambi uwe unirinde nopa aba javi, nukuwambire usemi wa Mwenyezimungu.”
1SA.10.1	Ikisa Samuweli akitwala garafa ya mafuta, akintawanyira Saulu nkiswa, akinbejari, akamba: “Mola kakutawaza uwé mwana wa nfalume wa wanu wake waIziraeli. Uwe úwamiliki wanu wa Mola, na úwanusuru mmakono mwa maaduwi wawo majirani. Alama yakuwa Mola kakutondola uwe-po kuwa nfalume wa wanu wake ndiyi: 
1SA.10.2	Rero pausaka kuka vyako, úwasingana wanawalume wawiri pepi ya kaburi ra Rakeli, kaya ya Zeliza inti ya rikolo ra Benjami. Ewo wakuka kukwambirani kuwa maburu wasike-wo walokotiwa futi. Wakwambirani novyo kuwa wawa yenu aana shuguli tena ya maburu ila umwe-po; neye kankwamba mwanangu nísaka kummona ndepi? 
1SA.10.3	Ikisa ujuzi uke mpaka ufike pamuti takatifu uri Tabori. Noko uwe uwasingana walume watatu wakuka Beteli, kulavya kafara ka Mola. Mmoja munsingana asukure mbuzi natu; na mwengine, mikate mitatu; watatu-yo kasukula numba ya vinyu. 
1SA.10.4	Ewo wákudairi habari na wákumera mikate miwiri. Uwe ujuzi upokerere. 
1SA.10.5	Ikisa ukuka kumwango wakwitiwa ‘Mwango wa Mwenyezimungu’
1SA.10.6	Mpunde nowo Roho ya Mola yukumiliki uwe-po, na uwe ukuja kubushuru nawo, úlawirira kuwa munu mwengine. 
1SA.10.7	Pazisaka kukuna ezo alama-zo, utende piya vyaujuzi kutenda, konta Mola kawa pamoja nawe. 
1SA.10.8	Ikisa uke mbere yangu kaya ya Giligali. Ona, núkusingana noko na núkupa kafara zisáka kulungula nfululu na swadaka za neema. Unirindire noko suku saba mpaka nifike na unambire causáka kutenda.”
1SA.10.9	Saulu pazungunuke kulayana na Samuweli, Mwenyezimungu kampindula moyo wake. Na noire suku ire, zikuna piya alama zire. 
1SA.10.10	Pawafikire “Mwango wa Mwenyezimungu”
1SA.10.11	Wanu wengine wakimwijiwa mida, pawammonire iye akibushuru na minabii, wakidairiyana watupu: “Mwana wa Kishi cikunire kinani? Itakuwa Saulu kataduka kuwa nabii?” 
1SA.10.12	Mwananlume mmoja akikalanga nokure akidairi: “Sambi minabii, wawa yawo nani?”
1SA.10.12	Javyo ndi vyaulawirire ewu usowezi-wu: “Itakuwa Saulu kataduka novyo kuwa nabii?” 
1SA.10.13	Saulu pesire kubushuru, akuka pauralu kumwango.
1SA.10.14	Nokurekure aluye Saulu akindairi iye pamoja na kitumisi wake: “Múkiwa ndepi?” Iye akijibu: “Tíkipita tikiwasakula maburu. Fala atiwawonire, tikuka tikisowera na Samuweli.” 
1SA.10.15	Basi aluye Saulu akamba: “Tafadali, nambireni, vyasowere Samuweli kakwambirani mwaja?” 
1SA.10.16	Saulu akimwambira aluye javi: “Iye katambira sana-sana kuwa maburu-wo wasinganiwa.” Fala kuhusu mwaha wa ufalume vyaawambire Samuweli, aamwambire aluye ire kinu.
1SA.10.17	Sambi, Samuweli kaweta wanu piya kujumulana na Mola kaya ya Mishipa. 
1SA.10.18	Akiwambira waIziraeli javi: “Mola, Nlungu wa Iziraeli, akwamba javi: ‘Umwe waIziraeli nukulavyani Miswiri, nukunusuruni mmakono mwa waMiswiri na mmakono mwa piya wanu wakukutabishangani. 
1SA.10.19	Fala rero munikatala, Nlungu wenu, nukunusurireni piya tafauti zenu na mashaka enu. Munilebela: “Tipe nfalume.” Basi kusanyikani muje kumaso kwangu omi Mola, mwawányane kila kabila na rikolo pake-pake.’ ”
1SA.10.20	Ikisa Samuweli akitumiza piya rikolo ra Iziraeli waje karibu yake, na kura itondola rikolo ra Benjami. 
1SA.10.21	Basi Samuweli akitumiza kuwa wajamaa wa rikolo ra Benjami waje karibu yake, na kura-yo intondola jamaa wa Matiri. Ikisa Saulu, mwana wa Kishi, katondoriwa. Fala pawákinsakula, awammonire. 
1SA.10.22	Kwa javyo wakindairi Mola tena: “Kawapo mwengine abakire?” Mola akiwajibu: “Onani, iye karifisa kati-kati ya mizigo.” 
1SA.10.23	Basi wakituwa wakimukira Saulu wakija naye. Pajire akimira kati-kati ya piya ware, iye akiwa nrefu pakulu, wanu piya akiwanang'anizira pansi. 
1SA.10.24	Samuweli akiwambira wanu piya: “Onani, munu watondore Mola ndiyu! Kati ya wanu piya, aapo wakumpunda iye.”
1SA.10.24	Wanu piya nopa watamba: “Ainshi nfalume!”
1SA.10.25	Ikisa Samuweli akiwambira wanu kuhusu haki na kazi zinlázimire nfalume. Piya-vyo akandika nkitabu, cikuka cikituriwa mbere ya Mola. Mwinsho, Samuweli wanu piya akiwatawanya wakiludira mmakwawo. 
1SA.10.26	Saulu neye novyo akiludira kwake Gibeya. Walume wengine wakimpereka, ewo wákiwa wanu wakuwa Mola kawengira mmoyo mwawo. 
1SA.10.27	Fala wana wengine awákifãi kinu wakamba: “Eyu mwananlume-yu namunani vyaasaka kutivusha?” Wakinfezeyi Saulu, awampere anta kinu cisaka kuwa conse cakuntambira nfalume. Fala Saulu aawajibire kinu.
1SA.11.1	Sambi Nahaji, nfalume waAmoni, akuka kaya ulu ya Yabesi-Giliyadi. Masurudadu wa Nahaji wazunguriza kaya ulu ire, basi wanawalume wa Yabesi wakimwambira: “Tuke tifungagirane miyadi, na ofwe tukwamini kuwa nfalume.” 
1SA.11.2	Fala Nahaji muAmoni akiwajibu: “Omi nitenda miyadi mimoja fala tisikizane kinu kimoja: nukutololane maso a nkono nriro piya-mwe. Kwa javyo, wanu piya wa Iziraeli wakanzirika.” 
1SA.11.3	Wakulungwa wa Yabesi wakamba: “Utipe suku saba tipate kuwapereka wanu wapite wakilavya habari piya inti za waIziraeli. Ikiwa aajire munu kutavya, basi tíripereka mmakono mwako.” 
1SA.11.4	Wanu wakereza habari ware, pawafikire Gibeya kaákikalanga Saulu, wakiwereza habari wanu. Basi wanu piya wakanza kwibiya lukuto.
1SA.11.5	Na noure wakati ure, akija Saulu kulawa kununguri na ng'ombe. Saulu akidairi: “Cilawire kinani? Mbena piya mwankurira?” Ewo wakintongera piya vyawambire wenye habari wa Yabesi. 
1SA.11.6	Saulu pasikire javire, Roho ya Mwenyezimungu akimmiliki, akikimiwa pakulu futi. 
1SA.11.7	Akitwala ng'ombe mbiri, akisinja akawanya kipande-kipande. Akipereka kimoja-kimoja piya inti za Iziraeli julu ya makono a wenye kwereza habari ware, na akiwalaizira habari yake javi: “Evi ndi visaka kuwakuna ng'ombe za ware sawanfulate Saulu pamoja na Samuweli kuvita!” Mola akiwatenza waIziraeli kuwengira wofi, basi wakija na ankili moja wakinfulata Saulu. 
1SA.11.8	Saulu pawajumanise wanu ware Bezeki, wákiwapo wanu alufu miya natu wa Iziraeli, na alufu talatini wa Yuda. 
1SA.11.9	Ewo wakiwambira wenye habari wa Yabesi-Giliyadi: “Wambireni wanu wenu kuwa makeso, kábula ya aduhuri, muwapokerera wanu wakukwavyani.” Wanu wa Yabesi-Giliyadi pawapatire habari zire, wawa radi pakulu futi. 
1SA.11.10	Kwa javyo, wanawalume wa Yabesi wakiwambira waAmoni: “Makeso ofwe tíripereka, na umwe mutende vyamusáka vyonse.” 
1SA.11.11	Subuu yake, Saulu akiwawanya wanu wake ware makundi matatu. Pakucere wakilawa wakuka kumangisha a waAmoni, wakingira kutenda vita. Mpaka aduhuri wawolaya maaduwi wawo. Wanusurike ware, wakituwa kila mmoja akukirira upande wake.
1SA.11.12	Ikisa wanu wakimwambira Samuweli: “Wanu-wa wambire kuwa Saulu aaja kuwa nfalume wetu, wandepi? Ewo wanu-wo muje nawo kuno, ofwe tiwolaye.” 
1SA.11.13	Fala Saulu akijibu: “Suku ya rero-yi, olaiwa munu konta rero Mola kawapa ushindi wanu wa Iziraeli.” 
1SA.11.14	Ikisa Samuweli akiwambira wanu ware: “Tukeni Giligali ipate piya wakakikishe kuwa Saulu nfalume wetu.” 
1SA.11.15	Basi wanu piya wakuka Giligali, noko wakintawaza Saulu kuwa nfalume wawo mbere ya Mola Giligali. Wakilavya kafara kutenda usalama na Mola. Noparepare Saulu pamoja na wanu piya wa Iziraeli wakisheherekera pakulu vikunire vire.
1SA.12.1	Sambi Samuweli akiwambira waIziraeli piya: “Onani, nitenda piya camunilebele, nukupani nfalume akumilikini. 
1SA.12.2	Kusema kweli, muwa nawo nfalume wakukulongozani. Omi nuluvala pakulu, nilawa invwi, na wanangu wawa nomwe. Nikiwa nkulungwa wenu tangu usimana wangu mpaka rero. 
1SA.12.3	Omi niwapo epa. Ikiwa nitenda kinu cakunyata, museme sambi nopa, mbere ya Mola na nfalume waantondore iye-po. Nintwala ng'ombe wanani? au Nintwala buru wanani? Mwananintesa nani? Mwananinlumbata nani? Nipokerera karuze sitendire shariya mmakono mwanani? Lavyani ushahidi, omi níludisa canitwarire.” 
1SA.12.4	Wanu wakijibu: “Mwenye autitesire, wala autilumbate wala autwarire ca munu.” 
1SA.12.5	Samuweli akiwambira: “Mola pamoja na nfalume anitondore-yo ndi mashahidi rero-vi kuwa acipo canikosire.” Newo wakijibu: “Aye, Mola ndi shahidi.”
1SA.12.6	Samuweli akizidi kuwambira wanu ware: “Mola ndi shahidi, iye ndi antondore Musa na Aruna, akiwapereka kinya babu zenu kulawa inti ya Miswiri. 
1SA.12.7	Sambi mwikare nopa pamuri-pa, ipate nintafadali Mola akupendeleyeni, mukumbukire piya vinu vya shariya vyaatendire Mola kukuvushani umwe pamoja na kinya babu zenu. 
1SA.12.8	Yankubu pamoja na jamaa zake, pawokire Miswiri na waMiswiri wawatabisha, kinya babu zenu wanlebela Mola wawenye. Basi iye kantuma Musa pamoja na Aruna, wawalavya kinya babu zenu Miswiri, wawatula eyi inti-yi. 
1SA.12.9	Fala ewo wanriwala Mola, Nlungu wetu. Ndimana, iye kamwasa nkono Sisera, nfalume wa masurudadu wa kaya ya Hazori, na mmakono mwa Mafilisteu, pamoja na mmakono mwa nfalume wa Mowabu. Ewo watenda nawo vita. 
1SA.12.10	Kinya babu zenu wakinlebela Mola, wakamba: ‘Yarabi Mola, tikola dambi, konta tukwasa, tikitukuza milungu Baal na Ashitaroti
1SA.12.11	Ikisa Mola akiwapereka Yerubali, Baraki, Jafiti, pamoja na Samuweli, wawanusuru mmakono mwa maaduwi wawo upande piya. Javyo ndi vyamukire mukipata kwikala sana. 
1SA.12.12	Na pamuwonire kuwa Nahaji nfalume wa waAmoni, akisaka atende nomwe vita, munambira omi javi: ‘Iii, tínsakula nfalume mmojawapo atimiliki.’ Munambira javyo ingawa kuwa Mola ndi Mwenyezimungu wenu na nfalume wenu. 
1SA.12.13	Sambi onani nfalume wamutondore ndiyu-pa. Kusema kweli, umwe mulebela na Mola kakupani nfalume akumilikini. 
1SA.12.14	Mukimopa, mukintumika na mukinsikiriza Mola, vyaakwambirani, músikaidi ámuri zake, na umwe pamoja na nfalume mukimiliki mukinfulata Mola kuwa Nlungu wenu, basi piya vikwenenderani sana. 
1SA.12.15	Fala mukitowa kusikiriza vyakwambani Mola, ila mukikaidi ámuri zake, makono a Mola abishana namwe pamoja na nfalume wenu. 
1SA.12.16	Ndimana, imirani nopo pamuri-po, na muwona vinu vya matajabisa vyaasaka kutenda Mola mbere ya kumaso kwenu. 
1SA.12.17	Epa tiwa mirongo ya kirimwe, na tirigu yankuvuniwa, sinovyo? Basi omi nilebela duwa, Mola apereka randi na nvula. Kwa javyo, músaka kwijiwa kuwa dambi zenu zamutendire mbere ya Mola pamunlebele nfalume, nkulu pakulu.” 
1SA.12.18	Nopare Samuweli akinlebela duwa Mola, na suku noyo Mola kapereka randi pamoja na nvula. Wanu piya wakingira kumopa Mola pamoja na Samuweli.
1SA.12.19	Wanu piya wakimwambira Samuweli: “Tafadali, tilebeleleni ka Mola Nlungu wako atipendeleye ofwe watumisi wako, ipate tisifwe. Kamana kwasa dambi zetu piya, tizídi kukola dambi kwa kunlebela nfalume mwengine.” 
1SA.12.20	Samuweli akiwambira wanu ware: “Musope kinu. Ingawa mutenda vibaya piya-vi, musase kunfulata Mola. Ila ntumikeni Mola kwa myoyo yenu piya. 
1SA.12.21	Musizungunuke kufulata milungu ya ulongo saifãi kinu. Eyo ayukwavyani wala ayukuvushani, konta siyo yakweli. 
1SA.12.22	Mola, kwa swifa ra zina rake mwanyewe, akwasani, konta Mola ásaka kuwa umwe-po muwe wanu wake. 
1SA.12.23	Visitoshe, kuhusu omi, epa sasa kukulebelelani duwa, konta nikitowa kutenda javyo, nankukola dambi ka Mola. Novyo, nukufundani njira ngema na yakoloka. 
1SA.12.24	Kinu maalumu pakulu ndi mumope Mola, na muntumike kamili na myoyo yenu piya. Kamana fikirini vinu vikulu-vikulu vyakutendereni iye. 
1SA.12.25	Fala mukizidi kutenda ubaya, kweli-kwelini umwe pamoja na nfalume wenu múpoteya.”
1SA.13.1	Saulu pawere nfalume ákiwa nawo myaka kada. Kawamiliki wanu wa Iziraeli myaka miwiri na kada.
1SA.13.2	Saulu akiwatondola waIziraeli walume alufu natu. Alufu mbiri ákiwa nawo mwanyewe kaya ulu ya Mikimashi na inti za mwango Betheli. Alufu mmoja wákibaki na Yonatani Gibeya, kaya ya rikolo ra Benjami. Wanu wengine akiwatuma waludire mmakwawo piya ware. 
1SA.13.3	Yonatani kashinda kundi ra masurudadu Mafilisteu kaya ya Geba. Mafilisteu wejiwa, na Saulu akisaka kuwa Waebraniya wejiwe novyo, ndimana akimpereka munu akebiye baramanda piya inti-yo. 
1SA.13.4	Kwa javyo, wanu piya wa Iziraeli wakisikira habari kuwa Saulu kashinda kundi ra masurudadu Mafilisteu. Wejiwa novyo kuwa waIziraeli wawashambuliya Mafilisteu. Wanu wetiwe nokure, wakuka wakikusanyika na Saulu Giligali.
1SA.13.5	Mafilisteu wakijumana kutenda vita na waIziraeli. Ewo wákiwa nawo mikukuta ya vita alufu talatini, wacamakavalu alufu sita, na masurudadu wengi wawenye kamba nsanga wa mwani. Wakuka mpaka Mikimashi, upande wa mashariki wa Beti-Aveni wakimanga noko. 
1SA.13.6	WaIziraeli pawejiwe kuwa wawa nawo mashaka (kwa kuwa wakiwa hali mbaya yakopesa), wengine wakirifisa mmajonga na mmafukutu, na wengine mmawe, mmapondo na mmirimbu. 
1SA.13.7	Waebraniya wengine waloka muto wa Yordani, wakingira inti za Gadi na Giliyadi. Saulu akibaki Giligali, na wanu piya wakinfulata kuno wakitetema.
1SA.13.8	Saulu akifulatiza ngano za Samuweli, akirindira suku saba, fala Samuweli ókire Giligali-ko, na wanu wakingira kutawanyika. 
1SA.13.9	Basi Saulu akamba: “Muje nawo kafara zakociwa na swadaka ya neema.” Kafara zikociwa zire, iye akilavya. 
1SA.13.10	Pawakisa kulavya kafara zikociwa zire, Samuweli akifika. Saulu akuka akiwonana naye ipate andairi habari. 
1SA.13.11	Samuweli akamba: “Cautendire-ci ndi kinani?” Saulu akijibu: “Niwona kuwa wanu wankunitawanyika wankuka vyawo. Nowe novyo aujire kamba vyawambire, na Mafilisteu wajumana futi kaya ya Mikimashi. 
1SA.13.12	Kwa javyo, niwaza kuwa Mafilisteu wakuja kwisukira Giligali wanishambuliye, na omi sinamba kusakula fadili ya Mola. Basi niwona kuwa fadari nilavye kafara.” 
1SA.13.13	Samuweli akinjibu Saulu: “Uwe cautendire-co mava. Aufulata ámuri ya Mola, Nlungu wako vyakwambire. Inawa ufulata, Mola nanga kakwakikisha uwe pamoja na ujukulu wako muwamiliki wanu wa Iziraeli daima. 
1SA.13.14	Fala sambi ufalume wako auzidi kuka mbere daima. Mola kansakula munu mwengine wakuwa na moyo mmoja nowe. Mola kantuma kuwa iye amiliki wanu wake, kwa kuwa uwe autendire vyaakwambire Mola.” 
1SA.13.15	Basi Samuweli akilamuka, akilawa Giligali kure. Saulu pamoja na wanu wake wabakire ware, akasa novyo Giligali kure, akuka akikusanyika na masurudadu wake, kaya ya Gibeya, inti ya rikolo ra Benjami.
1SA.13.15	Saulu akiwawalanga masurudadu waakiwa nawo, wákiwa kiyasi ca wanu miya sita. 
1SA.13.16	Saulu pamoja na mwanawe Yonatani na wanu wake wakibaki Geba nokure, inti ya Benjami. Mafilisteu wakimanga Mikimashi. 
1SA.13.17	Masurudadu wa Mafilisteu wakilawa mikonjo mitatu kupita wakilumbata. Nkonjo mmoja ukukirira upande wa Ofra, inti ya Shualu; 
1SA.13.18	mwengine ukukirira Beti-Horoni, na mwengine ukizungunuka ukuka kumpaka kauwoneka nrati wa Seboimu na nlanga.
1SA.13.19	Sambi, inti ya Iziraeli piya awákiwepo mafundi wa kufula vyuma kamana Mafilisteu wâmba: “Atisaka kuwa Waebraniya wafure mapanga na mikuki.” 
1SA.13.20	Kwa javyo waIziraeli piya wakuka nawo ka Mafilisteu wawalebele kuwanorera masoka awo na mikuki yawo yakuwasomera ng'ombe, na myundu yawo pamoja na majembe awo. 
1SA.13.21	Ewo wâwaripisa waIziraeli garama nne za parata wanore masoka na mikuki yakuwasomera ng'ombe, na garama mbiri za parata wanore myundu na majembe. 
1SA.13.22	Ndimana suku ya vita, anta muIziraeli mmojawapo nkati ya wanu wâwaperekere Saulu na Yonatani awawere nawo anta upanga wala nkuki. Ila Saulu na mwanawe Yonatani ndi wákiwa nawo. 
1SA.13.23	Nkonjo wa Mafilisteu woka kukengera njira ya Mikimashi.
1SA.14.1	Suku moja Yonatani mwana wa Saulu kamwambira nnemba wake akinsukuriranga sulaha yake, akamba javi: “Tuke mpaka kumangisha a Mafilisteu ng'ambu nyengine kure.” Fala aamwambire wawaye. 
1SA.14.2	Saulu ákiwa Migoroni, panviri sini ya muti nkokomanga karibu ya Gibeya. Wanu wakiwa nawo wakifika kiyasi ca walume miya sita. 
1SA.14.3	Nkati yawo ákiwapo Aija, mwana wa Ayitubu, nyenyeye Ikabodi, mwana wa Feneya, mwana wa Eri, nlongozi wa Mola Silo. Aija kavala kinu cakwitiwa “kashida”. Wanu ware awakijiwa Yonatani kokire. 
1SA.14.4	Yonatani, akisakula kutupulanisa njira kufika kumangisha a Mafilisteu, akiwepo mawe mawiri makulu-makulu, kuno na kuno. Rimoja rikitiwa Bozezi, na rengine Senehi. 
1SA.14.5	Rimoja rikiwa upande wa malawira-juwa ya njira ire, mbere ya Mikimashi, na rengine upande wa maswera-juwa, mbere ya Geba.
1SA.14.6	Yonatani akimwambira nnemba akinsukuriranga sulaha yake, akamba javi: “Tuke mpaka mbere ya mangisha a Mafilisteu makafiri. Dalili Mola atisaidiya. Kamana acipo cisáka kunshinda Mola; iye kanawo uwezo wakushinda, julu wanu wengi au aba.” 
1SA.14.7	Nnemba ire akinjibu: “Tenda vyauwona vyonse. Omi niwa pamoja nawe na moyo piya.” 
1SA.14.8	Ikisa Yonatani akamba: “Ona, tukeni mpaka noko, ewo wakatiwone. 
1SA.14.9	Wakitambira: ‘Timire mpaka wafike karibu yetu’, ofwe tukwitamili, eko atuka. 
1SA.14.10	Fala, wakitambira: ‘Tuke mpaka kawari-ko’, ofwe tukuka, kamana Mola katisusira mmakono mwetu. Eyi nanga iwa alama mbere yetu ofwe.” 
1SA.14.11	Basi, wo-wawiri wakenenda mpocoko-mpocoko Mafilisteu wawawone. Na Mafilisteu wakamba: “Onani, Waebraniya wankulawa mmajonga mwarifisire-mo.” 
1SA.14.12	Ikisa masurudadu wa Mafilisteu wakimwita Yonatani pamoja na nnemba wake, wakamba: “Kwerani muje kuno! Ciwapo kinu catisaka kukoloterani.” Yonatani akimwambira nnemba ire: “Nifulate, konta Mola kawapereka mmakono mwa waIziraeli.” 
1SA.14.13	Yonatani akikwera akipalama, na nnemba ire akinfulata. Yonatani akuka akiwolaya Mafilisteu, na nnemba ire kuno akiwolaya. 
1SA.14.14	Vita ya kwanza, Yonatani na nnemba ire wawolaya kiyasi ca wanu shirini, mahala pakufika kinani na kinani alufu mmoja na miyateni kuno na kuno. 
1SA.14.15	Pamangisha pawakiwa Mafilisteu pare, na nnundu, na kati ya wanu piya, wakiwapo wakitawanyikana. Masurudadu na anta wakulumbata wakingira kutetema wofi. Na ardhi novyo itetema, ikilawirira vurumãi ulu futi.
1SA.14.16	Wanasonde wa Saulu wákiwa Gibeya inti ya rikolo ra Benjami, wanang'aniza. Mpunde noure wawona kuwa kundi ra Mafilisteu wakafilika, wakingira kupayapaya. 
1SA.14.17	Ikisa Saulu akiwambira masurudadu wake waakiwa nawo: “Wawalangeni masurudadu wetu muwejiwe sawapo.” Pakiwawalanga, wakiwawonerera kuwa Yonatani pamoja na nnemba wake awapo. We! 
1SA.14.18	Nopare Saulu akimwambira Aija javi: “Njo nayo kuno Kashoti ya Mwenyezimungu.” Kamana noure wakati ure, Kashoti ya Mwenyezimungu ire ikiwanga mbere ya wanu wa Iziraeli. 
1SA.14.19	Saulu pakisowera nlongozi wa dini, vurumãi kumangisha a Mafilisteu ikizidi kila mara. Basi Saulu akimwambira nlongozi wa dini ire: “Uwe ausakula tena Mola kundairi kinu.” 
1SA.14.20	Nokure Saulu pamoja na wanu wake wakijumana wakuka kutenda vita. Onani, nkuki wa Nfilisteu ukishambuliyana na mwenziwe; ikiwapo vurumãi pakulu futi! 
1SA.14.21	Maebraniya wawapitira upande mwengine wa Mafilisteu, na woka kumangisha, anta ewo wakizungunuka, wakuka mara nyengine tena wakijumana na waIziraeli, wakiwa na Saulu pamoja na Yonatani. 
1SA.14.22	Kwa namuna moja, waIziraeli piya warifisire mmyango ya Efraimu, pawejiwe kuwa Mafilisteu wankutuwa, ewo wakanza vita wawebiire Mafilisteu. 
1SA.14.23	Basi, Mola noire suku ire, akiwavusha waIziraeli. Vita yenera ipunda Beti-Aveni.
1SA.14.24	Noire suku ire, waIziraeli wasokera kuwakola njala konta Saulu kawalapira wanu ware javi: “Asáka kurya kinu onse rero, saninamba kutenda vita na maaduwi wangu, álaniwa.” Ndimana aapo anta mmoja arire. 
1SA.14.25	Wanu ware piya pawakifika nnundu, we, wakisinganira nyuki panja pare! 
1SA.14.26	Pawengire nnundu mure, miti piya ijala nyuki na ansali fó, fala aapo arire kamana wakopa kilapo ca Saulu. 
1SA.14.27	Falakini Yonatani aansikirize wawaye ámuri ya kilapo cake cawambire wanu. Ndimana akisoma na ngombo, wasukure mmakono ure, akilovya kumwinsho kure nsavu ra ansali, akiyeza aba. Akiwona kuwa sura. 
1SA.14.28	Ikisa munu mmojawapo akamba: “Wawayo katitisha na kilapo, akamba: ‘Asáka kurya kinu onse rero, álaniwa!’ ” Wanu wasokera pakulu. 
1SA.14.29	Basi Yonatani akijibu: “Wawa kawatenda vinu vyakofya wanu wa inti-yi! Niwoneni vya niri sana kwa kuyeza ansali aba-yi. 
1SA.14.30	Nanga viwa vyema sana rero, wanu wetu warye cakurya cawatwarire maaduwi wetu. Kwasa javyo, Mafilisteu wátishinda aba.”
1SA.14.31	Noire suku ire, waIziraeli wawolaya Mafilisteu, kulawa Mikimashi mpaka Aijaloni. Na waIziraeli wasokera pakulu futi. 
1SA.14.32	Wakilavya kwa kuwapokonyola vyawawapokere maaduwi wawo, watwala makondoo na ng'ombe nyika na ng'ombe ndama, wakisinja panja pare. Na wanu wakitafuna nyama ire na damu yake. 
1SA.14.33	Nokure Saulu akambiriwa javi: “Ona, wanu wankukola dambi ka Mola, kurya nyama bila kwasa damu kulawa.” Iye akikuwira: “Javyo kutupa kauli! Pingirisirani kaniri kuno riwe rikulu.” 
1SA.14.34	Na akituma tena: “Ukani kati-kati ya wanu, muwambire: ‘Kila munu aje nawo ng'ombe wake au kondoo wake, wawasinje nopa, wawarye. Wasikore dambi ka Mola kutafuna nyama na damu yake.’ ” Ndimana, noure usiku ure, piya wakija nawo ng'ombe, wakisinja nokure. 
1SA.14.35	Na Saulu akinjengera uralu Mola. Ewo ndi wanzire iye kunjengera Mola.
1SA.14.36	Nokure Saulu akiwambira masurudadu wake: “Tisuke usiku tiwafulate Mafilisteu, tiwashambuliye mpaka kuca. Titware piya vyawari nawo, atimwasa anta Nfilisteu mmoja hai.” Ewo wakijibu: “Tenda vyauwona kuwa vyema vyonse.” Fala nlongozi wa dini akamba: “Kwanza tindairi Mwenyezimungu.” 
1SA.14.37	Nokure Saulu akindairi Mola, akamba javi: “Tisuke tiwokire Mafilisteu? Uwe uwagabizi mmakono mwa wanu wa Iziraeli?” Fala suku ire, Mola aajibire kinu. 
1SA.14.38	Basi Saulu akamba: “Njoni kuno, umwe walongozi piya wa wanu ware. Tukeni tiwone namuna ya dambi ikoriwe rero. 
1SA.14.39	Nukupani tamaa kwa zina ra Mola, Nvushi hai wa Iziraeli, kuwa munu ari na makosa, anta awe mwanangu Yonatani, iye ka ukweli aulayiwa.” Fala aapo munu anta mmoja nkati ya wanu ware piya ajibire kinu. 
1SA.14.40	Ikisa Saulu akiwambira piya wanu wa Iziraeli javi: “Piya-mwe ikalani upande moja. Omi pamoja na mwanangu tukwikala upande mwengine.” Ewo wakijibu: “Tenda vyauwona kuwa vyema vyonse.” 
1SA.14.41	Basi Saulu akamba: “He, Mola, Nlungu wa Iziraeli! Kutowa kunjibu ntumisi wako rero sababuni? He, Mola, Nlungu wa Iziraeli, kamba nikosire ndumi au mwanangu Yonatani, jibu julu ya riwe ritaiwe alama Urimu. Fala kamba wakosire ndi wanu wako waIziraeli, jibu julu ya riwe ritaiwe alama rire Tumimu.” Majibu akimolota Yonatani pamoja na Saulu, wanu wakinusurika. 
1SA.14.42	Basi Saulu akamba: “Tendani kura ipate mwijiwe kamba makosa-yo angu au a mwanangu Yonatani.”
1SA.14.43	Ikisa Saulu akindairi Yonatani: “Nambire, kutenda kinani?” Yonatani akinjibu: “Omi niyeza aba javi ansali nitoweza mung'ombo wa mmakono mwangu nikilamba. Ndumi-pa epa, niwa tayari kuulaiwa.” 
1SA.14.44	Saulu akamba: “Mola, ikiwa aulaiwe uwe nulaiwe-mi.” 
1SA.14.45	Fala wanu ware wakinjibu Saulu javi: “Javyo avikuna! Yonatani ajire na ushindi nkulu ka waIziraeli! Iye olaiwaja? Iii, sishubutu! Titula nadiri ka Mola hai, kuwa aimpoteya anta nywiri mmoja, kamana catendire rero-ci cipatikana kwa kudura ya Mwenyezimungu!” Javyo wanu ware ndi vyawanvushire Yonatani akitowa kuulaiwa. 
1SA.14.46	Basi, Saulu akasa kuwafulata Mafilisteu, newo wakiludira kwawo.
1SA.14.47	Bandi yakutawala kuwa nfalume wa Iziraeli, Saulu akingira kutenda vita na piya maaduwi wake upande piya; katenda vita na wanu wa Mowabu, wa Amoni, na wa Edomu, na mafalume wa Zoba, pamoja na Mafilisteu. Kila upande wakuka kutenda vita wonse akiwashinda. 
1SA.14.48	Saulu akirimba moyo, akiwatema waAmaleki, wakiwavusha waIziraeli mmakono mwa ware wâwakorire.
1SA.14.49	Sambi, wana wa Saulu ákiwa Yonatani, na Isivi, pamoja na Malikiswa. Mazina a wanawe wawiri waka wakitiwa: kifundi Meraba na kifindi Mikali. 
1SA.14.50	Nkawake Saulu ákitiwa Anowamu, ákiwa mwana wa Ahimazi. Zina ra nkulungwa wawo wa masurudadu ákitiwa Abineri, mwana wa aluye Neri. 
1SA.14.51	Kiji ákiwa wawaye Saulu, na Neri wawaye Abineri ákiwa mwana wa Abiyeri.
1SA.14.52	Mainsha a Saulu piya, iye katenda vita ya nguvu na Mafilisteu. Daima paakinsingana munu wa nguvu wakufumika ponse, iye akimwita awe upande wake.
1SA.15.1	Samuweli akimwambira Saulu: “Mola kanipereka omi nukutawaze uwe nfalume wa wanu wako waIziraeli. Sambi, sikira usemi wa Mola. 
1SA.15.2	Mwenye wa wenye nguvu wa binguni kaamba javi: ‘Omi níwakumbukira waAmaleki vyawawatendire waIziraeli, namuna vyawaziwirize njira wakati wawákikwera pawakilawa Miswiri. 
1SA.15.3	Uka sambi nopa ukawapanje waAmaleki, ukadangure nfululu piya vyawari nawo. Usiwaswamii, uwolaye walume mpaka na wanawaka, wasimana na watoto, ng'ombe na makondoo, ngamiya pamoja na maburu.’ ”
1SA.15.4	Ndimana wanu ware Saulu kaweta kaya ya Telaimu, akiwawalanga. Wakiwapo wanu alufu miyateni walume wemire, na alufu kumi wanu wa rikolo ra Yuda. 
1SA.15.5	Saulu paafikire kaya ulu ya waAmaleki, akirinika munrati. 
1SA.15.6	Nopare Saulu akiwambira waKeni: “Ukani, samani-pa. Mulawe kati ya waAmaleki-yi ipate nisije kukuulayani pamoja newo. Kamana wanu piya wa Iziraeli pawakikwera kulawa Miswiri, muwawonera utungu.” Javyo waKeni ndi vyawalawire kati ya waAmaleki. 
1SA.15.7	Saulu akiwashinda waAmaleki kulawa Havila mpaka Shuri, kaya iri malawira-juwa ya Miswiri. 
1SA.15.8	Agagi nfalume waAmaleki, iye akinkola hai. Na wanu ware piya wakulayiwa na upanga.
1SA.15.9	Fala Saulu pamoja na wanu ware Agagi wakimwasa salama. Novyo awolaye mifuwo myema ya makondoo na ng'ombe na wana wawo wema-wema. Piya vyema awadangure, ila vinu vibaya vya ucafu, evyo ndi vyawadangure nfululu.
1SA.15.10	Usemi wa Mola ukimwisukira Saulu, ukamba: 
1SA.15.11	“Nirishuku kuntula Saulu kuwa nfalume, kamana kasa kunifulata, aatimize ámuri zangu.” Samuweli akisikitika, usiku nzima akinririra Mola. 
1SA.15.12	Subuu Samuweli akipwesera ansingane Saulu. Samuweli akambiriwa javi: “Saulu kafika futi Karimelu. Onani, kajengire kumbu-kumbu ya kurisifu iye mwanyewe, ikisa akukirira Giligali.” 
1SA.15.13	Samuweli akinsingana Saulu, na Saulu akimwambira: “Mola akujanliye! Nitimiza ámuri za Mola.” 
1SA.15.14	Samuweli akindairi: “Sambi, kurira ka makondoo wangu-wa, na kurama ka ng'ombe, kanisikira mmasikiro-ku mana ake kinani?” 
1SA.15.15	Saulu akinjibu: “Masurudadu wangu wawatwala ka waMalakita. Wase makondoo wema-wema nowo pamoja na ng'ombe ngema-ngema nozo, ipate waje wantendere kafara Mola, Nlungu wenu. Na vyengine-vyo taribu nfululu.” 
1SA.15.16	Basi Samuweli akimwambira Saulu: “Rinda kwanza! Nukwambira caanámbire Mola usiku wa rero-wu.” Saulu akimwambira: “Sema.”
1SA.15.17	Samuweli akizidi kusowera: “Uwe ingawa úriwona kuwa auri munu bora, fala kuwa nkulungwa wa rikolo ra wanu wa Iziraeli, sinovyo? Mola kakutawaza uwe nfalume wa wanu wa Iziraeli. 
1SA.15.18	Na kakutuma kaamba: ‘Uje, ufuje uwolaye waAmaleki, wanu wabaya-wa. Utende vita mpaka uwamarize.’ 
1SA.15.19	Ausikiriza ámiri ya Mola, sababuni? Kutwala vinu vya maaduwi, kutenda vinu vya uwanswii mbere ya Mola, sababuni?” 
1SA.15.20	Saulu akinjibu Samuweli: “Ninsikiriza Mola, nilawa kamba iye vyanamurire. Nija nawo Agagi nfalume waAmaleki, na niwolaya waAmaleki. 
1SA.15.21	Fala wanu ware watwala viwafãire vya maaduwi, ng'ombe ngema-ngema na makondoo wema-wema, nowo walazimire kuulaiwa-wo. Kwasa javyo, waja nawo Giligali kuno wantendere kafara Mola, Nlungu wenu.” 
1SA.15.22	Samuweli akijibu:
1SA.15.22	“Cukwajibu Mola?
1SA.15.22	Kuntendera kafara na swadaka,
1SA.15.22	au kusikiriza shauti ya Mola?
1SA.15.22	Onani! Vyema pakulu kunsikiriza Mola,
1SA.15.22	koliko kuntendera kafara,
1SA.15.22	vyema pakulu kunsikiriza,
1SA.15.22	koliko kulavya mafuta
1SA.15.22	a makondoo wema-wema.
1SA.15.23	Kamana ushinda ukofya pakulu
1SA.15.23	kamba dambi ya usawi,
1SA.15.23	na kuridãi ndi kamba dambi ya shiriki.
1SA.15.23	Kwa sababu uwe ámuri za Mola kukatala,
1SA.15.23	iye kakukatala kuwa nfalume.”
1SA.15.24	Saulu akinjibu Samuweli: “Omi nikola dambi. Kamana nitupa ámuri za Mola pamoja na ngano zaunipere uwe, konta niwopa wanu, nitenda vyawasakire ewo. 
1SA.15.25	Fala sambi, nukulebela uniswamii dambi zangu, uludire kuwa pamoja nami, ipate nintukuze Mola.”
1SA.15.26	Basi Samuweli akinjibu Saulu: “Siludira kuwa pamoja nawe. Kamana uwe kukatala ámuri za Mola, ndimana neye novyo kakukatala kuwa nfalume wa Iziraeli.” 
1SA.15.27	Samuweli paakitula minyongo kuka vyake, Saulu akikola lupindo ra kapa rake, nero rikipapuka. 
1SA.15.28	Samuweli akimwambira: “Rero Mola kapapula makono ako-yo kuwa nfalume wa Iziraeli, na kampa mwenziwo, munu bora pakulu koliko uwe. 
1SA.15.29	Ntukufu Mola wa Iziraeli aalongopa wala aapindula mawazo ake. Iye siye binadamu ndimana aarishuku.” 
1SA.15.30	Saulu akamba tena: “Omi nikola dambi. Fala sambi, nanga waniinshimu mbere ya walongozi wa wanu wake pamoja na waIziraeli. Waludire kuwa pamoja nami ipate nimwambudu Mola, Nlungu wenu.” 
1SA.15.31	Basi Samuweli akiludi akiwa pamoja naye, Saulu akimwabudu Mola.
1SA.15.32	Ikisa Samuweli akintuma: “Uje nawo kuno Agagi nfalume waMalakita.” Agagi akuka naye na radi kwa kuwa akiwaza javi: “Kufwa-ko kulwaza!” 
1SA.15.33	Samuweli akinjibu: “Kamba upanga wako vyauwasire waka wengi bila wana, mamayo ábaki bila mwanawe.” Ikisa Samuweli akinsinja Agagi kipande-kipande mbere ya Mola Giligali.
1SA.15.34	Basi nopare, Samuweli akuka Rama, na Saulu neye akikwera akuka kwawo Gibeya. 
1SA.15.35	Noparepare Samuweli aamonire tena Saulu mpaka suku ya kufwa kwake, fala akiuzunika kwa sababu ya Saulu. Na Mola akitubu kwa kuntawaza Saulu kuwa nfalume wa Iziraeli.
1SA.16.1	Mola kamwambira Samuweli: “Mpaka rini uwe ukiuzunika kwa sababu ya Saulu? Omi ninkatala kuwa nfalume wa wanu wa Iziraeli. Utware nyanga rako wijaze mafuta, urisukuze. Nukupereka mpaka ka mwananlume mmoja wa Betlehemu wakwitiwa Yese. Kamana nintondola mwanawe mmojawapo awe nfalume wangu.” 
1SA.16.2	Samuweli akijibu: “Nítenda mwaja javi? Saulu akisikira ezi habari-zi, ánulaya!” Mola akijibu: “Nsukure ncamba mmoja na wambe kuwa uwe kuka eko kutenda kafara ka Mola. 
1SA.16.3	Umwarifu Yese kukafara-ko, ikisa omi nukwambira caajuzi kutenda. Munu wanisaka kumolota-yo, úntawaza kwa zina rangu.” 
1SA.16.4	Samuweli akitenda kamba vyatumiwe na Mola, akuka Betlehemu. Pafikire kure, wakulungwa wa kaya wakipita wakitetema, wakindairi: “Kuja kwa neema?” 
1SA.16.5	Iye akijibu: “Aye, nija kwa neema. Nija kuntendera kafara Mola. Muriswafi tuke wonse.” Iye akitumiza kuwa Yese pamoja na wanawe wariswafi, na akiwarifu woke kukafara.
1SA.16.6	Ewo pawafikire, Samuweli nakunnang'aniza Aliyabu, akiwaza javi: “Kweli-kwelini asaka kutawaziwa ndiyu ari mbere ya Mola-yu.” 
1SA.16.7	Fala Mola akimwambira Samuweli: “Usikazike nema wala urefu wa eyo mwananlume-yo konta ninkatala. Kamana Mola aalamula kamba vyawalamula wanu. Ewo wánanganiza wema, fala Mola áwona moyo.” 
1SA.16.8	Ikisa Yese akimwita Abinadabi, akimukisa ka Samuweli. Iye akamba: “Eyu novyo aatondoriwe na Mola.” 
1SA.16.9	Yese ndi pamwitise Shama, na Samuweli akamba: “Eyu novyo aatondoriwe na Mola.” 
1SA.16.10	Yese ndi pawólote wanawe saba ka Samuweli. Na Samuweli akimwambira Yese javi: “Mola, ewa mmojawapo aawatondore.” 
1SA.16.11	Ikisa Samuweli akindairi Yese: “Wanawo piya wawapo-pa?”
1SA.16.11	Yese akijibu: “Kabaki kifindi; ona, epa sambi-pa aapo, kankuwasungira makondoo.”
1SA.16.11	Samuweli akimwambira Yese: “Mwitise aje! Ofwe atuka kwikala bila kuja iye.” 
1SA.16.12	Nopare Yese akitumiza akatwariwe. Ákiwa nnemba mwema, na maso ake ákiwonekera; kweli iye kâsitawi. Mola akamba: “Ndi noyu-noyuni, ntawaze.” 
1SA.16.13	Basi, Samuweli akitwala nyanga rire na mafuta fó, akimmiminira mbere ya nyenyeze ware. Na mwanzo wa noire suku ire, Roho ya Mola akimmiliki Daudi. Ikisa Samuweli akilamuka, akiludira Rama.
1SA.16.14	Sambi, Roho ya Mola ikinlawa Saulu, na shetwani akitumiwa na Mola akanza kunsususa. 
1SA.16.15	Saulu wakazi wake wakimwambira: “Mwenye, ona, shetwani aperekiwe na Mola kankukusususa. 
1SA.16.16	Mwenye, titume watumisi wako mbere yako, tikansakure munu wakwijiwa kwibiya kityatya. Kwa javyo shetwani aperekiwe na Mola, pasaka kuja kukusususa, munu-yo akwibiya kityatya, nowe ukwanza kuwa sana tena upya.” 
1SA.16.17	Basi, Saulu akiwambira watumisi wake javi: “Pitani mukinsakula munu wakwijiwa kwibiya sana-sana kityatya, muje naye-pa.” 
1SA.16.18	Mukazi mmojawapo akijibu: “Ona, Yese mBetlehemu kanawo mwana mmoja mwimbaji sana-sana. Neye novyo munu wa kurimba moyo, munu wa vita, ásowera sana-sana, mwema, na Mola kawa pamoja naye.” 
1SA.16.19	Kwa javyo, Saulu akiwatuma mashikarakanzi ka Yese wakambe: “Niperekere mwanawo Daudi, awasungira makondoo-yo.” 
1SA.16.20	Basi Yese akintengeza buru moja akinsukuza mikate na numba ya vinyu, pamoja na mwana wa mbuzi, evyo akimperekera Saulu julu ya mwanawe Daudi. 
1SA.16.21	Daudi akuka ka Saulu, akingira kuntumikira. Saulu akajibiwa naye pakulu sana, akintondola kunsukurira sulaha zake. 
1SA.16.22	Ndimana Saulu akipereka ka Yese habari kamba ezi javi: “Omi kanajibu Daudi, mwase ekare nomi awe ntumisi wangu.” 
1SA.16.23	Shetwani aperekiwe na Mwenyezimungu, mara-zi piya paakinsususa Saulu, Daudi akitwala kityatya cake, akibiya mmakono mwake. Kwa javyo, shetwani ire akinlawa Saulu, neye akipata nafuu, akiriwona kuwa sana.
1SA.17.1	Sambi Mafilisteu wajumulana masurudadu wawo wakatende vita. Wajumulana Soko kaya ya rikolo ra Yuda. Wamanga mahala kati-kati ya Soko na Azeka, pakwitiwa Efesi-Dami. 
1SA.17.2	Saulu pamoja na waIziraeli wakijumana, wakimanga muNrati wa Ela. Wakiritengeza watende vita na Mafilisteu. 
1SA.17.3	Mafilisteu wakimira mmwango ukiwa upande mwengine wa nrati, na waIziraeli wakiritenga mmwango upande mwengine. 
1SA.17.4	Akilawa kumangisha ka Mafilisteu surudadu mmoja maalumu wakwitiwa Goliyati, wa kaya ya Gati. Urefu wake úkifika kiyasi ca meturu natu
1SA.17.5	Ákivalanga nkiswa kilemba ca shaba, na mmwiri novyo kinga ra shaba, ákitimu kilu sitini. 
1SA.17.6	Na mmaulu kárikengera vibamba vya shaba, na iye mmaweya-mo kasukula novyo nkuki wa shaba. 
1SA.17.7	Nkuki wake-wo úkiwa nkulu, mwema pakulu na ukiremera; mwinsho ya nkuki-wo rikiwepo songa ra kuremera pakulu, kinani na kinani kilu saba. 
1SA.17.8	Goliyati akija, akimira, akiwakuwira waIziraeli javi: “Kurinika epo kívita sababuni? Omi niwa Nfilisteu, umwe muwa watumisi wa Saulu, sinovyo? Ntondoreni mwananlume mmojawapo aje kwangu. 
1SA.17.9	Kamba kanawo uwezo wa kutenda vita akitulaya, ofwe tukuwa watumisi wenu. Fala omi nikikidiri kukuulayani, umwe mukuwa watumisi wetu, mutitumika.” 
1SA.17.10	Nfilisteu akamba tena javi: “Omi sambi nitenda na masurudadu wa waIziraeli. Mperekeni munu aje tibiyane nomi!” 
1SA.17.11	Saulu pamoja na masurudadu wake, pawasikire masemo a Nfilisteu are javire, wakifazaika, wakopa pakulu.
1SA.17.12	Daudi akiwa mwana wa Yese, wa kaya ya Efrata, ikiwa karibu ya Betlehemu ya Yuda. Yese ákiwa nawo wana walume nane. Suku za Saulu, Yese oluvare futi. 
1SA.17.13	Wanawe watatu wakulu wa Yese woka kuvita pamoja na Saulu. Kifundi-yo akitiwa Aliyabu, wapiri Abinadabi, na watatu Shama.
1SA.17.14	Daudi ndi ákiwa kifindi. Nyenyeze watatu wákikala na Saulu. 
1SA.17.15	Fala Daudi ákukanga kumangisha a Saulu, ákiludingi akuka Betlehemu kuwasungira makondoo wa wawaye. 
1SA.17.16	Muda wa suku arubaini, Nfilisteu akuka kuwenyukira, subuu na jironi.
1SA.17.17	Suku moja Yese akimwambira mwanawe Daudi: “Twala kilu kumi ya tirigu yakukalangiwa na noyo mikate kumi-yo, usukure upesi uke ukawape wanduzo kumangisha-ko. 
1SA.17.18	Usukure novyo keju kumi-zi, ukampe nkulungwa wa masurudadu miya-yo. Uwawone wanduzo-wo vyawari kuinshi, na uje nawo ushahidi wa kuwa kuwawona wawa sana.”
1SA.17.19	Sambi, Saulu na wanyenyeze, pamoja na waIziraeli piya wawa muNrati wa Ela, wankutenda vita na Mafilisteu. 
1SA.17.20	Subuu yake, Daudi akilamuka namapema, akimwasa munu kuwasungira makondoo, akisukula vyakurya vire, akuka, kamba Yese vyaantumire. Iye kafika pamangisha pare, akiringana nawo wakati waIziraeli wawakilawa kuka kuvita, akikola kukuwira vita. 
1SA.17.21	Masurudadu wa Mafilisteu na waIziraeli wakitenda vita, kila kundi mbere ya renziwawo. 
1SA.17.22	Daudi akasa vinu vire na amiri wa nkulungwa wa masurudadu, akituwirira kuvita, akifika karibu na wanyenyeze, akilomba hodi. 
1SA.17.23	Daudi pakisowera nawo, mpunde noure surudadu maalumu, Nfilisteu wa Gati wakwitiwa Goliyati, akilawa nkati ya Mafilisteu, akamba usemi mmoja kamba vyaakitendanga daima. Na Daudi akisikira.
1SA.17.24	WaIziraeli piya, pawammonire munu-yo, wakituwa mbere yake, wakopa pakulu. 
1SA.17.25	WaIziraeli wakimwambira Daudi: “Mmoneni? Kusema kweli, kaja kutenda ushinda na Iziraeli! Nfalume akumpa mali mengi munu akidiri kumulaya. Novyo akumpa mwanawe anlombe, na wajamaa wa wawaye awaripa tena nsoko.” 
1SA.17.26	Daudi akiwadairi masurudadu wakiwa nawo karibu ware: “Munu akimulaya noyo Nfilisteu na akiwanusuru waIziraeli eyi haya-yi ápata kinani? Noyo Nfilisteu kafiri-yo nani wakusaka kutenda vita na masurudadu wa Mola hai?” 
1SA.17.27	Nopare wanu wakimwambira kinu kimoja: “Javyo ndi vyaasaka kutendiwa munu asáka kumulaya noyo munu-yo.”
1SA.17.28	Aliyabu nyenyeye nkulu Daudi, kasikira cawakipakanira na masurudadu ware. Basi akikimiwa akamba: “Uwe epa kwankutenda kinani? Makondoo aba nlanga ari kuwasungira nani? Nikwijiwa kuritenza kwako na moyo wako mbaya! Kuja epa kuwona vita basi!” 
1SA.17.29	Daudi akindairi: “Epa sambi nitenda kinani? Sindairi anta kinu kimoja?” 
1SA.17.30	Basi Daudi akizungunuka, akindairi surudadu mwengine kinu kimoja noco. Akipata majibu mamoja noyo.
1SA.17.31	Masurudadu wengine wasikire vyaambire Daudi vire, na wakimwambira Saulu. Basi iye akitumiza kumwitisa Daudi. 
1SA.17.32	Daudi paafikire akimwambira Saulu: “Mwenye wangu, asiwepo munu wakumopa Nfilisteu-yu! Ntumisi wenu akuka kutenda vita na eyo Nfilisteu-yo.” 
1SA.17.33	Saulu akinjibu Daudi: “Uwe aukidiri kuka kutenda vita na eyo Nfilisteu-yo, kamana kuwa kanemba tu basi, neye tangu-tangu surudadu mainsha ake piya!” 
1SA.17.34	Fala Daudi akimwambira Saulu javi: “Mwenye, ntumisi wenu awasungira makondoo a wawaye. Simba au dubu, paaja akintwala kondoo mmoja, 
1SA.17.35	omi nipita nikintuwisa, nimwibiira, na kondoo nintwala. Ikiwa kanisukira, ninkola nsingo, nimpote mpaka nimulaye. 
1SA.17.36	Ntumisi wenu kawolaya masimba pamoja na madubu, na noyo Nfilisteu kafiri-yo nisaka nitende namuna moja, kamana awenyukira masurudadu wa Nlungu hai.” 
1SA.17.37	Daudi akizidi kusowera, akamba: “Mola kanivusha nkanywa mwa simba na mwa dubu, iye ánivusha novyo mmakono mwa Nfilisteu-yo.” Saulu akijibu: “Uka, na Mola awe pamoja nawe.”
1SA.17.38	Ikisa Saulu akimpa mavazi ake a vita Daudi avare. Akinvaza kiswa cake kilemba ca shaba, na akinvaza mmwiri mwake koti ra shaba! 
1SA.17.39	Daudi akifungira upanga wa Saulu ure nkiuno. Akiyerera kwenenda, fala aakidirire konta aazowerere kuvala novire vinu vire. Noparepare akimwambira Saulu: “Piya-vi sikidiri kwenenda nawo konta sizowerere.” Basi Daudi akivula piya vire. 
1SA.17.40	Ikisa akisukula mmakono ngombo yake, akilokota nkati ya muto mawe matanu mema-mema, akitaya munrumba mwake wakisunga. Fumbewe yake ikiwa mmakono, na akuka akimmwandika Nfilisteu ire.
1SA.17.41	Nfilisteu akija akinnyemerera Daudi. Munu ásukure kinga ra Nfilisteu ire akiwa mbere yake. 
1SA.17.42	Kannang'aniza Daudi kwa kunkejeli, konta ákiwa nnemba, uso wake úkiwa mwema kamba kisimana. 
1SA.17.43	Ikisa Nfilisteu ire akimwambira Daudi javi: “Omi niwa umbwa, kuwa unijirire na muti?” Na Nfilisteu ire, julu ya milungu yake, kanlani Daudi. 
1SA.17.44	Nfilisteu ire akimwambira Daudi javi: “Njo kuno, niwapa nyama yako nyuni wa mbinguni pamoja na wadudu wa nnundu.” 
1SA.17.45	Daudi akimwambira Nfilisteu ire javi: “Uwe unijirira omi na upanga, nkuki, pamoja na kinga. Falakini omi nukuja kwako kwa zina ra Mwenye wa wenye nguvu wa binguni, Nlungu wa masurudadu wa Iziraeli, waunkejeli-yo. 
1SA.17.46	Rero novi uwe Mola ánigabizi mmakono mwangu, nukulumize, na nukulavye kiswa. Na mwiri wa Mafilisteu, niwapa rero novi nyuni za mbinguni pamoja na wadudu wa muardhi, ipate wanu wa mulumwengu-mu piya wejiwe kuwa kawapo Nlungu Iziraeli. 
1SA.17.47	Na wakwijiwa piya wanu wakusanyike epa mahala-pa kuwa Mola avusha, sairi kwa upanga, wala na nkuki. Kamana ka Mola iye ndi vita, na iye akuperekani mmakono mwetu.”
1SA.17.48	Nfilisteu ire, paalamuke kuka kusimanana na Daudi, Daudi katuwa upesi-upesi mahala pavita paasimanane na Nfilisteu ire. 
1SA.17.49	Daudi akitaya nkono munrumba, akilavya riwe rimoja akefya nfumbwe, akinlumiza Nfilisteu ire pacenye. Riwe rire rikitiwira pacenye nopare, na akigwa akirifinikiza.
1SA.17.50	Javyo Daudi ndi vyaanshindire Nfilisteu, na fumbewe na riwe rimoja, akinlumiza Nfilisteu na akimulaya, bila kuwa nawo upanga mmakono mwake. 
1SA.17.51	Ikisa akituwa Daudi, akimira julu ya Nfilisteu ire, akitwala upanga wake, akisolola munfuko mwawo, na akimulaya, akinsinja kiswa na nowo. Mafilisteu, pawawonire kuwa sujaa wawo kaulaiwa, ewo wakitira. 
1SA.17.52	Basi wanu wa Iziraeli pamoja na wa Yuda wakilamuka, wakitamba, na wakingira kuwafulata Mafilisteu, wakifika mpaka Gati na pamiryango ya Ekoroni. Mafilisteu walumire wagwa munjira kulawa Shaarimu mpaka Gati na Ekoroni. 
1SA.17.53	Na wana wa Iziraeli wakiwafulata, basi Mafilisteu ware wakiludi, wakitwala vinu vikiwa pamangisha pawo pare. 
1SA.17.54	Daudi akitwala kiswa ca Nfilisteu cire, akija naco Yerusalemu. Falakini sulaha zake akitula muema mwake.
1SA.17.55	Saulu, pammonire Daudi akilawa kuka kutenda vita na Nfilisteu ire, akindairi Abneri, nkulungwa wa masurudadu: “Abneri, eyu nnemba-yu mwana wa nani?” Na Abneri akamba: “Uwe nfalume, nilapira kwa roho yako, omi simwijiwa.” 
1SA.17.56	Noparepare nfalume akamba: “Basi, ndairi nnemba-yu mwana wa nani.” 
1SA.17.57	Daudi, paaludire bandi yakumulaya Nfilisteu ire, Abneri akintwala, na akuka nawo mbere ya Saulu, asukure mmakono kiswa ca Nfilisteu cire. 
1SA.17.58	Saulu akindairi: “Uwe nnemba, kuwa mwana wa nani?” Na Daudi akijibu: “Mwana wa ntumisi wako Yese, mBetlehemu.”
1SA.18.1	Mpunde noure Saulu na Daudi wakisa kupakanira, moyo wa Yonatani na moyo wa Daudi ukiwa moja. Kusema kweli, Yonatani akanza kumpenda Daudi kamba vyaaripenda mwanyewe. 
1SA.18.2	Noire suku ire, Saulu akintwala Daudi akuka naye kwawo, amwasire tena kuludira kwawo ka wawaye. 
1SA.18.3	Ikisa Yonatani akitula miyadi ya urafiki na Daudi, konta akimpenda kamba vyaaripenda mwanyewe. 
1SA.18.4	Yonatani akivula kapa raavarire, akimpa Daudi. Akimpa novyo mavazi ake akitoropa, upanga, upinde wake, pamoja na nzizi wake. 
1SA.18.5	Daudi akilawanga, na akikidiringi kuka kila mahala kaakitumiwa na Saulu konse. Basi Saulu akinkweza cewo ca ukulungwa nkulu wa masurudadu wake. Na wanu piya vikiwajibu pamoja na watumisi wa Saulu ware.
1SA.18.6	Masurudadu wa Iziraeli, pawakiludira ukaya bandi ya Daudi kumulaya Nfilisteu-yo, wanawaka wakilawa makaya piya a Iziraeli wakawonane na nfalume Saulu. Wakimba nyimbo za sherehe, wakivina, wakibiya damba na mitoriro. 
1SA.18.7	Ewo wakimba watupu, wakisherehekeya javi:
1SA.18.7	“Saulu kawolaya alufu moja;
1SA.18.7	Daudi kawolaya alufu kumi!”
1SA.18.8	Saulu vinkima pakulu futi, avimwajibire javire. Akamba: “Daudi wampa alufu kumi ila omi wanipa alufu moja! Sambi, kinani tena catowire kupata ila ufalume?” 
1SA.18.9	Na mwanzo wa noyo suku-yo, akanza kuntendera wiyana Daudi.
1SA.18.10	Subuu yake, shetwani wa hasara áperekiwe na Mwenyezimungu mpunde noure akimmiliki Saulu, akanza kutenda kamba munu wamava nnyumba mwake. Daudi akibiya kityatya, kamba vyaakitendanga suku daima. Saulu mmakono mwake akisukula nkuki. 
1SA.18.11	Basi Saulu akimwefya nkuki kamana akiwaza javi: “Ninsoma Daudi pakipama pare.” Fala kefya mara mbiri nkuki ure, Daudi akinyema.
1SA.18.12	Saulu akimopa Daudi konta Mola ákiwa pamoja naye ila Saulu kamwasa. 
1SA.18.13	Kwa javyo, Saulu akiritanusa na Daudi, akitenda kuwa nlongozi wa kundi ra masurudadu alufu moja. Daudi akukanga kuvita na akiludi awalongoze masurudadu wake. 
1SA.18.14	Novyo, Daudi piya vyaakitenda vyonse vikiwalawira sana, konta Mola akiwa pamoja naye. 
1SA.18.15	Saulu paawonire kuwa piya vikiwalawira sana mbere ya Daudi, akizidi kumopa pakulu. 
1SA.18.16	Fala inti ya Iziraeli pamoja na inti ya Yuda, piya wanu wakimpenda Daudi, konta akiwalongoza masurudadu sana.
1SA.18.17	Ikisa Saulu akimwambira Daudi javi: “Wona nukupa nunu Meraba, mwanangu kifundi unlombe, fala kwanza unitumikire kamba surudadu wangu maalumu, utende vita upande wa Mola.” Kamana Saulu akiwaza kuwa kwa noire namuna ire, Mafilisteu nanga wakidiri kumulaya Daudi, kwa javyo isiwe kamba iye ndi atendire kitendo kamba cire. 
1SA.18.18	Daudi akinjibu Saulu: “Omi niwa nani, wala wajamaa zangu wawa kinani kwa kuwa omi nikuwa nkwewe nfalume?” 
1SA.18.19	Fala paufikire muda wa kuwa Meraba apewa Daudi anlombe, kapewa mwananlume mmoja wakwitiwa Adiriyeri, kwawo Mehola.
1SA.18.20	Sambi, Mikali, mwana mwengine wa Saulu, ákajibiwa na Daudi. Pejiwe Saulu, kafurahi pakulu sana. 
1SA.18.21	Saulu akiwaza: “Nikumpa Daudi, ipate iye iwe nambo ya kumwinikira Daudi, ningwise mmakono mwa Mafilisteu wabishane naye.” Ndimana Saulu kwa mara ya piri akimwambira Daudi javi: “Uwe ukuja kuwa mukwe.” 
1SA.18.22	Saulu akiwatuma watumisi wake javi: “Pakanirani cembe na Daudi, mumwambire javi: ‘Ona, nfalume akwajibiwa nowe, na piya watumisi wake wakupenda. Basi, kubali kuwa mukwe wa nfalume!’ ” 
1SA.18.23	Watumisi wa Saulu wakintetera Daudi masemo are, na Daudi akiwajibu: “Kuwa mukwe wa nfalume mudaniza kuwa kinu kitoto? Omi niwa munu nkosofu, siri bora-mi.” 
1SA.18.24	Watumisi wa Saulu wakimwambira Saulu vyaasowere Daudi vire. 
1SA.18.25	Basi, Saulu akiwatuma wakamwambire Daudi javi: “Piya vyakukenekezera nfalume-vyo ndi kuwa asáka akuripe usawa miya wa Mafilisteu. Javyo, áriripirira na maaduwi wake.” Saulu kâpanga javire, konta akiwaza kuwa Daudi apata kuulaiwa mmakono mwa Mafilisteu. 
1SA.18.26	Watumisi wa Saulu, pawamwambire Daudi masemo are, neye vikimwajibu kuwa nkwewe nfalume. Kábula ya kufika suku zituriwe, 
1SA.18.27	Daudi pamoja na masurudadu wake wakuka kuvita, wakiwolaya Mafilisteu miyateni. Akinsukurira nfalume usawa wawo wafwire ware, na akiwalanga mbere yake javi, ipate awe nkwewe nfalume. Basi Saulu mwanawe Mikali akinloza Daudi akiwa nkawake. 
1SA.18.28	Fala Saulu, pawona na pejiwa kuwa Mola kankunjanliya Daudi, na kuwa mwanawe Mikali novyo ampenda Daudi, 
1SA.18.29	iye akizidi kumopa pakulu Daudi. Kwa javyo, piya suku zainshire, Saulu ákiwa aduwi wa Daudi.
1SA.18.30	Noparepare wakulungwa wa Mafilisteu wakuka kuvita. Kila mara yawakuka kuvita, Daudi akishinda pakulu koliko watumisi piya wa Saulu. Kwa javyo, zina rake rikipata swifa pakulu sana.
1SA.19.1	Saulu akimwambira Yonatani mwanawe pamoja na watumisi wake piya kuwa wajuzi kumulaya Daudi. Fala Yonatani, mwanawe Saulu, akimpenda Daudi pakulu sana. 
1SA.19.2	Ndimana Yonatani akimwambira Daudi javi: “Wawa ásaka kukuulaya. Kwa javyo, subuu namapema, more-more! Urifise mahala kiriziu futi, wikare nopo. 
1SA.19.3	Omi nukuka kunrindira baba nopo mahala pausaka kurifisa-po. Nísowera naye kuhusu uwe. Ikiwa iye kawonerera kinu, omi nukwambira.” 
1SA.19.4	Basi Yonatani akimwambira wawaye Saulu, akinsifu Daudi, akamba: “Wawa, nfalume musintende ubaya Daudi ntumisi wenu, konta iye aanamba kukutendani kinu kibaya. Na mpaka vyaatendanga-vyo, kakukusaidiyani pakulu nomwe. 
1SA.19.5	Kamana iye koka karileva ukomu wake, kamulaya Nfilisteu, na julu yake Mola kawavusha waIziraeli piya. Mwenye, muwona wanyewe na muwa radi. Sambi, mwenye, músaka munduru munu saana ukosa sababuni? Músaka kumulaya Daudi bila shariya sababuni?” 
1SA.19.6	Saulu akereriwa vyamwambire Yonatani vire, akilapira kwa zina ra Mola hai kuwa Daudi aulaiwa. 
1SA.19.7	Basi Yonatani akimwita Daudi, akimwambira piya vire. Nopare akintwala akuka naye ka Saulu, na Daudi akingira kuntumika tena nfalume kamba mida.
1SA.19.8	Ikizuka tena vita upya. Daudi akilawa akanza vita na Mafilisteu, akiwebiira nfululu moja ipate watuwe mbere yake. 
1SA.19.9	Ikisa Mola akimwisusira shetwani Saulu akimmiliki. Iye kekala ukaya kwake na asukure nkuki mmakono. Daudi akibiya kityatya. 
1SA.19.10	Saulu akinsungurira Daudi pakipama na nkuki wake, fala Daudi akinnyema Saulu, nkuki ukisoma pakipama. Basi Daudi akituwa, akinusurika usiku.
1SA.19.11	Noure usiku ure, Saulu akiwatuma wanu wakasondere kunyumba ya Daudi, ipate wamulaye subuu yake. Fala Mikali, muka wa Daudi akimwambira nlumake javi: “Uwe kamba autirire usiku, ukifika makeso subuu ukuulaiwa nomu.” 
1SA.19.12	Nopare Mikali akimpenyeza Daudi pakitololo ca nyumba, na iye akitira, akinusurika. 
1SA.19.13	Mikali akintwala sanamu, akimwefya pakinanda. Akintula munsawo wakusoneriwa sambala ra mbuzi kukiswa kwake, akinfinika na nguwo. 
1SA.19.14	Saulu akiwatuma masurudadu kuka kunkola Daudi, fala pawokire, Mikali akiwajibu: “Kawapo nlwere.” 
1SA.19.15	Ikisa Saulu akiwambira masurudadu waludire noko wammone Daudi. Iye kaamba javi: “Muje nawo Daudi epa nkinanda mwake nomo, omi nimulaye.” 
1SA.19.16	Masurudadu ware, pawengire nnyumba mure, wansingana swanamu pakinanda pamoja na nsawo wakusoneriwa sambala ra mbuzi kukiswa kwake. We! 
1SA.19.17	Sambi Saulu akindairi Mikali: “Uwe kunitesa javyo sababuni? Kumwasa aduwi wangu akitira sababuni?”
1SA.19.17	Mikali akijibu: “Iye kanambira: ‘Nase nitire! Ukitowa kunasa nukuulaya?’ ”
1SA.19.18	Daudi akitira, akinusurika, akuka mpaka ka Samuweli Rama, akimwambira piya vyaantendire Saulu. Ikisa iye pamoja na Samuweli wakuka kaya ya Nayoti, wakikala noko. 
1SA.19.19	Saulu akambiriwa: “Ona, Daudi kawa kaya ya Nayoti, inti ya Rama.” 
1SA.19.20	Basi, Saulu akiwatuma wanu noko wakanfunge Daudi. Pawafikire kure, wawawona minabii kundi rizima wakibushuru, na Samuweli ndi akiwa nkulungwa wawo. Basi Roho ya Mwenyezimungu ikiwesukira wanu wa Saulu, ikiwamiliki, newo novyo wakingira kubushuru. 
1SA.19.21	Saulu paapatire zire habari zire, akiwapereka tena wanu wengine, newo novyo wakanza kubushuru. Basi akiwapereka tena wanu wengine mara ya tatu, newo novyo wakingira kubushuru. 
1SA.19.22	Mwinshoni Saulu wawenye akuka Rama, akifika nrimbu nkulu inti ya Seku. Akidairi javi: “Samuweli na Daudi wawa ndepi?” Munu mmoja akijibu: “Ona, wawa kaya ya Nayoti inti ya Rama.” 
1SA.19.23	Saulu akuka noko, mpaka kaya ya Nayoti inti ya Rama. Roho ya Mwenyezimungu ikimmiliki iye novyo. Akipita, akibushuru munjira mure mpaka akifika kaya ya Nayoti inti ya Rama. 
1SA.19.24	Eko akivula nguwo, akikola kubushuru mbere ya Samuweli javi. Akilala pansi pare, diki, kutwa nzima na mwanzo wa usiku mpaka subuu yake ngwee. Kwa javyo ndi paulawirire usemi wakwamba javi: “Itakuwa Saulu novyo kataduka nabii?”
1SA.20.1	Ikisa Daudi akitira kaya ya Nayoti inti ya Rama kure, akuka akisimanana na Yonatani, akindairi: “Omi nitenda kinani? Kosa rangu ndi repi? Na dambi yanikorire yakusakula wawayo kunulaya ndi yepi?” 
1SA.20.2	Yonatani akijibu: “Kinu-co acikuna. Iye aatenda mpango wa kukuulaya uwe. Ona, wawa aatenda kinu cisaka kuwa conse, kitoto wala kikulu, saanambire omi. Sababuni wawa kunifisa omi mwanawe kinu kamba-co? Sivyo-javyo!” 
1SA.20.3	Fala Daudi akilapa mbere ya Yonatani, akamba: “Wawayo akwijiwa sana-sana kuwa kunitendera fadili, ndimana áwaza javi: ‘Simwambira Yonatani asije kukimiwa.’ Fala nilapa mbere ya Mola na mbere ya mainsha ako, kuwa níbaki aba javi kufwa.” 
1SA.20.4	Yonatani akimwambira Daudi: “Nambire canijuzi kukutendera, nítenda.” 
1SA.20.5	Daudi akinjibu Yonatani: “Ona, makeso uwoneka mwezi mupya, panikalanga pamoja na nfalume tikirya. Basi nase nuke nikarifise nnundu mure mpaka zifike suku natu wakati wa jironi. 
1SA.20.6	Wawayo akidairi paniri, umwambire javi: ‘Daudi kanitafadali pakulu pawenye oke Betlehemu kwawo kaapongoriwe kawenye, akalavye kafara ya mwaka ka Mola pamoja na wajamaa zake.’ 
1SA.20.7	Ikiwa ketikiza sana, ukwijiwa kuwa piya vyenenda vyema na ntumisi wako. Fala akikimiwa, ukwijiwa kuwa wawayo kawa nawo mpango wa kunulaya. 
1SA.20.8	Kwa javyo, nitenderere fadili ntumisi wako, kamana pamoja na ntumisi wako, úlavya miyadi ya Mola. Fala ikiwa ninkosera wawayo, unulaye uwe mwanyewe. Kunipereka ka wawayo sababuni?” 
1SA.20.9	Yonatani akinjibu: “Wala usidanizire javyo! Omi nikijiwa kweli-kwelini kuwa wawa kawa nawo mpango wa kukuulaya, omi nukwambira.” 
1SA.20.10	Ikisa Daudi akindairi Yonatani: “Ikiwa wawayo kakujibu caputu, nísaka kwijiwa mwaja?” 
1SA.20.11	Yonatani akinjibu Daudi: “Tuke nnundu nomo.” Wakilawa wawiri zawo, wakuka nnundu.
1SA.20.12	Yonatani akimwambira Daudi: “Nilapira kwa zina ra Mola, Nlungu wa Iziraeli, kuwa mpaka ntondoo, kwa nowu wakati-wu, nukwijiwa kinu kimojawapo kuhusu mipango ya wawa. Ona, ikiwa mipango yake myema kwako uwe, nukuperekera habari. 
1SA.20.13	Fala ikiwa wawa kakimiwa, kawa nawo mawazo a kukuulaya, kamba sukupatise habari utire wenende salama, Mola anulaye omi. Mola awe pamoja nawe kamba vyawere pamoja na wawa mida! 
1SA.20.14	Sambi, omi nikiwa nkomu, nitafiti nkati ya pendo rakwaminika ra Mola ipate risifwe. 
1SA.20.15	Mola anta paakuja kuwahukumu piya maaduwi wa Daudi, usase daima kuwatafiti jamaa zangu nkati ya pendo rakwaminika. ”
1SA.20.16	Basi Yonatani akirimbisa miyadi yakupatana na Daudi, akamba: “Mola awahukumu maaduwi wa Daudi.” 
1SA.20.17	Ikisa, Yonatani akinlebela Daudi arimbise miyadi yawo yakupatana, konta akimpenda Daudi pakulu kamba vyakiripenda iye mwanyewe.
1SA.20.18	Na tena, Yonatani akimwambira Daudi: “Makeso suku ya sherehe ya kuwoneka mwezi mupya. Ewo wáwona kiti cako, wámanyira kuwa uwe aupo. 
1SA.20.19	Na ntondo wazidi kumanyira kuwa aupo. Kwa javyo magaribi, uka mpaka mahala paúrifisire mara ya kwanza-po, ukekare unirindire nyuma ya mwango, uri noko-wo. 
1SA.20.20	Basi, omi nukuja noko, nukwefya masonga matatu upande nowo kamba niri kulinga kinu kimojawapo. 
1SA.20.21	Ona, nintuma ntumisi wangu noko, kuja kulokota masonga-yo. Ukisikira nikimwambira ntumisi-yo javi: ‘Masonga awa upande wa nyuma yako’, uje. Omi nilapira ka Mola kuwa kwa namuna-yo, piya vikuwa sana, acipo kinu kibaya cisaka kukukuna. 
1SA.20.22	Fala ukisikira nikimwambira nikamba javi: ‘Masonga awa mbere yako’, ujuzi kulawa upesi-upesi konta Mola kawankukulavya. 
1SA.20.23	Kuhusu mwaha watisowera-wu, ona, Mola ndi shahidi wetu daima.”
1SA.20.24	Kwa javyo, Daudi akirifisa nnundu mure. Paufikire wakati wa kuwoneka mwezi mupya, nfalume Saulu akikala kurya. 
1SA.20.25	Wakati wekare pakiti cake kamba vyekalanga daima, karibu ya kipama. Yonatani akikala mbere ya Saulu, na Abineri akikala upande mwengine wa Saulu. Fala kiti ca Daudi eekare munu.
1SA.20.26	Novyo-sivyo ire suku ire, Saulu aasowere kinu konta akiwaza javi: “Dalili ciwapo kinu kimojawapo cinkunire ca kuntaya haramu. Aye, ajuzi aswafiwe.” 
1SA.20.27	Fala subuu yake, bandi ya kuwoneka mwezi mupya, kiti ca Daudi cire eekare munu. Basi, Saulu akindairi mwanawe Yonatani: “Mwana wa Yese, ijana na rero, mbana aajire-pa tikirya wonse? Kinani cintenzire?” 
1SA.20.28	Yonatani akinjibu Saulu: “Daudi kanitafadali oke Betlehemu. 
1SA.20.29	Iye akamba: ‘Nukulebela unase nuke konta jamaa zangu watenda kafara ka Mola, na nyenye kanilazimisha niwepo. Ndimana, ikiwa unitendera fadili, nase nuke nikawawone wanduzangu.’ Ndi cintenzire akitowa kuwepo pameza ya nfalume-pa.”
1SA.20.30	Ikisa Saulu akikimiwa pakulu na Yonatani, akimwambira: “Mwana wa reba suwe! Údaniza kuwa omi sijiwa kuwa uwe vikwajibu mwana Yese awe nfalume, ekare cewo cangu? Kwankuritenza haya mwanyewe na kwankuntenza haya mamayo! 
1SA.20.31	Mwanawe Yese akiwa hai mulumwengu-mu, uwe auwa nfalume wala ufalume wako awakikishiwa sana! Basi, tumiza waje nawo Daudi sambi-pa. Kweli, akuja kuulayiwa!” 
1SA.20.32	Ikisa Yonatani akinjibu Saulu wawaye: “Iye ásaka kuulayiwa sababuni? Kakosa kinani?” 
1SA.20.33	Fala Saulu akimwefya nkuki Yonatani, akisaka kumulaya. Kwa javyo, Yonatani ndi pejiwe kuwa wawaye ire kweli-kwelini kalangela kumulaya Daudi. 
1SA.20.34	Yonatani akilawa pameza pare, wakukimiwa wawenye. Noire suku ire aarire kinu kamana vinkima pakulu futi kwa sababu ya wawaye kumwanziri Daudi.
1SA.20.35	Subuu yake Yonatani akuka kunundu kure akawonane na Daudi, kamba vyawasikizane. Akinsukula nnemba mmoja. 
1SA.20.36	Yonatani akimwambira nnemba ire: “Tuwa uke mbere ukalokote masonga anisáka kwefya-ya.” Nnemba akituwa akuka, Yonatani akefya songa rimoja rikimpunda nnemba ire. 
1SA.20.37	Nnemba ire, nakufika karibu ya mahala parigwirire songa pare, Yonatani akinkuwira nnemba ire, akamba: “Songa-ro rigwirira mbere yako-yo, sinovyo?” 
1SA.20.38	Na tena Yonatani akinkuwira nnemba ire: “Upesi! Usisakurire-po! Ukira mbere-ko!” Nnemba ire akilokota masonga are, akija akimpa mwenye wake. 
1SA.20.39	Ila nnemba ire ejiwe mana ake Yonatani vyakimwambira Daudi vire piya, ewo wakisikizana watupu. 
1SA.20.40	Noparepare, Yonatani akingabizi nnemba ire sulaha zire, akintuma asukure aludisire ukaya. 
1SA.20.41	Nnemba ire nakuludira ukaya kure, Daudi akilawa paarifisire nyuma ya mwango ure, akinama akisujudi, akinamisa kiswa mara natu mbere ya Yonatani. Ewo wakipatikana kuno wakirira. Daudi kauzunika pakulu koliko Yonatani. 
1SA.20.42	Mwinsho, Yonatani akimwambira Daudi: “Uka kwa salama. Ofwe wawiri-fwe tilapira kwa zina ra Mola, tukwamba: ‘Mola ndi shahidi wetu, kati ya uwe nomi, na kati ya ujukulu wangu na ujukulu wako, kwa milele.’ ” Basi Daudi akuka vyake, na Yonatani akiludira ukaya.
1SA.21.1	Ikisa Daudi akuka kaya ulu ya Nobi akisowera na nlongozi wa dini wakwitiwa Ahimeleki. Nlongozi wa dini ire akitetema pakulu kwa kuwonana na Daudi, akamba: “Mbana uwe kuno kuja yeka yako, sababuni?” 
1SA.21.2	Daudi akinjibu Ahimeleki, nlongozi wa dini ire: “Nfalume kanituma nije nitafiti mwaha mmoja. Iye kanambira: ‘Asijiwe munu mipango yake na canintúmire.’ Ndimana nikiwambira masurudadu wangu tisimanane mahala pamojawapo. 
1SA.21.3	Sambi, nambire kamba kuwa nawo cakurya kimojawapo? Anta iwe mikate mitanu, au kinu cisaka kuwa conse, nipe nitafune.” 
1SA.21.4	Nlongozi wa dini ire akinjibu Daudi: “Omi sina mikate yakutafuniwa ila mikate takatifu. Twala noyi, kamba masurudadu wako wekala tangu ijana sawanamba kusimanana na waka.” 
1SA.21.5	Daudi akinjibu nlongozi wa dini ire: “Ndi ya kweli, awanamba. Omi siwasa masurudadu wangu kusimanana na wanawaka wakati watiwa pakazi, daima wawa swafi. Futi sambi-pa patiri na kazi maalumu-pa!” 
1SA.21.6	Basi nlongozi wa dini akimpa mikate takatifu konta aíwerepo mikate myengine. Noyo mikate-yo ikiwa ituriwe mbere ya Mola muEma Takatifu. Noyi suku-yi, nlongozi wa dini kalavya mikate ire, ature myengine yakulunguza.
1SA.21.7	Noire suku ire, iwa mwananlume nkati ya watumisi wa Saulu wakwitiwa Dowegi kwawo Edomu. Kaja kutimiza nadiri yake mbere ya Mola. Iye ákiwa nkulungwa wa wasunga wa Saulu.
1SA.21.8	Ikisa Daudi akimwambira Ahimeleki: “Uwe auna upanga au nkuki mojawapo unipe? Omi sirisukuze upanga wala sulaha isaka kuwa yonse, konta vyaatitumire nfalume-vyo, omi nilawa upesi-upesi.” 
1SA.21.9	Nlongozi wa dini ire akinjibu: “Nanawo upanga wa Goliyati tu basi, Nfilisteu waumulaye muNrati wa Ela ire. Ona, uwa nyuma-ko nkashida ya nlongozi wa dini-mo, uzongozeriwa munguwo. Ukisaka, twala nowo, epa sina mwengine tena.” Daudi akinjibu: “Aupo tena upanga mwema wakupunda nowu. Nipe nowu.”
1SA.21.10	Noire suku ire, Daudi akilawa, akitira, akinusurika mmakono mwa Saulu. Akipita akinsakula Akiji, nfalume wa kaya ulu ya Gati. 
1SA.21.11	Watumisi wa Akiji wakimwambira: “Sinoyu Daudi, nfalume wa inti-yi? Sinoyu ari kusifiwa na wanawaka wakivina kuno wakimba? Wakamba javi: ‘Saulu kawolaya alufu moja; Daudi kawolaya alufu kumi!’ ”
1SA.21.12	Daudi pasikire masemo are akisusuka, akanza kumopa Akiji, nfalume wa Gati. 
1SA.21.13	Basi akiritula kamba munu wa mava mbere yawo, ákipalanga-palanganga miryango na akirasa kusulula madodori mpaka mundevu. 
1SA.21.14	Mwinsho, Akiji akiwambira watumisi wake: “Onani, eyu mwananlume-yu kawa nawo mava! Sababuni kunjisa kuno? 
1SA.21.15	Epa, itakuwa atina wanu wa mava wengi wawenye kuja naye eyu awe munu wa mava mbere yangu? Iye atenda kinani nnyumba mwangu omi?”
1SA.22.1	Daudi akilawa kaya ulu ya Gati, akitira akuka njonga ra Adalamu. Wanduze pamoja na jamaa zake piya, pawasikire habari-zi, wakuka wakikala naye. 
1SA.22.2	Ikisa wanu wengine wakíwa na tafauti zawo, na wakíwa na deni pamoja na ware sawakiwa radi wakukimiwa na tabiya zire wakikusanyika, wakuka wakiinshi naye. Piya wákiwa kiyasi ca wanu miya nne. Daudi ákiwa nkulungwa wawo.
1SA.22.3	Ikisa, Daudi akilawa kure, akuka Mizipa inti ya Mowabu
1SA.22.4	Kwa javyo, akiwasa na nfalume wa Mowabu ire, wakibaki naye wakati piya Daudi warifisire njonga mure. 
1SA.22.5	Suku moja nabii wakwitiwa Gadi akimwambira Daudi: “Usikare njonga-mu, uka inti ya Yuda.” Basi, Daudi akilawa akuka nundu ya Hereti, inti ya miti mingi.
1SA.22.6	Sambi, Saulu akipata habari kuwa Daudi pamoja na wanu wake wawoniwa. Nowo wakati-wo, Saulu akiwa mwango wa Gibeya sini ya ntende, na nkuki wake mmakono, na watumisi wake wanzungurize. 
1SA.22.7	Saulu akiwambira watumisi wanzungurize ware javi: “Wanu wa Benjami, nisikirizeni! Mudaniza kuwa mwana wa Yese akupani piya-mwe ardhi yakurima na masamba a mizabibu? Iye piya-mwe akutulani kuwa wakulungwa wa masurudadu alufu au masurudadu miya? 
1SA.22.8	Kwa piya-vi, ndimana piya-mwe mukinizungunukira omi? Na aawerepo munu wakunambira kuwa mwanangu wapangana urafiki na mwana wa Yese! Piya-mwe aawerepo anta mmoja wakushugulika nomi kunambira kuwa mwanangu kantaya shonge ntumisi wangu atende vita nomi kamba vyavikuna rero.” 
1SA.22.9	Ikisa Dowegi kwawo Edomu, neye novyo akiwa pamoja na watumisi wa Saulu, akamba: “Nimmona mwana wa Yese akija Nobi, akisowera na Ahimeleki, mwana wa Ayitubu. 
1SA.22.10	Ahimeleki akindairi Mola ejiwe cakijuzi Daudi kutenda. Ikisa akimpa Daudi mikate na upanga wa Goliyati, Nfilisteu.”
1SA.22.11	Basi, nfalume ire akitumiza kumwita Ahimeleki nlongozi wa dini, mwana wa Ayitubu. Piya jamaa zake na walongozi wa dini wa kaya ulu ya Nobi, ware piya waja ka nfalume. 
1SA.22.12	Pawafikire, Saulu akamba: “Uwe, mwana wa Ayitubu, nisikirize!” Iye akijibu: “Niwa epa, mwenye wangu!” 
1SA.22.13	Saulu akindairi javi: “Uwe pamoja na mwana wa Yese, sababuni kunilumbata? Mbana Daudi kumpa mikate na upanga? Sababuni kundairi Mola kumpendeleya iye? Sababuni kunrimbisa moyo Daudi kunilumbata omi, aje kuno atende vita nomi kamba vyaviri kukuna rero?” 
1SA.22.14	Ahimeleki akinjibu nfalume, akamba: “Falakini mwenye, mwijiwe kuwa kati ya watumisi wenu piya, aapo kamilifu wakumpunda Daudi nkwewenu. Iye ndi nkulungwa nkulu nkati ya masurudadu wari kunsunga nfalume, ndi munu wakusifiwa pakulu sana pakaya pawo-po! 
1SA.22.15	Kusema kweli, eyi siyo mara yakwanza omi kulebela ka Mwenyezimungu kumpendeleya iye. Tafadali usinilongopere omi na jamaa zangu, ofwe atijiwa anta kinu kimoja kuhusu mpango wa kukulumbata uwe.” 
1SA.22.16	Nfalume ire akimwambira: “Kusema kweli, uwe pamoja na jamaa zako piya-mwe mukufwa!” 
1SA.22.17	Ikisa, nfalume ire akiwamuru masurudadu wa pakaya pake, akamba javi: “Wolayeni walongozi wa dini wa Mola konta ewo wawa kinu kimoja na Daudi. Ewo wákijiwa kuwa kankunitira fala awasakire kunambira!” Fala watumisi wa Saulu ware wakatala kuwolaya walongozi wa dini wa Mola. 
1SA.22.18	Basi nfalume ire akintuma Dowegi: “Wolaye uwe!” Dowegi muEdomu akizungunuka, akiwolaya walongozi wa dini ware. Noyo suku-yo akiwolaya wanu tamanini na watanu wakuvala kashida takatifu za linyu. 
1SA.22.19	Ikisa Saulu akuka kaya ulu ya Nobi, kawákikalanga walongozi wa dini ware. Iye akiwolaya piya jamaa za walongozi wa dini ware: walume na waka, wasimana na watoto, pamoja na ng'ombe na maburu na makondoo.
1SA.22.20	Ila kanusurika mwana mmoja basi wa Ahimeleki mwanawe Ayitubu, wakwitiwa Abiyatari. Iye katirira ka Daudi. 
1SA.22.21	Abiyatari akimwereza Daudi kuwa Saulu kawolaya walongozi wa dini wa Mola. 
1SA.22.22	Daudi akimwambira Abiyatari javi: “Tangu noire suku ire panimmonire Dowegi ire pare, nijiwa futi kuwa amwambira Saulu. Omi ndi nitenzire kufwa ka jamaa zako-wo piya! 
1SA.22.23	Fala ikala nami epa. Usope kinu kamana ásaka kukuulaya wonse, nomi ásaka kunuulaya novyo. Pamoja nomi, núkusunga sana.”
1SA.23.1	Suku moja wanu wake woka wakimwambira Daudi kuwa Mafilisteu watenda vita kaya ulu ya Keila, na wewa tirigu rumburo rakufuriwa vyakurya. 
1SA.23.2	Ndimana Daudi akuka akindairi Mola: “Nuke nikatende vita na Mafilisteu-wo?” Mola akinjibu: “Uka ukatende vita, uwavushe wanu wa Keila.” 
1SA.23.3	Fala wanu wa Daudi wakamba: “Ona, Yuda-pa utijala wofi. Futi sikuzidi patisaka kuka Keila, kutenda vita na masurudadu wa Mafilisteu!” 
1SA.23.4	Ikisa Daudi akuka tena akindairi Mola. Mola akinjibu: “Uka, ukatende vita Keila, kamana Mafilisteu-wo níwagabizi mmakono mwenu.” 
1SA.23.5	Basi, Daudi na wanu wake wakuka Keila, wakitenda vita na Mafilisteu, wakilawa na mifuwo yawo. Kweli, kawashinda pakulu, na kawavusha wanu wa Keila.
1SA.23.6	Sambi, Abiyatari mwanawe Ahitubi pakintira Daudi Keila, kâsukula mmakono kashida ya lamuri
1SA.23.7	Wakuka wakimwambira Saulu kuwa Daudi kengira Keila. Iye akamba: “Vyema! Itakuwa Mola ndi ampereke Daudi mmakono mwangu! Iye kengira nkaya yakujengeriwa piya, iri na miryango yawo.” 
1SA.23.8	Kwa javyo Saulu akitumiza wetiwe piya masurudadu wakatende vita Keila, wakanziwirize Daudi pamoja na wanu wake. 
1SA.23.9	Daudi akijiwa kuwa Saulu kawankuritengeza kuja kutenda naye vita. Akinlebela Abiyatari nlongozi wa dini javi: “Aje nawo kashida ya lamuri andairi Mola.” 
1SA.23.10	Ikisa Daudi akilebela duwa, akamba: “Mola Nlungu wa Iziraeli, ntumisi wako kasikira sana kuwa Saulu kawa nawo mpango wakuja Keila, adangure kaya ulu-yi kwa sababu yangu omi. 
1SA.23.11	Itakuwa wanu wa Keila wanipereka mmakono mwake iye? Saulu-yo akuja, kamba vyaasikire ntumisi wako? Tafadali, Mola Nlungu wa Iziraeli, njibu ntumisi wako kinu-ci!” Mola akijibu: “Iye akuja.” 
1SA.23.12	Ikisa Daudi akindairi: “Epa wanu wa Keila-wa omi pamoja na wanu wangu watakunipereka mmakono mwa Saulu?” Mola akinjibu: “Aye, wakuperekani!” 
1SA.23.13	Basi Daudi pamoja na wanu wake wákiwa kiyasi ca miya sita, wakilamuka, wakilawa Keila, wakipita wakipayapaya bila mahala pakutirira. Saulu pejiwe kuwa Daudi katira Keila, akifuja kuka.
1SA.23.14	Daudi akanza kwikala nlanga ra Zifu mmajonga a mmyango are. Saulu suku daima-zi akinsakula, fala Mola aasakire kuwa ankore na makono ake. 
1SA.23.15	Daudi, paákiwa Horeshi nlanga ra Zifu, kasikira kuwa Saulu kankusakula amulaye.
1SA.23.16	Suku moja, Yonatani mwana wa Saulu koka kummona Daudi Horeshi, ipate ampe nguvu azidi kuntumaini Mola. 
1SA.23.17	Yonatani akimwambira: “Usope kinu konta wawa aakupata. Uwe ndi usaka kuwa nfalume wa Iziraeli na omi nikuwa waziri wako. Na Saulu wawa kinu-ci akwijiwa.” 
1SA.23.18	Wo-wawiri wakiturirana miyadi yakupatana, wakintula Mola kuwa shahidi wawo. Ikisa Yonatani akuka kwake na Daudi akikala Horeshi nokure.
1SA.23.19	Wanu wa Zifu wakuka wakisowera na Saulu Gibeya, wakimwambira javi: “Daudi karifisa nkaya mwetu nomu, mmajonga a Horeshi, ari kumyango ya Hakila upande wa suheli wa langa. 
1SA.23.20	Sambi uwe nfalume, ukinsakula kuwa unkore, tambire, basi ofwe tukuja naye tukugabizi mmakono mwako nfalume javi.” 
1SA.23.21	Saulu akiwajibu: “Mola akujanliyeni, kamana muniwonera utungu! 
1SA.23.22	Ukani, mukejiwe sana-sana mahala paarifisire. Mudairi kamba kawapo ammonire, kamana ikwambiwa kuwa iye njanja pakulu. 
1SA.23.23	Kanang'anizeni sana-sana mahala piya mwarifisanga. Muje nawo habari zakweli, ikisa tuke onse nomwe-po. Ikiwa kweli iye kawapo noyi inti-yi, nimpata, anta isakikane kupita makaya piya a Yuda!” 
1SA.23.24	Basi, wanu wa Zifu ware wakinlaya wakilongorera, wakiludira kwawo.
1SA.23.24	Daudi pamoja na wanu wake wakisama nlanga ra Mayoni, karibu ya nrati wa Araba upande wa suheli wa langa ra Yeshimoni. 
1SA.23.25	Saulu pamoja na masurudadu wake wakipita wakinsakula Daudi. Fala Daudi akambiriwa, ndimana akuka mpaka kumawe makulu ari kulanga ra Mayoni, akibaki noko. Saulu pejiwe, akinfulata Daudi nlanga ra Mayoni. 
1SA.23.26	Saulu pamoja na wanu wake wakibaki upande mwengine wa mwango, filihali Daudi pamoja na wanu wake wakipita upande mwengine. Ewo wakenenda upesi-upesi ipate wasikoriwe. Saulu pamoja na masurudadu wake wabakire kitambo aba kunfikirira Daudi, wanziwirize iye pamoja na wanu wake. 
1SA.23.27	Kwa mpunde noure, akija munu mmoja, akimwambira Saulu: “Njo upesi konta Mafilisteu wankwingira nkaya-mu bila rihusa, wankutiwira!” 
1SA.23.28	Kwa javyo, Saulu ndi pasire kunlumbata Daudi, akiludi akuka akitenda nawo vita Mafilisteu. Ndimana nopare mahala pekare Daudi pare pakwijiwikana kwa zina ra “Jonga ra Kusiyana”. 
1SA.23.29	Basi, Daudi akuka, akikala mahala pakurisunga kiriziu pakwitiwa Eni-Gedi.
1SA.24.1	Saulu pesire kutenda vita na Mafilisteu, kambiriwa javi: “Ona, Daudi koka mmajonga a Eni-Gedi.” 
1SA.24.2	Ikisa Saulu akiwatondola masurudadu maalumu alufu natu wa inti piya ya Iziraeli. Ewo wakipita wakinsakula Daudi pamoja na wenziwe, karibu ya mawe makulu akwitiwa “Mawe a Kutuku”. 
1SA.24.3	Akuka mpaka karibu ya vitundu vya makondoo, rikiwapo jonga rimoja nopo. Saulu akingira nomure kuka kutenda haja. Noro jonga-ro, ndi rârifisire Daudi na wanu wake! 
1SA.24.4	Wanu ware wakintetera Daudi: “Rero ndi suku yakutimiziwa vyaambire Mola javi, ‘Nikujisira aduwi wako mmakono mwako, untende vyausaka vyonse.’ ” Noparepare Daudi akilamuka, akivuta kapa ra Saulu, akisinja upande. 
1SA.24.5	Fala airini akanza kufikiri kwa kuwa kâsinja upande wa kapa ra Saulu. 
1SA.24.6	Akiwambira wenziwe ware javi: “Mola asinase kuntenda kinu cakofya mwenye wangu, munu atawaziwe na Mola. Asinase kolosa nkono wangu kundulu mwenye wangu, kamana iye ndi atawaziwe na Mola.” 
1SA.24.7	Kwa javyo, Daudi akiwaduma pakulu wanu wake, aawasire kumulaya Saulu. Basi, Saulu akilawa njonga mure, akilongoza njira yake.
1SA.24.8	Ikisa Daudi akilamuka, akilawa njonga mure, akifula uto nyuma ya Saulu, akamba: “Nfalume, mwenye wangu!” Saulu panang'anize nyuma, Daudi akinamisa kiswa ka kumwinshimu.
1SA.24.9	Daudi akindairi Saulu: “Sababuni kusikiriza usemi wa wanu wakwamba, ‘Ona, Daudi asaka akutende vibaya’? 
1SA.24.10	Epa rero, ona mwanyewe na maso ako kuwa siyo kweli. Rero njonga-mu, Mola kanipa uwe mmakono mwangu. Wengine wakwamba kuwa nukulaye; novyo-sivyo, makono angu akunusuru konta namba: ‘Solosa nkono wangu kunduru mwenye wangu, kamana iye ndi atawaziwe na Mola.’ 
1SA.24.11	Tunza sana-sana, mukwe, canisukure mmakono mwangu-mu! Niwana-co kipindi, nisinja lupindo ra kapa rako-ro, fala sisakire kukuulaya. Eyi ndi alama ya kuwa omi sisaka kukuduru wala sukutenda ubaya. Sikorire dambi julu yako uwe, ingawa uwe ndi unilúmbata kusaka kunuulaya. 
1SA.24.12	Mola atilamure ofwe wó-wawiri, amhukumu mwenye ukosa. Mola anitende shariya kwa vyaunitendere omi, fala sishubutu kulamusa nkono wangu kukuduru uwe. 
1SA.24.13	Kamba vyausemire usowezi wa mida kuwa: ‘Kibaya cilawa kawabaya.’ Fala sishubutu kulamusa nkono wangu kukuduru. 
1SA.24.14	Nfalume wa Iziraeli kalawa kankupita akinsakula nani? Kawankupita akinlumbata munu wakunlanda umbwa wakufwa au upapani? 
1SA.24.15	Mola atilamure ofwe wo-wawiri, amhukumu mwenye ukosa. Iye ndi nfalume wa shariya wakunipendeleya omi, anombola mmakono mwako!”
1SA.24.16	Daudi pesire kwamba javire, Saulu kaamba: “Kweli-kwelini, uwe kuwa mukwe Daudi, usowera nami-we?” Ikisa, Saulu akibiya lukuto. 
1SA.24.17	Akimwambira Daudi: “Uwe ndi kamilifu pakulu koliko omi, avi uwe kuniripa meema, omi nukuripa mabaya. 
1SA.24.18	Rero ndi pawolote kuwa kunitenda meema pakulu, konta Mola kanipereka mmakono mwako, fala uwe aunuulaye. 
1SA.24.19	Kawapo munu mwengine wakunsinganira aduwi wake, kumwasa bila kuntenda kinu? Basi Mola akuripe meema, kamba uwe vyaunitendire rero. 
1SA.24.20	Sambi, ona! Nukwijiwa kuwa kweli-kwelini ukuja kuwa nfalume, na taifa ya Iziraeli wakuja kuwa radi mmakono mwako uwe. 
1SA.24.21	Basi, lapa kwa zina ra Mola, kuwa, pausaka kuja kuwa nfalume, awulaya ujukulu wangu, wala aufuja zina rangu nnyumba mwa wawa.” 
1SA.24.22	Basi, Daudi ndi vyaalapire javyo mbere ya Saulu. Ikisa Saulu akuka kwawo, fala Daudi pamoja na wanu wake wakikwera, wakuka mahala pakurisunga kiriziu.
1SA.25.1	Sambi, Samuweli ire akifwa. Wanu piya wa Iziraeli wakijumana pamoja, wakanza kunririra. Wakinzika nnyumba mwake inti ya Rama. Ikisa Daudi akisama, akuka kulanga ra Parani.
1SA.25.2	Ákiwapo mwananlume mmoja kwawo Mahoni, ákikolanga kazi kaya ulu ya Karimelu. Iye ákiwa tajiri nkulu sana, ákiwa na makondoo alufu natu na mbuzi alufu moja. Akiwasinjanga mabururu makondoo wake Karimelu. 
1SA.25.3	Mwananlume-yo ákitiwa Nabali, na nkawake ákitiwa Abigali, ákiwa mwema pakulu sana na mwijiwifu, fala nlumake ákiwa mbaya pakulu na ushenzi, ákiwa ujukulu wa Kalebi.
1SA.25.4	Daudi nlanga mure kasikira kuwa Nabali kankuwasinja mabururu makondoo wake. 
1SA.25.5	Kwa javyo Daudi akiwapereka wanemba kumi, akiwambira javi: “Ukani Karimelu, mukampe Nabali ezi habari-zi, mukamwambire javi: 
1SA.25.6	‘Salama iwe namwe pamoja na jamaa zenu, na piya camuri nawo conse cenende salama. 
1SA.25.7	Nisikiranga kuwa muwa nawo wanu wa kuwasinja mabururu makondoo wenu. Wasunga wenu-wo mida patikiwa pamoja Karimelu, atiwatendire mabaya anta suku moja wala wakati piya awanyang'anyiwe na munu kinu cisaka kuwa conse. 
1SA.25.8	Wadairini wanemba wenu-wo, muwasikira kuwa vyanambire-vi vyakweli. Basi, tiwonereni utungu, kwa kuwa tifika suku za sherehe. Tafadali, watumisi wako na mwanawo Daudi, mpeni kinu kimojawapo camuri naco conse.’ ”
1SA.25.9	Wanemba wa Daudi ware, pawafikire ka Nabali, wereza usemi ure piya kwa zina ra Daudi. Ikisa wakikala kurindira majibu. 
1SA.25.10	Nabali akiwajibu watumisi wa Daudi ware, akamba javi: “Daudi ndi nani? Mwana wa Yese-yo áritula kuwa kinani? Wanu wengi rero-vi watumisi wátira ka mamwenye wawo. 
1SA.25.11	Nita kutwala mikate yangu na maji pamoja na nyama yaniwasinjire wakazi wangu, niwape wanu saniwejiwa kawalawa?” 
1SA.25.12	Basi, wanemba wa Daudi wakiludi, wakimwambira piya vire. 
1SA.25.13	Daudi akiwambira wanu wake ware javi: “Kila mmoja atware upanga wake!” Na piya ware pamoja na Daudi neye, wakirifungira mapanga awo nkiuno. Kiyasi ca walume miya nne wakinfulata Daudi, na wengine miyateni wakikala kusunga sulaha.
1SA.25.14	Noure wakati ure, ntumisi mmoja wa Nabali akilawa akuka ka nkawake Abigali, akimwambira: “Ona, Daudi kawapereka-pa wanu nkati ya masurudadu wake kuja kundairi mwenye habari, fala mwenye kawatukana. 
1SA.25.15	Kusema kweli, nowo wanu-wo watitenda sana, awatitendire cakunyata anta suku moja. Awatinyang'anye kinu cetu patikiwa mmasamba mwawo, tíkiwa pamoja nawo. 
1SA.25.16	Visitoshe, wakitikengera ofwe pamoja na mifuwo yetu, usiku na nsana. 
1SA.25.17	Sambi, nang'aniza caujuzi kutenda, konta ikuja kukuna tafauti nkati ya mwenye na wajamaa zake piya. Novyo, tikwijiwa kuwa iye aakawa kukimiwa, aapo munu wakumwambira kinu!”
1SA.25.18	Mpunde noure, Abigali akipereka mikate miyateni na numba mbiri za vinyu, makondoo watanu wakociwa wawenye, kisapo kimoja ca tirigu ya kukalangiwa, ramu miya za uva, pamoja na ramu miyateni za figu yakumiliya. Piya vire akiwasukuza maburu, na akiwambira watumisi wake ware javi: 
1SA.25.19	“Longorerani. Onani, nukufulatani.” Fala nlumake aamwambire kinu. 
1SA.25.20	Iye, pampandire buru kesukira njira ya myango mitupu, kwa mpunde wakisimanana Daudi pamoja na wanu wake wakija mbere yawo. 
1SA.25.21	Sawana simanana, Daudi kâsowera kimoyomoyo: “Aipo faida yakunsaidiya eyu mwananlume-yu! Ofwe tikengera nlanga piya vinu vyaakiwa nawo Nabali, anta suku moja aciwiwe kinu cake. Fala Nabali meema atintendere, iye katiripa mabaya. 
1SA.25.22	Makeshamungu nowu wakati-wu, nikimwasa hai nlume mmojawapo wa jamaa wa Nabali, Mola ánihukumu!”
1SA.25.23	Pawasimanane na Daudi, Abigali akisuka upesi-upesi mburu mure, akigwa mbere yake, akinamisa kiswa pansi. 
1SA.25.24	Akingwirira mmaulu, akamba: “Mwenye wangu, makosa piya angu omi! Tenda fadili, nipe rihusa nisowere, unisikirize. 
1SA.25.25	Usinsikirize Nabali. Iye mbaya na kamba vyarisema zina rake
1SA.25.26	Sambi mwenye wangu, nukulebela kwa zina ra Mola na mainsha ako. Mola asukwase kuulaya wala kutenda shariya na makono ako-yo. Kwa javyo, piya maaduwi wako pamoja na ware wasakula kuntendera ubaya mwenye wangu, Mola awalani kamba vyaanlanire Nabali! 
1SA.25.27	Nukulebela mwenye wangu wase vinu vyaakusukurire ntumisi wako vipokereriwe na wanemba wari kunfulata mwenye wangu. 
1SA.25.28	Tafadali swamii kosa ra ntumisi wako. Kamana, kwa ukweli, Mola ákutula kuwa nfalume pamoja na ujukulu wako, konta vita yako-yi ya Mola, uwe autenda anta kinu kibaya mainsha ako piya. 
1SA.25.29	Ikiwa munu kawankukulumbata kusakula kukuulaya, Mola Nlungu wako ákukengera kamba munu vyaariturira amana yake munrumba watumainire. Fala maaduwi wako áwapoteza kamba riwe rakwefiwa baidi na fumbewe! 
1SA.25.30	Nikwijiwa kuwa Mola ásaka kumpa mwenye wangu vinu vyema-vyema vyakupere tamaa, na ákutula kuwa nkulungwa wa Iziraeli. 
1SA.25.31	Eci mwenye wangu sico kinu ca kukutaya uzuni wala mashaka mmoyo mwako kwa kuulaya bila shariya, wala kwa kutenda shariya na makono ako. Mola pasaka kukujanliya-po, usiniriware ntumisi wako-mi.”
1SA.25.32	Daudi akinjibu Abigali: “Nishukuru ka Mola, Nlungu wa Iziraeli, akupereke rero-yu kuja kuwonana nami! 
1SA.25.33	Nowe novyo núkushukuru kwa niya yako ngema, konta kuninusuru rero omi kutowa kutawanya damu na kutenda shariya na makono angu. 
1SA.25.34	Kamba awángupe kuja kuwonana nami, núkulapira kuwa makeso subuu namapema, Nabali asiwe nawo anta nlume mmoja hai. Núkulapira javyo kwa zina ra Mola, Nlungu wa Iziraeli, kapitisa nusura kutowa kukunisha mashaka.” 
1SA.25.35	Ikisa Daudi akipokerera vinu vyaasukuririwe vire, akimwambira: “Uka kwenu kwa salama. Nisikira sana-sana masemo ako, nukupa vyaulebele.”
1SA.25.36	Abigali paludire, kansingana Nabali akitenda sherehe nnyumba mwake kamba sherehe ya nfalume. We! Karewa pakulu na radi mmoja-ka-mmoja. Kwa javyo, Abigali aamwambire anta kinu mpaka subuu namapema. 
1SA.25.37	Subuu yake, pacimwamuke kirevi cire Nabali, nkawake akimwambira piya vikunire vire. Nabali noparepare cikimpata kinu, vifingo vikimufwa, aakidirire kwenenda. 
1SA.25.38	Zipita suku kumi javi, ikisa Mola akinlumiza, neye akifwa.
1SA.25.39	Daudi pasikire kifo ca Nabali, akamba: “Ninshukuru Mola, kanripa Nabali majuzi ake kwa ubaya wanitendire! Novyo, kaninusuru kutenda mabaya. Mola kanludisira Nabali mabaya ake!” Ikisa Daudi akimperekera limbaji Abigali anlombe. 
1SA.25.40	Watumisi wa Daudi wakuka ka Abigali kaya ya Karimelu, wakiwonana naye, wakimwambira javi: “Daudi katituma tije tukulebele uwé nkawake.” 
1SA.25.41	Pasikire usemi-ure, Abigali akilamuka, akinamisa kiswa pansi, akamba: “Onani, niwa tayari kosa maulu a wakazi wa mwenye wangu.” 
1SA.25.42	Noparepare Abigali akilamuka, upesi-upesi akimpanda buru wake. Wakimpereka watumisi wake watanu waka. Ewo wakilawa na wakazi wa Daudi. Basi, Abigali akiwa muka wa Daudi.
1SA.25.43	Daudi kanlomba novyo Ahinohamu kwawo Jezaraeli, sambi Daudi akiwapalakanya wo-wawiri ware, Abigali na Ahinohamu. 
1SA.25.44	Mikali mwana Saulu, muka mwengine wa Daudi, Saulu akinloza mwananlume mwengine wakwitiwa Paliti, mwana wa Layishi, kwawo Gelimu.
1SA.26.1	Wanu wakikalanga Zifu woka kuwonana na Saulu kaya ya Gibeya, wamwambira: “Ukwijiwa kuwa Daudi karifisa kumwango wa Hakila, karibu ya langa?” 
1SA.26.2	Basi Saulu akilamuka, akitwala njira ya kulanga ra Zifu kupita akinsakula Daudi. Saulu kawasukula masurudadu maalumu alufu natu, 
1SA.26.3	akuka akimanga nanyenje ya njira kumwango wa Hakila, karibu ya langa. Fala Daudi akibaki nlanga. Pejiwe kuwa Saulu kawankupita akinfulata nlanga mure, 
1SA.26.4	Daudi akiwapereka manasonde, akambiriwa kuwa Saulu kafika.
1SA.26.5	Ikisa Daudi akilamuka, akuka mpaka pamangisha a Saulu. Daudi kawona mahala paakilala Saulu pamoja na Abeneri mwana wa Neri, nkulungwa wa masurudadu wake. Saulu akilalanga nkati ya mangisha, azunguriziwe na masurudadu wake. 
1SA.26.6	Daudi akimwita Ahimeleki muHiti pamoja na Abishayi mwana wa Seluya, (Abishayi novyo nduye Yowabu), akiwadairi: “Munu asáka kuka nomi kumangisha kaari Saulu nani?” Abishayi akinjibu: “Omi nukuka nowe.” 
1SA.26.7	Kwa javyo usiku ure, Daudi pamoja na Abishayi wakuka kumangisha. Wansingana Saulu alarire usingizi, nkuki usomekiwe pansi karibu ya kukiswa kwake. Abineri pamoja na masurudadu walala nanyenje yake. 
1SA.26.8	Abishayi akimwambira Daudi: “Mwenyezimungu rero kantula aduwi wako mmakono mwako. Nase nimulaye sambi-nopa, ninsomere pansi na nkuki wake-wu. Mara moja tu basi, wala aiwa mara mbiri.” 
1SA.26.9	Fala Daudi akimwambira Abishayi: “Usimulaye, konta aapo munu ari na rihusa ra kulamusa nkono kumulaya nfalume wakutawaziwa na Mola. Ukitenda javyo, Mola ákuhukumu. 
1SA.26.10	Nikidiri kukulapira kuwa Mola ndi asáka kunlavya mainsha ake, anta iwe kifo ca kusaka Mola au ca kuvita. 
1SA.26.11	Mola áninusuru kuwa nisiwe omi wakumulaya nfalume wantawaze iye! Kwasa javyo, titware nkuki wake-wu na numba ya maji-yi, tuke vyetu!” 
1SA.26.12	Basi, Daudi akitwala nkuki ure pamoja na numba ya maji íkiwa kukiswa kwake ire. Ikisa, Daudi na Abishayi wakuka vyawo, anta munu mmoja wakuwafahamu konta piya ware walala. Awerepo wakusisimuka, kwa kuwa Mola kawesusira usingizi nkulu.
1SA.26.13	Pakuludi, Daudi akipita upande mwengine wa nrati, akikala julu ya kumwango kawenye, karibu aba na mangisha a Saulu. 
1SA.26.14	Ikisa Daudi akiwakuwira Saulu pamoja na Abineri mwana wa Neri, akamba: “Abineri, aujibu?” Abineri akitika: “Uwe nani, uri kunnyangula nfalume-we?” 
1SA.26.15	Daudi akinsalamula akamba: “Sinowe munu bora pakulu? Iziraeli aapo munu wakuringana nawe, sinovyo? Kwa javyo, pajire munu kusakula kumulaya nfalume mwenye wako, sababuni kutowa kunkengera? 
1SA.26.16	Uwe autendire sana. Kwa zina ra Nlungu hai, ujuzi kuulaiwa, konta amunkengere nfalume wenu atawaziwe na Mola. Nang'anizani kukiswa kwake, uwapo nkuki na numba ya maji?”
1SA.26.17	Saulu kamanyira shauti ya Daudi na akindairi: “Uwe, usowera-we, mukwe Daudi?” Neye akijibu: “Aye mwenye nfalume, ndi nomi! 
1SA.26.18	Sambi uwe nfalume, sababuni kunlumbata ntumisi wako? Omi nitenda kinani? Ubaya-ni wanitendire? 
1SA.26.19	Nukulebela uwe nfalume, mwenye wangu, usikire usemi wa ntumisi wako. Kamba Mola ndi akushongezera kunilumbata omi, Mola apokerere kafara yangu aniswamii, fala ikiwa wanadamu ndi wakushongezera, Mola awalani. Kamana kunituwisa ipate rero nisiriti anta upande mmoja wa Mola. Ewo wakamba: ‘Uka, tumira milungu myengine.’ 
1SA.26.20	Usinase kufwira inti ya malamboni, baidi na Mola. Sababuni kupita ukinituwisa, omi niwa kamba upapani! Sababuni uwe nfalume kunisakula kamba hanga mmyango?”
1SA.26.21	Ikisa Saulu akamini akamba: “Mukwe Daudi, nikola dambi! Usope kuludira ukaya, omi sukulumbata tena konta uwe rero kuninusuru mainsha angu. Ona, nitenda vinu kamba munu wamava, nikola dambi ulu futi.” 
1SA.26.22	Daudi akinjibu: “Nfalume, nkuki wako ndiwu. Ntume surudadu wako mmojawapo aje atware. 
1SA.26.23	Mola kila mmoja akumpa luziki rake mwenyé kutenda shariya na mwenyé kauli. Kamana Mola rero-vi kanipa uwe mmakono mwangu, fala omi sisakire kolosa nkono wangu kunduru ire atawaziwe na Mola. 
1SA.26.24	Ona, kamba omi rero vyaninusurire mainsha ako uwe nfalume, na Mola novyo asake aninusuru mainsha angu, aninusuru nkati ya piya vyakofya.” 
1SA.26.25	Ikisa Saulu akimwambira Daudi: “Mola akujanliye, mukwe Daudi! Ukuja kutenda vinu vingi vyawenye vikulu-vikulu na cautenda conse, cukwenendera vyema!” Pawesire kusowera, Daudi akilawa akuka vyake, na Saulu akiludira kwake.
1SA.27.1	Nowo wakati-wo, Daudi akiwaza javi: “Anta pakawe au kwa suku karibu, Saulu akuja kunulaya. Fadari nituwirire inti ya Mafilisteu. Kwa namuna-yi, Saulu akuja kwasa kunilumbata inti ya Iziraeli, na ninusurika mmakono mwake.” 
1SA.27.2	Ndimana Daudi akilamuka, akiwatwala wanu wake miya sita, wakilawa, wakuka ka nfalume wa Gati ákitiwa Akiji, mwanawe Maoki. 
1SA.27.3	Daudi akiinshi Gati pamoja na Akiji. Iye kawasukula waka wake wo-wawiri, Ahinohamu kwawo Jezaraeli, na Abigali kwawo Karimelu, nankweli wa Nabali. Wanu wake piya wáwasukula novyo jamaa zawo. 
1SA.27.4	Saulu pejiwe kuwa Daudi katuwirira Gati, akasa kunlumbata.
1SA.27.5	Suku moja, Daudi akimwambira nfalume Akiji javi: “Ikiwa munitendera fadili, naseni niinshi kaya mojawapo iri nkati ya inti-yi. Sivyo vyema ntumisi wako kwikala kaya ulu ya nfalume-yi.” 
1SA.27.6	Basi noyo suku-yo, Akiji akimpa kaya ulu ya Zikilagi. Kwa javyo, noyo kaya ulu-yo mpaka sambi-pa, wanyewe ndi wafalume wa rikolo ra Yuda. 
1SA.27.7	Daudi kainshi inti ya Mafilisteu mwaka mmoja na myezi mine.
1SA.27.8	Sambi, Daudi pamoja na wanu wake wákitendanga vita na waGeshuri, waGirizi, na waAmaleki, wákikalanga noire inti ire tangu mida na midada. Wakitenda nawo vita mpaka Shuri, karibu ya Miswiri. 
1SA.27.9	Wakiwolayanga piya wanu, awakimwasa hai munu anta mmoja, wala nlume wala muka. Ila wakiwatwala makondoo, ng'ombe, maburu, wangamiya pamoja na nguwo zawo. Ikisa, wakiludira ka nfalume Akiji. 
1SA.27.10	Nfalume ire ákindairingi: “Rero kutenda vita na nani?” Daudi ákinjibungi: “Upande wa suheli, inti ya Yuda” au “Upande wa suheli, inti ya waJeramili” au “Upande wa suheli, inti ya waKeni.” 
1SA.27.11	Daudi kawolaya wanu piya ipate asiwepo wakulawa kuka Gati kwereza ukweli. Iye akiwaza javi: “Sisaka ewo kusowera kuhusu ofwe, kwamba ‘Daudi ndi atendire javyo.’ ” Ndi ikiwa tabiya yake, piya wakati wekare na Mafilisteu. 
1SA.27.12	Akiji akimwamini Daudi, kwa kuwa akiwaza javi: “Daudi áwantenza wanu wake waIziraeli wakimiyane naye pakulu futi. Ndimana ájuzi awe ntumisi wangu daima.”
1SA.28.1	Kwa noure wakati ure, Mafilisteu wakiwajumanisa masurudadu wawo, watende vita na waIziraeli. Akiji akimwambira Daudi: “Ubaki ukijiwa kuwa uwe pamoja na wanu wako-wo mujuzi mutende vita pamoja na masurudadu wangu.” 
1SA.28.2	Daudi akinjibu Akiji: “Ndi kweli! Uwe-po nfalume, ubaki ukijiwa omi canisaka kutenda-co.”
1SA.28.2	Akiji akinjibu Daudi: “Vyema! Nukutula kuwa munu wakunikengera mainsha angu piya.”
1SA.28.3	Kwa wakati nowo, Samuweli akifwa; na piya wanu wa Iziraeli wákinririra kufwa kwake, na wânzika kwawo, kaya ulu ya Rama. Saulu kânuwiya kwasisa vitendo vya kulauza sengere na kulebela makaburi inti piya. 
1SA.28.4	Mafilisteu wakiwajumanisa masurudadu wawo na wakuka wakimanga Shunemi. Saulu neye novyo akiwajumanisa masurudadu wake wamangire Gilbowa. 
1SA.28.5	Saulu, pawawawonire masurudadu wa Mafilisteu, akisusuka akanza kutetema. 
1SA.28.6	Ndimana akindairi Mola, fala Mola akikatala kunjibu, si kwa nloto, si kwa kura
1SA.28.7	Ikisa Saulu akiwambira watumisi wake: “Nisakurireni mwanamuka mmojawapo wakwijiwa kulauza sengere ipate nuke nikandairi canijuzi kutenda.” Watumisi wake wakinjibu: “Timwijiwa mwanamuka mmoja nlauza-sengere, akwikala Endori.”
1SA.28.8	Kwa javyo, Saulu akiripindula, akivala mavazi mengine, akilawa pamoja na wanu wake wawiri. Wakuka wakisowera na mwanamuka ire usiku. Na kufika kure, akimwambira: “Julu ya roho, tenda usawi kwa ajili yangu. Lamusa nsoka wa munu wanisema.” 
1SA.28.9	Mwanamuka ire akinjibu: “Ona, ukwijiwa sana-sana caatendire Saulu, kuwa kawapoteza muinti-mu walauza-sengere piya na wanu wakusowerera makaburi. Sababuni kuninikira nambo kusakula kunuulayisa?” 
1SA.28.10	Fala Saulu akilapira kwa zina ra Mola: “Nílapira ka Mola kuwa acukukuna kinu kibaya anta kimoja.” 
1SA.28.11	Basi mwanamuka ire akimwambira: “Nsokani wausakula nukwitire?” Iye akinjibu: “Ita nsoka wa Samuweli.” 
1SA.28.12	Mwanamuka ire pawonire nsoka wa Samuweli, akifula uto, akimwambira Saulu: “Mbana kunitesa? Uwe Saulu!” 
1SA.28.13	Nfalume ire akimwambira: “Usope kinu, kuwona kinani?” Mwanamuka akinjibu javi: “Nankuwona nsoka ukikwera, ukija julu ya ardhi kuno.” 
1SA.28.14	Saulu akindairi: “Nsoka uwa namunani?” Mwanamuka ire akijibu: “Nkulungwa wakuluvala, kavala anzu.” Basi Saulu akijiwa kuwa nsoka ure Samuweli, ndimana akikokora mbere yake, kiswa pansi, alama ya inshima.
1SA.28.15	Ikisa Samuweli akimwambira Saulu: “Sababuni kuja kunandibu? Kunitira kinani?” Saulu akijibu: “Niwa nawo tafauti nyingi! Mafilisteu wankutenda vita nafwe, na Mwenyezimungu sukumbirizi kanitipuka. Iye kasa kunijibu, si julu ya minabii wala si julu ya miloto. Noco ndi cinitenzire nukukwita mwenye ipate unambire canijuzi kutenda.” 
1SA.28.16	Samuweli akamba: “Mola sukumbirizi kakutipuka konta ya aduwi wako, sambi omi-pa unidairirani? 
1SA.28.17	Mola kakutenda sawa-sawa vyalaizire kukutenda julu yangu! Iye kakulavya ufalume, kampa munu mwengine, ndi Daudi-yo. 
1SA.28.18	Mola kawankukutenda javyo konta aufulate cambire na autimize vitendo vyaisaka nyongo yake ka waAmaleki. 
1SA.28.19	Visitoshe, iye uwe-po na wanu wa Iziraeli akugabizini mmakono mwa Mafilisteu. Makeshamungu uwe pamoja na wanawo mukuwa pamoja nomi. Mola akuja kuwagabizi masurudadu wa Iziraeli mmakono mwa Mafilisteu.”
1SA.28.20	Nakusikira masemo a Samuweli are javire, kwa mpunde noure Saulu akisusuka, akisomoka, akigwa pansi rã. Awere na nguvu kamana ákiwa sanamba kurya kinu kutwa nzima. 
1SA.28.21	Mwanamuka ire, pammonire Saulu ari hali caputu pakulu javire, akinfika karibu, akimwambira: “Mwenye, omi nukutendera causaka. Nileva mainsha angu, nisikira vyaunisowerere. 
1SA.28.22	Sambi, núkulebela utende casaka kukwambira ntumisi wako-ci. Rinda, nukwipikire cakurya, urye upate makongolo kábula saunamba kulawa.” 
1SA.28.23	Saulu akikatala, akamba: “Sirya”. Fala wanu wake ware pamoja na mwanamuka ire wakinkenekezera, neye akiwasikiriza masemo awo. Kwa javyo, akilamuka pansi pare, akikala pakinanda. 
1SA.28.24	Mwanamuka ire nnyumba mwake ákiwa nawo ng'ombe ntoto wakunenepa sana-sana. Akinsinjisa upesi-upesi, ikisa akitwala ufu akikanda, akoca mikate saitayiwe furumento. 
1SA.28.25	Nakwisa, akimuudumu Saulu pamoja na wanu wake, wakirya. Pawesire kurya, wakilawa usiku-usiku, wakuka vyawo.
1SA.29.1	Mafilisteu wakiwajumanisa masurudadu wawo piya inti ya Afeki, iri hali waIziraeli wamanga karibu ya nviriro wa munrati Jezaraeli. 
1SA.29.2	Wafalume wa Mafilisteu walongorera wanu wawo, mikonjo ya wanu miya-miya na ya wanu alufu-alufu. Daudi na wanu wake pamoja na nfalume Akiji wákiwafulata nyuma yawo. 
1SA.29.3	Sambi, wakulungwa wa Mafilisteu wakindairi Akiji: “Ewa Waebraniya-wa wankutenda kinani?” Akiji wakulungwa wa Mafilisteu akiwajibu javi: “Eyu Daudi, ntumisi wa Saulu nfalume wa Iziraeli. Iye kantira, sambi kawa upande wangu omi. Iye kawa nomi suku nyingi zawenye, na sinamba kummonerera kinu ca ukosa.”
1SA.29.4	Fala wakulungwa wa Mafilisteu wakikimiwa na Akiji, wakimwambira: “Ntuwise eyu munu-yu oke vyake! Ajuzi aludire kaya yamunlaizire. Asitifulate kutenda vita nofwe. Dalili kuvita átizungunuka. Kwa namuna-yi, kanawo nafasi ya kupata salama na mwenye wake, julu ya kutulaya ofwe. 
1SA.29.5	Usiriware kuwa ndi noyu Daudi wawakimwimbanga wakitamba, wakamba: ‘Saulu kawolaya alufu mmoja, Daudi kawolaya alufu kumi.’ ”
1SA.29.6	Kwa javyo, Akiji akimwita Daudi, akimwambira javi: “Nilapa ka Mola kuwa uwe kukamilika, na omi nanga niwa radi pakulu unatenda eyi vita-yi kwa upande wangu. Kamana sukuwonerere anta kinu kimoja cakunyata tangu suku yaujire mpaka rero-vi. Novyo-sivyo, wakulungwa wengine wa masurudadu aviwajibu uwe kuka kuvita nofwe. 
1SA.29.7	Basi ludira kwenu kwa usalama. Usitende anta kinu kimoja cakuwakima ewa wakulungwa wa Mafilisteu-wa.” 
1SA.29.8	Daudi akinjibu Akiji: “Kinani canitendire? Muniwonerera kinu kimojawapo cakunyata canitendire tangu suku yanijire mpaka rero-vi? Sababuni canitowa kuka kutenda vita na maaduwi wako, mwenye nfalume?” 
1SA.29.9	Akiji akinjibu Daudi, akamba: “Omi niwona kuwa uwe kukamilika kamba laika wa Mwenyezimungu. Novyo-sivyo, wakulungwa wa Mafilisteu wakamba: ‘Iye ooka nofwe kuvita.’ 
1SA.29.10	Ndimana, uwe pamoja na wanu wako, mulamuke namapema, muke vyenu subuu juwa sarinalawa.” 
1SA.29.11	Kwa javyo, Daudi pamoja na wanu wake wakipwesera subuu namapema, wakiludira inti ya Mafilisteu. Fala Mafilisteu wakuka Jezaraeli.
1SA.30.1	Zipita suku natu, Daudi na wanu wake wakifika kwawo, kaya ulu ya Zikilagi. Pawafikire, wawona kuwa waAmaleki wengirira upande wa suheli inti ya Yuda, wakitenda vita kaya ulu ya Zikilagi, wakoca kaya ire piya. 
1SA.30.2	Na wakiwafunga wanawaka na wanu piya nkaya mure, watoto na wakulu. Awamulaye anta munu mmoja, fala wawatwala, wakuka nawo. 
1SA.30.3	Daudi na wanu wake pawafikire, wawona kuwa kaya ulu ire yociwa, na waka wawo na wana wawo watwariwa wafungiwa. 
1SA.30.4	Ikisa Daudi na ware waakiwa nawo wakanza kurira, wakirira mpaka zikiwesa nguvu. 
1SA.30.5	Waka wo-wawiri wa Daudi, Ahinohamu wa Jezaraeli na Abigali nankweli wa Nabali kwawo Karimelu, newo novyo wâtwariwa. 
1SA.30.6	Daudi akifazaika akanza kumira, kamana wanu wake wakafilika pakulu kwa kuwa waka na wana wawo wâtwariwa, mpaka wákisowerera kumulaya Daudi na mawe. Fala Daudi akipata nguvu ka Mola, Nlungu wake.
1SA.30.7	Noparepare Daudi akimwambira nlongozi wa dini Abiyatari, mwana wa Ahimeleki: “Uje nawo kashida ya lamuri ipate tindairi Mola.” Abiyatari akija nawo migomba ka Daudi. 
1SA.30.8	Basi Daudi akindairi Mola: “Nipite nikiwafulata maaduwi-wa? Níkidiri kuwakola?” Mola akinjibu: “Aye, pita ukiwafulata. Uwe uwakola, na uwanusuru wakoriwe-wo na uvusha piya vinu vyawatwarire.” 
1SA.30.9	Kwa javyo, Daudi na wanu wake miya sita wakilawa. Wakifika muto wa Basori, wengine wakibaki nopare. 
1SA.30.10	Fala Daudi akizidi kuwalumbata, iye na wanu wake miya nne. Wengine miyateni ware wásokera pakulu, awakidirire kuloka muto wa Basori ure, ndimana wabaki nyuma.
1SA.30.11	Wanu wa Daudi wakinlokota nnemba mmoja mMiswiri mmasamba, wakuka nawo ka Daudi. Nnemba ire wakimpa mikate na maji, iye akirya na akinywa. 
1SA.30.12	Wakimpa tena figu zakumiliya na ramu mbiri za uva. Pesire kurya, akipata nguvu, kamana kêkala suku natu usiku na nsana sanarya wala sananywa maji. 
1SA.30.13	Ikisa Daudi akindairi: “Uwe kuwa ntwana wa nani? Kwenu ndepi?”
1SA.30.13	Akijibu: “Niwa mMiswiri, ntwana wa muAmaleki. Mwenye wangu kanitira kwa muda wa suku natu nzima, konta nikilwala. 
1SA.30.14	Ofwe tíkilawa katinyang'anye vinu vya marikolo a waKeleti, na a Yuda, na a Kalebi, na toca kaya ulu ya Zikilagi basi.” 
1SA.30.15	Ikisa Daudi akindairi: “Uwe ukidiri kunipereka kawari waAmaleki?” Iye akijibu: “Ikiwa kunilapira kwa zina ra Mola kuwa aunulaya wala aunipereka mmakono mwa mwenye wangu, núkupereka mpaka kawari-ko.”
1SA.30.16	Iye akintwala Daudi na wanu wake mpaka inti yawakiwa waAmaleki ire. Kweli, watawanyika inti piya, wakirya kuno wakinywa, wakitenda sherehe pakulu kwa kutumira vinu vyawanyang'anye inti ya Mafilisteu pamoja na inti ya Yuda. 
1SA.30.17	Daudi na wanu wake wakituwa, wakanza kuwolaya usiku nzima ure piya na subuu yake kutwa nzima mpaka usiku mwengine. Piya wakifwa ila wanemba miya nne ndi wâtirire na ngamiya zawo. 
1SA.30.18	Daudi akiwanusuru piya watwariwe ware na vinu vyawo. Novyo wakinusurika waka wake wo-wawiri. 
1SA.30.19	Acibakire anta kinu kimoja, vikulu kamba vitoto, wana walume na waka. Daudi piya ware akiwaludisira kwawo. 
1SA.30.20	Novyo, Daudi akiwatwala makondoo na ng'ombe piya. Wanu ware wakilongorera, wakamba: “Ezi nyama-zi piya za Daudi, tuzo rake!”
1SA.30.21	Ikisa Daudi akifika muto wa Basuri, pawákiwa wanu wake miyateni. Ewo wâsokera pakulu awakidirire kunfulata, akiwasa nopare. Ewo wakilawa wakimpokerera Daudi pamoja na wanu wáwere nawo. Daudi, paafikire karibu yawo, akiwakomaza kwa radi. 
1SA.30.22	Fala wanu wengine maanswi na wakuwanyata myoyo wôkire na Daudi kuvita ware wakamba: “Ewo awôkire nafwe kuvita, ndimana vinu vyatijire nawo-vi atiwapa anta kinu kimoja. Wawatware waka wawo na wana wawo-wo, woke vyawo.” 
1SA.30.23	Fala Daudi akijibu: “Sivyo-javyo, wanduzangu! Musiritwarire yeka yenu vinu vyaatipere Mola! Iye katisunga na katisaidiya tiwashinda maaduwi wetu. 
1SA.30.24	Aapo anta munu mmoja asáka kukulungani nkono vyamwamba-vyo! Piya-vi vyawanyiwe sawa-sawa, wâbakire nyuma na mirindi wapate namuna moja noyo kamba wôkire kuvita ware.” 
1SA.30.25	Daudi kuwa noure usemi ure akitenda shariya. Na mpaka rero-vi, shariya-yo ingari ikifulatiwa.
1SA.30.26	Daudi paludire Zikilagi, akitwala vinu vyengine, akiwaperekera marafiki zake, wakulungwa wa Yuda, akiwambira, akamba: “Evyo vinu vyo vyenu, vyatiwapokere maaduwi wa Mola.” 
1SA.30.27	Daudi kawaperekera vinu vire wakulungwa wa makaya makulu: Beteli na Ramoti-Negevi na Jatiri, 
1SA.30.28	na Aroweri na Sifimoti na Estemowa, 
1SA.30.29	na Rakali na makaya a waYeramilita na a waKeni, 
1SA.30.30	na Horma na Bolashani, na Atashi, 
1SA.30.31	na Heboroni na mahala piya mwákikalanga Daudi na masurudadu wake.
1SA.31.1	Sambi, Mafilisteu wakitenda vita na waIziraeli. WaIziraeli wakitira mbere ya Mafilisteu, wakigwa wakulaiwa kumwango wa Gilbowa nokure. 
1SA.31.2	Mafilisteu wakinzunguriza Saulu na wanawe, wakiwolaya wanawe watatu wakwitiwa Yonatani na Abinadabi na Malikiswa. 
1SA.31.3	Vita ire izidi kulunguza upande wa Saulu, iye akisomiwa na masonga a maaduwi wake, akilumira pakulu futi. 
1SA.31.4	Basi akimwambira nnemba akinsukuriranga sulaha zake, akamba javi: “Solola upanga wako-wo unulaye ipate ewa Mafilisteu makafiri-wa wasinitabishe pakunulaya.” Fala nnemba ire kakafilika pakulu, aasakire kutenda javire. Basi Saulu akitwala upanga wake, akimisa, akigwirira, akirisoma nawo mwanyewe. 
1SA.31.5	Nnemba ire pawonire kuwa Saulu kafwa, neye novyo akisomeka upanga wake pansi, akigwirira, akifwa pamoja na Saulu mahala pamoja nopo. 
1SA.31.6	Kwa javyo, Saulu na wanawe watatu ware na nnemba ire pamoja na masurudadu wake, piya wakifwa suku moja noyo. 
1SA.31.7	WaIziraeli wakikala upande mwengine wa nrati wa Jezaraeli na upande wa malawira-juwa wa muto wa Yordani. Pawejiwe kuwa masurudadu wa Iziraeli watira, na kuwa Saulu pamoja na wanawe wolayiwa, wakisama mmakaya mwawo, wakitira. Basi Mafilisiteu wakuka, wakikala nozire kaya zire.
1SA.31.8	Subuu yake, Mafilisteu pawokire pamwango wa Gilbowa, kulavya maiti na vinu vya faida, wasingana maiti a Saulu pamoja na wanawe watatu. 
1SA.31.9	Basi wakisinja kiswa ca Saulu, na wakinfungula sulaha zake piya. Ikisa wakiwapereka wanu kwawo, wakereze habari ngema inti za Mafilisteu piya na mahala paakitukuzanga maswanamu ake. 
1SA.31.10	Ewo wakitula sulaha za Saulu nnyumba ya duwa ya nlungu Ashitaroti, na wakigomezera maiti ake are pangome wa kaya ulu ya Beti-Shani. 
1SA.31.11	Fala wanu wa Jabeshi inti ya Giliyadi, pawejiwe kuwa Mafilisteu ndi vyawantendire Saulu, 
1SA.31.12	ware wa kurimba myoyo wakilawa usiku-usiku mpaka Beti-Shani. Wakifika, wakilavya maiti a Saulu na wanawe wo-watatu pangome pare, wakiludisira Yabesi, wakoca noko. 
1SA.31.13	Basi wakitwala makongolo awo are, wakuka wakizika Yabesi sini ya ntende, na wakifunga suku saba.
2SA.1.1	Bandi ya kuulaiwa Saulu mmakono mwa Mafilisteu, Daudi paaludire kuvita yawashíndire waAmaleki, iye kekala suku mbiri kaya ulu ya Zikilagi. 
2SA.1.2	Ona suku yatatu, akija mwananlume mmoja kulawa kumangisha a Saulu. Avarire nguwo zakupapuka-papukanga, na misanga nkiswa fó kukimiwa! Nakufika paakiwa Daudi, akisujudi kolota inshima. 
2SA.1.3	Daudi akindairi: “Uwe ulawapi?” Iye akinjibu: “Omi nitira kumangisha a waIziraeli.” 
2SA.1.4	Daudi akamba: “Sema cikunire!” Iye akinjibu: “Masurudadu watira kuvita, na wengi wawenye wafwa. Saulu pamoja na mwanawe Yonatani, newo novyo wafwa.” 
2SA.1.5	Ikisa Daudi akindairi nnemba amwereze habari ire, akamba: “Saulu na mwanawe Yonatani wafwa, uwe kwijiwa mwaja?” 
2SA.1.6	Nnemba amwereze ire akijibu: “Ona ijana omi nuka kumwango wa Gilbowa, nimmona Saulu enyamire upanga wake. Ona, maringisho a vita a maaduwi na camakavalu wanzungurize. 
2SA.1.7	Iye paanang'anize nyuma kaniwona, akinikuwira. Nikimwitika: ‘Labeka Mwenye!’ 
2SA.1.8	Iye akinidairi: ‘Uwe nani?’ Nikinjibu: ‘Omi niwa wa rikolo ra Amaleki.’ 
2SA.1.9	Akinilebela javi: ‘Njo karibu-pa, unulaye! Nikafilika pakulu, ila ningari nkomu.’ 
2SA.1.10	Basi nikinfika karibu yake, nikimulaya konta nikijiwa kuwa iye aangari kuinshi bandi ya kugwa. Noparepare, nikinlavya lemba nkiswa mwake, nikinvula nkufu mmakono, epa nija nawo kuno, nukupe mwenye wangu. Ndivi-pa!”
2SA.1.11	Ndimana Daudi akipapula nguwo zake, na wanu waákiwa nawo, newo wakitenda novyo. 
2SA.1.12	Wakirishuku nawo, wakirira, na wakifunga mpaka juwa rikitita. Wakiwaririra Saulu, mwanawe Yonatani, wanu wa Mola, pamoja na waIziraeli, konta wôlaiwa na upanga. 
2SA.1.13	Daudi akimwambira nnemba ajire kwereza habari ire: “Uwe kwenu ndepi?” Iye akijibu: “Omi rikolo rangu ndi ra Amaleki, niwa mmalamboni fala nikwikala inti yako noyi.” 
2SA.1.14	Daudi akindairi tena: “Auwere na wofi kulamusa nkono wako-wo kumulaya nfalume atawaziwe na Mola, sababuni?” 
2SA.1.15	Basi Daudi akimwita surudadu wake mmojawapo, akintuma: “Mulaye-po!” Kwa javyo, akinlumiza, neye akifwa. 
2SA.1.16	Daudi akimwambira javi: “Uwe ndi utenzire. Kamana na kanywa yako mwanyewe kurilamula hukumu yako, pausemire javi: ‘Omi nimulaya nfalume atawaziwe na Mola.’ ”
2SA.1.17	Daudi kasikitika kufwa ka Saulu na ka mwanawe Yonatani, akitunga nyimbo ya kusikitika. 
2SA.1.18	Akamuru kuwa wanu piya wa Yuda noyo nyimbo-yo wafundiwe. Kweli, nyimbo-yo
2SA.1.19	Iye akamba javi:
2SA.1.19	“He, wanu wa Iziraeli!
2SA.1.19	Mamwenye wenu wakutukuziwa pakulu
2SA.1.19	wapoteya mmyango mwawo-mu.
2SA.1.19	Dambi! Wenye uwezo ware wagwa!
2SA.1.20	Musereze ezi habari-zi kaya ulu ya Gati,
2SA.1.20	musisemeseme mmabarabara a Ashikeloni.
2SA.1.20	Atisaka kuwa wári Mafilisteu wafurahi,
2SA.1.20	wala wanawaka wa makafiri watupe na radi.
2SA.1.21	Umwe, myango ya Gilbowa,
2SA.1.21	julu yenu usiwepo mmande wala isinye nvula,
2SA.1.21	mmasamba mwenu musiwe nawo tena rutuba.
2SA.1.21	Konta noyo myango-yo
2SA.1.21	ndi kawanyandire makinga a mafalume.
2SA.1.21	Kinga ra Saulu rasa kung'anira mafuta.
2SA.1.22	Maaduwi wanguvu, damu na mafuta awo
2SA.1.22	watengezera bunduki,
2SA.1.22	ndi kafara mbere ya Mwenyezimungu!
2SA.1.22	Upinde wa Yonatani aukikosa!
2SA.1.22	Upanga wa Saulu aukiludi wawaka!
2SA.1.23	Saulu pamoja na Yonatani
2SA.1.23	wakipendiwa, kuwa wanu wema!
2SA.1.23	Nkati ya uhai na kifo wákiwa pamoja.
2SA.1.23	Wakangupa wákimpunda namwewe,
2SA.1.23	wákiwa na nguvu wakimpunda simba.
2SA.1.24	Waka waIziraeli, nririreni Saulu!
2SA.1.24	Akukuvazani nguwo ngema sana za rangi nyeundu,
2SA.1.24	akukupambani na vifure vya oru.
2SA.1.25	We! Wenye uwezo ware wagwa kati ya nvita!
2SA.1.25	Yonatani kâfwa pajulu ya mahala parefu!
2SA.1.26	He! Nukuririra uwe, nduyangu Yonatani!
2SA.1.26	Nukukupenda pakulu!
2SA.1.26	Pendo rako kwangu omi ríkiwa rikulu pakulu,
2SA.1.26	kupunda vyaniwapenda waka.
2SA.1.27	We! Wenye uwezo ware wagwa!
2SA.1.27	Sulaha za vita zîvunjiwa.”
2SA.2.1	Ikisa Daudi kandairi Mola: “Nuke nikataware kaya ulu mmojawapo ya inti ya Yuda?” Mola akinjibu: “Aye!”
2SA.2.1	Daudi akidairi: “Kayani?” Mola akinjibu: “Heboroni!” 
2SA.2.2	Kwa javyo, Daudi akilawa, akuka Heboroni pamoja na waka wake wawiri, Ahinohamu kwawo Jezaraeli, na Abigali nankweli wa Nabali kwawo Karimelu. 
2SA.2.3	Daudi akiwasukula novyo masurudadu wake na jamaa zawo, wakisama, wakanza kwikala inti ya Heboroni. 
2SA.2.4	Noparepare, wakulungwa wa rikolo ra Yuda wakija, wakimminira mafuta Daudi awe nfalume wa rikolo ra Yuda.
2SA.2.4	Daudi pejiwe kuwa wanu wa kaya ya Yabesi inti ya Giliyadi wânzika Saulu, 
2SA.2.5	akiwatuma wanu noko na habari kamba ezi: “Mola akujanliyeni piya-mwe kwa pendo rakwaminika ramutendire ra kunzika Saulu, mwenye wenu. 
2SA.2.6	Mola akujanliyeni na pendo rakwaminika na kauli. Nomi nukutendani meema kwa sababu ya cema camutendire-co. 
2SA.2.7	Epa, mujuzi muwe na nguvu, murimbise myoyo kamana Saulu mwenye wenu kafwa, na wanu wa Yuda wanitawaza niwe nfalume wawo.”
2SA.2.8	Fala Abineri mwana wa Neli, nkulungwa nkulu wa masurudadu wa Saulu, akitira na Ishiboseti mwana wa Saulu, akinlosa muto wa Yordani mpaka Mahayimu. 
2SA.2.9	Noko, Abineri kantenda Ishiboseti kuwa nfalume wa inti za Giliyadi, waAzuri, Jezaraeli, Efraimu, na Benjami. Ka ukweli, iye kantenda awe nfalume wa piya waIziraeli. 
2SA.2.10	Ishiboseti mwana wa Saulu, ari na úmuri wa myaka arubaini ndi paanzire kutawala inti ya Iziraeli, na katawala myaka miwiri. Fala rikolo ra Yuda wakinfulata pakulu Daudi. 
2SA.2.11	Daudi katawala rikolo ra Yuda Heboroni muda wa myaka saba na nusu.
2SA.2.12	Suku moja, Abineri mwana wa Neri na watumisi wa Ishiboseti (mwana wa Saulu) wakilawa Mahanaimu wakuka kaya ulu ya Gibiyoni. 
2SA.2.13	Yowabu mwana wa Zeruhiya pamoja na masurudadu wa Daudi wakilawa, wakisimanana na Abineri na wanu wake patanda ra Gibiyoni. Makundi mawiri are akikala nokure, kila kundi ríkikala upande wake wa tanda norire. 
2SA.2.14	Basi, Abineri akimwambira Yowabu: “Tuke tiwase wanemba wangu na wako watende vita, ofwe tikiwawona.” Yowabu akitikiza: “He, vyema!” 
2SA.2.15	Noparepare wakilamuka, wakuka, masurudadu kumi na wawiri wa Benjami na wa Ishiboseti mwanawe Saulu, na kumi na wawiri nkati ya masurudadu wa Daudi. 
2SA.2.16	Kila mmoja akinkola nywiri aduwi wake, akinsoma na upanga mumbavu, na piya wakigwa kaupamoja. 
2SA.2.17	Noyo suku-yo ilawirira vita yakofya. Mwinsho, Abineri na waIziraeli wakishindiwa na masurudadu wa Daudi.
2SA.2.18	Yowabu, Abishayi na Azaheli, wana wo-watatu wa Zeruhiya, wákiwa pavita nopo. Azaheli ákiwa mpesi kwenenda, maulu ake kamba nazoro. 
2SA.2.19	Iye akanza kunlumbata Abineri, akipita akinfulata, mwaakipita monse bila kuzungunuka nkono nriro wala nkono sonto. 
2SA.2.20	Abineri akinang'aniza nyuma, akindairi: “Uwe Azaheli?” Iye akijibu: “Aye, ndi nomi.” 
2SA.2.21	Abineri akimwambira: “Asa kunifulata! Fadari ukirire nkono-nriro au nkono-sonto unkore nnemba mmojawapo, umpokere vinu vyake-vyo!” Fala Azaheli aasire kuntuwisa Abineri. 
2SA.2.22	Abineri akiludira kumwambira tena: “Asa kunituwisa! Kamba awasire kunituwisa, omi nukuulaya! Sambi nukukuulaya, omi nduyo Yowabu nimwinukiraja?” 
2SA.2.23	Novyo-sivyo Azaheli aasire kunfulata. Kwa javyo, Abineri akinsoma na upanga wake Azaheli mmatumbo, ukinlawirira kuminyongo, Azaheli akigwa nopare wakufwa wawenye. Wanu piya wakifíka nopare paagwire akifwa Azaheli pare, wakimira.
2SA.2.24	Fala Yowabu na Abishayi wakipita wakinlumbata Abineri. Paarikitita juwa, newo ndi pawakifika pamwango wa Ama, karibu ya Giya na barabara yakuka kulanga ra Gibiyoni. 
2SA.2.25	Masurudadu wa rikolo ra Benjami wakijumulana kunsaidiya Abineri, wawe kundi rimoja, wakimira julu ya mwango. 
2SA.2.26	Ikisa, Abineri akinkuwira Yowabu, akamba: “ Epa, damu-yi ikwasa kutawanyika rini? Uwe auwona kuwa namuna-yi ukuwepo ukakatima? Rini pausaka kuwambira masurudadu wako wakasa kutilumbata wanduzo-fwe?” 
2SA.2.27	Yowabu akijibu: “Mola ndi ejiwa cikisaka kukukuna kamba aûsowere, masurudadu wangu nanga wakutuwisa mpaka subuu.” 
2SA.2.28	Basi Yowabu akibiya baramanda, masurudadu wake piya wakasa kuwatuwisa waIziraeli, na vita ire ikisa.
2SA.2.29	Usiku nzima ure, Abineri na wanu wake wakenenda munrati wa Yordani, wakiloka muto, wakenenda subuu nzima ire mpaka wakifika kaya ulu ya Mahanaimu. 
2SA.2.30	Yowabu na wanu wake wakasa kunfulata Abineri, wakiludira kwawo. Paawajumanise masurudadu wake piya, kawona kuwa wâfwa masurudadu wa Daudi kumi na kenda, kwasa kummwalangira Azaheli. 
2SA.2.31	Fala wanu wa Daudi wâwolaya wanu miya natu na sitini wa rikolo ra Benjami, wa upande wa Abineri. 
2SA.2.32	Yowabu na wanu wake wakitwala maiti a Azaheli, wakuka nawo Betlehemu, wakinzika noko kaburi ra wawaye. Ikisa, wenenda usiku nzima na pakucere wakifika kaya ya Heboroni.
2SA.3.1	Ipita vita myaka mingi yawenye nkati ya wanu wa Saulu na wanu wa Daudi. Daudi kila mara akizidi kuwa na nguvu, fala jamaa wa Saulu kila mara wakizidi kusokera.
2SA.3.2	Wana wapongoriwe na Daudi kaya ya Heboroni, ntanzi ndi Amoni, mwana wa Ahinohamu, kwawo kaya ya Jezaraeli. 
2SA.3.3	Wapiri ndi Kireyabi, mwana wa Abigali, nankweli Nabali, kwawo Karimelu. Watatu ndi Abusalamu, mwana wa Maaka. Maaka-yo ákiwa mwana wa Talmayi, nfalume wa Gesuri. 
2SA.3.4	Waane ndi Adoniya, mwana wa Hagiti. Watanu ndi Sefatiya, mwana wa Abitali. 
2SA.3.5	Wasita ndi Itilahimu, mwana wa Eliga, muka wa Daudi. Ewa wana-wa piya ndi wana wa Daudi wapongoriwe Heboroni.
2SA.3.6	Kila mara paikizidi vita nkati ya jamaa wa Saulu na jamaa wa Daudi, Abineri akizidi kuwa munu wa uwezo kati ya jamaa wa Saulu. 
2SA.3.7	Saulu ákiwa nawo muka wa panja wakwitiwa Rispa, mwana wa Aiya. Suku moja Ijibosheti
2SA.3.8	Kwa masemo a Ijibosheti-yo, Abineri vikinkima pakulu, akinyuka akamba: “Udaniza kuwa omi niwa umbwa wa rikolo ra Yuda? Omi mpaka rero nankukolotera pendo rakwaminika mbere ya wawayo Saulu na wanduzo pamoja na marafiki zako. Omi sukupereke mmakono mwa Daudi. Novyo-sivyo, maripo ake ndi paunambira kuwa omi ninzinga neyo mwanamuka-yo! 
2SA.3.9	Mola anihukumu ikiwa siri kumwavya Daudi kupewa piya Mola vyaampere tamaa! 
2SA.3.10	Omi nisaka ninsaidiye nilavye ufalume wa Saulu ninture Daudi kuwa nfalume wa inti za Iziraeli na Yuda, mwanzo wa Dani upande wa kibula mpaka Beresheba upande wa suheli.” 
2SA.3.11	Ijibosheti akimopa pakulu Abineri, ndimana aanjibire tena kinu.
2SA.3.12	Noure wakati ure, Abineri akiwatuma mashikarakanzi ka Daudi kwa ajili yake, wakaseme javi: “Inti-yi ya nani? Basi, tuke titende miyadi, omi nukusaidiya niwazungunusa piya waIziraeli wakuwa upande wako.” 
2SA.3.13	Daudi akinjibu: “Vyema sana, nítenda miyadi yakupatana nowe. Fala nukulazimisha kinu kimoja. Auwonana nomi mpaka unludise Mikali, mwana wa Saulu.” 
2SA.3.14	Basi, Daudi akiwatuma mashikarakanzi wake wakamwambire Ijibosheti mwana wa Saulu javi: “Unipe nkawangu Mikali, konta nîripa mahari kwa kuwolaya Mafilisteu miya nipate kunlomba eyo mwanamuka-yo.” 
2SA.3.15	Basi Ijibosheti akintuma shikarakanzi, akintwala Mikali ka nlumake Patiyeli, mwana wa Layishi. 
2SA.3.16	Fala Patiyeli akinfulata nkawake, kuno akipita akirira na njira mpaka akifika kaya ya Bahurimu. Noko Abineri akimwambira javi: “Ludira kwenu.” Iye akiludi.
2SA.3.17	Basi sambi, Abineri akuka akisowera na wakulungwa wa Iziraeli, akamba: “Mwanza kusowerera mida kuwa munsaka Daudi awe nfalume wa Iziraeli. 
2SA.3.18	Epa sambi, ndi paufikire wakati wakutimiza. Kamana Mola kâmpa Daudi tamaa javi: ‘Julu ya nkono wa ntumisi wangu Daudi, níwavusha wanu wangu waIziraeli mmakono mwa Mafilisteu na mwa maaduwi wawo piya.’ ” 
2SA.3.19	Abineri akisowera novyo na wakulungwa wa rikolo ra Benjami. Ikisa akuka Heboroni akimwambira Daudi kuwa wanu wa rikolo ra Benjami na waIziraeli piya wasaka wawe upande wako.
2SA.3.20	Abineri na wanawalume shirini, pawakuka Heboroni wakawonane na Daudi, Daudi kawatendera sherehe Abineri na wanawe walume piya. 
2SA.3.21	Abineri kamwambira Daudi: “Naseni nuke nikawajumanise waIziraeli piya waje kwenu umwe mwenye nfalume, watende miyadi nawe, wakuture kuwa nfalume. Javyo, útawala vyausaka vyonse.” Basi Daudi akimwasa Abineri akuka vyake kwa salama.
2SA.3.22	Abineri pokire upita wakati aba, Yowabu na masurudadu wengine maalumu wa Daudi waludira kuvita, wája nawo vinu vingi vyawenye vyawawapokere maaduwi wawo. Fala Abineri aawere pamoja na Heboroni kure kwa kuwa Daudi kâmwasa kuka vyake, akilawa kwa salama. 
2SA.3.23	Yowabu na masurudadu wake pawafikire, kambiriwa javi: “Abineri, mwana wa Neri, kâja kusowera na nfalume
2SA.3.24	Basi Yowabu akuka ka nfalume kure, akamba: “Mwenye, camutendire-ci kinani? Ona, Abineri kâja-pa! Uwe kumpa rihusa koka vyake, sababuni? 
2SA.3.25	Ukwijiwa kuwa Abineri, mwana wa Neri, kâja kutenda unasonde, ejiwe pamusaka kulawa na pamusaka kuludi, pamoja na piya cautenda!”
2SA.3.26	Yowabu, paakilawa mbere ya Daudi, akiwatuma mashikarakanzi wapite wakinfulata. Ewo wansingana patanda ra Sira, wakinkola, wakinludisa. Fala Daudi saana habari. 
2SA.3.27	Pawafikire naye Abineri karibu ya nryango wa Heboroni, Yowabu akintwala akuka naye mahala kiriziu kamba asaka kusowera naye. Noparepare akinsoma na jambiya mmatumbo akifwa, kwa sababu ya kumulaya Azaheli nduye Yowabu. 
2SA.3.28	Ikisa, Daudi paapatire habari ire akamba: “Mola akwijiwa kuwa omi pamoja na ufalume wangu daima atina ukosa mmojawapo wakuulaiwa ka Abineri, mwana wa Neri. 
2SA.3.29	Hukumu ya ukosa-wo ingwirire Yowabu pamoja na jamaa zake piya. Nkati ya jamaa wa Yowabu daima awe munu mmojawapo wakuwa na ulwere wa kusulula damu mmwiri au magundula, au abadilike enende na mikongojo, au aulaiwe na upanga, au apite akilebelesa!” 
2SA.3.30	Kwa javyo, Yowabu na nduye Abishayi ndi vyawamulaye Abineri konta iye kâmulaya Azaheli nduyawo kuvita Gibiyoni.
2SA.3.31	Basi Daudi akimwambira Yowabu pamoja na masurudadu wake piya, akamba: “Rishukuni na Abineri, mupapure nguwo zenu, muvare maguniya.” Pawakuka kuzika, nfalume Daudi akifulata janeza. 
2SA.3.32	Abineri kazikiwa inti ya Heboroni, na nfalume kebiya lukuto, karira pepi ya kaburi ya kaburi ra Abineri rire. Na wanu ware piya watenda novire. 
2SA.3.33	Na nfalume Daudi akirishuku na Abineri, akamba javi:
2SA.3.33	“Abineri kafwa kamba vyaafwa munu wa kubanga sababuni?
2SA.3.34	Aafungiwe makono wala maulu.
2SA.3.34	Kamba munu wakulaiwa na wabaya, uwe ndi vyaulaiwe!”
2SA.3.34	Basi wanu ware piya wakanza tena kunririra Abineri. 
2SA.3.35	Ikisa wanu piya wakija, wakimpembeza Daudi kuwa arye kábula juwa sarinamba kuswa, fala iye kalapira, akamba javi: “Mwenyezimungu anuulaye nikirya kinu sarinaswa juwa!” 
2SA.3.36	Wanu ware wasikira, na viwajibu. Ka ukweli, wanu piya viwajibu piya vyaatendire nfalume Daudi. 
2SA.3.37	Kwa javyo, wanu
2SA.3.38	Na nfalume akiwambira watumisi javi: “Umwe amwijiwa kuwa rero kafwa nkulungwa nkulu wa Iziraeli? 
2SA.3.39	Epa rero, ingawa nitawaziwa kuwa nfalume, omi niveya. Ewa wanu-wa, wana wa Zeruhiya-wa, watenda ukakatima pakulu zaida ya omi! Mola anripe munu mbaya kadiri na ubaya wake!”
2SA.4.1	Ijibosheti, mwana wa Saulu, paapatire habari kuwa Abineri kaulaiwa kaya ulu ya Heboroni, ikimwisa niya nfululu, na wanu wa Iziraeli piya ukiwapata wofi nkulu. 
2SA.4.2	Sambi, mwana wa Saulu ákiwa nawo masurudadu maalumu wawiri wakilongoza vita ya kunyang'anya vinu vya maaduwi wawo. Mmoja akitiwa Baana na mwengine Rekabu. Ewo wákiwa wana wa Rimoni, kwawo kaya ya Beroti, ya rikolo ra Benjami. Kaya ya Beroti ikiwalangiwa kuwa ya rikolo ra Benjami, 
2SA.4.3	konta wanu wakikalanga mida Beroti wâtirira kaya ya Gitayimu, newo wakwikala noyo kaya-yo kamba wayeni mpaka rero-vi.
2SA.4.4	Yonatani mwana wa Saulu, ákiwa nawo mwanawe wa kutumbela. Iye akitiwa Mefibosheti. Ari na hirimu ya myaka mitanu ndi paílawire Jezaraeli habari kuhusu kifo ca Saulu pamoja na Yonatani. Ndimana, mwanamuka akinréra Mefibosheti ire akintwala akitira naye. Fala kwa kuwa akangupa, Mefibosheti akingwisa, akivunjika mulu, akingira kutumbela.
2SA.4.5	Suku moja, wana wa Rimoni nBeroti, Rekabu na Baana, wakilawa wakuka kunyumba ya Ijibosheti. Pawafikire nsana wakati wa kuvujusa, wansingana akisinzira. 
2SA.4.6	Nkawake panryango akishugulika na kupepeta tirigu, ikisa ukimpata usingizi akanza kulala, ndimana Rekabu na Baana wakingira nnyumba kisiiri-siiri. 
2SA.4.7	Wengira kukati ka Ijibosheti mwaakilala pakinanda, wakinsoma akifwa. Ikisa wakintupula kiswa, wakisukula, wenenda usiku nzima munrati wa muto wa Yordani. 
2SA.4.8	Pawafikire Heboroni, woka ka nfalume Daudi, wakolota kiswa ca Ishiboseti, wakimwambira: “Kiswa ca Ijibosheti ndici, mwana wa aduwi wako Saulu, akisaka kukuulaya-yo. Rero Mola kakuripirira uwe mwenye wangu nfalume, kanseka Saulu pamoja na ujukulu wake piya.” 
2SA.4.9	Fala Daudi akiwajibu Rekabu pamoja na nduye Baana, wana wa Rimoni nBeroti javi: “Nilapa kwa zina ra Mola, Nlungu hai, anivushire na mashaka angu piya: 
2SA.4.10	munu paanambire kuwa Saulu kafwa, akidaniza kuwa ezo habari ngema kwangu omi, nikinkola nikimulaya kaya ulu ya Zikilagi. Eri ndi riwere tuzo rake kwa habari zire! 
2SA.4.11	Sambi, tuzo ra wanu wabaya wamulaye munu saana makosa alarire nnyumba mwake ndi repi? Sivyo vyema omi kukulayani umwe novyo, kukufujani mulumwengu-mu” 
2SA.4.12	Basi Dudi akiwamuru masurudadu wake ware, newo wakiwolaya, wakiwatupula makono na maulu awo-yo, na maiti awo wakangika karibu ya tanda ra Heboroni. Fala wakitwala kiswa ca Ijibosheti, wakizika pakaburi ra Abineri kaya ulu ya Heboroni.
2SA.5.1	Ikisa piya marikolo a Iziraeli wakuka wakilungana na Daudi kaya ulu ya Heboroni, wakisowera naye wakamba: “Ona, damu yetu moja na nguvu zetu moja. 
2SA.5.2	Mida, ingawa Saulu ákiwa nfalume, atitawála, fala kweli uwe ndi ukitilongoza inti ya Iziraeli. Na Mola kakwambira kuwa uwe ndi uja kuwa nsunga wake wa wanu wa Iziraeli, uwe ukuja kuwa nkulungwa nkulu wa Iziraeli.” 
2SA.5.3	Kwa javyo, wakulungwa wa Iziraeli piya wakuka kuwonana na nfalume kaya ulu ya Heboroni. Nfalume Daudi akitenda nawo miyadi Heboroni kure mbere ya Mola, newo wakintawaza Daudi kuwa nfalume wa Iziraeli. 
2SA.5.4	Daudi paaturiwe kuwa nfalume ari na hirimu ya myaka talatini, na katawala muda wa myaka arubaini nzima. 
2SA.5.5	Heboroni iye katawala Yuda myaka saba na nusu, na Yerusalemu katawala piya inti za Iziraeli na za Yuda myaka talatini na mitatu.
2SA.5.6	Nfalume Daudi pamoja na masurudadu wake wakuka Yerusalemu kutenda vita na Mashubuseu wakikalanga noire. Ewo wakimwambira Daudi javi: “Uwe aushubutu kwingira epa! Fala kwa kukutuwisa uwe-pa, watosha vipofu na wakutumbela basi!” Wasowera javire konta wakidaniza kuwa Daudi asokerera kwingira nkaya mure. 
2SA.5.7	Novyo-sivyo Daudi kakidiri kengira mungome ya Ziyoni, neyo ikwitiwa “Kaya ya Daudi”. 
2SA.5.8	Suku-yo Daudi akamba javi: “Asáka kuwashinda Mashubuseu onse, apite mmuto wakusimbiwa kipansi-pansi akawafike Mashubuseu vipofu na wakutumbela
2SA.5.9	Daudi akikala mungome nomure, na akita zina ra “Kaya ya Daudi”. Akijenga mwanzo wa pala mpaka nkati. 
2SA.5.10	Na Daudi kila mara akizidi kuwa bora pakulu konta Mola, Nlungu mwenyé uwezo piya, ákiwa pamoja naye.
2SA.5.11	Nfalume Hiramu wa kaya ulu ya Tiru akiwapereka mashikarakanzi ka Daudi, pamoja na masalamala na wajengi wengine, wóke wakajenge nyumba ulu ya kifalume ka Daudi. Iye akipereka tena mbawo za nsandali. 
2SA.5.12	Javi Daudi ndi pookire akijiwa kuwa Mola kamwakikisha kuwa nfalume wa Iziraeli, na kwa kuwapendaleya wanu wake, ufalume wa Daudi ukizidi kuka mbere.
2SA.5.13	Paasamire kaya ulu ya Heboroni mpaka Yerusalemu, Daudi akiwalomba tena waka wa panja na waka wengine nokure, akiwapongola wana wengi wawenye, waka kamba walume. 
2SA.5.14	Eya ndi mazina a wanawe Daudi wawapongore Yerusalemu: Shamuwa, Shobabi, Natani, Selemani, 
2SA.5.15	Ibahari, Elizuwa, Nefegi, Jafiya, 
2SA.5.16	Elizama, Eliyada pamoja na Elifeleti.
2SA.5.17	Mafilisteu, pawasikire kuwa Daudi kâtawaziwa kuwa nfalume wa Iziraeli, Mafilisteu piya wakilawa kuka kunfunga Daudi. Fala Daudi kâsikira eyi habari-yi, ndimana akisuka nfurtaleza mure. 
2SA.5.18	Sambi, Mafilisteu wakifika “Munrati wa Refaimu”
2SA.5.19	Nopare, Daudi akindairi Mola javi: “Nijuzi kutenda vita na Mafilisteu? Uwe úwagabizi mmakono mwangu?” Mola akinjibu Daudi: “Aye, zidi kuka mbere! Kweli-kwelini, omi nukugabizi Mafilisteu mmakono mwako.” 
2SA.5.20	Basi, Daudi akuka mpaka Baal-Perazimu, nokure akiwashinda Mafilisteu. Iye akamba: “Mola kananyurira njira kati ya maaduwi wangu kamba mpupu wa maji vyaupita pausaka ponse!” Ndimana mahala-po pakitiwa Baal-Perazimu, mana ake “Mwenyé kwanyula njira”. 
2SA.5.21	Nokure Mafilisteu wakasa maswanamu awo, Daudi pamoja na masurudadu wake wakiwatwala wakuka nawo vyawo.
2SA.5.22	Basi Mafilisteu wakiludira tena “Munrati wa Refaimu”, wakenera piya mure. 
2SA.5.23	Daudi paakindairi Mola caajuzi kutenda, iye akinjibu: “Epa, usitende vita mbere yenu. Ila, wazungurize uke mpaka nyuma kwawo. Mbere ya miti ya miforosadi, uwashambuliye nopo. 
2SA.5.24	Uwe pausaka kusikira mageshi a mepo julu ya miti ya miforosadi, washambuliye! Kamana eyo ndi alama yakuwa Mola kalongorera mbere yako awapoteze masurudadu Mafilisteu.” 
2SA.5.25	Basi, Daudi akitenda kamba vyaamuriwe na Mola novire, na akiwolaya Mafilisteu kulawa Geba mpaka Gezeri.
2SA.6.1	Mara nyengine tena, Daudi akiwajumulanisa masurudadu wa Iziraeli wakutumainika, wakufika walume alufu talatini. 
2SA.6.2	Daudi akilamuka akuka pamoja na wanu wake piya wa kaya ya Baal-Yuda kure. Wakisakula wakatware Kashoti ya Mwenyezimungu, iri na zina ra Mola Mwenyé uwezo piya. Pakashoti wakiwapo malaika wakuwajiwa na mbawa zawo wâkunjula pakiti saciwoneka ca Mwenyezimungu. 
2SA.6.3	Wakilavya Kashoti ya Mwenyezimungu ire nnyumba mwa Abinadabi ijengiwe pamwango, wakipakira nringisho ripya rakusukumiwa na ng'ombe. Wana wa Abinadabi, wakwitiwa Uza na Ahiyo, ndi wakenendesa ringisho rire, 
2SA.6.4	ripakire Kashoti ya Mwenyezimungu rire, Ahiyo akilongorera.
2SA.6.5	Daudi pamoja na waIziraeli piya wafurahi na wakimba kuntukuza Mola. Ewo wakibiya mitoriro, vityatya, dunfu, masekese, pamoja na dege-dege.
2SA.6.6	Pawafikire rumburo rakufuriwa vyakurya vya mwananlume wakwitiwa Nakoni, ng'ombe zire zikikwakula. Basi Uza akolosa nkono akikorera Kashoti ya Mwenyezimungu ire. 
2SA.6.7	Nyongo ya Mola íkiwa kamba malulimi a moto julu ya Uza kwa sababu ya kukosa kwake. Ndimana Mwenyezimungu akimulaya, Uza akifwira nanyenje ya Kashoti ire. 
2SA.6.8	Daudi akikimiwa pakulu futi kwa nyongo ya Mola kunlavira nyongo Uza. Kwa javyo, mahala pare mpaka rero-vi pakwitiwa Perezi-Uza, mana ake “Kunlavira nyongo Uza”.
2SA.6.9	Ndimana suku-yo Daudi kamopa Mola, akamba javi: “Sambi, omi nisaka kusunga Kashoti ya Mola mwaja?” 
2SA.6.10	Basi, Daudi aasakire kutwala Kashoti ya Mola kusamisira mpaka Kaya ya Daudi ire. Kwasa javyo, iye katwala njira nyengine, koka nawo mpaka nyumba ya Obedi-Edom, muGati. 
2SA.6.11	Kashoti ya Mola ire ikala nopare nyumba ya Obedi-Edom, muGati, muda wa myezi mitatu. Na Mola akinjanliya Obedi-Edom pamoja na jamaa zake piya.
2SA.6.12	Nfalume Daudi kambiriwa javi: “ Mola kanjanliya jamaa za Obedi-Edom pamoja na piya vyaawakiwa nawo kwa sababu Kashoti ya Mwenyezimungu îturiwe nnyumba mwake.” Basi Daudi akuka, akilavya Kashoti ya Mwenyezimungu ire pakaya pa Obedi-Edom pare, akisukula mpaka kaya ya Daudi
2SA.6.13	Wanu wasukure Kashoti ya Mola ware, bandi ya kwenenda ando sita, wakimira, wakirinda Daudi antendere kafara Mola ng'ombe mmoja na nyama mmoja wakunenepa. 
2SA.6.14	Daudi akivala anzu ya linyu
2SA.6.15	Kwa javyo, Daudi na wanu wa Iziraeli piya wakisukula Kashoti ya Mola ire mpaka wakifikisa Yerusalemu. Ewo wakija wakitamba na radi, kuno wakibiya baramanda.
2SA.6.16	Kashoti ya Mola, paingire kaya ya Daudi ire, Mikali mwana muka wa Saulu akisungurira pakitololo ca nyumba, kammona nfalume Daudi akitupatupa akivina kwa kuntukuza Mola. Basi mmoyo mwake akinkejeli. 
2SA.6.17	Kashoti ya Mola ire wakisukula, wakitula mahala pake muema maalumu yaatengeze Daudi kwake. Daudi akitenda kafara ya nyama wakociwa nfululu na kafara ya salama mbere ya Mola. 
2SA.6.18	Daudi, pesire kutenda kafara za nyama wakociwa nfululu na kafara za salama zire, iye akiwajanliya wanu ware kwa zina ra Mola, Mwenyé uwezo piya. 
2SA.6.19	Ikisa wanu ware piya, junudi ya waIziraeli, walume na waka, akiwatongera nkate mmoja-mmoja, kipande ca nyama, na ntungo wa uva zakumiliya. Ikisa wanu piya wakitawanyikana, kila mmoja akuka kwake.
2SA.6.20	Na Daudi akiludira kwawo kuka kuwajanliya jamaa zake. Fala Mikali mwana wa Saulu akilawa kuwonana na Daudi, akimwambira kwa kunkejeli: “We! Nfalume wa Iziraeli rero kasalamula kuinshimiwa pakulu! Anta kuwona haya, kurolota mwiri wako wanzu mbere ya wajakazi wa wanu wako maalumu kamba munu wakubanga!” 
2SA.6.21	Daudi akinjibu Mikali: “Omi nikivina nikintukuza Mola. Iye anitondore omi, asire kuntondola wawayo na jamaa zake! Iye kanolota niwe nfalume wa waIziraeli, wanu wa Mola. Ndimana nísaka nifurahi mbere ya Mola. 
2SA.6.22	Nizidi kuritula kamba munu wakukejeliwa pakulu, nikuja kufezeyiwa mbere yako, fala nowo wajakazi wauwamba-wo wakuja kuniinshimu!” 
2SA.6.23	Basi, Mikali mwana wa Saulu aawere wakumpata mwana mainsha ake piya.
2SA.7.1	Sambi, bandi ya nfalume Daudi kuritengeza sana nnyumba mwake, na kwa kuwa Mola kânnusuru kwa piya maaduwi wanzungurize ware, 
2SA.7.2	nfalume ire akimwambira nabii Natani: “Ona, omi-pa nukwikala nnyumba ulu yakujengiwa na mbawo za nsandali, fala Kashoti ya Mwenyezimungu ituriwa muema javi-pa!” 
2SA.7.3	Natani akinjibu nfalume ire: “Tenda causaka conse konta Mola kawa pamoja nawe.”
2SA.7.4	Fala noure usiku ure, usemi wa Mola unfika Natani: 
2SA.7.5	“Uka ukamwambire ntumisi wangu Daudi, wambe javi:
2SA.7.5	‘Mola asema javi: Usaka kunijengera nyumba yakwikala omi? 
2SA.7.6	Tangu paniwavushire waIziraeli Miswiri mpaka rero-vi, omi sinamba kwikala nyumba isaka kuwa yonse, ila nikipita nikisamira-samira mmaema kuwa mekazi angu. 
2SA.7.7	Safari zangu zanitendanga na wanu wa Iziraeli, anta suku moja sinawadairi wakulungwa wa Iziraeli (waniwatumire kuwasunga wanu wangu waIziraeli) kinu kamba javi: “Mbana amunijengere nyumba ya mbawo za nsandali?” ’
2SA.7.8	Basi, mwambire ntumisi wangu Daudi javi: ‘Mola, Mwenyé uwezo piya akwamba javi: “Omi nukulavya kazi ya kusunga makondoo nnunguri, nukutenda kuwa nfalume wa wanu wangu, waIziraeli. 
2SA.7.9	Omi nikuwanga nawe piya mahala mwaupitire monse, na niwamariza maaduwi wako piya mbere yako. Sambi, omi nukutenza zina rako rijiwikane pakulu kamba zina ra wanu mabora mulumwengu-mu. 
2SA.7.10	Nítondola mahala pakwikala wanu wangu waIziraeli. Níwalavya ipate wekare mahala mwawo wanyewe, wasitabishiwe. Wanu wakakatima awawataya úzuni kamba vyawakiwakunishanga mida, 
2SA.7.11	kulawa wakati panîwaturire wakulungwa kuwalongoza wanu wangu, waIziraeli. Omi nukunusuru mmakono mwa maaduwi wako piya. Visitoshe, omi Mola nukwambira kuwa nukupa ujukulu mwingi. 
2SA.7.12	Na zikitimu suku zako, ukilala na kinya babuzo, mmoja kati ya ujukulu wako, wa mwiri wako, nítula ufalume wake. 
2SA.7.13	Iye ndi aja kunijengera Nyumba kwa zina rangu, na nítula ujukulu wake wawe mafalume kwa milele-yi. 
2SA.7.14	Omi nukuja kuwa wawaye, na iye akuja kuwa mwanangu. Akikosa, omi nincapa kamba wawa vyaancapa mwanawe. 
2SA.7.15	Fala pendo rangu rakwaminika silavya kwake, kamba vyaninlavire Saulu, paninlavire muufalume mbere yako. 
2SA.7.16	Ujukulu wako na ufalume wako woloke mbere yangu kwa daima-zi. Kiti cako cikwakikisha kwa milele.” ’ ” 
2SA.7.17	Sawa-sawa neyo masemo-yo piya pamoja na ruhuya-ya imwisukire piya, Natani kamwambira Daudi.
2SA.7.18	Ikisa nfalume Daudi akingira muema (paikiwa Kashoti ya Mola), akikala mbere ya Mola, akamba: “Yarabi Mola, Mwenyezimungu, omi niwa nani-mi, na jamaa zangu ndi wanani wakunitendera mambo makulu-makulu javi? 
2SA.7.19	Novyo-sivyo Yarabi Mola Mwenyezimungu, kuwona kuwa matoto. Kunambira novyo omi ntumisi wako kuhusu ujukulu wangu, kuwa wakuja kuwa mafalume kwa muda mwingi. We! Javi ndi vyausowera na wanadamu? Yarabi Mola Mwenyezimungu! 
2SA.7.20	Omi Daudi nisaka kwamba kinani tena? Kamana unijiwa kweli-kwelini ntumisi wako, Mola Mwenyezimungu. 
2SA.7.21	Kutenda eya mambo a matajabisa-ya piya, ipate omi ntumisi wako nipate kwijiwa, kwa sababu ya tamaa yako na kwa kutimiza vyausaka. 
2SA.7.22	Basi, uwe ndi nkulu, Yarabi Mola Mwenyezimungu! Kamba vyatisikiranga daima, aapo mwengine wakuringana nawe, aapo nlungu mwengine tena! 
2SA.7.23	Na nani aringana na wanu wako waIziraeli? Ewo taifa moja tu basi mulumwengu-mu yakuwa uwe Mwenyezimungu kuka kuwombola ipate wawe wanu wako. Uwe kulamusa zina rako pakulu pawenye na kuwatendera mambo a maajuza a kutajabisa, kuwatuwisa mbere ya wanu wako mataifa mengine pamoja na milungu yawo, pauwombore wanu wako inti ya Miswiri. 
2SA.7.24	Uwe kuwakikisha wawe wako mwanyewe wanu wako waIziraeli wawe wanu wako kwa milele. Yarabi Mola, uwe kulawirira kuwa Nlungu wawo. 
2SA.7.25	Epa sambi Mola Mwenyezimungu, utimize milele tamaa yaunipere omi, ntumisi wako, pamoja na jamaa zangu. Na utende vyausowera, 
2SA.7.26	ipate zina rako risifiwe kwa milele, wanu piya daima wambe: ‘Mola mwenyé uwezo piya ndi Nlungu wa Iziraeli!’ Na kutawala ka ujukulu wa ntumisi wako Daudi kukwakikishiwa daima milele mbere yako. 
2SA.7.27	Kamana uwe, Mola mwenyé uwezo piya, Nlungu wa Iziraeli, kunifafanurira omi ntumisi wako, kwamba: ‘Níkwakikisha ujukulu wako wawe mafalume.’ Ndimana, omi ntumisi wako nirimba moyo kukulebela javyo. 
2SA.7.28	Epa sambi, Mola Mwenyezimungu, uwe ndi Mwenyezimungu. Usemi wako ndi wakweli, na kunipa tamaa ya evi vinu vyema-vi omi ntumisi wako. 
2SA.7.29	Basi, saka unijanliye, omi ntumisi wako, pamoja na ujukulu wangu, ipate tizidi kutawala mbere yako kwa daima. Konta uwe Mola Mwenyezimungu, kusowera, Na julu ya kujanliya kwako, jamaa za ntumisi wako wajanliiwe daima milele!”
2SA.8.1	Bandi ya javyo, Daudi akiwashinda Mafilisteu, akiwamiliki. Na Daudi akitawala kaya yakwitiwa Gati
2SA.8.2	Akiwashinda Mowabu, na wanu ware kawatandikira pansi swafa-swafa, akiwapima na nzizi ipate ilawirire mikonjo mitatu, akiwolaya wanu wa mikonjo miwiri. Wanu wanusurike ware wakilawirira kuwa watumisi wa Daudi na wakijuzi wanripe nsoko.
2SA.8.3	Daudi akiwashinda novyo Hadadezeri mwana wa Rehobi nfalume wa kaya ulu ya Zoba. Hadadezeri âkilawa akakenekeze kukengera inti zíkiwa karibu na muto wa Eufarati. 
2SA.8.4	Daudi akiwatwala masurudadu wacamakavalu alufu moja na miya saba, na masurudadu wa kwenenda luwansi alufu shirini. Daudi akiwavunja-vunjanga maulu makavalu wakifungasha maringisho, ila kawasa makavalu na maringisho miya basi.
2SA.8.5	Masurudadu waArama inti ya Damashiku, pawokire kunsaidiya Hadadezeri, nfalume wa Zoba, Daudi kawolaya waArama alufu shirini na mbiri. 
2SA.8.6	Ikisa Daudi akiwatula mikonjo ya masurudadu Arama inti ya Damashiku. WaArama wakilawirira watumisi wa Daudi, wakijuzi wanripe nsoko. Basi, Mola kampa ushinda Daudi, kila mahala paakuka ponse. 
2SA.8.7	Daudi akitwala makinga a oru awakitumiranga masurudadu wa Hadadezeri-yo, akuka nawo Yerusalemu. 
2SA.8.8	Na ya kaya za Hadadezeri zakwitiwa Teba na Belotayi, nfalume Daudi akitwala shaba nyingi yawenye.
2SA.8.9	Nfalume Toyi wa kaya ulu ya Hamati, paasikira kuwa Daudi kâwashinda piya masurudadu wa Hadadezeri, 
2SA.8.10	iye akimpereka mwanawe Yoramu akankomaze nfalume Daudi, na ambariki konta kantenda vita na Hadadezeri, na kanshinda. Kusema kweli, Hadadezeri katenda vita na Toyi mara nyingi zawenye. Na Yoramu kansukurira Daudi vifure vingi vyawenye vya parata, vya oru, na vya shaba. 
2SA.8.11	Evi vinu-vi, nfalume Daudi akaakifu ka Mola, pamoja na parata na oru vyaapatire inti nyengine zaashindire vita, 
2SA.8.12	pawashindire waEdomu, waMowabu, waAmoni, Mafilisteu, waAmaleki, na vinu vyaâmpokere Hadadezeri mwanawe Rehobi, nfalume wa Zoba.
2SA.8.13	Daudi, paaludire kuwolaya waEdomu alufu kumi na nane muNrati wa Munyu, akipata swifa ulu sana. 
2SA.8.14	Ikisa akipanga mikonjo wa masurudadu inti ya Edomu. Kati ya Edomu piya katula mikonjo wa masurudadu. WaEdomu piya walawirira watumisi wa Daudi. Basi, Mola akimpa ushindi Daudi, kila mahala paakuka ponse.
2SA.8.15	Kwa javyo, Daudi kawatawala wanu piya wa Iziraeli. Neye akilamula kwa shariya, bila kuwapinyangira wanu wake piya. 
2SA.8.16	Yowabu mwana wa Zeruhiya, ákiwalongoza masurudadu wake, na Yehoshafati mwana wa Ahiludi ákiwa mwandishi wa hadisi wa inti ire. 
2SA.8.17	Zadoki mwana wa Ayitubu, na Ahimeleki mwana wa Abiyatari, wákiwa walongozi wa dini. Selaya ákiwa mwandishi wa Nyumba ya Milandu. 
2SA.8.18	Banaya mwana wa Yohaida ákiwa nkulungwa wa wanu wakunsunga nfalume Daudi. Na wana wa Daudi wákiwa walongozi wa dini.
2SA.9.1	Suku moja Daudi kasowera: “Itakuwa jamaa mmojawapo wa Saulu kawapo hai? Kamba kawapo, omi nisaka nintendere kinu cema noyo munu-yo, kwa kumpenda Yonatani.” 
2SA.9.2	Sambi, ákiwa ntumisi mmoja wa jamaa wa Saulu wakwitiwa Ziba. Akitiwa, neye akija ka Daudi. Nfalume akindairi: “Uwe ndi Ziba?” Ziba akijibu: “Aye, ndi ntumisi wako.” 
2SA.9.3	Na nfalume ire akindairi: “Kawapo munu mwengine tena jamaa wa Saulu, ipate omi nimolotere neema ya Mwenyezimungu?” Ziba akinjibu: “Aye, kawapo mwana mmoja wa Yonatani, iye kabadilika maulu.” 
2SA.9.4	Nfalume akidairi: “Kawa ndepi noyo?” Ziba akinjibu nfalume ire: “Kawa kunyumba ya mwananlume wakwitiwa Makiri mwana wa Amiyeli, kaya ulu ya Lo-Debari.” 
2SA.9.5	Basi, nfalume Daudi akitumiza kumwita, akatwariwe kunyumba ya Makiri, mwana wa Amiyeli, kaya ya Lo-Debari. 
2SA.9.6	Zina rake akitiwa Mefibosheti, ákiwa mwana wa Yonatani, njukuluwe Saulu. Paafikire ka Daudi, Mefibosheti ire akisujudi mbere yake, alama ya kumwinshimu. Daudi akamba: “Mefibosheti!” Iye akijibu: “Labeka, omi ntumisi wako.” 
2SA.9.7	Daudi akimwambira: “Usope kinu! Kamana nukutendera meema kwa sababu ya wawayo Yonatani. Omi niludisa piya inti ya babuyo Saulu, na uwe ukwikala nopa daima
2SA.9.8	Mefibosheti akisujudi tena mbere ya nfalume, akinjibu: “Omi niwa kinani wakunitendera meema? Niwa kamba umbwa wa kufwa!”
2SA.9.9	Ikisa nfalume akimwita Ziba, ntumisi wa Saulu, akimwambira: “Piya vinu víkiwa vya Saulu pamoja na wajamaa zake, ninludisira njukuluwe mwenye wako. 
2SA.9.10	Uwe, wanawo-wo, pamoja na watumisi wako mujuzi mukore kazi ya masamba kwa ajili yake, muvune vyakurya ipate jamaa wa Saulu mwenye wako apate cakurya. Fala Mefibosheti, njukuluwe mwenye wako, iye mwanyewe daima-zi ákurya cakurya pameza pangu.” Basi, Ziba akiwa nawo wana kumi na watanu na watumisi shirini. 
2SA.9.11	Ikisa Ziba akinjibu nfalume ire: “Piya vyauntuma nfalume, mwenye wangu, ntumisi wako vyonse, sawa-sawa novyo ntumisi wako átenda.” Kwa javyo, Mefibosheti akanza kurya pamoja na nfalume kamba mwanawe wakumpongola. 
2SA.9.12	Mefibosheti akiwa nawo mwana mmoja wakwitiwa Mika. Piya wanu wa rikolo ra Ziba wálawirira watumisi wa Mefibosheti. 
2SA.9.13	Basi, Mefibosheti akanza kwikala Yerusalemu, kamana suku daima-zi akiryanga na nfalume. Iye karemala maulu wó-wawiri.
2SA.10.1	Bandi ya kufwa nfalume Nahaji wa kinya Amoni, mwanawe Hanu akitawaziwa kuwa nfalume. 
2SA.10.2	Daudi akamba: “Omi nintendera meema Hanu mwanawe Nahaji sawa-sawa kamba wawaye vyaakinitendanga meema.” Basi Daudi akiwatuma mashikarakanzi ka Hanu wakolote utungu wa matanga. Na mashikarakanzi wa Daudi ware wafikira inti ya waAmoni. 
2SA.10.3	Fala waAmori waalumu, watumisi wa Hanu, wakimwambira mwenye wawo javi: “Mwenye, muwaza kuwa mashakarakanzi wa Daudi ware waja kumwinshimu wawa yenu? Kweli, sivyo! Daudi kawapereka kuno kamba manasonde ipate wejiwe kaya-yi vyairi, waje wadangure.” 
2SA.10.4	Basi Hanu akiwakola mashikarakanzi wa Daudi ware, akiwamyola nusu ya ndevu zawo, nguwo zawavarire akisinja mmatako, ikisa akiwatuwisa. 
2SA.10.5	Daudi pejiwe mambo are, kawapereka mashikarakanzi wengine kuwasimikiza, konta wakitenza haya pakulu. Nfalume akiwambira: “Mwikare Yeriko mpaka ndevu zenu zire ziwotere tena upya, ikisa muludi.”
2SA.10.6	WaAmoni, pawawonire kuwa awapatana maka na rosi na Daudi, wakiwapereka wanu, wakiwaripa masurudadu: waArama alufu shirini masurudadu wakwenenda luwansi wa makaya makulu a Beti-Rehobi na a Zoba, nfalume wa Maka, pamoja na wanu wake alufu moja, na alufu kumi na mbiri wa kaya ulu ya Tobi. 
2SA.10.7	Daudi pejiwe vire, akimpereka Yowabu na piya masurudadu wa nguvu pakulu. 
2SA.10.8	WaAmoni wakirinika panryango wa kaya yawo, filihali waArama wa Zoba na wa Rehobi na masurudadu wa Tobi na wa Maka wakirinika pakilanga-langa.
2SA.10.9	Yowabu, paawonire kuwa masurudadu maaduwi wawashambuliya mbere na nyuma, akiwatondola masurudadu maalumu nkati ya waIziraeli, akiwatuma kutenda vita na waArama. 
2SA.10.10	Yowabu masurudadu wengine akiwasa wakilongoziwa na nduye Abishayi, iye akiwatuma kutenda vita na waAmoni. 
2SA.10.11	Yowabu akimwambira Abishayi: “Ukiwona kuwa waArama wankunishinda, uje unisaidiye. Fala ikiwa waAmoni wankukushinda uwe, omi nukuja kukusaidiya. 
2SA.10.12	Urimbe moyo! Tukeni titende vita na nguvu kwa ajili ya wanu wetu na makaya makulu a Nlungu wetu. Na Mola atende vyavimwajibu.”
2SA.10.13	Basi, Yowabu na masurudadu wakiwa pamoja neye wakuka kuvita na waArama, newo wakitira mbere yake. 
2SA.10.14	WaAmoni, pawawonire kuwa waArama wankutuwa, newo novyo wakituwa mbere ya Abishayi, wakiludira kukaya ulu kure. Ikisa Yowabu akasa kutenda vita na waAmoni, akiludira Yerusalemu.
2SA.10.15	Fala waArama, pawawona kuwa wakishindiwa na Iziraeli, wakijumulana tena upya. 
2SA.10.16	Na Hadadezeri kawapereka masurudadu kuja nawo waArama wengine wákiwa upande mwengine wa muto Eufarati. Ewo wakuka mpaka kaya ya Helami, walongoziwe na Shobaki, nkulungwa nkulu wa masurudadu wa Hadadezeri. 
2SA.10.17	Daudi pejiwe javire, akiwajumulanisa masurudadu piya wa Iziraeli, wakiloka muto wa Yordani, wakuka Helami. WaArama wakirinika mbere, wakinshambuliya Daudi, wakitenda naye vita. 
2SA.10.18	Na waArama wakituwa mbere ya waIziraeli. Daudi pamoja na masurudadu wake wawolaya masurudadu waArama miya saba wakenendesa maringisho a vita, na wacamakavalu alufu arubaini. Wakinduru novyo Shobaki, nkulungwa nkulu wa masurudadu wa maaduwi wawo, iye akifwa pawakitenda vita nopare. 
2SA.10.19	Mafalume piya wakintumika nfalume Hadadezeri, pawawonire kuwa washindiwa na Iziraeli, wakitenda miyadi ya usalama na waIziraeli, wakiripereka mmakono mwawo. Ndimana, waArama wakanza kopa kuwasaidiya waAmoni tena.
2SA.11.1	Pacifikire kirangazi, wakati pawakukanga mafalume kuvita, Daudi akimwamuru Yowabu na masurudadu wake na waIziraeli piya kutenda vita. Newo wakiwaribu waAmoni na wakizunguriza kaya ya Raba ire, asilawe anta aduwi mmoja kusakula kinu. Fala Daudi kabaki Yerusalemu.
2SA.11.2	Suku moja jironi, Daudi paalamuke bandi ya kupumula, akipita akenenda papala nyumba ulu ya kifalume. Paakinang'aniza, kammona mwanamuka akowa. Noyo mwanamuka-yo ákiwa mwema pakulu. 
2SA.11.3	Noparepare Daudi akintuma munu akandairi kuwa muka wa nani? Akambiriwa kuwa mwanamuka ire zina rake Batisheba, mwana wa Eliyamu na muka wa Uriya, mHiti. 
2SA.11.4	Basi Daudi akiwatuma mashikarakanzi, newo wakija naye. Mwanamuka ire akifika, neye akilala naye. (Nowo wakati-wo Batisheba esire kutenda jambo ra kuriswafi.) Ikisa Batisheba akiludira kwawo. 
2SA.11.5	Mwanamuka ire akimita, akitumiza kumwambira Daudi: “Omi nimita.”
2SA.11.6	Kwa javyo, Daudi akipereka habari ka Yowabu, akamba: “Umwambire Uriya muHiti aje tiwonane.” Na Yowabu akimpereka Uriya ka Daudi. 
2SA.11.7	Uriya paafikire, Daudi akindairi habari kuhusu Yowabu na masurudadu wake, na namuna vyairi kwenenda vita. 
2SA.11.8	Ikisa Daudi akimwambira Uriya: “Uka ukaya, ukapumure aba.” Uriya akilawa nyumba ya nfalume ire, ikisa nfalume ire akimperekera zawadi moja. 
2SA.11.9	Fala Uriya okire kwawo, ila akilala panryango wa nyumba ulu ya nfalume pamoja na piya watumisi wa mwenye wake. 
2SA.11.10	Daudi, pejiwe kuwa Uriya okire kwawo, akimwita akindairi: “Aisire safari yako? Mbana aukire kwenu? ” 
2SA.11.11	Uriya akinjibu Daudi: “Kashoti na masurudadu wa Iziraeli na wa Yuda wakwikala mmaema. Na mwenye wangu Yowabu pamoja na masurudadu wake wamanga pakilanga-langa. Sambi omi nanga nuka mwaja ukaya, kurya, kunywa, na kulala omi na nkawangu? Kwa zina rako na uhai wako, nilapira kuwa sitenda javyo!” 
2SA.11.12	Basi Daudi akimwambira Uriya: “Aya, basi na rero novyo ikala nopa, makeso nukupereka uludire kuvita.” Ndimana Uriya noire suku ire akikala Yerusalemu mpaka na subuu yake. 
2SA.11.13	Daudi akimwarifu, neye akirya na akinywa mbere yake, ipate anrevye pakulu. Pariswere juwa, akuka akilala pakinanda pamoja na watumisi wa mwenye wake, fala aaludire kwawo.
2SA.11.14	Subuu yake, Daudi akandika waraka, akimpa Uriya ipate akampe Yowabu. 
2SA.11.15	Nkati ya waraka akamba javi: “Ntangurizeni Uriya kairi kulunguza vita, mumwase yeka, ipate wanduru, wamulaye.” 
2SA.11.16	Ndimana, Yowabu paákizunguriza kaya ulu ya maaduwi, akimpereka Uriya upande waakijiwa kuwa ndi kawakiwa maaduwi wanguvu pakulu kure. 
2SA.11.17	Na wanu wa kaya-yo wakilawa na wakitenda vita na Yowabu. Masurudadu wamojawapo wa Iziraeli wakiulaiwa, Uriya mHiti neye novyo akiulaiwa. 
2SA.11.18	Ikisa Yowabu akintuma shikarakanzi mmoja ka Daudi kuka kumpa habari piya ya kuvita. 
2SA.11.19	Iye akimwambira shikarakanzi ire javi: “Umwambire nfalume piya kuhusu vita. 
2SA.11.20	Ikiwa kakimiwa na kakudairi javi: ‘Sababuni umwe kuka mpaka karibu ya kaya ulu kutenda vita? Amuwawonire wakefya masonga julu ya ukuta? 
2SA.11.21	Mwanamuka mmoja ari julu ya ukuta siapiringise riwe rikulu rakusaira ufu? Ndimana Abimeleki rimpanja akifwa kaya ya Tebeze? Sambi mukuka mpaka karibu ya ukuta sababuni?’ Nfalume akukudairi javyo, unjibu javi: ‘Ntumisi wako Uriya mHiti kaulaiwa novyo.’ ”
2SA.11.22	Basi shikarakanzi ire akuka, akimwambira Daudi piya vyaatumiwe na Yowabu vire. 
2SA.11.23	Shikarakanzi ire akimwambira Daudi javi: “Maaduwi wetu-wo wákitishinda, walawira panja ipate watende nafwe vita pakilanga-langa. Fala ofwe tiwashambuliya mpaka panryango wa kaya yawo. 
2SA.11.24	Ikisa, ewo wakanza kutefya masonga wari julu ya ukuta. Masurudadu wamojawapo wa nfalume wâfwa. Na ntumisi wake, Uriya mHiti, neye novyo kâfwa.” 
2SA.11.25	Daudi akinjibu shikarakanzi ire javi: “Umwambire Yowabu javi: ‘Asiwe na wasi-wasi, konta kuvita aapo ejiwiwa kuwa eyu ndi oka kufwa. Utende vita na nguvu pakulu, mpaka utware kaya ulu-yo.’ Unrimbise moyo wake!”
2SA.11.26	Nkawake Uriya, paasikire kuwa nlumake Uriya kafwa, akinlarira matanga. 
2SA.11.27	Matanga are patanduriwe, Daudi akitumiza kumwita aje kunyumba yake ulu, akintenda kuwa nkawake. Ikisa, akipongola nawo mwana mmoja. Fala vyaakunishe Daudi vire vinkima Mola pakulu futi.
2SA.12.1	Mola akintuma nabii Natani oke akasowere na Daudi. Iye akuka, akintambira hadisi kamba eyi: “Wakiwepo wanawalume wawiri wakikala kaya moja. Mmoja ákiwa tajiri, mwengine ákiwa nkosofu. 
2SA.12.2	Tajiri ire ákiwa nawo ng'ombe nyingi pamoja na makondoo. 
2SA.12.3	Falakini masikini ire ákiwa nawo kondoo moja tu basi, ntoto waamuzire. Akinfuwa, mpaka akikula pakaya pake nopare pamoja na wanawe. Iye akirya cakurya cake aba, akinywera kaneka yakinywera noyo, na akilalanga kumiyongo kwake. Kondoo ire kantenda kamba mwanawe muka wakumpongola. 
2SA.12.4	Suku moja akija myeni ka tajiri kure. Iye aasakire kunsinjira nyama mojawapo kati ya makondoo na manyama wake iye mwanyewe kumwipikira myeni ire. Kwasa javyo, akinkola kondoo ntoto wa nkosofu ire, akinsinja, akimwipikira myeni ire.” 
2SA.12.5	Basi Daudi akikimiwa pakulu na tajiri ire, akimwambira Natani: “Omi nilapa kwa zina ra Mola, Nlungu hai, kuwa mwananlume atendire eci kinu-ci ajuzi kuulaiwa! 
2SA.12.6	Iye ajuzi anripe nkosofu ire makondoo mane, kwa sababu yakwiwa na kutowa kuwa na utungu!”
2SA.12.7	Natani akimwambira Daudi: “Ambiwa-yo nduwe! Noci ndi caambire Mola, Nlungu wa Iziraeli: ‘Omi nukutawaza kuwa nfalume wa Iziraeli, na nukuvusha mmakono mwa Saulu. 
2SA.12.8	Omi nukupa mmakono mwako ufalume wa mwenye wako pamoja na waka wake, nukutula kuwa nfalume wa Iziraeli pamoja na wa Yuda. Na kamba avyukutoshire, omi nanga nukupa zaida ya evyo! 
2SA.12.9	Sababuni kukejeli usemi wa Mola, kutenda kinu cakofya mbere yake? Uwe kumulaya Uriya muHiti na upanga, na kuntwala nkawake kuntenda kuwa nkawako! Kumuulaya na upanga wa waAmoni. 
2SA.12.10	Ndimana, kwa kuwa kunikejeli na kuntwala muka wa Uriya muHiti kuntenda kuwa nkawako, upanga wako daima utenza umani pakaya pako-pa.’ 
2SA.12.11	Mola akwamba javi: ‘Ona, nílamusa ubaya julu yako kati ya jamaa zako mwanyewe. Níwatwala waka wako-wo, níwapa nlume mwengine, alala nawo, nsana juwa rikiwala. 
2SA.12.12	Kamana uwe kutenda javyo kisiiri-siiri, fala omi nítenda baina, wanu piya wa Iziraeli wawone.’ ”
2SA.12.13	Daudi akimwambira Natani javi: “Omi nikola dambi ka Mola.” Natani akinjibu Daudi javi: “Aye, fala Mola kaswamii dambi zako, uwe aufwa. 
2SA.12.14	Novyo-sivyo, julu ya kitendo cako, kunkejeli Mola pakulu futi. Ndimana mwanawo wawuja kupongoreriwa-yo akufwa.” 
2SA.12.15	Noparepare Natani akiludira kwawo.
2SA.12.15	Sambi, Mola akinduru mwana wa Daudi waampongore na muka wa marehemu Uriya, ukimpata ulwere nkulu. 
2SA.12.16	Kwa javyo, Daudi akinlebelela duwa mwana ire ka Mwenyezimungu. Daudi aarire kinu, kalala pansi usiku nzima. 
2SA.12.17	Maámiri wa nyumba yake wemira naye, wayerera kunlamusa pansi-pare, fala aasakire na kakatala kurya nawo. 
2SA.12.18	Ipita sumana mmoja, kisimana ire akifwa. Watumisi wa Daudi wâkopa kumwambira Daudi kuwa mwanawe kafwa kamana wakambirana javi: “Onani, kisimana ire paákiwa hai, tisowera naye fala kakatala kutisikiriza. Sambi, tuka kumwambiraja kuwa mwanawe kafwa? Dalili akuja kuriduru mwanyewe.” 
2SA.12.19	Fala Daudi, paawawonire watumisi wake wakiteterana, kejiwa kuwa mwanawe kafwa. Noparepare, akiwadairi watumisi wake ware: “Toto-yo kafwa?” Ewo wakinjibu: “Aye, kafwa.” 
2SA.12.20	Ikisa, Daudi kalamuka pansi, kowa, kavala nguwo nyengine, kapakala sheru. Ikisa kalawa koka kunyumba ya Mola, kantukuza. Paaludire akija kwake. Akiwalebela watumisi wake wampe cakurya, neye akirya. 
2SA.12.21	Noparepare watumisi wake ware wakimwambira: “Camutendire-ci kinani? Mwanenu paákiwa hai, mukinririra na mukikatala kurya. Fala mwana paafwire-pa, mulamuka, mwankurya!” 
2SA.12.22	Iye akijibu: “Kisimana-yo saanamba kufwa, omi nikifunga na nikinririra, kamana nikidaniza kuwa dalili Mola aniwonera utungu, amwasa kisimana ire kuinshi. 
2SA.12.23	Fala sambi, kafwa. Omi kufunga faidani? Ikidirika kunludisira uhai? Suku ndi suku, omi nirindira kuka noko kaari-ko, fala iye aaludi kuja kuwa nomi tena.”
2SA.12.24	Ikisa, Daudi akuka akinnyamaza nkawake Batisheba. Iye akinjamii, neye akimpongola mwana nlume. Daudi akimwita zina ra Selemani. Na Mola akimpenda kisimana ire, 
2SA.12.25	akintuma nabii Natani oke akamwambire Daudi kuwa kisimana ire ajuzi etiwe Yedidiya, mana ake “Apendiwa na Mola”, konta Mola akimpenda.
2SA.12.26	Basi sambi, Yowabu katenda vita na Raba, kaya ulu ya waAmoni, akitwala kaya ulu maalumu ya nfalume-yo. 
2SA.12.27	Yowabu akiwatuma mashikarakanzi ka Daudi wakambe: “Omi nitenda vita Raba. Visitoshe, nitwala kaya sehemu ya upande wa maji. 
2SA.12.28	Sambi, njoni kuno na masurudadu wamubakire nawo-wo, umwe wanyewe mushambuliye mushinde kaya-yi ipate nisisifiwe omi, musifiwe umwe-po.” 
2SA.12.29	Ndimana, Daudi akiwajumanisa piya masurudadu wake ware, akuka nawo mpaka Raba, akitenda vita, akiwashinda. 
2SA.12.30	Ikisa, swanamu 
2SA.12.31	Na kawatwala wanu piya nkaya mure, akiwalazimisha kutenda kazi na mifumeno, vyuma vyakusimba, masoka, pamoja na kutenda kazi ya koca tijolu. Na akitenda novire makaya makulu piya a rikolo ra Amoni. Mwinsho, Daudi na masurudadu wake wakiludira Yerusalemu.
2SA.13.1	Sambi, Abusalamu, mwana wa Daudi, akiwa nawo nlumbuwe mwema sana, akitiwa Tamari. Mwana mwengine
2SA.13.2	Amoni kajibiwa pakulu mpaka kuwa nlwere kwa sababu ya nlumbuwe Tamari. Amoni akiwona kuwa virigariga kumpata nlumbuwe ire, kamana Tamari ákiwa mwari wa bikira. 
2SA.13.3	Fala Amoni akiwa nawo rafiki akitiwa Yonadabi, mwana wa Shimeya nduye Daudi. Na Yonadabi ákiwa munu njanja pakulu sana. 
2SA.13.4	Suku moja Yonadabi akindairi Amoni: “Uwe kuwa mwana wa nfalume, mbana kila suku kwankonda sababuni? Aunambira?” Amoni akinjibu: “Omi nukwajibiwa pakulu na Tamari, nlumbuwe nduyangu Abusalamu!” 
2SA.13.5	Yonadabi akimwambira: “Ona, lala pakinanda, uritenze kuwa nlwere wawayo aje akuwone. Akija kukuwona, umwambire javi: ‘Tafadali baba, mwaseni nlumbwangu Tamari aje anipe nkate nitafune, na anipikire cakurya mbere yangu javi nikiwona, nirye mmakono mwake.’ ” 
2SA.13.6	Basi, Amoni akilala, akiritenza kuwa nlwere. Nfalume pookire kummona mwanawe, Amoni akinlebela nfalume ire: “Tafadali mwaseni nlumbwangu Tamari aje, anipikire mbere yangu mikate mimojawapo, nirye mmakono wake.”
2SA.13.7	Kwa javyo, Daudi akintuma munu kuka ka Tamari ukaya, akamba: “Uka kunyumba ya nyenye Amoni, ukamwipikire cakurya.” 
2SA.13.8	Ndimana Tamari akilawa, akuka kunyumba ya nyenye Amoni. Nakufika, kansingana Amoni alarire. Iye akisona ufu, akikanda, akitenda mikate myema-myema, kuno Amoni akiwona. 
2SA.13.9	Na Tamari akitwala kiyungu, akipindula (mana ake?) mikate mbere yake, fala iye kakatala kutafuna. Kwasa javyo, Amoni akamba: “Wambire wanu piya walawe-pa!” Kweli, piya ware wakilawa. 
2SA.13.10	Ikisa, Amoni akimwambira Tamari: “Njo nawo mikate-yo pakinanda nopa, unitafunise.” Basi Tamari akitwala mikate yaatendire, akuka nayo pakinanda ka nyenyeye, Amoni. 
2SA.13.11	Fala Tamari paakintafunisa mikate ire, Amoni akinkola, akamba: “Tuke tilare, nlumbwangu!” 
2SA.13.12	Tamari akinjibu: “Anta, nlumbwangu! Usinikore makunje, kamana kinu kamba-ci acitendiwa Iziraeli! Usitende kinu cakofya-ci! 
2SA.13.13	Kwangu omi, nikikejeliwa pakulu, núkuka ndepi? Na uwe, ukuja kuriwonera haya zaida piya wanu Iziraeli kuno. Basi, tafadali sowera na nfalume, kamana iye aakatala kuwa omi kuwa nkawako.” 
2SA.13.14	Fala Amoni aasakire kusikiriza vyakamba Tamari vire. Na kwa kuwa ákiwa na nguvu zakumpunda Tamari ire, Amoni akinkola makunje, akilala naye.
2SA.13.15	Ikisa, Amoni akanza kukimiyana naye pakulu kupunda vyakajibiyana naye. Amoni akimwambira: “Lamuka, ulawe-pa, uke vyako!” 
2SA.13.16	Fala iye akinjibu: “Anta, usinituwise, nyenye! Kamana ukinituwisa javyo, dambi pakulu kupunda vyaunitendire sambi-pa-vi!” Fala aasikirize vyaambire Tamari vire. 
2SA.13.17	Akimwita nnemba akintumikiranga, akimwambira: “Nlavye-pa mwanamuka-yu, unsukumire panja-po, ufunge nryango-wo!” 
2SA.13.18	Basi ntumisi ire akinsukumira panja Tamari ire, na nryango ure akifunga. Iye kavala anzu yake impakatika pakulu futi kamba vyawakivalanga wári wa bikira wa nfalume. 
2SA.13.19	Noparepare Tamari akipapula anzu yake, akiritingindira rivu nkiswa, na akifinika kumaso na makono, akilawa akipita akirira pakulu-pakulu.
2SA.13.20	Abusalamu, paammonire nlumbuwe, akindairi: “Kinani? Nyenye Amoni ndi akutendire vitendo-vi? Usimwambire munu, nlumbwangu. Iye nlumbuwo kuuwawa. Usiture kumoyo!” Kwa javyo, Tamari akikala kunyumba ya nlumbuwe Abusalamu, mwanamuka wakutipukiwa na wakuwa yeka yake. 
2SA.13.21	Nfalume Daudi paasikire piya vikunire vire, kakimiwa pakulu
2SA.13.22	Fala Abusalamu aamwambire Amoni anta kinu ca ubaya wala cema, kamana akimmwinda kwa sababu ya kunkola makunje nlumbuwe Tamari.
2SA.13.23	Ipita myaka miwiri, Abusalamu ákiwa nawo wanu wakuwasinja mabururu makondoo wake kaya ya Baal-Hasori karibu ya kaya ulu ya Efraimu. Mwinsho, Abusalamu akiwarifu piya wana wa nfalume woke kujambo. 
2SA.13.24	Abusalamu akuka ka nfalume, akimwambira javi: “Ona, omi ntumisi wako nanawo wanu wakuwasinja mabururu makondoo. Vinajibu umwe pamoja na wakazi wenu muje titende jambo pamoja.” 
2SA.13.25	Fala nfalume akinjibu Abusalamu: “Sivyo-javyo, mwanangu. Tikilawa piya-fwe tikuka noko, tukutaya kazi nyingi.” Abusalamu akinkenekezera, fala nfalume ire aasakire kuka, ila kanjanliya. 
2SA.13.26	Basi Abusalamu akamba tena: “Ikiwa umwe amusaka kuka, tafadali mwaseni nyenye Amoni atipereke.” Nfalume ire akindairi: “Uwe kusakula kuwa mpaka oke Amoni sababuni?” 
2SA.13.27	Fala Abusalamu akizidi kunkenekezera, mwinshoni Daudi akiwasa kuka Amoni pamoja na wanawe wengine piya wampereke. Na Abusalamu katengeza sherehe ulu kamba nfalume.
2SA.13.28	Ikisa Abusalamu akiwatuma watumisi wake, akiwambira javi: “Munrinde Amoni arewe. Panisaka kukwambirani ‘Mwibiyeni Amoni’, mumulaye. Musope kinu, konta ndi vyanukwamurireni. Muwe wakakatima, muwe na moyo wa ucilili!” 
2SA.13.29	Basi, watumisi wa Abusalamu wantenda Amoni kamba Abusalamu vyawatumire. Noparepare, piya wana wa Daudi wakilamuka, kila mmoja akimpanda buru wake, wakitira.
2SA.13.30	Ewo pawakiwa munjira, Daudi kapata eyi habari-yi javi: “Abusalamu kawolaya piya wana wa nfalume, aabakire anta mmoja!” 
2SA.13.31	Basi, nfalume ire akilamuka, akipapula nguwo zake, na akirefya pansi. Na piya watumisi wake wákiwa neye, newo novyo wakipapula nguwo zawo. 
2SA.13.32	Fala akifika Yonadabi, mwana wa Shimeya nduye Daudi, akamba: “Mwenye nfalume, auwaza kuwa wolaiwe wanemba piya, wana wa nfalume, kamana Amoni tu basi ndi aulaiwe. Kusema kweli, Abusalamu kalangela mida, tangu suku Amoni yaankorire makunje nlumbuwe Tamari, akilala naye. 
2SA.13.33	Ndimana, nfalume mwenye wangu, usikubali kuwa wana wa nfalume piya wafwa, kamana Amoni tu basi ndi afwire. 
2SA.13.34	Fala Abusalamu kâtira.”
2SA.13.34	Sambi, nakola wa ukuta, na kweli-kwelini akiwawona wanu wengi wawenye wakipita barabara nyuma yake upande wa mwango. 
2SA.13.35	Basi Yonadabi akimwambira nfalume javi: “Wawone! Wana wa nfalume wankuja. Vikuna kamba vyaanukwambire omi, ntumisi wako.” 
2SA.13.36	Nakwisa kusowera javire, ona, wana wa nfalume wakifika. Ewo wakanza kurira na shauti ulu-ulu. Na nfalume neye novyo pamoja na watumisi wake piya wakanza kurira pakulu futi.
2SA.13.37	Fala Abusalamu akitira, akuka ka Talmayi, mwana wa Miyudi, nfalume wa Gesuri. Na Daudi akinsikitikira mwanawe suku daima-zi. 
2SA.13.38	Basi, Abusalamu akitira, akuka Gesuri, akikala noko myaka mitatu. 
2SA.13.39	Na roho ya nfalume ikanza kuwa na hamu pakulu na Abusalamu, konta katengemana kuhusu kufwa ka Amoni.
2SA.14.1	Sambi, Yowabu, mwana wa Zeruhiya, kejiwa kuwa nfalume Daudi kanawo hamu pakulu na Abusalamu. 
2SA.14.2	Ndimana, Yowabu akitumiza kumwita mwanamuka mwijiwifu akikalanga kaya ulu ya Tekoya, akimwambira: “Ritenze kamba wakukupata matanga, uvare nguwo zako za matanga, usipakare sheru, uritenze kamba mwanamuka wakukupata matanga suku nyingi. 
2SA.14.3	Uke ka nfalume, umwambire vyanisaka kukwambira-vi.” Noparepare, Yowabu akimwambira vyaajuzi kuka kusowera.
2SA.14.4	Mwanamuka wa Tekoya ire, paajire ka nfalume, akisujudi kumwinshimu, akamba: “Hee nfalume, tafadali nisaidiye!” 
2SA.14.5	Nfalume akindairi: “Uwe kinani causaka?” Mwanamuka ire akijibu: “Dambi, niwa nankweli, nlumangu kafwa. 
2SA.14.6	Uwe nfalume, omi ntumisi wako níkiwa nawo wana wawiri. Suku mmoja wanza kumana mmasamba. Aalawirire munu wakuwakotola, mwinsho mmoja akimpanja mwenziwe akimulaya. 
2SA.14.7	Sambi, jamaa zangu piya waninyanyamukira, wanambira: ‘Tipe kisomi-yo caamúlaye nyenye-co, nofwe timulaye ipate tintubise caamulaire nyenye-co.’ Kwa javyo, wasaka wamulaye nriti novyo. Ndimana kala ra moto rimoja noro tu basi wasaka wamarize, na zina ra nlumangu ririwariwa nfululu ariwa na ujukulu tena mulumwengu-mu.” 
2SA.14.8	Ikisa nfalume akimwambira mwanamuka ire: “Ludira ukaya, omi nukwamuru kuhusu mwaha wako.” 
2SA.14.9	Mwanamuka wa Tekoya ire akinjibu nfalume ire: “Ninshukuru, nfalume wangu. Ikiwa wanu wasowera caputu, makosa aawa ako, uwe nfalume mwenye wangu, akuwa angu omi na jamaa yangu.” 
2SA.14.10	Basi nfalume ire akamba: “Akilawirira munu wakukusowerera caputu, uje nawo kuno, aakwandibu tena.” 
2SA.14.11	Ikisa akamba: “Uwe nfalume, lapa kwa zina ra Mola Nlungu wako, kuwa aapo jama wa kuriripira kufwa wakusaka kunlumbata mwanangu. Sisaka kuwona tena damu yangu ikaribika.” Nfalume ire akijibu: “Nilapa kwa zina ra Mola hai kuwa anta nywiri moja ya mwanawo aigwira pansi!”
2SA.14.12	Ikisa mwanamuka ire akamba: “Uwe nfalume, mwenye wangu, nipe nafasi nambe tena kinu kimoja.” Iye akamba: “Sowera.” 
2SA.14.13	Mwanamuka ire akindairi: “Basi, mbana uwapangira kinu kibaya kamba-ci ka wanu wa Mwenyezimungu? Nfalume, peesire kulamula javire, karilaumu mwanyewe kwa kuwa nfalume kakatala kunludisira ukaya mwanawe okire malamboni. 
2SA.14.14	Piya-fwe tukufwa. Tíwa kamba maji akutawanyiriwa pansi, saakidirika kutekera pamoja tena. Fala Mwenyezimungu avimwajibu kunlavya munu mainsha, fala kanawo mpango ipate munu atuwisiwe asintanuke baidi yake. 
2SA.14.15	Uwe nfalume, mwenye wangu, omi nija kusowera nowe konta wanu wankunitisha. Omi, ntumisi wako, niwaza javi: ‘Nikuka nikasowere na nfalume. Dalili átenda canisaka kunlebela-co.’ 
2SA.14.16	Nikidaniza kuwa uwe nfalume kunisikira na kunivusha mmakono mwa ire akikenekeza kunaribu omi pamoja na mwanangu haki yetu ya kuriti muinti ya Mwenyezimungu
2SA.14.17	Aye, omi nikidaniza kuwa usemi wako unitenza kubaki salama, konta nfalume ndi kamba laika wa Mwenyezimungu, ejiwa kutondola cema na kibaya.”
2SA.14.18	Ikisa nfalume ire akinjibu mwanamuka ire javi: “Usinifise kinu vyanisaka kukudairi-vi.” Mwanamuka ire akijibu: “Uwe nfalume Mwenye wangu, nidairi causaka conse.” 
2SA.14.19	Nfalume akindairi: “Yowabu ndi akutumire-pa, sinoyo?” Mwanamuka ire akijibu: “Aye, Nfalume mwenye wangu. Ndi sawa-sawa kamba vyauri kwamba. Kweli, ntumisi wako Yowabu ndi anitumire. Iye ndi anifúndire omi, ntumisi wako, vyakuja kusowera nawe. 
2SA.14.20	Iye katenda javi ipate uwe utende kinu upindure ewu mwaha-wu. Fala mwenye wangu, uwe kuwa mwijiwifu kamba laika wa Mwenyezimungu, ukwijiwa piya vikuna muinti-mu.”
2SA.14.21	Ikisa, nfalume akimwambira Yowabu javi: “Ona, sambi niwaza javi: uka, ukaje naye nnemba Abusalamu.” 
2SA.14.22	Basi Yowabu akisujudi, kwa inshima, akintukuza na akimbariki nfalume ire. Yowabu akamba: “Rero omi, ntumisi wako, ndi panijiwe kuwa uwe, nfalume mwenye wangu, kuwa radi nami, konta kunijibu canukulebele.” 
2SA.14.23	Basi, Yowabu akilamuka, akuka kaya ulu ya Gesuri, na akija naye Abusalamu kunludisira Yerusalemu. 
2SA.14.24	Na nfalume ire akamba javi: “Iye akekare yeka kunyumba yake. Aajuzi kufika mbere yangu.” Basi, Abusalamu kekala yeka kunyumba yake, aafikire mbere ya nfalume.
2SA.14.25	Sambi, inti ya Iziraeli piya, awerepo munu mwema mwengine wakumpunda Abusalamu. Mwanzo wa kukiswa mpaka kumaulu, iye aabadilike vifingo. 
2SA.14.26	Akiwa nawo nywiri nyingi, na mwinsho ya kila mwaka akinsinjanga konta zikanza kunremera pakulu. Nywiri zake zakusinjiwa zawenye zikiremela zaida ya kilu mbiri. 
2SA.14.27	Abusalamu ákiwa nawo wana wane, watatu walume na mmoja muka. Mwana muka ákitiwa Tamari, ákiwa mwema wa wema.
2SA.14.28	Basi, Abusalamu kainshi Yerusalemu myaka miwiri mizima saafika mbere ya nfalume. 
2SA.14.29	Ikisa, Abusalamu akitumiza kumwita Yowabu, ipate anlebele akasowere na nfalume. Fala Yowabu aasakire kuja. Nopare akitumiza kumwita mara yapiri, fala Yowabu akikatala tena. 
2SA.14.30	Basi Abusalamu akiwambira wakolakazi wake javi: “Nang'anizani masamba a Yowabu ari na mpaka wa masamba angu-ya, neye ákiwa nawo tirigu nomo. Ukani noko, mukataye moto.” Basi wakazi wa Abusalamu ware wakitaya moto masamba are. 
2SA.14.31	Noparepare Yowabu akilawa, akuka ka Abusalamu nnyumba yake, akindairi: “Wakazi wako wataya moto masamba angu sababuni?” 
2SA.14.32	Abusalamu akinjibu Yowabu: “Ona, nitumiza kukwita uwe javi: ‘Njo kuno ipate nukutume ka nfalume kudairi: “Sababu ya nilawire Gesuri? Vyema ninekala noko.” Sambi, nipe nafasi niwe mbere ya nfalume. Ikiwa iye awona kuwa omi ndi niri nawo kosa, iye atumize nulaiwe.’ ” 
2SA.14.33	Basi Yowabu akuka ka nfalume, akiwambira. Noparepare nfalume akitumiza kumwita Abusalamu. Neye akija ka nfalume, akisujudi mbere yake, na nfalume ire akimpa beju.
2SA.15.1	Bandi ya vire, Abusalamu akitengeza ringisho rimoja pamoja na makavalu na walume amusini wapite wakituwa mbere yake. 
2SA.15.2	Suku daima, iye akilamukanga namapema akikala panryango wa kaya ulu, kaisirize barabara. Munu paakuka na nlandu wake kumwambira nfalume alamure, Abusalamu ákimwita, akindairi: “Kwenu ndepi?” Munu ire akijibu kwa kuwa wa rikolo rimojawapo ra Iziraeli, 
2SA.15.3	Abusalamu nanga kumwambira: “Ona, kuwa nawo shariya, fala aapo anta munu mmoja wakusikira mwaha wako kwa zina ra nfalume.” 
2SA.15.4	Ikisa Abusalamu nanga kaamba: “Omi kamba níwa nfalume wakulamula myaha, munu asaka kuwa onse na mwaha wake akija kwangu omi, nomi nanga nintendera shariya.” 
2SA.15.5	Na ikiwa kaja munu mbere ya Abusalamu kumwinshimu, iye akolosa nkono, akinkola, na akimpatika. 
2SA.15.6	Abusalamu katenda javyo na waIziraeli piya wajire ka nfalume na myaha yawo walamuriwe. Kwa namuna-yi, Abusalamu akiwapoza myoyo wanu piya wa Iziraeli.
2SA.15.7	Bandi ya myaka mine, Abusalamu kamwambira nfalume javi: “Tafadali nase nuke kaya ulu ya Heboroni nikatende kafara nitimize nadiri yanîturire ka Mola. 
2SA.15.8	Kamana omi ntumisi wako nîtula nadiri mida panikikalanga Gesuri inti ya Siriya. Namba: ‘Mola ikiwa kweli-kwelini kaniludisira Yerusalemu, nukuka kumwabudu Mola.’ ” 
2SA.15.9	Nfalume akinjibu: “Uka kwa salama.” Noparepare, Abusalamu akilamuka, akitenda safari, akuka Heboroni. 
2SA.15.10	Fala Abusalamu akiwatuma mashikarakanzi kisiiri-siiri ka marikolo piya a Iziraeli, wakawambire javi: “Mukisikira baramanda ikivuma, mwambe javi: ‘Abusalamu ndi nfalume Heboroni!’ ” 
2SA.15.11	Abusalamu kawarifu wanawalume miyateni walawe Yerusalemu woke pamoja neye wampereke. Warifiwe ware awakijwa anta kinu kimojawapo kuhusu mpango wake, woka na kutikina kwawo tu basi. 
2SA.15.12	Abusalamu, paakilavya kafara, akitumiza kumwita kaya ya Giloni munu wakwitiwa Ahitofeli, nGiloni. Ahitofeli âkiwa munu wakumpa mashahuri Daudi. Mpango wakumpindula nfalume ukizidi kurimba, na kila mara wanu wakunlunga nkono Abusalamu wakongezeka.
2SA.15.13	Noure wakati ure, akija ka Daudi shikarakanzi mmoja, akimwambira javi: “Myoyo ya waIziraeli piya yankunlunga nkono Abusalamu.” 
2SA.15.14	Noparepare, Daudi akiwambira watumisi wake piya waákiwa nawo Yerusalemu: “Tukeni titire! Epa ikiwa atitirire, atinusurika mmakono mwa Abusalamu. Tilawe-pa upesi-upesi asije kutikola atimariza, wanu piya wa kaya-yi awolaya na upanga!” 
2SA.15.15	Watumisi wa nfalume ware wakinjibu nfalume: “Aye, ofwe watumisi wako tiwa tayari kutenda causaka kutambira conse.” 
2SA.15.16	Basi, nfalume ire akilawa pamoja na wajamaa zake na wakazi wake, ila kawasa waka wake wa panja kumi, ipate wekaze nyumba ire. 
2SA.15.17	Nfalume ire akilawa nkaya mure, na wanu wake piya wakinfulata. Wakuka wakimira nyumba ya mwinsho.
2SA.15.18	Watumisi ware piya wapita mbere ya nfalume, pamoja na piya waKereti, piya waPeleti, na waGiti miya sita (ware wakimpereka Daudi kulawa Gati), newo novyo wakipita mbere yake. 
2SA.15.19	Ikisa, Daudi akimwambira Itayi, muGati: “Mbana utifulata sababuni? Ludira ka nfalume, kamana uwe kuwa myeni, baidi ya kwenu. 
2SA.15.20	Kuja ijana-pa. Sambi, nukulazimishaja kunifulata? Omi sijiwa kanuka. Ludi na wanu
2SA.15.21	Fala Itayi ire akinjibu nfalume: “Nfalume, omi nilapa kwa zina ra Mola na kwa mainsha ya nfalume mwenye wangu, kuwa omi sukwasa. Pauwa ponse nfalume mwenye wangu, anta iwe kwa kifo au kwa mainsha, niwapo nopo omi, ntumisi wako.” 
2SA.15.22	Daudi akinjibu Itayi: “Vyema, basi pita mbere kuno!” Ndimana Itayi pamoja na wanu wake piya wakulu na watoto wáwere nawo, wakipita mbere ya Daudi. 
2SA.15.23	Piya wanu wa inti yaakipíta Daudi ire wakirira pakulu-pakulu pawakiwawona wanu wakipita. Nfalume ire pamoja na wanu wake wakiloka muto ntoto wa Kidironi, wakukirira upande wa kulanga.
2SA.15.24	Walongozi wa dini, Abiyatari na Zadoki, wakifika pamoja na waLawi piya wakisukula Kashoti ya Miyadi ya Mwenyezimungu. Ewo wakitula Kashoti ya Mwenyezimungu-yo pansi mpaka wanu piya wakipunda mahala pare. 
2SA.15.25	Ikisa nfalume akimwambira Zadoki: “Twala Kashoti ya Mwenyezimungu-yi, uludisire Yerusalemu. Mola akinitendera fadili, ániludisa, nikuja kuwona tena Kashoti-yi kamba mahala pamekazi ake. 
2SA.15.26	Fala ikiwa kamba: ‘Sina radi nawe’, ona, niwa epa, anitende vyaasaka iye.” 
2SA.15.27	Nfalume akimwambira tena Zadoki, nlongozi wa dini ire: “Uwe ukwereriwa, sinovyo? Ludira kaya ulu kwa usalama, uwe pamoja na wanawo wawiri, mwanawo Ahimazi na Yonatani mwanawe Abiyatari. 
2SA.15.28	Sambi omi nukuka mpaka mahala pakuwa wanu waloka, nirinde mpaka mutumize kunambira habari kuhusu hali ya noko.” 
2SA.15.29	Basi, Zadoki pamoja na Abiyatari wakisukula Kashoti ya Mwenyezimungu wakiludisira kaya ulu ya Yerusalemu, newo wakikala noko.
2SA.15.30	Fala Daudi akikwera mwango wa Mizaituni, kuno akirira. Iye aavarire viratu ila karifinika nkiswa. Na wanu wakimpereka ware, newo novyo piya warifinika nkiswa na wákipita kuno wákirira. 
2SA.15.31	Daudi kambiriwa javi: “Ahitofeli kawa upande wa Abusalamu.” Na Daudi kaamba: “Yarabi Mola, tenza mashauri a Ahitofeli awe a uzozo!”
2SA.15.32	Daudi paafikire mpaka julu pamwango, mahala pakwambudiwa Mwenyezimungu, ona, Hushayi nArko kasimanana naye. Hushayi kavala nguwo zakupapuka-papukanga na kapakala misanga nkiswa. 
2SA.15.33	Daudi akimwambira: “Usinifulate. Ukinifulata, uniremera. 
2SA.15.34	Fala unisaidiya ukiludira kaya ulu, ukamwambire Abusalamu javi: ‘Mwenye nfalume, sambi omi núkutumika kamba vyanikintumika wawayo.’ Ukitenda javyo, úshinda kwa ajili yangu mashauri a Ahitofeli. 
2SA.15.35	Siyo kuwa Zadoki pamoja na Abiyatari walongozi wa dini pamoja nowe noko? Basi, piya vyausaka kusikira nnyumba mwa nfalume, uwambire Zadoki pamoja na Abiyatari. 
2SA.15.36	Ona, wana wawo wawiri newo wákiwa noko: Ahimazi mwana wa Zadoki, na Yonatani, mwana wa Abiyatari. Julu yawo, uniperekera habari piya zausaka kusikira.” 
2SA.15.37	Basi, Hushayi, rafiki wa Daudi, akifika kaya ulu ya Yerusalemu. Kwa noure mpunde ure, Abusalamu neye novyo akifika nokure.
2SA.16.1	Daudi paapitire upande mwengine wa mwango wa Mizaituni, nokurekure wakisimanana na Ziba, ntumisi wa Mefibosheti. Iye kawalongoza maburu wawiri na tandiko, julu yake ituriwa mikate miyateni, ramu miya za uva, ramu miya za figu, na numba moja ya vinyu. 
2SA.16.2	Nfalume akindairi Ziba javi: “Vinu-vi kuja navyo sababuni?” Ziba akijibu: “Mashikamu nfalume, maburu-wa wafãi kuwapanda jamaa zako, mikate-yi pamoja na visumo-vi vyakurya vya masurudadu wako, na vinyu-yi nlanga iwafãi kunywa ware wasokera wonse.” 
2SA.16.3	Nfalume akindairi: “Mwana wa mwenye wako kawa ndepi?” Ziba akinjibu nfalume ire javi: “Ona, iye kabaki Yerusalemu kamana kaamba: ‘Rero wanu wa Iziraeli wániludisira ufalume wa wawa.’ ” 
2SA.16.4	Ikisa nfalume ire akimwambira Ziba javi: “Ona, piya vikíwa vya Mefibosheti, sambi vyako.” Ziba akijibu: “Omi nishukuru, nfalume mwenye wangu. Daima nitende vyukwajibu!”
2SA.16.5	Nfalume Daudi, paafikire Bahurimu, akilawa mwananlume mmoja wa rikolo ra Saulu. Zina rake ákitiwa Shimeyi, mwana wa Gera. Akipita akinlani wakati piya. 
2SA.16.6	Na akimwefya mawe Daudi pamoja na watumisi piya wa nfalume Daudi, neye kazunguriziwa na masurudadu wake maalumu na wanu piya wakinkéngera. 
2SA.16.7	Shimeyi ire akinlani Daudi, akamba: “Lawa-pa kisomi! Aduwi! 
2SA.16.8	Mola kawankukuhukumu kwa sababu ya kuwolaya wanu wengi wawenye wa rikolo ra Saulu. Uwe kutwala cewo ca ufalume wa Saulu. Sambi Mola ufalume-wo kampa mwanawo Abusalamu. Ona, mabaya akupata-yo piya konta uwe kuwa kisomi!”
2SA.16.9	Ikisa, Abishayi mwana wa Zeruhiya akimwambira nfalume ire: “Sababuni noyu umbwa wakufwa-yu kunlani nfalume mwenye wangu? Naseni nuke nikansinje kiswa cake-co!” 
2SA.16.10	Fala nfalume akimwambira: “Umwe wana wa Zeruhiya, cukuyerini kinani? Ikiwa Mola ndi antumire eyu mwananlume-yu kuja kunilani, nani ari nawo haki yakusakula ‘Sababu yake?’ ” 
2SA.16.11	Ikisa, Daudi akiwambira Abishayi pamoja na watumisi piya: “Onani, mwanangu mwanyewe kankunilumbata kunuulaya, futi eyu munu wa rikolo ra Benjami aazidi kutenda novyo? Mwaseni anilani, konta Mola ndi amwamurire kutenda javyo. 
2SA.16.12	Dalili Mola áwona mabaya ari kunipata, iye ániripira meema kwa sababu ya lana ya Shimeyi ya rero-yi.” 
2SA.16.13	Basi, Daudi pamoja na wanu wake wakizidi kuka na safari yawo. Shimeyi ire akipita nanyenje yawo upande wa mwango, kuno akinlani, akimwefya mawe Daudi, na akinkupira nsanga. 
2SA.16.14	Nfalume ire pamoja na piya wanu wampereke ware wakifika muto wa Yordani wakusokera wawenye.
2SA.16.15	Sambi, Abusalamu na piya wanu waIziraeli waâwere nawo, wakifika Yerusalemu, na Ahitofeli ákiwa munkojo nomo. 
2SA.16.16	Hushayi muArki, rafiki wa Daudi, paafikire karibu ya Abusalamu, kamwambira Abusalamu javi: “Azidi kuinshi nfalume! Azidi kuinshi nfalume!” 
2SA.16.17	Abusalamu akindairi: “Kauli yako na rafiki yako Daudi ndi yepi? Mbana aunfulate rafiki yako?” 
2SA.16.18	Hushayi akinjibu Abusalamu javi: “Anta. Munu atondoriwe na Mola, pamoja na wanu-wo na piya wanawalume wa Iziraeli, omi niwa upande wake, nizidi kuwa naye. 
2SA.16.19	Nukwamba, nani wanijuzi kuntumika? Nijuzi nintumike mwana wa nfalume, sinovyo? Kamba vyanikintumika wawayo, níkutumika uwe!”
2SA.16.20	Noparepare Abusalamu akindairi Ahitofeli: “Nipe ankili, titende mwaja?” 
2SA.16.21	Ahitofeli akinjibu Abusalamu javi: “Watware waka wa panja wa wawayo, ulare nawo, waka wake waawasire kwikaza nyumba ya kifalume-yo. Kwa javyo, piya waIziraeli wákwijiwa kuwa uwe kunsezera wawayo pakulu. Basi wanu piya wakuwa upande wako warimbise myoyo wárimbisa myoyo.” 
2SA.16.22	Basi wakazi wakitenga ema ya Abusalamu julu ya nyumba ya kifalume. Abusalamu akingira akilala na waka wa panja wa wawaye ware, mbere ya wanu piya wa Iziraeli piya. 
2SA.16.23	Basi nozo suku-zo mashauri a Ahitofeli ákiwa kamba mashauri a usemi wa Mwenyezimungu. Kwa javyo, Abusalamu akifulata piya mashauri a Ahitofeli kamba Daudi vyaakifulata novyo mashauri ake.
2SA.17.1	Visitoshe, Ahitofeli kamwambira Abusalamu javi: “Nase niwatondore wanu alufu kumi na mbiri, nomi nílawa usiku-usiku nowu, nípita nikinfulata Daudi. 
2SA.17.2	Omi nukuka kunkola paasaka kusokera na paisaka kumwisa niya-po. Iye na wanu wake uwápata wofi, piya wátira. Omi nimulaya nfalume tu basi. 
2SA.17.3	Wanu piya niwaludisira kwako uwe, kamba mwari-harusi vyaaludira ka nlumake. Kusema kweli, uwe vyukwajibu umulaye munu mmoja tu basi, na wengine-wo piya wabaki salama.” 
2SA.17.4	Abusalamu kawona kuwa noure mpango ure mwema, na piya wakulungwa wa Iziraeli wanlunga nkono.
2SA.17.5	Noparepare Abusalamu akamba: “Mwiteni novyo Hushayi muArki, tinsikire caasaka kwamba.” 
2SA.17.6	Hushayi, paajire Abusalamu, Abusalamu akiwambira piya mashauri apewe na Ahitofeli. Ikisa, akindairi: “Tenendere novyo? Na ukiwaza kuwa tisenendere javyo, mawazo ako ndi epi?” 
2SA.17.7	Hushayi akinjibu Abusalamu: “Safari-yi mashauri a Ahitofeli siwo meema.” 
2SA.17.8	Hushayi akizidi, akamba javi: “Mukwijiwa kuwa wawa yenu pamoja na masurudadu wake wanawo nguvu pakulu, na wakimiwa pakulu kamba nembo wakutwaririwa wanawe. Visitoshe, musiriware kuwa wawa yenu-yo akwijiwa namuna zakutenda kuvita, ndimana ukifika usiku, iye ekala pamoja na wanu wake. 
2SA.17.9	Ona, epa wakati-wu níwona kamba karifisa njonga rimojawapo au mahala pengine. Iye paakanza kuwashambuliya masurudadu wenu, wamojawapo wakidiriwa wakufwa. Munu asaka kuwa onse asikíra habari-yi ákamba: ‘Wawapo wanu wengi waulayiwe nkati ya wafulati wa Abusalamu!’ 
2SA.17.10	Basi anta na masurudadu wenu wakurimba moyo nowo, wari na moyo wa simba, uwejala wofi na waveya. Konta wanu piya wa Iziraeli wakwijiwa kuwa wawa yenu-yo surudadu nkulu, na wanu wake warimba myoyo pakulu. 
2SA.17.11	Fala shauri yangu ndi javi: wajumulanise kwako piya masurudadu waIziraeli, mwanzo wa Dani
2SA.17.12	Kwa javyo, tukuka tikinkola Daudi mahala paari ponse. Tukuka kumwisukira kamba mmande vyauvunja ukilovya pansi piya. Iye pamoja na piya masurudadu wake wákimpereka, anta mmoja aanusurika. 
2SA.17.13	Ikiwa Daudi katuwirira kaya ulu mmojawapo, basi piya wanu WaIziraeli wakuwa tayari kukwingirirani. Ewo wakidiri kukwekweta na nzizi vipama vya noyo kaya-yo mpaka munrati uri karibu, riwe ra vipama-vyo aribaki anta rimoja.” 
2SA.17.14	Noparepare, Abusalamu pamoja na wakulungwa piya wa Iziraeli wakamba: “Mashauri a Hushayi-yo fadari koliko mashauri a Ahitofeli.” Kusema kweli, Mola kalangela kuwa mashauri meema ya Ahitofeli asifulatiwe, ipate Mola amwisusire kudura Abusalamu.
2SA.17.15	Ikisa Hushayi kawambira walongozi wa dini Zadoki na Abiyatari mashauri Ahitofeli kawapa Abusalamu pamoja na wakulungwa wa Iziraeli. Kawambira novyo mashauri ampere iye. 
2SA.17.16	Iye kaamba: “Basi, mperekereni habari Daudi sambi-pa upesi-upesi yakuwa usiku wa rero-wu, iye asikare pamuto wa Yordani-po. Ajuzi aloke, oke upande wa kulanga. Kamba aatendire javyo, iye na masurudadu wake piya wakuulaiwa
2SA.17.17	Yonatani na Ahimazi wekala kaya ya Eni-Rogeli ipate wasiwoniwe na munu pakwingira na pakulawa nkaya mure. Ewo wasikizana kuwa mwari ntumisi aje awambire habari mojawapo, newo wakuka wakamwambire nfalume Daudi. 
2SA.17.18	Fala akiwepo nnemba mmoja akiwawona, akimwereza Abusalamu. Kwa javyo, Yonatani na Ahimazi wakituwa, wakuka mpaka kaya yawo Bahurimu, wakingira nluwani ra mwananlume mmoja. Karibu ukiwapo nrimbu. Ewo wakingira nomo wakirifisa. 
2SA.17.19	Nkawake mwenye nyumba ire akitwala kifiniko, akifinika julu ya nrimbu ure. Julu ya nguwo ire, akanika mbeyu ya vyakurya, isijiwikane kuwa nkati mure muwa wanu. 
2SA.17.20	Masurudadu wa Abusalamu pawafikire ka mwanamuka kunyumba kure, wakindairi: “Ahimazi na Yonatani wandepi?” Mwanamuka ire akiwajibu: “Waloka muto-wu.” Wanu wa Abusalamu ware wawasakula fala awawawonire, basi wakiludira Yerusalemu.
2SA.17.21	Bandi ya kuka vyawo, wó-wawiri wakilawa munrimbu mure, wakuka ka nfalume Daudi, wakimwambira: “Ahitofeli kampa Abusalamu mashauri akutende vibaya. Basi epa, lamuka uloke muto-wu upesi-upesi!” 
2SA.17.22	Basi Daudi kalamuka, iye pamoja na wanu wake piya, waloka muto wa Yordani. Pakucere subuu, iwa piya wesa kuloka Yordani.
2SA.17.23	Ahitofeli, paawonire kuwa vyaalaize vire avifulatiwe, akimpanda buru wake, akiludira kwawo. Akitafiti biyashara zake, mwinsho akirifungangira akifwa, akizikiwa karibu ya kaburi ra wawaye.
2SA.17.24	Ikisa Daudi akifika Mahanaimu. Na Abusalamu akiloka Yordani, pamoja na wanawalume piya wa Iziraeli. 
2SA.17.25	Sambi, cewo ca kuwalongoza masurudadu, Abusalamu kânlavya Yowabu, akintula Amasa noco cewo-co. Amasa ákiwa mwana wa mwananlume wakwitiwa Yitira wa kinya Sumaila. Mamaye akitiwa Abigali, mwana wa Nahaji, nunuye Zeruhiya, mamaye Yowabu. 
2SA.17.26	Na waIziraeli pamoja na Abusalamu wamanga inti ya Giliyadi.
2SA.17.27	Daudi, paafikire Mahanaimu, kapokereriwa sana-sana na Shobi mwana wa Nahaji wa kaya ulu ya Raba inti ya waAmoni, na Makiri mwana wa Amiyeli wa kaya ya Lo-Debari, pamoja na Barzilai nGiliyadi kwawo Rogelimu. 
2SA.17.28	Ewo Daudi pamoja na wanu waákiwa wawasukurira vinanda, viyungu vya utope, pamoja na tirigu, sevada, ufu wakusaiwa, mbeyu mmojawapo zakukalangiwa, unde, mbalawazi, 
2SA.17.29	na ansali, mantega, makondoo pamoja na keju yakutendiwa na maziwa a ng'ombe ipate wakarye. Kamana wakamba: “Wanu-wa wasokera-sokeranga na yankuwakola njala na nyotwa pakulu nlanga-mu.”
2SA.18.1	Ikisa Daudi akiwakusanya masurudadu wake waákiwa nawo ware, akiwatula wakulungwa wa masurudadu wakulongoza vipinga vya wanu alufu-alufu na vya wanu miya-miya. 
2SA.18.2	Na Daudi akiwawanya masurudadu makundi matatu, rakwanza rakulongoziwa na Yowabu, rapiri ra Abishai mwana wa Zeruya ndimana nlumbuwe Yowabu, na ratatu rakulongoziwa na Itayi muGati. Na nfalume ire akiwambira masurudadu wake javi: “Nomi novyo nukuka kutenda vita pamoja nomwe.” 
2SA.18.3	Fala masurudadu ware wajibu: “Umwe mwenye musuke. Kamana, tikituwa, sico kinu kwawo ewo. Ikiwa wawolaya nusu ya masurudadu wetu, sico kinu kwawo ewo. Fala umwe yeka ndufwe alufu kumi! Kwa javyo, vyema umwe mwenye mubaki kaya ulu noyi, tikisakula kinu, mutiperekere.” 
2SA.18.4	Nfalume ire akijibu: “Omi nukutenderani vyamusaka vyonse.” Basi, nfalume akikala panryango wa kaya ire, kuno masurudadu wake ware wakipita nopare, makundi a wanu miya-miya na makundi a wanu alufu-alufu. 
2SA.18.5	Nfalume akiwamuru Yowabu, Abishayi na Itayi javi: “Usinduru nkengere hali ya kofya nnemba Abusalamu, kwa ajili yangu.” Na piya masurudadu ware wansikira nfalume vyaawalaize wakulungwa wa masurudadu ware kuhusu Abusalamu.
2SA.18.6	Basi, masurudadu wakilawa, wakuka nnundu, wakitenda vita na masurudadu waIziraeli nnundu ya Efraimu ya miti mingi. 
2SA.18.7	WaIziraeli ware wakishindiwa na masurudadu wa Daudi ware. Washindiwa vyakofya, noyo suku-yo wawolaya masurudadu alufu shirini. 
2SA.18.8	Vita ire ikenera piya muinti mure, na wakifwa wanu wengi wawenye nundu ya miti ire koliko julu ya mapanga.
2SA.18.9	Pawakitenda vita ire, Abusalamu ampandire buru wake akilawirira mahala pawakiwa masurudadu wamojawapo wa Daudi. Buru ire akipita sini ya muti wa mmwale, kiswa cake cikikoreka pakitambi. Buru ire akizidi akuka, neye kabaki akilelemba mmuti mure lele-lele-lele. 
2SA.18.10	Surudadu mmoja kammona vinkuniire vire, akuka ka Yowabu, akimwambira: “Ona, nimmona Abusalamu kankulelemba mmuti.” 
2SA.18.11	Yowabu akindairi munu amwambire ire: “We! Kummona? Sambi mbena aumulaye nopo? Omi nanga nukutuza jarajara kumi za parata, na ukanda maalumu!” 
2SA.18.12	Fala mwananlume ire akinjibu Yowabu: “Mwenye, anta munanituza jarajara alufu za parata, omi singari kulamusa nkono wangu kunduru mwana wa nfalume. Piya-fwe tinsikira nfalume vyaakulaizireni umwe, Abishai pamoja na Itayi akamba: ‘Kwa kunipenda omi, nkengere hali ya kofya-yi nnemba Abusalamu.’ 
2SA.18.13	Upande mwengine, ninatupa kauli ya nfalume
2SA.18.14	Yowabu akijibu: “Sipoteza tena wakati nowe!” Ikisa, Yowabu akitwala mikuki mitatu, akuka nopare paakilelemba Abusalamu mmuti ari nkomu pare, akinsoma pakifuwa. 
2SA.18.15	Na wanemba kumi wa Yowabu wasukure bunduki zake, wakinzunguriza Abusalamu, wakinlumiza, wakimariza kumulaya.
2SA.18.16	Noparepare Yowabu akibiya baramanda, na masurudadu wake wakasa kuwatuwisa waIziraeli konta Yowabu kawamuru kuludi. 
2SA.18.17	Wakitwala maiti a Abusalamu, wakefyera mpondo rakwica kati-kati ya nundu ire, julu yake wakimwirikira mawe mengi. Basi waIziraeli piya wakitira, kila mmoja akuka kwake. 
2SA.18.18	Abusalamu, paakiwa hai, kâjenga nnahara wakukumbukiriwa iye kamana akamba javi: “Omi sina mwana wakulamusa zina rangu.” Nnahara-wo kâjenga muNrati wa Mafalume. Na mahala pare akita zina, na mpaka rero-vi nopo mahala-po pakwijiwikana kwa “Nnahara wakunkumbukira Abusalamu”.
2SA.18.19	Sambi, Ahimazi mwana wa Zadoki akimwambira Yowabu: “Basi epa, nase nituwe nikamwambire nfalume habari-zi kuwa Mola ndi vyaanusuru mmakono mwa maaduwi wake.” 
2SA.18.20	Yowabu akijibu: “Anta. Aujuzi kuwa shikarakanzi rero-vi. Ukuja kuwa shikarakanzi suku nyengine, fala siyo rero-vi konta mwana wa nfalume kafwa.” 
2SA.18.21	Ikisa Yowabu akimwambira muKusi
2SA.18.22	Ikisa Ahimazi mwana wa Zadoki, akinkenekezera Yowabu tena: “Tafadali, nase nomi novyo nituwe na muKusi ire!” Yowabu akindairi: “Cukwajibu uwe kuka kwereza habari-zi kinani, mwanangu? Aapo asaka kukutuza.” 
2SA.18.23	Fala Ahimazi akizidi kulebela, akamba: “Novyo-sivyo, omi vinajibu nuke!” Yowabu akijibu: “Basi uka.” Noparepare Ahimazi akilawa, akipita njira yakusinja munrati wa muto wa Yordani, akimpunda muKusi ire.
2SA.18.24	Daudi wakati-wo kekala kati ya miryango miwiri ya kaya ulu. Nakola akikwera kipama akipita mpaka pakizimba ya nryango awone baidi. Basi nakunang'aniza mbere, kammona munu akituwa akija yeka. 
2SA.18.25	Basi nakola ire akikuwa, akimwambira nfalume cawonire, na nfalume akijibu: “Ikiwa noyo munu-yo kawa yeka, akuja kwereza habari.” Munu ire akizidi kufika karibu. 
2SA.18.26	Mpunde noure nakola kammona munu mwengine akija akituwa. Nakola ire kaweta tena wanu panryango pare: “Ona, kawankuja munu mwengine, akituwa yeka!” Nfalume akijibu: “Neye novyo kawankuja kwereza habari.” 
2SA.18.27	Nakola ire akamba: “Mwananlume wakwanza-yo vyaatuwa-vyo kanlanda Ahimazi mwana wa Zadoki!” Nfalume akamba: “Iye munu mwema, ajuzi kuja kwereza habari ngema sana!”
2SA.18.28	Ahimazi paafikire, akuka karibu ya nfalume, akamba: “Piya vyankuka sana!” Basi, akisujudi mbere ya nfalume, akamba: “Mola Mwenyezimungu wenu atukuziwe, konta kakunusuru mmakono mwa ware wakuzungunuke.” 
2SA.18.29	Nfalume ire akindairi: “Nnemba Abusalamu kawapo nkomu?” Ahimazi akijibu: “Wakati waanitumire Yowabu kuja kuno, niwona ngigiri mwingi futi, basi sijiwa sana cikunire.” 
2SA.18.30	Nfalume ire akamba: “Imira-po, unirinde.” Neye akimira kunyenje kunrinda nfalume.
2SA.18.31	Sambi muKusi ire akija, akamba: “Mwenye nfalume, omi nanawo habari zenu ngema. Kamana rero Mola kakunusuru mmakono mwa ware wakisakula kubishana nawe.” 
2SA.18.32	Nfalume ire kandairi muKusi ire: “Nnemba Abusalamu kawapo nkomu?” MuKusi ire akijibu akamba: “Maaduwi wa mwenye wangu nfalume, na piya wabishana nawe uwe, viwakune kamba vinkunire nnemba Abusalamu!” 
2SA.18.33	Basi nfalume ukimpata uzuni pakulu. Akikwera kukisusi ca nyumba julu ya panryango, akanza kurira, akikuwa: “Mwanangu-mi, Abusalamu! Mwanangu Abusalamu! Fadari ninafwa omi koliko uwe, Abusalamu, mwanangu, mwanangu!”
2SA.19.1	Yowabu kambiriwa kuwa nfalume kawankurira na kawankurishuku kwa sababu ya Abusalamu. 
2SA.19.2	Kwa javyo, radi yakushinda noire suku ire itaduka kiriro ca wanu piya, konta wejiwa suku-yo kuwa nfalume kawankurira kwa ajili ya mwanawe. 
2SA.19.3	Ndimana masurudadu wa Daudi wakiludi, wakingira nkaya mure wanyamare nduu, kamba vyawatendanga wenye kuwona haya kwa kutira kuvita. 
2SA.19.4	Nfalume karifinika kumaso, akikuwa pakulu: “Mwanangu-mi! Mwanangu Abusalamu! Hiii, mwanangu Abusalamu!” 
2SA.19.5	Basi Yowabu akuka ka nfalume nnyumba mwake, akimwambira: “Mwenye, rero kataya aibu viswa vya masurudadu wenu piya, wavushire rero mainsha enu, na mainsha a wanenu waka na walume, pamoja na mainsha a waka wenu wa pakaya na wa panja. 
2SA.19.6	Ewo wafezeyiwa konta muwankuwatendera wiyana wanu wakukupendani, na muwapenda wanu wakutenderani wiyana. Kamana rero mukolota sana-sana kuwa masurudadu wenu, maalumu na wengine, awafãi kinu kwenu. Omi nankuwona kuwa rero Abusalamu anawa hai, ofwe piya-fwe kufwa, mwenye nanga muwa radi pakulu. 
2SA.19.7	Basi, ukani sambi nopa, mukawarimbise myoyo masurudadu wenu. Kamana, ikiwa amutendire javyo, omi nilapira kwa zina ra Mola kuwa makeso subuu namapema, piya-wo wakutipuka. Newo ndi ubaya nkulu koliko ubaya piya ukupatire kati ya mainsha ako piya.” 
2SA.19.8	Kwa javyo, nfalume ire akilamuka, akuka akikala karibu ya nryango wa kaya ulu. Wanu piya wakambiriwa javi: “Onani, nfalume kekala panryango.” Na wanu piya wakuka, wakijumulana mbere ya nfalume ire.
2SA.19.8	Sambi, kwa noure wakati ure, waIziraeli piya wâkituwa, kila mmoja akuka kwake. 
2SA.19.9	Na piya wanu wa rikolo ra upande wa kukusi wa Iziraeli wakanza kukaidiyana, wakamba: “Nfalume katinusuru mmakono mwa maaduwi wetu, kativusha mmakono mwa Mafilisteu, na sambi Abusalamu kantiza mmuinti-mu. 
2SA.19.10	Fala Abusalamu watintondóre awe nfalume wetu, kafwa kuvita. Basi sambi, amusowera kinu kuhusu kunludisira nfalume sababuni?”
2SA.19.11	Habari vyawambire waIziraeli kambiriwa nfalume Daudi. Kwa javyo, akitumiza kuwambira walongozi wa dini Zadoki na Abiyatari woke wakawambire wakulungwa wa Yuda
2SA.19.12	Umwe muwa wa jamaa zangu, damu yetu ndi mmoja kamba mula na riso. Sababuni umwe kuwa wanu wa mwinsho wa kunipendeleya kuludisiriwa kuwa nfalume?” 
2SA.19.13	Ikisa Daudi akiwatuma Zadoki na Abiyatari wakamwambire Ahimazi javi: “Uwe kuwa jamaa yangu, sinovyo? Mwanzo wa sambi-pa mpaka mbere, uwe ukuja kuwa nkulungwa nkulu wa masurudadu wangu, cewo ca Yowabu. Ikiwa sitendire javyo, Mwenyezimungu anuulaye!” 
2SA.19.14	Usemi wa Daudi ure uwashongezera wanu piya wa rikolo ra Yuda kuwa na ankili moja. Kwa javyo, watumiza kumwita Daudi javi: “Ludi nfalume pamoja na masurudadu wako piya.” 
2SA.19.15	Basi, nfalume akilawa, akuka mpaka muto wa Yordani. Wanu wa rikolo ra Yuda woka wakinsingana nfalume Giligali, wakimpereka kuloka muto.
2SA.19.16	Mwananlume mmoja wakwitiwa Shimeyi mwana wa Gera, wa rikolo ra Benjami, wa kaya ya Bahurimu, akilawa akuka upesi-upesi pamoja na wanu wa rikolo ra Yuda kunkomaza nfalume Daudi. 
2SA.19.17	Pamoja neye wákiwa wanu alufu moja wa rikolo ra Benjami. Ziba, mida ákiwa ntumisi wa Saulu, iye na wanawe kumi na watanu pamoja na wakazi shirini woka upesi-upesi kuka kumpokerera nfalume saanamba kufika. 
2SA.19.18	Ewo wakiloka muto ure wawawasaidiye jamaa wa nfalume kuwalosa, na watende vimwajibire nfalume vyonse. Nfalume ire, paakiwa tayari kuloka muto Yordani ure, Shimeyi akingwirira mmaulu mwake, 
2SA.19.19	akimwambira nfalume ire: “Mwenye nfalume, nukulebelani muniswamii makosa a ubaya wanitendire suku yamukilawa Yerusalemu. Nfalume, musikumbukire tena. 
2SA.19.20	Kamana omi, ntumisi wenu, nukwijiwa kuwa nikola dambi pakulu. Ndimana níwa ntanzi wa wanu piya wa rikolo ra Yusufu kuja epa rero kuwonana namwe, nfalume mwenye wangu.” 
2SA.19.21	Abishai mwana wa Zeruhiya akijibu, akamba: “Shimeyi akijuzi aulaiwe konta kanlani mwenye atawaziwe na Mola kuwa nfalume! Sinovyo?” 
2SA.19.22	Fala Daudi akamba: “Umwe, wanu wa Zeruya, cikunire kinani kati yetu rero umwe kuwa maaduwi? Rero aaulaiwa munu anta mmoja Iziraeli, sinovyo? Kamana nukwijiwa kuwa omi rero niwa nfalume wa Iziraeli, sikweli?” 
2SA.19.23	Na nfalume kwa kulapira akimwambira Shimeyi javi: “Uwe aulaiwa!”
2SA.19.24	Mefibosheti njukuluwe Saulu, neye novyo akuka kuwonana na nfalume. Tangu suku yaalawire nfalume mpaka suku yaaludire salama, iye aâtawade mmaulu wala aamyorire ndevu wala nguwo zake aafurire. 
2SA.19.25	Paafikire Yerusalemu kusimanana na nfalume, nfalume ire kandairi: “Mefibosheti, mbana aunifulate, sababuni?” 
2SA.19.26	Iye akijibu: “Mwenye nfalume, mukwijiwa kuwa nibadilika. Omi nintuma ntwana wangu Ziba anfungure buru wangu, nimpande nuke pamoja na nfalume, fala ntumisi wangu kanitesa. 
2SA.19.27	Umwe nfalume, mwenye wangu, iye kâkwambirani vinu vya ulongo kuhusu omi, ntumisi wenu. Fala nfalume mwenye wangu mwijiwifu kamba laika wa Mwenyezimungu, basi lamulani vyamuwona vyonse. 
2SA.19.28	Kamana jamaa zangu piya wákiwa wanu wakulamuriwa kifo mbere ya nfalume mwenye wangu. Fala munitula nkati ya wanu wamúrya nawo pamoja. Omi sina haki yakukulebela kinu tena!” 
2SA.19.29	Nfalume akinjibu: “Vyema. Sababuni kusowera tena kuhusu mwaha wako? Omi nilamula kuwa ngwamba ya Saulu mujuzi mwawanyirane uwe na Ziba.” 
2SA.19.30	Mefibosheti akinjibu nfalume ire: “Kweli, mwasireni Ziba abaki nawo ngwamba-yo piya! Kwangu omi, vinitosha umwe mwenye wangu nfalume kuludi salama!”
2SA.19.31	Sambi Barzilai nGiliyadi kâlawa Rogelimu, akimpereka nfalume mpaka muto wa Yordani akinsaidiya kuloka. 
2SA.19.32	Barzilai koluvala pakulu, akiwa nawo myaka tamanini. Ákiwa tajiri nkulu na, nfalume paakiwa Mahanaimu, iye ndi akimperekeranga cakurya. 
2SA.19.33	Nfalume akimwambira Barzilai: “Tuke Yerusalemu ukekare nomi, omi nikuka kukusunga.” 
2SA.19.34	Fala Barzilai akijibu: “Mwenye, niswamii. Omi nuluvala pakulu, aifãi kuka Yerusalemu nomwe. 
2SA.19.35	Epa, nanawo myaka tamanini, sina hamu ya kinu cisaka kuwa conse. Epa, siri radi na cakurya wala cakunywa, wala siwasikiriza wanawalume wala wanawaka wari kwimba. Ntumisi wako kuwa nzigo narero ka nfalume, mwenye wangu, sababuni? 
2SA.19.36	Naseni nukuperekeni tiloke onse muto-wu, eri ndi tuzo rikulu ka nfalume kwangu omi! 
2SA.19.37	Mwase aludi ntumisi wako. Nomi nikafwe kwetu karibu ya kaburi ra baba na mama. Kawapo-pa ntumisi wako Kimamu, iye akuka nowe nfalume. Ntendere cukwajibu conse.”
2SA.19.38	Nfalume ire akijibu: “Kimamu akuja kuloka nomi, na nintendera piya vyukwajibu uwe, na piya causaka conse, nukutendera.” 
2SA.19.39	Basi wanu piya wakiloka muto wa Yordani. Na nfalume neye akiloka. Ikisa akimpatika Barzilai, akimbariki, na Barzilai akiludira kwawo. 
2SA.19.40	Nfalume ire akilongozana akuka Giligali, na Kimamu ndi ampereke. Wanu piya wa Yuda na nusu ya wanu wa Iziraeli wakimpereka nfalume safari yake.
2SA.19.41	Ikisa waIziraeli piya wakuka ka nfalume, wakindairi: “Mwenye nfalume, sababuni wanduzetu waYuda kuntwala nfalume na jamaa zake, kuwalosa Yordani, pamoja na masurudadu wa Daudi?” 
2SA.19.42	WaYuda piya wakiwajibu waIziraeli javi: “Konta nfalume-yu jamaa yetu. Umwe ndi cukukimireni noco basi? Atirya cakurya ca nfalume, sinovyo? Neye aatipere kinu kimojawapo, sikweli?” 
2SA.19.43	WaIziraeli wawajibu waYuda javi: “Tanawo haki mara kumi yakunsaidiya nfalume
2SA.20.1	Noparepare akiwapo mwananlume mmoja mbaya pakulu futi wakwitiwa Sheba, mwana wa Bikiri, ujukulu wa Benjami. Iye kebiya baramanda, na akamba:
2SA.20.1	“Epa Daudi atinsakula tena!
2SA.20.1	Aatiyeri tena mwana wa Yese-yo!
2SA.20.1	Wanu waIziraeli, tukeni tiludire ukaya!”
2SA.20.2	Basi, waIziraeli piya wakintipuka Daudi, wakinfulata Sheba, mwana wa Bikiri. Fala wanu wa Yuda wanfulata nfalume wawo na kauli, wampereka mwanzo wa Yordani mpaka Yerusalemu.
2SA.20.3	Daudi akifika kunyumba yake Yerusalemu. Na nfalume akiwatwala waka wake kumi wa panja waâwasire kusunga nyumba-yo, akiwatula nyumba nyengine na manakola. Kasikizana nawo wawape cawakisaka conse, fala iye aakilala nawo. Ndimana wafungiwa mpaka suku ya kufwa, wainshi wari kamba manankweli.
2SA.20.4	Ikisa nfalume akimwambira Amasa akamba: “Kawape siyasa masurudadu piya wa Yuda, ntondo uwajumanise-pa, nowe uwepo novyo.” 
2SA.20.5	Amasa akilawa, akipita, akiwapa siyasa wanu waYuda ware, fala kakawa, aaludire suku yaambiriwe na nfalume ire. 
2SA.20.6	Daudi akimwambira Abishayi: “Sheba, mwana wa Bikiri, akuja kutisalamurira mashaka pakulu kupunda a Abusalamu. Epa, lawa upesi-upesi na masurudadu wangu-wa, upite ukinlumbata, ukankore saanamba kufika kaya yakurimbisiwa na ukuta. Akifika kaya kamba eyo, ofwe átipolonyoka.” 
2SA.20.7	Basi wakinfulata ewo wanu-wo: masurudadu wa Yowabu, waKereti na waPeleti
2SA.20.8	Paawafikire pariwe rikulu kaya ulu ya Gibiyoni, Amasa akilawa kusimanana nawo. Sambi, Yowabu kavala nguwo za kuvita, na akiwa nawo upanga munrumba mwake kârifungira ukanda nkiwuno. Iye nakunfika karibu, upanga ure ukilawa munrumba mure. 
2SA.20.9	Yowabu akindairi Amasa: “Mwaja nduyangu, habari?” Yowabu akikola ndevu za Amasa na nkono nriro, kamba asaka kumpa beju. 
2SA.20.10	Fala Amasa aatunzire kuwa Yowabu kasukula upanga nkono nsonto. Basi, Yowabu akinsoma Amasa mmatumbo na upanga, utumbo piya ukisololoka ukigwirira pansi. Aisakikane Yowabu kunsoma tena. Na Amasa akifwa.
2SA.20.10	Ikisa Yowabu pamoja na nyenyeye Abishayi wakizidi kunfulata Sheba, mwana wa Bikiri. 
2SA.20.11	Nnemba mmoja wa Yowabu kemira karibu ya Amasa, akamba: “Ampendeleya Yowabu onse, na ákiwa wa kipinga ca Daudi onse, nfulateni Yowabu!” 
2SA.20.12	Maiti a Amasa átandikiriwa kati-kati ya barabara, piya akwijala damu awenye. Munu mmojawapo apitire nopo, pammonire kemira. Kwa javyo, nnemba wa Yowabu ire, paawonire kuwa wanu wengi wemira, basi akilavya, akitanusira nnundu, akifinika nguwo. 
2SA.20.13	Kwa kuwa maiti are álaviwa mbarabara mure, wanu piya wakipita, basi wakimpereka Yowabu kunfulata Sheba mwana wa Bikiri.
2SA.20.14	Sheba kapita piya makaya a waIziraeli mpaka kaya ya Abeli-Betemaka. Piya wa rikolo rake Bikiri wakijumulana, wakimperekera kwingira kaya-yo. 
2SA.20.15	Masurudadu piya wa Yowabu wakija, wakizunguriza kaya ya Abeli-Betemaka ire. Ewo wakitenda ndundu wa nsanga mpaka wakifikirira ukuta, wakanza kudangula ukuta ure ipate ugwe. 
2SA.20.16	Fala nkaya mure, akiwapo mwanamuka mmoja njanja sana. Iye akikuwa akamba: “Sikirizani! Sikirizani! Mwambireni Yowabu-yo aje kuno, omi nisaka nisowere naye!” 
2SA.20.17	Yowabu akuka, mwanamuka ire akindairi: “Uwe ndi Yowabu?” Yowabu akijibu: “Aye, ndi nomi.” Mwanamuka ire akamba: “Mwenye, nisikirize, ntumisi wako.” Yowabu akijibu: “Niwankusikiriza.” 
2SA.20.18	Basi mwanamuka akamba: “Mida ikambiwanga javi: ‘Ukani kaya ya Abeli mukalebele mashauri.’ Javyo wakilamula mwaha. 
2SA.20.19	Kaya yetu-yi ulu, na ikwijiwikana kuwa kaya ya salama na kamilifu kati ya makaya a Iziraeli. Sababuni kukenekezera kudangula kaya mója mama ya Iziraeli? Sababuni kuwamiza wanu wa Mola-wa?” 
2SA.20.20	Yowabu akinjibu: “Kusema kweli, omi sisakula kumiza wala kudangula! 
2SA.20.21	Eco siyo kweli. Fala ninsakula mwananlume mmoja wakwitiwa Sheba mwana wa Bikiri kwawo Efraimu. Iye kanzungunuka nfalume Daudi. Mukinipa noyo mwananlume-yo tu basi, tilawa salama.”
2SA.20.21	Mwanamuka ire akimwambira Yowabu javi: “Vyema, kiswa cake tukwefyera julu ya ngome-yo.” 
2SA.20.22	Ikisa mwanamuka ire akilawa, akuka, akiwapa wanu wa kaya ire mashauri ake. Newo wakisinja kiswa ca Sheba mwana wa Bikiri, wakimwefyera Yowabu. Basi Yowabu akibiya baramanda, na wanu wakilawa kaya ire, kila munu akiludira kwake. Na Yowabu akiludi, akuka Yerusalemu, ka nfalume Daudi.
2SA.20.23	Sambi, Yowabu ákiwa nkulungwa nkulu wa piya masurudadu wa Iziraeli. Benaya mwana wa Yohaida ákiwa nkulungwa wa waKereti pamoja na waPeleti. 
2SA.20.24	Adoramu ákiwa nkulungwa wa kulazimisha kazi ngumu. Yehoshafati mwana wa Ahiludi ákiwa mwandishi wa hadisi za inti. 
2SA.20.25	Sheva ákiwa mwandishi wa Nyumba ya Milandu. Zadoki pamoja na Abiyatari wákiwa walongozi wa dini. 
2SA.20.26	Ira wa kaya ya Jahari ákiwa nlongozi wa dini wa Daudi tu basi.
2SA.21.1	Nkati ya myaka yaátaware Daudi, ikiwapo njala nyingi futi, ípita myaka mitatu. Daudi akitenda duwa ka Mola, na iye akijibu: “Saulu pamoja na wajamaa zake ndi wari na ukosa konta wawolaya waGibiyoni.” 
2SA.21.2	Kwa javyo, nfalume-yo akiweta waGibiyoni asowere nawo. Sambi, waGibiyoni awawere wanu wa upande wa Iziraeli, ewo wákiwa kundi ritoto ra waAmoni. Ingawa waIziraeli wâlapira kuwa awawolaya, fala Saulu kwa hamu pakulu waIziraeli na waYuda, kasakula kuwamariza. 
2SA.21.3	Basi Daudi akiwambira waGibiyoni javi: “Nukutendeni mwaja? Omi vinajibu nukuripeni kwa mabaya amutendiwe, ipate muludire kuwabariki tena waIziraeli, wanu wa Mola.” 
2SA.21.4	Ewo wakijibu: “Atisakula parata wala oru yakutipa na Saulu pamoja na jamaa zake. Wala atisakula kuulayiwa anta muIziraeli mmoja.” Daudi akiwadairi: “Sambi, mukwamba nukutendeni mwaja?” 
2SA.21.5	Ewo wakinjibu nfalume ire: “Saulu akisaka kuwolaya wanu wetu wengi, na kalangela kutifuja ipate tisiwe nawo mahala nkati ya inti ya Iziraeli. 
2SA.21.6	Ndimana, mwase atipe kati ya ujukulu wake wanu saba. Tisaka tiwolaye tiwolote mbere ya Mola Gibiyoni, kaya ya Saulu, nfalume atondoriwe na Mola.” Nfalume akijibu: “Omi nukupani.”
2SA.21.7	Fala nfalume Daudi akinnusuru Mefibosheti, mwana wa Yonatani, mwana wa Saulu, kwa sababu ya miyadi yakupatana yaturire na Yonatani mbere ya Mola. 
2SA.21.8	Nfalume akiwatwala wanu wawiri wa Saulu, wakwitiwa Armoni na Mefibosheti wana walume wa Rispa, mwana wa Aya. Kâwatwala novyo wanu watanu ujukulu wa Saulu, mama yawo akitiwa Meraba mwana wa Saulu, na wawa yawo akitiwa Adriyeli, mwana wa Barzilai wa kaya ya Mehola. 
2SA.21.9	Akiwapereka mmakono mwa waGibiyoni. Ewo wawolaya kumwango kure mbere ya Mola. Piya wo-saba ware wakifwa pamoja. Evi vikuna mwanzo wa mavuno a vyakurya.
2SA.21.10	Ikisa Rispa, mwana wa Aya, akitwala saku, akitandika pamawe pamwango pare. Iye akikala nopare kulawa mwanzo wa mavuno mpaka iwanyerera nvula. Aawasire wanyuni kukumbula maiti are nsana, wala wadudu usiku. 
2SA.21.11	Daudi, pambiriwe vyaatendire Rispa mwana wa Aya, muka wa panja wa Saulu vire, 
2SA.21.12	Daudi akilawa akuka kaya ya Jabeshi-Giliyadi, akitwala makongolo a Saulu na a mwanawe Yonatani. (Vikikuna javi: suku Mafilisteu yawamulaye Saulu Gilbowa, ewo watunduka maiti a Saulu na Yonatani paluwanja ra Beti-Shani fala wenye kaya ire wâlavya.) 
2SA.21.13	Basi Daudi akitwala makongolo a Saulu na a mwanawe Yonatani. Novyo, watumisi wa Daudi ware wakikusanya makongolo a wanu wâtundukiwe ware. 
2SA.21.14	Makongolo a Saulu na a mwanawe Yonatani wakizika nkaburi ra Kishi wawaye Saulu, kaya ulu ya Zela inti ya rikolo ra Benjami. Watenda piya vyawatumiwe na nfalume ire. Ikisa, Mwenyezimungu akijibu kulebela kawalebele inti ire.
2SA.21.15	Ikilawirira tena vita ya Mafilisteu na waIziraeli. Daudi pamoja na masurudadu wake watenda vita na Mafilisteu. Nkati ya vita ire, Daudi akisokera pakulu futi. 
2SA.21.16	Akifika munu mmoja, ujukulu wa ntimwi. Munu-yo akitiwa Ishi-Benobu, akíwa nawo nkuki moja ukiremera kilu natu na nusu, na akitumira upanga mupya. Iye akidaniza kuwa amulaya Daudi. 
2SA.21.17	Fala Abishayi mwana wa Zeruya akinkotola Daudi, akibiyana naye Nfilisteu ire, akimulaya. Ikisa, masurudadu wa Daudi wakimwambira ka kulapira, wakamba: “Usuke tena kuvita! Atisaka kutwakali kuzimisa mwenge wa waIziraeli!”
2SA.21.18	Bandi ya vire, ikilawirira tena vita ya waIziraeli na Mafilisteu kaya ya Gobu. MuIziraeli mmoja wakwitiwa Sebekayi wa kaya ya Husha akimulaya Nfilisteu wakwitiwa Safu. Nfilisteu-yo ákiwa ujukulu wa ntimwi. 
2SA.21.19	Ikisa, ikilawirira tena vita ya waIziraeli na Mafilisteu kaya ya Gobu. MuIziraeli mmoja wakwitiwa Elanani mwana wa Yairi wa Betlehemu, akimuulaya ntimwi mwengine Nfilisteu wakwitiwa Goliyati, wa kaya ya Gati. Muti wa nkuki wa ntimwi ire ukiwa kamba muti wa kuzingiriziwa nguwo! 
2SA.21.20	Na ikilawirira tena vita kaya ya Gati. Noko akiwapo munu nkulu pakulu, ujukulu wa ntimwi mmoja, akiwa nawo kila nkono vyala sita na kila muulu vyala sita, kusanganya piya vyala shirini na vine. 
2SA.21.21	Iye paawakejelire waIziraeli, Yonatani, mwana wa Shimeyi nyenyeye Daudi, akimulaya. 
2SA.21.22	Ewo wanu wane-wo wákiwa ujukulu wa mitimwi ya kaya ya Gati. Ewo wolaiwe na Daudi pamoja na masurudadu wake.
2SA.22.1	Eyi ndi nyimbo yembire Daudi ya kunsifu Mola paanusurike mmakono mwa Saulu na mwa maaduwi wake piya.
2SA.22.2	“Mola ndi mwamba wangu, jonga rangu, na Nvushi wangu.
2SA.22.3	Nlungu wangu ndi mwamba wanituwírira,
2SA.22.3	kinga rangu, nguvu zangu zakunivusha,
2SA.22.3	nnara nrefu wanituwírira.
2SA.22.3	Uwe Nvushi wangu, kuninusuru makunje.
2SA.22.4	Omi nilamusa shauti yangu ka Mola, ajuzire kutukuziwa,
2SA.22.4	na daima nankuvushiwa mmakono mwa maaduwi wangu.
2SA.22.5	Kamana maluwimbi a kifo anizunguriza,
2SA.22.5	tafauti nyingi zinifinika.
2SA.22.6	Mizizi ya Kuzimu inizongozera;
2SA.22.6	nambo ya kifo iwa karibu yangu.
2SA.22.7	Kati ya tabu zangu, nilamusa shauti yangu ka Mola,
2SA.22.7	nilalamika ka Nlungu wangu.
2SA.22.7	Kunyumba takatifu, kasikira shauti yangu;
2SA.22.7	mmasikiro mwake rifika lukuto rangu.
2SA.22.8	Ardhi itetema na itikinyika,
2SA.22.8	aluserusu za bingu zidenguma;
2SA.22.8	vitetema konta iye kakimiwa.
2SA.22.9	Kwa kukimiwa, rosi rilawa mmula, rikwera;
2SA.22.9	moto wa nkanywa mwake urya piya,
2SA.22.9	makala akukorera anlawa.
2SA.22.10	Iye kafungula bingu, kesuka;
2SA.22.10	mawingu akwinukala sini ya kumaulu kwake.
2SA.22.11	Kampanda laika-kerubim keruka,
2SA.22.11	kawoniwa mumbawa za mepo.
2SA.22.12	Kisi katenda kamba ema yakunzunguriza;
2SA.22.12	mawingu akwinukala akwijala maji.
2SA.22.13	Kwa nlangaza unzungurize,
2SA.22.13	akikorera makala a moto.
2SA.22.14	Mbinguni Mola adidima,
2SA.22.14	shauti ya Nlungu nkulu ikisikirika.
2SA.22.15	Kefya masonga, maaduwi katawanya;
2SA.22.15	kalavya kumensa kawashinda.
2SA.22.16	Mmaji muwoneka pansi,
2SA.22.16	aliserusu ya duniya ikolotiwa,
2SA.22.16	kwa kusutumu ka Mola,
2SA.22.16	na kupumuzika kukulu ka mmula mwake.
2SA.22.17	Binguni noko kolosa nkono kanikengera;
2SA.22.17	kanilavya mmaji mwakwica.
2SA.22.18	Kaninusuru aduwi wangu wanguvu,
2SA.22.18	ka ware wanina,
2SA.22.18	kamana uwezo wawo unipunda omi.
2SA.22.19	Ewo wanandibu suku yangu yakwanzirika,
2SA.22.19	fala Mola ndi awere wakunikola. 
2SA.22.20	Kanilongoza mahala pasalama,
2SA.22.20	kaninusuru konta kawa radi nami.
2SA.22.21	Mola kaniripa sawa-sawa na shariya yangu,
2SA.22.21	sawa-sawa na uswafi mmakono mwangu, kanituza.
2SA.22.22	Kamana nifulata njira za Mola,
2SA.22.22	sitendire ubaya, simwasire Nlungu wangu.
2SA.22.23	Ngano zake piya nitimiza,
2SA.22.23	sinamba kwasa shuruti zake.
2SA.22.24	Omi sina makosa mbere yake,
2SA.22.24	nirikengera nisiwe na makosa.
2SA.22.25	Na Mola kaniripa sawa-sawa na shariya yangu,
2SA.22.25	sawa-sawa na uswafi wangu kumaso kwake.
2SA.22.26	Ka mwenyé kwaminika, úmolotera waminifu,
2SA.22.26	ka mwenyé shariya, ukolota kuwa kwanawo shariya,
2SA.22.27	ka munu swafi, úmolotera uswafi,
2SA.22.27	fala ka mbaya úmolotera uwaduwi.
2SA.22.28	Uwavusha warinyenyekeya,
2SA.22.28	fala uwatunza waridãi uwesusa.
2SA.22.29	Uwe Mola ndi mwenge wangu!
2SA.22.29	Mola ndi umwaríka kisi cangu.
2SA.22.30	Kamana nikiwa nowe,
2SA.22.30	níwolaya masurudadu wengi kapamoja,
2SA.22.30	kwa kuntumaini Nlungu wangu, nítupa ukuta.
2SA.22.31	Nlungu, njira yake ikamilika!
2SA.22.31	Usemi wa Mola wakweli!
2SA.22.31	Iye ndi kinga kwa piya wantuwirira.
2SA.22.32	Kamana nlunguni tena sairi Mola?
2SA.22.32	Mwambani tena sairi Nlungu wetu?
2SA.22.33	Mwenyezimungu ndi ngome yangu ya nguvu,
2SA.22.33	áwesa njira yangu kuwa kamilifu.
2SA.22.34	Ánitenza kutuwa kamba mbawala,
2SA.22.34	ánolosa mahala murefu.
2SA.22.35	Átengeza makono angu kutenda vita,
2SA.22.35	ipate makono angu akunje upinde wa shaba.
2SA.22.36	Kunipa kinga ra kunivusha kwako,
2SA.22.36	kunijibu duwa zangu na kunirimbisa.
2SA.22.37	Nitanusire njira yangu,
2SA.22.37	maulu angu asitereneke.
2SA.22.38	Niwafulata maaduwi wangu, niwashinda,
2SA.22.38	siludire nyuma kábula ya kuwaribu.
2SA.22.39	Niwatafuna, niwavunja,
2SA.22.39	awakidirire kulamuka tena,
2SA.22.39	wagwirira mmaulu mwangu.
2SA.22.40	Kamana kunipa nguvu za kutenda vita.
2SA.22.40	Waninyanyamukira kuwefya sini yangu.
2SA.22.41	Kuwatuwisa maaduwi wangu wanitira;
2SA.22.41	wenye kunina, niwadangula.
2SA.22.42	Wanang'anizira fala aalawirire wakuwavusha;
2SA.22.42	wanlalamikira Mola, fala iye aawajibire.
2SA.22.43	Niwasaya kamba vunvu ra ardhi,
2SA.22.43	kamba utope wa munjira, niwanyanda, niwafumbula.
2SA.22.44	Kuninusuru kwandibiwa na wanu wangu;
2SA.22.44	kunakikisha kuwa kiswa ca mataifa,
2SA.22.44	wanu sawanijiwa wanihudumu.
2SA.22.45	Wamalamboni wanitula ubora wanitumika,
2SA.22.45	pawakisikira habari zangu, wanisikiriza.
2SA.22.46	Wamalamboni iwesa táma,
2SA.22.46	walawa mungome zawo wakitetema.
2SA.22.47	Mola ainshi! Utukuziwe mwamba wangu!
2SA.22.47	Atukuziwe Nlungu wangu, mwamba wa kuvuka kwangu!
2SA.22.48	Iye ndi Nlungu aniripirire,
2SA.22.48	kanisusira mataifa sini yangu,
2SA.22.49	kanivusha kati ya maaduwi wangu.
2SA.22.49	Kunilamusa julu ya wanilawirire,
2SA.22.49	kati ya wakakátima, kuninusuru.
2SA.22.50	Ndimana nukutukuza uwe Mola, kati ya mataifa,
2SA.22.50	nikwimba nyimbo zakusifu zina rako.
2SA.22.51	Mola akumpa ushindi nkulu nfalume wake,
2SA.22.51	ákolota pendo rakwaminika ka munu wantawaze,
2SA.22.51	ka Daudi pamoja na ujukulu wake kwa milele.”
2SA.23.1	Eya ndi masemo a mwinsho a Daudi.
2SA.23.1	Usemi wa Daudi, mwana wa Yese,
2SA.23.1	usemi wa munu aturiwe kuwa bora,
2SA.23.1	ire atawaziwe na Nlungu wa Yankubu,
2SA.23.1	mwenyé kupaza nyimbo ngema-ngema Iziraeli.
2SA.23.2	“Roho wa Mola asowera julu yangu omi,
2SA.23.2	usemi wake uwa nkanywa mwangu.
2SA.23.3	Nlungu wa Iziraeli kasowera,
2SA.23.3	Mwango wa Iziraeli kanambira:
2SA.23.3	Nfalume wakutawala wanu na shariya,
2SA.23.3	wakutawala kwa kumwinshimu Mwenyezimungu,
2SA.23.4	akuwa kamba nuru ya subuu kunja pakuca,
2SA.23.4	kamba juwa vyarilawa kukica sapana mawingu,
2SA.23.4	bandi ya nvula vyaitaya nguvu ardhi,
2SA.23.4	ikisipusa minyani.
2SA.23.5	Eyi ndi namuna Mwenyezimungu yaawajanliya jamaa zangu,
2SA.23.5	kamana katula nami miyadi kwa milele,
2SA.23.5	miyadi kamili ipate itumainiwe.
2SA.23.5	Daima ánivusha,
2SA.23.5	na ndi anitenza kupata piya vinajibu.
2SA.23.6	Fala sawanfulata Mwenyezimungu
2SA.23.6	wawa kamba miwa yakwefiwa kunundu,
2SA.23.6	aapo wa kutwakali kukola na makono.
2SA.23.7	Fala awalávya katumira katana,
2SA.23.7	na songa ra nkuki,
2SA.23.7	newo wakuja kociwa nfululu pamoto.”
2SA.23.8	Eya ndi mazina a masurudadu wanguvu wakintumikiranga Daudi: wakwanza, Yashobehamu wa Hakomi. Iye ákiwa nkulungwa wa kipinga cakwitiwa “Watatu”. Safari moja, iye katenda vita na nkuki wake, kawolaya maaduwi miya nane suku moja noyo.
2SA.23.9	Wapiri nkati ya kipinga ca “Watatu” ákiwa Eleazari, mwana wa Dodo mwana wa Mwahohi. Safari mmoja iye pamoja na Daudi watenda vita na Mafilisteu wajumane kutenda nawo vita. WaIziraeli wenziwawo piya wakitira. 
2SA.23.10	Eliyazari akilamuka, akiwolaya Mafilisteu mpaka ukinsokera nkono pakulu, anta upanga aakikidiri kunyanyula. Mola noyo suku-yo kampa ushindi pakulu. Masurudadu wengine waludi wanfulata kuwapokera-pokeranga tu basi vinu vya wafwi ware.
2SA.23.11	Watatu akiwa mwananlume wakwitiwa Shama, mwana wa Agehe wa Hahari. Suku moja, Mafilisteu wajumana Lehi karibu ya masamba a mbalawazi. WaIziraeli wawatira Mafilisteu, 
2SA.23.12	ila Shama basi ndi abakire wakukengera mmasamba mure. Shama akirimba mpaka akiwolaya Mafilisteu. Noyo suku-yo Mola kampa ushindi nkulu sana.
2SA.23.13	Suku moja wakati wa mavuno, wanawalume watatu
2SA.23.14	Nowo wakati-wo, Daudi ákiwa mahala pakukengeriwa. Nkonjo mmoja wa Mafilisteu ûtwala kaya ulu ya Betlehemu. 
2SA.23.15	Sambi, Daudi akisema kwa hamu yake, akamba: “Aaa, namuna vyanajibire munu mmojiwapo anipe maji a nrimbu uri karibu na nryango wa Betlehemu!” 
2SA.23.16	Noparepare, cire kipinga ca “Watatu” wakilawa, wakuka, wápita pamangisha a Mafilisteu pare mpaka panrimbu uri karibu na nryango wa Betlehemu, wakiteka maji are, wakiludi, wakimpa Daudi. Fala iye akikatala kunywa maji are, ila akitawanyira pansi mbere ya Mola, akamba: 
2SA.23.17	“Anta! Aifãi kunywa eya maji-ya! Ikuwa kamba kunywa damu ya ware watwakalire kupoteza mainsha awo waje wanipe.” Kwa javyo, Daudi aanywere are maji are. Evi piya-vi ndi vyawatendire wanalume “Watatu” ware.
2SA.23.18	Sambi, Abishayi nduye Yowabu wana wa Zeruhiya, iye ndi ákiwa nkulungwa wa kipinga ca “Talatini” ware. Suku moja, akitenda vita na nkuki wake, akiwolaya maaduwi miya natu suku noyo. Kwa kukunisha kitendo kamba eci, iye akipata kusifiwa kamba vyawakisifiwa “Watatu” ware. 
2SA.23.19	Abishayi ndi akisifiwa pakulu nkati ya kipinga ca “Talatini” ware, na akilawirira kuwa nkulungwa wa kipinga cire, fala aakitenda upande wa cire kipinga ca “Watatu” cire.
2SA.23.20	Surudadu mwengine árimbire moyo pakulu ákiwa Benaya, mwana wa Joda wa Kabiseli. Iye kakunísha vitendo vingi vikulu-vikulu. Suku moja, iye kawolaya masurudadu wakulu wawiri wa Mowabu. Suku nyengine, paitendire nambwe, kôka akimulaya simba mmoja mpondo. 
2SA.23.21	Suku nyengine, iye kâmulaya mMiswiri, mwananlume nrefu pakulu. Mmiswiri-yo kasukula nkuki mmakono, fala Benaya koka nawo ngombo, akitwala nkuki mmakono mwa mMiswiri ire, akimulaya na nkuki wake mwanyewe. 
2SA.23.22	Javyo vyaatendire Benaya mwana wa Joda, neye kasifiwa pakulu pamoja na walume watatu wa uwezo pakulu. 
2SA.23.23	Iye akisifiwa pakulu nkati ya “Talatini”, ingawa aakitenda upande wa kipinga ca “Watatu”. Na Daudi akintula kuwa nkulungwa wa masurudadu wake wakimwikariranga.
2SA.23.24	Ewa ndi wengine tena wâwere nkati ya kundi ra masurudadu “Talatini”: Azaheli nduye Yowabu; Elanani mwana wa Dodo kwawo Betlehemu; 
2SA.23.25	Shama na Elika kwawo Harodi; 
2SA.23.26	Helesi wa Palati; akiwa mwana wa Ikeshi wa Tekoya; 
2SA.23.27	Abizeli wa Anatoli; Mebunayi kwawo Husha; 
2SA.23.28	Salmoni kwawo Ahohi; Maharai kwawo Netofati; 
2SA.23.29	Helebo mwana wa Bana wa Netofati; Itai mwana wa Ribayi kwawo Gibeya wa rikolo ra Benjami; 
2SA.23.30	Benaya kwawo Piratoni; Hidaya wa myuto ya Gazi; 
2SA.23.31	Abialboni wa Arbati; Azmaveti wa Bahurimu; 
2SA.23.32	Elihaba wa Shalboni; wana wa Yasheni; Yonatani 
2SA.23.33	mwana wa Shama nHarari, Ahiyamu mwana wa Shara nHarari; 
2SA.23.34	Elifeleti mwana wa Ahasbayi wa Maka; Elihamu mwana wa Ahitofeli wa Gilo; 
2SA.23.35	Ezelawi wa Karimelu; Pari wa Arba; 
2SA.23.36	Igali mwana wa Natani wa Zoba; Bani wa Gadi; 
2SA.23.37	Zeleki wa Amoni; Naharayi wa Beroti, apingire sulaha za Yowabu, mwana wa Zeruhiya; 
2SA.23.38	Ira na Garebi wa Jatiri; 
2SA.23.39	pamoja na Uriya muHita. Kwa piya, wákiwa talatini na saba.
2SA.24.1	Mara nyengine tena, Mola akikimiwa na wanu wa Iziraeli, akinshonga Daudi kubishana nawo wanu ware, akimwambira Daudi javi: “Uka ukawawalange wanu wa Iziraeli na wa Yuda.” 
2SA.24.2	Basi Daudi akimwambira Yowabu, nkulungwa wa surudadu wake waakíwa naye, akamba: “Lawa, upite ukiwawalanga wanu wa piya marikolo a Iziraeli, mwanzo wa kaya ya Dani
2SA.24.3	Fala Yowabu akinjibu nfalume: “Mola Nlungu wako akwase uinshi mpaka waIziraeli wazidi kongezeka mara miya wapunde vyawari rero! Fala sababuni uwe nfalume kukwajibu kinu kamba-ci?” 
2SA.24.4	Fala usemi wa nfalume ukinshinda Yowabu na wakulungwa wa masurudadu. Ndimana Yowabu na wakulungwa wa masurudadu walawa mbere ya nfalume, wawalange wanu wa Iziraeli. 
2SA.24.5	Waloka Yordani na wakanza kaya ya Aroweri na kaya kati-kati ya munrati, wakuka mpaka Gadi, na mbere mpaka Yazeli. 
2SA.24.6	Ikisa wafika Giliyadi na Kadeshi inti ya waHiti, ikisa wakuka Dani. Pawalawire Dani, woka mpaka Sidoni, 
2SA.24.7	na wafika ngome ya Tiru, na makaya piya a waHivi na a waKanaa. Na walawa mpaka nlanga suheli Yuda, mwinsho wakuka ka Beresheba. 
2SA.24.8	Bandi ya kupita piya inti ire, ipitire myezi kenda na suku shirini, wakifika Yerusalemu. 
2SA.24.9	Yowabu akuka akimwambira nfalume isabu ya wanu ware: Iziraeli wákiwapo tayari wakutenda vita wanu alufu miya nane wakidíri kutumira mapanga, na wanawalume wa Yuda wákiwapo alufu miya ntanu.
2SA.24.10	Fala bandi ya kuwawalanga wanu, mmoyo mwa Daudi imwingira wasi-wasi. Na Daudi akimwambira Mola javi: “Yarabi Mola, vyanitendire, nikola dambi yakofya. Tafadali, swamii dambi ya ntumisi wako, kamana niténda kamba munu saana mana.” 
2SA.24.11	Subuu yake paalamukire Daudi, usowezi wa Mola ukinfika nabii Gadi, mmashauri wa Daudi, akimwambira javi: 
2SA.24.12	“Úka, ukamwambire Daudi, ‘Mola kamba javi: “ Nukumpa nafasi yakutondola hukumu mojawapo nkati ya vitendo vitatu. Tondola kimoja nomi nukutende noco.” ’ ” 
2SA.24.13	Basi, Gadi akuka ka Daudi, akimwambira, akamba: “Tondola causaka ndi cepi? Ipite njala myaka mitatu muinti mwako, au uwatire maaduwi wako myezi mitatu, au engire maradi suku natu muinti mwako? Waza sana-sana, ikisa unijibu, nikanjibu anipereke.” 
2SA.24.14	Daudi akinjibu Gadi javi: “Haa, niwona mashaka pakulu! Fadari tigwire mmakono mwa Mola, konta iye ndi mwenyé huruma pakulu. Fala avinajibu kugwa mmakono mwa wanadamu!”
2SA.24.15	Basi Mola akisusira maradi akofya Iziraeli mwanzo wa subuu ire mpaka wakati waâmbire iye. Na wanu wafwire kulawa Dani mpaka Beresheba wákiwa alufu sabini. 
2SA.24.16	Nzulairi, paawere tayari kuwapoteza wanu wa Yerusalemu, Mola kanuiya kumwasisa kuwahukumu tena, akimwambira Nzulairi akiwaduru wanu ware, akamba: “Basi, vitosha! Makono ako-yo lavya.” Kwa noure wakati ure, Nzulairi ákiwa karibu na rumburo rikifuriwanga vyakurya vya Arahuna muJebu. 
2SA.24.17	Daudi, paamonire Nzulairi akiwolaya wanu, akimwambira Mola: “Haa! Omi nikola dambi! Nitenda ubaya! Fala wanu-wa
2SA.24.18	Noire suku ire, Gadi akuka ka Daudi, akimwambira: “Kwera, uke rumburo rakufuriwa vyakurya vya Arahuna muJebu, ukajenge uralu wa kafara ka Mola.” 
2SA.24.19	Basi, Daudi akuka kamba vyaambiriwe na Gadi, kamba vyaantumire Mola. 
2SA.24.20	Arahuna, paamonire sini, kammona nfalume pamoja na masurudadu wake wakija kwake iye. Na Arahuna akuka, akisujudi mbere ya nfalume ire, 
2SA.24.21	ikisa Arahuna akindairi: “Nfalume mwenye wangu, kujira kinani-pa?” Daudi akinjibu: “Omi nija-pa kuuza eri luwanja-ri, nijenge uralu wa kafara ka Mola, ipate Mola apitise maradi-ya nkati ya wanu ware.” 
2SA.24.22	Basi Arahuna akimwambira Daudi javi: “Nfalume mwenye wangu, twalani mahala-pa, mutende kafara yamusaka yonse. Epa ziwapo ng'ombe-zi mutendere kafara zakociwa. Anta na miti yawafungiriwa ng'ombe-yi, na eyi miti ikifuririwa mbeyu-yi, twalani mutende uni. 
2SA.24.23	Umwe nfalume, piya-vi omi Arahuna nukupani nfalume.” Na Arahuna akimwambira nfalume: “Mola Nlungu wenu akupokerereni.” 
2SA.24.24	Fala nfalume ire akinjibu Arahuna: “Anta, nukuja kuuza kwa isabu. Silavya kafara ka Mola Nlungu wangu saniripire kinu.” Basi Daudi akiripa jarajara amusini za parata apate kuuza rumburo rakufuriwa vyakurya pamoja na ng'ombe zire. 
2SA.24.25	Na Daudi nokure akinjengera Mola uralu wa kafara, akilavya kafara zakociwa na swadaka za kupatikana salama. Basi, Mola akijibu duwa yake ire, na maradi are Iziraeli kure akipita.
PSA.1.1	Heri munu senendera ngano za wabaya,
PSA.1.1	semira njira ya wamádambi,
PSA.1.1	sekala pakiti ca wenye kufezeyi.
PSA.1.2	Fala áfurahira shariya za Mola,
PSA.1.2	akifikiri nsana kamba usiku.
PSA.1.3	Kawa kamba muti uvyariwe munrati,
PSA.1.3	úpa visumo mirongo yake,
PSA.1.3	somiliya masamba ake,
PSA.1.3	kila caténda ápata faida yake.
PSA.1.4	Mbaya sijavyo!
PSA.1.4	Kawa kamba membu zakuveveruka na mepo.
PSA.1.5	Ndimana mbaya akugwa suku ya kiyama,
PSA.1.5	aari nkati ya wenye shariya.
PSA.1.6	Konta Mola áwasunga wenye shariya,
PSA.1.6	fala ápoteza mainsha a wabaya.
PSA.2.1	Mataifa mbena ankubishana na Mola?
PSA.2.1	Wanu mbena wankupanga vinu savina kazi?
PSA.2.2	Mafalume wa mulumwengu wankuritengeza,
PSA.2.2	wenye mamulaka wankushauriyana
PSA.2.2	wabishane na Mola pamoja na wake Waantawaze
PSA.2.3	Wakwamba: “Tivunje alucema zawo!
PSA.2.3	Tefye kunundu mizizi yawo!”
PSA.2.4	Fala mwenyé kwikala mbinguni áwaseka,
PSA.2.4	Mola áwafezeyi.
PSA.2.5	Ikisa áwenyukira na kasirani,
PSA.2.5	áwopepesa kwa nyongo yake, akwamba:
PSA.2.6	“Nintawaza nfalume wangu julu ya Ziyoni,
PSA.2.6	mwango wangu takatifu.”
PSA.2.7	Nitangaza ámuri yaanambire Mola:
PSA.2.7	“Uwe ndi mwanangu;
PSA.2.7	mwanzo wa rero, omi ndi wawayo.
PSA.2.8	Nilebele tu, nomi nukuritisa mataifa,
PSA.2.8	duniya nzima nukupa mmakono mwako.
PSA.2.9	Úwabonda na ngombo ya cuma,
PSA.2.9	úwapanja-panjanga kamba viyungu vya utope!”
PSA.2.10	Sambi umwe mafalume, muwe wejiwifu;
PSA.2.10	mukumbusiwe, umwe, walongozi wa ardhi.
PSA.2.11	Ntumikeni Mola na wofi,
PSA.2.11	nfurahireni ka kurinyenyekeya.
PSA.2.12	Nsujudireni Mwanawe,
PSA.2.12	asije kukimiwa mukipata kwangamiya,
PSA.2.12	konta kasirani yake iwa karibu kufika.
PSA.2.12	Heri ka piya watuwirira kwake.
PSA.3.1	Yarabi Mola,
PSA.3.1	maaduwi wangu wawapo wengi,
PSA.3.1	wengi pakulu wanilumbata!
PSA.3.2	Wengi wanambira:
PSA.3.2	“Wala Mwenyezimungu aanvusha!” 
PSA.3.3	Fala uwe, Mola,
PSA.3.3	ndi kinga rangu
PSA.3.3	na utukufu wangu;
PSA.3.3	úlamusa kiswa cangu.
PSA.3.4	Ninlalamikira Mola na lukuto rangu,
PSA.3.4	pamwango wake takatifu kanijibu. 
PSA.3.5	Nilala nipata usingizi,
PSA.3.5	nilamuka konta Mola kanikengera.
PSA.3.6	Siwopa maaduwi alufu ka maalufu.
PSA.3.6	Ingawa wanizunguriza, fala siwopa.
PSA.3.7	Yarabi Mola, nangupire!
PSA.3.7	Nlungu wangu, nivushe!
PSA.3.7	Uwalumiza maaduwi mmadũ,
PSA.3.7	wabaya uwavunja meno.
PSA.3.8	Mola ndi mwenyé kuvusha.
PSA.3.8	Wanu wako wajanliiwe daima! 
PSA.4.1	Nlungu, mwenyé kunitendera shariya,
PSA.4.1	panukwita nitike!
PSA.4.1	Panishangire, kuninusuru;
PSA.4.1	nitendere huruma,
PSA.4.1	sikira duwa yangu.
PSA.4.2	Umwe, wanadamu, inshima yangu
PSA.4.2	mufezeyi mpaka rini?
PSA.4.2	Ukwajibuni usowezi saufãi mpaka rini?
PSA.4.2	Musakula vinu vya ulongo mpaka rini? 
PSA.4.3	Kumbukirani kuwa mwaminifu
PSA.4.3	Mola kantondola awe wake;
PSA.4.3	panitamuka kuntaja, Mola ásikira.
PSA.4.4	Mukikimiwa
PSA.4.4	pamuritandikira
PSA.4.4	sowerani kimoyomoyo,
PSA.4.4	na tengemanani. 
PSA.4.5	Lavyani kafara vyaalazimisha Mola,
PSA.4.5	Mola ndi wamujuzi kuntumaini.
PSA.4.6	Wengi wádairi: “Nani aja kutitenda meema?
PSA.4.6	Yarabi, Mola! Timwarikire na nuru ya uso wako.”
PSA.4.7	Kwijaza raha mmoyo mwangu,
PSA.4.7	raha ulu kuwapunda ware
PSA.4.7	wari na tirigu na vinyu tele‑tele.
PSA.4.8	Niritandikira salama, kulala kimbere,
PSA.4.8	kamana uwe tu basi, Mola,
PSA.4.8	ndi kinga ra mekazi angu.
PSA.5.1	Mola, sikira usowezi wangu,
PSA.5.1	kukuyéri kusisimira kwangu.
PSA.5.2	Sikira kiriro cangu,
PSA.5.2	Nlungu wangu, nfalume wangu,
PSA.5.2	kamana uwe ndi wanukulebela.
PSA.5.3	Mola, subuu usikira shauti yangu;
PSA.5.3	subuu namapema niripereka mbere yako
PSA.5.3	nirindira jibu rako.
PSA.5.4	Uwe auri Nlungu wakukwajibu ubishi;
PSA.5.4	ubaya awikala nawo.
PSA.5.5	Waridãi auwasa kwimira mbere yako;
PSA.5.5	uwena wabaya piya.
PSA.5.6	Úwaribu wasowéra ulongo.
PSA.5.6	Wauláya na watésa Mola wákukima.
PSA.5.7	Fala omi, julu ya pendo rako rikulu,
PSA.5.7	nukwingira nnyumba mwako;
PSA.5.7	nukwinama mahala mwako takatifu,
PSA.5.7	konta núkwinshimu.
PSA.5.8	Mola, nilongoze vyaisaka shariya yako,
PSA.5.8	kwa sababu ya maaduwi wangu;
PSA.5.8	andaza njira yako mbere yangu.
PSA.5.9	Nkanywa mwa maaduwi wangu,
PSA.5.9	aupo usowezi wakwaminika.
PSA.5.9	Wajibu wawo kuwafuja wanu tu basi;
PSA.5.9	mikolomiko yawo iwatenza wanu kifo;
PSA.5.9	malulimi awo akuripendesa.
PSA.5.10	Kwa kuwa ndi wenye ukosa,
PSA.5.10	Mwenyezimungu, wahukumu!
PSA.5.10	Watenze warifuje mmipango yawo ya ubaya;
PSA.5.10	kwa madambi awo mengi, watuwise,
PSA.5.10	kamana ewo wabishana nawe.
PSA.5.11	Fala wakutuwírira uwe, wakuwa radi;
PSA.5.11	daima wakwimba wakifurahi,
PSA.5.11	kwa kuwa uwe úwakengera!
PSA.5.11	Wapénda zina rako, waridãi kwako,
PSA.5.12	kamana uwe, Mola, únjanliya kamilifu;
PSA.5.12	fadili yako íwakengera kamba kinga.
PSA.6.1	Yarabi Mola, usinilaumu
PSA.6.1	wakati waukimiwa;
PSA.6.1	anta pauwa na nyongo,
PSA.6.1	usinihukumu.
PSA.6.2	Mola, nitendere huruma,
PSA.6.2	konta niwa mwepepe!
PSA.6.2	Niponese, Mola,
PSA.6.2	kamana sina nguvu.
PSA.6.3	Roho yangu ikafilika,
PSA.6.3	Mola, ukuja kuniponesa rini?
PSA.6.4	Nisikirize, Mola:
PSA.6.4	ninusuru moyo wangu.
PSA.6.4	Nivushe
PSA.6.4	kwa sababu ya pendo rako rakwaminika.
PSA.6.5	Kamana afwire, aakukumbukira tena.
PSA.6.5	Kati ya wafwi, nani akutukuza?
PSA.6.6	Nisokera kwa kusisimira pakulu.
PSA.6.6	Kila usiku pakinanda patenda tanda;
PSA.6.6	masozi álovya nsawo wangu.
PSA.6.7	Kwa uzuni nkulu, anisosonya maso angu;
PSA.6.7	avimba kwa sababu ya piya maaduwi wangu.
PSA.6.8	Nitanukeni, piya-mwe muténda ubaya,
PSA.6.8	konta Mola kasikira kiriro cangu.
PSA.6.9	Mola kasikira duwa yangu;
PSA.6.9	Mola ájibu kulebela kwangu.
PSA.6.10	Piya maaduwi wangu
PSA.6.10	wáwona haya, wátetema pakulu.
PSA.6.10	Waludi gafula nyuma yangu,
PSA.6.10	kwa mpunde nowo wawone haya.
PSA.7.1	Yarabi Mola, Nlungu wangu,
PSA.7.1	nukutuwírira.
PSA.7.1	Ka piya ware wanilúmbata,
PSA.7.1	nivushe, ninusuru,
PSA.7.2	ipate wasinipanyangure,
PSA.7.2	wasinivunje kamba masimba,
PSA.7.2	omi bila kurinusuru.
PSA.7.3	Mola, Nlungu wangu,
PSA.7.3	nitenda kinu cakukosa?
PSA.7.3	Mmakono mwangu uwapo ubaya?
PSA.7.4	Niriripira ubaya ka rafiki yangu?
PSA.7.4	Nimwasa kasidi aduwi wangu?
PSA.7.5	Ikiwa kweli nitenda javyo,
PSA.7.5	mwase aduwi anilumbate;
PSA.7.5	anikore aniluwatire pansi,
PSA.7.5	kuridãi kwangu efye pavunvu! 
PSA.7.6	Lamuka Mola, na nyongo yako!
PSA.7.6	Ware wanitabísha, mariza ukakatima wawo;
PSA.7.6	Nlungu wangu, inuka! Wamuru shariya.
PSA.7.7	Mataifa akuzungurize;
PSA.7.7	ikala kiti cako mbinguni uwataware.
PSA.7.8	Mola ndi alamúla mataifa.
PSA.7.8	Mola, nilamure shariya yangu;
PSA.7.8	sawa‑sawa na kutowa kukosa kwangu.
PSA.7.9	Mariza ugumu wa wanu wabaya,
PSA.7.9	wakikishe wenye shariya.
PSA.7.9	Uwe upima ankili na roho,
PSA.7.9	uwe kuwa Nlungu wa shariya piya.
PSA.7.10	Kinga rangu ndi Mwenyezimungu,
PSA.7.10	áwavusha wenye moyo wakoloka.
PSA.7.11	Mwenyezimungu ndi nlamuri wa shariya,
PSA.7.11	suku daima akolota kukimiwa,
PSA.7.11	kwa sababu ya ubaya.
PSA.7.12	Munu satubiya, Mola ánnorera upanga,
PSA.7.12	akwinika upinde, tayari kunsoma.
PSA.7.13	Katengeza mbere yake sulaha zakuulaya,
PSA.7.13	masonga akwiruka, vyaumensa moto.
PSA.7.14	Onani, mbaya kemita ubaya;
PSA.7.14	akwimita ubishi, ápongola ulongo.
PSA.7.15	Kasimba pondo, kecisa,
PSA.7.15	kawenikira wenziwe;
PSA.7.15	Fala mwinsho
PSA.7.15	iye ndi agwiríra nomo.
PSA.7.16	Ubaya wake unludira mwanyewe;
PSA.7.16	ukali wake úgwirira pakiswa pake pawenye.
PSA.7.17	Ninshukuru Mola, iye mwenyé shariya;
PSA.7.17	Nikwimba na nísifu zina rake.
PSA.7.17	Iye Mola ndi Nkulu pakulu.
PSA.8.1	Yarabi Mola, Mwenye wetu,
PSA.8.1	zina rako rítajabisa ulumwengu nzima!
PSA.8.1	Utukufu wako úfika mpaka binguni na upunda.
PSA.8.2	Julu ya kanywa za wasimana na watoto,
PSA.8.2	kulamusa mahala panguvu mbere ya maaduwi wako,
PSA.8.2	wanyamaze piya wabishana nawe.
PSA.8.3	Nikinang'aníza bingu zako,
PSA.8.3	kazi ya vyala vyako,
PSA.8.3	mwezi na nondwa,
PSA.8.3	vyauturire mahala mwawo,
PSA.8.4	niridairi: “Binadamu ákuyeri kakinani?
PSA.8.4	Mwanadamu nani wakummwaza uwe?”
PSA.8.5	Kuntula utoto aba koliko vyumbe vya mbinguni,
PSA.8.5	kunkonga lemba ra utukufu na swifa.
PSA.8.6	Kumpa uwezo kumiliki
PSA.8.6	vyaumbire na makono ako,
PSA.8.6	kutula piya sini ya kumaulu kwake:
PSA.8.7	makondoo na ng'ombe,
PSA.8.7	na wadudu wa nundu,
PSA.8.8	na nyuni zakwiruka,
PSA.8.8	na inswi za mbahari,
PSA.8.8	na piya vyenenda mmaji a munyu.
PSA.8.9	Yarabi Mola, Mwenye wetu,
PSA.8.9	zina rako ritajabisa ulumwengu nzima!
PSA.9.1	Ninshukuru Mola na moyo wangu piya,
PSA.9.1	nikwereza matajabisa ako piya.
PSA.9.2	Kwa sababu zako uwe, nukufurahira radi nyingi,
PSA.9.2	nukwimba swifa pakulu kwa kutukuza zina rako,
PSA.9.2	uwe Mola, Nkulu pakulu.
PSA.9.3	Maaduwi wangu pawaludira nyuma,
PSA.9.3	wakwakula mbere yako.
PSA.9.3	Kwa sababu ya uwe,
PSA.9.3	wakwaribiwa nfululu.
PSA.9.4	Kamana kunilamula na kolota
PSA.9.4	kuwa sina makosa.
PSA.9.4	Ukwikala pakiti,
PSA.9.4	na úlamula kwa shariya.
PSA.9.5	Kuwalamula makafiri,
PSA.9.5	na wabaya kuwaribu.
PSA.9.5	Mazina awo piya kufuta,
PSA.9.5	milele ka milele.
PSA.9.6	Maaduwi wetu, ewo wakwama,
PSA.9.6	kamba kiruwi ca milele.
PSA.9.6	Kudangula makaya awo;
PSA.9.6	aapo awakumbukira.
PSA.9.7	Fala Mola akwikala, ataware kwa milele;
PSA.9.7	katula kiti cake alamure na shariya.
PSA.9.8	Áwalamula wanu piya sawa‑sawa na shariya;
PSA.9.8	átawala mataifa bila kuntondola munu.
PSA.9.9	Mola ndi ngome ka wenye kutabishiwa,
PSA.9.9	mahala pakurimba wakati wa tafauti.
PSA.9.10	Wakwijiwa mmyoyo yawo
PSA.9.10	wákutumaini, uwe, Mola.
PSA.9.10	Kamana wenye kukusakula
PSA.9.10	aushubutu kuwatipuka.
PSA.9.11	Imbani, munsifu Mola
PSA.9.11	ari kutawala Ziyoni
PSA.9.11	mutangaze mmataifa
PSA.9.11	kazi zake zaatendire!
PSA.9.12	Áwahukumu visomi,
PSA.9.12	áwasunga wari na tabu;
PSA.9.12	Aatikina kurira kwawo
PSA.9.12	ware wari kutabishiwa.
PSA.9.13	Yarabi Mola, nolotere rehema!
PSA.9.13	Wona namuna vyanitabishiwa
PSA.9.13	mmakono mwa wenye kunina.
PSA.9.13	Uwe únivusha pamiryango ya kifo,
PSA.9.14	nereze piya swifa zako
PSA.9.14	mbere ya wanu wako
PSA.9.14	pamiryango ya Ziyoni;
PSA.9.14	ndimana nivuza
PSA.9.14	kwa kuwa kunivusha.
PSA.9.15	Makafiri wágwirira mpondo rawasimbire.
PSA.9.15	Kiruzi cawenike wakoreka maulu awo.
PSA.9.16	Mola kolota caari iye!
PSA.9.16	Áwalamula nowo wanu‑wo.
PSA.9.16	Wabaya wakoreka
PSA.9.16	na vyawajengire wanyewe!
PSA.9.17	Waludíra Kuzimu ndi wabaya,
PSA.9.17	mataifa piya ánkatala Mwenyezimungu.
PSA.9.18	Fala wakosofu, iye aawariwala daima,
PSA.9.18	tamaa ya masikini ayasika mpaka milele.
PSA.9.19	Lamuka Mwenye!
PSA.9.19	Usimwase kushinda binadamu!
PSA.9.19	Mbere yako walamuriwe makafiri!
PSA.9.20	Yarabi Mola, wataye wofi;
PSA.9.20	uwejiwise kuwa ewo wanadamu tu basi. 
PSA.10.1	Mola, sababuni kuwa baidi nofwe?
PSA.10.1	Sababuni kurifisa wakati wa tabu?
PSA.10.2	Wabaya wáridãi na wáwalumbata masikini,
PSA.10.2	Wawasa kukoriwa mmipango yawasikizane!
PSA.10.3	Kamana wabaya waridãi kuwa cawasáka ndi kikulu;
PSA.10.3	na ware wásakula faida ka wenziwawo,
PSA.10.3	ewo wákufuru ka Mola, wankunkatala iye.
PSA.10.4	Kwa kuridãi kwawo, wabaya awayeriwa naye;
PSA.10.4	wáwaza na wátenda kamba saapo Mwenyezimungu.
PSA.10.5	Cawasákula, daima wápata.
PSA.10.5	Kulamula kwako kufisiwa julu,
PSA.10.5	wáwatula maaduwi kamba sawari kinu.
PSA.10.6	Áwaza mmoyo mwake: “Tangu sinatereneka!
PSA.10.6	Kwa enzi piya, sinasingana mashaka.”
PSA.10.7	Kanywa yake ijala lana, ulongo na kutisha;
PSA.10.7	sini ya lulimi uwapo umani na ubaya.
PSA.10.8	Árifisa, árinika, áwolaya sawana makosa;
PSA.10.8	Áwanang'aniza kamba manasonde
PSA.10.8	ware sawana munu wakuwavya.
PSA.10.9	Árifisa, árinika kamba simba pafukutu pake;
PSA.10.9	árinika ipate awakore masikini,
PSA.10.9	áwakola, áwavuta wengire nnyavu zake.
PSA.10.10	Ware sawavíwa, ewo wányandiwa,
PSA.10.10	ewo wakugwa pansi kwa sababu ya uwezo wake.
PSA.10.11	Mbaya áwaza javi: “Mwenyezimungu avimmweri;
PSA.10.11	kafisa uso wake, evi aashubutu kuwona.”
PSA.10.12	Lamuka, Mwenye!
PSA.10.12	Nyanyula nkono wako.
PSA.10.12	Yarabi Mwenyezimungu,
PSA.10.12	usiwariware watabishiwa.
PSA.10.13	Sababuni mbaya kuntukana Mwenyezimungu?
PSA.10.13	Sababuni kwamba mmoyo mwake:
PSA.10.13	“Mwenyezimungu ooka kunihukumu”?
PSA.10.14	Fala ndi kweli kuwa úwona,
PSA.10.14	úwasikiriza wari na tafauti,
PSA.10.14	wákuyeri watabika;
PSA.10.14	uwéna maaduwi wawo.
PSA.10.14	Sawana kinga wáripereka kwako;
PSA.10.14	sawana wakuwavya, uwe ndi kinga rawo.
PSA.10.15	Dangula uwezo wa mbaya na mmadambi;
PSA.10.15	waripirire mpaka pawatowa kuripa tena.
PSA.10.16	Mola ndi nfalume daima kwa milele;
PSA.10.16	makafiri wapoteye muinti yake.
PSA.10.17	Yarabi Mola, uwe úsikira
PSA.10.17	kulalamika ka wenye kutabishiwa.
PSA.10.17	Úwarimbisa myoyo yawo;
PSA.10.17	úkwinama kusikiriza uto wawo.
PSA.10.18	Úwapa shariya wenye kudhulumiwa,
PSA.10.18	na ware sawana wakuwakengera;
PSA.10.18	ipate binadamu,
PSA.10.18	utope tu basi,
PSA.10.18	asizidi kopepesa.
PSA.11.1	Nitirira ka Mola.
PSA.11.1	Sababuni kunambira:
PSA.11.1	“Tirira kumwango kamba nyuni.
PSA.11.2	Ona, wabaya wátengeza upinde,
PSA.11.2	wenika masonga mmizizi,
PSA.11.2	wawasome kisiiri-siiri
PSA.11.2	wenye koloka.
PSA.11.3	Pawafuja tabiya ngema za wanu,
PSA.11.3	wenye shariya wátenda kinani?”
PSA.11.4	Mola kawa Nnyumba mwake Takatifu;
PSA.11.4	Mola kankutawala pakiti cake mbinguni.
PSA.11.4	Áwanang'aniza sana-sana wanu piya;
PSA.11.4	áwatunza na maso ake.
PSA.11.5	Mola áwatunza wenye shariya;
PSA.11.5	fala awena wanu wabaya,
PSA.11.5	wakuwajibu kukola makunje.
PSA.11.6	Iye wabaya áwaperekera nvula
PSA.11.6	ya makala amoto pamoja na unga,
PSA.11.6	na mepo ya ntukuta pakulu;
PSA.11.6	javyo wabaya wapate viwajúzi.
PSA.11.7	Kamana Mola ndi mwenyé shariya,
PSA.11.7	ápenda vitendo vya shariya.
PSA.11.7	Wenye koloka wakuka kumaso kwake.
PSA.12.1	Tivushe Mola!
PSA.12.1	Wakutwii wapoteya.
PSA.12.1	Kati ya wanadamu,
PSA.12.1	waminifu awapo tena.
PSA.12.2	Aipo kweli munu na mwenziwe,
PSA.12.2	usowezi piya wa ulongo.
PSA.12.2	Wásowera na malulimi mawiri,
PSA.12.2	vílawa nroho mbiri.
PSA.12.3	Mola asinje malulimi mawiri,
PSA.12.3	afunge kanywa zakuridãi,
PSA.12.4	ware wamba: “Tíshinda na malulimi etu;
PSA.12.4	kanywa zetu zítisikiriza,
PSA.12.4	aapo akidíri kutilongoza!”
PSA.12.5	“Kwa sababu ya kunyang'anyiwa masikini,
PSA.12.5	na kumira ka ire saana wakumwavya,
PSA.12.5	nílamuka sambi‑pa” amba ndi Mola.
PSA.12.5	“Níntula mahala pakunkengera kamba vyaasáka.”
PSA.12.6	Usowezi wa Mola swafi,
PSA.12.6	uwa kamba parata yakusujiwa nforunu ya utope,
PSA.12.6	yakuswafiwa mara saba.
PSA.12.7	Mola, ukuja kuwakengera,
PSA.12.7	ukuja kutisunga milele,
PSA.12.7	nkati ya ewa wanu‑wa.
PSA.12.8	Kila mahala wabaya wáluwa,
PSA.12.8	ubaya wankuzidisiwa na wanadamu.
PSA.13.1	Yarabi Mola, úniriwala mpaka rini?
PSA.13.1	Únitula minyongo mpaka rini?
PSA.13.2	Niwe na malwazo a nroho kwa milele?
PSA.13.2	Niuzunike mmoyo kutwa nzima?
PSA.13.2	Maaduwi wánishinda mpaka rini?
PSA.13.3	Yarabi Mola, Nlungu wangu!
PSA.13.3	Nisikirize, unijibu!
PSA.13.3	Nipe makongolo,
PSA.13.3	nisije kusuluka, kulala kimbere.
PSA.13.4	Usimwase aduwi kwamba: “Ninshinda!”,
PSA.13.4	wabishana nami wasifurahi kwa kuwa nikafilika!
PSA.13.5	Fala nitumaini pendo rako rakwaminika;
PSA.13.5	moyo wangu úsherekera kunivusha kwako.
PSA.13.6	Nukwimba kunsifu Mola
PSA.13.6	konta kanolotera wema wake!
PSA.14.1	Wajinga wakwamba kimoyomoyo:
PSA.14.1	“Mwenyezimungu aapo.”
PSA.14.1	Wanu piya wadangányika,
PSA.14.1	wankutenda unyamangalo,
PSA.14.1	aapo aténda meema.
PSA.14.2	Mola mbinguni áwanang'aniza wanadamu,
PSA.14.2	awone kuwa kawapo wakwereriwa,
PSA.14.2	kuwa kawapo wakunsakula Mwenyezimungu.
PSA.14.3	Fala wanu piya wasa njira,
PSA.14.3	wadanganyika kaupamoja!
PSA.14.3	Aapo aténda meema, anta munu mmoja.
PSA.14.4	Waténda ubaya‑wa awejiwa, sababuni?
PSA.14.4	Wawatafuna wenzangu kamba mikate,
PSA.14.4	wala Mola awanjali.
PSA.14.5	Epo, wápatiwa na wofi nkulu,
PSA.14.5	konta Mwenyezimungu kawa na wenye shariya.
PSA.14.6	Wabaya wáfuja mipango ya wamasikini,
PSA.14.6	fala wamasikini, fukutu rawo ndi Mola.
PSA.14.7	Mwango wa Ziyoni uje uhuru wa Iziraeli!
PSA.14.7	Mola pawesusira baraka wanu wake,
PSA.14.7	wanu wa Yankubu wawe radi,
PSA.14.7	WaIziraeli wafurahi!
PSA.15.1	Yarabi Mola, ekála muema yako nani?
PSA.15.1	Aínshi pamwango takatifu nani?
PSA.15.2	Ndi munu wakwenenda saana lawama,
PSA.15.2	aténda vinu vya shariya,
PSA.15.2	asowéra kweli na moyo wake,
PSA.15.3	saateta na kanywa yake,
PSA.15.3	saantenda ubaya munu mmojawapo,
PSA.15.3	saampuzula mwenziwe,
PSA.15.4	awakéshefu manafiki
PSA.15.4	ila áwenshimu wamópa Mola,
PSA.15.4	átimiza kauli yake anta pengira hasara,
PSA.15.5	saakopesha nzuruku kwa kuripiwa faida,
PSA.15.5	na saapokerera karuze kundulumu saakosire.
PSA.15.5	Mwenye kutenda javyo onse, aawa na wasi-wasi!
PSA.16.1	Yarabi Nlungu, nisunge;
PSA.16.1	uwe ndi fukutu rangu.
PSA.16.2	Nimwambira Mola:
PSA.16.2	“Uwe ndi Mwenye wangu,
PSA.16.2	sina cema tena, sairi uwe tu basi.”
PSA.16.3	Watakatifu mulumwengu‑mu,
PSA.16.3	ewo ndi bora pakulu,
PSA.16.3	nowo‑wo ndi wanifurahisha.
PSA.16.4	Ware watiríra ka milungu myengine,
PSA.16.4	uzuni wawo ukongezeka.
PSA.16.4	Siwatendera kafara zawo za damu,
PSA.16.4	wala sitambula mazina awo.
PSA.16.5	Mola ndi fungu ranitondore,
PSA.16.5	ánipa luziki rangu.
PSA.16.5	Yarabi Mola, niwa mmakono mwako,
PSA.16.6	fungu ranipewe rema;
PSA.16.6	ndi kweli nanawo irati ngema.
PSA.16.7	Nínsifu Mola mwenyé kunishauri,
PSA.16.7	anta usiku fahamu zangu ánishauri.
PSA.16.8	Daima nimmwaza Mola nikimmona mbere yangu;
PSA.16.8	kawa upande wangu, ndimana sitikinyika.
PSA.16.9	Kwa javyo, moyo wangu uwa radi,
PSA.16.9	roho yangu ífunguka,
PSA.16.9	na mwiri wangu úpumuzika sana.
PSA.16.10	Kamana roho yangu awefya Kuzimu,
PSA.16.10	aumwasa Ntakatifu wako kuvunda nkaburi.
PSA.16.11	Únolotera njira ya mainsha;
PSA.16.11	paniwa nowe ínijala radi pakulu,
PSA.16.11	mmakono mwako awapo mavuzo milele.
PSA.17.1	Mola, sikira kulebela ka shariya,
PSA.17.1	manyira shauti yangu.
PSA.17.1	Sikiriza canukulebela
PSA.17.1	cilawa nkanywa saitenvya.
PSA.17.2	Kulamuriwa kwangu kulawe kwako;
PSA.17.2	awone maso ako kitendo ca shariya.
PSA.17.3	Kuyerera moyo wangu, kuniwona usiku,
PSA.17.3	kunipima, auniwonerere kinu;
PSA.17.3	pakanywa pangu ninuwiya nisibonye.
PSA.17.4	Kamba vyazilazimisha shuruti zako,
PSA.17.4	nirisapusa njira za makunje,
PSA.17.4	sitenda vibaya kamba wengine.
PSA.17.5	Nyonga zangu zifulata njira yako,
PSA.17.5	maulu angu asitereneke.
PSA.17.6	Yarabi Mwenyezimungu,
PSA.17.6	núkulalamikira kamana únijibu;
PSA.17.6	ninamisire masikiro ako,
PSA.17.6	sikiriza usowezi wangu.
PSA.17.7	Olota kwa ajabu pendo ra kauli yako;
PSA.17.7	uwe, kwa nkono nriro wako,
PSA.17.7	úwavusha wasakúla kinga kwako,
PSA.17.7	nkati ya ware wabishána nawo.
PSA.17.8	Nikengere kamba kirungu-rungu,
PSA.17.8	nifise munviri wa mbawa zako,
PSA.17.9	wabaya wankunandibu,
PSA.17.9	maaduwi wankunizunguriza,
PSA.17.9	wásaka kuniwira.
PSA.17.10	Ewo wáfunga myoyo,
PSA.17.10	na kanywa wásowera kwa kuridãi.
PSA.17.11	Wánifulata mwanipita,
PSA.17.11	wárinda nafasi yakunipereka kukaburi.
PSA.17.12	Aduwi kawa kamba simba wakuritenga kupanyangula,
PSA.17.12	kamba mwana wa simba wakurinika kuduru.
PSA.17.13	Yarabi Mola, lamuka!
PSA.17.13	Umane nawo! Ungwise!
PSA.17.13	Ninusuru na upanga wako,
PSA.17.13	mmakono mwa sawana shariya;
PSA.17.14	ninusuru, uwe, Mola,
PSA.17.14	julu ya nkono wako,
PSA.17.14	kati ya wanu wa mulumwengu‑mu,
PSA.17.14	maripo awo awa noya mainsha‑ya.
PSA.17.14	Wejaze matumbo awo na hukumu iwajuzire,
PSA.17.14	wana wawo wekute, na ujukulu wawo novyo.
PSA.17.15	Upande wangu,
PSA.17.15	niwona uso wako
PSA.17.15	kwa pendo ra kauli yako;
PSA.17.15	nikilamuka, nikute
PSA.17.15	nikiwona namuna yako.
PSA.18.1	Nukupenda, uwe Mola, nguvu zangu!
PSA.18.2	Mola ndi mwamba wangu, jonga rangu,
PSA.18.2	na Nvushi wangu.
PSA.18.2	Nlungu wangu ndi mwamba wanituwírira,
PSA.18.2	kinga rangu, nguvu zangu wakunivusha, nnara nrefu.
PSA.18.3	Nilamusa shauti yangu ka Mola, ajuzire kutukuziwa,
PSA.18.3	na nívushiwa mmakono mwa maaduwi wangu.
PSA.18.4	Mizizi ya kifo inizongozera,
PSA.18.4	tafauti nyingi zinifinika.
PSA.18.5	Mizizi ya Kuzimu inizongozera;
PSA.18.5	nambo ya kifo iwa karibu.
PSA.18.6	Kati ya tabu zangu, nilamusa shauti yangu ka Mola,
PSA.18.6	nukuwa anisaidiye, iye Nlungu wangu.
PSA.18.6	Kunyumba takatifu, kasikira shauti yangu;
PSA.18.6	mmasikiro mwake rifika lukuto rangu.
PSA.18.7	Ardhi itetema na itikinyika,
PSA.18.7	aluserusu za myango zidenguma;
PSA.18.7	vitetema konta iye kakimiwa.
PSA.18.8	Kwa kukimiwa, rosi rilawa mmula, rikwera;
PSA.18.8	moto wa nkanywa mwake urya piya,
PSA.18.8	makala akukorera anlawa.
PSA.18.9	Iye kafungula bingu, kesuka;
PSA.18.9	mawingu akwinukala sini ya maulu ake.
PSA.18.10	Kampanda laika-kerubim keruka,
PSA.18.10	kafika upesi mumbawa za mepo.
PSA.18.11	Kisi katenda mahala pakurifisa,
PSA.18.11	kamba ema yakunzunguriza;
PSA.18.11	mawingu akwinukala, ejala mmaji.
PSA.18.12	Kwa nlangaza uri mbere yake
PSA.18.12	mawingu akwinukala apita,
PSA.18.12	akinyesa nvula ya mawe, na makala a moto.
PSA.18.13	Mbinguni Mola adidima
PSA.18.13	shauti ya Nlungu nkulu ikisikirika,
PSA.18.13	kwa nvula ya mawe na makala a moto.
PSA.18.14	Kefya masonga ake, maaduwi kawawanya,
PSA.18.14	kapitisa kumensa, kawashinda.
PSA.18.15	Mmaji muwoneka pansi,
PSA.18.15	aliserusu ya duniya ikolotiwa,
PSA.18.15	kwa kusutumu kwako, Mola,
PSA.18.15	na kupumuzika kukulu ka mmula mwako.
PSA.18.16	Binguni noko kolosa nkono kanikengera;
PSA.18.16	kanilavya mmaji mwakwica.
PSA.18.17	Kaninusuru aduwi wangu wanguvu,
PSA.18.17	ka ware wanina,
PSA.18.17	kamana uwezo wawo unipunda omi.
PSA.18.18	Ewo wanandibu suku yangu yakwanzirika,
PSA.18.18	fala Mola ndi awere wakunikola.
PSA.18.19	Kanilongoza mahala pasalama,
PSA.18.19	kaninusuru konta kawa radi nami.
PSA.18.20	Mola kaniripa sawa‑sawa na shariya yangu,
PSA.18.20	sawa‑sawa na uswafi mmakono mwangu kanituza.
PSA.18.21	Kamana nifulata njira za Mola,
PSA.18.21	sitendire ubaya, simwasire Nlungu wangu.
PSA.18.22	Ngano zake piya zinilongoza;
PSA.18.22	sinamba kwasa shuruti zake.
PSA.18.23	Nikuwanga kamilifu mbere yake,
PSA.18.23	nirikengera nisitende ubaya.
PSA.18.24	Ndimana, Mola kaniripa sawa‑sawa na shariya yangu,
PSA.18.24	sawa‑sawa na uswafi ya makono angu kumaso kwake.
PSA.18.25	Ka mwenyé huruma, úmolotera huruma,
PSA.18.25	ka munu wakutumainiwa, úkolota kutumaini,
PSA.18.26	ka munu swafi, úmolotera uswafi,
PSA.18.26	fala ka mbaya úmolotera uwaduwi.
PSA.18.27	Kamana uwavusha wanu wakurinyenyekeya,
PSA.18.27	fala wenye kuridãi uwesusa.
PSA.18.28	Uwe Mola, úlangaza mwenge wangu;
PSA.18.28	Nlungu wangu umwaríka kisi cangu.
PSA.18.29	Kamana nikiwa nowe, níwolaya masurudadu wengi;
PSA.18.29	kwa kuntumaini Nlungu wangu, nítupa ukuta.
PSA.18.30	Nlungu, njira yake ikamilika!
PSA.18.30	Usemi wa Mola wakweli.
PSA.18.30	Iye ndi kinga kwa piya wantuwirira.
PSA.18.31	Kamana nlunguni tena sairi Mola?
PSA.18.31	Mwambani tena sairi Nlungu wetu?
PSA.18.32	Mwenyezimungu ndi anitáya nguvu,
PSA.18.32	awésa njira yangu kuwa kamilifu.
PSA.18.33	Ánitenza kutuwa kamba mbawala,
PSA.18.33	ánolosa mahala murefu.
PSA.18.34	Átengeza makono angu kutenda vita,
PSA.18.34	ipate makono angu akunje upinde wa shaba.
PSA.18.35	Kunipa kinga ra kuvusha kwako;
PSA.18.35	nkono-nriro wako unilámusa;
PSA.18.35	kunisukira unisingane, unikurise.
PSA.18.36	Nitanusire njira yangu,
PSA.18.36	maulu angu nisitereneke.
PSA.18.37	Niwafulata maaduwi wangu, niwashinda;
PSA.18.37	siludire nyuma kábula ya kuwaribu.
PSA.18.38	Niwavunja-vunjanga, awakidirire kulamuka tena;
PSA.18.38	wagwirira mmaulu mwangu.
PSA.18.39	Kamana kunipa nguvu za kutenda vita;
PSA.18.39	waninyanyamukira kuwefya sini yangu.
PSA.18.40	Kuwatuwisa maaduwi wangu wanitira;
PSA.18.40	wenye kunina, niwadangula.
PSA.18.41	Warama wangupiriwe,
PSA.18.41	fala aalawirire wakuwavusha;
PSA.18.41	wanlalamikira Mola,
PSA.18.41	fala iye aawajibire.
PSA.18.42	Niwasaya kamba vunvu
PSA.18.42	rakuveverusiwa na mepo,
PSA.18.42	kamba utope wa munjira,
PSA.18.42	niwefya kunundu.
PSA.18.43	Kuninusuru kwandibiwa na wanu;
PSA.18.43	kunitula kuwa kiswa ca mataifa;
PSA.18.43	wanu sawanijiwa wanihudumu.
PSA.18.44	Pawakisikira habari zangu, wanisikiriza,
PSA.18.44	wamalamboni wanitula ubora wanitumika.
PSA.18.45	Wamalamboni iwesa tama,
PSA.18.45	walawa mungome zawo wakitetema.
PSA.18.46	Mola kawapo! Utukuziwe mwamba wangu!
PSA.18.46	Atukuziwe Nlungu wangu, mwamba wa kuvuka kwangu!
PSA.18.47	Iye ndi Nlungu aniripirire,
PSA.18.47	kanisusira mataifa sini yangu,
PSA.18.48	kanivusha kati ya maaduwi wangu.
PSA.18.48	Kunilamusa julu ya wanilawirire,
PSA.18.48	kati ya nkakatima, kuninusuru.
PSA.18.49	Ndimana nukutukuza uwe, Mola, kati ya mataifa,
PSA.18.49	nukwimba nyimbo zakusifu zina rako.
PSA.18.50	Mola akumpa ushindi nkulu nfalume wake;
PSA.18.50	ákolota pendo rakwaminika ka munu wantawaze,
PSA.18.50	ka Daudi pamoja na ujukulu wake kwa milele.
PSA.19.1	Bingu zíkolota utukufu wa Mwenyezimungu;
PSA.19.1	julu piya kukolota kazi za makono ake.
PSA.19.2	Suku anta suku ísema noco,
PSA.19.2	kila usiku úkolota wijiwifu wake.
PSA.19.3	Vísema bila kutangaza wala masemo,
PSA.19.3	shauti yawo aisikirikana.
PSA.19.4	Ila shauti yawo yenera duniya piya,
PSA.19.4	usowezi wawo ufika mwinsho wa ulumwengu.
PSA.19.5	Julu katula ema ya juwa,
PSA.19.5	riri kamba mwenye-harusi vyalawa kukisusi kârikiwe,
PSA.19.5	riri kamba sujaa vyaatenda radi paatuwa.
PSA.19.6	Rílawa upande wa mwanzo wa bingu,
PSA.19.6	rikwisiriza upande mwengine;
PSA.19.6	hapana kinu sacipata ntukuta wake.
PSA.19.7	Taureti ya Mola ndi kamilifu,
PSA.19.7	ínludisira munu uhai.
PSA.19.7	Ushahidi wa Mola útumainiwa,
PSA.19.7	úwataya wijiwifu wajinga.
PSA.19.8	Ngano za Mola ndi za shariya,
PSA.19.8	zítaya radi mmoyo.
PSA.19.8	Ámuri za Mola ázina tafauti,
PSA.19.8	zikuja na nuru mmaso.
PSA.19.9	Kuntwii Mola ndi kinu swafi,
PSA.19.9	canguvu milele.
PSA.19.9	Kunuwiya ka Mola ndi kakweli,
PSA.19.9	ka haki kweli-kwelini.
PSA.19.10	Vísakikana pakulu kupunda oru,
PSA.19.10	koliko oru nyingi swafi;
PSA.19.10	vínowã kupunda ansali,
PSA.19.10	koliko ansali isulula mmasavu.
PSA.19.11	Kwa piya-vyo, ntumisi wako álaiziriwa;
PSA.19.11	riwapo tuzo rikulu kwa kufulata.
PSA.19.12	Nani ejiwirira makosa ake mwanyewe?
PSA.19.12	Ninusuru madambi angu sanijiwa.
PSA.19.13	Kweli, nsunge ntumisi wako
PSA.19.13	kati ya wanu wakuridãi,
PSA.19.13	ewo wasinikidiri!
PSA.19.13	Basi sina lana,
PSA.19.13	omi ndi swafi wa kosa rikulu.
PSA.19.14	Wajibise usowezi wa nkanywa mwangu,
PSA.19.14	na mawazo a mmoyo mwangu,
PSA.19.14	mbere ya Mola,
PSA.19.14	mwamba wangu, mwenyé kunombola!
PSA.20.1	Mola akujibu suku ya tabu;
PSA.20.1	zina ra Nlungu wa Yankubu rukukengere!
PSA.20.2	Akupereke kwaviwa ka mahala takatifu,
PSA.20.2	akwakikishe kumwango wa Ziyoni.
PSA.20.3	Akumbukire swadaka zako piya,
PSA.20.3	awe radi na kafara zako za ng'ombe zakociwa. 
PSA.20.4	Akupe causakula mmoyo mwako,
PSA.20.4	utimize piya mipango yako.
PSA.20.5	Tiridãi kuvushiwa kwako,
PSA.20.5	titweka bandera zetu
PSA.20.5	kwa zina ra Nlungu wetu.
PSA.20.5	Mola atimize piya vyaunlebela!
PSA.20.6	Nukwijiwa kuwa Mola ánvusha wantawaze;
PSA.20.6	ari binguni kwake takatifu, ákujibu,
PSA.20.6	julu ya matajabisa a kuvusha,
PSA.20.6	julu ya nkono nriro wake iye.
PSA.20.7	Wamojawapo wátukuza mikukuta,
PSA.20.7	wengine‑po wátukuza makavalu,
PSA.20.7	fala ofwe titukuza zina ra Mola,
PSA.20.7	Nlungu wetu.
PSA.20.8	Ewo wásomoka, wakúgwa,
PSA.20.8	fala ofwe tílamuka, tukoloka.
PSA.20.9	Mola, nvushe nfalume!
PSA.20.9	Atijibu suku yatinlalamikira!
PSA.21.1	Mola, kwa nguvu zako, nfalume áfurahi;
PSA.21.1	kwa kunvusha kwako, átenda radi pakulu!
PSA.21.2	Cimwajibu mmoyo mwake, kumpa;
PSA.21.2	cimwajibire pakanywa pake, aunkatarire. 
PSA.21.3	Kamana kuntenza kusimanana na utajiri nkulu,
PSA.21.3	kiswa cake kunkonga lemba ra oru swafi.
PSA.21.4	Nfalume kalebela uhai,
PSA.21.4	uwe kumpa mainsha a milele, saana mwinsho.
PSA.21.5	Kutukuziwa kwake kukulu kwa kuvusha kwako,
PSA.21.5	kuntula ubora na inshima za kifalume.
PSA.21.6	Kamana uwe kunjanliya pakulu milele,
PSA.21.6	na kumpa furaha ya kuwa karibu yake.
PSA.21.7	Kamana nfalume kakuntumaini Mola;
PSA.21.7	Julu ya pendo rakwaminika ra Mwenye Nkulu,
PSA.21.7	iye ápayapaya.
PSA.21.8	Nkono wako úwafika piya maaduwi wako;
PSA.21.8	nkono nriro wako úwafikirira piya wakwina.
PSA.21.9	Watende wawe forunu ya moto
PSA.21.9	suku ya kuwa karibu nawo.
PSA.21.9	Mola, wamize kati ya nyongo yako,
PSA.21.9	moto uwarye.
PSA.21.10	Upoteza kizazi ca ewu ujukulu‑wu muinti‑mu,
PSA.21.10	isibaki mbeyu yawo kati ya wanadamu.
PSA.21.11	Ingawa wásaka kukutendera ubaya,
PSA.21.11	anta mipango watenda,
PSA.21.11	fala awakidiri kutimiza.
PSA.21.12	Konta uwatiza kinyuma-nyuma
PSA.21.12	na upinde wako,
PSA.21.12	uwalinga kumaso kwawo.
PSA.21.13	Ukurisiwe, Mola, kwa nguvu zako!
PSA.21.13	Tikwimba na tisifu uwezo wako.
PSA.22.1	Nlungu wangu! Nlungu wangu! Mbana kunitipuka?
PSA.22.1	Mbana kuwa baidi yakunivusha,
PSA.22.1	baidi yakukuwa kwangu kwa tabu zangu?
PSA.22.2	Nlungu wangu, nílalamika kutwa nzima fala aunijibu,
PSA.22.2	nílalamika usiku, sinyamala.
PSA.22.3	Fala uwe kuwa takatifu,
PSA.22.3	utukuziwa kwa swifa na waIziraeli.
PSA.22.4	Uwe wababu zetu wakutumaini;
PSA.22.4	wakutumaini, kuwanusuru.
PSA.22.5	Walalamika kwako, wasalimika;
PSA.22.5	wakutumaini, awanzirika.
PSA.22.6	Fala omi niwa nvunyo, siri binadamu,
PSA.22.6	omi ndi wakukejeliwa, kufezeyiwa na wanu.
PSA.22.7	Piya waniwóna, wániseka wánishupa;
PSA.22.7	wánidungundula, wanitikinyira kiswa,
PSA.22.8	wakwamba: “Untumaini Mola!
PSA.22.8	Mola noyo akufungure!
PSA.22.8	Akufungure, akisaka!”
PSA.22.9	Novyo-sivyo, uwe ndi unilavire mmatumbo,
PSA.22.9	kunitumainisa pamawere a mama.
PSA.22.10	Nefyeriwa mmakono mwako
PSA.22.10	tangu kupongoriwa kwangu;
PSA.22.10	tangu niri mmatumbo,
PSA.22.10	uwe ndi Nlungu wangu.
PSA.22.11	Usiwe baidi nomi,
PSA.22.11	konta tabu zakofya ziwa karibu,
PSA.22.11	aapo munu wakunisaidiya.
PSA.22.12	Ng'ombe nyingi zinizunguriza,
PSA.22.12	ware wanguvu wakulawa Bashani.
PSA.22.13	Kamba masimba wakuluwa vyawaturuma,
PSA.22.13	wanasamira mbere yangu.
PSA.22.14	Nitawanyika kamba maji,
PSA.22.14	makongolo angu piya anikomoka.
PSA.22.14	Moyo wangu uwa kamba upula;
PSA.22.14	usuluka nkati yangu.
PSA.22.15	Nguvu zangu zumiliya kamba ringa ra utope,
PSA.22.15	lulimi rangu ripara kumalada;
PSA.22.15	kunasa pavunvu ra kifo,
PSA.22.16	umbwa zinizunguriza!
PSA.22.16	Nkonjo wa wabaya wanimirira mbere,
PSA.22.16	wanipapula mmakono na mmaulu.
PSA.22.17	Niwalanga makongolo angu piya,
PSA.22.17	ewo waninang'aniza rungu-rungu.
PSA.22.18	Wawanyirana watupu nguwo zangu,
PSA.22.18	wawanyirana baraka za nguwo zangu.
PSA.22.19	Fala uwe, Mola, usiwe baidi yangu!
PSA.22.19	Uwe wakuwa ndi nguvu yangu,
PSA.22.19	njo upesi unikotore.
PSA.22.20	Ninusuru kati ya upanga,
PSA.22.20	mainsha angu nkati ya nguvu za umbwa.
PSA.22.21	Nivushe nkanywa mwa masimba,
PSA.22.21	nijibu nkati ya manyanga a nyati.
PSA.22.22	Zina rako niwéreza wanduzangu;
PSA.22.22	kati ya jamati núkusifu.
PSA.22.23	Umwe mumopa Mola, nsifuni!
PSA.22.23	Umwe piya ujukulu wa Yankubu, ntukuzeni!
PSA.22.23	Tetemani mbere yake, piya-mwe ujukulu wa Iziraeli.
PSA.22.24	Kamana aakejerire wala aakatare tabu za ire auzunika;
PSA.22.24	wala aanfisire uso wake,
PSA.22.24	ila panlalamikire, kansikira.
PSA.22.25	Kuhusu uwe, ukuwa kusifu kwangu pajamati ulu;
PSA.22.25	nítimiza nadiri yangu mbere ya wenye kukwinshimu.
PSA.22.26	Warinyenyekeya wakurya, wakwikuta;
PSA.22.26	wansákula Mola, wantukuza.
PSA.22.26	Umwe muwe radi daima milele!
PSA.22.27	Piya mataifa ákumbuka, áludira ka Mola,
PSA.22.27	marikolo a mataifa piya ásujudi mbere yako.
PSA.22.28	Kamana ufalume wa Mola,
PSA.22.28	iye átawala kati ya mataifa.
PSA.22.29	Matajiri piya wa duniya
PSA.22.29	wakurya na wántukuza;
PSA.22.29	piya waludire kuwa utope wákokora mbere yake;
PSA.22.29	wanu sawakidiri kumiliki mainsha awo.
PSA.22.30	Ujukulu wawo ukuja kuntumika;
PSA.22.30	enzi za mbere wásikira kuhusu Mola.
PSA.22.31	Wakwereza kauli yake
PSA.22.31	ka wanu sawanapongoriwa,
PSA.22.31	kamana katenda kwa uwezo wake.
PSA.23.1	Mola ndi nsunga wangu,
PSA.23.1	acinitowa kinu.
PSA.23.2	Ánipumuza nnunguri mwema,
PSA.23.2	ánilongoza upande wa maji akuturira.
PSA.23.3	Ánipa nguvu nyipya roho yangu.
PSA.23.3	Ánipitisa njira ya shariya,
PSA.23.3	kwa ajili ya zina rake.
PSA.23.4	Anta panipita munrati wakwinukala, sopa ajali,
PSA.23.4	konta kuwa pamoja nomi;
PSA.23.4	ngombo yako na nkongojo wako,
PSA.23.4	evyo vínifariji.
PSA.23.5	Kumaso ka maaduwi wangu,
PSA.23.5	nitengezere jambo rangu.
PSA.23.5	Úlovya kiswa cangu na mafuta;
PSA.23.5	kaneka yangu ínivuzisa pakulu.
PSA.23.6	Kweli, wema na kauli vínifulata
PSA.23.6	suku piya za mainsha angu.
PSA.23.6	Nikwikala nnyumba mwa Mola
PSA.23.6	kwa suku daima.
PSA.24.1	Duniya mwanyewe ndi Mola,
PSA.24.1	pamoja na piya viripo vyonse,
PSA.24.1	ulumwengu na wari kuinshi.
PSA.24.2	Kamana komba duniya julu ya maji,
PSA.24.2	julu ya myuto katengera sana-sana.
PSA.24.3	Mwango wa Mola akwéra nani?
PSA.24.3	Mahala pake takatifu ekála nani?
PSA.24.4	Ari na makono swafi na moyo mwema,
PSA.24.4	satukuza milungu ya ulongo,
PSA.24.4	wala aalapira kwa kutesa.
PSA.24.5	Iye ájanliiwa na Mola,
PSA.24.5	ápata shariya ka Nlungu, Nvushi wake.
PSA.24.6	Javyo ndi enzi ya wanu wansákula,
PSA.24.6	wasakúla uso wa Nlungu wa Yankubu. 
PSA.24.7	Umwe vizingiti, lamusani miryango!
PSA.24.7	Ifunguriwe, miryango ya mida,
PSA.24.7	engire nfalume ntukufu.
PSA.24.8	Nfalume ntukufu‑yu nani?
PSA.24.8	Ndi Mola, Mwenye nguvu na uwezo,
PSA.24.8	Mola, Mwenye uwezo nkati ya vita.
PSA.24.9	Umwe vizingiti, lamusani miryango!
PSA.24.9	Ifunguriwe, miryango ya mida,
PSA.24.9	engire nfalume ntukufu!
PSA.24.10	Nfalume ntukufu‑yu nani?
PSA.24.10	Mwenye wa wenye nguvu wa binguni,
PSA.24.10	iye ndi nfalume ntukufu! 
PSA.25.1	Yarabi Mola,
PSA.25.1	nítamuka nafsi yangu kwako,
PSA.25.2	Uwe ndi wanukutumaini,
PSA.25.2	Nlungu wangu.
PSA.25.2	Usinase kuveyesiwa,
PSA.25.2	wala maaduwi wangu wasinishinde!
PSA.25.3	Piya wakutumáini wasiveyesiwe,
PSA.25.3	fala walongopa bila sababu,
PSA.25.3	ewo waveyesiwe.
PSA.25.4	Uwe Mola, nijiwise njira zako,
PSA.25.4	nifunde namuna zako;
PSA.25.5	nilongoze nifulate ukweli wako,
PSA.25.5	unifunde;
PSA.25.5	kamana uwe ndi Nlungu wakunívusha,
PSA.25.5	núkunang'aniza kutwa nzima.
PSA.25.6	Mola, kumbukira rehema
PSA.25.6	na pendo rako rakwaminika,
PSA.25.6	kamana kwanza kutenda mida.
PSA.25.7	Riwala dambi na makosa anitendire,
PSA.25.7	mwanzo wa unemba wangu.
PSA.25.7	Yarabi Mola, nikumbukire
PSA.25.7	kwa pendo rako rakwaminika,
PSA.25.7	na kwa wema wako.
PSA.25.8	Mola ndi ntenda-meema na kamilifu;
PSA.25.8	ndimana wasíka awolotera njira yakujuzi.
PSA.25.9	Áwalongoza wenye imani nkati ya shariya,
PSA.25.9	áwafunda wanyenyekeya njira yake.
PSA.25.10	Piya njira za Mola
PSA.25.10	zanawo pendo rakwaminika na za kauli,
PSA.25.10	ka ware watimíza miyadi yake na shuruti zake.
PSA.25.11	Yarabi Mola, kwa ukulu wa zina rako,
PSA.25.11	niswamii dambi yangu, kamana ulu!
PSA.25.12	Mununi amópa Mola?
PSA.25.12	Anfunda njira yaajúzi kutondola.
PSA.25.13	Áinshi vyema,
PSA.25.13	ujukulu wake úriti inti.
PSA.25.14	Siiri ya Mola iwa na wenye kumopa,
PSA.25.14	miyadi yake iwa na wenye kumwijiwa.
PSA.25.15	Maso angu daima áludira ka Mola,
PSA.25.15	kamana álavya mulu wangu nnambo.
PSA.25.16	Yarabi Mola, niloze uso wako,
PSA.25.16	unijaze rehema zako,
PSA.25.16	kamana niwa yeka, níuzunika.
PSA.25.17	Kukafilika mmoyo mwangu kuwankongezeka;
PSA.25.17	ninusuru dhiki yangu.
PSA.25.18	Nang'aniza uzuni wangu na tabu zangu,
PSA.25.18	swamii piya makosa angu.
PSA.25.19	Wawone vyawari wengi maaduwi wangu,
PSA.25.19	Wanina na inda yakofya!
PSA.25.20	Sunga mainsha angu, nifungure!
PSA.25.20	Usinase kuveyesiwa
PSA.25.20	kamana núkutuwirira uwe.
PSA.25.21	Kauli na ukamilifu vinikengere,
PSA.25.21	konta núkutumaini uwe.
PSA.25.22	Yarabi, Mwenyezimungu,
PSA.25.22	ombola Iziraeli uzuni wake piya!
PSA.26.1	Yarabi Mola, lamula kwa kunipendeleya,
PSA.26.1	kamana niinshi nikifulata kauli yako.
PSA.26.1	Nintumaini Mola bila wasi-wasi.
PSA.26.2	Niyerere, Mola, na unipime,
PSA.26.2	nitunze moyo wangu na ankili zangu;
PSA.26.3	kamana pendo rako rakwaminika
PSA.26.3	riwa mmaso mwangu,
PSA.26.3	nikwenenda nkati ya kauli yako.
PSA.26.4	Sikala na wanu sawana kweli,
PSA.26.4	wala silawa na wanafiki;
PSA.26.5	avinájibu kujumana na waténda ubaya,
PSA.26.5	omi sikala na wakakatima.
PSA.26.6	Omi nínawã, sina makosa.
PSA.26.6	Mola, nízunguriza uralu wako,
PSA.26.7	nikibiya umambi kushukuru kwangu,
PSA.26.7	nikereza piya matajabisa ako.
PSA.26.8	Yarabi Mola,
PSA.26.8	panajibu pakulu mahala pamekazi ako,
PSA.26.8	mahala pauri utukufu wako.
PSA.26.9	Paulávya mainsha a wamádambi,
PSA.26.9	usilavye angu pamoja newo.
PSA.26.9	Paulávya mumu za visomi,
PSA.26.9	usilavye zangu pamoja newo.
PSA.26.10	Ewo wana mpango wakusiyanika mmakono mwawo,
PSA.26.10	wasukula karuze nkono nriro wawo.
PSA.26.11	Fala upande wangu, nikwenenda na kauli yangu;
PSA.26.11	nisapuse, nolotere rehema yako.
PSA.26.12	Maulu angu daima awa munjira yakoloka;
PSA.26.12	mbere ya wanu wengi, nukwabudu Mola.
PSA.27.1	Mola ndi nlangaza wangu na kuvuka kwangu,
PSA.27.1	wanisáka kumopa nani?
PSA.27.1	Mola ndi nguvu za mainsha angu,
PSA.27.1	wanisáka kumopa nani?
PSA.27.2	Wabaya pawanituwirire kunumanisa,
PSA.27.2	wakapire nyama yangu;
PSA.27.2	washindana nami maaduwi wangu,
PSA.27.2	ewo ndi wakwakure, wakigwa.
PSA.27.3	Anta kundi ra masurudadu waningirire omi,
PSA.27.3	moyo wangu aususuka;
PSA.27.3	anta izuke vita yakunitendera omi,
PSA.27.3	iye níntumaini.
PSA.27.4	Kinu kimoja nilebela ka Mola,
PSA.27.4	noco ndi canisaka:
PSA.27.4	niinshi nnyumba ya Mola
PSA.27.4	suku piya za mainsha angu,
PSA.27.4	kutunza wema wa Mola,
PSA.27.4	na kunsakula nNyumba yake Takatifu.
PSA.27.5	Konta suku mbaya,
PSA.27.5	ánisunga nkati ya nyumba yake;
PSA.27.5	ánifisa muema yake,
PSA.27.5	ánilamusa julu ya mwango nkulu.
PSA.27.6	Basi, cilamusiwe kiswa cangu
PSA.27.6	julu ya maaduwi wangu,
PSA.27.6	ware wanizungurize.
PSA.27.6	Nílavya kafara muema yake,
PSA.27.6	nikikuwa pakulu radi yawenye,
PSA.27.6	nikwimba na ninsifu Mola.
PSA.27.7	Yarabi Mola, panilalamika
PSA.27.7	sikira shauti yangu;
PSA.27.7	nolotere rehema, unijibu.
PSA.27.8	Uwe kwamba:
PSA.27.8	“Sakulani uso wangu!”
PSA.27.8	Mola, nísakula uso wako,
PSA.27.9	usinifise omi uso wako.
PSA.27.9	Usinkatare na nyongo ntumisi wako;
PSA.27.9	uwe ndi unisaidiyanga.
PSA.27.9	Usinase wala usinitipuke,
PSA.27.9	Mwenyezimungu, Nvushi wangu!
PSA.27.10	Anta wanitipuke baba na mama,
PSA.27.10	Mola ánisunga.
PSA.27.11	Nifunde njira yako, Mola;
PSA.27.11	nilongoze namuna sazina wasi-wasi,
PSA.27.11	mbere ya maaduwi waninang'aniza.
PSA.27.12	Usinigabizi ka nafsi ya maaduwi wangu;
PSA.27.12	kamana mashahidi walongo wankubishana nami,
PSA.27.12	wakipumuzika ulawa ujahuri.
PSA.27.13	Novyo-sivyo, nítumaini kuwa,
PSA.27.13	muinti ya wari hai,
PSA.27.13	níwona wema wa Mola.
PSA.27.14	Nrindire Mola!
PSA.27.14	Ukomare! Urimbe moyo!
PSA.27.14	Nrindire Mola!
PSA.28.1	Kwako, Mola, nílalamika;
PSA.28.1	mwamba wangu, usiwe kewewe kwangu.
PSA.28.1	Ukininyamarira,
PSA.28.1	nukuwa kamba woka Mpondo.
PSA.28.2	Sikira shauti yangu unitendere huruma,
PSA.28.2	wakati wanukulalamíkira,
PSA.28.2	panilamusa makono
PSA.28.2	mahala pako patakatifu pakulu.
PSA.28.3	Usinivutire nyuma na sawafulata haki,
PSA.28.3	pamoja na waténda ubaya,
PSA.28.3	wásowera usalama na wenziwawo,
PSA.28.3	fala mmyoyo wáfisa vya ubaya.
PSA.28.4	Waripe kwa kadiri ya kazi yawo,
PSA.28.4	kamba vyaviri vitendo vyawo;
PSA.28.4	waripe cawaténda na makono awo,
PSA.28.4	wape ciwajuzire.
PSA.28.5	Kwa kuwa awayeriwa caaténda Mola,
PSA.28.5	wala kazi zaatendire na makono ake,
PSA.28.5	iye áwavunja, aawajenga.
PSA.28.6	Mola asifiwe!
PSA.28.6	Kasikira shauti yangu anitendere huruma.
PSA.28.7	Mola ndi nguvu zangu na kinga rangu;
PSA.28.7	iye moyo wangu úntumaini.
PSA.28.7	Nipata kusaidiiwa;
PSA.28.7	moyo wangu úzizima kuwa radi,
PSA.28.7	na nyimbo yangu omi nínshukuru.
PSA.28.8	Mola ndi nguvu upande wa wanu wake,
PSA.28.8	iye ndi ngome invúsha wantawaze.
PSA.28.9	Vusha umati wako, janliya irati yako!
PSA.28.9	Iwa Nsunga wawo, uwapinge daima.
PSA.29.1	Mpeni Mola, umwe malaika,
PSA.29.1	mpeni Mola utukufu na nguvu.
PSA.29.2	Mpeni Mola utukufu vyarijuzi zina rake;
PSA.29.2	wengi wámwabudu Mola
PSA.29.2	nkati ya utukufu wa utakatifu wake.
PSA.29.3	Shauti ya Mola ísikirikana mmaji;
PSA.29.3	Nlungu ntukufu ádidima,
PSA.29.3	Mola kawa julu ya maji mengi.
PSA.29.4	Shauti ya Mola yanawo nguvu;
PSA.29.4	shauti ya Mola ikwinshimika.
PSA.29.5	Shauti ya Mola ívunja miti mikulu;
PSA.29.5	Mola ávunja miti mikulu ya Libanu.
PSA.29.6	Antenza Libanu kutupa-tupa kamba ng'ombe ncamba,
PSA.29.6	Siriyomu
PSA.29.7	Shauti ya Mola ímesa-mesa,
PSA.29.8	shauti ya Mola ítetemesa langa;
PSA.29.8	Mola átetemesa langa ra Kadi.
PSA.29.9	Shauti yake íwangupisa makolongo kupongola,
PSA.29.9	na masamba a miti ípakatisa.
PSA.29.9	Nyumba ya kifalume, piya wátaja:
PSA.29.9	“Atukuziwe Mwenyezimungu!”
PSA.29.10	Kiti ca Mola ndi julu ya mwanalukaya;
PSA.29.10	Mola, nfalume wa milele, átawala.
PSA.29.11	Mola awape nguvu umati wake;
PSA.29.11	Mola ajanliye umati wake kwa usalama.
PSA.30.1	Núkusifu, Mola, konta kuninusuru,
PSA.30.1	auwasire maaduwi kunikejeli.
PSA.30.2	Yarabi Mola, Nlungu wangu,
PSA.30.2	nukuririra nowe kunitibu.
PSA.30.3	Yarabi Mola, kunilavya Kuzimu,
PSA.30.3	omi, kuniludisa nkaburi.
PSA.30.4	Umwe mumwámini,
PSA.30.4	nsifuni Mola kwa nyimbo;
PSA.30.4	shukuruni zina rake takatifu.
PSA.30.5	Kukimiwa kwake akukawa kwisa,
PSA.30.5	fala wema wake wa daima.
PSA.30.5	Usiku kwenda cilawirira kiriro,
PSA.30.5	fala kukica ikuwepo radi.
PSA.30.6	Omi, nkati ya usalama, nísema:
PSA.30.6	“Aapo wakunishinda!”
PSA.30.7	Uwe Mola, kwa wema wako,
PSA.30.7	mwango wangu ukolosa;
PSA.30.7	paunifisire uso wako,
PSA.30.7	nikafilika pakulu!
PSA.30.8	Yarabi Mola, nukukirira uwe,
PSA.30.8	Mwenye wangu, nilebela huruma!
PSA.30.9	Faidani kupoteza mainsha angu?
PSA.30.9	Faidani omi kuka Mpondo?
PSA.30.10	Nisikire, uwe Mola, nihurumiye!
PSA.30.10	Yarabi Mola, nisaidiye!
PSA.30.11	Kupindula kiriro cangu kuwa ngoma ya furaha;
PSA.30.11	kunilavya uzuni wangu, kunijaza radi,
PSA.30.12	ipate moyo wangu ukusifu, usinyamare.
PSA.30.12	He, Mola, Nlungu wangu,
PSA.30.12	daima nukushukuru.
PSA.31.1	Kwako uwe, Mola, nituwirira;
PSA.31.1	omi nisishubutu kuveesiwa;
PSA.31.1	kwa shariya yako nivushe.
PSA.31.2	Sikiro rako ninamisire,
PSA.31.2	njo, uninusuru upesi!
PSA.31.2	Uwé mwamba wangu omi,
PSA.31.2	ngome ya nguvu yakunivusha.
PSA.31.3	Ndi kweli, kuwa mwamba na ngome yangu;
PSA.31.3	kwa sababu ya zina rako,
PSA.31.3	únilongoza na úniminika.
PSA.31.4	Únilavya nnyavu wanu yawaninikire,
PSA.31.4	kamana uwe ndi nguvu zangu;
PSA.31.5	roho yangu nukupa mmakono mwako.
PSA.31.5	Kunombola, Mola, Nlungu mwaminifu.
PSA.31.6	Níwena ware wafuláta milungu saina faida;
PSA.31.6	fala omi níntumaini Mola.
PSA.31.7	Nífurahi na radi nyingi sana
PSA.31.7	kwa sababu ya pendo rako rakwaminika,
PSA.31.7	kamana kuwona uzuni wangu,
PSA.31.7	kwijiwa tabu ya roho yangu.
PSA.31.8	Aunipereke mmakono mwa aduwi;
PSA.31.8	maulu angu kutula mahala panafasi.
PSA.31.9	Nolotere rehema yako, Mola,
PSA.31.9	kamana inisa tamaa!
PSA.31.9	Riso rangu rikotopoka kwa uzuni,
PSA.31.9	nkolomiko na tumbokulu avitenda kazi.
PSA.31.10	Mainsha angu ápoteziwa na tabu zanikuna,
PSA.31.10	myaka yangu ípunguka na kiriro;
PSA.31.10	nguvu zangu zínisiyanika kwa makosa,
PSA.31.10	makongolo angu ásokera-sokeranga.
PSA.31.11	Mbere ya piya maaduwi wangu,
PSA.31.11	nilawirira kuwa munu wakukejeliwa,
PSA.31.11	kuzidi pakulu mbere ya majirani wangu.
PSA.31.11	Niwa kinu cakopesa ka ware wanijiwa;
PSA.31.11	waniwona mwanenenda, wanitira.
PSA.31.12	Niriwariwa kamba munu wakufwa;
PSA.31.12	niwa kamba kiyungu cakupanjika.
PSA.31.13	Kamana nísikira utesi wa wanu wengi;
PSA.31.13	nikopepesiwa upande piya,
PSA.31.13	pawashauriyana kubishana nami,
PSA.31.13	wálangela kunilavya mainsha angu.
PSA.31.14	Fala omi núkutumaini uwe Mola,
PSA.31.14	nukwamba: “Uwe ndi Nlungu wangu.”
PSA.31.15	Suku zangu ziwa mmakono mwako;
PSA.31.15	ninusuru mmakono mwa maaduwi,
PSA.31.15	ware wenye kunenenda.
PSA.31.16	Ninang'anize na wajii ngema ntumisi wako;
PSA.31.16	nivushe kwa pendo rako rakwaminika.
PSA.31.17	Mola, usinase kuveesiwa,
PSA.31.17	kamana nilalamikanga kwako;
PSA.31.17	wakejeliwe sawafulata haki,
PSA.31.17	wanyamaziwe Kuzimu.
PSA.31.18	Wataduke mabubu wenye kanywa za ulongo,
PSA.31.18	wawasowerera caputu makamilifu,
PSA.31.18	kwa kuridãi na kufezeyi.
PSA.31.19	Kinu kikulu ndi wema wako,
PSA.31.19	wauwaturire wenye kukopa,
PSA.31.19	wauwatendere ware wakutumaini,
PSA.31.19	mbere ya binadamu.
PSA.31.20	Wakengere mbere yako
PSA.31.20	warimbe kati yawashonga umani;
PSA.31.20	wafise pamembe
PSA.31.20	wakengere malulimi akuwalongopera.
PSA.31.21	Mola asifiwe,
PSA.31.21	kamana kolota pendo rake rakwaminika rakutajabisa,
PSA.31.21	panizunguriziwe kaya ulu.
PSA.31.22	Nilalamika, namba:
PSA.31.22	“Kunilavya ndaraja mbere yako!”
PSA.31.22	Fala kusikira shauti canukulebele,
PSA.31.22	panukulalamikire, kunisaidiya.
PSA.31.23	Mpendeni Mola, piya-mwe, watakatifu wake!
PSA.31.23	Mola áwasunga waminifu,
PSA.31.23	fala áwaripirira pakulu wenye kuridãi.
PSA.31.24	Muwe na nguvu, murimbe myoyo,
PSA.31.24	piya-mwe muri kuntumaini Mola!
PSA.32.1	Heri mwenyé kuswamiiwa makosa ake,
PSA.32.1	dambi yake ifutiwa!
PSA.32.2	Abarikiwe ire wakuwa Mola aammwalanga dambi,
PSA.32.2	wakuwa nroho yake aupo ulongo!
PSA.32.3	Wakati wanirinyamaza, vifingo vyangu visuluka,
PSA.32.4	kwa sababu ya tabu zanikuna kutwa nzima.
PSA.32.4	Kamana nsana na usiku nkono wako uniremera;
PSA.32.4	nguvu zangu nfululu zipunguka
PSA.32.4	kamba kuvujusa ka kirimwe. 
PSA.32.5	Mbere yako nitikiza dambi zangu,
PSA.32.5	sifisire makosa angu.
PSA.32.5	Namba: “Nitubiya ka Mola ubishi wangu”
PSA.32.5	na uwe kuniswamii makosa a dambi zangu. 
PSA.32.6	Basi, kamilifu onse akulebele
PSA.32.6	wakati wakuwa akupata.
PSA.32.6	Ndimana anta apite mwanalukaya,
PSA.32.6	maji aanfika iye.
PSA.32.7	Uwe kuwa membe yangu yakurifisa;
PSA.32.7	uwe úninusuru kati ya tabu,
PSA.32.7	únizunguriza na nyimbo zakuninusuru. 
PSA.32.8	Nukweleweshani na nukufundani
PSA.32.8	njira yamujúzi kufulata;
PSA.32.8	omi umwe núkulangani,
PSA.32.8	riso rangu rúkunang'anizani.
PSA.32.9	Musiwe kamba kavalu au buru sasikizaniwa,
PSA.32.9	ajuzi na mizizi kumilikiwa,
PSA.32.9	na nkanywa vyuma kutaiwa;
PSA.32.9	sijavyo awasikira rakwambiriwa.
PSA.32.10	Malwazo mengi áwapata wabaya,
PSA.32.10	fala wantumáini Mwenyezimungu
PSA.32.10	kauli za Mola zíwazunguriza.
PSA.32.11	Muwe radi upande wa Mola;
PSA.32.11	furahini, umwe makamilifu!
PSA.32.11	Imbani kwa radi pakulu,
PSA.32.11	piya-mwe na myoyo yakoloka!
PSA.33.1	Nfurahireni Mola, umwe wenye shariya;
PSA.33.1	Vikuwa vyema wenye koloka kuntukuza.
PSA.33.2	Shukuruni ka Mola na kityatya;
PSA.33.2	mumpe swadaka za nyimbo,
PSA.33.2	na kityatya ca mizizi kumi.
PSA.33.3	Mumwimbire nyimbo nyipya;
PSA.33.3	mwibiye sana na shauti ya uranda.
PSA.33.4	Kamana usowezi wa Mola woloka;
PSA.33.4	kwa piya vyaaténda, iye mwaminifu.
PSA.33.5	Iye ímwajibu shariya na koloka;
PSA.33.5	ardhi ijala pendo rakwaminika ra Mola.
PSA.33.6	Julu ya usowezi wa Mola
PSA.33.6	zitendiwa bingu;
PSA.33.6	kwa kuwesezera na kanywa yake,
PSA.33.6	vyumbiwa viyumbe vya bingu piya.
PSA.33.7	Kakusanya maji a munyu nsunju nzima;
PSA.33.7	maji akuwa pansi pakwica, iye katula mahala pake.
PSA.33.8	Piya inti‑zi zimope Mola;
PSA.33.8	mopeni na mwinshimuni mbere yake,
PSA.33.8	piya mwikala mulumwengu‑mu.
PSA.33.9	Kamana iye kasowera, na vitendiwa;
PSA.33.9	iye kamuru, nevyo virimbisiwa.
PSA.33.10	Mola áfuja mipango ya mataifa,
PSA.33.10	ádangula vyawalangele wanu.
PSA.33.11	Mipango ya Mola ikwikala daima,
PSA.33.11	mawazo ake akuwa piya tarehe‑zi.
PSA.33.12	Heri taifa yakuwa Mola ndi Nlungu,
PSA.33.12	wanu waawatondore iye wawe wake!
PSA.33.13	Mbinguni Mola ásungurira,
PSA.33.13	áwawona piya wanadamu;
PSA.33.14	kiti cake iye áwanang'aniza
PSA.33.14	piya wekála ulumwengu‑wu.
PSA.33.15	Ire aniwazísa mawazo a kila kimoja,
PSA.33.15	noyo ejiwa piya wanu vyawaténda.
PSA.33.16	Nfalume aarivusha julu ya masurudadu wengi;
PSA.33.16	cávita aarombola kwa wingi wa nguvu zake.
PSA.33.17	Kuntumaini kavalu wa vita
PSA.33.17	ndi tamaa saina mana a kuvusha;
PSA.33.17	ingawa kanawo nguvu nyingi,
PSA.33.17	aakidiri kunvusha munu.
PSA.33.18	Onani, maso a Mola awa ka ware wamopa,
PSA.33.18	warindíra kwa tamaa ka pendo rake rakwaminika,
PSA.33.19	awanusuru kifo,
PSA.33.19	awasunge mainsha panjala.
PSA.33.20	Roho zetu ziwa nawo tamaa ka Mola;
PSA.33.20	iye ndi nkongojo wetu na kikopa cetu.
PSA.33.21	Kwake iye zífurahi roho zetu,
PSA.33.21	kamana títumaini zina rake takatifu.
PSA.33.22	Mola, pendo rako rakwaminika riwe nofwe,
PSA.33.22	kamba vyairi kwako uwe tamaa yetu.
PSA.34.1	Níntukuza Mola wakati piya!
PSA.34.1	Swifa yako ikuwa nkanywa mwangu nfululu moja.
PSA.34.2	Roho yangu iridãi ka Mola;
PSA.34.2	wakuropereza wasikire na wafurahi.
PSA.34.3	Tangazani nnomi ukulu wa Mola;
PSA.34.3	kaupamoja tilamuse zina rake.
PSA.34.4	Ninsakula Mola, na iye kanijibu;
PSA.34.4	kaninusuru kwa piya vyanikiropereza.
PSA.34.5	Wannang'aniza iye
PSA.34.5	wawa nkati ya sherehe;
PSA.34.5	kumaso kwawo awawona aibu.
PSA.34.6	Eyu munu wakuveya‑yu kalalamika,
PSA.34.6	na Mola kansikira,
PSA.34.6	kannusuru kwa tabu piya.
PSA.34.7	Laika wa Mola akwikala karibu
PSA.34.7	na wenye kumopa,
PSA.34.7	na áwavusha.
PSA.34.8	Yererani, múwona kuwa Mola mwema.
PSA.34.8	Heri munu atuwírira kwake iye!
PSA.34.9	Mopeni Mola,
PSA.34.9	umwe watakatifu wake,
PSA.34.9	kamana wamópa, acipo ciwatówa.
PSA.34.10	Masimba walalamika na njala,
PSA.34.10	wansákula Mola vyema, acipo cakuwatowa.
PSA.34.11	Njoni, wanangu, munisikirize;
PSA.34.11	omi núkufundani vyakumopa Mola.
PSA.34.12	Kawapo kati yenu kumwajibu kuinshi?
PSA.34.12	Asakúla kuwona suku za furaha nani?
PSA.34.13	Sunga lulimi rako kwa ubaya,
PSA.34.13	na mivumbu yako vyakulongopa.
PSA.34.14	Ritanuse ubaya, utende meema;
PSA.34.14	sakula salama kwa kuhitamili.
PSA.34.15	Maso a Mola áludira ka wenye shariya,
PSA.34.15	masikiro ake átengemana
PSA.34.15	kwa lukuto rakulebela kwangupiriwa;
PSA.34.16	uso wa Mola úwatula minyongo
PSA.34.16	ware waténda ubaya,
PSA.34.16	áfuta mulumwengu‑mu mawazo awo.
PSA.34.17	Wenye shariya wánlalamikira,
PSA.34.17	na Mola áwasikira,
PSA.34.17	áwanusuru kwa piya tabu zawo.
PSA.34.18	Mola kawa karibu na wari na myoyo ya kwandibika,
PSA.34.18	áwanusuru wari na roho zakutabika.
PSA.34.19	Mwenyé shariya ápata tabu nyingi zawenye,
PSA.34.19	fala Mola ánnusuru kwa piya-vyo;
PSA.34.20	ánkengera piya makongolo ake;
PSA.34.20	anta rimoja arivunjika.
PSA.34.21	Ubaya úwolaya wabaya;
PSA.34.21	wawawínda wenye shariya, wáhukumiwa.
PSA.34.22	Mola akombola mainsha a watumisi wake;
PSA.34.22	watuwírira kwake iye, awahukumiwa.
PSA.35.1	Yarabi Mola, ningirire ka ware wanigírira,
PSA.35.1	tenda vita na ware waniténdera vita.
PSA.35.2	Sukula kikopa kikulu na kitoto,
PSA.35.2	lamuka unavye.
PSA.35.3	Inika nkuki, na soka nero,
PSA.35.3	uwasome wari kunituwisa.
PSA.35.3	Unambire: “Wakukuvusha ndumi.”
PSA.35.4	Wanziriwe na wakejeliwe
PSA.35.4	wasakúla kunulaya;
PSA.35.4	waludisiwe na ziwese tamaa,
PSA.35.4	ware wanipángira ubaya.
PSA.35.5	Ewo wawe kamba makuti pamepo,
PSA.35.5	laika wa Mola awaveverusire kunundu;
PSA.35.6	njira yawo iwa kisi, na kinviri cakwinukala,
PSA.35.6	laika wa Mola awalumbate.
PSA.35.7	Waninikira nambo wanikorese sapana sababu;
PSA.35.7	wanisimbira pondo waniduru bila sababu.
PSA.35.8	Ciwapate kinu walumizike wakati sawejiwa!
PSA.35.8	Wakoreke nambo zawenike wanyewe,
PSA.35.8	wagwirire nozo nambo‑zo wapoteye.
PSA.35.9	Roho yangu ínfurahira Mola,
PSA.35.9	na ítukuza kuvusha kwake.
PSA.35.10	Makongolo angu piya akwamba:
PSA.35.10	“Uwe Mola! Ari kamba uwe nani?
PSA.35.10	Úwanusuru wakuveya ka wenye nguvu pakulu,
PSA.35.10	wakuveya na wakosofu ka wenye kuwewira.”
PSA.35.11	Mashahidi wa ubaya wálawirira,
PSA.35.11	wánidairi kuhusu vinu sanijiwa.
PSA.35.12	Maripo awo mabaya kwa meema aniwatenda,
PSA.35.12	roho yangu írishuku tama.
PSA.35.13	Kwa piya, pawákiwa walwere,
PSA.35.13	nivala nguwo za uzuni,
PSA.35.13	nirinyenyekeya na swaumu.
PSA.35.13	Nitenda duwa, nirinamire pakifuwa.
PSA.35.14	Nikenenda kamba munu wakurishuku
PSA.35.14	kwa kifo ca rafiki au nduye,
PSA.35.14	au wakurishuku kwa kifo ca mamaye,
PSA.35.14	niri mmatanga, nirinamire.
PSA.35.15	Fala panikwakure,
PSA.35.15	wajumulana watende sherehe;
PSA.35.15	wengine sanikiwejiwa
PSA.35.15	wanipanyangula, bila kunasirira;
PSA.35.16	kamba wabaya vyawanizunguriza,
PSA.35.16	wakinishupa, wakinitafunira meno.
PSA.35.17	Yarabi Mola, úninang'aniza mpaka rini?
PSA.35.17	Ninusuru ka wenye kunibugudi,
PSA.35.17	mainsha angu bora‑ya ka ewa masimba‑wa.
PSA.35.18	Nukuja kukushukuru mbere ya jamati;
PSA.35.18	kati ya wanu wengi, núkutuza.
PSA.35.19	Usiwase maaduwi wangu walongo
PSA.35.19	wakiridãi julu yangu;
PSA.35.19	usinase kwiniwa bila shariya
PSA.35.19	na ware wafinyizirana maso.
PSA.35.20	Kamana awasowera usowezi wa salama,
PSA.35.20	wábishana na wenye imani mulumwengu‑mu;
PSA.35.20	wapanga kuwalongopera.
PSA.35.21	Wánasamira kanywa, wábishana nomi, wakwamba:
PSA.35.21	“He! He! Tiwona na maso etu!”
PSA.35.22	Uwe Mola, úwonanga! Usinyamare.
PSA.35.22	Yarabi Mola, usinitanuke!
PSA.35.23	Risisimuse! Lamuka!
PSA.35.23	Nitendere shariya!
PSA.35.23	Nlungu wangu, Mwenye wangu,
PSA.35.23	ningirire nlandu wangu.
PSA.35.24	Nitendere shariya vyaisáka shariya yako,
PSA.35.24	Mola, Nlungu wangu;
PSA.35.24	usiwase kunitendera sherehe.
PSA.35.25	Usiwase kuwaza javi:
PSA.35.25	“He! Noci ndi catikisakula!”,
PSA.35.25	wala kwamba: “Timmiza‑yo!”
PSA.35.26	Wasekéra tabu zangu
PSA.35.26	waveesiwe na wakejeliwe,
PSA.35.26	iwapate aibu, wafezeyiwe,
PSA.35.26	piya waritúla ubora koliko omi.
PSA.35.27	Wawere radi panolotiwe kuwa na shariya
PSA.35.27	wembe na sherehe, waridãi,
PSA.35.27	na daima wambe: “Mola ndi nkulu,
PSA.35.27	vimwájibu ntumisi wake kwikala vyema.”
PSA.35.28	Lulimi rangu rítangaza shariya yako,
PSA.35.28	kutwa nzima nikwereza swifa zako.
PSA.36.1	Mmoyo mwa mbaya muwa mawazo a makosa,
PSA.36.1	umwambira ka kumpitirira;
PSA.36.1	akupo kuntetema Mwenyezimungu mbere yake.
PSA.36.2	Aritesa mwanyewe mmoyo mwake,
PSA.36.2	átula dambi zake aziwonereriwa,
PSA.36.2	ipate dambi zake zisilaniwe.
PSA.36.3	Usowezi wa nkanywa mwake wa mashaka na utesi;
PSA.36.3	akwasa kutenda vya wijiwifu na vyema.
PSA.36.4	Pakinanda pake ápanga mashaka;
PSA.36.4	áritula njira sairi ngema,
PSA.36.4	aakatala ubaya.
PSA.36.5	Yarabi Mola,
PSA.36.5	pendo rako rakwaminika rifika mpaka mbinguni;
PSA.36.5	uwaminifu wako mpaka mmawingu.
PSA.36.6	Shariya yako iwa kamba myango ya Mwenyezimungu;
PSA.36.6	kulamula kwako kwica pakulu.
PSA.36.6	Uwe Mola, úwavusha wanadamu pamoja na wadudu.
PSA.36.7	He Mwenyezimungu!
PSA.36.7	Faida ulu pakulu ndi pendo rako rakwaminika!
PSA.36.7	Wanadamu wápata kutuwirira
PSA.36.7	nviri wa mbawa zako.
PSA.36.8	Wátosheka na utajiri wa nnyumba mwako;
PSA.36.8	kati ya myuto yako yakufuraisha
PSA.36.8	úwapa vyema vyakunywa.
PSA.36.9	Kamana kwako uwe uwapo nviriro wa mainsha;
PSA.36.9	julu ya nlangaza wako tíwona nuru.
PSA.36.10	Zidi kuwapenda na pendo rako rakwaminika
PSA.36.10	ware wakwakikisha,
PSA.36.10	zidi kuwolotera shariya yako
PSA.36.10	ware woloke myoyo yawo.
PSA.36.11	Muulu wa kuridãi usase kuniluwata,
PSA.36.11	makono a mbaya usase kunituwisa.
PSA.36.12	Eko wankugwirira madainfu,
PSA.36.12	wankwefiwa pansi, awakidiri kulamuka.
PSA.37.1	Usikimiwe kwa sababu ya wanu waténda ubaya;
PSA.37.1	usiwe na wiyana ka wamádambi;
PSA.37.2	kamana wányala kamba minyani,
PSA.37.2	wakumiliya kamba minyani miwisi.
PSA.37.3	Ntumaini Mola na tenda wema;
PSA.37.3	inshi muinti ukitumira ukweli.
PSA.37.4	Furahi kwa sababu ya Mola,
PSA.37.4	iye ákutendera wájibu wa mmoyo mwako.
PSA.37.5	Njira yako ngabizi Mola;
PSA.37.5	ntumaini neye, iye átenda vyakupundisa.
PSA.37.6	Álangaza shariya yako ílangala kamba nuru;
PSA.37.6	kwa kuwa auna dambi,
PSA.37.6	ikuwa kamba juwa patumela.
PSA.37.7	Pumuzika mbere ya Mola
PSA.37.7	na unrindire kwa imani.
PSA.37.7	Aringaníriwa njira yake,
PSA.37.7	usiwe na wasi-wasi naye,
PSA.37.7	anta akoréra kazi mpango wa ubaya.
PSA.37.8	Rinarire nyongo, asa kukimiwa;
PSA.37.8	usikafilike konta kukusalamurira ubaya.
PSA.37.9	Kamana wabaya wapoteziwa,
PSA.37.9	fala wanrindira Mola wariti inti.
PSA.37.10	Ka wakati aba, wabaya awawepo;
PSA.37.10	anta unang'anize sana mamburo ako, aapo munu.
PSA.37.11	Fala wenye kunyenyekeya wáriti inti,
PSA.37.11	wárifuraisha na ukulu wa salama.
PSA.37.12	Mbaya ápanga vibaya ka mwenye shariya,
PSA.37.12	ántafunira meno;
PSA.37.13	Mola ánseka,
PSA.37.13	akwijiwa kuwa ifika suku yake ya hukumu.
PSA.37.14	Wabaya wásolola jambiya
PSA.37.14	upinde wátengeza,
PSA.37.14	wawefye wakosofu, wakwaviwa,
PSA.37.14	wawolaye wenénda njira yakoloka.
PSA.37.15	Fala maupanga‑wo áwaludira wanyewe
PSA.37.15	áwengira mmyoyo yawo;
PSA.37.15	mwinsho ávunjiwa maupinde awo.
PSA.37.16	Cema ndi aba ca mwenye shariya
PSA.37.16	koliko utajiri wa wabaya wengi;
PSA.37.17	kamana wabaya wávunjiwa makono,
PSA.37.17	fala Mola awatejemeresa wenye shariya.
PSA.37.18	Mola ásunga suku za wanu sawana makosa,
PSA.37.18	irati yawo ikuwepo daima.
PSA.37.19	Awawóna haya wakati mbaya;
PSA.37.19	suku za njala, wakwikuta wakwasa.
PSA.37.20	Fala wabaya wakwasika;
PSA.37.20	maaduwi wa Mola wawa kamba
PSA.37.20	wema wa mmasamba,
PSA.37.20	wálainika kamba rosi.
PSA.37.21	Wabaya wakwazima awaludisa,
PSA.37.21	Fala wenye shariya wátenda fadili,
PSA.37.21	na wámera.
PSA.37.22	Kamana wajanliiwe wáriti inti,
PSA.37.22	fala wenye kulaniwa na Mola wámariziwa.
PSA.37.23	Nyonga za munu zíkolosiwa na Mola,
PSA.37.23	akuwa radi njira yake.
PSA.37.24	Anta akwakure, aagwa,
PSA.37.24	kamana nkono wake ákoriwa na Mola.
PSA.37.25	Níkiwa nnemba, sambi nuluvala,
PSA.37.25	fala sinamona mwenyé shariya akasiwa,
PSA.37.25	wala wanawe wakilebela nkate.
PSA.37.26	Daima ámera ka moyo radi,
PSA.37.26	wanawe wáwabariki wanu wengine.
PSA.37.27	Risapuse ubaya, tenda wema,
PSA.37.27	uinshi milele.
PSA.37.28	Kamana Mola ímwajibu shariya,
PSA.37.28	aawatipuka watakatifu wake.
PSA.37.28	Wákengeriwa milele
PSA.37.28	fala ujukulu wa wabaya úmariziwa.
PSA.37.29	Wenye shariya wáriti inti,
PSA.37.29	na muinti‑mo wakwikala daima.
PSA.37.30	Kanywa ya mwenye shariya ísema wijiwifu,
PSA.37.30	lulimi rake rísowera shariya.
PSA.37.31	Shariya ya Nlungu wake iwa mmoyo mwake;
PSA.37.31	azitereneka nyonga zake.
PSA.37.32	Mbaya ánlumbata mwenyé shariya,
PSA.37.32	ásakula kumulaya.
PSA.37.33	Fala Mola aamwasa kupatikana mmakono mwa mbaya,
PSA.37.33	wala paalamuriwa aamwasa kuhukumiwa.
PSA.37.34	Nrindire Mola na fulata njira yake,
PSA.37.34	iye ákukurisa uriti inti;
PSA.37.34	pawashindiwa wabaya, úwawona.
PSA.37.35	Nimmona munu mbaya, nkakatima,
PSA.37.35	karitawanya kamba nlamba
PSA.37.36	fala mara kalainika, awerepo tena;
PSA.37.36	ninsakula, fala iye awoneke.
PSA.37.37	Ntafiti munu saana ukosa, ntunze mwenyé koloka;
PSA.37.37	kamana mwinsho wa munu‑yo ndi salama,
PSA.37.38	Fala wabishi wakwaribiwa kapamoja;
PSA.37.38	mwinsho wa wabaya ndi kutupuriwa.
PSA.37.39	Kuvuka ka wenye shariya kulawa ka Mola,
PSA.37.39	iye ndi nguvu yawo wakati wa tabu.
PSA.37.40	Mola áwasaidiya na áwasapusa;
PSA.37.40	áwasapusa ka wabaya na áwavusha,
PSA.37.40	kamana iye ndi wawantuwirira.
PSA.38.1	Mola, usinisutumu na nyongo yako,
PSA.38.1	wala usinilaumu ka kukimiwa.
PSA.38.2	Kamana masonga ako aningira,
PSA.38.2	nifahamu kuniremera nkono wako.
PSA.38.3	Ukomu sina mmwiri mwangu
PSA.38.3	kwa sababu ya nyongo yako;
PSA.38.3	ukomu sina mmakongolo mwangu
PSA.38.3	kwa sababu ya dambi.
PSA.38.4	Makosa angu ánizamisa;
PSA.38.4	ániremera pakulu kamba nzigo.
PSA.38.5	Vijaraa vyangu vinuwa na vinyauka,
PSA.38.5	konta ya uzozo wangu.
PSA.38.6	Nankurikunja, nankurinamira kuuzunika pakulu;
PSA.38.6	kutwa nzima nankwenenda nikilalamika.
PSA.38.7	Maluwavu angu álunguza moto,
PSA.38.7	ukomu aupo mmwiri mwangu.
PSA.38.8	Nírifahamu kuzeeka, nífumbuka nfululu;
PSA.38.8	níkumira mmoyo wangu.
PSA.38.9	Mwenye wangu,
PSA.38.9	vinajibu piya viwa mmakono mwako,
PSA.38.9	aufisiwa kupumuzika kwangu.
PSA.38.10	Moyo únibiya shindo, nguvu zínisa;
PSA.38.10	anta nlangaza wa maso únilawa.
PSA.38.11	Marafiki na wenzangu wánimira baidi
PSA.38.11	kwa sababu ya balayi yangu,
PSA.38.11	waniínshi nawo wánikala baidi.
PSA.38.12	Wasakúla kunulaya wátengeza kuninikira;
PSA.38.12	wanisakúrira ubaya,
PSA.38.12	wankwereza kwaribiwa kwangu,
PSA.38.12	daima wásowera ulongo.
PSA.38.13	Fala omi niwa kamba kewewe, saasikira;
PSA.38.13	niwa kamba bubu, sifungula kanywa.
PSA.38.14	Niwa kamba munu saasikira,
PSA.38.14	nkanywa mwangu akupo kusutumu.
PSA.38.15	Fala núkurindira, uwe Mola;
PSA.38.15	Yarabi Mwenye, Nlungu wangu,
PSA.38.15	uwe ndi mwenyé kuja kujibu.
PSA.38.16	Kamana omi nukwamba javi:
PSA.38.16	“Usiwase kufurahi julu yangu,
PSA.38.16	wala panikosa wasiridãi.”
PSA.38.17	Niwa karibu ya kugwa,
PSA.38.17	kulwaziwa kwangu daima kuwa mbere yangu.
PSA.38.18	Nikwitikiza makosa angu;
PSA.38.18	nísikitika kwa dambi zangu.
PSA.38.19	Maaduwi wangu wanawo nguvu na uwezo;
PSA.38.19	wengi ndi waniwínda bila sababu.
PSA.38.20	Warirípira wema ka mabaya
PSA.38.20	wanandibu konta nífulata vyema.
PSA.38.21	Yarabi Mola, usinitipuke!
PSA.38.21	Nlungu wangu, usiwe baidi yangu!
PSA.38.22	Angupa kunisaidiya,
PSA.38.22	Mwenye wangu, Nvushi wangu!
PSA.39.1	Omi namba: “Ninang'aniza tabiya zangu
PSA.39.1	ipate nisikore dambi na lulimi rangu;
PSA.39.1	niritaya vyuma nkanywa mwangu,
PSA.39.1	wakati wabaya wawari mbere yangu.”
PSA.39.2	Sambire kinu, ninyamala nduu;
PSA.39.2	fala aiwerepo faida,
PSA.39.2	tabu yangu izidi kongezeka.
PSA.39.3	Moyo wangu unilunguza pakifuwa.
PSA.39.3	Paníkiwaza, moto ukinoca;
PSA.39.3	basi nanza kwamba:
PSA.39.4	“He Mola, nijiwise mwinsho wa mainsha angu,
PSA.39.4	na jumula ya suku zangu;
PSA.39.4	nijiwise uhai wangu vyauri aba.
PSA.39.5	Kusema kweli, kutula suku zangu kuwa aba,
PSA.39.5	kiyasi ya canja cangu.
PSA.39.5	Wakati wa mainsha angu
PSA.39.5	sico kino kwako uwe.
PSA.39.5	Ndi kweli, kila munu alandire koloka
PSA.39.5	ndi mepo tu basi yakuweseziwa. 
PSA.39.6	Kweli, kila mmoja akwenenda kamba kinviri;
PSA.39.6	akirishonga ca bure, akirijaza utajiri,
PSA.39.6	bila kwijiwa nani wanturíra.
PSA.39.7	Sambi, Mola, nirindire kinani?
PSA.39.7	Kurindira kwangu kuwa kati yako uwe.
PSA.39.8	Nisapuse makosa angu piya;
PSA.39.8	usinitende kuwa munu wakushupiwa na mazozo.
PSA.39.9	Ninyamala! Sifungure kanywa,
PSA.39.9	kamana uwe ukitenda kazi yako.
PSA.39.10	Nisapuse hukumu zako;
PSA.39.10	kwa vita ya nkono wako,
PSA.39.10	niuzunika.
PSA.39.11	Uwe únsutumu na úmwerevula mwanadamu
PSA.39.11	kwa sababu ya dambi yake.
PSA.39.11	Kamba uswa, vyaaribu iye catukuza pakulu.
PSA.39.11	Kusema kweli, mwanadamu mepo tu basi yakuweseziwa. 
PSA.39.12	He Mola, sikira duwa yangu,
PSA.39.12	sikiriza kiriro cangu unangupire,
PSA.39.12	usinyamarire masozi angu.
PSA.39.12	Kamana mbere yako, niwa munu wakupita,
PSA.39.12	wakupita kamba piya wakinya babu zangu.
PSA.39.13	Sapusa maso ako kwangu omi,
PSA.39.13	niludire kupata radi,
PSA.39.13	saninamba kupoteya,
PSA.39.13	nikasa kuwepo.”
PSA.40.1	Nikirindira na nguvu zangu piya ka Mola,
PSA.40.1	na iye kaninamira omi,
PSA.40.1	na kasikira lukuto rangu.
PSA.40.2	Iye kanilavya munrimbu wakuguburiwa,
PSA.40.2	muutope ukinitawanyikira,
PSA.40.2	na katula maulu angu julu ya mwala,
PSA.40.2	karimbisa ando zangu.
PSA.40.3	Kataya nkanywa mwangu nyimbo nyipya,
PSA.40.3	nyimbo ya swifa ka Nlungu wetu.
PSA.40.3	Wengi wakuja kuwona novi na kopa,
PSA.40.3	na wakuja kuntumaini Mola.
PSA.40.4	Heri mwananlume atúla tamaa yake ka Mola,
PSA.40.4	aawanang'aniza waridãi,
PSA.40.4	anta ware wafuláta ulongo!
PSA.40.5	Maajuza mengi kutenda,
PSA.40.5	Mola, Nlungu wangu!
PSA.40.5	Mengi maajuza ako na mipango kwetu ofwe!
PSA.40.5	Aapo mwengine wakuringana nowe!
PSA.40.5	Nisaka kwereza na kutangaza,
PSA.40.5	ingawa ndi mengi akuwalanga!
PSA.40.6	Kafara na swadaka azukwajibire,
PSA.40.6	fala kufungula masikiro angu;
PSA.40.6	nadiri na swadaka kwa madambi aulebele.
PSA.40.7	Basi omi namba: “Epa, nija!
PSA.40.7	Nkitabu vyandikiwa kuhusu omi:
PSA.40.8	Víkinajibu utende nafasi yako, Nlungu wangu;
PSA.40.8	shariya zako ziwa mmoyo mwangu.”
PSA.40.9	Nitangaza habari ya kuvusha kwako
PSA.40.9	pawajumana wanu wengi;
PSA.40.9	kamba vyawijiwa, Mola,
PSA.40.9	sifungire mivumbu yako.
PSA.40.10	Shariya yako sifisire mmoyo mwangu;
PSA.40.10	nisowera kuhusu kauli yako na kuvusha kwako.
PSA.40.10	Sifisire pendo rako rakwaminika na kauli yako
PSA.40.10	pawajumana wanu wengi.
PSA.40.11	Uwe Mola, awasa kunitendera huruma zako;
PSA.40.11	pendo rako rakwaminika
PSA.40.11	na ukweli wako daima unisunge.
PSA.40.12	Kamana zinizunguriza tafauti
PSA.40.12	zaida zakutowa kuwalanga;
PSA.40.12	makosa angu anifika,
PSA.40.12	siwere na uwezo wa kuwona.
PSA.40.12	Awa mengi pakulu
PSA.40.12	kupunda nywiri za nkiswa mwangu,
PSA.40.12	moyo wangu wisa hamu.
PSA.40.13	Vikwajibu, Mola, kunifungula;
PSA.40.13	He Mola, angupa kunavya.
PSA.40.14	Ware wasakúla kunifuja,
PSA.40.14	watenziwe haya na waveyesiwe nfululu;
PSA.40.14	ware viwájibu niwe na tafauti
PSA.40.14	waludire kukejeliwa.
PSA.40.15	Wawe na balayi
PSA.40.15	namuna yakuriripirira kwa hali yawo,
PSA.40.15	wamba: “Aye, aye!” kuhusu tabu zangu.
PSA.40.16	Fala waridãi na wafurahi kwako,
PSA.40.16	piya wakusakula;
PSA.40.16	wambe daima: “Nkulu ndi Mola!”,
PSA.40.16	ware kuwajibu kuvusha kwako.
PSA.40.17	Kwangu omi, niwa masikini na nkosofu,
PSA.40.17	fala Mwenye áninang'aniza omi;
PSA.40.17	uwe ndi mwenyé kunikotola,
PSA.40.17	na mwenyé kunombola.
PSA.40.17	He Nlungu wangu, usikawe!
PSA.41.1	Heri ire ammwáza masikini!
PSA.41.1	Ka wakati wa tafauti, Mola ánnusuru.
PSA.41.2	Mola ánsunga na ánkengera mainsha ake;
PSA.41.2	iye ábarikiwa mulumwengu‑mu.
PSA.41.2	Uwe, Mola, usimpereke
PSA.41.2	kuwajibu maaduwi wake.
PSA.41.3	Mola ánludisira ukomu ari pakinanda kulwala;
PSA.41.3	uwe, Mola, úpindula piya mahala patabika.
PSA.41.4	Omi mwanyewe namba:
PSA.41.4	“Mola, nolotere rehema yako;
PSA.41.4	niponese, kamana nikola dambi kwako.”
PSA.41.5	Maaduwi wangu wánisowerera ubaya.
PSA.41.5	Wakwamba: “Akufwa rini?
PSA.41.5	Zina rake rílainika wakatini?”
PSA.41.6	Akija munu kuniwona,
PSA.41.6	ánisowerera vinu savina mana,
PSA.41.6	moyo ukwijala uterevesu,
PSA.41.6	ikisa akweneza mwapita‑mo.
PSA.41.7	Piya wenye kunina wájumana kuniteta;
PSA.41.7	wáwaza wakinidanizira mabaya javi:
PSA.41.8	“Balayi yakofya infyajula;
PSA.41.8	kawa pakinanda, aalamuka tena.”
PSA.41.9	Mpaka rafiki yangu wa pamoyo,
PSA.41.9	waníkintumaini na watíkitafuna nkate wangu,
PSA.41.9	iye kalamuka kunizungunukira anitenvye.
PSA.41.10	Fala, uwe, Mola, nolotere rehema yako;
PSA.41.10	nilamuse, niwaludisire.
PSA.41.11	Kwa javyo, nukwjiwa kuwa ukwajibiwa nami,
PSA.41.11	na aduwi wangu aanishinda.
PSA.41.12	Na omi, kwa ukamilifu wangu, únisunga
PSA.41.12	na únitula mbere yako daima.
PSA.41.13	Atukuziwe Mola, Nlungu wa Iziraeli,
PSA.41.13	wa milele ka milele!
PSA.41.13	Aamina!
PSA.42.1	Kamba mbawala vyaalulukira maji akupita,
PSA.42.1	roho yangu íkululukira uwe, Mwenyezimungu.
PSA.42.2	Roho yangu yanawo nyotwa ya Mwenyezimungu,
PSA.42.2	Nlungu ari hai.
PSA.42.2	Wakati wanisaka kuja kurolota
PSA.42.2	mbere ya Mwenyezimungu ndi rini?
PSA.42.3	Masozi angu ndi awánga cakurya cangu
PSA.42.3	nsana na usiku,
PSA.42.3	kamana wánidairi wakati piya:
PSA.42.3	“Nlungu wako kawa ndepi?”
PSA.42.4	Panifungula moyo wangu,
PSA.42.4	níkumbukira namuna yanizowerere kuka na wanu wengi,
PSA.42.4	kuwalongoza kunyumba ya Mwenyezimungu,
PSA.42.4	na shauti ya sherehe pamoja na swifa.
PSA.42.4	Tíkiwa junudi ya wanu tikitenda sherehe!
PSA.42.5	Uwe roho yangu,
PSA.42.5	kuuzunika pakulu sababuni?
PSA.42.5	Kukafilika pakulu kati yangu sababuni?
PSA.42.5	Tula tamaa yako ka Mwenyezimungu!
PSA.42.5	Nukuja kunsifu tena,
PSA.42.5	iye ndi Nlungu wangu na Kuvushiwa kwangu
PSA.42.6	Nlungu wangu,
PSA.42.6	roho yangu ikasirika pakulu;
PSA.42.6	ndimana nukukumbukira
PSA.42.6	mwanzo wa inti ya Yordani,
PSA.42.6	na julu ya Hermoni,
PSA.42.6	mpaka mwango wa Mizari.
PSA.42.7	Pondo rikulu rikwita pondo rikulu,
PSA.42.7	julu ya kuvuma ka maji akugwa pariwe;
PSA.42.7	piya maluwimbi ako,
PSA.42.7	matoto na makulu, ánifinikiza.
PSA.42.8	Nsana Mola ánipa pendo rake rakwaminika;
PSA.42.8	usiku nanawo nyimbo kwake iye,
PSA.42.8	duwa ka Nlungu wangu anípa mainsha.
PSA.42.9	Nidairi ka Mwenyezimungu, mwamba wangu:
PSA.42.9	“Kuniriwala sababuni?
PSA.42.9	Omi kwenenda nikilalamika,
PSA.42.9	kutabishiwa na aduwi sababuni?”
PSA.42.10	Mpaka makongolo angu ánifwa
PSA.42.10	wakati womani wangu wawanishupa,
PSA.42.10	wanidáiri wakati piya:
PSA.42.10	“Nlungu wako kawa ndepi?”
PSA.42.11	Uwe roho yangu,
PSA.42.11	kuuzunika pakulu sababuni?
PSA.42.11	Kukafilika pakulu kati yangu sababuni?
PSA.42.11	Tula tamaa yako ka Mwenyezimungu!
PSA.42.11	Nukuja kunsifu tena,
PSA.42.11	iye ndi Nlungu wangu na Kuvushiwa kwangu.
PSA.43.1	Yarabi Mwenyezimungu,
PSA.43.1	nitendere shariya,
PSA.43.1	kengera ajali yangu
PSA.43.1	kwa kubishana na taifa sairi takatifu.
PSA.43.1	Ninusuru ka wanu walongo na sawana shariya.
PSA.43.2	Kamana uwe, Mwenyezimungu,
PSA.43.2	ndi ngome yangu.
PSA.43.2	Mbana kunikatala?
PSA.43.2	Mbana nukwenenda nikilalamika,
PSA.43.2	nikitabishiwa na aduwi?
PSA.43.3	Pereka nuru yako pamoja na kweli yako;
PSA.43.3	evyo vinilongoze na vinifikise
PSA.43.3	kumwango wako takatifu,
PSA.43.3	mahala pauinshi uwe.
PSA.43.4	Basi nukuka pauralu wa Mwenyezimungu,
PSA.43.4	Mwenyezimungu wakuwa ndi radi yangu pakulu!
PSA.43.4	Na kityatya nukusifu,
PSA.43.4	Mwenyezimungu, Nlungu wangu!
PSA.43.5	Uwe roho yangu,
PSA.43.5	kuuzunika pakulu sababuni?
PSA.43.5	Kukafilika pakulu kati yangu sababuni?
PSA.43.5	Tula tamaa yako ka Mwenyezimungu!
PSA.43.5	Nukuja kunsifu tena,
PSA.43.5	iye ndi Nlungu wangu na Kuvushiwa kwangu.
PSA.44.1	He Mwenyezimungu,
PSA.44.1	tisikira na masikiro etu,
PSA.44.1	wababu zetu watambira,
PSA.44.1	vinu vyautendire wakati wawo,
PSA.44.1	suku zamida na midada.
PSA.44.2	Uwe, na makono ako mwanyewe,
PSA.44.2	kutuwisa mataifa, uwature wababu zetu;
PSA.44.2	wanu wengine kuwagwisa,
PSA.44.2	fala wababu zetu kuwavusha.
PSA.44.3	Aiwere kwa upanga wawo uwatenzire kuriti inti,
PSA.44.3	wala kwa nguvu za makono awo kupata kuvushiwa.
PSA.44.3	Iwa kwa nkono nriro wako,
PSA.44.3	kwa nkono wako mwanyewe,
PSA.44.3	pamoja na nuru ya uso wako,
PSA.44.3	konta kuwafadili ewo.
PSA.44.4	Ndi nowe, nfalume wangu na Nlungu wangu!
PSA.44.4	Ndi nowe utangáza kushinda ka Yankubu!
PSA.44.5	Pamoja nowe,
PSA.44.5	tíwatuwisa womani wetu.
PSA.44.5	Kwa zina rako,
PSA.44.5	tíwaluwata wenye kutishambuliya.
PSA.44.6	Kamana situmaini upinde wangu;
PSA.44.6	upanga wangu aunivusha.
PSA.44.7	Fala uwe kutivusha mmakono mwa maaduwi wetu;
PSA.44.7	na wenye kutiwinda, kuwakejeli.
PSA.44.8	Kwako Mwenyezimungu tiridãi wakati piya,
PSA.44.8	na zina rako daima títukuza. 
PSA.44.9	Fala sambi kutikatala na kutikejeli;
PSA.44.9	sambi masurudadu wetu awoka pamoja nowe.
PSA.44.10	Mbere ya maaduwi wetu
PSA.44.10	kutitenza kuludira nyuma;
PSA.44.10	na wenye kutiwinda
PSA.44.10	watipokera vinu vyetu.
PSA.44.11	Uwe kutipereka
PSA.44.11	tipanyanguriwe kamba makondoo;
PSA.44.11	kutitawanya kati ya mataifa.
PSA.44.12	Kuwozanya wanu wako kwa beyi noto,
PSA.44.12	bila faida kwa kuwozanya kwawo.
PSA.44.13	Kutitenza haya na majirani wetu,
PSA.44.13	tiwa wakushupiwa na wakukejeliwa
PSA.44.13	ka ware watizungurize.
PSA.44.14	Kutitenda kuwa usowezi
PSA.44.14	wanu wakitiwona, watitikinyira kiswa.
PSA.44.15	Wakati piya niwa mmashaka a kutabishiwa,
PSA.44.15	uso wangu ufinikiwa na haya,
PSA.44.16	kwa shupa ya ware wanitéta na wakinisalamula,
PSA.44.16	kwa sababu ya aduwi, asakúla kunisezera.
PSA.44.17	Piya‑vi vitikuna ofwe,
PSA.44.17	bila kukuriwala uwe,
PSA.44.17	wala kudanganya miyadi yako.
PSA.44.18	Myoyo yetu ailudire nyuma,
PSA.44.18	wala maulu etu asapuke njira yako.
PSA.44.19	Novyo-sivyo, kutinyanda pamanyamangalo,
PSA.44.19	kutifinika na nviri wa kifo.
PSA.44.20	Kamba tiriware zina ra Nlungu wetu,
PSA.44.20	na tinolosa makono etu ka nlungu mojawapo,
PSA.44.21	Mwenyezimungu singari kejiwa?
PSA.44.21	Kamana iye akwijiwa siiri ya mmoyo!
PSA.44.22	Novyo-sivyo, kwa kuwa tukupenda,
PSA.44.22	tikwenenda na kifo daima;
PSA.44.22	tiwoniwa kamba makondoo
PSA.44.22	wakusaka kusinjiwa.
PSA.44.23	Lamuka, Mola! Kulala sababuni?
PSA.44.23	Lamuka! Usitikatare mpaka milele!
PSA.44.24	Kufisa uso wako
PSA.44.24	na kuriwala tabu zetu
PSA.44.24	pamoja na tafauti zetu sababuni?
PSA.44.25	Kamana roho iwankutabishiwa
PSA.44.25	mpaka ítenda utope;
PSA.44.25	kifuwa cetu cikumkumbula pansi.
PSA.44.26	Lamuka! Utangupire!
PSA.44.26	Tivushe kwa pendo rako rakwaminika.
PSA.45.1	Moyo wangu wijala mwaha mwema,
PSA.45.1	niwiriza zaburi yangu ka nfalume;
PSA.45.1	lulimi rangu riwa kamba kalamu,
PSA.45.1	kalamu ya mwandiki maalumu.
PSA.45.2	Kati ya wanu,
PSA.45.2	uwe ndi uwonéka kuwa mwema;
PSA.45.2	zijala rehema pakanywa pako;
PSA.45.2	ndimana Mwenyezimungu kakujanliya,
PSA.45.2	kakujanliya daima milele.
PSA.45.3	Rifunge upanga wako nkiuno,
PSA.45.3	uwe mwenyé uwezo,
PSA.45.3	nkati ya ubora wako na inshima!
PSA.45.4	Kati ya ubora wako,
PSA.45.4	tupa kwa ajili ya kushinda kwako,
PSA.45.4	utende ukweli, unyenyekevu, na shariya.
PSA.45.4	Nkono nriro wako
PSA.45.4	ufunde vyakutukuziwa!
PSA.45.5	Masonga ako anoriwa
PSA.45.5	pamoyo wa maaduwi wa nfalume;
PSA.45.5	umati ukugwa mbere yako.
PSA.45.6	He Mwenyezimungu,
PSA.45.6	kiti cako ciwapo daima milele;
PSA.45.6	ngombo yako ya kifalume
PSA.45.6	ndi ngombo ya shariya.
PSA.45.7	Úpenda shariya na ubaya úkukima;
PSA.45.7	ndimana Mwenyezimungu, Nlungu wako,
PSA.45.7	kakutawaza na mafuta a radi,
PSA.45.7	mafuta mengi akuwapunda wenziwo.
PSA.45.8	Mavazi ako piya
PSA.45.8	ánuwira mane‑mane,
PSA.45.8	ánuwira udi na ndalasini.
PSA.45.8	Mmanyumba a kifalume
PSA.45.8	akusitawiziwa na meno a nembo,
PSA.45.8	vyombo vya mizizi vívuma,
PSA.45.8	vyukutaya radi.
PSA.45.9	Wana wa mafalume wawa kati ya waka wakukuudumu.
PSA.45.9	Upande wako nkono nriro kawapo rainya wa nfalume,
PSA.45.9	na mavazi a oru swafi ya Ofiri.
PSA.45.10	Sikiriza, mwanangu uhakika,
PSA.45.10	kubali na inamisa masikiro ako:
PSA.45.10	riwala umati wako
PSA.45.10	na nyumba ya kinya wawayo;
PSA.45.11	javyo, nfalume ásakula wema wako;
PSA.45.11	inama kwa kuwa iye mwenye wako!
PSA.45.12	Wanu wa Tiru wásakula fadili yako kwa zawadi,
PSA.45.12	wazidire utajiri kati ya wanu piya.
PSA.45.13	Mwana wa nfalume kawa kukati kwake
PSA.45.13	na ubora mwingi,
PSA.45.13	kavala nguwo zakusitawiziwa na oru.
PSA.45.14	Nguwo za rangi ya kila aina,
PSA.45.14	iye kaperekiwa ka nfalume;
PSA.45.14	wenziwe wari wabikira wakinfulata.
PSA.45.15	Wakimpereka na sherehe na kunkurisa,
PSA.45.15	wakingira nnyumba ya nfalume.
PSA.45.16	Wanawo wakwikala viti vya wawazo;
PSA.45.16	inti piya úwatenda wana wa mafalume.
PSA.45.17	Omi niwejiwisa zina rako vizazi piya;
PSA.45.17	ndimana mataifa ákusifu daima milele.
PSA.46.1	Mwenyezimungu ndi wetu wakuntuwirira,
PSA.46.1	na ndi nguvu zetu;
PSA.46.1	patiwa na tafauti,
PSA.46.1	daima kawa karibu kutavya.
PSA.46.2	Ndimana atitetema anta paitetema ardhi,
PSA.46.2	na myango paizama kati-kati ya bahari;
PSA.46.3	atitetema anta avume maji akuzongana,
PSA.46.3	na myango itikinyike kwa nyongo yake. 
PSA.46.4	Uwapo muto wakuwa mipupu yake
PSA.46.4	itáya radi kaya ulu ya Mwenyezimungu,
PSA.46.4	mahala takatifu pekala Mwenye Nkulu
PSA.46.5	Mwenyezimungu epo kawapo! Aitikinyika!
PSA.46.5	Mwenyezimungu ákwavya subuu kukikangamuka.
PSA.46.6	Mataifa ásasaika, ufalume utatana;
PSA.46.6	iye álamusa shauti, na ardhi ítetemeka.
PSA.46.7	Mola Mwenye wa masurudadu, kawa pamoja nofwe;
PSA.46.7	Nlungu wa Yankubu ndi ngome yetu. 
PSA.46.8	Njoni! Onani vyaatendire Mola,
PSA.46.8	namuna vyajire nawo vyakushangisa nkaya.
PSA.46.9	Mpaka kaisirize duniya, ámariza vita;
PSA.46.9	ávunja upinde, ányanda songa,
PSA.46.9	akoca mikukuta na moto.
PSA.46.10	“Tengemanani,
PSA.46.10	mwijiwe kuwa omi niwa Mwenyezimungu!
PSA.46.10	Níkurisiwa kati ya mataifa,
PSA.46.10	níkurisiwa mulumwengu.”
PSA.46.11	Mola, Mwenye wa masurudadu,
PSA.46.11	kawa pamoja nofwe;
PSA.46.11	Nlungu wa Yankubu ndi ngome yetu. 
PSA.47.1	Wanu-mwe piya, ibiyani manja!
PSA.47.1	Munnyamaze Mwenyezimungu
PSA.47.1	na nyimbo pakulu-pakulu za sherehe.
PSA.47.2	Kamana Mola, Nkulu, akopesa,
PSA.47.2	ndi nfalume nkulu julu ya ardhi piya!
PSA.47.3	Iye kawapoteza wanu sini yetu ofwe,
PSA.47.3	mataifa sini ya kumaulu kwetu.
PSA.47.4	Iye katitondorera irati yetu,
PSA.47.4	kuridãi ka Yankubu wampendire. 
PSA.47.5	Mwenyezimungu kakwera
PSA.47.5	kati ya ngigiri wa sherehe;
PSA.47.5	Mola kakwera,
PSA.47.5	kati ya shauti ya baramanda.
PSA.47.6	Imbani nyimbo za swifa ka Mwenyezimungu,
PSA.47.6	imbani swifa!
PSA.47.6	Imbani swifa ka Nfalume wetu,
PSA.47.6	imbani swifa!
PSA.47.7	Kamana Mwenyezimungu
PSA.47.7	nfalume wa ulumwengu piya!
PSA.47.7	Imbani zaburi moja munsifu iye!
PSA.47.8	Mwenyezimungu átawala mataifa;
PSA.47.8	Mwenyezimungu akwikala pakiti cake takatifu.
PSA.47.9	Walongozi wa mataifa wájumana
PSA.47.9	pamoja na wanu wa Nlungu wa Iburahima;
PSA.47.9	kamana uwezo
PSA.47.9	wa Mwenyezimungu.
PSA.47.9	Iye átukuziwa pakulu!
PSA.48.1	Nkulu ndi Mola, na bora wa swifa piya
PSA.48.1	nkaya ulu ya Nlungu wetu,
PSA.48.2	mwango wake takatifu.
PSA.48.2	Mwema na nrefu, radi ya duniya piya,
PSA.48.2	ndi mwango wa Ziyoni kashikazini baidi,
PSA.48.2	kaya ulu ya Nfalume nkulu.
PSA.48.3	Mahala mwake mwakurimba
PSA.48.3	Mwenyezimungu árolota
PSA.48.3	kuwa iye fukutu.
PSA.48.4	Onani! Mafalume wajumana,
PSA.48.4	kaupamoja woka kubishana naye.
PSA.48.5	Pawammonire, washanga,
PSA.48.5	wasusuka, watuwa.
PSA.48.6	Nopo na wofi kawakola,
PSA.48.6	watabika kamba muka pakupongola.
PSA.48.7	Na mepo ya malawira-juwa,
PSA.48.7	idangula mapaketi a Tarusu.
PSA.48.8	Kamba vyatíkisikiranga, tiwankuwona
PSA.48.8	kaya ulu ya Mola, Mwenye wa Masurudadu,
PSA.48.8	kaya ulu ya Nlungu wetu,
PSA.48.8	Mwenyezimungu ákolosa daima. 
PSA.48.9	He Mwenyezimungu,
PSA.48.9	tíwaza pendo rako rakwaminika
PSA.48.9	kati ya nyumba yako takatifu.
PSA.48.10	He Mwenyezimungu,
PSA.48.10	kamba zina rako vyaritukuziwa,
PSA.48.10	na swifa zako novyo,
PSA.48.10	zikwenera duniya nzima.
PSA.48.10	Nkono nriro wako wijala shariya.
PSA.48.11	Mwango wa Ziyoni uwe radi,
PSA.48.11	wana wa Yuda wafurahishe,
PSA.48.11	kwa kulamula kwako ka shariya.
PSA.48.12	Enendani Ziyoni, muzungurize nfululu,
PSA.48.12	muwalange ngome zake;
PSA.48.13	tunzani sana ukuta wake,
PSA.48.13	onani mahala mwawo mwakurimba,
PSA.48.13	ipate muwambire wanu wa sambi,
PSA.48.14	kuwa eyu ndi Mwenyezimungu,
PSA.48.14	Nlungu wetu wa daima.
PSA.48.14	Iye átilongoza mpaka mwinsho.
PSA.49.1	Umwe, wanu piya; tengani masikiro musikire‑ci,
PSA.49.1	sikirani, umwe piya muri kuinshi duniya,
PSA.49.2	walume wa mana na sawana mana,
PSA.49.2	matajiri pamoja na masikini sawa‑sawa:
PSA.49.3	kanywa yangu ikuja kusowera na wijiwifu;
PSA.49.3	kufikiri ka mmoyo mwangu kukuja na werevu.
PSA.49.4	Nukuja kutenga masikiro angu kusikiriza usowezi;
PSA.49.4	na kityatya, níkongongola nakise yangu.
PSA.49.5	Suku mbaya,
PSA.49.5	pawenenda maaduwi wanizungurize,
PSA.49.6	ware watumáini vinu vyawo
PSA.49.6	na waridãi na utajiri wawo nkulu,
PSA.49.6	kopa suku za mashaka sababuni?
PSA.49.7	Aapo mwananlume wakukidiri kumombola nduye;
PSA.49.7	aapo novyo anrípa Mwenyezimungu kwa uhai wake,
PSA.49.8	kamana kombola uhai isabu yake ulu,
PSA.49.8	aapo maripo akutosha,
PSA.49.9	ipate ainshi milele na asaribike.
PSA.49.10	Kamana íwoniwa kuwa anta wejiwifu wakufwa,
PSA.49.10	kamba vyawafwa wakuzózoka na wakubánga,
PSA.49.10	wakwasa mali zawo,
PSA.49.10	wawasira wanu wengine.
PSA.49.11	Makaburi akuwa manyumba awo daima milele,
PSA.49.11	manyumba awo áritiwa kizazi anta kizazi,
PSA.49.11	ingawa walavya mazina awo muinti.
PSA.49.12	Mwanadamu, anta awe bora pakulu, aainshi milele;
PSA.49.12	kawa kamba manyama wakuwa aufwa.
PSA.49.13	Eyi ndi njira ya ware watumáini ka uzozo,
PSA.49.13	fala wafulata wajibu wa usowezi wawo‑wo. 
PSA.49.14	Kamba makondoo, mwinsho wawo Kuzimu,
PSA.49.14	na kifo cikuwa nsunga wawo.
PSA.49.14	Subuu wenye koloka wawatawala!
PSA.49.14	Kuzimu kukwaribu mwiri wawo,
PSA.49.14	baidi ya manyumba awo.
PSA.49.15	Falakini Mwenyezimungu ánusuru mainsha angu
PSA.49.15	mmakono mwa Kuzimu,
PSA.49.15	iye ánitwala nuke kwake. 
PSA.49.16	Usikimiwe munu akitajiri,
PSA.49.16	akwengeza mapambo a nyumba yake;
PSA.49.17	kamana, akifwa, aasukula anta kinu,
PSA.49.17	esuka nawo utukufu wake.
PSA.49.18	Ingawa kati ya mainsha ake,
PSA.49.18	áritula kuwa kajanliiwa,
PSA.49.18	(piya wansifu, wakwamba:
PSA.49.18	“Kwankujanliiwa!”),
PSA.49.19	roho yake ísanganyika na kinya babuze,
PSA.49.19	awashubutu kuwona nuru tena.
PSA.49.20	Mwanadamu, anta awe bora pakulu,
PSA.49.20	fala bila kwereriwa.
PSA.49.20	Kawa kamba nyama wakufwa.
PSA.50.1	Nlungu Nkulu, Mola, ásowera,
PSA.50.1	akwarifu ulumwengu,
PSA.50.1	malawira-juwa mpaka maswera-juwa.
PSA.50.2	Mwanzo wa Ziyoni, kakamilika kusitawi,
PSA.50.2	Mwenyezimungu ang'anira.
PSA.50.3	Nlungu wetu akuja, aanyamala.
PSA.50.3	Mbere yake úlongorera moto wakoca,
PSA.50.3	na nanyenje yake, mepo yakofya.
PSA.50.4	Akwarifu bingu za baidi na ardhi
PSA.50.4	awalamure wanu wake:
PSA.50.5	“Wakusanyeni wenye kunamini,
PSA.50.5	wakuwa, julu ya kafara, watenda miyadi nami.”
PSA.50.6	Bingu zítangaza shariya zake,
PSA.50.6	kamana mwenyé kulamula
PSA.50.6	ndi Mwenyezimungu mwanyewe. 
PSA.50.7	“Sikirizani umati wangu, nukuja kusowera;
PSA.50.7	Iziraeli, nísaka kulavya ushahidi julu yako uwe.
PSA.50.7	Omi niwa Mwenyezimungu, Nlungu wako.
PSA.50.8	Sukutaja kwa kafara zako;
PSA.50.8	swadaka‑zo ziwa mbere yangu daima.
PSA.50.9	Sinsakula ng'ombe wa nkitundu mwako,
PSA.50.9	wala mirumbi ya nvitundu mwako.
PSA.50.10	Kamana piya manyama wa nundu wangu,
PSA.50.10	ng'ombe zenere mmyango alufu ka maalufu, zangu.
PSA.50.11	Niwejiwa manyuni piya wa mmwango,
PSA.50.11	na piya wenenda mmasamba, wangu.
PSA.50.12	Ikinikola njala, sukwambira uwe,
PSA.50.12	kamana duniya‑yi yangu, na piya viripo.
PSA.50.13	Nukurya nyama ya ng'ombe
PSA.50.13	au nukunywa damu ya mbuzi?
PSA.50.14	Mpe Mwenyezimungu kafara ya kushukuru,
PSA.50.14	timiza nadiri yako ka Mwenyezimungu Nkulu,
PSA.50.15	na unilalamikire omi suku yakurira;
PSA.50.15	omi núkunusuru, na uwe únisifu.”
PSA.50.16	Fala mbaya Mwenyezimungu ámwambira javi:
PSA.50.16	“Hakini yauri nawo yakwereza shariya zangu
PSA.50.16	au kulamusa miyadi nkanywa?
PSA.50.17	Kamana kukukima kusilimuka kwangu,
PSA.50.17	na útula minyongo usemi wangu!
PSA.50.18	Ukimmona mwivi, ukuwa radi naye;
PSA.50.18	úrisanganya na wazinzi.
PSA.50.19	Kanywa yako ijala ubaya
PSA.50.19	na lulimi rako rítengeza ulongo.
PSA.50.20	Ukikala únsowerera ubaya nduyo,
PSA.50.20	únsowera caputu mwana wa mamayo.
PSA.50.21	Evi vinu‑vi kutenda, nomi ninyamala;
PSA.50.21	Úkidaniza kuwa omi niwa kamba uwe.
PSA.50.21	Fala sambi omi núkusutumu,
PSA.50.21	vyaunisowerere nitula kumaso kwako.
PSA.50.22	Tulani eci, umwe munriwala Mwenyezimungu;
PSA.50.22	kwasa javyo nukutupulani kipande-kipande,
PSA.50.22	bila kulawirira munu wakukunusuruni.
PSA.50.23	Munu anishukuru kwa kafara, anisifu.
PSA.50.23	Ire enénda njira zangu,
PSA.50.23	nimolotera kuvusha ka Mwenyezimungu.”
PSA.51.1	Nolotere rehema, uwe Mwenyezimungu,
PSA.51.1	kwa sababu ya pendo rako rakwaminika,
PSA.51.1	kwa sababu ya huruma zako nyingi,
PSA.51.1	ufuta makosa angu.
PSA.51.2	Nifute nfululu makosa angu;
PSA.51.2	madambi angu, niswafi.
PSA.51.3	Kamana nukwamini makosa angu,
PSA.51.3	na madambi angu daima awa mbere yangu.
PSA.51.4	Kwako uwe, kwako uwe tu basi, nikosa,
PSA.51.4	na nitenda caputu mbere yako.
PSA.51.4	Ndimana, usowezi wako uwa nawo shariya,
PSA.51.4	na kulamula kwako ka shariya.
PSA.51.5	Ka ukweli, nipongoriwa mmadambi,
PSA.51.5	nkati ya dambi, mama ndi vyaanimite.
PSA.51.6	Kweli-kwelini, ukwajibu ukweli nkati ya munu;
PSA.51.6	mmoyo mwangu unifunda wijiwifu.
PSA.51.7	Niswafi na isopo, na nukuwa swafi;
PSA.51.7	noze, nukuwa mwelupa pakulu kupunda wingu.
PSA.51.8	Nisikirize furaha pamoja na sherehe,
PSA.51.8	makongolo aunyandire‑yo afurahi.
PSA.51.9	Fisa uso wa madambi angu,
PSA.51.9	piya mabaya angu, futa.
PSA.51.10	Nitende omi niwe na moyo swafi,
PSA.51.10	uwe Mwenyezimungu,
PSA.51.10	nipindure mmoyo mwangu niwe na roho yakwaminika.
PSA.51.11	Usinituwise mbere yako,
PSA.51.11	wala usinilavye Roho yako Takatifu.
PSA.51.12	Niludisire radi ya kuvusha kwako
PSA.51.12	na nitejemerese roho ya tayari kutwii.
PSA.51.13	Kwa javyo níwafunda njira zako wenye kutupa,
PSA.51.13	ipate wamádambi waludire kwako uwe.
PSA.51.14	Ninusuru nkati ya ukosa wakofya wa damu,
PSA.51.14	uwe Mwenyezimungu, Nlungu wa kuvuka kwangu!
PSA.51.14	Basi, lulimi rangu rikuja kwita shariya yako.
PSA.51.15	He Mola, nipe usemi palulimi pangu,
PSA.51.15	na kanywa yangu itangaza swifa zako.
PSA.51.16	Kamana azukwajibu kafara;
PSA.51.16	inawa javyo nanga nukujisira,
PSA.51.16	wala azukunowa swadaka.
PSA.51.17	Kafara zakumwajibu Mwenyezimungu
PSA.51.17	ndi roho yakunludi munu.
PSA.51.17	Moyo wakunludi munu na wakunyenyekeya,
PSA.51.17	uwe Mwenyezimungu, aufezeyi.
PSA.51.18	Kwa nafsi yako ngema, ukurisa Ziyoni;
PSA.51.18	lamusa vipama vya Yerusalemu.
PSA.51.19	Basi zukunowa kafara zakweli,
PSA.51.19	swadaka zakociwa pamoja na zanadiri;
PSA.51.19	na micamba ya ng'ombe úpewa
PSA.51.19	julu ya uralu wako wa kafara.
PSA.52.1	Mwananlume wa uwezo, kuridãira ubaya sababuni?
PSA.52.1	Pendo rakwaminika ra Mwenyezimungu rízidi suku nzima.
PSA.52.2	Lulimi rako rísinja rídangula;
PSA.52.2	ndi kamba kifyu cakunoriwa, cakwijala ulongo.
PSA.52.3	Úhitari ubaya ukwasa meema,
PSA.52.3	úlongopa ukwasa kusowera ukweli. 
PSA.52.4	Úpenda piya usemi wakwaribu,
PSA.52.4	uwe lulimi rakutesa!
PSA.52.5	Fala Mwenyezimungu akwangamiza milele:
PSA.52.5	iye ákukola akutuwisa muema mwako;
PSA.52.5	iye ákulavya inti ya wanu hai. 
PSA.52.6	Wenye shariya wáwona na wakopa;
PSA.52.6	wakuja kukuseka, wakamba:
PSA.52.7	“Mmone mwananlume wakunkatala
PSA.52.7	Mwenyezimungu kuwa nguvu zake;
PSA.52.7	katumaini utajiri wake nkulu,
PSA.52.7	katuwirira ubaya wake!”
PSA.52.8	Fala omi niwa kamba nzaituni mmwisi
PSA.52.8	nnyumba ya Mwenyezimungu.
PSA.52.8	Nitumaini pendo rakwaminika ra Mwenyezimungu milele.
PSA.52.9	Núkusifu milele kwa vire vyautendire.
PSA.52.9	Nírindira kwa zina rako, konta rema.
PSA.52.9	Nírindira mbere ya makamilifu wako.
PSA.53.1	Zozo akwamba mmoyo mwake: “Nlungu aapo!”
PSA.53.1	Wákola dambi, wátenda vitendo savyajibisa;
PSA.53.1	aapo anta munu mmoja aténda meema.
PSA.53.2	Julu Mwenyezimungu áwanang'aniza wana wa wanadamu,
PSA.53.2	awone kamba kawapo munu wakwereriwa,
PSA.53.2	munu wankunsakula Nlungu.
PSA.53.3	Piya wasika,
PSA.53.3	piya wákola madambi sawa‑sawa;
PSA.53.3	aapo aténda meema,
PSA.53.3	aapo anta mmoja.
PSA.53.4	Waténda ubaya, ewo awejiwa?
PSA.53.4	Wawatafuna wanu wangu
PSA.53.4	kamba vyawatafuna mikate,
PSA.53.4	awanlalamikira Nlungu!
PSA.53.5	Wawoneni! Wankuwapata wofi nkulu,
PSA.53.5	sapana sababu mmojawapo wa kopa!
PSA.53.5	Kamana Mwenyezimungu átawanya
PSA.53.5	makongolo ashambuliya‑yo.
PSA.53.5	Uwe kuwatenza haya
PSA.53.5	konta Nlungu kawakatala.
PSA.53.6	Haa, inawa kulawa Ziyoni kukija kuvuka ka Iziraeli!
PSA.53.6	Mwenyezimungu paawajanliya wanu wake tena,
PSA.53.6	Yankubu nanga kafurahi! Iziraeli nanga iridãi!
PSA.54.1	Yarabi Mwenyezimungu,
PSA.54.1	kwa zina rako, nivushe!
PSA.54.1	Kwa uwezo wako,
PSA.54.1	olota shariya yako!
PSA.54.2	He Mwenyezimungu,
PSA.54.2	sikira duwa yangu;
PSA.54.2	sikiriza usowezi wa nkanywa mwangu.
PSA.54.3	Kamana wayeni wawankunishambuliya;
PSA.54.3	wanu wakakátima wásakula kunulaya,
PSA.54.3	wanu sawanjali Nlungu. 
PSA.54.4	Kweli-kwelini Mwenyezimungu ndi mwenyé kunavya;
PSA.54.4	Mola ndi anípa nguvu ya mainsha angu.
PSA.54.5	Mabaya awagwirire maaduwi wangu!
PSA.54.5	Uwangamize kwa ukweli wako!
PSA.54.6	Nukutendera kafara ka moyo wangu radi;
PSA.54.6	nitukuza zina rako, Mola,
PSA.54.6	konta uwe kuwa mwema.
PSA.54.7	Kamana iye kaninusuru
PSA.54.7	kwa piya tabu zangu;
PSA.54.7	na maso angu awona
PSA.54.7	kushindiwa ka maaduwi wangu.
PSA.55.1	Yarabi Mwenyezimungu,
PSA.55.1	sikiriza duwa yangu!
PSA.55.1	Usirifise na canukutafadali;
PSA.55.2	nisikire na unijibu!
PSA.55.2	Kirevu cangu císanganyikiwa.
PSA.55.2	Nankumira
PSA.55.3	kwa kunyangula ka aduwi,
PSA.55.3	kwa sababu ya kutabisha ka wabaya.
PSA.55.3	Kamana wánipumunira ubaya;
PSA.55.3	wákolota nyongo ya kukimiwa kwawo.
PSA.55.4	Moyo wangu úkafilika nkati yangu;
PSA.55.4	úkakatima wa kifo únigwira julu yangu.
PSA.55.5	Wofi na kutetema vyankunikidiri;
PSA.55.5	kopa kunifinika.
PSA.55.6	Basi omi namba:
PSA.55.6	“Ha, nisiwe na mbawa kamba pomba!
PSA.55.6	Nanga nirukira panja nipate kupumula!
PSA.55.7	Ndi kweli, nanga nitirira baidi,
PSA.55.7	kumalanga nikapate pondo rakurifisa. 
PSA.55.8	Nanga nangupa kusakula pakutuwirira,
PSA.55.8	baidi ya mepo nyingi ya tufani.”
PSA.55.9	He Mwenye, waribu!
PSA.55.9	Wasiyanise malulimi awo!
PSA.55.9	Kamana nankuwona makunje na udainfu nkaya ulu.
PSA.55.10	Nsana na usiku wálumbata muukuta;
PSA.55.10	vitendo vyakofya na ubaya viwa nkati mwake.
PSA.55.11	Kudangula kuwa nkati yake,
PSA.55.11	kutabisha na kutenvya avilawa mmaruwa mwake.
PSA.55.12	Siyo aduwi wakunishupa;
PSA.55.12	inawa javyo, nanga nivumirira.
PSA.55.12	Siyo wanishindana naye
PSA.55.12	alamúka kubishana nami.
PSA.55.12	Inawa ndi javyo,
PSA.55.12	nanga nirifisa asiniwone.
PSA.55.13	Fala nduwe, jirani wangu,
PSA.55.13	mwenzangu, rafiki yangu wakaribu.
PSA.55.14	Tîtenda kaupamoja umoja wakwajibisa
PSA.55.14	patikuka kunyumba ya Mwenyezimungu,
PSA.55.14	pamoja na wanu kujambo ra sherehe!
PSA.55.15	Kifo ciwapate maaduwi wangu sawarindira!
PSA.55.15	Wesuke Kuzimu wari wakomu!
PSA.55.15	Kamana ubaya uwa mwawekala na mmyoyo mwawo.
PSA.55.16	Fala omi nílalamika ka Mwenyezimungu,
PSA.55.16	na Mola ánivusha.
PSA.55.17	Subuu, nsana na jironi,
PSA.55.17	nímwereza na nírira,
PSA.55.17	na iye ánisikira shauti yangu.
PSA.55.18	Ánivusha roho yangu, ánikengera
PSA.55.18	kwa ushindi waniténda.
PSA.55.18	Kamana ndi wengi wabishana nami.
PSA.55.19	Mwenyezimungu atawáre mida na midada,
PSA.55.19	ánisikira na áwahukumu. 
PSA.55.19	Kamana awapindula tabiya zawo,
PSA.55.19	awamopa Mwenyezimungu.
PSA.55.20	Mwenzangu kalamusa nkono
PSA.55.20	kubishana na marafiki zake,
PSA.55.20	aatimize miyadi yake.
PSA.55.21	Kusowera kwake kukiwa kwema kamba ansali,
PSA.55.21	fala vita íkiwa mmoyo mwake;
PSA.55.21	usowezi wake mwema kamba mafuta,
PSA.55.21	fala unoreka kamba jambiya.
PSA.55.22	Pereka tafauti zako ka Mola,
PSA.55.22	neye ákupa ushindi;
PSA.55.22	mwenyé shariya aamwasa tena kugwa.
PSA.55.23	Fala uwe, Mwenyezimungu,
PSA.55.23	úwesusira mpondo ra uwaribifu
PSA.55.23	wanu visomi na walongo;
PSA.55.23	awainshi nusu ya suku zawo.
PSA.55.23	Ila omi, núkutumaini uwe.
PSA.56.1	Yarabi Mwenyezimungu,
PSA.56.1	nolotere rehema zako,
PSA.56.1	kamana wanu wánitafiti kwa kunikejeli;
PSA.56.1	wakati piya wánandibu na wánitabisha.
PSA.56.2	Maaduwi wangu wanikaza kutwa nzima;
PSA.56.2	wengi wánibugudi kwa kuridãi.
PSA.56.3	Fala omi, nikiwa na wofi,
PSA.56.3	núkutumaini uwe.
PSA.56.4	Wanintumaini ndi Mwenyezimungu,
PSA.56.4	wakuwa usowezi wake nisifu;
PSA.56.4	Mwenyezimungu ndi wanintumaini.
PSA.56.4	Sopa; mwanadamu anitenda kinani?
PSA.56.5	Wakati piya wásiyanisa usowezi wangu;
PSA.56.5	mawazo awo piya ábishana nami ka ubaya.
PSA.56.6	Wásalamula tafauti, wárifisa,
PSA.56.6	wánirondoza maulu angu,
PSA.56.6	wárinda kunilavya uhai wangu.
PSA.56.7	Úwasa kunusurika wanu wabaya‑wa?
PSA.56.7	He Mwenyezimungu,
PSA.56.7	nyongo yako igwisa mataifa!
PSA.56.8	Uwe kuwalanga kulalamika kwangu;
PSA.56.8	kusukula masozi angu ngarafa mwako.
PSA.56.8	Evyo avyandikiwe mbuku rako?
PSA.56.9	Suku yanukulalamikire kunangupira,
PSA.56.9	maaduwi wangu waludira nyuma.
PSA.56.9	Nukwijiwa kuwa eco cikuna
PSA.56.9	kamana Mwenyezimungu ánipendeleya.
PSA.56.10	Wanintumaini ndi Mwenyezimungu,
PSA.56.10	wakuwa usowezi wake nísifu.
PSA.56.10	Wanintumaini ndi Mola,
PSA.56.10	wakuwa usowezi wake nísifu.
PSA.56.11	Mwenyezimungu ndi wanintumaini.
PSA.56.11	Sopa; mwanadamu ánitenda kinani?
PSA.56.12	He Mwenyezimungu,
PSA.56.12	nítimiza nadiri zangu zaniturire;
PSA.56.12	kwako nípereka zaka ya kushukuru.
PSA.56.13	Kamana kuninusuru kifo,
PSA.56.13	na maulu angu kukwakula,
PSA.56.13	nenende mbere ya Mwenyezimungu
PSA.56.13	nkati ya nuru iwamwarikira wakomu.
PSA.57.1	Yarabi Mwenyezimungu,
PSA.57.1	olota huruma kwangu omi;
PSA.57.1	olota huruma,
PSA.57.1	kamana kwako uwe roho yangu ndi kaituwirira.
PSA.57.1	Aye, nviri wa mbawa zako ndi wanisáka kutuwirira
PSA.57.1	mpaka ipite hatari.
PSA.57.2	Nilalamika ka Nlungu Nkulu,
PSA.57.2	ka Mwenyezimungu atimíza anzima yake kwangu omi.
PSA.57.3	Kulawa binguni ánisusira kuvuka,
PSA.57.3	áwatenza haya wari kunishambuliya. 
PSA.57.3	Mwenyezimungu ápereka pendo rake rakwaminika,
PSA.57.3	ápereka novyo kauli yake.
PSA.57.4	Omi mwanyewe niwa kati-kati ya masimba,
PSA.57.4	nilala kati ya wanyamangalo wakukorera;
PSA.57.4	meno awo ndi mikuki na masonga,
PSA.57.4	malulimi awo ndi mapanga akunoriwa.
PSA.57.5	He Mwenyezimungu,
PSA.57.5	utukuziwe julu ya bingu!
PSA.57.5	Julu ya piya ardhi
PSA.57.5	uwe‑po utukufu wako!
PSA.57.6	Watengeza nambo wanikorese mmaulu mwangu;
PSA.57.6	niuzunika pakulu.
PSA.57.6	Wanisimbira pondo njira yangu,
PSA.57.6	fala ewo wagwirira wanyewe. 
PSA.57.7	Moyo wangu woloka.
PSA.57.7	He Mwenyezimungu,
PSA.57.7	moyo wangu woloka;
PSA.57.7	nukwimba na kukutukuza!
PSA.57.8	Ilamuke, roho yangu!
PSA.57.8	Lamukani umwe, kityatya pamoja mitoriro!
PSA.57.8	Nukwibiya alufajiri!
PSA.57.9	Omi núkusifu, he Mola, kati ya mataifa;
PSA.57.9	nukwimba swifa zako kati ya wanu.
PSA.57.10	Kamana pendo rako rakwaminika
PSA.57.10	rikulu pakulu, mpaka binguni;
PSA.57.10	ukweli wako úfika mpaka kumawingu.
PSA.57.11	He Mwenyezimungu,
PSA.57.11	utukuziwe julu ya bingu!
PSA.57.11	Julu ya piya ardhi
PSA.57.11	uwe‑po utukufu wako!
PSA.58.1	Itakuwa umwe, wenye uwezo,
PSA.58.1	kweli-kwelini musowera shariya?
PSA.58.1	Itakuwa umwe, wanu-mwe,
PSA.58.1	mulamula sana-sana?
PSA.58.2	Anta! Mmyoyo mwenu mútengeza ubaya,
PSA.58.2	muinti makono enu eneza makunje.
PSA.58.3	Wabaya wákosa tangu kipongorero cawo;
PSA.58.3	walongo wányema shariya tangu kupongoriwa kwawo.
PSA.58.4	Wanawo sumu kamba sumu ya nyoka;
PSA.58.4	wáziwa masikiro kamba nyoka vyaaritenza kutowa kusikira,
PSA.58.5	asisikire ngoma za mwimbaji,
PSA.58.5	waténda usawi kwa wijiwifu wawo.
PSA.58.6	He Mwenyezimungu,
PSA.58.6	wavunje meno awo a nkanywa!
PSA.58.6	Mola, dobola meno makulu a ewo masimba‑wo!
PSA.58.7	Walainike kamba maji a mpupu!
PSA.58.7	Pawashabayi upinde wawo, wasiyanike!
PSA.58.8	Wawe kamba maanda vyaasuluka munjira;
PSA.58.8	kamba mwana wakupongoriwa akiludi, wasiwone juwa!
PSA.58.9	Wabaya wafyãiriwe upesi,
PSA.58.9	viyungu vyawo savinafahamu ntukuta wa uni,
PSA.58.9	anta ziwe mbisi au zakumiliya.
PSA.58.10	Wenye shariya wakuwa radi wakisezeriwa,
PSA.58.10	na wakitawada mmaulu damu ya wabaya.
PSA.58.11	Basi wanu wakuja kusowera, wakwamba:
PSA.58.11	“Kweli, mwenyé shariya kanawo tuzo rake;
PSA.58.11	kweli, kawapo Nlungu wakutenda shariya muardhi.”
PSA.59.1	Yarabi Mwenyezimungu,
PSA.59.1	nivushe ka maaduwi wangu;
PSA.59.1	niture mahala wasinipate
PSA.59.1	ware walamúka kubishana nami.
PSA.59.2	Nivushe ka waniténda ubaya,
PSA.59.2	nivushe ka visomi.
PSA.59.3	Kamana, ona, wekala kunirindira!
PSA.59.3	Wanu wákakatima wásikizana kubishana nami,
PSA.59.3	sanikosire kinu, sanikorire dambi, he Mola.
PSA.59.4	Anta omi sina makosa a kinu,
PSA.59.4	ewo wáritengeza upesi wánibugudi.
PSA.59.4	Lamuka unavye!
PSA.59.4	Ona eyi hali‑yi!
PSA.59.5	Uwe, Mola, ndi Nlungu wa masurudadu,
PSA.59.5	he Nlungu wa Iziraeli,
PSA.59.5	Lamuka uhukumu mataifa piya!
PSA.59.5	Usiwawonere utungu
PSA.59.5	wabaya wapánga ubaya. 
PSA.59.6	Ewo wáludi ruremba,
PSA.59.6	wakisuwa kamba waumbwa,
PSA.59.6	wakizunguriza kaya ulu.
PSA.59.7	Ona, kutisha kulawa nkanywa mwawo;
PSA.59.7	uvumbu wawo uwa kamba maupanga,
PSA.59.7	Wakwamba: “Atisíkira nani?”
PSA.59.8	Fala uwe, Mola, úwaseka,
PSA.59.8	úwashupa mataifa piya.
PSA.59.9	Aye, uwe ndi nguvu zangu;
PSA.59.9	omi núkurindira uwe;
PSA.59.9	kamana uwe, Mwenyezimungu,
PSA.59.9	ndi ngome yangu.
PSA.59.10	Nlungu wangu wa pendo rakwaminika
PSA.59.10	akuja tísimanana.
PSA.59.10	Mwenyezimungu tenda niwashinde maaduwi wangu.
PSA.59.11	Fala usiwaulaye, uwe Mwenye, kinga retu,
PSA.59.11	ipate umati wangu uisiriware kushinda kwako.
PSA.59.11	Kwa uwezo wako, wabangise, uwagwise.
PSA.59.12	Kwa madambi a nkanywa mwawo,
PSA.59.12	kwa masemo a uvumbu wawo,
PSA.59.12	wakoriwe nkati ya kuridãi kwawo.
PSA.59.12	Kwa ubaya wawaténda
PSA.59.12	na ulongo wawapíta wakilongopa,
PSA.59.13	walumize na nyongo yako;
PSA.59.13	walumize mpaka wasiwoneke tena.
PSA.59.13	Basi vikwijiwikana mpaka mwinsho ya duniya
PSA.59.13	kuwa Mwenyezimungu kuntawala Yankubu. 
PSA.59.14	Ewo wáludi rikipepa juwa
PSA.59.14	wakisuwa kamba umbwa,
PSA.59.14	wakizunguriza kaya ulu.
PSA.59.15	Wakwangaika kusakula cakurya;
PSA.59.15	wakitowa kuwa radi, wányangula.
PSA.59.16	Fala nukwimba nukukusifu kuhusu nguvu zako;
PSA.59.16	subuu núkusifu kuhusu pendo rako rakwaminika,
PSA.59.16	kamana uwe ndi nkulu wakukutuwirira,
PSA.59.16	pakurifisa pakurimba wakati wakudikika.
PSA.59.17	Aye, Nguvu zangu, nikwimba kukusifu,
PSA.59.17	kamana uwe, Mwenyezimungu,
PSA.59.17	ndi Nkulu wakukutuwirira,
PSA.59.17	Nlungu wakunolotera pendo rakwaminika.
PSA.60.1	Yarabi Mwenyezimungu,
PSA.60.1	uwe kutikatala, kutitawanya;
PSA.60.1	kutijaza nyongo yako;
PSA.60.1	sambi tijenge upya!
PSA.60.2	Kupumuna ardhi, kufungula minyande;
PSA.60.2	ponesa mwatuke,
PSA.60.2	kamana yankutikinyika.
PSA.60.3	Wanu wako kuwapitisa muwakati wakurigariga;
PSA.60.3	kutipa vinyu yakurevya.
PSA.60.4	Fala ka ware wakópa,
PSA.60.4	kulamusa bandera yako,
PSA.60.4	ipate iwanusuru kushindiwa. 
PSA.60.5	Kwa javyo, wapendani wako wavushiwe.
PSA.60.5	Tivushe na nkono nriro wako,
PSA.60.5	na utijibu.
PSA.60.6	Mahala pake patakatifu Mwenyezimungu kasowera:
PSA.60.6	“Kati ya ushindi wangu, nikwawanya Shikemu,
PSA.60.6	na nítonga nrati wa Sukoti.
PSA.60.7	Giliyadi yangu omi,
PSA.60.7	na Manase yangu novyo;
PSA.60.7	Efraimu ndi kinga ra nkiswa cangu,
PSA.60.7	Yuda ndi ngombo yangu,
PSA.60.8	Mowabu ndi lusavya ranitawadira vifingo vyangu,
PSA.60.8	Edomu ndi kanefyera kiratu cangu;
PSA.60.8	julu ya Filistiya nishinda kwa nkono wangu!
PSA.60.9	Munu anukísa kaya ulu yakurimbisiwa nani?
PSA.60.9	Nani anilongoza Edomu?
PSA.60.10	Uwe Mwenyezimungu, autikatare?
PSA.60.10	Uwe Mwenyezimungu,
PSA.60.10	autasire kulawa na masurudadu wetu?
PSA.60.11	Tisaidiye na wabishána nafwe,
PSA.60.11	kamana kutangupira ka mwanadamu akuna faida.
PSA.60.12	Tikiwa na Mwenyezimungu títenda mambo makulu-makulu,
PSA.60.12	kamana awanyánda maaduwi wetu ndiye.
PSA.61.1	Yarabi Mwenyezimungu,
PSA.61.1	sikira kulalamika kwangu,
PSA.61.1	sikiriza duwa yangu.
PSA.61.2	Tangu kaisirize ardhi, núkulalamikira uwe,
PSA.61.2	wakati roho yangu waikafilika.
PSA.61.2	Nilongoze kumwamba nrefu wakunizaidi omi.
PSA.61.3	Kamana uwe ndi wanukutuwirira,
PSA.61.3	nnara nrefu kunshambuliya aduwi.
PSA.61.4	Kwa milele nanawo hamu ya kwikala muema mwako,
PSA.61.4	na kutuwirira sini ya mbawa zako. 
PSA.61.5	Kamana uwe, Mwenyezimungu,
PSA.61.5	kusikira nadiri yangu;
PSA.61.5	kunipa irati yauwapa wopa zina rako.
PSA.61.6	Ongeza suku za nfalume,
PSA.61.6	myaka yake izidi vizazi vingi vyawenye.
PSA.61.7	Kwa milele awepo iye pakiti cake
PSA.61.7	mbere ya Mwenyezimungu.
PSA.61.7	Pendo rako rakwaminika
PSA.61.7	kauli yako, pereka vinikengere!
PSA.61.8	Basi daima nikwimba kusifu zina rako,
PSA.61.8	kila suku nadiri yangu nitimize.
PSA.62.1	Mwenyezimungu tu basi ndi apumúza roho yangu;
PSA.62.1	kwake iye kukuja kuvushiwa kwangu.
PSA.62.2	Iye tu basi ndi mwamba wangu
PSA.62.2	pamoja na kuvushiwa kwangu,
PSA.62.2	nnara wangu wakurimba,
PSA.62.2	sitikinyika pakulu!
PSA.62.3	Piya-mwe kumwandibu binadamu mpaka rini?
PSA.62.3	Múmwibiya, kamba kipama cakwinama,
PSA.62.3	au kamba luwani rakusaka kugwa!
PSA.62.4	Piya anzima yawo wasáka kungwisa
PSA.62.4	alawe cewo cake kikulu.
PSA.62.4	Ewo kuwajibu ulongo;
PSA.62.4	na kanywa wábariki,
PSA.62.4	fala mmoyo wálani. 
PSA.62.5	Uwe roho yangu,
PSA.62.5	akupumuze Mwenyezimungu tu basi;
PSA.62.5	kwake iye ikuja tamaa yangu.
PSA.62.6	Iye tu basi ndi mwamba wangu
PSA.62.6	na kuvushiwa kwangu,
PSA.62.6	ndi nnara wangu wakurimba.
PSA.62.6	Sitikinyika!
PSA.62.7	Kuvushiwa kwangu na swifa zangu
PSA.62.7	zintejemera Mwenyezimungu,
PSA.62.7	mwamba wangu wakoloka;
PSA.62.7	iye ndi wetu wakuntuwirira.
PSA.62.8	Ntumainini iye kwa wakati piya, umwe wanu;
PSA.62.8	tawanyirani roho zenu mbere yake,
PSA.62.8	kamana iye ndi wetu wakuntuwirira. 
PSA.62.9	Wanu wakurinyenyekeya
PSA.62.9	awasiyane na mepo yakuweseziwa.
PSA.62.9	Na ware maalumu awasiyane na nloto.
PSA.62.9	Wakipimiwa pamoja mbalansa,
PSA.62.9	awafikirira kuremera.
PSA.62.10	Usitumaini kukumbusiwa,
PSA.62.10	wala usiture tamaa kwa vinu vyakwiwiwa;
PSA.62.10	mali ako akongezeka
PSA.62.10	moyo wako usiwe nopo.
PSA.62.11	Mwenyezimungu kasowera mara moja,
PSA.62.11	omi nisikira mara mbiri,
PSA.62.11	kuwa uwezo mwanyewe ndi Mwenyezimungu,
PSA.62.12	na kwako uwe, Mola,
PSA.62.12	riwapo pendo rakwaminika.
PSA.62.12	Kamana ukuja kunripa kila mmoja
PSA.62.12	sawa‑sawa na kazi yake.
PSA.63.1	Yarabi Mwenyezimungu,
PSA.63.1	uwe ndi Nlungu wangu,
PSA.63.1	núkusakula pakulu pawenye;
PSA.63.1	roho yangu yanawo nyotwa nowe!
PSA.63.1	Piya mwiri wangu ukwajibiwa nowe,
PSA.63.1	muardhi yakumiliya, yakusokera bila maji.
PSA.63.2	Ndimana nukufikiri mahala pako patakatifu,
PSA.63.2	kuwona uwezo wako na utukufu wako.
PSA.63.3	Pendo rako rakwaminika reema koliko mainsha!
PSA.63.3	Ndimana mivumbu yako ikwambuka.
PSA.63.4	Niri hai núkwambudu,
PSA.63.4	kwa zina rako nílamusa makono angu.
PSA.63.5	Roho yangu ikuwa radi
PSA.63.5	kamba vyaniwa nawo cakurya ca sherehe;
PSA.63.5	na mivumbu radi, kanywa yangu ikutukuza.
PSA.63.6	Nikiritandikira núkukumbukira uwe;
PSA.63.6	núkuwaza usiku wakurinang'anizira.
PSA.63.7	Konta uwe ndi mwenyé kunisaidiya,
PSA.63.7	nikwimba na sherehe mmiviri ya mbawa zako.
PSA.63.8	Roho yangu ikukola aikwasa;
PSA.63.8	nkono-nriro wako unirisa.
PSA.63.9	Fala ware wasáka kunulaya
PSA.63.9	wakwisukira mpondo mwakwica muardhi.
PSA.63.10	Wakuja kuperekiwa ka uwezo wa upanga,
PSA.63.10	kuwa fungu ra nikure.
PSA.63.11	Fala nfalume ánfurahira Mwenyezimungu;
PSA.63.11	piya wenye kulapa kwa zina rake wántukuza,
PSA.63.11	falakini kanywa za walongo zífungiwa.
PSA.64.1	Yarabi Mwenyezimungu,
PSA.64.1	panukwereza vinikuna, sikira shauti yangu;
PSA.64.1	nikengere ukomu wangu ka kuwatisha maaduwi.
PSA.64.2	Nikengere ka mawazo a wabaya,
PSA.64.2	ka kunyangula ka wabaya wengi.
PSA.64.3	Ewo wánola lulimi kamba upanga;
PSA.64.3	wálinga, kamba masonga, usemi wa sumu,
PSA.64.4	ipate warinike wamwefye mwananlume saana ukosa.
PSA.64.4	Wakwefya ka kususira, bila wofi.
PSA.64.5	Wátambirana watupu na mipango mibaya,
PSA.64.5	wásikizana namuna yakwinika nambo zawo,
PSA.64.5	wakwamba: “Asáka kuniwona nani?”
PSA.64.6	Wátupa shariya,
PSA.64.6	wakwamba: “Titenda mpango wakukamilika!”
PSA.64.6	Ankili za munu zírifisa na mawazo ake ejiwikana nfululu!
PSA.64.7	Fala Mwenyezimungu áwefya masonga;
PSA.64.7	mpunde sinkulu áwasoma.
PSA.64.8	Ukuja kuwafunga usemi wawo nowo,
PSA.64.8	piya wawawóna wawatikinyira kiswa.
PSA.64.9	Basi, wanu piya wáwopa,
PSA.64.9	wátangaza mambo a Mwenyezimungu,
PSA.64.9	wakifikiri iye vyaatendire.
PSA.64.10	Mwenyé shariya ánfurahira Mola,
PSA.64.10	kwake iye ndi katuwirira.
PSA.64.10	Wafurahi, piya wakamike myoyo!
PSA.65.1	Uwe Mwenyezimungu,
PSA.65.1	ujuzi kutukuziwa Ziyoni;
PSA.65.1	kwako uwe nadiri zítimiziwa.
PSA.65.2	Uwe usikíra duwa,
PSA.65.2	kwako uwe wakuja piya wanadamu.
PSA.65.3	Dambi zetu pazitiremera,
PSA.65.3	nowe noweni nozo útiripira.
PSA.65.4	Heri ware wauwatondore na wauwajisa kwako,
PSA.65.4	ipate wainshi mmaluwanja mwako!
PSA.65.4	Tikuwa radi ka wema wa nyumba yako,
PSA.65.4	ka nyumba yako takatifu!
PSA.65.5	Kwa vinu vyakopesa, útijibu na shariya,
PSA.65.5	he Mwenyezimungu, Nvushi wetu,
PSA.65.5	uwe ndi tamaa ya piya kaisirize ardhi
PSA.65.5	na bahari za baidi pakulu.
PSA.65.6	Kwa uwezo wako nkulu,
PSA.65.6	uwe ndi ire aturire myango kwa nguvu zake.
PSA.65.7	Uwe ndi ire anyamáza kuvuma ka bahari,
PSA.65.7	kuvuma ka maluwimbi ake,
PSA.65.7	na kitikansi ca mataifa.
PSA.65.8	Wekála makaya a baidi
PSA.65.8	wakopa na wakwinshimu
PSA.65.8	kwa sababu ya maajuza ako.
PSA.65.8	Malawirajuwa mpaka maswera-juwa,
PSA.65.8	úwafurahisha.
PSA.65.9	Úsunga ardhi na útairira maji;
PSA.65.9	útajirisa pakulu pawenye,
PSA.65.9	muto wa Nlungu wijala maji.
PSA.65.9	Úwapa wanu tirigu yawo,
PSA.65.9	konta novyo ndi vyawamurire.
PSA.65.10	Musimbiwe matuto útairira maji,
PSA.65.10	matuto awenye ukwandaza sana,
PSA.65.10	uwe úlowamisa na nvula
PSA.65.10	na újanliya mavuno awo.
PSA.65.11	Mwaka úkonga lemba ra wema wako,
PSA.65.11	mavuno ndi mengi sakidirika kusukuriwa.
PSA.65.12	Nundu ífutala,
PSA.65.12	myango ívala radi.
PSA.65.13	Nundu ísitawi na manyama ake,
PSA.65.13	matanda áwairiwa na tirigu;
PSA.65.13	evyo vítamba na vikwimba na sherehe!
PSA.66.1	Nkuwireni kwa radi Mwenyezimungu,
PSA.66.1	wanu wa inti piya!
PSA.66.2	Mwimbe swifa ra zina rake;
PSA.66.2	ntukuzeni kwa utukufu!
PSA.66.3	Mwambireni Mwenyezimungu:
PSA.66.3	“Vikopesa pakulu vitendo vyako!
PSA.66.3	Kikulu pakulu ndi uwezo wako
PSA.66.3	kuwa maaduwi wako wakwawe mbere yako!
PSA.66.4	Inti piya ikwimba swifa kwako,
PSA.66.4	ikwimbira swifa zina rako.” 
PSA.66.5	Njoni muwone vyaatendire Mwenyezimungu;
PSA.66.5	namuna vyavitisha vyaawatendere wanadamu!
PSA.66.6	Iye katadusa bahari kuwa nrima,
PSA.66.6	wanu wapita luwansi;
PSA.66.6	epo tinfurahira.
PSA.66.7	Iye ámiliki na uwezo wake mpaka milele,
PSA.66.7	maso ake ánang'anizira mataifa;
PSA.66.7	wabishi wasije kuridãi. 
PSA.66.8	Umwe wanu, ntukuzeni Nlungu wetu!
PSA.66.8	Isikirikane shauti ya kusifiwa kwake.
PSA.66.9	Iye ndi asúnga ukomu wetu,
PSA.66.9	aasire maulu etu kutereneka.
PSA.66.10	Avi uwe, Mwenyezimungu, kutiyerera,
PSA.66.10	kutisuja kamba munu vyaasuja parata.
PSA.66.11	Kutigwisira nnambo,
PSA.66.11	na julu ya maweya etu kutitula mirindi.
PSA.66.12	Kuwasa wanadamu kutinyanda viswa vyetu;
PSA.66.12	tipita pamoto pamoja na mmaji,
PSA.66.12	fala kutijisa mahala parutuba.
PSA.66.13	Nnyumba mwako takatifu nukuja na swadaka,
PSA.66.13	nitimiza nadiri yangu kwako,
PSA.66.14	yaniturire na mivumbu yangu,
PSA.66.14	na kanywa yangu isowera
PSA.66.14	panikiwa na tafauti.
PSA.66.15	Nukupa swadaka ya manyama wakunenepa,
PSA.66.15	na rosi ra kafara ra kondoo nlume;
PSA.66.15	nukupa swadaka ya ng'ombe na mbuzi. 
PSA.66.16	Njoni musikire,
PSA.66.16	piya mumópa Mwenyezimungu;
PSA.66.16	nukwambirani vyanitendere.
PSA.66.17	Ninlebela na kanywa;
PSA.66.17	na lulimi nintukuza.
PSA.66.18	Ninariwala dambi mmoyo mwangu,
PSA.66.18	Mola singari kanisikira;
PSA.66.19	fala Mwenyezimungu kanisikira,
PSA.66.19	kasikiriza duwa yaninlebele.
PSA.66.20	Atukuziwe Mwenyezimungu,
PSA.66.20	sakatare duwa yangu,
PSA.66.20	aanisapuke kwa pendo rake rakwaminika!
PSA.67.1	Yarabi Mwenyezimungu,
PSA.67.1	titendere huruma na tijanliye,
PSA.67.1	na uso wako wa nuru utimwarikire, 
PSA.67.2	zijiwikane muardhi njira zako,
PSA.67.2	wijiwikane mataifa piya uvushi wako.
PSA.67.3	Uwe Mwenyezimungu,
PSA.67.3	wanu piya wakusifu!
PSA.67.3	Wakusifu wanu piya!
PSA.67.4	Mataifa piya akukweze na embe na furaha,
PSA.67.4	kamana uwalamula wanu ka shariya,
PSA.67.4	na ulongoza mataifa inti piya. 
PSA.67.5	Uwe Mwenyezimungu,
PSA.67.5	wanu wakusifu!
PSA.67.5	Wakusifu wanu piya!
PSA.67.6	Ardhi iruwerya kupunda kiyasi;
PSA.67.6	Mwenyezimungu, Nlungu wetu, katijanliya!
PSA.67.7	Mwenyezimungu átijanliya;
PSA.67.7	wanu piya, mpaka mwinsho ya duniya,
PSA.67.7	wamope!
PSA.68.1	Mwenyezimungu alamuke!
PSA.68.1	Watawanyike maaduwi wake,
PSA.68.1	mbere yake, watuwe wenye kubishana naye.
PSA.68.2	Kamba mepo vyaitwála rosi, nowe watware;
PSA.68.2	kamba upula vyausúluka na moto,
PSA.68.2	wabaya wapoteye novyo
PSA.68.2	mbere ya Mwenyezimungu.
PSA.68.3	Fala makamilifu wawe radi!
PSA.68.3	Wafurahi mbere ya Mwenyezimungu!
PSA.68.3	Wawe nawo radi ya furaha ulu!
PSA.68.4	Wamwimbire Mwenyezimungu,
PSA.68.4	wasifu zina rake,
PSA.68.4	wankurise ire apanda mmawingu;
PSA.68.4	zina rake ndi Mola!
PSA.68.4	Wafurahi mbere yake!
PSA.68.5	Wawa wa wana wayatima,
PSA.68.5	na ire awapendéleya manankweli
PSA.68.5	ndi Mwenyezimungu nnyumba mwake takatifu.
PSA.68.6	Mwenyezimungu áwapa ujamaa wari yeka;
PSA.68.6	wafungiwe nkalaboshu, áwafungula wapate starehe,
PSA.68.6	fala wabishi wáinshi inti yakumiliya.
PSA.68.7	Uwe Mwenyezimungu,
PSA.68.7	paulawire mbere ya umati wako,
PSA.68.7	pautanyure nyonga zako nlanga rikulu, 
PSA.68.8	ardhi ítetema, bingu inya nvula
PSA.68.8	mbere ya Mwenyezimungu,
PSA.68.8	Nlungu wa Sinayi,
PSA.68.8	mbere ya Mwenyezimungu,
PSA.68.8	Nlungu wa Iziraeli.
PSA.68.9	Kuwapa nvula yakuwatosha,
PSA.68.9	he Mwenyezimungu,
PSA.68.9	irati yako paisokere kutaya nguvu.
PSA.68.10	Umati wako wikala nomo;
PSA.68.10	kwa wema wako, Mwenyezimungu,
PSA.68.10	kuwongongola masikini.
PSA.68.11	Mwenye kereza usowezi wake,
PSA.68.11	waka watangáze kundi rikulu rawenye;
PSA.68.12	wakwamba: “Mafalume na masurudadu wátira, wátira!”
PSA.68.12	Waka wenye manyumba wátonga vinu vyakwiwiwa.
PSA.68.13	Anta nomwe múlala kati ya vivuri vya kitongojo ca vita,
PSA.68.13	uwapo nfano wa mapomba na mbawa za parata,
PSA.68.13	na mabururu a oru a kung'anira.
PSA.68.14	Mwenyé uwezo piya pawatawanye mafalume,
PSA.68.14	mwango wa Zalmoni ikugwa nambwe nyelupa vú.
PSA.68.15	Mwango wa Bashani ndi mwango wa Mwenyezimungu;
PSA.68.15	mwango wa Bashani uwa nawo ngulu nyingi.
PSA.68.16	Uwe mwango wa ngulu nyingi,
PSA.68.16	sababuni kutendera wiyana mwango watondore
PSA.68.16	Mwenyezimungu kuwa mekazi ake?
PSA.68.16	Epo Mola ndi painshi daima.
PSA.68.17	Mikukuta ya Mwenyezimungu aiwalangika,
PSA.68.17	iwa laki ka malaki;
PSA.68.17	kwa noyo, Mwenye kalawa Sinayi,
PSA.68.17	koka mahala pake patakatifu.
PSA.68.18	He Mola Mwenyezimungu,
PSA.68.18	paukwerire julu bandi yakushinda,
PSA.68.18	kuwataya nkifungo wafungwa wengi.
PSA.68.18	Wanu wakupa vinu,
PSA.68.18	anta wabishi newo wakupa,
PSA.68.18	ipate uture kuwa mekazi ako.
PSA.68.19	Atukuziwe Mwenye,
PSA.68.19	Mwenyezimungu, Nvushi wetu,
PSA.68.19	wakuwa kila suku átisukurira mizigo yetu! 
PSA.68.20	Nlungu wetu ndi Nlungu wakuvusha,
PSA.68.20	iye ndi Mola, Mwenye wakutisapusa kifo.
PSA.68.21	Ndi kweli Mwenyezimungu apasula kiswa ca maaduwi wake,
PSA.68.21	gula rakutambuluka nywiri ra wenye kuzidi kukola dambi.
PSA.68.22	Mwenye akwamba: “Omi níwalongoza kulawa Bashani,
PSA.68.22	níwalongoza kuwalavya bahari yakwica,
PSA.68.23	mupate kulovya maulu ndamu ya maaduwi,
PSA.68.23	damu ya kuwa malulimi a umbwa awa nawo fungu rake.”
PSA.68.24	He Mwenyezimungu,
PSA.68.24	wankuwoneka mwendo wako wakushinda,
PSA.68.24	mwendo wa Nlungu wangu, nfalume wangu,
PSA.68.24	wikare mahala takatifu.
PSA.68.25	Mbere wawapo wembi, ikisa macapangozi.
PSA.68.25	Kati yawo wakuka wári wabikira wakibiya masekese.
PSA.68.26	Nsifuni Mwenyezimungu kati ya jumula ya wanu wengi!
PSA.68.26	Nsifuni Mola, ujukulu wa Iziraeli!
PSA.68.27	Nopo iwapo kabila noto ya Benjami,
PSA.68.27	wakiwalongoza wengine,
PSA.68.27	wakulungwa wa Yuda walongozane na masurudadu wake,
PSA.68.27	na wakulungwa wa Zebuloni na Naftali.
PSA.68.28	He Mwenyezimungu,
PSA.68.28	olota uwezo wako,
PSA.68.28	uwezo, Mwenyezimungu, wautitenderanga.
PSA.68.29	Kwa sababu ya nyumba takatifu Yerusalemu,
PSA.68.29	mafalume wakuja nawo vinu vyakutuza.
PSA.68.30	Sutumu Miswiri iri kamba ndudu wa kuduru kati ya gayu.
PSA.68.30	Sutumu mataifa ari kamba mifuwo ya ng'ombe na wana wawo.
PSA.68.30	Nyanda maulu a ware wasakúla vipande vya parata;
PSA.68.30	tawanya mataifa akwajibiwa kutenda vita.
PSA.68.31	Wanu mabora wakuja kulawa Miswiri;
PSA.68.31	Etiyopiya íntuwirira Mwenyezimungu
PSA.68.31	na makono ijare.
PSA.68.32	Mwimbireni Mwenyezimungu, mafalume wa duniya!
PSA.68.32	Ntukuzeni Mwenye, 
PSA.68.33	ire apánda bingu, bingu za mida.
PSA.68.33	Sikirizani! Iye alavira panja shauti yake yanguvu.
PSA.68.34	Tangazani nguvu za Mwenyezimungu!
PSA.68.34	Kutawala kwake kuwa julu ya Iziraeli.
PSA.68.34	Nguvu zake ziwa mmawingu.
PSA.68.35	He Mwenyezimungu,
PSA.68.35	ukopesa mahala pako patakatifu!
PSA.68.35	Uwe ndi Nlungu wa Iziraeli,
PSA.68.35	úwapa wanu uwezo pamoja na nguvu.
PSA.68.35	Mwenyezimungu atukuziwe!
PSA.69.1	Yarabi Mwenyezimungu, nivushe,
PSA.69.1	kamana maji ánikwera mpaka nsingo.
PSA.69.2	Mmaji mengi a tope‑tope niwankuzama;
PSA.69.2	hapana pakutula mulu wangu.
PSA.69.2	Nicubukira pakirindi;
PSA.69.2	mipupu yankunivuta.
PSA.69.3	Nísokera kulebela kwangupiriwa;
PSA.69.3	ulo yangu inilunguza.
PSA.69.3	Maso angu ánisokera,
PSA.69.3	paninrindira Nlungu wangu.
PSA.69.4	Sawana shariya wanina
PSA.69.4	wengi wápunda nywiri zangu;
PSA.69.4	wasakúla kunaribu ndi wengi,
PSA.69.4	wánibugudi na kunilongopera.
PSA.69.4	Wánilazimisha niludise kinu saniwire.
PSA.69.5	He Mwenyezimungu,
PSA.69.5	únijiwa vyanikosire deretu,
PSA.69.5	makosa angu sukufisa.
PSA.69.6	Wasiizike, kwa sababu yangu,
PSA.69.6	ware wakurindira uwe,
PSA.69.6	Mwenye, Mola, Mwenye wa masurudadu!
PSA.69.6	Wasitoweriwe inshima, kwa sababu yangu,
PSA.69.6	wari kukusakula,
PSA.69.6	he Nlungu wa Iziraeli!
PSA.69.7	Kamana kwa kukupenda,
PSA.69.7	nihitamili kushupiwa.
PSA.69.7	Haya inifinika kumaso.
PSA.69.8	Niwa myeni ka wanduzangu,
PSA.69.8	niwa mbaki anta ka wana wa mama.
PSA.69.9	Kamana hamu yangu mbere ya nyumba yako inilumiza,
PSA.69.9	na matukano ako anigwirira omi.
PSA.69.10	Nirira na nifunga mpaka rini?
PSA.69.10	Nijuzi nihitamili kushupiwa;
PSA.69.11	nikivala nguwo za shuku,
PSA.69.11	niwa kinu‑tu cakufezeyiwa.
PSA.69.12	Wajumána paluwanja wánisowera,
PSA.69.12	na niwa mwimbo wa warevi.
PSA.69.13	Fala kuhusu omi,
PSA.69.13	nikurisa duwa yangu kwako uwe, Mola.
PSA.69.13	Wakati maalumu, Mwenyezimungu, unijibu,
PSA.69.13	kwa pendo rako rikulu rakwaminika,
PSA.69.13	kwa ukweli wa kuvusha kwako!
PSA.69.14	Nilavye parindo ipate nisizame.
PSA.69.14	Ninusuru na wenye kunina,
PSA.69.14	na maji mengi a nluto.
PSA.69.15	Usinase kutwariwa na mpupu,
PSA.69.15	anta maji ece asinimize,
PSA.69.15	anta pondo risifungure kanywa yake!
PSA.69.16	Nijibu, Mola, kwa wema wa pendo rako rakwaminika.
PSA.69.16	Kwa sababu ya utungu wako nkulu,
PSA.69.16	ludira kwangu omi.
PSA.69.17	Usinfise ntumisi wako uso wako,
PSA.69.17	kamana niwa kati ya hatari.
PSA.69.17	Nijibu upesi!
PSA.69.18	Fika karibu yangu unombore;
PSA.69.18	ninusuru kwa sababu ya maaduwi wangu.
PSA.69.19	Ukwijiwa sana-sana vyanitabika na vyanishupiwa,
PSA.69.19	vyanifezeyiwa na vyanaibika;
PSA.69.19	úwejiwa piya wabishana nomi.
PSA.69.20	Kushupiwa kunivunja moyo;
PSA.69.20	inisa tamaa!
PSA.69.20	Nilebela unangupire, sipokerere kinu;
PSA.69.20	ninsakula wakuninyamaza, simmonire anta munu.
PSA.69.21	Wataya nyongo cakurya cangu,
PSA.69.21	painikorire nyotwa, wanipa kunywa vinagiri.
PSA.69.22	Meza yawo iwatadukire kiruzi;
PSA.69.22	pawawa na salama, itaduke kuwa nambo.
PSA.69.23	Kuwenukare kumaso wasikidiri kuwona,
PSA.69.23	watetemese mwiri wawo daima.
PSA.69.24	Wataye julu yawo nyongo yako;
PSA.69.24	ukali wako wakofya uwafikirire.
PSA.69.25	Mahala pawo pabaki langa;
PSA.69.25	asiwepo munu wakwikala muema mwawo.
PSA.69.26	Kamana wáwalumbata ware wauwalumiza,
PSA.69.26	wápuzula malwazo a ware wauwahukumu.
PSA.69.27	Wongeze hukumu julu ya hukumu;
PSA.69.27	usiwase kufikirira shariya yako.
PSA.69.28	Walaviwe ewo mbuku ra wakomu,
PSA.69.28	wasisanganyiwe munshokoto wa wenye shariya.
PSA.69.29	Kikulu ndi uzuni wangu na malwazo angu!
PSA.69.29	He Mwenyezimungu,
PSA.69.29	kuvusha kwako nilamuse mahala parefu!
PSA.69.30	Nítukuza zina ra Mwenyezimungu kwa nyimbo,
PSA.69.30	nikwereza ukulu wake kwa kushukuru kwangu.
PSA.69.31	Evyo vímwajibu Mola pakulu koliko ng'ombe,
PSA.69.31	pakulu koliko ng'ombe na manyanga ake na ombe zake.
PSA.69.32	Wakosofu wámmona na wakuwa radi.
PSA.69.32	Umwe munsákula Mwenyezimungu,
PSA.69.32	nguvu iwe mmoyo mwenu!
PSA.69.33	Kamana Mola ánsikira masikini,
PSA.69.33	aawafezeyi wanu wake wari nkifungo.
PSA.69.34	Ntukuzeni, bingu na ardhi,
PSA.69.34	bahari na piya vyenenda nkati yake.
PSA.69.35	Kamana Mwenyezimungu ávusha Ziyoni,
PSA.69.35	ájenga upya kaya ulu ya Yuda.
PSA.69.35	Basi epo wanu wainshi na inti‑yo ikuwa yawo;
PSA.69.36	ujukulu wa watumisi wake wáriti,
PSA.69.36	newo wakwikala wapénda zina rake.
PSA.70.1	Yarabi Mwenyezimungu, ninusuru!
PSA.70.1	Mola, angupa unisaidiye!
PSA.70.2	Wasakula kunilavya uhai wangu,
PSA.70.2	watenziwe aibu,
PSA.70.2	na mpango wawo usiwe na nguvu!
PSA.70.2	Wanilómbera shari,
PSA.70.2	waludire kufezeyiwa!
PSA.70.3	Waludire javyo kwa sababu ya kunishupa,
PSA.70.3	wakwamba: “He, he, he!”
PSA.70.4	Fala piya wenye kukusakula,
PSA.70.4	waridãi na wafurahi nawe.
PSA.70.4	Wenye kupenda kuvusha kwako wambe daima:
PSA.70.4	“Mwenyezimungu ndi nkulu!”
PSA.70.5	Kuhusu omi, niwa masikini na nkosofu;
PSA.70.5	angupa, Mwenyezimungu!
PSA.70.5	Uwe ndi mwenyé kunangupira na mwenyé kunombola;
PSA.70.5	Mola, usikawe!
PSA.71.1	Yarabi Mola, kwako nipata kutuwirira;
PSA.71.1	usinase kufezeyiwa.
PSA.71.2	Kwa sababu ya shariya yako,
PSA.71.2	kunombola na kuninusuru;
PSA.71.2	inamisa sikiro rako unisikirize,
PSA.71.2	na nivushe.
PSA.71.3	Kwangu omi, uwé mwamba wakukutuwirira,
PSA.71.3	kanuka konse daima.
PSA.71.3	Kwamuru nifunguriwe;
PSA.71.3	kamana kuwa mwamba wangu na ngome yangu.
PSA.71.4	Yarabi Nlungu wangu,
PSA.71.4	ninusuru mmakono mwa wabaya,
PSA.71.4	na ombe za wagumu na wakakatima.
PSA.71.5	Kamana uwe ndi wanukurindira,
PSA.71.5	he Mwenye, Mola;
PSA.71.5	tangu unemba wangu, tamaa yangu iwa kwako.
PSA.71.6	Tangu mmatumbo mwa mama nukutemejemera.
PSA.71.6	Uwe ndi unisukure tangu panímite mama.
PSA.71.6	Omi daima núkusifu!
PSA.71.7	Niwa nfano ka wengi,
PSA.71.7	kamana uwe ndi wangu wakukutuwirira wakurimba.
PSA.71.8	Kanywa yangu ijala swifa zako,
PSA.71.8	wakati piya nikwereza ubora wako.
PSA.71.9	Usinikatare wakati wangu wakuluvala;
PSA.71.9	usinitipuke pazinipoteya nguvu.
PSA.71.10	Kamana maaduwi wangu wánibunira;
PSA.71.10	wari kusungurira wátenda mpango pamoja,
PSA.71.11	wakwamba: “Mwenyezimungu kantipuka.
PSA.71.11	Nfulateni na munfunge,
PSA.71.11	kamana aapo munu wakunnusuru.”
PSA.71.12	Yarabi Mwenyezimungu,
PSA.71.12	usiwe baidi nami;
PSA.71.12	Nlungu wangu, nangupire unavye.
PSA.71.13	Wakejeliwe na wafwe wanilongopera vinu;
PSA.71.13	ziwejare haya na kushupiwa
PSA.71.13	ware viwájibu kuwa niperederi.
PSA.71.14	Fala omi daima nanawo tamaa,
PSA.71.14	na kila mara núkusifu pakulu.
PSA.71.15	Kanywa yangu isowera kutwa nzima shariya yako,
PSA.71.15	na vitendo vyako vyakuvusha
PSA.71.15	kamana aviwalangika.
PSA.71.16	Nísowera kuhusu nguvu za Mwenye, Mola;
PSA.71.16	nitangaza shariya yako,
PSA.71.16	shariya yako tu basi.
PSA.71.17	Uwe Mwenyezimungu,
PSA.71.17	kunifunda tangu unemba wangu;
PSA.71.17	mpaka rero nikwereza matajabisa ako.
PSA.71.18	Ndimana, anta nuluvare niwe nazo invwi,
PSA.71.18	usinitipuke, Yarabi Mwenyezimungu,
PSA.71.18	niwereze wanetu kuhusu nguvu zako,
PSA.71.18	na vizazi visáka kuja kuhusu uwezo wako.
PSA.71.19	Uwe Mwenyezimungu,
PSA.71.19	shariya yako ifika mpaka julu baidi,
PSA.71.19	uwe útendanga mambo makulu-makulu.
PSA.71.19	Mwenyezimungu, alandanisiwa nowe nani?
PSA.71.20	Uwe unipatise tafauti nyingi ngumu,
PSA.71.20	újenga upya ukomu wangu.
PSA.71.20	Únilavya pansi baidi, unikweza tena upya.
PSA.71.21	Únitula kwinshimiwa,
PSA.71.21	úninyamaza tena upya.
PSA.71.22	Na omi núkusifu kwa kityatya,
PSA.71.22	kwa kauli yako, uwe Nlungu wangu.
PSA.71.22	Nukwimba núkusifu na nkwaya,
PSA.71.22	uwe Takatifu wa Iziraeli.
PSA.71.23	Uvumbu wangu úkuwa kuwa radi
PSA.71.23	panimba kukusifu uwe;
PSA.71.23	novyo moyo wangu úkusifu
PSA.71.23	kamana kuniswamii.
PSA.71.24	Na daima lulimi rangu rísowera kuhusu shariya yako,
PSA.71.24	kamana wakisaka kunifuja,
PSA.71.24	wakejeliwa na wakimiwa.
PSA.72.1	Yarabi Mwenyezimungu,
PSA.72.1	mpe nfalume shariya yako,
PSA.72.1	mpe mwana wa nfalume
PSA.72.1	namuna yakujuzi,
PSA.72.2	awalamure wanu wako vyakujuzi,
PSA.72.2	na watabíshiwa, awalamure sana-sana.
PSA.72.3	Myango ije na utajiri ka wanu wako,
PSA.72.3	na virima, vije na visumo vya shariya.
PSA.72.4	Watabíshiwa, awakengere;
PSA.72.4	wana wa masikini, awafungure;
PSA.72.4	na atabísha, annyande!
PSA.72.5	Iye áinshimiwa juwa rikiwala,
PSA.72.5	mwezi uripo, kwa piya vizazi.
PSA.72.6	Iye awe kamba nvula julu ya saamba rakutageliwa,
PSA.72.6	kamba nvula vyaitairira maji ardhi.
PSA.72.7	Kwa suku zako, wasitawi wenye shariya;
PSA.72.7	pauri‑po mwezi, uwe‑po utajiri nkulu!
PSA.72.8	Alongoze kifalume bahari anta bahari,
PSA.72.8	mwanzo wa muto wa Eufarati mpaka kaisirize ardhi.
PSA.72.9	Kabila za kumwango ziname mbere yake,
PSA.72.9	na maaduwi wako walambe funfu.
PSA.72.10	Mafalume wa Tarasi na wa upande wa mwani wakuripe nsoko.
PSA.72.10	Mafalume wa Sheba na wa Seba wakutuze zawadi yako.
PSA.72.11	Kweli-kwelini, wename mbere yake mafalume piya;
PSA.72.11	mataifa piya antumike.
PSA.72.12	Kamana iye áwafungula wamasikini walebéla kusaidiiwa,
PSA.72.12	wenye kutabishiwa na sawana wakuwasaidiya.
PSA.72.13	Iye waveire na masikini áwawonera utungu,
PSA.72.13	awavusha kifo masikini.
PSA.72.14	Áwombola tabu na kukoriwa makunje,
PSA.72.14	kamana mbere yake ukomu wawo una faida pakulu.
PSA.72.15	Nfalume awe nkomu!
PSA.72.15	Apokerere oru ya Sabá!
PSA.72.15	Alebeleliwe duwa daima,
PSA.72.15	na suku piya walebele ajanliiwe.
PSA.72.16	Ijare tirigu inti‑yi piya,
PSA.72.16	ikure mpaka julu ya myango.
PSA.72.16	Visitawi visumo vyake kamba vya Libanu,
PSA.72.16	na wanu wa makaya makulu watende vyema,
PSA.72.16	kamba miti ya mungwamba.
PSA.72.17	Daima riwepo zina rake;
PSA.72.17	kusifiwa kwake kuke baidi juwa rikiwala.
PSA.72.17	Ajanliiwe mataifa piya julu yake,
PSA.72.17	newo wamwite heri.
PSA.72.18	Atukuziwe Mola, Mwenyezimungu, Nlungu wa Iziraeli,
PSA.72.18	yeka tu basi ákunisha matajabisa.
PSA.72.19	Ritukuziwe zina rake ritukufu daima milele;
PSA.72.19	wijare utukufu wake inti piya.
PSA.72.19	Aamina, aamina.
PSA.72.20	Zukwisiriza epa duwa za Daudi, mwana wa Yese.
PSA.73.1	Mwenyezimungu kweli-kwelini kuwa mwema ka waIziraeli,
PSA.73.1	ka wenye moyo swafi.
PSA.73.2	Upande wangu, maulu angu awa karibu yakukwakula;
PSA.73.2	mwendo wangu uwa karibu yakutereneka.
PSA.73.3	Kamana paniwene utajiri wa wabaya,
PSA.73.3	niwatendera nveza waridãi‑wa.
PSA.73.4	Kamana awatabika
PSA.73.4	wanawo mwiri wakurimba.
PSA.73.5	Waveukiwa mizigo ya wanu piya;
PSA.73.5	aziwapata tafauti kamba wanu wengine.
PSA.73.6	Ndimana kuridãi wátula kamba bwara,
PSA.73.6	warivaza kukola makunje.
PSA.73.7	Maso awo ávimba awejala mafuta;
PSA.73.7	myoyo yawo ijala utolu.
PSA.73.8	Wáshupa na wapanga ubaya;
PSA.73.8	wásowera wakiridãi.
PSA.73.9	Wátula kanywa zawo zibishane na bingu;
PSA.73.9	na lulimi rawo watangatanga duniya.
PSA.73.10	Ndimana wanu wa Mwenyezimungu wawafulata,
PSA.73.10	wakunywa usowezi wawo kamba maji.
PSA.73.11	Wakwamba: “Mwenyezimungu akwijiwa mwaja?
PSA.73.11	Apata kwijiwa Nkulu wa wakulu?”
PSA.73.12	Javyo ndi vyawari wabaya;
PSA.73.12	daima wakwangaika, wakongeza mali awo.
PSA.73.13	Kweli-kwelini nitula swafi moyo wangu,
PSA.73.13	na kunawã makosa,
PSA.73.13	kazi ya bure,
PSA.73.14	kamana kutwa nzima nipata uzuni,
PSA.73.14	kila subuu nihukumiwa.
PSA.73.15	Inawa namba: “Nisowera javi”,
PSA.73.15	nanga niuzanya kizazi ca wanawo.
PSA.73.16	Paniwaza kwereriwa kinu‑co,
PSA.73.16	niwona kuwa kinu cakofya kwangu omi,
PSA.73.17	mpaka ningira patakatifu pa Mwenyezimungu;
PSA.73.17	basi wabaya nijiwa mwinsho wawo.
PSA.73.18	Kweli-kwelini úwatula mahala pakutereza,
PSA.73.18	uwagwisa wakuwa kamba kiruwi.
PSA.73.19	Ku, wakwaribiwa ka upesi!
PSA.73.19	Watwariwa na tisho nfululu!
PSA.73.20	Wakuwa kamba nloto vyauriwarika;
PSA.73.20	he Mwenye, ukilamuka uwalainisa.
PSA.73.21	Roho yangu paunisambare,
PSA.73.21	moyo wangu wingira wiyana,
PSA.73.22	nitenda kamba njinga, ntikinifu;
PSA.73.22	namuna zangu kwako níkiwa kamba nyamangalo.
PSA.73.23	Novyo-sivyo, daima niwa pamoja nowe;
PSA.73.23	únikola nkono nriro.
PSA.73.24	Únilongoza na ngano zako,
PSA.73.24	ikisa únipokerera mahala pako patukufu.
PSA.73.25	Sairi uwe, mbinguni nanawo nani?
PSA.73.25	Na duniya‑yi, acinajibu kinu tena,
PSA.73.25	cakunasisa kuwa nowe.
PSA.73.26	Mwiri wangu na moyo wangu
PSA.73.26	dalili ikwisa nguvu,
PSA.73.26	fala Mwenyezimungu ndi nguvu ya moyo wangu,
PSA.73.26	irati yangu ya daima.
PSA.73.27	Ona, wari baidi nowe wápoteya,
PSA.73.27	úwaribu piya sawana kauli mbere yako.
PSA.73.28	Fala kwangu omi, vyema kuwa karibu Mwenyezimungu!
PSA.73.28	Núkutula kuwa wakukutuwirira Mwenye Mola,
PSA.73.28	ipate nereze piya vyauténda.
PSA.74.1	Yarabi Mwenyezimungu,
PSA.74.1	sababuni kutikatala daima?
PSA.74.1	Mbana nyongo yako ílawa rosi
PSA.74.1	úwalavira makondoo wako wauwarisa?
PSA.74.2	Wakumbukire wanu wako
PSA.74.2	wauwapatire wakati upitire,
PSA.74.2	kabila ya irati yako, wauwombore.
PSA.74.2	Kumbukira mwango wako wa Ziyoni,
PSA.74.2	waúkikalanga.
PSA.74.3	Uludire mwendo wako kuviruwi
PSA.74.3	viripo mpaka sambi,
PSA.74.3	kwa piya kudangula kasababishe aduwi
PSA.74.3	mahala pako takatifu.
PSA.74.4	Wabishána nowe wacemerera kushinda
PSA.74.4	kati ya mahala pausimanane nofwe;
PSA.74.4	watula bandera zawo alama ya kushinda.
PSA.74.5	Wawalanda wanu wakusukula masoka
PSA.74.5	wari kukapa miti ya nundu.
PSA.74.6	Masoka awo na myundu,
PSA.74.6	wâvunja-vunjanga piya miti yakuwajiwa.
PSA.74.7	Wakoreza moto mahala pako takatifu,
PSA.74.7	wateketeza mpaka pansi;
PSA.74.7	wakufurira mahala duniya parikala zina rako.
PSA.74.8	Wasowera mmoyo mwawo: “Tukeni tiwamarize!”
PSA.74.8	Woca muinti‑mu piya mahala
PSA.74.8	wanu mwawakisimanana na Mwenyezimungu.
PSA.74.9	Atiwona tena alama za matajabisa;
PSA.74.9	aapo tena nabii;
PSA.74.9	ofwe anta mmoja aapo ejiwa mwinsho wa eyi hali‑yi.
PSA.74.10	Yarabi Mwenyezimungu,
PSA.74.10	mumani ásowera caputu mpaka rini?
PSA.74.10	Itakuwa aduwi áshupa zina rako daima?
PSA.74.11	Únyamaza nkono wako, nkono nriro, sababuni?
PSA.74.11	Lavya mulupindo ra anzu yako,
PSA.74.11	uwadangure!
PSA.74.12	Fala uwe, Mwenyezimungu,
PSA.74.12	ndi nfalume wangu tangu mida;
PSA.74.12	ukija nawo kuvusha kwako muinti.
PSA.74.13	Kwawanya bahari kwa uwezo wako;
PSA.74.13	kunyanda viswa vya anasi mmaji.
PSA.74.14	Kukapakapanga viswa vya Liwiyata
PSA.74.14	kuwapa cakurya viyumbe nlanga.
PSA.74.15	Kufungula malufunde na vyakutairira maji;
PSA.74.15	kumiliisa myuto mikulu.
PSA.74.16	Nsana ndi wako, na usiku novyo wako;
PSA.74.16	kutula juwa na mwezi.
PSA.74.17	Kutula mipaka duniya piya;
PSA.74.17	kutenda kinja na kirangazi.
PSA.74.18	He Mwenyezimungu, kumbukira eci,
PSA.74.18	namuna aduwi vyakukejeli;
PSA.74.18	kabila ya makafiri wáshupanga zina rako.
PSA.74.19	Mainsha a pomba wako usipereke ka wadudu wa nnundu;
PSA.74.19	usiriware nfululu ukomu wa umati wako.
PSA.74.20	Utunze miyadi yakupatana yauturire,
PSA.74.20	kamana mahala mwakwinukala mwa inti
PSA.74.20	mwijaziwe mapondo a makunje.
PSA.74.21	Mwenye kutabishiwa usimwase kutira na haya!
PSA.74.21	Wamasikini na wakosofu wasifu zina rako!
PSA.74.22	Yarabi Mwenyezimungu,
PSA.74.22	lamuka ukengere causáka;
PSA.74.22	kumbukira namuna makafiri vyawakushupa daima.
PSA.74.23	Usitikine girita ya wanu wabishana nowe,
PSA.74.23	kunyangula ka maaduwi wako kusikirika daima.
PSA.75.1	Uwe Mwenyezimungu,
PSA.75.1	túkushukuru;
PSA.75.1	túkushukuru kamana zina rako riwapo pepi.
PSA.75.1	Tikwereza vitendo vyako vya maajuza.
PSA.75.2	Ukwamba: “Ka wakati maalumu wanijuzire,
PSA.75.2	núkulamula kwa shariya.
PSA.75.3	Ardhi ikitetema pamoja na piya wenye kwikala,
PSA.75.3	omi ndi nolosa maribwi ake. 
PSA.75.4	Ka wenye kuridãi niwambira: ‘Musiridãi!’
PSA.75.4	Na ka wabaya: ‘Musitende ubishi!
PSA.75.5	Musibishane na bingu;
PSA.75.5	musisowere na kuridãi.’ ”
PSA.75.6	Kulamusiwa akulawa malawira-juwa
PSA.75.6	wala maswera-juwa
PSA.75.6	wala kulanga.
PSA.75.7	Fala Mwenyezimungu ndi alamúla;
PSA.75.7	ánkejeli mmoja, na mwengine ánlamusa.
PSA.75.8	Mmakono mwa Mola ciwapo kikombe
PSA.75.8	cukwijala vinyu yakusemuka na yakusanganyiwa;
PSA.75.8	iye ámimina,
PSA.75.8	na piya wabaya wa mulumwengu‑mu wakunywa,
PSA.75.8	mpaka dono-dono ya mwinsho.
PSA.75.9	Kwangu omi, daima nítangaza evi vinu‑vi;
PSA.75.9	nikwimba sifa ka Nlungu wa Yankubu.
PSA.75.10	Nífuja uwezo wa piya wabaya,
PSA.75.10	fala uwezo wa wenye shariya úlamusiwa.
PSA.76.1	Inti ya Yuda Mwenyezimungu akwijiwiwa;
PSA.76.1	zina rake rikulu Iziraeli.
PSA.76.2	Mekazi ake awa Salemu;
PSA.76.2	mahala pake paínshi pawa Ziyoni.
PSA.76.3	Eko kavunja masonga akumensa,
PSA.76.3	makinga na maupanga, na bunduki za vita. 
PSA.76.4	Uwe úng'anira utukufu!
PSA.76.4	Bora pakulu nduwe
PSA.76.4	pauludi kumyango kauwashindire maaduwi wako!
PSA.76.5	Walume wakutwakali wazikiwa wewiriwe,
PSA.76.5	walala usingizi wa mwinsho;
PSA.76.5	anta surudadu mmoja akidirire kulamusa makono.
PSA.76.6	Mbere ya kusutumu kwako,
PSA.76.6	he Nlungu wa Yankubu,
PSA.76.6	kavalu na ampandire kavalu wafwa yanzi.
PSA.76.7	Uwe, kweli-kwelini, uwe ukofya,
PSA.76.7	nani akidiri kwimira mbere yako
PSA.76.7	pausalamuka kukimiwa kwako?
PSA.76.8	Kulawa binguni kusalamula isikirikane hukumu yako,
PSA.76.8	ardhi itetema na inyamazikana,
PSA.76.9	paulamuke uwe, Mwenyezimungu, uwalamure,
PSA.76.9	uwavushe piya wenye kurinyenyekeya mulumwengu‑mu. 
PSA.76.10	Nyongo ya wanadamu itenza usifiwe pakulu!
PSA.76.10	Ware saiwapata nyongo yako
PSA.76.10	wabaki kamba lemba rakukusifu.
PSA.76.11	Tulani nadiri na mutimize ka Mola, Nlungu wenu.
PSA.76.11	Piya mataifa jirani wakuja nawo vinu
PSA.76.11	ka Mwenyé kopiwa.
PSA.76.12	Iye áwataka radi mafalume,
PSA.76.12	iye ndi opiwa na mafalume wa mulumwengu‑mu.
PSA.77.1	Nínlalamikira Mwenyezimungu,
PSA.77.1	nínlalamikira Mwenyezimungu anisikirize.
PSA.77.2	Suku ya kurira kwangu, nínsakula Mwenye;
PSA.77.2	usiku nikolosa makono angu bila kwasirira;
PSA.77.2	roho yangu ainyamaziwa!
PSA.77.3	Núkukumbukira Mwenyezimungu,
PSA.77.3	na nísisimira;
PSA.77.3	nikwanza kufikiri,
PSA.77.3	na roho yangu ízimika. 
PSA.77.4	Aunasa kufinya maso angu;
PSA.77.4	kwa kufazaika pakulu, sikidiri kusowera.
PSA.77.5	Níbaki nikiwaza suku zipitire,
PSA.77.5	kwa myaka mingi ipitire.
PSA.77.6	Usiku níkumbukira nyimbo zangu;
PSA.77.6	moyo wangu úfikiri,
PSA.77.6	roho yangu ísakula kwijiwa.
PSA.77.7	Mwenye atikatala milele?
PSA.77.7	Áshubutu tena kutolotera fadili yake?
PSA.77.8	Ripoteya milele pendo rake rakwaminika?
PSA.77.8	Isa tamaa yake ya daima?
PSA.77.9	Mwenyezimungu kariwala kolota rehema yake?
PSA.77.9	Ka nyongo yake kafunga utungu kwake? 
PSA.77.10	Basi níwaza javi:
PSA.77.10	Kulwaziwa kwangu sababu yake ndi kuwa
PSA.77.10	nkono nriro wa Nkulu autenda kinu tena
PSA.77.10	ca kutipendeleya ofwe.
PSA.77.11	Nukuja kukumbukira vyautendire Mola;
PSA.77.11	kweli-kwelini, nikumbukira maajuza ako a mida.
PSA.77.12	Nífikiri piya kazi zako,
PSA.77.12	na níwaza kuhusu vitendo vya uwezo wako.
PSA.77.13	We Mwenyezimungu!
PSA.77.13	Njira zako takatifu!
PSA.77.13	Nlunguni nkulu pakulu kamba Mwenyezimungu?
PSA.77.14	Uwe ndi Nlungu uténda maajuza;
PSA.77.14	olóta uwezo wako kati ya wanu.
PSA.77.15	Na nkono wako wa nguvu kuwombola wanu wako,
PSA.77.15	ujukulu wa Yankubu na wa Yusufu. 
PSA.77.16	Yarabi Mwenyezimungu,
PSA.77.16	maji ákuwona,
PSA.77.16	maji ákuwona na akopa;
PSA.77.16	anta na kirindi citetema.
PSA.77.17	Mawingu atawanya nvula,
PSA.77.17	kusikirikana mbinguni kudidima;
PSA.77.17	masonga awo akorera piya mwapita.
PSA.77.18	Nkivumbulu, kuvuma kudidima kwako,
PSA.77.18	kumensa kwako kumwarika duniya;
PSA.77.18	ardhi itetema na irisasanya.
PSA.77.19	Nyonga zako zipita kubahari,
PSA.77.19	njira yako ipita mmaji a uwezo nkulu,
PSA.77.19	na aapo awonire maulu ako.
PSA.77.20	Kuwalongoza wanu wako kamba nfuwo wa makondoo,
PSA.77.20	julu ya makono a Musa na Aruna.
PSA.78.1	Wanu wangu, sikirizani kufunda kwangu;
PSA.78.1	tengani masikiro
PSA.78.1	musikirize usemi wa nkanywa mwangu.
PSA.78.2	Kwa kinyume nífungula kanywa yangu,
PSA.78.2	nísowera siiri za mida,
PSA.78.3	zatisikire na tíkirifunda,
PSA.78.3	zawatambire wawa zetu.
PSA.78.4	Atiwafisa wanetu;
PSA.78.4	tiwembira kizazi cija‑co,
PSA.78.4	mambo akunishe Mola akusifiwa,
PSA.78.4	uwezo wake na matajabisa atendire.
PSA.78.5	Iye kanshurutisa Yankubu,
PSA.78.5	kalavya shariya ka Iziraeli;
PSA.78.5	kawamuru wababu zetu
PSA.78.5	wawafunde wana wawo,
PSA.78.6	ipate kizazi cisáka kuja ciwejiwe,
PSA.78.6	wana wasáka kupongoriwa.
PSA.78.6	Na ewo, kwa mara yawo,
PSA.78.6	wawambire wana wawo wanyewe,
PSA.78.7	ipate waje wantumáini Mwenyezimungu,
PSA.78.7	wasije kuriwala mambo akunishe Mwenyezimungu,
PSA.78.7	ila waje wafulate ámuri zake.
PSA.78.8	Ewo awaja kuwa kamba wababu zawo,
PSA.78.8	kukenezera na kuwa wabishi,
PSA.78.8	kizazi ca moyo sawuna kauli,
PSA.78.8	na roho sayaminika ka Mwenyezimungu.
PSA.78.9	Wanawalume wa Efraimu,
PSA.78.9	wakuripanga na maupinde,
PSA.78.9	watula minyongo suku ya vita.
PSA.78.10	Awaturire miyadi ya Mwenyezimungu,
PSA.78.10	wakatala kuinshi kwa kufulata shariya zake.
PSA.78.11	Wariwala iye catendire,
PSA.78.11	matajabisa awolotere.
PSA.78.12	Mbere ya wababu zawo, katenda maajuza,
PSA.78.12	inti ya Miswiri, kaya a Zowani.
PSA.78.13	Kawanya bahari ewo wapite;
PSA.78.13	maji katenda nsunju kamba kipama.
PSA.78.14	Nsana kawalongoza na wingu,
PSA.78.14	usiku piya kawalongoza na nlangaza wa moto.
PSA.78.15	Kaatula mwala nlanga na kawapa maji,
PSA.78.15	kamba vyabubuka mahala mwakwica;
PSA.78.16	pamwala kalavya miviriro ya maji,
PSA.78.16	akibubuka kamba muto.
PSA.78.17	Fala kwake wazidi kukola dambi,
PSA.78.17	nlanga wabishana naye Nkulu wa wakulu.
PSA.78.18	Mmyoyo wamyerera Mwenyezimungu,
PSA.78.18	wakinlazimisha cawakisakula kurya.
PSA.78.19	Wansowerera caputu Mwenyezimungu, wamba:
PSA.78.19	“Itakuwa Nlungu átengeza meza nlanga?
PSA.78.20	Tiwona kuwa kaatula mwala, maji abubuka,
PSA.78.20	akibubuka kamba muto.
PSA.78.20	Fala itakuwa novyo átipa cakurya?
PSA.78.20	Itakuwa wanu wake awapa nyama?”
PSA.78.21	Mola kawasikira na kakimiwa;
PSA.78.21	moto ukorera ka Yankubu,
PSA.78.21	nyongo yake ilamuka ka Iziraeli,
PSA.78.22	kamana awankubalire Mwenyezimungu,
PSA.78.22	awatumainire uwezo wake wakuvusha.
PSA.78.23	Novyo-sivyo, kamuru mawingu julu,
PSA.78.23	kafungula miryango ya binguni;
PSA.78.24	kanyesa nvula ya manã ipate wanu warye,
PSA.78.24	kawapa mikate ya binguni.
PSA.78.25	Wanadamu watafuna mikate ya malaika;
PSA.78.25	kawaperekera cakurya cakutosha.
PSA.78.26	Kawesusira kulawa binguni
PSA.78.26	mepo ya malawira-juwa;
PSA.78.26	na kwa uwezo wake,
PSA.78.26	kapereka mepo ya kusi.
PSA.78.27	Kanyesa nvula ya nyama julu yawo kamba vunvu,
PSA.78.27	kateremusa nyuni za mbawa kamba nsanga wa mwani.
PSA.78.28	Kawagwisira kati-kati ya mangisha,
PSA.78.28	nanyenje ya ema zawo.
PSA.78.29	Warya ka moyo radi,
PSA.78.29	kwa javyo, kanafusi wajibu wawo.
PSA.78.30	Fala, kábula ya kwikuta cakurya cire,
PSA.78.30	wari na cakurya nkanywa,
PSA.78.31	kawakorezera nyongo yake Mwenyezimungu;
PSA.78.31	kawalumiza na kifo wenye nguvu pakulu kati yawo,
PSA.78.31	kuwolaya wanemba wa Iziraeli.
PSA.78.32	Kwasa evi piya, wazidi kukola dambi;
PSA.78.32	awakubalire mambo akunishe amatajabisa.
PSA.78.33	Ndimana akifunga suku zawo
PSA.78.33	kamba mepo yakuwesezeriwa,
PSA.78.33	na kwa mpunde myaka yawo
PSA.78.33	ilainika na wofi.
PSA.78.34	Pakiwahukumu na kifo,
PSA.78.34	wazungunuka, wansakula,
PSA.78.34	wansakula Nlungu na hamu.
PSA.78.35	Wakikumbukira kuwa mwango wawo
PSA.78.35	ákiwa Mwenyezimungu;
PSA.78.35	kuwa Nlungu Nkulu wa wakulu
PSA.78.35	ndi Nvushi wawo.
PSA.78.36	Fala na kanywa zawo wakintesa,
PSA.78.36	na lulimi wakilongopa;
PSA.78.37	kamana myoyo yawo aikamilike kwake;
PSA.78.37	awawere waminifu kwa miyadi yake.
PSA.78.38	Novyo-sivyo, iye kawawonera utungu,
PSA.78.38	ndimana karipa, aawapoteze.
PSA.78.38	Aawatafitire nfululu kwa kasirani;
PSA.78.38	mara nyingi kawasapusa nyongo yake.
PSA.78.39	Kamana kakumbukira kuwa
PSA.78.39	wákiwa viyumbe vyakufwa,
PSA.78.39	vyakuwesezeriwa mepo ya kupita, sailudi.
PSA.78.40	Mara nyingi wakibisha nlanga,
PSA.78.40	wantaya uzuni inti ya baidi!
PSA.78.41	Mwenyezimungu wamyerera mara nyingi;
PSA.78.41	wankimwisa Takatifu wa Iziraeli.
PSA.78.42	Awákikumbukira makono ake a uwezo,
PSA.78.42	suku yawalavire mmakono mwa aduwi,
PSA.78.43	polote alama kwake Miswiri,
PSA.78.43	maajuza ake mmakaya a Sowani.
PSA.78.44	Awákikumbukira myuto vyaitaduke kuwa damu,
PSA.78.44	myuto mitoto-mitoto novyo,
PSA.78.44	ipate wasikidiri tena kunywa.
PSA.78.45	Awákikumbukira namuna vyawaperekere wingu ra membe,
PSA.78.45	zikiwalumiza,
PSA.78.45	na wamarambi wadangure inti.
PSA.78.46	Awákikumbukira ngwamba zawo vyawapere mivunyo,
PSA.78.46	na vyawaruwerye muardhi vyawapere mazorombe.
PSA.78.47	Akaribu masamba awo a uva na nvula ya mawe,
PSA.78.47	akaribu mifigu yawo ya nundu na maji a baridi pakulu.
PSA.78.48	Awákikumbukira namuna vyawaperekeriwe ng'ombe zawo nvula ya mawe,
PSA.78.48	mifuwo yawo vyaiperekeriwe randi.
PSA.78.49	Kawamiminira kasirani yake,
PSA.78.49	na nyongo yake yakofya, na ukimwa, pamoja na tabu,
PSA.78.49	julu ya kundi ra malaika rikiwadangula.
PSA.78.50	Noure wakati ure, njira ifunguka kwa nyongo yake;
PSA.78.50	aawopereze kifo, ila kawaperekera balayi.
PSA.78.51	Kawolaya piya wana watanzi kupongoriwa wa Miswiri,
PSA.78.51	kawapoteza wenye nguvu pakulu muema mwa Hamu.
PSA.78.52	Ikisa kawalavya wanu wake kamba makondoo,
PSA.78.52	kawalongoza kamba mifuwo ya makondoo nlanga.
PSA.78.53	Kawalongoza salama awopire;
PSA.78.53	fala maaduwi wake wazama mbahari.
PSA.78.54	Javyo kawajisa kumpaka wa inti yake takatifu,
PSA.78.54	kumwango washindire na nkono nriro wake.
PSA.78.55	Kawatuwisa mataifa wakiwepo noko,
PSA.78.55	kawatongera marikolo a Iziraeli inti‑zo kawaritisa,
PSA.78.55	kawapa mekazi a ema zawo.
PSA.78.56	Fala wamyerera Nlungu Nkulu wa wakulu,
PSA.78.56	wabishana naye;
PSA.78.56	awafulate ushahidi wake.
PSA.78.57	Waludira nyuma, wakosa kauli kamba wababu zawo,
PSA.78.57	wapombonyoka, kamba upinde wakuvunjika.
PSA.78.58	Wankafilisha na mauralu a milungu sairi yakweli;
PSA.78.58	na maswanamu awo wakintenza kuwa na wivu.
PSA.78.59	Mwenyezimungu pejiwe, kakimiwa,
PSA.78.59	kawakana nfululu wanu wa Iziraeli;
PSA.78.60	watipuka mekazi ake Shilo,
PSA.78.60	ema yawákikalanga walume watupu.
PSA.78.61	Kagabizi alama ya uwezo wake
PSA.78.61	fahari zake mmakono mwa wabishani wake.
PSA.78.62	Kawasa wanu wake waulaiwe na upanga,
PSA.78.62	kamana kakimiwa na irati yake.
PSA.78.63	Moto uwoca wanemba wawo,
PSA.78.63	wári wawo awawere na nyimbo za ndowa.
PSA.78.64	Walongozi wa dini waulaiwa na upanga,
PSA.78.64	na manankweli wawo awakirishuku.
PSA.78.65	Basi Mwenye kalamuka kamba ákiwa na usingizi,
PSA.78.65	kamba cávita vyakuwa kwa sababu ya vinyu.
PSA.78.66	Kaludisa ushinda wa wabishanani wake,
PSA.78.66	kawagabizi kukejeliwa daima.
PSA.78.67	Novyo kakatala ema za Yusufu,
PSA.78.67	aatondore rikolo ra Efraimu;
PSA.78.68	kwasa javyo, katondola rikolo ra Yuda,
PSA.78.68	pamoja na mwango wa Ziyoni, wapendire pakulu.
PSA.78.69	Kajenga mahala pake patakatifu
PSA.78.69	kamba vyaturire bingu julu pakulu;
PSA.78.69	kamba ardhi yaturire daima.
PSA.78.70	Kantondola ntumisi wake Daudi,
PSA.78.70	kanlavya nkitundu ca makondoo,
PSA.78.71	kanlavya mbere ya makondoo,
PSA.78.71	awe nsunga wa Yankubu, wanu wake,
PSA.78.71	nsunga wa Iziraeli, irati yake.
PSA.78.72	Na moyo radi Daudi kawasunga;
PSA.78.72	kwa makono a wijiwifu, kawalongoza.
PSA.79.1	Yarabi Mwenyezimungu,
PSA.79.1	mataifa engira makunje irati yako,
PSA.79.1	wakufurira nyumba yako takatifu,
PSA.79.1	wapungula Yerusalemu kuwa viruwi.
PSA.79.2	Maiti a watumisi wako
PSA.79.2	wawaperekera nyuni za binguni zirye;
PSA.79.2	nyama ya waminifu wako,
PSA.79.2	wawaperekera manyama wa nundu!
PSA.79.3	Watawanya damu yawo kamba maji
PSA.79.3	nanyenje ya Yerusalemu;
PSA.79.3	aawerepo munu wakuwazika.
PSA.79.4	Tiwa vinu vyakushupiwa ka majirani wenu,
PSA.79.4	kwa kiseko tiwafezeyi wainshi nanyenje yetu.
PSA.79.5	Mola, úkimiwa daima? Mpaka rini?
PSA.79.5	Wivu wako úkorera kamba moto?
PSA.79.6	Utawanya nyongo yako julu ya mataifa sakwijiwa,
PSA.79.6	julu ya ufalume sautambula zina rako.
PSA.79.7	Kamana wampanyangula Yankubu,
PSA.79.7	wasa viruwi inti yake.
PSA.79.8	Usititaye ofwe ukosa wa wababu zetu;
PSA.79.8	uje upesi katiri kuno utungu wako,
PSA.79.8	kamana tiuzunika nfululu!
PSA.79.9	Yarabi Mwenyezimungu,
PSA.79.9	Nvushi wetu, tavye,
PSA.79.9	ipate zina rako ritukuziwe!
PSA.79.9	Tinusuru na utiswamii madambi etu,
PSA.79.9	kwa sababu ya zina rako.
PSA.79.10	Sababuni mataifa kwamba javi:
PSA.79.10	“Nlungu wawo kawa ndepi?”
PSA.79.10	Mbere yetu, wolotere mataifa kuriripira kwako
PSA.79.10	kwa damu itawanyike ya watumisi wako.
PSA.79.11	Kukufike mbere yako kumira ka wafungwa.
PSA.79.11	Kwa nguvu za nkono wako, wasunge wahukumiwe kifo.
PSA.79.12	Waripe mara saba majirani wetu
PSA.79.12	matukano awakutukane uwe, Mwenye!
PSA.79.13	Basi ofwe, wanu wako,
PSA.79.13	makondoo wautirisa,
PSA.79.13	daima túkutukuza;
PSA.79.13	kizazi anta kizazi
PSA.79.13	tíwalanga swifa zako.
PSA.80.1	Tisikirize, Nsunga wa Iziraeli,
PSA.80.1	uwe, unlongóza Yusufu kamba mifuwo ya makondoo;
PSA.80.1	uwe, uri na kiti cako julu ya viyumbe vya mbawa,
PSA.80.1	olota nlangaza wako!
PSA.80.2	Mbere ya Efraimu na Benjami na Manase,
PSA.80.2	lamusa uwezo wako,
PSA.80.2	uje utivushe!
PSA.80.3	Yarabi Mwenyezimungu, tilamuse!
PSA.80.3	Timwarike na uso wako tivushiwe.
PSA.80.4	Uwe Mola, Nlungu wa masurudadu,
PSA.80.4	ikikorera nyongo yako
PSA.80.4	úbishana na duwa za wanu wako
PSA.80.4	mpaka rini?
PSA.80.5	Uwe kuwarisa mikate ya masozi,
PSA.80.5	na kuwanywesa masozi mengi.
PSA.80.6	Kutenda kwetu ofwe sodari ya umani
PSA.80.6	kati ya mataifa jirani,
PSA.80.6	na maaduwi wetu watishupe ofwe.
PSA.80.7	Yarabi Nlungu wa masurudadu, tilamuse!
PSA.80.7	Timwarike na uso wako tivushiwe.
PSA.80.8	Kulawa Miswiri kuja nawo nzabibu;
PSA.80.8	kuwatuwisa wanu wa mataifa, kuvyala nzabibu‑wo.
PSA.80.9	Kufyaira uweru,
PSA.80.9	utawanya mizipe na wijala muardhi.
PSA.80.10	Myango ifinikiwa na nviri wake,
PSA.80.10	vitambi virepa kamba miti mikulu.
PSA.80.11	Vitambi vyake viritawanya mpaka mbahari,
PSA.80.11	vitambi vyake vifika mpaka mmuto nkulu.
PSA.80.12	Sababuni kudangula sereka yake,
PSA.80.12	kuwapa rihusa piya wapite walokote uva zake?
PSA.80.13	Mango zitimbula,
PSA.80.13	mifuwo ya mmasamba ndi yawárya.
PSA.80.14	Yarabi Nlungu wa masurudadu, tukulebela:
PSA.80.14	ludira kwetu ofwe!
PSA.80.14	Julu ya binguni,
PSA.80.14	nang'aniza na uwone;
PSA.80.14	sunga eyi mizabibu!
PSA.80.15	Sunga nzipe wauvyarire na nkono nriro wako!
PSA.80.15	Nsunge mwana waunkurise‑yu!
PSA.80.16	We! Mizabibu yankociwa na moto, yankusinjiwa.
PSA.80.16	Yarabi Nlungu wa masurudadu,
PSA.80.16	wanang'anize ka kuwasutumu ipate wafwe!
PSA.80.17	Pumuza nkono wako
PSA.80.17	julu mwananlume ari nkono nriro wako,
PSA.80.17	mwana wa binadamu waunkurise akutumike.
PSA.80.18	Basi atukuzungunuka tena;
PSA.80.18	tipe mainsha,
PSA.80.18	na títambula zina rako!
PSA.80.19	Yarabi Mola,
PSA.80.19	Mwenye wa wenye nguvu wa binguni,
PSA.80.19	tilamuse!
PSA.80.19	Timwarike na uso wako tivushiwe.
PSA.81.1	Imbani na shauti ulu ka Mwenyezimungu, Nguvu zetu;
PSA.81.1	nkuwireni na radi Nlungu wa Yankubu!
PSA.81.2	Anzani kwimba, vumisani masekese,
PSA.81.2	mwibiyeni nkwaya na kityatya.
PSA.81.3	Ibiyani baramanda suku yakuwoneka mwezi,
PSA.81.3	na suku ya mwezi tumba, suku ya sherehe yetu;
PSA.81.4	konta ndi shuruti ka Iziraeli,
PSA.81.4	ámuri ya Nlungu wa Yankubu;
PSA.81.5	iye kanturira malamulo Yusufu,
PSA.81.5	pashambuliye Miswiri
PSA.81.5	Nisikira luga moja sereriwe.
PSA.81.6	Yamba: “Nilavya nzigo mmaweya mwako;
PSA.81.6	makono ako aveuka kusukula kamatiya zakuremera.
PSA.81.7	Kwa uzuni wenu, mulalamika,
PSA.81.7	na omi nukunusuruni,
PSA.81.7	kati ya kudidima, nukujibuni;
PSA.81.7	nukuyererani pamaji a Meriba. 
PSA.81.8	Sikirani, umati wangu, nílavya ushahidi julu yenu;
PSA.81.8	Ha Iziraeli, unanisikiriza!
PSA.81.9	Kati yenu musiwe nawo nlungu namuna nyengine;
PSA.81.9	musinamire mbere ya nlungu sejiwikana.
PSA.81.10	Omi ndi Mola, Nlungu wenu,
PSA.81.10	nukulavireni inti ya Miswiri.
PSA.81.10	Fungulani kanywa zenu mwasame,
PSA.81.10	omi nukurisani.
PSA.81.11	Fala umati wangu ausikirize shauti yangu;
PSA.81.11	Iziraeli awasakire kunisiriza.
PSA.81.12	Ndimana niwasira mmyoyo yawo ya ubishi,
PSA.81.12	wafulate mipango yawo wanyewe.
PSA.81.13	Ha, wanu wangu wanasikira!
PSA.81.13	Ha, Iziraeli wanafulata njira zangu!
PSA.81.14	Na upesi maaduwi wawo nanga níwashinda!
PSA.81.14	Julu ya womani wawo,
PSA.81.14	nanga waludira mmakono mwangu!
PSA.81.15	Wenye kumwina Mola nanga wányenyekeya mbere yake,
PSA.81.15	nanga wápata hukumu ya kifo.
PSA.81.16	Ila umwe, nanga núkurisani tirigu ngema pakulu;
PSA.81.16	na ansali ya mmawe, nanga núkunafusini.”
PSA.82.1	Mwenyezimungu kakulongoza bunge ra ulungu;
PSA.82.1	kati ya milungu, iye nfalume wakulamula shariya.
PSA.82.2	Akwamba: “Múlamula bila shariya,
PSA.82.2	múwapendeleya wabaya, mpaka rini? 
PSA.82.3	Wapeni shariya wenye kuveya na wana wakwasiwa;
PSA.82.3	sungani haki za wakosofu na wanu wakutabishiwa.
PSA.82.4	Wanusuruni masikini na wakosofu
PSA.82.4	mmakono mwa wabaya.”
PSA.82.5	Ewo acipo cawejiwa, acipo cawereriwa.
PSA.82.5	Wakwenenda pagiza;
PSA.82.5	piya mwaikarire ardhi mwankutikinyika.
PSA.82.6	Omi namba: “Umwe muwa milungu,
PSA.82.6	piya-mwe muwa wana wa Nkulu wa wakulu.
PSA.82.7	Fala mukufwa kamba mwanadamu awa onse;
PSA.82.7	mukugwa kamba nfalume awa onse.”
PSA.82.8	Uwe Mwenyezimungu,
PSA.82.8	lamuka ulamure ardhi!
PSA.82.8	Kamana ukuja kuriti mataifa piya.
PSA.83.1	Yarabi Mwenyezimungu, usiwe bubu!
PSA.83.1	Usinyamare, usipore,
PSA.83.1	uwe Mwenyezimungu!
PSA.83.2	Wona vyawasalamula umani maaduwi wako,
PSA.83.2	womani wako wátenda ushinda walamuse kiswa.
PSA.83.3	Kwa ujanja wápanga kuwaduru wanu wako;
PSA.83.3	washauriyana wabishane na wauwaturire kuwa mali ako.
PSA.83.4	Wakwamba: “Tukeni tiwafuje kamba taifa,
PSA.83.4	ipate zina ra Iziraeli risikumbukiriwe tena!”
PSA.83.5	Washauriyana pamoja kwa anzima moja basi;
PSA.83.5	Kwa kubishana nowe, watenda miyadi.
PSA.83.6	Wátenda javyo ndiwa wafulata‑wa:
PSA.83.6	ema za Edomu na kinya Sumaila,
PSA.83.6	na waMowabu na waHagara,
PSA.83.7	na wanu wa Gebali, na wa Amoni na wa Amaleki,
PSA.83.7	na wanu wa Filistiya, pamoja na wanu wekála Tiru.
PSA.83.8	Mpaka Ashuru wakilungana nawo,
PSA.83.8	na wakija nazo nguvu ka vizazi vya Loti. 
PSA.83.9	Watende kamba vyauwatendire wanu wa Mediyani,
PSA.83.9	kamba vyauwatendire Sisera na Yabini muto wa Kishoni;
PSA.83.10	vyawadanguriwe Endori,
PSA.83.10	wakilawirira kuwa takataka ya muardhi.
PSA.83.11	Uwatende wakulungwa wawo
PSA.83.11	kamba vyauwatendire Orebu na Zebu;
PSA.83.11	uwatende piya mafalume wawo,
PSA.83.11	kamba vyauwatendire Zeba na Zalumuna,
PSA.83.12	wamba: “Tukeni tiritwarire inti ya rutuba ya Nlungu.”
PSA.83.13	Uwe Nlungu wangu,
PSA.83.13	watende kamba kivumbulu,
PSA.83.13	kamba makuti pa mepo.
PSA.83.14	Kamba moto vyawoca nundu
PSA.83.14	na malulimi a moto vyooca myango,
PSA.83.15	walumbate na tufani yako,
PSA.83.15	watishe na gaibu rako.
PSA.83.16	Wafinike na haya kumaso
PSA.83.16	mpaka wasakure zina rako, Mola.
PSA.83.17	Wafezeyiwe na wopepesiwe milele;
PSA.83.17	wafwe na aibu ulu,
PSA.83.18	ipate wejiwe kuwa uwe, uwe tu basi,
PSA.83.18	zina rako ndi Mola,
PSA.83.18	uwe ndi Nkulu wa wakulu julu ya ardhi piya.
PSA.84.1	Uwe, Mwenye wa wenye nguvu wa binguni,
PSA.84.1	mahala pawikala pakwajibisa pakulu!
PSA.84.2	Nafsi yangu nanawo hamu nowe,
PSA.84.2	mpaka izirika,
PSA.84.2	niwe mmaluwanja a Mola.
PSA.84.2	Moyo wangu na mwiri wangu
PSA.84.2	vimwimbira na sherehe Nlungu hai.
PSA.84.3	Anta madindi kapata mekazi,
PSA.84.3	na babila kapata kitundu cake,
PSA.84.3	awature wanawe,
PSA.84.3	mahala pepi na uralu wako,
PSA.84.3	uwe Mwenye wa wenye nguvu wa binguni,
PSA.84.3	Nfalume wangu na Nlungu wangu.
PSA.84.4	Heri wekala nnyumba mwako;
PSA.84.4	wakutukuza mpunde-mpunde! 
PSA.84.5	Heri wapáta nguvu zawo kwako uwe,
PSA.84.5	wasáka kuhiji mpaka pamwango wako!
PSA.84.6	Wakipita nrati nkulu wa kurira
PSA.84.6	wátenda kuwa mahala panviriro;
PSA.84.6	nvula zakwanza zijaza matanda.
PSA.84.7	Wázidi kupata nguvu pakulu,
PSA.84.7	kila mmoja árolota ka Mwenyezimungu Ziyoni.
PSA.84.8	Yarabi Mola, Nlungu wa masurudadu,
PSA.84.8	sikira duwa yangu;
PSA.84.8	nisikirize, uwe Nlungu wa Yankubu. 
PSA.84.9	Ona, Mwenyezimungu,
PSA.84.9	uwe kuwa kinga retu,
PSA.84.9	nnang'anize sana wauntawaze.
PSA.84.10	Cema pakulu ndi suku moja mmaluwanja mwako
PSA.84.10	koliko suku alufu mahala pengine.
PSA.84.10	Nihitari kwikala panryango wa nyumba ya Nlungu wangu
PSA.84.10	koliko kwikala mmaema a wabaya.
PSA.84.11	Kamana Mola ndi juwa na kinga;
PSA.84.11	Mola átenda fadili na vyakusifiwa;
PSA.84.11	aawakatarira cema anta kimoja
PSA.84.11	wenye kwenenda na ukamilifu.
PSA.84.12	Uwe Mola, Nlungu wa masurudadu,
PSA.84.12	heri mwenyé kukutumaini!
PSA.85.1	Uwe Mola, kolota fadili inti yako;
PSA.85.1	kuludisira tena mainsha meema ka Yankubu.
PSA.85.2	Kuswamii makosa a wanu wako,
PSA.85.2	kufinika piya madambi awo. 
PSA.85.3	Kulavya gogoza rako piya,
PSA.85.3	kutanusa nyongo yako yakulunguza.
PSA.85.4	Tiludisire tena, Mwenyezimungu, Nvushi wetu!
PSA.85.4	Ikwise kasirani yako upande wetu.
PSA.85.5	Úbaki ukititendera nyongo daima?
PSA.85.5	Úzidi kukimiwa ka vizazi piya?
PSA.85.6	Auzungunuka? Autiludisira
PSA.85.6	ipate wanu wako wakutendere radi?
PSA.85.7	Tolotere pendo rako rakwaminika!
PSA.85.7	Mwenyezimungu, tipe kuvusha kwako!
PSA.85.8	Nukusikiriza Mwenyezimungu, Mola, causáka kwamba,
PSA.85.8	kamana wanu wako, wa kauli, uwapa tamaa ya usalama.
PSA.85.8	Wasiludire udainfu!
PSA.85.9	Kusema kweli, kuvusha kwake kuwa pepi ya wenye kukopa,
PSA.85.9	ipate utukufu wake uwoneke muinti mwetu.
PSA.85.10	Pendo rakwaminika na kauli visimanana;
PSA.85.10	shariya na salama vítikizirana.
PSA.85.11	Kauli ísipuka muardhi,
PSA.85.11	na shariya ísuka kulawa binguni.
PSA.85.12	Aye, Mola átipa kinu cema,
PSA.85.12	na inti yetu íruwerya.
PSA.85.13	Shariya ikuka mbere yake,
PSA.85.13	na íntengezera njira mwendo wake.
PSA.86.1	Yarabi Mola, inamisa masikiro ako unijibu,
PSA.86.1	kamana niwa masikini na nkosofu.
PSA.86.2	Sunga ukomu wangu, kamana niwa mwaminifu kwako.
PSA.86.2	Uwe Nlungu wangu, nvushe ntumisi wako,
PSA.86.2	kamana iye akutumaini uwe!
PSA.86.3	Nolotere rehema, Mwenye,
PSA.86.3	kamana nukuririra kutwa nzima.
PSA.86.4	Furahisha moyo wa ntumisi wako,
PSA.86.4	kamana kwako, uwe Mwenye, nikurisa moyo wangu.
PSA.86.5	Kamana uwe, Mwenye, útenda meema na úswamii,
PSA.86.5	kuwa tajiri wa pendo rakwaminika ka piya wakutaja.
PSA.86.6	Yarabi Mola, sikiriza duwa yangu,
PSA.86.6	tengemana usikire canukulebela!
PSA.86.7	Suku ya tafauti yangu núkuririra uwe,
PSA.86.7	kamana uwe únijibu.
PSA.86.8	Mwenye, kati ya milungu aapo wakuringana nowe,
PSA.86.8	aapo anta mmoja aténda cauténda uwe.
PSA.86.9	Mataifa piya auturire akuja na akwambudu, uwe Mwenye,
PSA.86.9	na átukuza zina rako.
PSA.86.10	Kamana uwe kuwa nkulu, na útenda matajabisa;
PSA.86.10	uwe tu basi ndi Mwenyezimungu!
PSA.86.11	Nifunde, Mola, njira yako,
PSA.86.11	nenende nkati ya kweli yako.
PSA.86.11	Nipe moyo wakwaminika,
PSA.86.11	ipate nope zina rako.
PSA.86.12	Mwenye, Nlungu wangu, núkushukuru
PSA.86.12	ka moyo wangu piya,
PSA.86.12	na nítukuza zina rako daima.
PSA.86.13	Kamana kikulu ndi pendo rako rakwaminika kwangu omi;
PSA.86.13	uwe kunivusha baidi Kuzimu.
PSA.86.14	Yarabi Mwenyezimungu,
PSA.86.14	wenye kuridãi wálamuka kubishana nami,
PSA.86.14	nkonjo wa wanu wákakatima wásakula kunilavya ukomu.
PSA.86.14	Ewo awayeriwa nawe.
PSA.86.15	Fala uwe, Mwenye, kuwa Nlungu wa utungu na rehema piya,
PSA.86.15	urimba kukimiwa,
PSA.86.15	kuwa tajiri wa pendo rakwaminika,
PSA.86.15	na ijala kauli yako.
PSA.86.16	Niludire tena! Nolotere rehema zako!
PSA.86.16	Mpe nguvu zako ntumisi wako,
PSA.86.16	na nvushe mwana wa ntumisi wako.
PSA.86.17	Nipe alama ya wema wako,
PSA.86.17	ipate maaduwi wangu waniwone na wafezeyiwe.
PSA.86.17	Kamana uwe Mola, kunavya na kuninyamaza.
PSA.87.1	Mwenye kajenga kaya ulu,
PSA.87.1	irimbisiwa na mwango takatifu.
PSA.87.2	Mola apenda miryango ya Ziyoni
PSA.87.2	koliko mekazi mengine a ujukulu wa Yankubu.
PSA.87.3	Uwe, kaya ulu ya Mwenyezimungu,
PSA.87.3	vinu vitukufu vitajiwa kuhusu uwe. 
PSA.87.4	Kati ya inti zinijiwa,
PSA.87.4	nísanganya Miswiri
PSA.87.4	kwasa Filistiya, na Tiru, na Etiyopiya.
PSA.87.4	Kuhusu wanu wawo ikwambiwa:
PSA.87.4	“Ewa ndi wapongoriwe Ziyoni.”
PSA.87.5	Na kuhusu Ziyoni ikwambiwa:
PSA.87.5	“Eyu na ire ndi wapongoriwe Ziyoni.”
PSA.87.5	Na iye, neye-neyeni Nkulu wa wakulu, árimbisa Ziyoni.
PSA.87.6	Mola akwandika akwisabu mataifa,
PSA.87.6	“Eyu kapongoriwa noko.” 
PSA.87.7	Ware wemba na wavina wakwamba:
PSA.87.7	“Kujanliiwa kwetu piya kulawirira kwako uwe!”
PSA.88.1	Yarabi Mola, Nlungu wakunivusha,
PSA.88.1	nílalamika kwako nsana kamba usiku.
PSA.88.2	Duwa yangu ifike mbere yako;
PSA.88.2	inamisa masikiro ako usikire kiriro cangu.
PSA.88.3	Kamana roho yangu ijala uzuni,
PSA.88.3	ukomu wangu uwa nanyenje ya Kuzimu!
PSA.88.4	Niwalangiwa pamoja na wataiwa mpondo;
PSA.88.4	niwa kamba munu saana nguvu.
PSA.88.5	Nituriwa pamoja na wafwi,
PSA.88.5	niwa kamba maiti apumúla nkaburi,
PSA.88.5	wakuwa auwakumbukira tena,
PSA.88.5	kamana walaviwa upande wako.
PSA.88.6	Kunitaya mpondo rakwica pakulu,
PSA.88.6	pakwinukala pakwica pakulu.
PSA.88.7	Nyongo yako iniremera;
PSA.88.7	na gogoza yako piya initaya uzuni. 
PSA.88.8	Kuwatanusa marafiki zangu wakunajibu,
PSA.88.8	kunitula munu wakopesa mbere yawo.
PSA.88.8	Niwa kamba nfungwa saana haki ya kulawa.
PSA.88.9	Maso angu átaduka kusokera kwa uzuni.
PSA.88.9	Yarabi Mola, núkulalamikira kila suku;
PSA.88.9	kwako uwe nílamusa makono.
PSA.88.10	Itakuwa útenda maajuza ka wafwi?
PSA.88.10	Roho za wafwi zílamuka kukusifu? 
PSA.88.11	Itakuwa pendo rako rakwaminika rikwereziwa nkaburi?
PSA.88.11	Na itakuwa kauli yako ikwereziwa mpondo ra kifo?
PSA.88.12	Vyako vyakutikinisa vikwijiwikana pakisi?
PSA.88.12	Shariya yako ikwijiwikana muinti yakuwa piya viriwariwa?
PSA.88.13	Fala omi núkuririra, Mola,
PSA.88.13	subuu duwa yangu ifike mbere yako.
PSA.88.14	Mbana Mola úkatala roho yangu sababuni?
PSA.88.14	Mbana unifisa uso wako sababuni?
PSA.88.15	Tangu usimana wangu, nitabika
PSA.88.15	na nukwenenda karibu ya kifo;
PSA.88.15	niwona tabu uwe kunitabisha,
PSA.88.15	nibaki sanina tamaa ya kinu.
PSA.88.16	Nyongo yako itawanyikira julu yangu;
PSA.88.16	hukumu zaunipa zinidangula.
PSA.88.17	Wanu wanizunguriza kutwa nzima
PSA.88.17	kamba anijarire mwanalukaya;
PSA.88.17	wanijarira piya‑mi nfululu.
PSA.88.18	Kuwatanusa marafiki zangu na wenzangu,
PSA.88.18	wari nkisi tu basi ndi wenzangu.
PSA.89.1	Nukwimbira milele pendo rakwaminika ra Mola;
PSA.89.1	nukwereza na kanywa yangu
PSA.89.1	kauli yako ka vizazi piya.
PSA.89.2	Kamana namba: “Pendo rako rakwaminika roloka daima,
PSA.89.2	binguni kurimbisa kauli yako.”
PSA.89.3	Uwe kwamba: “Nitula kupatana na munu wanintondore,
PSA.89.3	ninlapira ntumisi wangu Daudi javi:
PSA.89.4	‘Nukwikaza rikolo rako daima,
PSA.89.4	nirimbisa kiti cako kwa vizazi piya.’ ” 
PSA.89.5	Bingu zisifu matajabisa ako, Mola,
PSA.89.5	kauli yako ísifiwa pawasimanana watakatifu.
PSA.89.6	Kamana binguni alandanísiwa Mola nani?
PSA.89.6	Nkati ya viyumbe vya mbinguni
PSA.89.6	ari namuna moja na Mola nani?
PSA.89.7	Pawasimanana watakatifu
PSA.89.7	Mwenyezimungu akopesa pakulu,
PSA.89.7	akopesa ka piya wanzungurize.
PSA.89.8	Uwe Mola, Nlungu wa masurudadu mbinguni,
PSA.89.8	ari na uwezo kamba uwe nani?
PSA.89.8	Kuzunguriziwa na kauli yako!
PSA.89.9	Ushinda mwaizungurize bahari;
PSA.89.9	paanyanyuka maluwimbi a bahari, unyamaza.
PSA.89.10	Kunnyanda na kumulaya anasi wa mbahari;
PSA.89.10	kwa nkono wako wanguvu
PSA.89.10	kuwatawanya maaduwi wako.
PSA.89.11	Bingu uwe ndi mwanyewe,
PSA.89.11	na ardhi neyo yako;
PSA.89.11	ulumwengu na piya viripo,
PSA.89.11	uwe ndi wanzire kumba.
PSA.89.12	Kukashikazi na kukusi, uwe ndi umbire;
PSA.89.12	myango ya Tabori na Hermoni ikwimba na radi
PSA.89.12	kwa sababu ya zina rako.
PSA.89.13	Nkono wako wanawo uwezo;
PSA.89.13	canja cako canawo nguvu,
PSA.89.13	cilamusiwa ndi nkono nriro wako.
PSA.89.14	Haki na shariya ndi virimbísa kiti cako;
PSA.89.14	pendo rakwaminika na kauli vikuka mbere yako.
PSA.89.15	Heri wanu wejiwa kukusifu na nyimbo, uwe Mola!
PSA.89.15	Heri ware wénenda wakirimwarikira na nuru yako!
PSA.89.16	Kutwa nzima wátukuza zina rako,
PSA.89.16	wáfurahi nkati ya haki yako.
PSA.89.17	Kamana uwe kuwa ntukufu wa nguvu zawo;
PSA.89.17	kwa fadili yako, úlamusa uwezo wetu.
PSA.89.18	Kamana Mola ndi kinga retu!
PSA.89.18	Takatifu wa Iziraeli,
PSA.89.18	uwe kuwa nfalume wetu!
PSA.89.19	Mida kusowera kwa ruhuya
PSA.89.19	ka watakatifu wako;
PSA.89.19	kwamba: “Ninsaidiya cavita wanguvu nyingi,
PSA.89.19	ninkurisa munu atondoriwe kati ya umati.
PSA.89.20	Nimmonerera ntumisi wangu Daudi;
PSA.89.20	nintawaza na mafuta takatifu.
PSA.89.21	Nkono wangu únrimbisa;
PSA.89.21	nkono wangu úntaya nguvu.
PSA.89.22	Aduwi anta mmoja aalazimisha ushuru;
PSA.89.22	aatabishiwa na saana shariya anta mmoja.
PSA.89.23	Níwanyanda mbere yake wabishana naye;
PSA.89.23	níwaribu maaduwi wake.
PSA.89.24	Kauli yangu na pendo rangu rakwaminika vímpereka;
PSA.89.24	kwa zina rangu, ukongezeka uwezo wake.
PSA.89.25	Nkono wake úshinda mpaka mbahari;
PSA.89.25	nkono nriro wake úshinda mpaka mmyuto.
PSA.89.26	Iye, Daudi, ánita akwamba: ‘Uwe kuwa Baba wangu,
PSA.89.26	Nlungu wangu na Mwamba wakunivusha!’
PSA.89.27	Omi Mola níntawaza mwanangu ntanzi,
PSA.89.27	wakukurisiwa pakulu koliko mafalume wa duniya.
PSA.89.28	Pendo rangu rakwaminika rikwikala nawe daima,
PSA.89.28	na kupatana kwangu neye kukwakikishiwa.
PSA.89.29	Nítula rikolo rake milele,
PSA.89.29	na kiti cake ciwapo daima,
PSA.89.29	paziwapo bingu.
PSA.89.30	Wanawe, wakasa shariya yangu,
PSA.89.30	wakitowa kufulata vyanamuru,
PSA.89.31	wakidanganya vyanilazimisha
PSA.89.31	na wakasa kusikiriza ámuri zangu,
PSA.89.32	níwahukumu dambi zawo na ngombo yangu,
PSA.89.32	makosa awo niwahukumu na ncapo.
PSA.89.33	Fala siritanusa kwake iye pendo rangu rakwaminika;
PSA.89.33	omi sikosa kauli yangu.
PSA.89.34	Sidanganya miyadi yangu yakupatana,
PSA.89.34	wala sipindula tamaa ya kanywa yangu.
PSA.89.35	Mara moja kwa daima milele
PSA.89.35	nilapira kwa utakatifu wangu;
PSA.89.35	sintesa Daudi kuwa
PSA.89.36	rikolo rake riwepo milele.
PSA.89.36	Kamba juwa vyariinshi daima,
PSA.89.36	kiti cake novyo ciinshi daima mbere yangu.
PSA.89.37	Na kamba mwezi vyawikaziwe daima,
PSA.89.37	kiti cake novyo cikwikaziwa daima milele.
PSA.89.37	Mwezi‑wo ndi ushahidi wakweli binguni.” 
PSA.89.38	Fala sambi uwe, Mola, kunkatala na kuntipuka,
PSA.89.38	kukimiwa na wauntawaze.
PSA.89.39	Kufuja miyadi ya kupatana na ntumisi wako;
PSA.89.39	kufezeyi lemba rake, kwefyera pansi.
PSA.89.40	Kugwisa ukuta wake piya,
PSA.89.40	kupungula ngome zake kutadula kuwa viruwi.
PSA.89.41	Piya wapita munjira wankwiwa;
PSA.89.41	kalawirira kuwa kinu cakukejeliwa na majirani wake.
PSA.89.42	Kulamusa nkono nriro wa wanu wabishana nawe,
PSA.89.42	kuwejaza radi maaduwi wake.
PSA.89.43	Kweli-kwelini, kutusisa upanga wake,
PSA.89.43	aumwavire kushinda nkati ya vita yake.
PSA.89.44	Kumariza utukufu wake,
PSA.89.44	na kwefya pansi kiti cake.
PSA.89.45	Kupungula suku za unemba wake;
PSA.89.45	kunfinika na nkumi wa haya. 
PSA.89.46	Yarabi Mola, mpaka rini? Uwe úrifisa daima?
PSA.89.46	Nyongo yako ílunguza kamba moto mpaka rini?
PSA.89.47	Kumbukira suku zangu vyaziri karibu.
PSA.89.47	Wanu piya utakuwomba bure-bureni?
PSA.89.48	Mununi aínshi sacimpatire kifo?
PSA.89.48	Arinúsuru uwezo wa Kuzimu nani? 
PSA.89.49	Yarabi Mola, pendo rako rakwaminika ra mida riwa ndepi?
PSA.89.49	Kuhusu pendo‑ro, kulapa mbere ya Daudi kwa kauli yako.
PSA.89.50	Kumbukira, Mwenye, vyawatabika watumisi wako.
PSA.89.50	Kumbukira kuwa mmoyo mwangu
PSA.89.50	nijuzi kuvumirira shupa za umati piya.
PSA.89.51	Uwe Mola, maaduwi wako wánishupa,
PSA.89.51	wánshupa kila atuwa ire wauntawaze.
PSA.89.52	Mola asifiwe daima milele!
PSA.89.52	Aamina na aamina.
PSA.90.1	Mwenye, uwe ndi uwere wakukutuwirira ofwe,
PSA.90.1	kwa vizazi piya.
PSA.90.2	Kábula ya kupongoriwa myango,
PSA.90.2	au kumbiwa ardhi na ulumwengu,
PSA.90.2	milele ka milele,
PSA.90.2	uwe ndi Mwenyezimungu.
PSA.90.3	Úkidiri wanu kuwaludisira kuwa utope,
PSA.90.3	ukisema: “Ludirani kuwa utope, umwe wanadamu!”
PSA.90.4	Kusema kweli, myaka alufu kwako uwe
PSA.90.4	iwa kamba kutwa ya ijana ipitire,
PSA.90.4	kamba wakati ntoto javi wa usiku.
PSA.90.5	Úwavuta wanadamu kamba mpupu,
PSA.90.5	wáinshi wakati aba kamba usingizi.
PSA.90.5	Wakuwa kamba minyani yakusipuka subuu,
PSA.90.6	kukica ísipuka na iwota,
PSA.90.6	fala jironi, ínyala na ikumiliya.
PSA.90.7	Kamana nyongo yako itirya;
PSA.90.7	títishika na adhabu yako.
PSA.90.8	Ukwijiwa ubaya wetu;
PSA.90.8	dambi zetu za kisiiri-siiri
PSA.90.8	zíwoneka panlangaza mbere yako.
PSA.90.9	Kamana suku zetu piya zípita sini ya adhabu yako;
PSA.90.9	suku zetu zikwisa kamba kuduguda.
PSA.90.10	Myaka ya uhai wetu ífika sabini,
PSA.90.10	au tamanini ka wenye kuvuza;
PSA.90.10	novyo-sivyo, myaka‑yo írigariga na yanawo tabu nyingi.
PSA.90.10	Uhai ukwangupa kwisa, nofwe tikwiruka!
PSA.90.11	Nani ereríwa uwezo wa nyongo yako?
PSA.90.11	Nani ereríwa nyongo yako olote wofi unjuzire?
PSA.90.12	Ndimana, tifunde kuwalanga suku zetu
PSA.90.12	ipate myoyo yetu ifikirire wijiwifu.
PSA.90.13	Ludi, Mola! Ikuwa javyo mpaka rini?
PSA.90.13	Tiwonere utungu watumisi wako!
PSA.90.14	Tijiwirire subuu namapema kwa pendo rako rakwaminika,
PSA.90.14	tifurahi na tiwe radi suku daima.
PSA.90.15	Tipe radi kadiri ya suku zautikimwise,
PSA.90.15	myaka piya yatitabike.
PSA.90.16	Vyaukunisha viwoneke ka watumisi wako,
PSA.90.16	olota utukufu wako ka wana wawo.
PSA.90.17	Fadili ya Mwenye, Nlungu wetu, iwe julu yetu.
PSA.90.17	Tirimbisire vyatitendire na makono etu;
PSA.90.17	rimbisa vyatitendire na makono etu!
PSA.91.1	Ire ekála pakukengeriwa na Mwenyé uwezo piya,
PSA.91.1	apumúla panviri wa Piya Uwezo,
PSA.91.2	kanawo haki ya kumwambira Mola javi:
PSA.91.2	“Uwe, Nlungu wangu, ndi wakukutuwirira;
PSA.91.2	ngome yangu yakutumaini.”
PSA.91.3	Kamana iye ákunusuru nkiruzi ca nlumbati,
PSA.91.3	na kila balayi ya uwaribifu.
PSA.91.4	Na mabururu iye ákufinika;
PSA.91.4	na sini ya mbawa zake úpata pakutuwirira;
PSA.91.4	kauli yake ítakuwa kinga rakukukengera.
PSA.91.5	Uwe auja kopa wofi wa usiku,
PSA.91.5	wala songa rakwiruka nsana;
PSA.91.6	auja kopa balayi kunyemerera pakisi,
PSA.91.6	wala kudanguriwa ka kuulaya aduri.
PSA.91.7	Alufu wágwirira upande wako,
PSA.91.7	alufu kumi upande wako wa nkono nriro,
PSA.91.7	fala acipo cisáka kukufika.
PSA.91.8	Uwe úwona tu basi,
PSA.91.8	ukuja kuwona hukumu ya wabaya.
PSA.91.9	Kwa kuwa kuntumaini Mola kuwa mekazi ako,
PSA.91.9	kuntumaini Nkulu kuwa pako paukengeriwa,
PSA.91.10	anta kibaya kimoja acija kukupata,
PSA.91.10	balayi aija kufika muema yako.
PSA.91.11	Konta akuja kuwamuru malaika wake kuhusu uwe‑po,
PSA.91.11	ipate wakukengere piya njira zako.
PSA.91.12	Na makono wakurimbisa,
PSA.91.12	usikwakure riwe riwa ronse.
PSA.91.13	Ukuja kunluwata simba na nyoka;
PSA.91.13	unluwatira simba wa nguvu na nyoka nkulu.
PSA.91.14	“Kwa kuwa akorereza kunipenda, nimombola;
PSA.91.14	ninkengera mahala parefu konta akwijiwa zina rangu.
PSA.91.15	Iye aniririra, nomi nínjibu;
PSA.91.15	wakati wa tafauti, nukuwa pamoja naye.
PSA.91.15	Nínnusuru na nínsifu.
PSA.91.16	Nínnafusi nukumpa suku nyingi za ukomu,
PSA.91.16	na nímolotera kuvusha kwangu.”
PSA.92.1	Vyema kukushukuru uwe Mola,
PSA.92.1	na kwimba kusifu zina rako,
PSA.92.1	uwe Nkulu wa wakulu.
PSA.92.2	Vyema kutangaza subuu pendo rako rakwaminika,
PSA.92.2	na usiku kutangaza kauli yako,
PSA.92.3	na shauti ya nkwaya wa mizizi kumi, na ya kityatya,
PSA.92.3	pamoja na ya nsambo wa kinubi.
PSA.92.4	Kamana kunifurahisha, Mola, na vitendo vyako;
PSA.92.4	panikumbukira kazi ya makono ako,
PSA.92.4	zínisalamula kwimba na sherehe.
PSA.92.5	Uwe Mola, kazi zako ulu pakulu!
PSA.92.5	Anzima zako za baidi pakulu!
PSA.92.6	Kafiri ejiwa, njinga ereriwa javyo:
PSA.92.7	ingawa wabaya wáwota kamba minyani,
PSA.92.7	na piya wákakatima wásipukira,
PSA.92.7	novyo-sivyo wakuja kwaribiwa daima.
PSA.92.8	Fala uwe, Mola, úlamusiwa milele.
PSA.92.9	Na maaduwi wako, Mola, wakuja kupoteziwa;
PSA.92.9	piya wabaya wátawanyikana!
PSA.92.10	Fala uwe unengeza nguvu zangu
PSA.92.10	zikuwa kamba nguvu za nyati;
PSA.92.10	kunimiminira mafuta mapya.
PSA.92.11	Maso angu awona kushindiwa ka maaduwi wangu;
PSA.92.11	masikiro angu asikira kiriro ca tabu
PSA.92.11	ca wabaya wari kunandibu.
PSA.92.12	Wenye shariya wásipukira kamba mitende,
PSA.92.12	wakula kamba miti mikulu ya Libanu.
PSA.92.13	Wávyariwa nnyumba ya Mola,
PSA.92.13	wásipukira mmaluwanja a Nlungu wetu.
PSA.92.14	Anta woluvare, wakupa visumo;
PSA.92.14	wázidi kuwa na nguvu pamoja na ukomu,
PSA.92.15	watangaze kuwa Mola ndi mwenyé shariya.
PSA.92.15	Iye ndi mwala wangu;
PSA.92.15	kwake akupo kupendeleya.
PSA.93.1	Mola átawala!
PSA.93.1	Iye kavala utukufu, Mola kavala;
PSA.93.1	kavala uwezo kamba ukanda.
PSA.93.1	Duniya yoloka, aitikinyika.
PSA.93.2	Kiti cako coloka, tangu mida;
PSA.93.2	uwe kuwapo tangu milele.
PSA.93.3	He Mola, maji álamuka,
PSA.93.3	maji álamusa shauti;
PSA.93.3	maji álamusa kunyangula kwawo!
PSA.93.4	Mwenyé uwezo pakulu koliko kudidima ka maji mengi;
PSA.93.4	Mwenyé uwezo pakulu koliko maluwimbi a mbahari;
PSA.93.4	Mola ari julu ndi mwenyé uwezo nkulu!
PSA.93.5	Ámuri zako ziwapo zakoloka zawenye.
PSA.93.5	He Mola,
PSA.93.5	utakatifu wako úsitawiza nyumba yako daima.
PSA.94.1	Uwe Nlungu wakuriripirira, Mola!
PSA.94.1	Nlungu wakuriripirira, uwolotera utukufu wako!
PSA.94.2	Lamuka, Nfalume wakulamula shariya mulumwengu‑mu;
PSA.94.2	wape wenye kuridãi ciwajuzire.
PSA.94.3	Yarabi Mola, mpaka rini wabaya,
PSA.94.3	mpaka rini wabaya wakifurahi?
PSA.94.4	Wátawanya usemi wawo wakuridãi;
PSA.94.4	wásowera na maritenzi.
PSA.94.5	Mola, ewo wáwasaya wanu wako;
PSA.94.5	wátabisha irati yako;
PSA.94.6	wáwolaya manankweli na wayeni,
PSA.94.6	wáwasoma wana wakwasiwa.
PSA.94.7	Novyo-sivyo, wakwamba: “Mola aatiwona;
PSA.94.7	Nlungu wa Yankubu ereriwa anta kinu.”
PSA.94.8	Umwe, manafiki, sakulani kwereriwa!
PSA.94.8	Umwe wajinga, mukwijiwa kinu rini?
PSA.94.9	Itakuwa atendire sikiro aasikira?
PSA.94.9	Itakuwa ombire riso aawona?
PSA.94.10	Ire aduma mataifa, akwasani bila kukuhukumuni?
PSA.94.10	Ire anfúnda mwanadamu aana wijiwifu?
PSA.94.11	Mola akwereriwa mawazo a wanadamu,
PSA.94.11	na akwijiwa kuwa aana faida.
PSA.94.12	Uwe Mola,
PSA.94.12	heri munu waundúma,
PSA.94.12	ire waunfúnda shariya yako,
PSA.94.13	apate kutengemana,
PSA.94.13	anusurike suku mbaya,
PSA.94.13	mpaka wabaya wasimbiriwe pondo.
PSA.94.14	Kamana Mola aawasa wanu wake;
PSA.94.14	aashubutu kutipuka irati yake.
PSA.94.15	Kamana shariya íludira ka wenye shariya,
PSA.94.15	na piya wanu wákoloka myoyo wawe radi.
PSA.94.16	Munu alamúka kunipendeleya abishane na wabaya nani?
PSA.94.16	Munu akuwa upande wangu kuwandibu wakakatima nani?
PSA.94.17	Siwere nsada wa Mola,
PSA.94.17	nanga nikala pakunyamizikana.
PSA.94.18	Panikiwaza: “Maulu angu átereneka”,
PSA.94.18	pendo rako rakwaminika, Mola, rínirimbisa!
PSA.94.19	Paniwa na mawazo mengi ánitaya uzuni,
PSA.94.19	kuniyamaza kwako kunipa pumuzi roho yangu.
PSA.94.20	Walamúla shariya wádaganyika
PSA.94.20	wanawo haki ya kulunga miyadi nowe?
PSA.94.20	Wanawo haki ware washurutisa savina shariya?
PSA.94.21	Wápanga kwandibu ukomu wa wenye shariya,
PSA.94.21	na wáwahukumu kifo sawana makosa.
PSA.94.22	Fala Mola ndi nnara wangu wakurimba;
PSA.94.22	Nlungu wangu ndi mwala wakuntuwirira.
PSA.94.23	Nlungu áwagwisira ewo dambi zawo,
PSA.94.23	na áwapoteza kwa ubaya wawo.
PSA.94.23	Mola, Nlungu wetu, áwafuja!
PSA.95.1	Njoni! Timwimbire Mola tintendere radi!
PSA.95.1	Tikuwire Mwamba wetu wakutivusha.
PSA.95.2	Tukeni mbere yake tikanshukuru;
PSA.95.2	tukeni tikuwe nyimbo za swifa.
PSA.95.3	Kamana Mola ndi Nlungu nkulu,
PSA.95.3	Nfalume nkulu julu ya piya milungu.
PSA.95.4	Mwaisirize ardhi kwica muwa mmakono mwake,
PSA.95.4	na mahala julu pakulu pamyango ndi pake.
PSA.95.5	Bahari novyo yake, kamana ndi ombire;
PSA.95.5	na kungulu, makono ake ndi atendire.
PSA.95.6	Njoni! Timwambudu tikinama,
PSA.95.6	tikokore mbere ya Mola, mwenyé kutumba!
PSA.95.7	Kamana iye ndi Nlungu wetu,
PSA.95.7	na ofwe tiwa wanu wa nsunga wake,
PSA.95.7	nfuwo wa makondoo usungiwe neye.
PSA.95.7	Rero, mukisikira shauti yake,
PSA.95.8	musirimbise moyo, kamba vyakuri Meriba
PSA.95.8	kamba ire suku ire Masa
PSA.95.9	pawaniyerere kinya babu zenu,
PSA.95.9	ingawa wawona vyanitendire.
PSA.95.10	Muda wa myaka arubaini
PSA.95.10	nikimiwa na noco kizazi‑co,
PSA.95.10	nikamba: “Ewo wanu wa moyo wakukola dambi;
PSA.95.10	awejiwirire njira zangu.”
PSA.95.11	Ndimana nilapa kwa nyongo yangu:
PSA.95.11	“Awashubutu kwingira mahala pangu papumuzi.”
PSA.96.1	Mwimbireni Mola nyimbo nyipya;
PSA.96.1	mwimbireni Mola, piya wanu wa duniya!
PSA.96.2	Mwimbireni Mola, mutukuze zina rake;
PSA.96.2	kila suku erezani kuvusha kwake!
PSA.96.3	Tangazani utukufu wake mataifa piya,
PSA.96.3	maajuza akunisha ka wanu piya!
PSA.96.4	Kwa kuwa Mola ndi nkulu
PSA.96.4	na wakujúzi kusifiwa pakulu,
PSA.96.4	wakopesa koliko milungu piya!
PSA.96.5	Kamana piya milungu ya mataifa aina faida,
PSA.96.5	fala Mola komba bingu.
PSA.96.6	Ubora na inshima viwa mbere yake;
PSA.96.6	uwezo na kutukuziwa viwa mahala pake patakatifu.
PSA.96.7	Jamaa wa mataifa, mpeni Mola,
PSA.96.7	mpeni Mola utukufu na nguvu.
PSA.96.8	Mpeni Mola utukufu unjuzire kwa ubora wa zina rake,
PSA.96.8	njoni na swadaka, mwingire mmaluwanja mwake.
PSA.96.9	Mwabuduni Mola kwa ubora wa utakatifu wake;
PSA.96.9	piya muinshi duniya, tetemani mbere yake.
PSA.96.10	Kati ya mataifa ambani: “Mola átawala!”
PSA.96.10	Ndi kweli, ulumwengu úrimba, autikinyika.
PSA.96.10	Iye álamula umati kwa shariya.
PSA.96.11	Ziwe radi bingu, na duniya ifurahi!
PSA.96.11	Ikure bahari na piya viripo nkati mwake!
PSA.96.12	Ziwe radi ngwamba na ciripo nkati mwake!
PSA.96.12	Basi piya miti ya nundu ikwimba na sherehe,
PSA.96.13	mbere ya Mola, konta akuja,
PSA.96.13	akuja kulamula duniya.
PSA.96.13	Álamula ulumwengu kwa shariya,
PSA.96.13	álamula umati kwa kauli yake!
PSA.97.1	Mola átawala! Ifurahi duniya,
PSA.97.1	na zifurahi, inti za mwani za baidi!
PSA.97.2	Mawingu na kwinukala pakulu vínzunguriza;
PSA.97.2	koloka na shariya vírimbirira kiti cake.
PSA.97.3	Moto ukuka mbere yake,
PSA.97.3	na uwoca wabishi wari nanyenje.
PSA.97.4	Kumesa kwake kumwarika duniya;
PSA.97.4	duniya íwawona na ítetema.
PSA.97.5	Myango ísuluka kamba vela mbere ya Mola,
PSA.97.5	mbere ya Mwenye wa ulumwengu piya.
PSA.97.6	Bingu zikwereza shariya yake,
PSA.97.6	na wanu piya wánang'aniza utukufu wake.
PSA.97.7	Wáwona haya piya watukúza maswanamu,
PSA.97.7	ware waridãi na milungu sairi yakweli.
PSA.97.7	Isujudi mbere yake, milungu piya!
PSA.97.8	Ziyoni ásikira na akuwa radi,
PSA.97.8	na kaya ulu ya Yuda ifurahi,
PSA.97.8	kwa namuna zako za kulamula, uwe Mola.
PSA.97.9	Kamana uwe, Mola, ndi nkulu julu ya duniya piya!
PSA.97.9	Úkurisiwa pakulu julu ya milungu piya!
PSA.97.10	Umwe mumpénda Mola, ukukimeni ubaya.
PSA.97.10	Iye akengera mainsha a watakatifu wake,
PSA.97.10	áwanusuru mmakono mwa wabaya.
PSA.97.11	Nuru ílangaza julu ya wenye shariya,
PSA.97.11	na radi julu ya wenye moyo wakoloka.
PSA.97.12	Ntendereni radi Mola, umwe wenye shariya,
PSA.97.12	na nsifuni zina rake takatifu!
PSA.98.1	Mwimbireni Mola nyimbo nyipya,
PSA.98.1	kamana katenda vyakutajabisa;
PSA.98.1	Nkono nriro wake na nkono wake takatifu
PSA.98.1	ushinda kuvusha kwake!
PSA.98.2	Kuvusha kwake Mola kolota;
PSA.98.2	mbere ya mataifa, kaloza shariya yake.
PSA.98.3	Kakumbukira pendo rake rakwaminika,
PSA.98.3	na kauli yake mbere ya wanu
PSA.98.3	Kaisirize duniya, wanu wawona kuvusha ka Nlungu wetu.
PSA.98.4	Wankuwire Mola, piya wainshi duniya!
PSA.98.4	Anzani kwijaza nyimbo za sherehe,
PSA.98.4	imbani nyimbo za swifa!
PSA.98.5	Nsifuni Mola na kityatya,
PSA.98.5	na kityatya na shauti za mwimbo,
PSA.98.6	na mitoriro na shauti za baramanda;
PSA.98.6	furahini mbere ya Mola, Nfalume!
PSA.98.7	Ivume bahari na piya viri nkati mwake
PSA.98.7	mulumwengu na wanu wekala nkati mwake!
PSA.98.8	Myuto, ibiye manja;
PSA.98.8	myango, imbe pamoja mbere ya Mola,
PSA.98.9	kamana akuja kulamula duniya.
PSA.98.9	Álamula ulumwengu na shariya,
PSA.98.9	na áwalamula wanu kwa namuna yakoloka.
PSA.99.1	Mola átawala; wanu wateteme.
PSA.99.1	Kekala julu ya makerubim
PSA.99.2	Ziyoni
PSA.99.2	Ndi bora koliko wanu piya.
PSA.99.3	Watukuze zina rako rikulu na riinshimiwe pakulu.
PSA.99.3	Iye ndi Ntakatifu!
PSA.99.4	Nfalume nkulu apénda shariya;
PSA.99.4	uwe útengemanisa, úwekaza wanu sana,
PSA.99.4	kuwatendera shariya na haki wanu wa Yankubu.
PSA.99.5	Ntukuzeni Mola, Nlungu wetu;
PSA.99.5	mwambuduni mbere ya kiti cake.
PSA.99.5	Iye ndi Ntakatifu.
PSA.99.6	Musa na Aruna wákiwa wakulungwa wake wa dini,
PSA.99.6	Samuweli novyo ákilebelanga duwa kwa zina rake.
PSA.99.6	Paákintaja Mola ponse, iye ákiwajibu.
PSA.99.7	Paribwi rawingu kasowera nawo.
PSA.99.7	Wakitwii ámuri zake na shuruti zawâpewe.
PSA.99.8	Uwe Mola, Nlungu wetu, uwe kuwajibu,
PSA.99.8	kuwa mbere yawo Nlungu wa nswamaa,
PSA.99.8	ingawa kuriripira makosa awakosire.
PSA.99.9	Ntukuzeni Mola, Nlungu wetu;
PSA.99.9	mwabuduni mwango wake takatifu,
PSA.99.9	konta Mola, Nlungu wetu, ndi Ntakatifu.
PSA.100.1	Nkuwireni Mola, piya muri kuinshi duniya!
PSA.100.2	Ntumikeni Mola kwa radi;
PSA.100.2	ingirani mbere yake na nyimbo za sherehe.
PSA.100.3	Mwakikishe kuwa Mola, iye Mwenyezimungu.
PSA.100.3	Iye katumba, atirumbire wanyewe.
PSA.100.3	Ofwe tiwa wanu wake,
PSA.100.3	nfuwo wake wa makondoo wasunga iye.
PSA.100.4	Pitani mmiryango yake kwa shukurani,
PSA.100.4	ingirani nluwanja rake kuno mukintukuza;
PSA.100.4	nshukuruni na nsifuni zina rake!
PSA.100.5	Kamana Mola mwema,
PSA.100.5	na pendo rake rakwaminika ra milele.
PSA.100.5	Kauli yake ikuwepo kwa piya vizazi.
PSA.101.1	Nukwimba pendo rakwaminika na shariya.
PSA.101.1	Kwako uwe, Mola, nukwimba swifa!
PSA.101.2	Nífikiri kuhusu njira kamilifu;
PSA.101.2	kwangu omi ukuja rini?
PSA.101.2	Pakaya pangu nukwikala na moyo kamilifu.
PSA.101.3	Sasa mbere yangu kinu kibaya,
PSA.101.3	vínikima vitendo vya ware wazungunusa njira;
PSA.101.3	ubaya auja kunikidiri!
PSA.101.4	Moyo mbaya awikala nomi;
PSA.101.4	sisaka kutafiti ubaya.
PSA.101.5	Ánkejeli mwenziwe kisiiri-siiri, nínfuja.
PSA.101.5	Simwitamili munu wakupembula maso
PSA.101.5	na moyo wakuridãi.
PSA.101.6	Maso angu áwatunza duniya wakamilifu,
PSA.101.6	ewo wakwikala nomi.
PSA.101.6	Enénda njira kamilifu, ánitumika.
PSA.101.7	Munu wakudulumu ekala nnyumba mwangu;
PSA.101.7	nlongo ekala mbere yangu.
PSA.101.8	Kila pakuca piya wabaya wa inti níwafuja;
PSA.101.8	piya waténda ubaya, níwamariza kaya ya Mola.
PSA.102.1	Yarabi Mola, sikira duwa yangu!
PSA.102.1	Cifike kwako kiriro cangu cakulebela kwangupiriwa!
PSA.102.2	Usinifise uso wako suku ya tabu.
PSA.102.2	Tenga masikiro ako kwangu omi
PSA.102.2	suku yangu yakulalamika;
PSA.102.2	unijibu upesi!
PSA.102.3	Kamana suku zangu zílainika kamba rosi;
PSA.102.3	makongolo angu álungula kamba ari nforunu.
PSA.102.4	Moyo wangu únyandika kamba minyani, ya kumiliya;
PSA.102.4	Ndimana, níriwala kutafuna nkate wangu!
PSA.102.5	Kwa kumira pakulu,
PSA.102.5	vinipunguka sambala na makongolo;
PSA.102.6	niwa kamba nyuni wa nnundu nlanga,
PSA.102.6	kamba nyuni wa nnundu mahala pakuwa yeka.
PSA.102.7	Sikidiri kulala;
PSA.102.7	niwa kamba nyuni wakuwa yeka papala.
PSA.102.8	Wakati piya maaduwi wako wánishupa;
PSA.102.8	wánitukana wánifyera lana.
PSA.102.9	Kwasa nkate, nikurya rivu;
PSA.102.9	caninywa, císanganyika na masozi,
PSA.102.10	kwa sababu ya kukimiwa kwako
PSA.102.10	na nyongo yako.
PSA.102.10	Kamana kunikatala na kunituwisa niwe baidi yako.
PSA.102.11	Suku zangu ziwa karibu kwisa,
PSA.102.11	kamba vyaisa miviri usiku;
PSA.102.11	niwa kamba minyani yakunyala.
PSA.102.12	Fala uwe, Mola, útawala daima;
PSA.102.12	zina rako ríkumbukiriwa kizazi anta kizazi.
PSA.102.13	Uwe ukuja kulamuka úwonera utungu Ziyoni,
PSA.102.13	kamana ndi wakati wakolóta fadili yako,
PSA.102.13	wakati maalumu úfika.
PSA.102.14	Kamana watumisi wako wápenda Ziyoni ingawa idanguka;
PSA.102.14	watendera huruma ingawa ifujika.
PSA.102.15	Basi mataifa akuja kopa zina ra Mola;
PSA.102.15	piya mafalume wa mulumwengu
PSA.102.15	wakuja kopa utukufu wako.
PSA.102.16	Mola pasaka kulamusa Ziyoni,
PSA.102.16	árolota kati ya utukufu wake.
PSA.102.17	Akuja kujibu duwa ya wanu wakwasiwa;
PSA.102.17	aazarãu kulebela kwawo.
PSA.102.18	Catenda iye wakwandikiriwa vizazi vyengine,
PSA.102.18	ipate wanu waja kupongoriwa
PSA.102.18	waje wantukuze Mola.
PSA.102.18	Wakwandika javi:
PSA.102.19	“Julu mahala pake takatifu Mola kawona,
PSA.102.19	mbinguni kanang'aniza ulumwengu,
PSA.102.20	asikire kumira ka wafungwa,
PSA.102.20	na awafungure wahukumiwe kifo.”
PSA.102.21	Ndimana, zina ra Mola rikuja kutangaziwa Ziyoni,
PSA.102.21	swifa zake zitangaziwa Yerusalemu,
PSA.102.22	mataifa na ufalume paasaka kujumana kumwabudu Mola.
PSA.102.23	Kati ya mainsha angu
PSA.102.23	iye kapungula nguvu zangu,
PSA.102.23	kanukusi suku zangu.
PSA.102.24	Basi nílebela javi:
PSA.102.24	“Yarabi Nlungu wangu,
PSA.102.24	usinitware kati-kati ya suku zangu.
PSA.102.24	Suku zako ziwapo daima kwa piya vizazi!”
PSA.102.25	Mwanzo kutula aliserusu za duniya,
PSA.102.25	na bingu kazi ya makono ako.
PSA.102.26	Ewo wápoteya, fala uwe úinshi daima;
PSA.102.26	ndi kweli, piya wakuluvala kamba mavazi.
PSA.102.26	Uwe ukwaluriza kamba nguwo,
PSA.102.26	newo wakuja kulainika.
PSA.102.27	Falakini uwe kuwapo narero,
PSA.102.27	suku zako azishubutu kuwa na mwinsho.
PSA.102.28	Wana wa watumisi wako wakuwa nawo mekazi;
PSA.102.28	ujukulu wawo ukuja kwikaziwa mbere yako.
PSA.103.1	Uwe roho yangu, nsifu Mola!
PSA.103.1	Na piya viri nkati yangu,
PSA.103.1	visifu zina rake takatifu!
PSA.103.2	Uwe roho yangu, nsifu Mola!
PSA.103.2	Na usiriware anta kimoja cakujanliye:
PSA.103.3	Iye ndi aswamii madambi ako piya,
PSA.103.3	na aponesa ulwere wako piya;
PSA.103.4	iye ndi ombóla ukomu wako nkaburi,
PSA.103.4	na ndi akukónga lemba ra pendo rakwaminika na utungu;
PSA.103.5	iye ndi atimíza wajibu wako na wema,
PSA.103.5	ipate unemba wako usipukire kamba wa rembo
PSA.103.6	Mola átenda shariya,
PSA.103.6	ákengera haki ya wenye kutabishiwa.
PSA.103.7	Iye Musa kamolotera njira zake,
PSA.103.7	waIziraeli kawawonesa vitendo vyake.
PSA.103.8	Mola ndi mwenyé huruma na rehema,
PSA.103.8	saari mpesi kukimiwa,
PSA.103.8	na rimwijala pendo rakwaminika.
PSA.103.9	Aatubisa daima, wala aakimiwa suku piya.
PSA.103.10	Aatihukumu sawa‑sawa na madambi etu,
PSA.103.10	wala aariripirira sawa‑sawa na mabaya etu.
PSA.103.11	Kamana kamba binguni vyakuri baidi na ardhi,
PSA.103.11	javyo ndi ukulu wa pendo rake rakwaminika
PSA.103.11	ka ware wenye kumopa.
PSA.103.12	Kamba malawira-juwa vyakuri baidi na maswera-juwa,
PSA.103.12	javyo ndi vyatanúsira baidi makosa etu.
PSA.103.13	Kamba wawa vyaari na huruma na wanawe,
PSA.103.13	javyo Mola ndi vyaari na huruma na ware wamópa;
PSA.103.14	kamana iye akwijiwa catiri;
PSA.103.14	ákumbukira kuwa tiwa utope.
PSA.103.15	Uhai wa munu uwa kamba minyani;
PSA.103.15	ávalaluka kamba luwa ra mmasamba.
PSA.103.16	Ikivunga mepo, luwa rílainika;
PSA.103.16	apejiwikana tena mahala paríkiwa.
PSA.103.17	Fala pendo rakwaminika ra Mola ra milele
PSA.103.17	mbere ya wenye kumopa;
PSA.103.17	shariya yake ízidi ka ujukulu wawo,
PSA.103.18	ware watúla miyadi yake yakupatana,
PSA.103.18	na wakumbúkira kufulata shuruti zake.
PSA.103.19	Mola katula kiti cake mbinguni,
PSA.103.19	ufalume wake útawala julu ya piya.
PSA.103.20	Umwe malaika wake, nsifuni Mola,
PSA.103.20	umwe wenye uwezo mutwii usemi wake,
PSA.103.20	mufulata shauti ya usemi wake.
PSA.103.21	Umwe piya masurudadu wake mbinguni, nsifuni Mola,
PSA.103.21	umwe watumisi wake mutimiza vyaasaka iye.
PSA.103.22	Umwe viyumbe vyake piya, nsifuni Mola,
PSA.103.22	mahala piya mwatawala.
PSA.103.22	Uwe roho yangu, nsifu Mola!
PSA.104.1	Uwe roho yangu, nsifu Mola!
PSA.104.1	Uwe Mola, Nlungu wangu,
PSA.104.1	uwe kuwa nkulu pakulu!
PSA.104.1	Kuvaziwa utukufu na swifa,
PSA.104.2	kurifinika nuru kamba nguwo,
PSA.104.2	kuritandikira mbinguni kamba ema.
PSA.104.3	Iye átula julu ya maji mafundo a mekazi ake;
PSA.104.3	mawingu átenda kuwa mikukuta yake,
PSA.104.3	na akwiruka mumbawa za mepo.
PSA.104.4	Mepo átenda kuwa ndi mashikarakanzi wake,
PSA.104.4	na malulimi a moto kuwa watumisi wake.
PSA.104.5	Kutandika ardhi julu ya aluserusu yake
PSA.104.5	ipate isitikinyike tena.
PSA.104.6	Kufinika na myuto yakwica kamba nguwo;
PSA.104.6	maji akwera julu ya myango.
PSA.104.7	Pausutumire, maji atuwa;
PSA.104.7	kwa shauti ya randi, engira kutuwa.
PSA.104.8	Akwera myango, esuka mmirati,
PSA.104.8	mpaka mahala pautengezere.
PSA.104.9	Kutula mipaka saajuzi kukiruka,
PSA.104.9	ipate asiludire kufinika ardhi.
PSA.104.10	Miviriro ya muto ipanjika,
PSA.104.10	maji awo apita akikululuka mmyango.
PSA.104.11	Wakunywa piya wadudu wa nnundu,
PSA.104.11	wana wa maburu wa nnundu wakulaya nyotwa yawo.
PSA.104.12	Karibu ya maji, nyuni za mbinguni wájenga vitundu;
PSA.104.12	kati ya vitambi, wakwimba.
PSA.104.13	Pamekazi ako utairira maji myango;
PSA.104.13	ikwikuta ardhi na visumo vya kazi yako!
PSA.104.14	Mola ndi akurísa minyani ya ng'ombe,
PSA.104.14	pamoja na minyani yawaríma wanadamu,
PSA.104.14	ipate nkati ya ardhi walavye cakurya:
PSA.104.15	vinyu ífuraisha moyo wa mwanadamu,
PSA.104.15	mafuta áng'anirisa uso,
PSA.104.15	na cakurya cínafusi roho yake.
PSA.104.16	Miti ya Mola yankutaiririwa maji sana,
PSA.104.16	miti mikulu ya Libanu yaavyarire iye.
PSA.104.17	Emo nyuni wájenga vitundu vyawo,
PSA.104.17	mmiseti makolongo ndi mwawalala wakilamuka.
PSA.104.18	Myango mirefu mirumbi ya makutuku ndi mwawo,
PSA.104.18	na mmilala
PSA.104.19	Iye katenda mwezi awanye mirongo ya myaka;
PSA.104.19	juwa rikwijiwa wakati wariswa.
PSA.104.20	Ukwamuru giza, juwa rikuswa,
PSA.104.20	wakati wadudu wa nundu wawenénda.
PSA.104.21	Masimba watoto wáturuma kunsakula nfungwa wawo,
PSA.104.21	kusakula ka Nlungu luziki rawo,
PSA.104.22	fala juwa rikiwala ewo wakuka,
PSA.104.22	wáludira mmapondo mwawo.
PSA.104.23	Basi mwanadamu álawa akuka kukazi yake,
PSA.104.23	ákola kazi mpaka kuswa juwa.
PSA.104.24	Kazi zako ndi nyingi, Mola!
PSA.104.24	Kwa wijiwifu wako, kutenda piya-vyo.
PSA.104.24	Ardhi ijala viyumbe vyaumbire.
PSA.104.25	Ona bahari ulu na upana!
PSA.104.25	Emo wakwikala viyumbe vingi vyawenye,
PSA.104.25	viyumbe hai, vitoto na vikulu.
PSA.104.26	Emo ápita mapaketi,
PSA.104.26	na Nangumi wauntengeze kuseza nomo.
PSA.104.27	Piya‑wo wálongoza maso awo kwako uwe,
PSA.104.27	warindira uwape luziki wakati maalumu.
PSA.104.28	Uwe úwapa, na ewo wakusanya,
PSA.104.28	úfungula makono ako,
PSA.104.28	wakwikuta vyema-vyema.
PSA.104.29	Paufisa uso, úwengira wofi;
PSA.104.29	pauwapoka kupumula,
PSA.104.29	wakufwa, wáludira kuwa utope.
PSA.104.30	Pauwawesezera mepo yako,
PSA.104.30	ewo wakúmbiwa;
PSA.104.30	úludisira upya mainsha a ardhi.
PSA.104.31	Utukufu wa Mola uwe‑po daima!
PSA.104.31	Afurahi Mola kwa vitendo vyake!
PSA.104.32	Iye ánang'aniza ardhi, neyo itetema,
PSA.104.32	ákumbula myango, neyo ílavya rosi.
PSA.104.33	Nimwimbira Mola mainsha angu piya;
PSA.104.33	paniinshi, níntukuza Nlungu wangu.
PSA.104.34	Zímwajibu fikira zangu,
PSA.104.34	kamana Mola nanawo sherehe naye.
PSA.104.35	Wamadambi wapoteziwe mulumwengu‑mu,
PSA.104.35	na wase kuwepo wabaya.
PSA.104.35	Uwe roho yangu, nsifu Mola!
PSA.104.35	Ntukuzeni Mola!
PSA.105.1	Nshukuruni Mola, erezani zina rake;
PSA.105.1	tangazani vyaatendire kati ya mataifa!
PSA.105.2	Mwimbireni munsifu;
PSA.105.2	tangazani maajuza ake piya!
PSA.105.3	Ridãini kwa zina rake takatifu;
PSA.105.3	ifurahi myoyo wa ware wansakula Mola!
PSA.105.4	Nsakureni Mola na uwezo wake;
PSA.105.4	nsakureni daima mbere yake.
PSA.105.5	Kumbukirani matajabisa atendire;
PSA.105.5	kumbukirani maajuza ake,
PSA.105.5	na kumbukirani novyo kulamula kwake kaalamure
PSA.105.6	Kumbukirani piya-vyo,
PSA.105.6	umwe ujukulu wa Iburahima ntumisi wake,
PSA.105.6	umwe wana wa Yankubu,
PSA.105.6	mutondoriwe kuwa wake.
PSA.105.7	Iye ndi Mola, Nlungu wetu;
PSA.105.7	kulamula kwake kuwa piya ulumwengu‑wu.
PSA.105.8	Iye akumbukira miyadi yake daima;
PSA.105.8	akumbukira usemi wamurire ka vizazi alufu,
PSA.105.9	akumbukira miyadi yaturire na Iburahima,
PSA.105.9	akumbukira kilapo catendire na Izaki.
PSA.105.10	Iye kakikisha kilapo‑co iwe shuruti ka Yankubu,
PSA.105.10	kakikisha ka Iziraeli iwe miyadi ya milele,
PSA.105.10	pambire javi:
PSA.105.11	“Nukupa uwe inti ya Kanaa,
PSA.105.11	irati ya vizazi vyako.”
PSA.105.12	Pawakiwa isabu aba, wa faida aba,
PSA.105.12	pawakiwa wayeni mulumwengu‑mu,
PSA.105.13	wákenedanga taifa ka taifa,
PSA.105.13	ka ufalume mmoja na ka ufalume mwengine,
PSA.105.14	iye aawasire kuwepo munu wakuwatabisha,
PSA.105.14	ila kwa kuwapendeleya ewo,
PSA.105.14	kawasutumu mafalume, kaamba:
PSA.105.15	“Usiwakumbure waniwatondore;
PSA.105.15	usiwatabishe minabii wangu.”
PSA.105.16	Iye kesusa njala mulumwengu‑mu
PSA.105.16	na kadangula piya vyakurya vyawo;
PSA.105.17	fala kampereka mwananlume mmoja mbere yawo,
PSA.105.17	Yusufu, ozanyiwe kamba ntwana.
PSA.105.18	Wanfunga maulu na unyolo,
PSA.105.18	wanfunga na vyuma nsingo,
PSA.105.19	mpaka vitimiziwa vyaasemire tangu mida;
PSA.105.19	usemi wa Mola wakikisha vyaambire iye.
PSA.105.20	Nfalume kamuru kufunguriwa,
PSA.105.20	awataware wanu kannusuru.
PSA.105.21	Kantula kuwa mwenye wa nyumba yake,
PSA.105.21	kuwa amiri wa piya vinu vyake,
PSA.105.22	awafunde wakazi maalumu kamba vyaasakire,
PSA.105.22	na awafunde wijiwifu wenye mamulaka wa nfalume.
PSA.105.23	Basi wanu wa Iziraeli
PSA.105.23	Yankubu kainshi kamba myeni inti ya Hamu.
PSA.105.24	Mwenyezimungu kawengeza wanu wake,
PSA.105.24	kawatenza kuwa wenye uwezo nkulu
PSA.105.24	koliko maaduwi wawo.
PSA.105.25	Kapindula myoyo ya maaduwi‑wo
PSA.105.25	wawawinde wanu wake,
PSA.105.25	na wawatese watumisi wake.
PSA.105.26	Iye kampereka ntumisi wake Musa,
PSA.105.26	pamoja na Aruna atondoriwe.
PSA.105.27	Ewo watenda kati ya wanu alama zake,
PSA.105.27	pamoja na matajabisa muinti ya Hamu.
PSA.105.28	Iye kesusa giza, na ciwepo giza;
PSA.105.28	wo‑wawiri awabishane na usowezi wake.
PSA.105.29	Iye katadula maji awo kuwa damu,
PSA.105.29	akisalamula kifo ca inswi zawo.
PSA.105.30	Inti yawo ijala wamarambi,
PSA.105.30	mpaka nnyumba mwa nfalume.
PSA.105.31	Iye kamuru, ndimana balayi ya membe
PSA.105.31	pamoja na sawa zingira makunje inti yawo.
PSA.105.32	Kawaperekera nvula ya mawe ukosofu wa nvula ngema,
PSA.105.32	na randi zakukorera inti ire piya.
PSA.105.33	Yaribu masamba awo a uva na a mifigu,
PSA.105.33	na yaribu novyo miti ya nkaya mwawo.
PSA.105.34	Iye kamuru, isuka balayi ya mazorombe,
PSA.105.34	mazorombe sawana isabu,
PSA.105.35	na waribu piya mamasamba a muinti mure,
PSA.105.35	warya piya viruweriwe muardhi mure.
PSA.105.36	Novyo kawolaya piya wana watanzi wa Miswiri,
PSA.105.36	piya wana watanzi wanguvu pakulu.
PSA.105.37	Ikisa kawalongoza panja wanu wake na parata na oru;
PSA.105.37	murikolo rawo awerepo munu wakuveya.
PSA.105.38	Ewo pawalawire waMiswiri wafurahi,
PSA.105.38	kamana wákiwopa waIziraeli.
PSA.105.39	Iye katandika wingu rimoja awape nviri,
PSA.105.39	na moto wakuwamwarikira usiku.
PSA.105.40	Walebela, na iye kawesusa manambiri,
PSA.105.40	kawekutisa na mikate ya binguni.
PSA.105.41	Iye kaatula mwala, abubuka maji,
PSA.105.41	akipita kamba muto nlanga.
PSA.105.42	Kamana iye kakumbukira tamaa takatifu
PSA.105.42	yaampere ntumisi wake Iburahima.
PSA.105.43	Iye kawalongoza panja wanu wake,
PSA.105.43	walawa na sherehe;
PSA.105.43	wanu wake waawatondore walawa na nyimbo za furaha.
PSA.105.44	Kawapa inti za mataifa,
PSA.105.44	newo wamiliki inti‑zo
PSA.105.44	zikiwa kisumo ca kazi ya wanu wengine,
PSA.105.45	ipate wafulate shuruti zake,
PSA.105.45	na wasikirize ámuri zake.
PSA.105.45	Ntukuzeni Mola!
PSA.106.1	Ntukuzeni Mola!
PSA.106.1	Nshukuruni Mola kamana iye mwema;
PSA.106.1	kamana pendo rake rakwaminika rírimba daima.
PSA.106.2	Nani akidíri kuwalanga mambo a uwezo a Mola?
PSA.106.2	Nani akidíri kwereza piya swifa zaajuzi kupewa?
PSA.106.3	Heri watimiza vyalamula iye,
PSA.106.3	ware waténda shariya daima!
PSA.106.4	Mola, pauwatafiti vyema wanu wako,
PSA.106.4	nikumbukire;
PSA.106.4	pauwavusha, nivushe nomi novyo,
PSA.106.5	ipate niwawone tena upya
PSA.106.5	wauwatondore hali yawo iri vyema,
PSA.106.5	nitaye radi, radi ya umati wako,
PSA.106.5	nukusifu pamoja na irati yako
PSA.106.6	Tikola dambi kamba babu zetu;
PSA.106.6	titenda ubaya, tipata makosa.
PSA.106.7	Miswiri, wababu zetu
PSA.106.7	awanang'anize sana matajabisa ako;
PSA.106.7	awakumbukire mambo mengi
PSA.106.7	a kolota pendo rako rakwaminika,
PSA.106.7	ila watenda ubishi karibu ya bahari nyeundu.
PSA.106.8	Fala iye kawavusha kwa sababu ya zina rake,
PSA.106.8	ipate olote uwezo wake.
PSA.106.9	Kasutumu bahari nyeundu, neyo ikakama;
PSA.106.9	kawalongoza luwansi, pansi pakwica kamba mmwiso.
PSA.106.10	Kwa javyo kawavusha mmakono
PSA.106.10	mwa ware wakiwawinda;
PSA.106.10	mmakono mwa maaduwi, kawombola.
PSA.106.11	Maji awafinika maaduwi wawo;
PSA.106.11	anta mmoja avukire.
PSA.106.12	Basi wakubali tamaa yaalavire;
PSA.106.12	na kwake iye, wamwimbira nyimbo za swifa.
PSA.106.13	Fala mpunde wariwala vyaatendire,
PSA.106.13	awarindire kwijiwa mipango yake.
PSA.106.14	Wákidiriwa na ufaji mulanga,
PSA.106.14	wamyerera Mwenyezimungu mahala mwakumuliya.
PSA.106.15	Iye kawapa cawalebele,
PSA.106.15	fala kawaperekera novyo ulwere wakuwasokeza.
PSA.106.16	Pamangisha wakiwatendera wiyana Musa na Aruna,
PSA.106.16	ware watakatifu mbere ya Mola.
PSA.106.17	Ndimana, ardhi ifunguka, immiza Datani
PSA.106.17	na izika kundi ra Abirani.
PSA.106.18	Moto uwalawirira wenye kuwafulata;
PSA.106.18	malulimi a moto awateketeza wabaya.
PSA.106.19	Inti ya Horebu wantenda ndama mmoja,
PSA.106.19	wamwabudu swanamu wa cuma.
PSA.106.20	Kwasa kumwabudu Mwenyezimungu,
PSA.106.20	vyaari ntukufu wawo,
PSA.106.20	wamwabudu swanamu nfano wa ng'ombe
PSA.106.20	wakurya minyani.
PSA.106.21	Wanriwala Mwenyezimungu, Nvushi wawo,
PSA.106.21	atendire vinu vyaajabu Miswiri,
PSA.106.22	vyakutajabisa muinti ya Hamu,
PSA.106.22	na vitendo vyakofya karibu ya Bahari Nyeundu.
PSA.106.23	Ndimana, kawatisha kuwadangula;
PSA.106.23	fala Musa, wantondore,
PSA.106.23	kawalebela mbere ya Mwenyezimungu,
PSA.106.23	kukengera nyongo yake isiwadangure.
PSA.106.24	Na novyo wakejeli inti yakwajibisa;
PSA.106.24	wakatala tamaa yawapewe.
PSA.106.25	Walalamika mmaema mwawo,
PSA.106.25	awasikirize shauti ya Mola.
PSA.106.26	Kwa javyo, Mola kalamusa nkono wake
PSA.106.26	kalapira kuwa awagwisa nlanga,
PSA.106.27	atawanya ujukulu wawo kati ya mataifa,
PSA.106.27	aweneza inti nyengine.
PSA.106.28	Ikisa wariremeresa nzigo wa Baal-Peori,
PSA.106.28	warya kafara yakutenderiwa milungu yakufwa.
PSA.106.29	Vitendo vyawo vinsalamula Mola kuwa na nyongo,
PSA.106.29	na balayi iwengira kati yawo.
PSA.106.30	Ndimana Finiyasi kalamuka kawengirira,
PSA.106.30	na balayi neyo ikisa.
PSA.106.31	Eco ciwoniwa kamba kitendo ca shariya,
PSA.106.31	cikumbukiriwa daima milele, kwa vizazi piya.
PSA.106.32	Ikisa wasalamula nyongo ya Mwenyezimungu
PSA.106.32	karibu ya maji a Meriba;
PSA.106.32	kwa sababu yawo, Musa kahukumiwa.
PSA.106.33	Watendera ubishi Roho wa Mwenyezimungu,
PSA.106.33	javyo wansalamula Musa kusowera sawazire.
PSA.106.34	Ewo awawadangure wanu,
PSA.106.34	kamba Mola vyawamurire;
PSA.106.35	kwasa javyo, warisanganya na mataifa
PSA.106.35	na wawafulatiza vitendo vyawo.
PSA.106.36	Watukuza milungu yawo,
PSA.106.36	ilawirire kuwa nambo kwawo ewo.
PSA.106.37	Kweli, wana wawo waka na walume
PSA.106.37	wawatendera kafara mashetwani.
PSA.106.38	Watawanya damu ya ware sawakosire kinu,
PSA.106.38	damu ya wana wawo, waka na walume.
PSA.106.38	Watenderiwa kafara maswanamu wa Kanaa;
PSA.106.38	Inti iharamishiwa kwa damu yawo.
PSA.106.39	Kwa vyawatendire, walawirira kuwa makafiri;
PSA.106.39	wariuzanya kwa vitendo vyawo.
PSA.106.40	Ndimana ikorera nyongo ya Mola yakulavira umati wake.
PSA.106.40	Iye kakimiyana nawo irati yake.
PSA.106.41	Kawapereka mmakono mwa mataifa,
PSA.106.41	wenye kubishana nawo wawakidiri julu yawo.
PSA.106.42	Maaduwi wawo wawatabisha,
PSA.106.42	na wawashinda kwa uwezo wawo.
PSA.106.43	Mara nyingi zawenye iye kawafungula,
PSA.106.43	fala wakenekezera mipango yawo ya ubishi,
PSA.106.43	na wazama kwa sababu ya ubaya wawo.
PSA.106.44	Novyo-sivyo Mwenyezimungu kawona kutabika kwawo,
PSA.106.44	pasikire kiriro cawo.
PSA.106.45	Kwa kuwapendeleya ewo,
PSA.106.45	kakumbukira miyadi yakupatana iye newo;
PSA.106.45	kapindula ankili zake,
PSA.106.45	kwa pendo rake rikulu rakwaminika.
PSA.106.46	Katenda kuwa piya wari julu yawo
PSA.106.46	wawawonere utungu.
PSA.106.47	Tivushe Mola, Nlungu wetu!
PSA.106.47	Tijumanise papitire mataifa,
PSA.106.47	ipate tishukuru zina rako takatifu,
PSA.106.47	na tiridãi julu ya kukusifu.
PSA.106.48	Asifiwe Mola, Nlungu wa Iziraeli,
PSA.106.48	kwa piya milele.
PSA.106.48	Umati piya wambe: “Aamina!”
PSA.106.48	Ntukuzeni Mola!
PSA.107.1	Nshukuruni Mola kamana iye mwema;
PSA.107.1	kamana pendo rake rakwaminika rírimba daima.
PSA.107.2	Wambe javyo womboriwe na Mola,
PSA.107.2	wawanusurire mmakono mwa maaduwi.
PSA.107.3	Womboriwe‑wo wajumulana wa inti piya,
PSA.107.3	za malawira-juwa na maswera-juwa,
PSA.107.3	za kukashikazi na wakukusi.
PSA.107.4	Wengine wapita wakipayapaya nlanga,
PSA.107.4	bila kusingana kaya ulu ya kwikala.
PSA.107.5	Iwakola njala na nyotwa;
PSA.107.5	roho zawo ziwasokera.
PSA.107.6	Basi wanririra Mola kwa tabu zawo,
PSA.107.6	neye kawavusha mashaka awo.
PSA.107.7	Kawalongoza njira yakukamilika,
PSA.107.7	kaya ulu yakwikariwa.
PSA.107.8	Ewo wampe shukurani Mola kwa pendo rake rakwaminika,
PSA.107.8	na kwa matajabisa awafadilire wanadamu.
PSA.107.9	Kamana áwanafusi wenye nyotwa,
PSA.107.9	na áwapa luziki wenye njala wakwikuta.
PSA.107.10	Wengine wekala pakiza na panviri wa kifo,
PSA.107.10	watabika kwa kufungiwa na unyolo,
PSA.107.11	kamana wâbishana na usowezi wa Mwenyezimungu,
PSA.107.11	wâkejeli mawazo a Nkulu pakulu.
PSA.107.12	Ndimana roho zawo akitabisha julu ya kazi ngumu;
PSA.107.12	wakwakula, fala awerepo wakuwavya.
PSA.107.13	Basi wanririra Mola kati ya tabu zawo,
PSA.107.13	neye kawavusha mashaka awo.
PSA.107.14	Iye kawalavya pakiza na nviri wa kifo,
PSA.107.14	na katupula unyolo uwafungire.
PSA.107.15	Ewo wampe shukurani Mola kwa pendo rake rakwaminika,
PSA.107.15	na kwa matajabisa awafadilire wanadamu.
PSA.107.16	Kamana wavunja miryango ya cuma,
PSA.107.16	wakongonyola vyuma vifungiriwe.
PSA.107.17	Wengine wákiwa mazozo kwa ubishi wawo,
PSA.107.17	watabika kwa sababu ya ubaya wawo.
PSA.107.18	Wawona kuwa aciwafãi kila aina ya cakurya,
PSA.107.18	na wafika karibu nryango wa kifo.
PSA.107.19	Basi wanririra Mola kati ya tabu zawo,
PSA.107.19	neye kawavusha mashaka awo.
PSA.107.20	Kapereka usemi wake na kawatibu,
PSA.107.20	kawanusuru kifo
PSA.107.21	Ewo wampe shukurani Mola kwa pendo rake rakwaminika,
PSA.107.21	na kwa matajabisa awafadilire wanadamu.
PSA.107.22	Walavye swadaka ya kunshukuru
PSA.107.22	na wereze kazi zake kwa nyimbo za sherehe.
PSA.107.23	Wengine wakola kazi mmaji mengi mwaapita mabatela,
PSA.107.23	watenda biyashara zawo kati ya bahari ulu.
PSA.107.24	Ewo wawona kazi za Mola,
PSA.107.24	matajabisa ake a virindi vyakwica.
PSA.107.25	Kamana kasowera na kasalamula mepo ya tufani,
PSA.107.25	ikilamusa maluwimbi makulu.
PSA.107.26	Mabahariya wakikwera julu baidi
PSA.107.26	kwa sababu ya tabu yawákikuna‑yo, iwesa niya.
PSA.107.27	Wákiveveruka kamba warewire,
PSA.107.27	ankili zawo piya zíwapoteya
PSA.107.28	Basi wanririra Mola kati ya tabu zawo,
PSA.107.28	neye kawavusha mashaka awo.
PSA.107.29	Ipunguka mepo kutenda shuwari,
PSA.107.29	maluwimbi anyamala.
PSA.107.30	Ewo watenda radi konta maluwimbi atengemana.
PSA.107.30	Na Mwenyezimungu kawalongoza
PSA.107.30	bandari yakwajibisa.
PSA.107.31	Ewo wampe shukurani Mola kwa pendo rake rakwaminika,
PSA.107.31	na kwa matajabisa awafadilire wanadamu.
PSA.107.32	Wankurise kati ya bunge,
PSA.107.32	wansifu pawasimanana walongozi.
PSA.107.33	Iye atadula myuto atenda langa
PSA.107.33	miviriro atenda nsanga wakumiliya;
PSA.107.34	átadula nsanga wa rutuba átenda nsanga wa cunyu,
PSA.107.34	kwa ubaya wa wenye kwikala.
PSA.107.35	Iye átadula langa átenda tanda,
PSA.107.35	ardhi yakumiliya átenda miviriro.
PSA.107.36	Nopo áwekaza wakosofu,
PSA.107.36	na ewo wájenga kaya ulu yakwikariwa.
PSA.107.37	Wávyala masamba, wátaya mise miti ya uva,
PSA.107.37	wávuna vyakurya vingi.
PSA.107.38	Iye áwajanliya, wázidi kongezeka;
PSA.107.38	na aasa mifuwo yawo kupunguka.
PSA.107.39	Paupunguke, umati wa Mola uveesiwe
PSA.107.39	julu ya kutabishiwa kwa ubaya na uzuni,
PSA.107.40	iye awakejeli pakulu wenye kuwatabisha,
PSA.107.40	na awapitisa nlanga, mahala samuna njira.
PSA.107.41	Fala wamasikini iye áwalamusa
PSA.107.41	wakwasa kuwa wakosofu,
PSA.107.41	na akwengeza rikolo kamba nfuwo.
PSA.107.42	Wenye shariya wáwona piya-vyo na wakuwa radi,
PSA.107.42	fala wabaya piya wányamala.
PSA.107.43	Wejiwifu wawaza evyo,
PSA.107.43	wafikiri kuhusu pendo rakwaminika ra Mola.
PSA.108.1	Uwe Mola, moyo wangu woloka!
PSA.108.1	Nikwimba na núkusifu
PSA.108.1	na piya viri nkati yangu
PSA.108.2	Lamukani, kityatya na nkwaya!
PSA.108.2	Nísisimuka alufajiri!
PSA.108.3	Omi núkushukuru, uwe Mola, kati ya umati;
PSA.108.3	nukwimba kukusifu, kati ya mataifa,
PSA.108.4	konta rikulu ndi pendo rako rakwaminika,
PSA.108.4	rikulu rípunda julu binguni;
PSA.108.4	kauli yako ífika mpaka kumawingu!
PSA.108.5	He Mwenyezimungu, ukurisiwe julu binguni!
PSA.108.5	Eneza utukufu wako inti piya!
PSA.108.6	Tivushe na nkono nriro wako, na utijibu
PSA.108.6	ipate ware wauwapenda wafunguriwe.
PSA.108.7	Mahala pake takatifu Mwenyezimungu kasowera:
PSA.108.7	“Kati ya ushindi wangu, nikwawanya Shikemu,
PSA.108.7	na nítonga nrati wa Sukoti
PSA.108.8	Giliyadi yangu omi,
PSA.108.8	na Manase yangu novyo;
PSA.108.8	Efraimu ndi kinga ra kiswa cangu,
PSA.108.8	Yuda ndi ngombo yangu
PSA.108.9	Mowabu ndi lusavya ranitawadira vifingo vyangu,
PSA.108.9	Edomu ndi kanefyera kiratu cangu;
PSA.108.9	julu ya Filistiya nishinda kwa nkono wangu
PSA.108.10	Nani anukísa kaya ulu yakurimbisiwa?
PSA.108.10	Nani anilóngoza Edomu?
PSA.108.11	Uwe Mwenyezimungu, autikatare?
PSA.108.11	Uwe Mwenyezimungu,
PSA.108.11	autasire kulawa na masurudadu wetu?
PSA.108.12	Tisaidiye na wabishana nafwe,
PSA.108.12	kamana kutangupira ka mwanadamu akuna faida.
PSA.108.13	Tikiwa na Mwenyezimungu
PSA.108.13	títenda mambo makulu-makulu,
PSA.108.13	kamana iye áwanyanda maaduwi wetu.
PSA.109.1	Yarabi Mwenyezimungu wanukusifu,
PSA.109.1	usitowe kuyeriwa nami,
PSA.109.2	kamana wanadamu wabaya awana kweli
PSA.109.2	wánilongopera na wánibunira.
PSA.109.3	Wanizunguriza na masemo a kuniwinda;
PSA.109.3	wanandibu bila sababu.
PSA.109.4	Niwatula kuwa marafiki zangu,
PSA.109.4	fala ewo wánilongopera vinu;
PSA.109.4	novyo-sivyo nibaki nikitenda duwa.
PSA.109.5	Meema angu wariripira mabaya,
PSA.109.5	urafiki wangu wariripira inda.
PSA.109.6	Nture mbaya awe aduwi wa mmoja kati yawo
PSA.109.6	nkono nriro wake awepo wakumonerera ukosa.
PSA.109.7	Palamuriwa, awe na ukosa;
PSA.109.7	anta na duwa yake iwe kitendo ca dambi.
PSA.109.8	Mainsha ake apunguke,
PSA.109.8	mwengine aziwe mamburo ake.
PSA.109.9	Wanawe wawe wana wayatima,
PSA.109.9	nkawake awe nankweli.
PSA.109.10	Wanawe wazulule kuno wakilebela;
PSA.109.10	mmanyumba akubomoka mekazi awo watuwisiwe.
PSA.109.11	Awadãyi atware vinu vyawo piya;
PSA.109.11	vyaapatire kwa kazi yake, wamalamboni wannyang'anye.
PSA.109.12	Asiwepo wakuntafiti na pendo rakwaminika,
PSA.109.12	wala wanawe wayatima asiwawonere utungu.
PSA.109.13	Ujukulu wake ufujiwe,
PSA.109.13	mazina awo apoteye vizazi vyaambere.
PSA.109.14	Ubaya wa kinya babuze
PSA.109.14	ukumbukiriwe mbere ya Mola;
PSA.109.14	dambi ya mamaye isifutiwe.
PSA.109.15	Dambi zawo daima ziwe mbere ya Mola,
PSA.109.15	na Mola atenze asiwepo munu
PSA.109.15	wakunkumbukira jamaa yake.
PSA.109.16	Kamana aakumbukire kutenda pendo rakwaminika,
PSA.109.16	ila kawalumbata masikini na wakosofu
PSA.109.16	na ware wa moyo wakukafilika, awolaye.
PSA.109.17	Iye kukimwajibu kulani;
PSA.109.17	basi lana‑yo imwisukire mwanyewe!
PSA.109.17	Visukwajibu kunjanliya;
PSA.109.17	ntanuse baraka zako!
PSA.109.18	Lana kavala kamba nguwo;
PSA.109.18	lana‑yo imwingire mmwiri kamba maji,
PSA.109.18	imwingire mmakongolo ake kamba mafuta.
PSA.109.19	Lana‑yo infinike kamba nguwo yakurifinika,
PSA.109.19	na inrimbise daima kamba ukanda.
PSA.109.20	Javyo Mola awaripe wanilongópera,
PSA.109.20	ware wanisowérera ulongo.
PSA.109.21	Fala uwe, Mola, Mwenye,
PSA.109.21	kwa sababu ya zina rako,
PSA.109.21	ningirire unipendeleye!
PSA.109.21	Kwa pendo rako rakwaminika,
PSA.109.21	nisapuse!
PSA.109.22	Kamana niwa masikini na nkosofu;
PSA.109.22	mmoyo mwangu, roho yangu ikafilika.
PSA.109.23	Kamba nviri wa ruremba,
PSA.109.23	ukomu wangu upoteya;
PSA.109.23	nikwefiwa kunundu kamba namasarire.
PSA.109.24	Malundi angu asokera kwa kufunga pakulu;
PSA.109.24	mwiri wangu wonda, auna mafuta.
PSA.109.25	Niwa kidudu cakufezeyiwa
PSA.109.25	ka wanu wanilongópera vinu;
PSA.109.25	wakiniwona, wánitikinyira kiswa.
PSA.109.26	Yarabi Mola, Nlungu wangu, navye!
PSA.109.26	Nivushe kwa pendo rako rakwaminika!
PSA.109.27	Ewo wejiwe kuwa utendire eci ndi nkono wako;
PSA.109.27	wejiwe kuwa uwe, Mola, ndi utendire.
PSA.109.28	Ewo wákidiri kulani,
PSA.109.28	fala uwe únijanliya.
PSA.109.28	Ewo walamuka fala waveesiwa;
PSA.109.28	ntumisi wako akuwa radi!
PSA.109.29	Wanilongópere, mavazi awo awataye aibu;
PSA.109.29	haya iwafinike kamba nguwo yakurifinika.
PSA.109.30	Na shauti ulu, Mola ninshukuru pakulu;
PSA.109.30	kati ya wanu wengi, omi ninsifu.
PSA.109.31	Kamana akwimira nkono nriro wa masikini,
PSA.109.31	anvushe mmakono mwa ware wanhúkumu kufwa.
PSA.110.1	Mola kamwambira mwenye wangu:
PSA.110.1	“Ikala nkono nriro wangu,
PSA.110.1	mpaka niwatende maaduwi wako
PSA.110.1	wawe sini, kamba gogo rakwirika maulu ako.”
PSA.110.2	Mola útandikira ngombo yako ya ufalume wako
PSA.110.2	mwanzo wa Ziyoni,
PSA.110.2	na uwe útawala
PSA.110.2	julu ya maaduwi wako!
PSA.110.3	Ukiweta masurudadu wako,
PSA.110.3	umati wako uripereka wanyewe
PSA.110.3	uvarire mavazi takatifu
PSA.110.3	(Tangu) Mwanzo wa alufajiri
PSA.110.3	wanemba wako wakuja kwako kamba mmande.
PSA.110.4	Mola kalapira ndimana aapindula ankili zake:
PSA.110.4	“Uwe kuwa nkulungwa wa dini milele,
PSA.110.4	kamba nfano wa Melkizideki.”
PSA.110.5	Uwe nfalume,
PSA.110.5	Mola kawa nkono nriro wako.
PSA.110.5	Mola awanyanda mafalume
PSA.110.5	suku yake ya kukimiwa.
PSA.110.6	Alamula mataifa,
PSA.110.6	awongira wafwi.
PSA.110.6	Awanyanda wataware
PSA.110.6	inti ulu upande piya.
PSA.110.7	Fala nfalume akunywa mmuto ntoto munjira.
PSA.110.7	Ndimana alamusa kiswa
PSA.111.1	Ntukuzeni Mola!
PSA.111.1	Nintukuza Mola ka moyo piya
PSA.111.1	pawajumulana wenye shariya.
PSA.111.2	Vyaatendire Mola ndi vikulu;
PSA.111.2	piya wasterehe navyo wafikiri novyo.
PSA.111.3	Mambo ake akolota inshima na utukufu;
PSA.111.3	shariya yake ikuwepo daima.
PSA.111.4	Iye katula kuwa kazi zake za matajabisa zikumbukiriwe;
PSA.111.4	Mola ndi mwenyé rehema na huruma.
PSA.111.5	Wenye kumopa awapa luziki,
PSA.111.5	kamana daima akumbukira miyadi yake.
PSA.111.6	Kawolotera wanu wake kazi zake za uwezo,
PSA.111.6	julu ya kuwapa, kamba irati, inti za mataifa.
PSA.111.7	Kazi za makono ake
PSA.111.7	ndi za waminifu na za shariya;
PSA.111.7	piya shuruti zake zijuzi zitumainiwe.
PSA.111.8	Ezo zoloka daima milele,
PSA.111.8	zituriwa na kauli pamoja na ukamilifu.
PSA.111.9	Iye kaja kuwombola wanu wake,
PSA.111.9	na karimbisa miyadi yake kwa daima.
PSA.111.9	Zina rake takatifu na rukopesa!
PSA.111.10	Kopesa ka Mola ndi mwanzo wa wijiwifu;
PSA.111.10	piya watimíza shuruti zake
PSA.111.10	wápata ankili ngema.
PSA.111.10	Iye atukuziwa daima!
PSA.112.1	Ntukuzeni Mola!
PSA.112.1	Heri munu wakumopa Mola;
PSA.112.1	iye kanawo wajibu nkulu wakufulata ámuri zake!
PSA.112.2	Ujukulu wake ukuja kuwa na uwezo mulumwengu‑mu,
PSA.112.2	kizazi cakoloka cukuja kujanliiwa.
PSA.112.3	Mali makulu akuwapo nnyumba mwake;
PSA.112.3	shariya yake ikuwepo daima.
PSA.112.4	Iye kawa kamba nuru imariza giza.
PSA.112.4	Iye ímwijala rehema, huruma na shariya.
PSA.112.5	Heri munu wakwazimisa kwa wema,
PSA.112.5	na alongoza biyashara yake na shariya.
PSA.112.6	Kamana mwenyé shariya aashubutu kutikinyika;
PSA.112.6	akumbukiriwa daima;
PSA.112.7	Oopa habari zakopesa;
PSA.112.7	moyo wake ukóloka,
PSA.112.7	iye antumaini Mola.
PSA.112.8	Moyo wake úrimba, oopa kinu.
PSA.112.8	Mwinsho, akuja kuwawona
PSA.112.8	womani wake washindiwa.
PSA.112.9	Awamera ka moyo radi masikini;
PSA.112.9	shariya yake ikuwepo daima;
PSA.112.9	uwezo wake úlamusiwa na swifa.
PSA.112.10	Mbaya awona na vinkima,
PSA.112.10	atafuna meno, na alainika.
PSA.112.10	Wájibu wa wabaya ukwisa.
PSA.113.1	Ntukuzeni Mola!
PSA.113.1	Tukuzani, umwe watumisi wa Mola,
PSA.113.1	tukuzani zina ra Mola!
PSA.113.2	Ritukuziwe sana zina ra Mola,
PSA.113.2	kulawa sambi‑pa na mpaka daima!
PSA.113.3	Kulawa malawira-juwa mpaka maswera-juwa,
PSA.113.3	ritukuziwe zina ra Mola!
PSA.113.4	Mola alamusiwa julu ya mataifa piya;
PSA.113.4	utukufu wake uwa binguni.
PSA.113.5	Nani ari kamba Mola, Nlungu wetu?
PSA.113.5	Ingawa atawala pakiti cake julu,
PSA.113.6	akwinama awone cikuna mbingu na mulumwengu.
PSA.113.7	Iye nkosofu anlamusa pavunvu,
PSA.113.7	na masikini anlamusa pavizolo,
PSA.113.8	ipate awekaze pamoja na mafalume,
PSA.113.8	mafalume wa wanu wake.
PSA.113.9	Iye akumpa nlozi mwanamuka nata,
PSA.113.9	antenda kuwa mama wa raha ya wana.
PSA.113.9	Ntukuzeni Mola!
PSA.114.1	Iziraeli palawire Miswiri,
PSA.114.1	jamaa wa Yankubu palawire kati ya wanu,
PSA.114.1	wanu wamoja wa luga ya kiyeni,
PSA.114.2	Yuda pakiwa mahala patakatifu pa Mola,
PSA.114.2	Iziraeli pakiwa mahala paataware iye.
PSA.114.3	Bahari inang'aniza na ituwa,
PSA.114.3	muto wa Yordani ukakama;
PSA.114.4	myango itupa kamba mbuzi,
PSA.114.4	myango mitoto itupa kamba makondoo.
PSA.114.5	Uwe bahari, sababuni kutuwa?
PSA.114.5	Na uwe, muto Yordani, sababuni kukakama?
PSA.114.6	Umwe myango, sababuni kutupa kamba mbuzi?
PSA.114.6	Na umwe, myango mitoto,
PSA.114.6	sababuni kutupa kamba makondoo?
PSA.114.7	Uwe ulumwengu,
PSA.114.7	tetema mbere ya Mwenye,
PSA.114.7	mbere ya Nlungu wa Yankubu,
PSA.114.8	atadure mwala kuwa tanda,
PSA.114.8	apindure mwango kuwa nviriro wa maji.
PSA.115.1	He Mola,
PSA.115.1	utukufu usije upande wetu,
PSA.115.1	utukufu mmojawapo usitijire!
PSA.115.1	Ila uke upande wa zina rako,
PSA.115.1	kwa sababu ya pendo rako rakwaminika,
PSA.115.1	pamoja na kauli yako!
PSA.115.2	Sababuni mataifa kudairi javi:
PSA.115.2	“Nlungu wawo kawa ndepi?”
PSA.115.3	Nlungu wetu kawa binguni,
PSA.115.3	kana uwezo wakutenda cimwájibu.
PSA.115.4	Maswanamu wawo wa parata na wa oru,
PSA.115.4	kazi ya makono a wanadamu.
PSA.115.5	Wanawo kanywa fala awasowera,
PSA.115.5	wanawo maso fala awawona,
PSA.115.6	wanawo masikiro fala awasikira,
PSA.115.6	wanawo mula fala awanuwiza,
PSA.115.7	wanawo makono fala awakumbula kinu,
PSA.115.7	wanawo maulu fala awenenda;
PSA.115.7	awalavya shauti mmojawapo paulo.
PSA.115.8	Wataduke kamba nowo wawatendire‑wo
PSA.115.8	na piya wenye kuwatumaini.
PSA.115.9	Umwe waIziraeli, ntumainini Mola!
PSA.115.9	Iye ndi nsada wenu na kinga renu.
PSA.115.10	Umwe wakulungwa wa dini
PSA.115.10	Iye ndi nsada wenu na kinga renu.
PSA.115.11	Umwe mumopa Mola, ntumainini Mola!
PSA.115.11	Iye ndi nsada wenu na kinga renu.
PSA.115.12	Mola atikumbukira na atijanliya;
PSA.115.12	awajanliya waIziraeli,
PSA.115.12	awajanliya wakulungwa wa dini,
PSA.115.13	awajanliya wamópa Mola,
PSA.115.13	mwanzo wa ntoto mpaka nkulu.
PSA.115.14	Mola akuvwiseni,
PSA.115.14	umwe pamoja na wanenu.
PSA.115.15	Umwe‑po mujanliiwe na Mola
PSA.115.15	ombire bingu na ardhi.
PSA.115.16	Bingu nrefu-nrefu mwanyewe ndi Mola,
PSA.115.16	fala ardhi kangabizi mwanadamu.
PSA.115.17	Wafwi awansifu Mola,
PSA.115.17	wala wesukire pakunyamazikana.
PSA.115.18	Fala ofwe tinsifu Mola,
PSA.115.18	mwanzo wa sambi‑pa, na daima milele!
PSA.115.18	Ntukuzeni Mola!
PSA.116.1	Nímpenda Mola konta kasikira shauti yangu,
PSA.116.1	kajibu duwa yangu.
PSA.116.2	Kenamisira masikiro upande wangu;
PSA.116.2	ndimana, ninlebela niri hai.
PSA.116.3	Mizizi ya kifo inizingiriza;
PSA.116.3	tabu za Kuzimu zija julu yangu;
PSA.116.3	mashaka na uzuni vinikidiri.
PSA.116.4	Basi nituwirira zina ra Mola:
PSA.116.4	“Yarabi Mola, nukulebela:
PSA.116.4	unifungure!”
PSA.116.5	Mola zimwijala rehema na shariya;
PSA.116.5	Nlungu wetu ndi mwenyé huruma.
PSA.116.6	Mola awakengera sawarikidiri wanyewe;
PSA.116.6	pazinitowire nguvu, iye kanivusha.
PSA.116.7	Roho yangu, ludi ukapumure,
PSA.116.7	konta Mola vyema vyakutenderanga uwe!
PSA.116.8	Kamana kuninusuru kifo,
PSA.116.8	kunusuru maso angu agwire masozi,
PSA.116.8	kunusuru maulu angu asikwakure,
PSA.116.9	ipate nenende mbere ya Mola
PSA.116.9	muinti ya wenye kuinshi.
PSA.116.10	Nikubali, ingawa nikiwaza javi: “Niuzunika.”
PSA.116.11	Omi nisusuka nisowera namba:
PSA.116.11	“Aapo munu wakujuzi kuntumaini.”
PSA.116.12	Namunani vyanisaka kunripa Mola
PSA.116.12	kwa wema wake piya wanitendere?
PSA.116.13	Nílamusa kikombe ca kuvusha
PSA.116.13	na nítuwirira zina ra Mola.
PSA.116.14	Nítimiza ka Mola nadiri yangu,
PSA.116.14	mbere ya piya umati wake.
PSA.116.15	Ca faida pakulu mbere ya Mola
PSA.116.15	ndi kifo ca watakatifu.
PSA.116.16	Yarabi Mola, kusema kweli, niwa ntumisi wako;
PSA.116.16	niwa ntumisi wako, mwana wa njakazi wako.
PSA.116.16	Kunifungula kifungo cangu.
PSA.116.17	Nukupa kafara yangu yakushukuru
PSA.116.17	na nítuwirira zina rako, Mola.
PSA.116.18	Nítimiza ka Mola nadiri yangu,
PSA.116.18	mbere ya piya umati wake,
PSA.116.19	kati ya luwanja ra nyumba ya Mola,
PSA.116.19	kati yako, uwe Yerusalemu!
PSA.116.19	Ntukuzeni Mola!
PSA.117.1	Ntukuzeni Mola, mataifa piya;
PSA.117.1	nkuriseni, kabila piya!
PSA.117.2	Kamana kikulu ndi pendo rake rakwaminika kwetu ofwe,
PSA.117.2	na kauli ya Mola írimba daima milele.
PSA.117.2	Ntukuzeni Mola!
PSA.118.1	Nshukuruni Mola kamana iye mwema;
PSA.118.1	pendo rake rakwaminika rírimba daima milele.
PSA.118.2	WaIziraeli wambe javi:
PSA.118.2	“Pendo rake rakwaminika ririmba daima milele!”
PSA.118.3	Wakulungwa wa dini wambe javi:
PSA.118.3	“Pendo rake rakwaminika ririmba daima milele!”
PSA.118.4	Wamopa Mola wambe javi:
PSA.118.4	“Pendo rake rakwaminika ririmba daima milele!”
PSA.118.5	Paniwere na shida, ninririra Mola;
PSA.118.5	Mola kanijibu, kanifungula.
PSA.118.6	Mola ka upande wangu, sopa kinu.
PSA.118.6	Wanadamu wánitenda kinani?
PSA.118.7	Mola ka upande wangu, ánisaidiya.
PSA.118.7	Niwona kushindiwa ka maaduwi wangu.
PSA.118.8	Vyema kuntuwirira Mola
PSA.118.8	koliko kuwatumaini wanadamu.
PSA.118.9	Vyema kuntuwirira Mola
PSA.118.9	koliko kuwatumaini wana wa nfalume.
PSA.118.10	Mataifa piya anizunguriza,
PSA.118.10	fala kwa zina ra Mola omi nishinda.
PSA.118.11	Wanizunguriza upande piya,
PSA.118.11	fala kwa zina ra Mola, omi niwashinda.
PSA.118.12	Wanizunguriza kamba wingu ra nyuki,
PSA.118.12	wazimisiwa kamba minyani pamoto.
PSA.118.12	Kwa zina ra Mola omi niwashinda.
PSA.118.13	Wanisukuma wanigwise,
PSA.118.13	fala Mola kanisaidiya.
PSA.118.14	Mola ndi nguvu zangu na nyimbo yangu;
PSA.118.14	iye kalawirira kuwa kuvuka kwangu.
PSA.118.15	Nyimbo za sherehe za ushindi
PSA.118.15	mmaema a wenye shariya zísikirikana javi:
PSA.118.15	“Nkono nriro wa Mola útenda kazi na uwezo!
PSA.118.16	Nkono nriro wa Mola ukurisiwa!
PSA.118.16	Nkono nriro wa Mola utenda kazi na uwezo!”
PSA.118.17	Sifwa, ila nukuwa nkomu
PSA.118.17	nereze vyaatendire Mola.
PSA.118.18	Mola kanihukumu kweli-kwelini
PSA.118.18	fala aanipereke kuinfwa.
PSA.118.19	Nifungurireni miryango ya haki,
PSA.118.19	nipate kupita ninshukuru Mola.
PSA.118.20	Ewu ndi nryango wa Mola,
PSA.118.20	nryango wawengire wenye shariya.
PSA.118.21	Nukushukuru, kamana kunijibu
PSA.118.21	na kuwa Nvushi wangu.
PSA.118.22	Riwe rawakejerire wajengi
PSA.118.22	ndi riwe risakikane pakulu.
PSA.118.23	Eco cilawa ka Mola,
PSA.118.23	ndi cakutajabisa mmaso mwetu.
PSA.118.24	Eyi ndi suku Mola yaatendire;
PSA.118.24	kinu‑ci tiwe radi naco na titukuze.
PSA.118.25	Tukulebela, Mola! Tivushe!
PSA.118.25	Tukulebela, Mola! Titajirise!
PSA.118.26	Ajanliiwe ari kuja kwa zina ra Mola!
PSA.118.26	Mwanzo wa nyumba ya Mola,
PSA.118.26	tisifu kundi rake.
PSA.118.27	Mola ndi Mwenyezimungu,
PSA.118.27	atimwarika na nuru yake.
PSA.118.27	Jumanani kundi ra sherehe;
PSA.118.27	enendani musukure vitambi,
PSA.118.27	zungurizani membe ya uralu.
PSA.118.28	Uwe kuwa Nlungu wangu,
PSA.118.28	nukushukuru!
PSA.118.28	Uwe kuwa Nlungu wangu,
PSA.118.28	nukutukuza!
PSA.118.29	Nshukuruni Mola kamana iye mwema;
PSA.118.29	pendo rake rakwaminika rírimba daima milele.
PSA.119.1	Heri ware wenenda njira yakudumiwa,
PSA.119.1	wainshi vyaisaka shariya ya Mola!
PSA.119.2	Heri wafuláta kauli yake,
PSA.119.2	wansakula ka moyo piya,
PSA.119.3	sawatenda ubaya,
PSA.119.3	ila wakwenenda njira zake.
PSA.119.4	Uwe kwamuru kuwa tabiya zako
PSA.119.4	zijuzi zifulatiwe ka kwamini.
PSA.119.5	Ha, isiwe njira zangu zikamilika
PSA.119.5	wafulate shuruti zako!
PSA.119.6	Javyo singari nikejeliwa
PSA.119.6	kwa kunang'aniza piya ámuri zako!
PSA.119.7	Núkutukuza ka moyo wakoloka
PSA.119.7	panirifunda ngano zako za shariya.
PSA.119.8	Nífulata shuruti zako;
PSA.119.8	usishubutu kunitipuka nfululu.
PSA.119.9	Nnemba awesaja swafi dasturi zake?
PSA.119.9	Julu ya kutula dasturi sawa na usowezi wako.
PSA.119.10	Omi núkusakula ka moyo piya;
PSA.119.10	usinase kusapuka ámuri zako.
PSA.119.11	Nitula mmoyo usemi wako
PSA.119.11	ipate nisikore dambi kwako.
PSA.119.12	Utukuziwe, Mola!
PSA.119.12	Nifunde shuruti zako!
PSA.119.13	Na mivumbu, nitangaza piya shariya zaulavire.
PSA.119.14	Niwa nawo starehe kufulata ushahidi wako,
PSA.119.14	kamba vyaniri nawo starehe na mali piya.
PSA.119.15	Nífikiri tabiya zako
PSA.119.15	na nítunza dasturi zako.
PSA.119.16	Niwa nawo starehe kwa shuruti zako;
PSA.119.16	siriwala usemi wako.
PSA.119.17	Ntafiti ka wema ntumisi wako
PSA.119.17	ipate ainshi akifulata usemi wako.
PSA.119.18	Fungula maso angu
PSA.119.18	ipate niwone maajuza a shariya zako.
PSA.119.19	Niwa myeni mulumwengu‑mu;
PSA.119.19	usinifise ámuri zako.
PSA.119.20	Roho yangu iwa nawo hamu pakulu
PSA.119.20	daima na ngano zako.
PSA.119.21	Uwe úwasutumu wenye kuridãi,
PSA.119.21	wálaniwa wasapúka ámuri zako!
PSA.119.22	Nilavye lawama na kufezeyiwa,
PSA.119.22	kamana nifulata ushahidi wako.
PSA.119.23	Anta wenye uwezo pawajumana wanambata,
PSA.119.23	narero ntumisi wako afikiri shuruti zako.
PSA.119.24	Ushahidi wako ndi starehe yangu;
PSA.119.24	ewo unipa mashauri.
PSA.119.25	Roho yangu ikola vunvu;
PSA.119.25	nipe mainsha sawa na usemi wako!
PSA.119.26	Panitangaza njira zangu, kunijibu;
PSA.119.26	nifunde shuruti zako.
PSA.119.27	Uneleweshe njira za tabiya zako;
PSA.119.27	basi nifikiri matajabisa ako.
PSA.119.28	Roho yangu isuluka kwa uzuni;
PSA.119.28	nirimbise sawa na usemi wako.
PSA.119.29	Nisapuse njira za ulongo;
PSA.119.29	kwa rehema yako, nifunde shariya zako.
PSA.119.30	Nitondola njira ya kauli;
PSA.119.30	nitunza ngano zako.
PSA.119.31	Uwe Mola, nikumbatira ushahidi wako,
PSA.119.31	usimwase munu kunitenza haya
PSA.119.32	Nituwisa njira mwazolota ámuri zako,
PSA.119.32	kamana kunipa kwereriwa kukulu.
PSA.119.33	Yarabi Mola, nifunde shuruti zako,
PSA.119.33	na nifulate mpaka mwinsho.
PSA.119.34	Neleweshe ipate niture shariya yako,
PSA.119.34	nitimize ka moyo piya.
PSA.119.35	Nilongoze njira ya ámuri zako,
PSA.119.35	kamana ndi starehe yangu.
PSA.119.36	Inamisira moyo wangu ka ushahidi wako,
PSA.119.36	sairi kwa kuripendeleya omi.
PSA.119.37	Zungunusa maso angu ka vinu savifãi;
PSA.119.37	nipe mainsha nkati ya njira zako.
PSA.119.38	Timiza tamaa yako ka ntumisi wako,
PSA.119.38	kamba vyautenda ka ware wakopa.
PSA.119.39	Ninusuru nkati ya lawama yakunopesa,
PSA.119.39	kamana ngano zako ngema.
PSA.119.40	Kweli-kwelini, niwa nawo hamu pakulu kwa tabiya zako!
PSA.119.40	Kwa shariya yako, nipe mainsha!
PSA.119.41	Uwe Mola, pendo rako rakwaminika rinifike,
PSA.119.41	na kuvusha kwako, sawa na tamaa zako;
PSA.119.42	basi níwajibu wanifezeyi,
PSA.119.42	kamana nítumaini usemi wako.
PSA.119.43	Usilavye nkanywa mwangu usemi wakweli,
PSA.119.43	kamana ngano zako nitula tamaa yangu.
PSA.119.44	Nifulata shariya yako
PSA.119.44	mpunde-mpunde na daima piya.
PSA.119.45	Nukwenenda na uhuru wakweli,
PSA.119.45	kamana nisakulanga tabiya zako.
PSA.119.46	Nísowera kuhusu ushahidi wako
PSA.119.46	mbere ya mafalume,
PSA.119.46	siwona haya.
PSA.119.47	Kamana niwa nawo starehe
PSA.119.47	nkati ya ámuri zako zakunajibu.
PSA.119.48	Nísifu
PSA.119.48	Nífikiri shuruti zako.
PSA.119.49	Kumbukira usemi wako ka ntumisi wako,
PSA.119.49	nowo waunipere tamaa.
PSA.119.50	Ewo ndi uninyámaza nkati ya mashaka angu:
PSA.119.50	tamaa yako inipa mainsha.
PSA.119.51	Wenye kuridãi wánishupa nfululu,
PSA.119.51	fala omi sisapuka shariya yako.
PSA.119.52	Uwe Mola, nikumbukira ngano zako zamida,
PSA.119.52	ezo nípata kunyamaziwa.
PSA.119.53	Ínipata nyongo yakopesa
PSA.119.53	kwa wabaya wakatare shariya yako.
PSA.119.54	Shuruti zako ndi sodari ya nyimbo yangu,
PSA.119.54	kunyumba ya uyeni.
PSA.119.55	Mola, usiku nikumbukira zina rako,
PSA.119.55	na nifulata shariya yako.
PSA.119.56	Eyi ndi dasturi yangu:
PSA.119.56	kufulata tabiya zako.
PSA.119.57	Mola, uwe ndi fungu rangu
PSA.119.57	nilavya tamaa kufulata usemi wako.
PSA.119.58	Ka moyo piya nukululebela fadili yako;
PSA.119.58	olota rehema kwangu omi,
PSA.119.58	kamba vyaunipere tamaa.
PSA.119.59	Panikumbukira njira zangu,
PSA.119.59	niludira mwendo wangu
PSA.119.59	nifulate ushahidi wako.
PSA.119.60	Nikwangupa,
PSA.119.60	sikawa kufulata ámuri zako.
PSA.119.61	Ingawa mizizi ya wabaya inifunga,
PSA.119.61	siriwala shariya zako.
PSA.119.62	Usiku pakati nilamuka nukushukuru
PSA.119.62	kwa ngano zako za shariya.
PSA.119.63	Omi ndi mwenziwawo wa piya wenye kukopa,
PSA.119.63	ware wafuláta tabiya zako.
PSA.119.64	Ha Mola, ulumwengu wijala pendo rako rakwaminika!
PSA.119.64	Nifunde shuruti zako!
PSA.119.65	Mola, kuntafiti vyema ntumisi wako,
PSA.119.65	sawa na usemi wako.
PSA.119.66	Nifunde ankili ngema pamoja na wijiwifu,
PSA.119.66	kamana nítumaini ámuri zako.
PSA.119.67	Kábula ya kuhukumiwa, omi nâsika,
PSA.119.67	fala sambi nifulata usemi wako.
PSA.119.68	Uwe kuwa mwema, na ntenda-mema;
PSA.119.68	unifunda shuruti zako!
PSA.119.69	Wenye kuridãi wányatisa zina rangu na ulongo,
PSA.119.69	fala nifulata tabiya zako ka moyo wangu piya.
PSA.119.70	Myoyo yawo aifahamu
PSA.119.70	fala niwa nawo starehe na shariya yako.
PSA.119.71	Vyema kwangu omi kukafilika,
PSA.119.71	ipate zinifunde shuruti zako.
PSA.119.72	Kwangu omi bora pakulu shariya yaulavire‑yo
PSA.119.72	koliko vipande vya parata na oru,
PSA.119.72	alufu ka maalufu.
PSA.119.73	Makono ako anitenda na aniringanisa;
PSA.119.73	neleweshe ipate nirifunde ámuri zako.
PSA.119.74	Wenye kukopa, pawaniwona, wafurahi,
PSA.119.74	kamana usemi wako nitula tamaa yangu.
PSA.119.75	Ha Mola, nukwijiwa kuwa ngano zako za shariya,
PSA.119.75	na nikafilika kwa kauli yako.
PSA.119.76	Pendo rako rakwaminika rininyamaze,
PSA.119.76	sawa na tamaa yaulavire ka ntumisi wako.
PSA.119.77	Inifikirire huruma yako
PSA.119.77	ipate niwe na mainsha,
PSA.119.77	konta shariya yako ndi starehe yangu.
PSA.119.78	Wakejeliwe wenye kuridãi,
PSA.119.78	kamana waningiza hasara na ulongo;
PSA.119.78	fala nifikiri tabiya zako.
PSA.119.79	Wenye kukopa waje wanavye,
PSA.119.79	ipate niweleweshe ushahidi wako.
PSA.119.80	Moyo wangu usiwe na ukosa kati ya shuruti zako,
PSA.119.80	ipate nisitenziwe aibu.
PSA.119.81	Nísokera kurindira kuvusha kwako,
PSA.119.81	fala ka usemi wako nítula tamaa yangu.
PSA.119.82	Maso angu ásokera kurindira pakulu tamaa yako,
PSA.119.82	nídairi: “Úninyamaza rini?”
PSA.119.83	Kamana nilawirira kuwa kamba numba saifãi
PSA.119.83	fala siriwala shuruti zako.
PSA.119.84	Ntumisi wako arindire mpaka rini?
PSA.119.84	Wenye kunilumbata úwahukumu rini?
PSA.119.85	Wenye kuridãi wanisimbira pondo,
PSA.119.85	ewo awafulata shariya zako.
PSA.119.86	Piya ámuri zako zijuzi zitumainiiwe;
PSA.119.86	Wanu‑wa wanilumbata na ulongo; navye!
PSA.119.87	Wawa karibu kunimariza uhai mulumwengu‑mu,
PSA.119.87	fala sasa tabiya zako.
PSA.119.88	Kwa pendo rako rakwaminika, nipe ukomu,
PSA.119.88	nifulate ushahidi wako wautangaze.
PSA.119.89	Mola, usemi wako
PSA.119.90	Kauli yako ya nfululu-moja ka piya vizazi‑vi;
PSA.119.90	kutula ardhi, yakoloka ingaripo.
PSA.119.91	Sawa na kutuma kwako,
PSA.119.91	piya viwapo mpaka rero‑vi,
PSA.119.91	kamana piya vitumisi vyako.
PSA.119.92	Inawa shariya yako aiwere starehe yangu,
PSA.119.92	omi nanga nifwa ka tabu zangu.
PSA.119.93	Sishubutu kuriwala tabiya zako,
PSA.119.93	kamana julu yawo kunipa ukomu.
PSA.119.94	Niwa wako, nivushe!
PSA.119.94	Kamana nisakula tabiya zako!
PSA.119.95	Wabaya wankunirinda wanidangure,
PSA.119.95	fala omi niwaza ushahidi wako.
PSA.119.96	Vinu vitendiwe piya niwóna viwa nawo mwinsho;
PSA.119.96	ila ámuri zako azina mpaka.
PSA.119.97	Ha, vyanipenda shariya zako!
PSA.119.97	Nífikiri nozo kutwa nzima.
PSA.119.98	Ámuri zako zinipa fahamu
PSA.119.98	pakulu koliko maaduwi wangu,
PSA.119.98	kwa kuwa ziwa nomi daima.
PSA.119.99	Nikwereriwa pakulu
PSA.119.99	koliko piya wanlimu wangu,
PSA.119.99	kamana nífikiri ushahidi wako.
PSA.119.100	Nikwereriwa pakulu
PSA.119.100	koliko wazee,
PSA.119.100	konta nífulata tabiya zako.
PSA.119.101	Nísapusa maulu angu
PSA.119.101	ka piya njira zakunyata,
PSA.119.101	nifulate usemi wako.
PSA.119.102	Sisapuka ngano zako,
PSA.119.102	kamana nowe ndi unifundire.
PSA.119.103	Ha, vyaunowa nkanywa mwangu usemi wako!
PSA.119.103	Nkanywa mwangu, nowo úpunda ansali!
PSA.119.104	Nípata faida yakwereriwa
PSA.119.104	kati ya tabiya zako;
PSA.119.104	ndimana zínikima piya njira za ulongo.
PSA.119.105	Usowezi wako ndi mwenge wa maulu angu,
PSA.119.105	ndi nuru imwaríka njira yangu.
PSA.119.106	Nitumainisha kwa kilapo, nikwakikisha javi:
PSA.119.106	nifulata ngano zako za shariya.
PSA.119.107	Nitabishiwa pakulu;
PSA.119.107	Yarabi Mola, nipe mainsha,
PSA.119.107	sawa na usemi wako.
PSA.119.108	Mola, panukutukuza kakusaka kwangu,
PSA.119.108	pokerera swadaka yangu;
PSA.119.108	unifunde ngano zako.
PSA.119.109	Mainsha angu daima awa nkati ya hatari,
PSA.119.109	fala siriwala shariya yako.
PSA.119.110	Wabaya watengeza nambo kunikoresa,
PSA.119.110	fala sisapuke tabiya zako.
PSA.119.111	Ushahidi wako daima ndi irati yangu;
PSA.119.111	ndi radi ya mmoyo mwangu.
PSA.119.112	Nikwinamisa moyo wangu
PSA.119.112	nitimize shuruti zako,
PSA.119.112	daima, mpaka mwinsho.
PSA.119.113	Wánikima manafiki,
PSA.119.113	ila nípenda shariya zako.
PSA.119.114	Uwe ndi fiso rangu na kinga rangu;
PSA.119.114	nkati ya usemi wako,
PSA.119.114	nítula tamaa yangu.
PSA.119.115	Nisapukeni umwe muténda ubaya!
PSA.119.115	Nísaka nifulate ámuri za Nlungu wangu!
PSA.119.116	Nisunge, kamba vyaunipere tamaa,
PSA.119.116	ipate omi niinshi;
PSA.119.116	usinase kwanzirika kwa tamaa yangu.
PSA.119.117	Nikorere niwe na salama;
PSA.119.117	daima niwa maso ka shuruti zako.
PSA.119.118	Uwakana piya wasapuka shuruti zako,
PSA.119.118	kamana ujanja wawo auna faida.
PSA.119.119	Piya wabaya wa muinti
PSA.119.119	kuwefya kamba takataka;
PSA.119.119	ndimana únajibu ushahidi wako.
PSA.119.120	Mwiri wangu utetema mbere yako;
PSA.119.120	kulamula kwako kunijaza wofi.
PSA.119.121	Nítendanga cire ca shariya na cakoloka;
PSA.119.121	usinitipuke mmakono mwa wanitabisha.
PSA.119.122	Ntumisi wako mwakikishe kwa mainsha meema;
PSA.119.122	usiwase wenye kuridãi kunidulumu.
PSA.119.123	Maso angu ásinzira kurindira kuvusha kwako,
PSA.119.123	na kutimiza tamaa zako za shariya.
PSA.119.124	Ntafiti ntumisi wako
PSA.119.124	sawa na pendo rako rakwaminika;
PSA.119.124	nifunde shuruti zako.
PSA.119.125	Omi niwa ntumisi wako; neleweshe
PSA.119.125	nereriwe ushahidi wako.
PSA.119.126	Ufika wakati Mola wakutenda kazi,
PSA.119.126	kamana yankutupiwa shariya yako.
PSA.119.127	Ndimana, zínajibu ámuri zako;
PSA.119.127	zínajibu kupunda oru,
PSA.119.127	pakulu kupunda oru swafi.
PSA.119.128	Ndimana nítula kuwa piya tabiya zako zakweli;
PSA.119.128	zínikima piya njira za ulongo.
PSA.119.129	Ushahidi wako utajabisa;
PSA.119.129	ndimana nukusikiriza.
PSA.119.130	Vyawereza usemi wako unimwarikira,
PSA.119.130	wape fahamu wanu sawejiwa kazi.
PSA.119.131	Nifungula kanywa nipumuzika,
PSA.119.131	kamana hamu yangu ndi ámuri zako.
PSA.119.132	Nizungunukire, unolotere rehema yako,
PSA.119.132	sawa na namuna zako,
PSA.119.132	mbere ya wenye kupenda zina rako.
PSA.119.133	Nilongoze mwendo wangu,
PSA.119.133	sawa na tamaa yaulavire:
PSA.119.133	usase anta kibaya kimoja kunikidiri.
PSA.119.134	Nombore vyawanitabisha wanadamu,
PSA.119.134	nomi nifulate tabiya zako.
PSA.119.135	Nuru ya uso wako mmwarikire ntumisi wako,
PSA.119.135	nifunde shuruti zako.
PSA.119.136	Myuto ya masozi iteremuka mmaso mwangu,
PSA.119.136	konta wanu awasikiriza shariya zako.
PSA.119.137	Uwe, Mola, ndi mwenyé shariya,
PSA.119.137	na ngano zako zakoloka.
PSA.119.138	Kwamuru ushahidi wako na shariya;
PSA.119.138	ijuzi kutumainiwa nfululu!
PSA.119.139	Hamu yangu inang'aniza,
PSA.119.139	kamana wabishana nami wariwala usemi wako.
PSA.119.140	Yakikishiwa nfululu tamaa yako,
PSA.119.140	ímwajibu ntumisi wako.
PSA.119.141	Niwa ntoto na níkejeliwa,
PSA.119.141	fala siriwala tabiya zako.
PSA.119.142	Daima milele shariya yako,
PSA.119.142	na ndi kweli Taureti yako.
PSA.119.143	Mashaka na tabu vinifikirira,
PSA.119.143	fala starehe yangu ndi ámuri zako.
PSA.119.144	Ciri na shariya milele, ushahidi wako;
PSA.119.144	neleweshe nipate mainsha.
PSA.119.145	Na moyo wangu piya nírira;
PSA.119.145	níjibu, Mola!
PSA.119.145	Nísaka kufulata shuruti zako!
PSA.119.146	Núkutuwirira, nivushe!
PSA.119.146	Nísaka kufulata ushahidi wako!
PSA.119.147	Sakunamba kuca nílamuka
PSA.119.147	na núkulebela unangupire.
PSA.119.147	Nkati ya usemi wako
PSA.119.147	ndi mwairi tamaa yangu.
PSA.119.148	Nikuwa maso kurinang'anizira usiku,
PSA.119.148	ipate nifikiri tamaa yako.
PSA.119.149	Sikira shauti yangu
PSA.119.149	sawa na pendo rako rakwaminika;
PSA.119.149	He Mola, nipe mainsha,
PSA.119.149	sawa na shariya yako.
PSA.119.150	Wanilúmbata wakuwa karibu na niya mbaya;
PSA.119.150	wawa baidi na shariya yako.
PSA.119.151	Novyo-sivyo uwe, Mola, kuwa karibu;
PSA.119.151	zakweli ndi piya ámuri zako.
PSA.119.152	Nirifunda tangu mida ushahidi wako,
PSA.119.152	kamana uwe kutula daima milele.
PSA.119.153	Nang'aniza tabu zangu, uninusuru;
PSA.119.153	kamana siriwala shariya yako.
PSA.119.154	Ningirire hali yangu na unombore;
PSA.119.154	nipe mainsha, sawa na tamaa yako!
PSA.119.155	Kuvusha kuwa baidi ka wanu wabaya,
PSA.119.155	kamana ewo awafulata shuruti zako.
PSA.119.156	Mola, utungu wako nkulu!
PSA.119.156	Nipe mainsha, sawa na ngano zako.
PSA.119.157	Wengi ndi wabishána nami na kunilúmbata,
PSA.119.157	fala sasa kufulata ushahidi wako.
PSA.119.158	Sawaminika niwanang'aniza na inda,
PSA.119.158	konta awasikiriza ámuri zako.
PSA.119.159	Tunza vyazinajibu tabiya zako!
PSA.119.159	Yarabi Mola, nipe mainsha,
PSA.119.159	sawa na pendo rako rakwaminika.
PSA.119.160	Usemi wako wakweli nfululu;
PSA.119.160	ciri na shariya daima, ndi piya ngano zako.
PSA.119.161	Wari na uwezo wánilumbata sapana sababu,
PSA.119.161	fala moyo wangu útetema mbere ya usemi wako.
PSA.119.162	Nífurahi kati ya usemi wako,
PSA.119.162	kamba munu vyaasinganira vinu vya faida.
PSA.119.163	Únikima na aunajibu ulongo,
PSA.119.163	fala ínajibu shariya yako.
PSA.119.164	Núkusifu kutwa mara saba
PSA.119.164	konta ciri na shariya ndi ngano zako.
PSA.119.165	Wapáta usalama ndi wapénda shariya yako
PSA.119.165	na acipo cakuwakwakurisa.
PSA.119.166	Mola, nírindira kuvusha kwako,
PSA.119.166	na nítimiza ámuri zako.
PSA.119.167	Nífulata ushahidi wako;
PSA.119.167	únajibu pakulu!
PSA.119.168	Nífulata tabiya zako na ushahidi wako,
PSA.119.168	kamana njira zangu piya ziwa mbere yako.
PSA.119.169	Yarabi Mola, kiriro cangu cifike kwako!
PSA.119.169	Neleweshe sawa na usemi wako.
PSA.119.170	Duwa yangu ifike kwako.
PSA.119.170	Ninusuru sawa na tamaa yako!
PSA.119.171	Kanywa yangu ijala swifa zako,
PSA.119.171	kamana zinifunda shuruti zako.
PSA.119.172	Lulimi rangu rukwimba usemi wako,
PSA.119.172	kamana ciri na shariya ndi piya ámuri zako.
PSA.119.173	Njo unavye na nkono wako,
PSA.119.173	kamana nitondola tabiya zako.
PSA.119.174	Mola, niwa nawo hamu kuvusha kwako,
PSA.119.174	starehe yangu ndi shariya yako.
PSA.119.175	Nase niinshi nukusifu wema wako;
PSA.119.175	asa zinisaidiye ngano zako.
PSA.119.176	Nangaika kamba kondoo wakwasika njira yako;
PSA.119.176	njo untware ntumisi wako,
PSA.119.176	kamana siriwala ámuri zako.
PSA.120.1	Kati ya tabu zangu ninririra Mola,
PSA.120.1	iye kanijibu.
PSA.120.2	Yarabi Mola,
PSA.120.2	ninusuru kanywa za walongo,
PSA.120.2	lulimi rauterevesu!
PSA.120.3	Uwe lulimi ra ulongo,
PSA.120.3	upewe tena kinani?
PSA.120.3	Uriripira kinani?
PSA.120.4	Úhukumiwa na masonga akunoriwa na wacavita,
PSA.120.4	na moto wa kifulu ukulunguza.
PSA.120.5	Dambi kwangu omi, niinshi kamba myeni
PSA.120.5	kati ya wavitendo vicafu
PSA.120.6	Níinshingi wakati mwingi
PSA.120.6	kati ya wanu iwakíma salama.
PSA.120.7	Niwa munu wakunajibu salama;
PSA.120.7	fala panisowera, wásaka vita.
PSA.121.1	Nílamusa maso angu nínang'aniza kumyango,
PSA.121.1	níridairi: “Kwangupiriwa kwangu kulawirira ndepi?”
PSA.121.2	Kwangupiriwa kwangu kulawa ka Mola,
PSA.121.2	ombire bingu pamoja na ardhi.
PSA.121.3	Iye aaja kukwasa mulu wako kutereneka;
PSA.121.3	akukéngera aalala.
PSA.121.4	Ndi kweli, akengera Iziraeli aalala;
PSA.121.4	iye daima kawa maso!
PSA.121.5	Mola ndi akukéngera;
PSA.121.5	Mola kawa kamba nviri upande wa nkono nriro.
PSA.121.6	Nsana juwa arukoca,
PSA.121.6	wala mwezi usiku aukulumiza.
PSA.121.7	Mola ákukengera kwa piya mabaya,
PSA.121.7	ákengera ukomu wako.
PSA.121.8	Mola ákengera kulawa kwako na kuludi kwako,
PSA.121.8	kulawa sambi‑pa na mpaka daima.
PSA.122.1	Nífurahi pawanambire: “Tuke kunyumba ya Mola!”
PSA.122.2	Maulu etu engira futi pamiryango yako, uwe Yerusalemu!
PSA.122.3	Yerusalemu ijengiwa kamba kaya moja yakulungana;
PSA.122.4	Eko ndi kaakwera marikolo a Mola,
PSA.122.4	wakunshukuru Mola,
PSA.122.4	sawa‑sawa na ámuri zawapewe waIziraeli.
PSA.122.5	Yerusalemu mafalume wáwalamula wanu,
PSA.122.5	mafalume wa nyumba ya Daudi.
PSA.122.6	Lebelelani salama Yerusalemu javi:
PSA.122.6	“Wainshi kwa salama wenye kukupenda!
PSA.122.7	Iwepo salama nkati ya vipama vyako,
PSA.122.7	na salama nkati ya ukuta wako nrefu!”
PSA.122.8	Kwa kuwapendeleya wanduzangu na wenzangu,
PSA.122.8	nukwamba: “Salama iwe nomwe!”
PSA.122.9	Kwa kupendeleya nyumba ya Mola, Nlungu wetu,
PSA.122.9	nísakula meema ako.
PSA.123.1	Kwako uwe nílamusa maso angu;
PSA.123.1	kwako uwe wikare pakiti cako mbinguni.
PSA.123.2	Ona, namuna ya maso a watumisi
PSA.123.2	vyaatengemana mmakono mwa mamwenye wawo,
PSA.123.2	na namuna ya maso a njakazi
PSA.123.2	vyaatengemana mmakono mwa nunkulu wake;
PSA.123.2	ndi kamba maso etu vyaatengemane ka Mola Mwenyezimungu wetu,
PSA.123.2	kunrindira atiwonere utungu.
PSA.123.3	Yarabi Mola, tiwonere utungu!
PSA.123.3	Tiwonere utungu!
PSA.123.3	Kamana tisokera kufezeyiwa pakulu.
PSA.123.4	Tisokera kushupiwa pakulu na wenye kuridãi,
PSA.123.4	na kukejeliwa na wenye kuritenza.
PSA.124.1	Kamba Mola âwere upande wetu,
PSA.124.1	(waIziraeli waludire kwamba tena),
PSA.124.2	kamba Mola âwere upande wetu,
PSA.124.2	maaduwi pawatishambuliye,
PSA.124.3	pawakimiwe nofwe,
PSA.124.3	ewo nanga watimiza tiri wakomu.
PSA.124.4	Basi mipupu nanga itikulula,
PSA.124.4	maji nanga atizamisa;
PSA.124.5	ndi kweli, maji akuzongana nanga atizamisa!
PSA.124.6	Atukuziwe Mola,
PSA.124.6	saatipereke kupanyuriwa na meno awo!
PSA.124.7	Tiwa kamba nyuni wakutupula nambo ya wenye kwinika;
PSA.124.7	nambo‑yo ivunjika, na ofwe tinusurika.
PSA.124.8	Kwangupiriwa kwetu kuwa nkati ya zina ra Mola,
PSA.124.8	ombire bingu pamoja na ardhi.
PSA.125.1	Wantúmaini Mola wawa kamba mwango wa Ziyoni,
PSA.125.1	autikinyika, ila uwapo milele.
PSA.125.2	Kamba myango vyaizungurize Yerusalemu,
PSA.125.2	javyo Mola áwazunguriza
PSA.125.2	mwanzo wa sambi‑pa na daima.
PSA.125.3	Kamana uwezo wa wabaya aumiliki daima
PSA.125.3	julu ya inti yawapewe wenye shariya,
PSA.125.3	ipate wenye shariya wasolóse nkono
PSA.125.3	kutenda ubaya.
PSA.125.4	Yarabi Mola, watafiti kwa wema waténda meema,
PSA.125.4	wari na moyo kamilifu.
PSA.125.5	Falakini wasapukira njira sazina kweli,
PSA.125.5	Mola akuja kuwalongoza na wabaya.
PSA.125.5	Iziraeli ikuwepo salama!
PSA.126.1	Mola paaludisire ukulu Ziyoni,
PSA.126.1	tíkiwa kamba tilotire.
PSA.126.2	Basi kanywa zetu zijala kiseko,
PSA.126.2	na malulimi etu ejala nyimbo.
PSA.126.2	Mpaka mataifa ákambirana:
PSA.126.2	“Mola katenda mambo makulu-makulu
PSA.126.2	ka ewa wanu‑wa.”
PSA.126.3	Ndi kweli,
PSA.126.3	Mola katenda mambo makulu kwetu ofwe,
PSA.126.3	tiwa radi!
PSA.126.4	Yarabi Mola, tiludisire ukulu wetu,
PSA.126.4	kamba myuto nlanga
PSA.126.5	Wavyála na masozi,
PSA.126.5	wávuna wakimba na radi.
PSA.126.6	Waláwa wakimwaya mbeyu kuno wakirira,
PSA.126.6	bila shaka wáludi wakimba na radi,
PSA.126.6	pawaja nawo mafungu awo.
PSA.127.1	Mola akitowa kuwa njengi wa nyumba,
PSA.127.1	wajengi‑wo wákola kazi ya bure.
PSA.127.1	Mola akitowa kunang'anizira kaya,
PSA.127.1	nakola anang'anizira bure.
PSA.127.2	Kazi ya bure kulamuka namapema,
PSA.127.2	kazi ya bure kulala usiku pakulu,
PSA.127.2	kukola kazi kanguvu kwa luziki rako,
PSA.127.2	kamana Mola áwapa usingizi waawapénda.
PSA.127.3	Ona, wana ndi irati ya Mola,
PSA.127.3	kisumo ca mmatumbo ndi maripo.
PSA.127.4	Kamba masonga mmakono mwa cávita
PSA.127.4	ndi wana wapongóriwa wa kinemba.
PSA.127.5	Heri mwananlume ari nawo munrumba mwake tapa-tapa!
PSA.127.5	Paasaka kubishana na maaduwi wake
PSA.127.5	mahala pakulamula milandu,
PSA.127.5	aaja kukejeliwa.
PSA.128.1	Heri amópa Mola,
PSA.128.1	enénda njira zake!
PSA.128.2	Ukuja kurya visumo vya kazi yako,
PSA.128.2	ukuwa radi, na kuwa nawo mainsha meema.
PSA.128.3	Nnyumba nkawako akuwa muti nkulu wakupa;
PSA.128.3	wana nluwani wakuwa wengi,
PSA.128.3	kamba wana wa nninga.
PSA.128.4	Javyo akuja kujanliiwa
PSA.128.4	munu wakumopa Mola!
PSA.128.5	Mwanzo wa Ziyoni Mola akujanliye!
PSA.128.5	Uwone kukula ka Yerusalemu
PSA.128.5	piya suku za mainsha ako!
PSA.128.6	Uwone novyo ujukulu wako!
PSA.128.6	Iwepo salama Iziraeli!
PSA.129.1	“Tangu unemba wangu
PSA.129.1	mara nyingi wákinitabisha!”
PSA.129.1	Iziraeli ambe:
PSA.129.2	“Tangu unemba wangu
PSA.129.2	mara nyingi wákinitabisha!
PSA.129.2	Fala awashubutu kunishinda.
PSA.129.3	Wanilumiza maweya angu,
PSA.129.3	wasimba matuto
PSA.129.3	kamba nrimi vya tagela na jembe.”
PSA.129.4	Mola ndi mwenyé shariya!
PSA.129.4	Iye katupula mizizi ya wabaya!
PSA.129.5	Piya wakimwira Ziyoni,
PSA.129.5	waludire kuwona aibu.
PSA.129.6	Wawe kamba minyani papala,
PSA.129.6	yumiliya kábula ya kukula,
PSA.129.7	saijala pacanja ca nvuni,
PSA.129.7	wala mmakono mwa afunga vinyang'anya.
PSA.129.8	Na munu wakupíta asambe:
PSA.129.8	“Mola akujanliyeni!
PSA.129.8	Ofwe tukujanliyani kwa zina ra Mola!”
PSA.130.1	Yarabi Mola,
PSA.130.1	panikafilika, núkutaja!
PSA.130.2	Mwenye, sikira shauti yangu!
PSA.130.2	Masikiro ako awe tayari kunisikiriza!
PSA.130.3	Mola, inawa úwalanga madambi,
PSA.130.3	ha Mwenye, akisaka kubaki nani?
PSA.130.4	Fala kwako kuwapo kuswamii,
PSA.130.4	ipate wopiwe.
PSA.130.5	Nínrindira Mola,
PSA.130.5	roho yangu ínrindira.
PSA.130.5	Nkati ya usemi wake,
PSA.130.5	nitula tamaa yangu.
PSA.130.6	Roho yangu ínrindira Mola,
PSA.130.6	kuwapunda manakola wanang'anízira subuu.
PSA.130.6	Ndi kweli, roho yangu ínrindira Mola
PSA.130.6	kuwapunda wanang'anízira subuu.
PSA.130.7	Uwe Iziraeli, tula tamaa yako ka Mola;
PSA.130.7	kamana ka Mola riwapo pendo rakwaminika
PSA.130.7	na kuwapo komboriwa kukulu.
PSA.130.8	Iye mwanyewe ndi asáka kombola Iziraeli
PSA.130.8	kwa makosa ake piya.
PSA.131.1	Uwe Mola, roho yangu airidãi,
PSA.131.1	wala siritenza.
PSA.131.1	Sirikurisa na vinu vikulu-vikulu,
PSA.131.1	wala vyakutajabisa pakulu sanifikirira.
PSA.131.2	Kusema kweli, ninyamaza na kupumuza roho yangu.
PSA.131.2	Niwa kamba toto mmakono mwa mamaye;
PSA.131.2	kamba toto wakuwa radi, ndi vyanifurahi.
PSA.131.3	Uwe Iziraeli,
PSA.131.3	tula tamaa yako ka Mola,
PSA.131.3	mwanzo wa sambi‑pa,
PSA.131.3	na daima milele!
PSA.132.1	Mola, nkumbukire Daudi
PSA.132.1	kwa tabu zake zimpatire.
PSA.132.2	Iye kakulapira Mola
PSA.132.2	na katula nadiri ka Mwenyé uwezo wa Yankubu javi:
PSA.132.3	“Singira nnyumba mwangu,
PSA.132.3	siritandikira kinanda cangu,
PSA.132.4	sasa maso angu kusinzira
PSA.132.4	wala sasa ope zangu kupumula,
PSA.132.5	ikiwa sisingane mahala pa Mola,
PSA.132.5	mekazi a Mwenyé uwezo wa Yankubu.”
PSA.132.6	Ona, Efrata
PSA.132.6	na tisingana mmamasamba a Yeharimu:
PSA.132.7	Tukwamba: “Tukwingira mekazi a Mola!
PSA.132.7	Tíntukuza mbere ya kiti cake
PSA.132.8	Lamuka, Mola, uje mahala pako pakupumula,
PSA.132.8	uwe pamoja na Kashoti yolota uwezo wako.
PSA.132.9	Wakulungwa wako wa dini wavare kishariya;
PSA.132.9	wanu wako wenye kwamini wawe radi.
PSA.132.10	Kwa kumpenda ntumisi wako Daudi,
PSA.132.10	usinture minyongo wauntawaze.
PSA.132.11	Mola kanlapira Daudi,
PSA.132.11	kilapo cake acifujika:
PSA.132.11	“Ujukulu wako, mmojawapo níntula kiti cako.
PSA.132.12	Wanawo wakitimiza miyadi yangu yakupatana,
PSA.132.12	na wakitimiza ushahidi wangu wanukufunda,
PSA.132.12	wana wawo novyo wakwikala pakiti cako milele.”
PSA.132.13	Kamana Mola katondola Ziyoni,
PSA.132.13	vimwajibu kutenda mekazi ake.
PSA.132.14	Kamba javi: “Epa pakuwa mahala pangu
PSA.132.14	pakupumula daima milele;
PSA.132.14	epa nukwikala kamana ndi vinajibu.
PSA.132.15	Níjanliya epa mahala‑pa vinu vingi;
PSA.132.15	wamasikini wake níwapa cakutosha.
PSA.132.16	Wakulungwa wake wa dini níwavaza uvushi,
PSA.132.16	na wenye kumwamini wátamba.
PSA.132.17	Epo nílamusa upya uwezo wa Daudi,
PSA.132.17	nítula nuru yakumensa ya wangu wanintawaze.
PSA.132.18	Níwavaza kiyaibu maaduwi wake,
PSA.132.18	fala iye ríng'anira lemba rake.”
PSA.133.1	Munu na nduye pawainshi wakipatana,
PSA.133.1	vyema pakulu na vikwajibisa!
PSA.133.2	Umoja‑wo uwa kamba mafuta bora
PSA.133.2	akumiminiriwa nkiswa,
PSA.133.2	akiteremukira mundevu, ndevu za Aruna,
PSA.133.2	anta na gola za mavazi ake.
PSA.133.3	Na novyo, umoja uwa kamba mmande wa Hermoni,
PSA.133.3	au mmande wakuteremukira mmyango ya Ziyoni.
PSA.133.3	Kure Mola kamuru wajanliiwe,
PSA.133.3	wawe na mainsha a daima.
PSA.134.1	Piya-mwe, watumisi wa Mola,
PSA.134.1	mutumíka usiku nyumba ya Mola,
PSA.134.1	njoni, munsifu Mola!
PSA.134.2	Lamusirani makono mahala takatifu,
PSA.134.2	na nsifuni Mola!
PSA.134.3	Kulawa Ziyoni Mola akujanliyeni,
PSA.134.3	ire ombire bingu na ardhi!
PSA.135.1	Ntukuzeni Mola!
PSA.135.1	Tukuzani zina ra Mola;
PSA.135.1	umwe watumisi wa Mola, tukuzani!
PSA.135.2	Umwe mutumíka nyumba ya Mola,
PSA.135.2	maluwanja a nyumba ya Nlungu wetu.
PSA.135.3	Ntukuzeni Mola, kamana Mola mwema!
PSA.135.3	Imbani musifu zina rake,
PSA.135.3	kamana zina rakwajibisa.
PSA.135.4	Kamana Mola kantondola Yankubu awe wake,
PSA.135.4	Iziraeli kamba mali ake mwanyewe.
PSA.135.5	Na kweli, nukwijiwa kuwa Mola ndi nkulu,
PSA.135.5	nukwijiwa kuwa Mwenye wetu ndi nkulu koliko milungu piya.
PSA.135.6	Mola, piya vyaasáka kutenda, átenda,
PSA.135.6	mbinguni pamoja na mulumwengu‑mu,
PSA.135.6	mbahari pamoja na marindo piya.
PSA.135.7	Iye akweza mawingu
PSA.135.7	kulawa kawisirize ulumwengu;
PSA.135.7	ápereka kumensa pamoja na nvula,
PSA.135.7	na álavya mepo nvikuti mwake.
PSA.135.8	Iye ndi awolaye watanzi wa Miswiri,
PSA.135.8	anta ka wanadamu na ka manyama.
PSA.135.9	Kapereka alama na matajabisa kati yako, Miswiri,
PSA.135.9	kunshambuliya Firyauna
PSA.135.9	na piya watumisi wake.
PSA.135.10	Iye ndi awalumize wanu wa mataifa mengi
PSA.135.10	na kawolaya mafalume wa uwezo pakulu:
PSA.135.11	Sihoni, nfalume wa waAmori,
PSA.135.11	na Ogi, nfalume wa Bashani,
PSA.135.11	pamoja na piya mafalume wa Kanaa.
PSA.135.12	Iye kawapa inti yawo kamba irati,
PSA.135.12	kamba irati ka Iziraeli, wanu wake.
PSA.135.13	Yarabi Mola, zina rako rikuwapo daima,
PSA.135.13	swifa zako, Mola, kwa vizazi piya!
PSA.135.14	Kamana Mola akuja kuwaripirira wanu wake,
PSA.135.14	akuja kuwawonera utungu watumisi wake.
PSA.135.15	Maswanamu wa mataifa ndi wa parata na wa oru,
PSA.135.15	kazi ya makono a wanadamu.
PSA.135.16	Wanawo kanywa, fala awasowera,
PSA.135.16	wanawo maso, fala awawona;
PSA.135.17	wanawo masikiro, fala awasikira;
PSA.135.17	kweli, akupo kupumuzika nkanywa mwawo.
PSA.135.18	Wataduke kamba nowo wawaténda‑wo,
PSA.135.18	pamoja na piya wenye kuwatumaini
PSA.135.19	Umwe wanu
PSA.135.19	nsifuni Mola!
PSA.135.19	Umwe walongozi wa dini
PSA.135.19	nsifuni Mola!
PSA.135.20	Umwe vining'ini
PSA.135.20	nsifuni Mola!
PSA.135.20	Umwe mumópa Mola,
PSA.135.20	nsifuni Mola!
PSA.135.21	Ziyoni asifiwe Mola,
PSA.135.21	ekála Yerusalemu!
PSA.135.21	Ntukuzeni Mola!
PSA.136.1	Nshukuruni Mola, iye ndi mwema;
PSA.136.1	pendo rake rakwaminika rírimba daima!
PSA.136.2	Nshukuruni Nlungu wa milungu;
PSA.136.2	pendo rake rakwaminika rírimba daima!
PSA.136.3	Nshukuruni Mwenye wa mamwenye;
PSA.136.3	pendo rake rakwaminika rírimba daima!
PSA.136.4	Nshukuruni mmoja tu basi aténda matajabisa makulu;
PSA.136.4	pendo rake rakwaminika rírimba daima!
PSA.136.5	Ombire bingu kwa wijiwifu wake;
PSA.136.5	pendo rake rakwaminika rírimba daima!
PSA.136.6	Atandíke ardhi sini ya maji;
PSA.136.6	pendo rake rakwaminika rírimba daima!
PSA.136.7	Atendire vyakumwarika vikulu-vikulu;
PSA.136.7	pendo rake rakwaminika rírimba daima!
PSA.136.8	Atendire juwa ritaware nsana;
PSA.136.8	pendo rake rakwaminika rírimba daima!
PSA.136.9	Atendire mwezi pamoja na nondwa vitaware usiku;
PSA.136.9	pendo rake rakwaminika rírimba daima!
PSA.136.10	Nshukuruni awolaye wana watanzi wa Miswiri;
PSA.136.10	pendo rake rakwaminika rírimba daima!
PSA.136.11	Kawalavya waIziraeli kati yawo;
PSA.136.11	pendo rake rakwaminika rírimba daima!
PSA.136.12	Kawalavya na canja ca nguvu na nkono wakoloka;
PSA.136.12	pendo rake rakwaminika rírimba daima!
PSA.136.13	Awánye Bahari Nyeundu;
PSA.136.13	pendo rake rakwaminika rírimba daima!
PSA.136.14	Kawapitisa waIziraeli kati-kati ya eyo bahari‑yo;
PSA.136.14	pendo rake rakwaminika rírimba daima!
PSA.136.15	Fala noyo bahari‑yo
PSA.136.15	pendo rake rakwaminika rírimba daima!
PSA.136.16	Awalongoza wanu wake nlanga,
PSA.136.16	pendo rake rakwaminika rírimba daima!
PSA.136.17	Nshukuruni awalúmize mafalume mabora;
PSA.136.17	pendo rake rakwaminika rírimba daima!
PSA.136.18	Iye awolaya mafalume wa uwezo pakulu;
PSA.136.18	pendo rake rakwaminika rírimba daima!
PSA.136.19	Kamulaya Sihoni, nfalume wa waAmori;
PSA.136.19	pendo rake rakwaminika rírimba daima!
PSA.136.20	Kamulaya novyo Ogi, nfalume wa Bashani;
PSA.136.20	pendo rake rakwaminika rírimba daima!
PSA.136.21	Na iye kawapa inti yawo kamba irati;
PSA.136.21	pendo rake rakwaminika rírimba daima!
PSA.136.22	Kawapa kamba irati ka ntumisi wake Iziraeli;
PSA.136.22	pendo rake rakwaminika rírimba daima!
PSA.136.23	Pativeesiwe, iye katikumbukira;
PSA.136.23	pendo rake rakwaminika rírimba daima!
PSA.136.24	Na katinusuru watibíshana nawo;
PSA.136.24	pendo rake rakwaminika rírimba daima!
PSA.136.25	Iye ndi awápa cakurya viyumbe piya;
PSA.136.25	pendo rake rakwaminika rírimba daima!
PSA.136.26	Nshukuruni Nlungu wa binguni;
PSA.136.26	pendo rake rakwaminika rírimba daima!
PSA.137.1	Myuto ya Babiloniya, patikumbukire Ziyoni,
PSA.137.1	tîkala na tîrira.
PSA.137.2	Kure, mmiti tângika vityatya.
PSA.137.3	Kamana wâtikorire wâtilazimisha kwimba,
PSA.137.3	wakitidhulumu wakitishurutisa nyimbo za sherehe,
PSA.137.3	wakamba:
PSA.137.3	“Timbireni rimbo rimojawapo ra Ziyoni!”
PSA.137.4	Vyatíkisaka kwimba nyimbo za Mola
PSA.137.4	inti ya kiyeni namunani?
PSA.137.5	Uwe Yerusalemu, omi nukukuriwala,
PSA.137.5	nkono nriro wangu uriware uranda wako!
PSA.137.6	Ikiwa sukukumbukire uwe,
PSA.137.6	lulimi rinipamire kumalada,
PSA.137.6	nikitowa kutula Yerusalemu
PSA.137.6	kuwa sherehe yangu ulu pakulu!
PSA.137.7	Yarabi Mola, kumbukira vyawatendire waEdomu
PSA.137.7	suku yaidanguriwe Yerusalemu,
PSA.137.7	kamana wakinyangula: “Bomolani!
PSA.137.7	Bomolani mpaka na aluserusu!”
PSA.137.8	Uwe, kaya ya Babiloniya,
PSA.137.8	yandikiriwe kubomoriwa,
PSA.137.8	heri akwisusire mabaya aûtitendire!
PSA.137.9	Heri awakóla wanawo,
PSA.137.9	akiwapanjira mmawe!
PSA.138.1	Omi núkutukuza, Mola,
PSA.138.1	kwa moyo wangu piya.
PSA.138.1	Mbere ya milungu
PSA.138.1	nikwimba núkutukuza.
PSA.138.2	Nukwinamira nyumba yako takatifu
PSA.138.2	na níshukuru zina rako,
PSA.138.2	kwa pendo rako rakwaminika
PSA.138.2	pamoja na kauli yako.
PSA.138.2	Kamana kurikurisa julu ya piya vinu
PSA.138.2	zina rako na usemi wako.
PSA.138.3	Suku yanukutajire, uwe kunijibu;
PSA.138.3	kunipa nguvu mmoyo mwangu.
PSA.138.4	Piya mafalume wa mulumwengu‑mu
PSA.138.4	wákushukuru, Mola,
PSA.138.4	konta wasikira kuhusu tamaa zako.
PSA.138.5	Wakwimba kuhusu vyaatendire Mola,
PSA.138.5	wakwamba: “Kikulu ndi utukufu wa Mola!”
PSA.138.6	Ingawa Mola kawa julu,
PSA.138.6	iye áwawona sawari kinu,
PSA.138.6	ila wenye kuridãi
PSA.138.6	awejiwa ari baidi.
PSA.138.7	Ingawa niwa mmashaka,
PSA.138.7	úsunga mainsha angu.
PSA.138.7	Olosa nkono wako
PSA.138.7	ka nyongo ya maaduwi wangu,
PSA.138.7	na nkono wako nriro úninusuru.
PSA.138.8	Uwe 
PSA.138.8	He Mola, pendo rako rakwaminika rírimba daima;
PSA.138.8	usitipuke kisumo ca kazi ya makono ako!
PSA.139.1	Mola, uwe kunitunza na kunijiwa.
PSA.139.2	Ukwijiwa panikala na panilamuka;
PSA.139.2	uri baidi ukwijiwa mawazo angu.
PSA.139.3	Úpima njira yangu na wakati wanipumula;
PSA.139.3	ukwijiwa canitenda piya.
PSA.139.4	Usowezi saunanifika palulimi,
PSA.139.4	ha Mola, uwe piya kwijiwa mida.
PSA.139.5	Uwe únizunguriza, nyuma na mbere,
PSA.139.5	na únitula makono ako julu yangu.
PSA.139.6	Wijiwifu‑wo wa matajabisa pakulu kwangu,
PSA.139.6	nkulu pakulu, unipúnda kimo.
PSA.139.7	Níkamba nirisapuse na Roho yako nuke ndepi?
PSA.139.7	Nikasa kuwa mbere yako nituwirire ndepi?
PSA.139.8	Nikikwera mbinguni, eko kuwapo;
PSA.139.8	nikitengeza kinanda cangu Kuzimu,
PSA.139.8	neko novyo kuwapo.
PSA.139.9	Nikikwera na mbawa za alufajiri
PSA.139.9	na nikikala nanyenje ya mwani,
PSA.139.10	anta neko nkono wako únilongoza,
PSA.139.10	nkono wako nriro únikorera.
PSA.139.11	Anta paniwaza nirifise ngiza,
PSA.139.11	au paniwaza kuwa nuru inizungurize itaduke usiku,
PSA.139.12	níwona kuwa anta giza siko kwinukala kwako uwe.
PSA.139.12	Usiku úlangala kamba nsana,
PSA.139.12	kamana kwako uwe giza ndi nuru.
PSA.139.13	Uwe kunumba caniri omi,
PSA.139.13	na kunisona mmatumbo mwa mama.
PSA.139.14	Omi núkutukuza,
PSA.139.14	konta kunitenda kwa namuna maalumu na vyakutajabisa.
PSA.139.14	Kazi zako za matajabisa!
PSA.139.14	Roho yangu ikwijiwa evyo sana-sana.
PSA.139.15	Panumbiwe kisiiri-siiri,
PSA.139.15	panipakasiwe sini ya ardhi
PSA.139.15	makongolo angu aarifisirire nowe.
PSA.139.16	Maso ako aniwona tangu mwanzo wakumbiwa;
PSA.139.16	suku zangu piya zandikiwa mbuku mwako,
PSA.139.16	kábula yakuwepo ewo mojawapo.
PSA.139.17	Ha Mwenyezimungu,
PSA.139.17	mawazo ako faida pakulu kwangu omi!
PSA.139.17	Isabu yawo ulu pakulu!
PSA.139.18	Ninawalanga mawazo‑yo,
PSA.139.18	nanga apúnda songolo za nsanga.
PSA.139.18	Nikilamuka, nizidi kuwa nawe!
PSA.139.19	Mwenyezimungu, vyema unawolaya wabaya!
PSA.139.19	Wanitanuke visomi!
PSA.139.20	Ewo wákusowerera mabaya;
PSA.139.20	kwa kuwa maaduwi wako, wábishana na zina rako.
PSA.139.21	Mola, sikweli kuwa níwena wari kukwina?
PSA.139.21	Sikweli kuwa wánikima ware wabishána nowe?
PSA.139.22	Wánikima pakulu!
PSA.139.22	Níwatula kuwa maaduwi wangu!
PSA.139.23	Yarabi Mwenyezimungu,
PSA.139.23	nitunze wijiwe moyo wangu;
PSA.139.23	niyerere, wijiwe mawazo angu.
PSA.139.24	Wona kamba ciwapo caniténda cakukukima,
PSA.139.24	na unilongoze kwa njira ya milele.
PSA.140.1	Yarabi Mola, ninusuru mmakono mwa wabaya;
PSA.140.1	nikengere ka wakakatima,
PSA.140.2	wakuwa mmyoyo iwapo mipango ya ubaya,
PSA.140.2	na daima wankusalamula vita.
PSA.140.3	Wánola lulimi kamba ra nyoka;
PSA.140.3	sumu ya namarawe iwa sini ya mivumbu yawo. 
PSA.140.4	Nikengere, Mola, mmakono mwa wabaya;
PSA.140.4	nikengere mmakono mwa wakakatima,
PSA.140.4	wanipángira kunikwakurisa maulu angu.
PSA.140.5	Wakuridãi waninikira nambo nifyature,
PSA.140.5	na mizizi, wenika nyavu nikoreke;
PSA.140.5	munjira mwanipita waninikira viruzi. 
PSA.140.6	Níntangaza Mola: “Uwe kuwa Nlungu wangu.”
PSA.140.6	Sikira, Mola, shauti ya kulebela kwangu!
PSA.140.7	Uwe Mola, Mwenye wangu,
PSA.140.7	Nvushi wangu wa uwezo,
PSA.140.7	unikengera nkiswa suku ya vita.
PSA.140.8	Usiwape viwajíbu wabaya, Mola!
PSA.140.8	Usase mipango yawo kuwa na faida,
PSA.140.8	ipate wasije kuridãi. 
PSA.140.9	Wanizungurize, ubaya úlawa mmivumbu mwawo,
PSA.140.9	uwagwirire nviswa vyawo, uwafinike!
PSA.140.10	Makala a moto awagwirire!
PSA.140.10	Wefyeriwe pamoto,
PSA.140.10	wefyeriwe mmapondo sawakidiri kulawa!
PSA.140.11	Wenye kukejeli wasikaziwe mulumwengu‑mu!
PSA.140.11	Balayi iwafulate wakakátima mpaka kifo cawo!
PSA.140.12	Nukwijiwa kuwa Mola ákengera
PSA.140.12	haki ya munu wakushanga,
PSA.140.12	ántendera shariya masikini.
PSA.140.13	Ka ukweli wenye shariya wáshukuru zina rako,
PSA.140.13	na wanu wakoloka wakuja mbere yako.
PSA.141.1	Yarabi Mola, nukutaja! Njo upesi!
PSA.141.1	Panukutaja, sikira shauti yangu!
PSA.141.2	Duwa yangu iwe kamba lubani mbere yako,
PSA.141.2	na kulamusa ka makono angu kuwe kamba zaka ya jironi.
PSA.141.3	Nture, Mola, nakola wa kanywa yangu;
PSA.141.3	sunga nryango wa mivumbu yangu.
PSA.141.4	Usase kusapukira vibaya moyo wangu,
PSA.141.4	kufautika na vitendo vyakunyata.
PSA.141.4	Nisishubutu kupita mmajambo awo a sherehe!
PSA.141.5	Anisutumu, ndi kamba mafuta meema pakulu.
PSA.141.5	Kiswa cangu cisikatare.
PSA.141.5	Nítenda duwa daima
PSA.141.5	wakakatima pawatenda vitendo vibaya.
PSA.141.6	Mafalume wawo, pawawefya kubishana na Mola,
PSA.141.6	ndi pawereriwa usowezi wangu,
PSA.141.6	kwa kuwa ukiwa wakweli.
PSA.141.7	Kamba ardhi vyaitageliwa na vyaitaiwa mipaka,
PSA.141.7	javyo ndi vyaasaka kwambula kanywa ya Kuzimu,
PSA.141.7	kupokerera makongolo awo atawanyike.
PSA.141.8	Fala maso angu ákunang'aniza,
PSA.141.8	uwe Mola, Mwenye wangu.
PSA.141.8	Kwako uwe nítuwirira;
PSA.141.8	usinase bila kinga.
PSA.141.9	Nisunge nisikoreke nnambo zawaninikire,
PSA.141.9	nisunge nisikoreke nlatuwera ya wacáputu.
PSA.141.10	Wabaya wakoreke nnambo zawo wanyewe,
PSA.141.10	ila omi nipite salama.
PSA.142.1	Nírira na shauti ulu ka Mola;
PSA.142.1	Nílamusa shauti yangu ka Mola aniwonere utungu.
PSA.142.2	Nímiminira mbere yake kulalamika kwangu,
PSA.142.2	iye nínfikisira tabu zangu.
PSA.142.3	Roho yangu ikikafilika,
PSA.142.3	uwe ndi wijiwa njira yangu.
PSA.142.3	Mwanipita nikenenda,
PSA.142.3	wáninikira nambo nikoreke.
PSA.142.4	Nang'aniza upande wangu nkono nriro, uniwone!
PSA.142.4	Aapo ashugúlika nami;
PSA.142.4	sina pakutuwirira pakurimba;
PSA.142.4	aapo ayeríwa na mainsha angu.
PSA.142.5	Yarabi Mola, núkulalamikira,
PSA.142.5	nukwamba:
PSA.142.5	“Pauri uwe ndi pakutuwirira pakurimba;
PSA.142.5	fungu ra irati yangu inti ya wanu hai.”
PSA.142.6	Tengemana usikire kulalamika kwangu,
PSA.142.6	kamana nikafilika pakulu.
PSA.142.6	Ninusuru ka wanu wanilúmbata,
PSA.142.6	kamana wárimba koliko omi.
PSA.142.7	Nifungure nkifungo,
PSA.142.7	nishukuru zina rako.
PSA.142.7	Basi wenye shariya wakuja kunizunguriza,
PSA.142.7	kamana ukuja kunitendera meema.
PSA.143.1	Yarabi Mola, sikira duwa yangu,
PSA.143.1	nisikirize canukulebela;
PSA.143.1	nijibu kwa kauli yako,
PSA.143.1	na kwa shariya yako.
PSA.143.2	Usimukise ntumisi wako kukulamuriwa,
PSA.143.2	kamana aapo mwenye shariya mbere yako.
PSA.143.3	Aduwi kanirondoza,
PSA.143.3	kaninyandira pansi;
PSA.143.3	kanitenza kwikala nkiza,
PSA.143.3	kamba wafwire mida.
PSA.143.4	Roho yangu isokera;
PSA.143.4	moyo wangu una wasi-wasi.
PSA.143.5	Níkumbukira wakati wa mida;
PSA.143.5	nífikiri vyautendire piya;
PSA.143.5	nítula vyautendire na makono ako.
PSA.143.6	Nílamusa makono angu kwako;
PSA.143.6	Niwa nawo nyotwa yako
PSA.143.6	kamba ardhi yakumiliya. 
PSA.143.7	Angupa kunijibu, Mola!
PSA.143.7	Roho yangu isuluka!
PSA.143.7	Usinifise uso wako,
PSA.143.7	nisiwalande wesukíra mpondo.
PSA.143.8	Nisikirize subuu pendo rako rakwaminika,
PSA.143.8	kamana núkutumaini.
PSA.143.8	Nijiwise njira yanijuzi kufulata,
PSA.143.8	kamana kwako uwe níkurisa roho yangu.
PSA.143.9	Ninusuru mmakono mwa maaduwi wangu!
PSA.143.9	Mola, núkutuwirira uwe.
PSA.143.10	Nifunde nitende vyukwajibu,
PSA.143.10	kamana uwe kuwa Nlungu wangu.
PSA.143.10	Roho yako ngema inilongoze
PSA.143.10	muinti yakuritandika sana.
PSA.143.11	Yarabi Mola, kwa sababu ya zina rako,
PSA.143.11	nikengere mainsha angu.
PSA.143.11	Kwa shariya yako,
PSA.143.11	lavya roho yangu nkati ya tabu.
PSA.143.12	Na kwa pendo rako rakwaminika,
PSA.143.12	piya wanilúmbata úwamariza,
PSA.143.12	kamana niwa ntumisi wako.
PSA.144.1	Asifiwe Mola, Mwamba wangu,
PSA.144.1	atengéza makono angu nuke kuvita,
PSA.144.1	atengéza vyala vyangu nuke nikashinde.
PSA.144.2	Iye ndi rafiki yangu wakweli,
PSA.144.2	ngome yangu,
PSA.144.2	nnara wangu wakunikengera,
PSA.144.2	wangu wakunivusha,
PSA.144.2	kinga rangu,
PSA.144.2	ire wanintuwírira.
PSA.144.2	Iye anipa kuwafuwa wanu.
PSA.144.3	Mola, mwanadamu kawa kinani wakuwa untafiti?
PSA.144.3	Binadamu kawa kinani wakuwa uyeriwa naye?
PSA.144.4	Mwanadamu ndi kamba mepo;
PSA.144.4	suku zake ziwa kamba nviri wakupita.
PSA.144.5	Yarabi Mola,
PSA.144.5	fungula bingu zako wisuke;
PSA.144.5	kumbula myango rilawe rosi.
PSA.144.6	Pereka kumensa uwatawanye maaduwi.
PSA.144.6	Efya masonga ako watawanyike.
PSA.144.7	Julu kauri olosa nkono wako;
PSA.144.7	nifungure na nivushe kati ya maji mengi,
PSA.144.7	mmakono mwa wayeni,
PSA.144.8	wenye kanywa za ulongo,
PSA.144.8	walamúsa nkono nriro
PSA.144.8	kulapira ulongo.
PSA.144.9	Uwe Mwenyezimungu,
PSA.144.9	nukwimbira nyimbo nyipya;
PSA.144.9	kityatya ca mizizi kumi, nukwibiira.
PSA.144.10	Uwe ndi uwápa ushindi mafalume,
PSA.144.10	nnusúru ntumisi wako Daudi upanga wakofya.
PSA.144.11	Nifungure na nivushe
PSA.144.11	mmakono mwa wayeni,
PSA.144.11	wenye kanywa za ulongo
PSA.144.11	walamusa nkono nriro
PSA.144.11	kulapira ulongo.
PSA.144.12	Kati ya unemba wawo,
PSA.144.12	wanetu walume wawe kamba miti yakukomala,
PSA.144.12	na wanetu waka wawe kamba maribwi akuwajiwa
PSA.144.12	akusitawiza nyumba ya kifalume.
PSA.144.13	Vikuti vyetu vijare
PSA.144.13	na vyakurya jisijisi.
PSA.144.13	Makondoo wetu wapongolane
PSA.144.13	alufu ka maalufu,
PSA.144.13	alufu kumi-kumi
PSA.144.13	mungwamba mwetu.
PSA.144.14	Ng'ombe zetu zinenepe.
PSA.144.14	Aziwepo buguda nkaya mwetu
PSA.144.14	wala kusamisiwa inti yetu.
PSA.144.14	Ariwepo lukuto ra tabu njira zetu.
PSA.144.15	Heri wanu javyo wakujanliiwa!
PSA.144.15	Heri wanu wakuwa Mola ndi Nlungu wawo!
PSA.145.1	Nlungu wangu, nfalume wangu,
PSA.145.1	núkukurisa!
PSA.145.1	Nísifu zina rako daima milele!
PSA.145.2	Suku daima nísifu,
PSA.145.2	nítukuza zina rako daima milele!
PSA.145.3	Nkulu ndi Mola, na ndi ajúzi pakulu kusifiwa;
PSA.145.3	ukulu wake auna mwinsho.
PSA.145.4	Kizazi kimoja cítangaza kazi yako kizazi cengine,
PSA.145.4	wakwereza vikulu-vikulu vyautendire.
PSA.145.5	Wásowera kuhusu ubora na utukufu wako;
PSA.145.5	nífikiri vyautendire vyakutajabisa.
PSA.145.6	Wakwereza uwezo wa mambo ako akopesa,
PSA.145.6	na omi nítangaza ukulu wako.
PSA.145.7	Wáwejiwisa wanu ukulu wa wema wako,
PSA.145.7	na wakwimba kuhusu shariya yako.
PSA.145.8	Mola ndi mwenyé rehema na huruma pakulu,
PSA.145.8	ákawa kukimiwa, rímwijala pendo rakwaminika.
PSA.145.9	Mola mwema ka wanu piya;
PSA.145.9	huruma zake zíwafika viyumbe vyake piya.
PSA.145.10	Mola, viyumbe vyako piya vyukushukuru,
PSA.145.10	na piya watakatifu wako wákusifu.
PSA.145.11	Wakwereza utukufu wa ufalume wako,
PSA.145.11	wásowera kuhusu uwezo wako,
PSA.145.12	wawejiwise wanadamu kazi zako za uwezo,
PSA.145.12	wawejiwise ubora na utukufu wa ufalume wako.
PSA.145.13	Ufalume wako ndi ufalume sauna mwinsho,
PSA.145.13	na kutawala kwako ka daima vizazi piya.
PSA.145.13	[Mola kawa nawo kauli kwa usowezi piya,
PSA.145.13	na akolota meema kwa piya vyaatenda.]
PSA.145.14	Mola áwakorera piya wenye kugwa,
PSA.145.14	na áwalamusa piya wenye kukafilika.
PSA.145.15	Maso a viyumbe piya ákurindira,
PSA.145.15	na úwapa cakurya wakati maalumu.
PSA.145.16	Úfungula makono ako,
PSA.145.16	únafusi viwájibu viyumbe piya.
PSA.145.17	Mola ndi mwenyé shariya kwa njira zake piya,
PSA.145.17	na mwenye meema vyaaténda piya.
PSA.145.18	Mola kawa karibu ka piya wanlébela,
PSA.145.18	piya wanlébela ka ukweli.
PSA.145.19	Iye atimiza viwájibu wenye kumopa;
PSA.145.19	asikira lukuto rawo, na awavusha.
PSA.145.20	Mola áwasunga piya wenye kumpenda,
PSA.145.20	fala wabaya piya awangamiza.
PSA.145.21	Na kanywa yangu nukusifu Mola!
PSA.145.21	Viyumbe piya visifu zina rako takatifu
PSA.145.21	daima milele!
PSA.146.1	Ntukuzeni Mola!
PSA.146.1	Uwe roho yangu, ntukuze Mola.
PSA.146.2	Ntukuze Mola mainsha angu piya;
PSA.146.2	paniinshi, nikwimba ninsifu Nlungu wangu.
PSA.146.3	Musiwatumaini walongozi,
PSA.146.3	wala wanadamu,
PSA.146.3	kamana awana uwezo wa kuvusha.
PSA.146.4	Roho zawo zílawa, zíludira kuwa utope;
PSA.146.4	suku noyo ikwisa mipango yawo.
PSA.146.5	Heri munu wakwaviwa na Nlungu wa Yankubu,
PSA.146.5	wakutúla tamaa ka Mola, Nlungu wake,
PSA.146.6	ombire bingu na ardhi,
PSA.146.6	bahari na piya viri nkati mwake.
PSA.146.6	Na aturire kauli yake daima milele!
PSA.146.7	Iye áwakengera wenye kutabishiwa
PSA.146.7	na áwapa cakurya iwakóla njala.
PSA.146.7	Mola áwafungula wafungwa,
PSA.146.8	Mola áwapa maso sawawona,
PSA.146.8	Mola áwalamusa wanu wakukafilika,
PSA.146.8	Mola áwapenda wenye shariya,
PSA.146.9	Mola áwakengera wayeni,
PSA.146.9	áwarisa manankweli na wana wayatima,
PSA.146.9	fala njira ya wabaya ázongonyola.
PSA.146.10	Mola átawala milele!
PSA.146.10	Uwe Ziyoni,
PSA.146.10	Nlungu wako átawala vizazi piya.
PSA.146.10	Ntukuzeni Mola!
PSA.147.1	Ntukuzeni Mola!
PSA.147.1	Kamana vyema kunsifu na mwimbo Nlungu wetu!
PSA.147.1	Vísitawi, na ndi vyaajuzi kusifiwa!
PSA.147.2	Mola ájenga Yerusalemu,
PSA.147.2	áwajumanisa wasamisiwe Iziraeli.
PSA.147.3	Áwaponesa wakuwababaika moyo,
PSA.147.3	na ásunga vijaraa vyawo.
PSA.147.4	Áisabu vyaziri nondwa,
PSA.147.4	na kila moja akwita zina.
PSA.147.5	Nkulu ndi Mwenye wetu
PSA.147.5	na mwingi wa uwezo;
PSA.147.5	vírigariga kupima ankili zake.
PSA.147.6	Mola awakorera wenye kutabishiwa,
PSA.147.6	fala wabaya awefya pansi.
PSA.147.7	Mwimbireni Mola na shukurani;
PSA.147.7	na shauti ya nkwaya,
PSA.147.7	ntungireni rimbo Nlungu wetu.
PSA.147.8	Iye áfinika bingu na mawingu,
PSA.147.8	átengeza nvula inye muardhi,
PSA.147.8	na ákurisa miyani mungulu.
PSA.147.9	Áwapa cakurya manyama.
PSA.147.9	Na wana wa mabaruku,
PSA.147.9	pawanyangula njala,
PSA.147.9	áwapa cakurya.
PSA.147.10	Starehe yake singuvu za kavalu,
PSA.147.10	wala aajibiwa na uwezo wa mwanadamu.
PSA.147.11	Ila Mola akwajibiwa na wamopa iye,
PSA.147.11	wari na tamaa nkati ya pendo rake rakwaminika.
PSA.147.12	Uwe Yerusalemu, ntukuze Mola!
PSA.147.12	Uwe Ziyoni, ntukuze Nlungu wako!
PSA.147.13	Kamana árimbisa vikengera miryango yako;
PSA.147.13	nkati‑mo áwajanliya wanu wako.
PSA.147.14	Átengemanisa usalama mmipaka.
PSA.147.14	Ákunafusi na tirigu ngema pakulu.
PSA.147.15	Ápereka ámuri zake duniya,
PSA.147.15	na usowezi wake utuwa pakulu.
PSA.147.16	Akwisusa maji akululumala kamba pamba,
PSA.147.16	na átawanya nambwe kamba rivu.
PSA.147.17	Ágwisa gelu kamba mawe.
PSA.147.17	Nani akidíri kuvumirira baridi yake?
PSA.147.18	Ápereka usowezi wake, gelu ísuluka;
PSA.147.18	ápereka mepo yake, maji akwenenda.
PSA.147.19	Usowezi wake ámwereza Yankubu,
PSA.147.19	shuruti na ngano zake ámwereza Iziraeli.
PSA.147.20	Aatendire javyo taifa nyengine tena;
PSA.147.20	ámuri zake awejiwa.
PSA.147.20	Ntukuzeni Mola!
PSA.148.1	Ntukuzeni Mola!
PSA.148.1	Ntukuzeni Mola mwanzo wa binguni!
PSA.148.1	Ntukuzeni julu pakulu!
PSA.148.2	Ntukuzeni, piya malaika wake,
PSA.148.2	ntukuzeni, piya masurudadu wake!
PSA.148.3	Ntukuzeni, juwa na mwezi;
PSA.148.3	ntukuzeni, piya nondwa zakuwala!
PSA.148.4	Ntukuzeni, bingu ziri julu pakulu,
PSA.148.4	na maji ari julu ya bingu!
PSA.148.5	Piya-vyo vitukuze zina ra Mola,
PSA.148.5	kamana kamuru, nevyo vyumbiwa.
PSA.148.6	Nevyo katula mahala mwawo daima milele;
PSA.148.6	kawapa ámuri saipinduka tena.
PSA.148.7	Ntukuzeni Mola mwanzo wa ardhi,
PSA.148.7	umwe, manyoka wa mbahari na piya marindo akwica,
PSA.148.8	kumensa, na nvula ya mawe,
PSA.148.8	maji akululumala na vuke‑vuke,
PSA.148.8	na mepo nyingi mutimiza usowezi wake.
PSA.148.8	Piya-mwe ntukuzeni Mola!
PSA.148.9	Myango na ngulu piya,
PSA.148.9	miti ya visumo na milamba piya,
PSA.148.10	wadudu wa nnundu, na mifuwo piya,
PSA.148.10	wadudu wakurikweta na nyuni,
PSA.148.10	piya-mwe ntukuzeni Mola!
PSA.148.11	Mafalume wa muinti na mataifa piya,
PSA.148.11	mulumwengu wakulungwa na wenye kulamula piya,
PSA.148.12	wanemba na wari,
PSA.148.12	wakulungwa na wasimana,
PSA.148.12	piya-mwe ntukuzeni Mola!
PSA.148.13	Piya tukuzani zina ra Mola!
PSA.148.13	Kamana zina rake tu basi ndi rikurísiwa;
PSA.148.13	ubora wake úzaidi ardhi na bingu!
PSA.148.14	Iye kawapa uwezo umati wake,
PSA.148.14	na kapewa swifa ka piya watakatifu wake,
PSA.148.14	waIziraeli, umati waapénda pakulu.
PSA.148.14	Ntukuzeni Mola!
PSA.149.1	Ntukuzeni Mola!
PSA.149.1	Mwimbireni Mola nyimbo nyipya!
PSA.149.1	Pamusimanana makamilifu, nsifuni!
PSA.149.2	Tenda radi Iziraeli ka mwenyé kukumba,
PSA.149.2	wanu wa Ziyoni wawe radi ka Nfalume wawo!
PSA.149.3	Wasifu zina rake kwa kuvina;
PSA.149.3	wampe mawaidhwa na dunfu na nkwaya.
PSA.149.4	Kamana Mola akwajibiwa na wanu wake;
PSA.149.4	wanrimbirira, áwavaza lemba ra ushindi.
PSA.149.5	Makamilifu wavuze kati ya utukufu,
PSA.149.5	nvinanda mwawo wembe wari radi!
PSA.149.6	Kusifu kukulu kuwe pakanywa pawo,
PSA.149.6	na upanga wakunoriwa kuno na kuno
PSA.149.6	wasukure mmakono,
PSA.149.7	ipate wariripire ka mataifa,
PSA.149.7	na waje nazo hukumu ka wanu,
PSA.149.8	wawafunge mafalume wawo na alucema,
PSA.149.8	wawafunge mabora na alucema za cuma,
PSA.149.9	watimize kulamula kawandikiriwe ewo.
PSA.149.9	Eyi ndi sifa ya makamilifu wako piya.
PSA.149.9	Ntukuzeni Mola!
PSA.150.1	Ntukuzeni Mola!
PSA.150.1	Ntukuzeni Mwenyezimungu mahala pake patakatifu,
PSA.150.1	Ntukuzeni mbinguni mwake mwa utukufu.
PSA.150.2	Ntukuzeni kwa vyaatendire vya uwezo,
PSA.150.2	ntukuzeni kamana ndi nkulu pakulu!
PSA.150.3	Ntukuzeni na shauti ya baramanda,
PSA.150.3	ntukuzeni na kaswaida na vityatya,
PSA.150.4	ntukuzeni na dunfu na kuvina,
PSA.150.4	ntukuzeni na vigeregere vya mizizi na furumbãu,
PSA.150.5	ntukuzeni na mitoriro yakuvuma,
PSA.150.5	ntukuzeni na mitoriro ya shauti ngema.
PSA.150.6	Piya viyumbe hai vintukuze Mola!
PSA.150.6	Ntukuzeni Mola!
MAT.1.1	Eci ndi kitabu ca rikolo ra Insa Almasihi, ujukulu wa Daudi, ujukulu wa Iburahima. Eku ndi kufulatana ka rikolo rake:
MAT.1.2	Iburahima kampongola Izaki,
MAT.1.2	Izaki kampongola Yankubu,
MAT.1.2	Yankubu kampongola Yuda pamoja na wanduze,
MAT.1.3	Yuda kampongola Paresi na Zera, wana wa Tamari;
MAT.1.3	Paresi kampongola Hesironi,
MAT.1.3	Hesironi kampongola Arama,
MAT.1.4	Arama kampongola Aminadabu,
MAT.1.4	Aminadabu kampongola Nashoni,
MAT.1.4	Nashoni kampongola Salmoni,
MAT.1.5	Salmoni kampongola Bowazi, mwana wa Rahabu;
MAT.1.5	Bowazi kampongola Obedi, mwana wa Ruti;
MAT.1.5	Obedi kampongola Yese,
MAT.1.6	na Yese kampongola Daudi, ajire akiwa nfalume.
MAT.1.6	Daudi kampongola Selemani, mwana wa muka wa Uriya
MAT.1.7	Selemani kampongola Rehoboyamu,
MAT.1.7	Rehoboyamu kampongola Abiya,
MAT.1.7	Abiya kampongola Asa,
MAT.1.8	Asa kampongola Yehoshafati,
MAT.1.8	Yehoshafati kampongola Yoramu,
MAT.1.8	Yoramu kampongola Uziya,
MAT.1.9	Uziya kampongola Yotamu,
MAT.1.9	Yotamu kampongola Ahazi,
MAT.1.9	Ahazi kampongola Hezekiya,
MAT.1.10	Hezekiya kampongola Manase,
MAT.1.10	Manase kampongola Amoni,
MAT.1.10	Amoni kampongola Yosiya,
MAT.1.11	Yosiya, wakati wasamisiwe akiperekiwa Babiloniya
MAT.1.11	kampongola Yekoniya na wanduze.
MAT.1.12	Bandi yakusamisiwa kuka Babiloniya,
MAT.1.12	Yekoniya kampongola Shealtiyeli,
MAT.1.12	Shealtiyeli kampongola Zerubabeli,
MAT.1.13	Zerubabeli kampongola Abihudi,
MAT.1.13	Abihudi kampongola Eliyakimu,
MAT.1.13	Eliyakimu kampongola Azori,
MAT.1.14	Azori kampongola Zadoki,
MAT.1.14	Zadoki kampongola Akimu,
MAT.1.14	Akimu kampongola Elihudi,
MAT.1.15	Elihudi kampongola Eleazari,
MAT.1.15	Eleazari kampongola Matani,
MAT.1.15	Matani kampongola Yankubu,
MAT.1.16	Yankubu kampongola Yusufu, nlume wa Mariyamu,
MAT.1.16	ampongore Insa, etiwa Almasihi.
MAT.1.17	Basi vizazi piya mwanzo wa Iburahima mpaka Daudi vipita vizazi kumi na vine. Mwanzo wa Daudi mpaka kusamisiwa kuperekiwa Babiloniya vipita vizazi kumi na vine. Na tangu ka kusamisiwa kuperekiwa Babiloniya mpaka wakati wa Almasihi vipita vizazi
MAT.1.18	Sambi, kupongoriwa ka Insa Almasihi
MAT.1.19	Yusufu nlumake, kwa kuwa mukweli na kutowa kusaka kumwanziri, akanzimiya kumwasa kisiiri-siiri. 
MAT.1.20	Falakini iye, paakiwaza kutenda javire, kwa mpunde noure, laika wa Mola kanjira akilota, akimwambira javi: “Yusufu ujukulu wa Daudi! Usofeleye kunlomba Mariyamu nkawako, konta waasaka kupongola‑yo ampongola kwa uwezo wa Roho Takatifu. 
MAT.1.21	Iye ampongola mwana nlume na ujuzi umwite zina rake Insa
MAT.1.22	Basi piya vikuna ipate utimiziwe usowezi wasowere Mola julu ya nabii
MAT.1.23	“Onani! Mwari mmoja wa bikira akuja kwimita,
MAT.1.23	ampongola mwana nlume,
MAT.1.23	na wamwita zina rake Emanueli,
MAT.1.23	mana ake: ‘Mwenyezimungu kawa pamoja nofwe.’ ”
MAT.1.24	Paasisimuke usingizi, Yusufu akitenda kamba vyaambiriwe na laika wa Mola ire, akimpokerera nkawake. 
MAT.1.25	Fala aamwijiwe mpaka kampongola toto nlume. Na akimwita zina rake Insa.
MAT.2.1	Sambi, paapongoriwe Insa Betlehemu inti ya Yudeya, wakati Herodi
MAT.2.2	“Apongoriwe nfalume wa Mayahudi‑yo kandepi? Kamana tiwona nondwa yake paikiwala, ndimana tija kuntukuza.” 
MAT.2.3	Nfalume Herodi paasikire, kafazaika pakulu sana na wanu piya wa Yerusalemu
MAT.2.4	Akiwajumanisa piya walongozi wa dini na wanlimu wa shariya wákiwatumikira wanu, akiwadairi: “Almasihi
MAT.2.5	Ewo wakinjibu: “Betlehemu inti ya Yudeya, konta vyandikiwa na nabii mmoja
MAT.2.6	‘Uwe! Betlehemu, inti ya Yudeya,
MAT.2.6	auri ntoto fúti kati ya walongozi wa Yudeya,
MAT.2.6	konta kati ya uwe alawirira nlongozi,
MAT.2.6	akuja kusunga umati wangu Iziraeli.’ ”
MAT.2.7	Sambi Herodi akiweta wataalamu ware, akiwadairi kisiiri-siiri wakatini wayilawirire nondwa ire. 
MAT.2.8	Ikisa akiwapereka Betlehemu akamba: “Ukani, mukadadishi sana-sana kuhusu toto‑yo. Mukimmonerera, tumizani kunambira ipate nomi nije nintukuze.” 
MAT.2.9	Pawansikire nfalume ire, wakúka. Ona, noire nondwa yawawonire ikiwala ire, ikiwalongoza mpaka mahala paakiwa toto ire, ikimira. 
MAT.2.10	Pawawonire nondwa ire, watenda radi na wafurahi pakulu sana. 
MAT.2.11	Nakufika nnyumba, wammona toto ire pamoja na Mariyamu mamaye, wakikokora mbere yake, wakintukuza. Kuno wakifungula mali awo, wakintuzira zawadi: oru, lubani na mafuta a nsandali. 
MAT.2.12	Noparepare iwesukira ruhuya wasiludire ka Herodi kure. Basi, kwa njira nyengine, wakiludira kwawo.
MAT.2.13	Ewo pawaludire, mpunde laika wa Mola akinjira Yusufu julu ya ruhuya, akimwambira akamba: “Lamuka, nsukure toto‑yo pamoja na mamaye, utire uke Miswiri, ukekare mpaka nukwambire, konta Herodi ansakula toto‑yo amuulaye.” 
MAT.2.14	Iye akilamuka, akintwala toto ire pamoja na mamaye, usiku-usiku akilawa, akuka Miswiri. 
MAT.2.15	Akikala nokure mpaka Herodi akifwa, ipate vitimiziwe vyaambire Mola julu ya nabii mmoja
MAT.2.16	Sambi, Herodi pejiwe kuwa katenviwa na wataalamu ware, kakimiwa pakulu futi. Akitumiza kuwolaya wasimana walume piya wa Betlehemu na wa kaya piya zíri karibu nawo, kwanza ka hirimu ya myaka miwiri na sawanamba kufika, kwa kutunza muda waawadairire wataalamu ware. 
MAT.2.17	Basi vikitimiziwa vyaasemire nabii Yeremiya
MAT.2.18	“Shauti isikirika Rama,
MAT.2.18	kiriro na shuku pakulu,
MAT.2.18	Rakeli awaririra wanawe,
MAT.2.18	aasaka kunyamaziwa,
MAT.2.18	kamana awapo.”
MAT.2.19	Sambi, nakufwa Herodi, kwa mpunde laika wa Mola akinjira Yusufu Miswiri nokure julu ya ruhuya, 
MAT.2.20	akamba:
MAT.2.20	“Lamuka, unsukure toto‑yo pamoja na mamaye, uke inti ya Iziraeli,
MAT.2.20	konta wakisakula kumulaya‑wo wafwa.”
MAT.2.21	Basi, paalamuke, akinsukula toto ire pamoja na mamaye, wakingira inti ya Iziraeli. 
MAT.2.22	Fala, paasikire kuwa Arkelau kankumiliki Yudeya, kariti cewo ca Herodi wawaye, akopa kuka noko. Na paakumbusiwe kwa nloto, akilawa akuka makaya a Galileya. 
MAT.2.23	Paafikire, akikala kaya ulu yakwitiwa Nazareti ipate vitimiziwe visemiwe na minabii kuwa: “Akwitiwa nNazareti
MAT.3.1	Nowo wakati‑wo, kalawirira Yahaya mwenyé Koza akihubiri nlanga ra Yudeya, 
MAT.3.2	akamba javi: “Tubiyani, kamana ufalume wa binguni
MAT.3.3	Kamana javi ndi vyaambiwe na nabii Izaya, Yahaya paakamba javi:
MAT.3.3	“Shauti ya munu yankufula uto nlanga:
MAT.3.3	Ntengezereni Mola njira yake,
MAT.3.3	molosereni barabara yake yaasaka kupita.”
MAT.3.4	Sambi, Yahaya mavazi ake ákiwa a mabururu a ngamiya, ákivalanga ukanda
MAT.3.5	Nowo wakati‑wo, wanu wa Yerusalemu, na wanu piya wa Yudeya, na piya inti jirani za Yordani
MAT.3.6	newo wakoziwa neye mmuto wa Yordani, kuno wakisema madambi awo.
MAT.3.7	Yahaya paawawonire Mafarizeu na Masaduseu
MAT.3.8	Basi, ipani visumo
MAT.3.9	Musiwaze watupu kwamba: ‘Tanawo baba, ndi Iburahima.’ Konta nukwambirani kuwa Mwenyezimungu kanawo uwezo wakupindula eya mawe‑ya kuwa wajukulu wa Iburahima. 
MAT.3.10	Nepa katana ituriwa fúti panzipe wa muti. Ndimana, kila muti saupa visumo vyema usinjiwa, ukwefiwa pamoto.
MAT.3.11	Omi‑pa nukozani na maji molote kutubiya. Fala ája bandi ya omi kanawo uwezo pakulu koliko omi, iye omi sifãi kusukula tamango zake. Noyo-noyoni akuja kukozani na Roho Takatifu na moto. 
MAT.3.12	Iye kisero ciwa mmakono mwake, akuja kumariza kupepeta, ataya mpunga wake nkikuti, fala membu akoca na moto sauzimika tena.”
MAT.3.13	Sambi, Insa akilawa Galileya, akuka ka Yahaya muto wa Yordani akoziwe. 
MAT.3.14	Fala Yahaya akinkataza, akamba: “Omi ndi nisakula koziwa nowe, sambi ujaja nukoze omi?” 
MAT.3.15	Insa akinjibu: “Kubali novyo sambi‑pa! Kamana ndi vyavitijuzi ipate titimize piya shariya.” Ndimana, akinkubali. 
MAT.3.16	Insa, pesire koziwa, akilawa mmaji. Kwa mpunde nowo, akifunguririwa binguni wanzu, ng'waaa! Akimmona Roho wa Mwenyezimungu akimwisukira kamba pomba. 
MAT.3.17	Apa! Na shauti ya kulawa binguni ikisema: “Eyu ndi Mwanangu wanimpenda, niwa radi naye.”
MAT.4.1	Ikisa, Insa akitwariwa akukisiwa na Roho Takatifu palanga akayereriwe na Ibilisi. 
MAT.4.2	Pesire kufunga suku arubaini, usiku na nsana, mwinsho ikinkola njala. 
MAT.4.3	Cakúyerera ire akinfika karibu, akimwambira: “Kamba kuwa Mwana wa Mwenyezimungu
MAT.4.4	Fala iye akinjibu, akamba: “Vyandikiwa
MAT.4.4	‘Binadamu aainshi julu ya mikate basi, fala ainshi julu ya kila masemo a Mwenyezimungu.’ ”
MAT.4.5	Ikisa Ibilisi akintwala Insa, akuka naye Yerusalemu kaya takatifu, akintula julu mahala parefu pakulu pa Nyumba Takatifu, 
MAT.4.6	akimwambira: “Kamba kuwa Mwana wa Mwenyezimungu, refye pansi, kamana yandikiwa
MAT.4.6	‘Awamuru malaika wake kuhusu uwe,
MAT.4.6	wakupokerera mmakono mwawo,
MAT.4.6	mawe asukulumize anta aba mulu wako.’ ”
MAT.4.7	Insa akimwambira: “Vyandikiwa
MAT.4.7	‘Usimyerere Mola, Nlungu wako.’ ”
MAT.4.8	Ikisa Ibilisi akinsukula tena, akuka naye mpaka pamwango nrefu sana, akimolotera inti za ulumwengu piya na ubora wa utajiri wawo. 
MAT.4.9	Akimwambira: “Ukisujudi ukinitukuza omi, vinu‑vi piya nukupa.” 
MAT.4.10	Insa akimwambira akamba: “Lawa‑pa, uka vyako, uwe Shetwani
MAT.4.10	‘Mola Nlungu wako, iye ndi waujuzi kuntukuza,
MAT.4.10	kuntumika iye yeka yake tu basi.’ ”
MAT.4.11	Basi Ibilisi akimwasa. Mpunde noure malaika wakinfika karibu, wakintumika.
MAT.4.12	Insa, paasikire kuwa Yahaya kafungiwa, akiludira inti ya Galileya. 
MAT.4.13	Akisama Nazareti, akuka akikala Kafarnaumu, kaya íri nanyenje ya tanda
MAT.4.14	ipate vitimiziwe visemiwe na nabii Izaya
MAT.4.15	“Inti ya Zabuloni na inti ya Naftali, nanyenje ya tanda,
MAT.4.15	kupunda muto wa Yordani, Galileya ya mataifa!
MAT.4.16	Wanu wari ngiza wawona nuru yakuwala pakulu sana,
MAT.4.16	wekáre nkati ya inti na kati ya kinviri ca kifo, nuru iwazunguriza.”
MAT.4.17	Kulawa noure wakati ure, Insa akanza kwereza, akamba: “Tubiyani, kamana ufalume wa binguni uwa karibu.”
MAT.4.18	Insa, paakenenda nanyenje ya tanda ra Galileya, kawawona wanu, munu na nduye: Ansumani etiwa Peduru, pamoja na nduye Andere, wakitaya nyavu ntanda mure konta wákiwa wavuvi. 
MAT.4.19	Akiwambira: “Nifulateni omi, nukutendani kuwa wavuwi-wanu.” 
MAT.4.20	Mpunde noure, nakwasa nyavu zire, wakinfulata. 
MAT.4.21	Nakuka mbere, akiwawona wanu wengine, munu na nduye: Yakobu mwana wa Zebedeyu, pamoja na Yahaya, nduye Yakobu. Wákiwa mungalawa na wawa yawo Zebedeyu, wakiwanza nyavu zawo. Insa akiweta, 
MAT.4.22	newo mpunde noure wakasa ngalawa na wawa yawo, wakinfulata.
MAT.4.23	Insa akenenda piya inti ya Galileya, mmasinagoga
MAT.4.24	Kusifiwa kwake kusikirikana piya inti ya Siriya. Wakija nawo kwake iye piya walwere wa kila namuna ya malwazo na kopepesiwa, wakuwa na mashetwani, wa visalasala na wakuremala, neye akiwaponesa. 
MAT.4.25	Wanu wengi wakinfulata, kulawa Galileya, Dekapoli, Yerusalemu, Yudeya pamoja na ng'ambu nyengine ya Yordani.
MAT.5.1	Pawonire makundi a wanu, Insa akikwera pamwango, akikala. Na wanafunzi wake wakuka wakijumana naye.
MAT.5.2	Akifungula kanywa, akanza kuwafunda akamba:
MAT.5.3	“Heri ndi wenye kuriwona usikini roho zawo
MAT.5.3	kamana ufalume wa binguni
MAT.5.4	Heri ndi wenye kulalamika,
MAT.5.4	kamana wakuja kunyamaziwa.
MAT.5.5	Heri ndi wenye kurinyenyekeya,
MAT.5.5	kamana wakuja kuwa wenye ardhi.
MAT.5.6	Heri ndi wenye njala na nyotwa ya shariya,
MAT.5.6	kamana wakuja kwikutisiwa.
MAT.5.7	Heri ndi wenye utungu,
MAT.5.7	kamana newo wawoneriwa utungu.
MAT.5.8	Heri ndi wenye moyo swafi,
MAT.5.8	kamana wakuja kummona Mwenyezimungu.
MAT.5.9	Heri ndi wenye kupatanisa wanu,
MAT.5.9	kamana wakwitiwa wana wa Mwenyezimungu.
MAT.5.10	Heri ndi wenye kuhudiwa kwa sababu ya haki,
MAT.5.10	kamana ufalume wa binguni ndi wawo.
MAT.5.11	Heri kwenu wakati wamwiniwa,
MAT.5.11	na wamwandibiwa,
MAT.5.11	na wamubuniriwa kila namuna ya ulongo,
MAT.5.11	kwa sababu yangu omi!
MAT.5.12	Furahini na muwe radi pakulu, kamana thawabu yenu ndi ulu mbinguni. Kamana novyo ndi vyawandibiwe minabii wapitire kábula ya umwe.”
MAT.5.13	Insa akizidi kusema javi: “Umwe ndi munyu mulumwengu‑mu! Munyu ukilamwa, cílungiriwa kinani? Auna nguvu tena, ila ukwefiwa kunundu, uluwatiwa na wanu. 
MAT.5.14	Umwe ndi nlangaza mulumwengu‑mu. Kaya yakujengiwa pajulu ya mwango aifisiwa. 
MAT.5.15	Hapana munu akoréza kandiyeru kufinika na tamboru, ila atula pajulu ya meza, iwamwarikire wanu piya wári nnyumba. 
MAT.5.16	Kwa namuna moja novyo, ulangare nlangaza wenu mbere ya wanu, ipate wawone vitendo vyenu vyema, wansifu Baba wenu ári mbinguni.”
MAT.5.17	Cengine Insa kawambira kaamba: “Musidanizire kamba nija kufuja shariya za Taureti au vyawakifunda minabii. Sijire kuvunja, ila nija kutimiza. 
MAT.5.18	Nukwambirani kweli kuwa, mpaka kwisa ka bingu na ardhi, aipo fataha wala shada isaka kulaviwa nTaureti mpaka vinu piya vitimiziwe. 
MAT.5.19	Ndimana, munu afúja ezi ámuri‑zi, anta iwe noto moja tu basi, na kuwafunda wenziwe watende novyo, akuja kuwoniwa ntoto futi nkati ya ufalume wa binguni. Falakini afuláta ezi ámuri‑zi kuno akifunda, akuja kuwoniwa nkulu nkati ya ufalume wa binguni. 
MAT.5.20	Basi, nukwambirani kuwa shariya yenu, ikitowa kupunda haki ya wanlimu wa shariya na Mafarizeu, amwingira futi ufalume wa binguni.”
MAT.5.21	Kawambira tena javi: “Musikira vyawambiriwe
MAT.5.22	Falakini omi nukwambirani kuwa piya-mwe mwenyé kunkimwira mwenziwe, imbidi ahukumiwe. Mwenyé kunkejeli mwenziwe, imbidi oke kumilandu. Mwenyé kumwita mwenziwe ‘zozo’, imbidi oke motoni. 
MAT.5.23	Sambi, ikiwa kwankulavya swadaka
MAT.5.24	asa nopo swadaka‑yo mbere ya uralu‑wo, uke ukapatane kwanza na mwenziwo. Sambi, ukiludi, lavya swadaka yako. 
MAT.5.25	Patana na aduwi wako upesi paúri naye munjira ipate asukupereke ka mwenyé kulamula, neye kukupereka ka amiri wa kalaboshu, wefyeriwe nomo. 
MAT.5.26	Nukwambira kweli, visaka kuwa vyonse, aulawa‑mo mpaka uripe nzuruku kamili.”
MAT.5.27	Insa kawafunda tena javi: “Musikira vyayâmbiwe
MAT.5.28	Falakini omi nukwambirani kuwa kila mwenyé kunnang'aníza mwanamuka ka kumperereza iye, kazinga futi. 
MAT.5.29	Basi sambi, kamba rikukosesa riso rako ra nkono nriro, kotopola, wefye baidi yako. Kamana, ndi fadari kwako kwefya kifingo kimoja ca mwiri wako, koliko mwiri wako nzima kwingira motoni. 
MAT.5.30	Na kamba ukukosesa nkono nriro wako, tupula nowo, wefye baidi yako. Basi, ndi fadari kwako kwasika kifingo cako kimojawapo, koliko mwiri wako nzima kwingira motoni. 
MAT.5.31	Yambiwa novyo javi, ‘Amwása nkawake onse, ampe talaka.’
MAT.5.32	Falakini omi nukwambirani kuwa kila mwenyé kumwasa nkawake saíri kwa sababu ya uzinzi, muka‑yo antenza kuzinga. Na mwenyé kunlomba muka wakwasiwa, kankuzinga.”
MAT.5.33	Insa akizidi kuwambira: “Musikira tena vyawâmbiriwe wámida: ‘Usilapire ulongo ila mutimize mbere ya Mola kulapa kwenu.’ 
MAT.5.34	Falakini omi nukwambirani kuwa usilapire kinu ciwa conse: wala binguni kamana ndi kiti ca Mwenyezimungu, 
MAT.5.35	wala usilapire duniya, kamana ndi yaluwatira maulu ake, wala usilapire Yerusalemu kamana ndi kaya ya Nfalume Nkulu, 
MAT.5.36	wala usilapire kiswa cako
MAT.5.37	Basi, kusowera kwenu kuwe ‘aye’ íri ‘kweli aye’, ‘sivyo’ íri ‘kweli sivyo’. Ca kupunda epo conse, cilawa ka Mbaya.”
MAT.5.38	Cengine kawambira kaamba: “Musikira vyayâmbiwe kuwa: ‘Riso kwa riso, rino kwa rino.’ 
MAT.5.39	Fala omi nukwambirani kuwa musishindane na wenye kukutendani ubaya. Kwasa javyo, ikiwa munu kakwibiya langu ra nkono nriro, zungunuka umpe langu ra upande mwengine. 
MAT.5.40	Ikiwa munu kakukeshari atware anzu yako, kazaku rako nero mwasire. 
MAT.5.41	Munu akukulazimisha kusukula kinu kilometuru moja, uka naye mpaka mbiri. 
MAT.5.42	Munu akukulebela kinu kimojawapo, mpe, na munu akija kukukopa, nkopeshe usinture minyongo.”
MAT.5.43	Ikisa kawambira javi: “Musikira vyayâmbiwe, ‘Mpende mwenziwo, mwine aduwi wako.’ 
MAT.5.44	Fala omi nukwambirani javi: Wapendeni maaduwi wenu, na watendereni duwa wenye kukulumbatani, 
MAT.5.45	ipate muwe wana wa Baba wenu ári binguni. Kamana awarisa juwa rake ka wema na wabaya, anyesa nvula ka wenye shariya na sawana shariya. 
MAT.5.46	Kamana mukiwapenda wenye kukupendani, thawabuni yamupata? Sinovyo vyawatenda anta wenye kuripisa nsoko? 
MAT.5.47	Mukiwadairi habari wenzenu basi, camutendire ndi cepi? Sinovyo vyawatenda anta wanu sawamwijiwa Mwenyezimungu? 
MAT.5.48	Basi mukamilike kamba vyakamilike Baba wenu ári binguni.”
MAT.6.1	Insa kasowera tena javi: “Onani! Musitende shariya yenu mbere ya wanu kuwóniwa. Mukitenda javyo, amupata thawabu ka Baba wenu ári binguni. 
MAT.6.2	Ndimana, paulavya zaka, mbere yako usibiye umambi, kamba wanafiki vyawatenda kusinagoga na munjira, wasifiwe na wanu. Nukwambirani kweli kuwa wesa kupata futi thawabu zawo. 
MAT.6.3	Fala uwe, ukilavya zaka, usase nkono sonto wako kwijiwa citenda nkono nriro wako, 
MAT.6.4	zaka yako iwe kwa siiri. Na Baba wako, awona siiri, akujanliya.”
MAT.6.5	Insa kazidi kuwambira kaamba: “Pamulebela duwa, musitende kamba vyawatenda wanafiki. Kamana ewo kuwajibu kwimira kulebela duwa mmasinagoga na mmamembe ipate wawoniwe na wanu. Nukwambirani kweli kuwa wapata futi thawabu zawo. 
MAT.6.6	Fala uwe, ukilebela duwa, ingira nkisusi mwako, nakufunga nryango, ulebela duwa ka Baba wako arípo kwa siiri. Na Baba wako, awóna kwa siiri, akujanliya. 
MAT.6.7	Pamulebela duwa, musisowere novyo-novyo masemo mengi saana mana, kamba vyawatenda sawamwijiwa Mwenyezimungu. Ewo wawaza kuwa, kwa sababu ya usowezi mwingi, wasikiriwa. 
MAT.6.8	Basi musiwalandanise, konta Baba wenu akwijiwa camusakula kábula samunlebele. 
MAT.6.9	Kwa javyo, pamulebela duwa, ambani javi:
MAT.6.9	‘Baba wetu uri binguni,
MAT.6.9	rikurisiwe zina rako,
MAT.6.10	uje ufalume wako,
MAT.6.10	vitendiwe vyausaka
MAT.6.10	kamba vitendiwa mbinguni,
MAT.6.10	na mulumwengu‑mu vitendiwe novyo.
MAT.6.11	Tipe luziki rero ratisakula kila suku.
MAT.6.12	Tiswamii makosa etu,
MAT.6.12	kamba ofwe novyo vyatiwaswamii watikosa.
MAT.6.13	Usitase kutingira ushetwani,
MAT.6.13	fala tinusuru mmakono mwa Mbaya.
MAT.6.14	Sambi, mukiwaswamii wanu makosa awo, na Baba wenu mbinguni akuswamiini novyo. 
MAT.6.15	Fala kamba amuwaswamii wanu, na Baba wenu aakuswamiini tena.”
MAT.6.16	Ikisa kawambira javi: “Pamufunga, musiwalande manafiki wafunga wajii, kamana wanyatisa kumaso kwawo ipate wawoniwe na wanu kuwa wafunga. Omi nukwambirani kweli kuwa ewo wesa kupokerera thawabu zawo. 
MAT.6.17	Falakini uwe, ukifunga, taya kumaso na usamure nywiri zako, 
MAT.6.18	ipate usiwoniwe na wanu kuwa kufunga, ila wijiwiwe na Baba wako arípo kwa siiri. Na Baba wako, awóna kwa siiri, akujanliya.”
MAT.6.19	Cengine tena Insa kasema javi: “Musiriturire mali mulumwengu‑mu múri uswa na ange yaribungi piya vinu, na wevi wavunjanga miryango wakwiwa. 
MAT.6.20	Fala riturireni mali enu mbinguni, mahala savyaribika na uswa wala na ange, wala wevi sawavunja nryango wakitowa kwiwa, 
MAT.6.21	kamana paari mali ako, na moyo wako ndi pauwa nopo. 
MAT.6.22	Sambi, kandiyeru ya mwiri ndi riso rako‑ro. Ikiwa maso ako meema, mwiri wako piya ukuwa nuru. 
MAT.6.23	Fala ikiwa riso rako ribaya, mwiri wako piya ukuwa nkisi
MAT.6.24	Hapana munu akidiri kuwatumikira mamwenye wawiri, kamana mmoja amwina, mwengine ampenda. Au aryaminisa ka mmoja, mwengine ankejeli. Basi, avikidirika kuntumika Mwenyezimungu pamoja na mali. 
MAT.6.25	Ndimana omi nukwambirani javi: Musishugulike na mainsha enu, camusaka kurya wala kunywa wala mwiri wenu camusaka kuvala. Mainsha sibora zaida ya cakurya? Na mwiri sibora zaida ya mavazi? 
MAT.6.26	Wanang'anizeni wanyuni julu: sawavyala wala sawavuna wala sawariturira nkikuti, fala Baba wenu ári binguni awarisa. Umwe sibora koliko ewo‑po? 
MAT.6.27	Nani kati yenu ashugúlika kakidiri kongeza ora moja ya uhai wake?
MAT.6.28	Na mavazi, sababuni umwe kushugulikira? Tunzani maluwa a nnundu, namuna vyaakula. Aakola kazi wala aapakasa nguwo. 
MAT.6.29	Nukwambirani kuwa anta Selemani
MAT.6.30	Basi, ikiwa Mwenyezimungu avaza minyani ya nnundu iripo rero, yakuwa makeshamungu ilungula moto, futi aazidi kukuvazani umwe, wenye kwamini aba? 
MAT.6.31	Basi, musishugulike kwamba: ‘Tiryani?’ au ‘Tinywani?’ au ‘Tivalani?’ 
MAT.6.32	Kamana piya-vyo wanu sawamwijiwa Mwenyezimungu wasakula. Falakini ijiwani kuwa Baba wenu ári mbinguni akwijiwa kuwa musakula piya-vyo. 
MAT.6.33	Basi, sakulani kwanza ufalume wa Mwenyezimungu na shariya yake, nevyo vinu-vyo piya vikongeziwa kwenu. 
MAT.6.34	Musishugulike na makeshamungu, konta makeshamungu‑yo irishugulikira wanyewe. Vitosha kila suku na ubaya wake.”
MAT.7.1	Na tena kawambira kaamba javi: “Musilaumu, nomwe musilaumiwe, 
MAT.7.2	konta kamba vyamulaumu, mulaumiwa novyo. Na namuna ya kipimo camupimira, mupimiriwa noco novyo. 
MAT.7.3	Sambi, mbana unang'aniza kizolo mmaso mwa mwenziwo, fala awufahamu kibawo ciri mmaso mwako? 
MAT.7.4	Umwambiraja mwenziwo kuwa: ‘Asa nilavye kizolo mmaso mwako’, na kumbe mmaso mwako muwa kibawo? We! 
MAT.7.5	Uwe nafiki! Lavya kwanza kibawo mmaso mwako, uwone sana-sana, ndipo unlavye kizolo mwenziwo.
MAT.7.6	Musiwape vinu takatifu waumbwa, wakukuzungunukirani wakupanyangulani. Wala musefye vifure vyenu mbere ya nguluwe, wasije kuluwata na maulu awo.”
MAT.7.7	Kawambira tena javi: “Lebelani, múpewa. Sakulani, múpata. Lombani hodi, mufunguririwa. 
MAT.7.8	Kamana kila alebéla, ápewa. Asakúla, ápata. Na alómba hodi, afunguririwa. 
MAT.7.9	Nani kati yenu alebeliwa nkate na mwanawe, kampa riwe? 
MAT.7.10	Au alebeliwa inswi, kampa nyoka? 
MAT.7.11	Umwe, ingawa muwa wabaya, mukwijiwa kuwapa wanenu vinu vyema. Futi Baba wenu ári mbinguni aawapa vinu vyema ware wenye kunlebela?
MAT.7.12	Basi, piya vyamusaka kuwa wenzenu wakutendereni, nomwe watendereni novyo. Eya ndi mana a shariya ya Taureti pamoja na minabii.”
MAT.7.13	Akizidi tena kuwambira javi: “Ingirani nryango mpusu, kamana mpana ndi nryango wa njira ya ando yakumpereka munu motoni. Na wengi ndi wengira nowo nryango‑wo. 
MAT.7.14	Fala nryango mpusu na njira musu ndi yuka kumainsha a peponi. Aba futi wasinganira nowo nryango‑wo.”
MAT.7.15	Insa kasowera tena kawambira javi: “More-moreni na minabii walongo, wakujírani wakilanda kamba makondoo, kumbe mmyoyo yawo iwa kamba miwinzi mikali. 
MAT.7.16	Muwamanyira julu ya visumo vyawo
MAT.7.17	Basi, kila muti mwema ukupa visumo vyema, fala muti mbaya
MAT.7.18	Muti mwema aushubutu kupa visumo vibaya, na muti mbaya aushubutu kupa visumo vyema. 
MAT.7.19	Kila muti saupa visumo vyema usenguriwa, utaiwa moto. 
MAT.7.20	Basi, kwa vitendo vyawo, muwamanyira.”
MAT.7.21	Insa kawambira kaamba javi: “Siyo kila aníta onse ‘Mwenye! Mwenye
MAT.7.22	Suku ya Kiyama, wanu wengi wakuja kwamba: ‘Mwenye, Mwenye, sikweli atibushurire kwa zina rako? Na kwa zina rako, atiwatuwise mashetwani? Na kwa zina rako, atitendire maajuza mengi awenye?’ 
MAT.7.23	Basi omi nukuja kuwambira: ‘Tangu sukwijiweni, lawani kumaso kwangu, umwe mutenda ubaya!’ ”
MAT.7.24	Insa kesiriza kwamba javi: “Basi sambi, kila asikíra usowezi wangu‑wu akitímiza, alandanisiwa na munu mwerevu ajengire nyumba yake pariwe. 
MAT.7.25	Inya nvula, ijala myuto tapa-tapa, ivuma mepo, ibiya julu ya nyumba‑yo, falakini aigwire konta ijengiwa julu ya riwe. 
MAT.7.26	Fala upande mwengine, kila asikíra usowezi wangu‑wu akitówa kutimiza, alandanisiwa tolu ajengire nyumba yake pansanga. 
MAT.7.27	Inya nvula, ijala myuto tapa-tapa, ivuma mepo, ibiya julu ya nyumba‑yo, igwa irrr! Basi, kugwa kwake kukulu.” 
MAT.7.28	Pesire Insa kusowera usowezi‑wu, makundi a wanu wakishanga namuna vyaakifunda, 
MAT.7.29	konta akifunda kamba mwenyé mamulaka, aakifunda kamba wanlimu wawo wa shariya.
MAT.8.1	Insa, pesuke pamwango, wanu wengi wakinfulata. 
MAT.8.2	Mpunde noure camagundula
MAT.8.3	Insa, nakolosa nkono, akinkumbula, akisema: “Nisaka, uwe swafi.” Na wakati noure, magundula ake are akiswafika! 
MAT.8.4	Insa akimwambira: “Ona, usimwambire munu, ila uka ukarolote ka nkulungwa wa dini, ukapitise nadiri kamba vyaalaizire nabii Musa, ukawape ushahidi.”
MAT.8.5	Pengire Insa Kafarnaumu
MAT.8.6	akamba: “Mwenye! Ntumisi wangu kalala ukaya nlwere karemala, kankutabika pakulu futi.” 
MAT.8.7	Iye akimwambira: “Omi nikúka, nímponesa.” 
MAT.8.8	Nfalume wa masurudadu ire akinjibu, akamba: “Mwenye, siri bora uwe kwinama lupenu rangu! Ila, sowera usowezi wako tu basi, ntumisi wangu apona. 
MAT.8.9	Kamana, omi novyo niwa sini ya mamulaka, nanawo novyo masurudadu sini yangu. Nimwambira mmoja ‘uka!’, akuka. Mwengine nimwambira ‘njo!’, akuja. Ntumisi wangu nimwambira ‘tenda kinu kada’, neye atenda noco.” 
MAT.8.10	Insa paasikire javire, akitajabu, akiwambira wanu wakinfúlata ware, akamba: “Nukwambirani kweli kuwa, nkati ya wanu wa Iziraeli
MAT.8.11	Nukwambirani kuwa wengi wakuja kulawa malawira-juwa na maswera-juwa
MAT.8.12	Fala wanu wa nowo ufalume‑wo
MAT.8.13	Ikisa Insa akimwambira nfalume wa masurudadu ire: “Uka, vikuwere novyo kamba vyawaminire.” Noure wakati ure, ntumisi wake ire akipona!
MAT.8.14	Insa, paafikire nyumba ya Peduru, kansingana nkwewe Peduru alarire pakinanda, ákiwa na homa. 
MAT.8.15	Akinkumbula mmakono mwake, na homa ire ikimpita. Noparepare, akilamuka, akanza kumudumu.
MAT.8.16	Paifikire jironi, wakija nawo kwake wanu wengi wamashetwani. Iye, kwa usowezi wake tu basi, akiwatuwisa mashetwani. Piya wákiwa walwere akiwaponesa, 
MAT.8.17	ipate vitimu vyâmbiwe na nabii Izaya
MAT.8.18	Sambi, Insa paawonire kuzunguriziwa na junudi ya wanu, akiwamuru wanafunzi wake walawe woke ng'ambu nyengine. 
MAT.8.19	Nakunfika karibu mwanlimu mmoja wa shariya, akimwambira: “Mwanlimu, nukufulata kauka konse.” 
MAT.8.20	Insa akinjibu akamba: “Marikule wanawo mapondo, wanyuni wakwirúka julu wanawo vitundu, fala Binadamu wa Binguni
MAT.8.21	Nakisa, mwanafunzi wake mmoja akimwambira: “Mwenye, nipe rihusa kwanza nilawe, nikanzike wawa.”
MAT.8.22	Fala Insa akinjibu akamba: “Nifulate, wase wafwi
MAT.8.23	Pengire Insa mungalawa, wanafunzi wake wakinfulata. 
MAT.8.24	Ikanza tufani mbahari, mpaka mungalawa mure ejala maji tapa, we! Fala Insa ákilala usingizi! 
MAT.8.25	Wanafunzi wake wakinfika karibu, wakinlamusa, wakamba: “Mwenye, tivushe, epa tipoteya!” 
MAT.8.26	Iye akiwambira javi: “Mbana muwa wofi? Umwe kwamini kwenu aba!” Basi, akilamuka, akisowerera mepo na bahari ka kwinyuka, kukitenda shuwari dembwe. 
MAT.8.27	Wanu ware wakishanga, wakamba javi: “Eyu munu‑yu kawa namunani, mpaka mepo na bahari vinsikiriza?”
MAT.8.28	Pafikire ng'ambu nyengine, inti ya waGerasi, wakinjira kusowera naye wamashetwani wawiri, wakilawa kumakaburi
MAT.8.29	Mpunde noure wakinyangula, kuno wakindairi: “Mwana wa Mwenyezimungu, mbana kwankutandibu? Kuja kuno kutopepesa wakati saunafika
MAT.8.30	Sambi, kitambo aba zíkiwapo nguluwe nyingi zikisungiwa. 
MAT.8.31	Mashetwani ware wakinlebela Insa, wakamba: “Basi kamba utituwisa, tipe nafasi tingire nkonjo wa nguluwe zire.” 
MAT.8.32	Iye akiwambira: “Aya, ukani!” Mashetwani ware, nakuwalawa wanu ware, wakuka wakiwengíra nguluwe zire. Basi, nkonjo wa nguluwe zire wakituwa pakulu wakifika pangulu, piya wakiteremukira mmaji wakifwa! Mama! 
MAT.8.33	Wasunga wa nguluwe zire wakitira. Pawalawire, wakuka mpaka kaya ulu, wakereza piya habari zikunire zire na mambo awakunire wamashetwani ware. 
MAT.8.34	Kusema kweli, wanu piya wa kaya ire wakuka ka Insa. Nakummona, wanlebela alawe inti yawo ire.
MAT.9.1	Pengire Insa mungalawa, akilokera ng'ambu nyengine, akuka mpaka kwawo
MAT.9.2	Onani, wakija naye kitewe apingiwe mmashila. Insa paawonire kwamini kwawo, akimwambira kitewe ire, akamba: “Mwanangu, rimbisa moyo! Madambi ako aswamíiwa.” 
MAT.9.3	Na kweli, wanlimu wa shariya wamojawapo wakanza kuwaza kimoyomoyo: “Eyu kankukufuru!”
MAT.9.4	Insa pejiwe mawazo awo, akamba: “Mbana mwankuwaza vinu vibaya mmyoyo mwenu? 
MAT.9.5	Avi, kwamba ‘Madambi ako aswamíiwa’, au kwamba ‘Lamuka wenende’, cangupa ndi cepi? 
MAT.9.6	Fala, nukoloterani kuwa Binadamu wa Binguni kanawo mamulaka a kuswamii madambi duniya.
MAT.9.7	Nakulamuka, akilawa, akuka kwake. 
MAT.9.8	Junudi ya wanu ware pawammonire, wopa, wakintukuza Mwenyezimungu awapere wanu mamulaka kamba‑ya.
MAT.9.9	Insa, nakupita mahala pare, kammona mwananlume mmoja wakwitiwa Matwaya, ekáre mahala pakuripiwa nsoko. Akimwambira: “Nifulate!” Nakulamuka, akinfulata. 
MAT.9.10	Insa paakirya cakurya nnyumba ya Matwaya pamoja na wanafunzi wake, ona, waja wanu wengi warípisi nsoko
MAT.9.11	Mafarizeu, nakuwona javire, wakiwadairi wanafunzi wake ware: “Warípisi nsoko pamoja na wamádambi, mwanlimu wenu akurya nawo! Sababuni?” 
MAT.9.12	Falakini iye, nakusikira javire, kaamba: “Wanu wakomu awapita wakinsakula dotoru, ila walwere.” 
MAT.9.13	Basi, murifunde sana-sana mana a eya masemo‑ya
MAT.9.14	Sambi, wanafunzi wa Yahaya mwenyé Koza wakifika karibu ya Insa, wakamba: “Ofwe na Mafarizeu mara nyingi tifunganga, ila wanafunzi wako awafunga. Sababuni?” 
MAT.9.15	Insa akiwajibu: “Mudaniza kuwa warifiwe kuharusi wajuzi kukimiwa wari na mwenyé harusi? Fala suku yakutwariwa mwenyé harusi kati yawo, wakati‑wo wakuja kufunga. 
MAT.9.16	Hapana mwenyé kutwala kipindi kipya, kutaya kiwamba munguwo ya mida, konta kipindi kipya‑co cilawa munguwo, nguwo‑yo izidi kupapuka. 
MAT.9.17	Wala hapana munu atwála vinyu yakwanza kusemuka kutayirira nnumba
MAT.9.18	Insa, paawambire javyo, mpunde noure akifika nlongozi mmoja, akinkokorera, akamba: “Mwanangu mwari kafwa sambi‑pa. Fala ukúka, untula nkono wako julu yake, akuwa hai.” 
MAT.9.19	Insa akilamuka, wakilongozana pamoja na wanafunzi wake. 
MAT.9.20	Ona, akifika karibu ya Insa mwanamuka mmoja ákiwa na ulwere wa mbobo muda wa myaka kumi na miwiri. Nakunfika kuminyongo kwake, akikumbula anzu yake, lupindo ra sini, 
MAT.9.21	kamana akiwaza javi: “Nikikumbula nguwo yake tu basi, nipona.” 
MAT.9.22	Insa akizungunuka, akinnang'aníza, akimwambira javi: “Mwanangu, rimbisa moyo! Kwamini kwako kukuponesa.” Na mwanamuka ire, noure wakati ure, akiponesiwa. 
MAT.9.23	Insa, paafikire kunyumba ya nlongozi ire, nakuwawona webii wa mitoriro na junudi ya wanu wakinyangula
MAT.9.24	akiwambira javi: “Aya, lawani‑pa! Mwari‑yu aafwire, kalala tu basi!” Falakini ware wakola kunseka. 
MAT.9.25	Pawalaviriwe panja wanu ware, Insa akingira, akinkola nkono mwari ire, neye akilamuka! 
MAT.9.26	Ezi habari‑zi zikenera muinti mure piya.
MAT.9.27	Insa nakulawa pare, wanu sawawona wawiri wanfulata, kuno wakinyangula wakamba: “Mwana wa Daudi
MAT.9.28	Iye nakufika ukaya, vipofu ware wakimukira karibu yake. Insa akiwadairi: “Mukwamini kuwa nanawo uwezo wakukuponesani?” Wakinjibu, “He, tukwamini, Mwenye!” 
MAT.9.29	Basi, akiwakumbula mmaso mwawo, akamba: “Patani kadiri ya kwamini kwenu!” 
MAT.9.30	Maso awo akiwafunguka, ngwee! Fala Insa akiwalaizira pakulu, akamba: “Onani, anta munu mmoja asijiwe!” 
MAT.9.31	Falakini ewo, nakulawa pare, wakeneza habari zake muinti mure piya.
MAT.9.32	Pawalawire ware, onani, wanjisira Insa munu mmoja bubu wamashetwani. 
MAT.9.33	Nakutuwisiwa shetwani, bubu ire akanza kusowera. Wanu wengi wakishanga, wakamba: “Tangu acinakuna kinu kamba eci inti ya Iziraeli!” 
MAT.9.34	Fala Mafarizeu wakamba javi: “Awatuwisa mashetwani kwa nguvu za Nkulu wa mashetwani
MAT.9.35	Insa akipita akenenda kaya ulu‑ulu pamoja na kaya noto-noto zire piya, akifunda mmasinagoga
MAT.9.36	Iye, nakuwawona wanu wengi ware, kawawonera utungu pakulu sana, konta wauzunika na wapoteya kamba makondoo sawana nsunga. 
MAT.9.37	Kwa javyo, akiwambira wanafunzi wake javi: “Awapo mavuno mengi, falakini wakolakazi ndi aba! 
MAT.9.38	Basi, nlebeleni Mwenyezimungu Mwenyé mavuno awapereke wakolakazi wavune mavuno ake.”
MAT.10.1	Insa, nakuweta wanafunzi wake kumi na wawiri, akiwapa mamulaka julu ya kuwatuwisa mashetwani, na waponese kila namuna ya ulwere na shida piya. 
MAT.10.2	Mazina a mawalii
MAT.10.3	Filipi, Bartolomeu, Tamimu, Matwaya ákiripisanga nsoko, Yakobu mwana wa Alufeu, Tadeu, 
MAT.10.4	Ansumani nKanaa, pamoja na Yuda Shikariyoti, anzungunuke Insa.
MAT.10.5	Insa kawatuma ewa kumi na wawiri‑wa, bandi yakuwalaizira javi: “Musuke ka wanu Sawari-Mayahudi, wala musingire kaya za waSamariya, 
MAT.10.6	ila ukani kwanza ka waIziraeli, wasíke kamba makondoo. 
MAT.10.7	Mwamusaka kupita‑mo, tangazani ezi habari‑zi javi: ‘Ufalume wa binguni uwa karibu!’ 
MAT.10.8	Waponeseni walwere, waziribuseni wafwi, waswafini wamagundula, na watuwiseni mashetwani. Mupata bure, perekani bure. 
MAT.10.9	Musirisukuze mali a oru wala a parata wala a shaba mmaramba mwenu. 
MAT.10.10	Musisukure mirumba munjira, wala nguwo mbiri, wala viratu, wala ngombo. Kamana bora ndi nkolakazi na luziki rake. 
MAT.10.11	Kila kaya ulu au noto yamufika yonse, nsakureni nani kamilifu, mufikire nopo mpaka kulawa. 
MAT.10.12	Pamwingira nnyumba, komazani. 
MAT.10.13	Ikiwa wanyewe nyumba‑yo makamilifu, salama yenu wabaki nawo, fala ikiwa simakamilifu, salama yenu ikuludirani wanyewe. 
MAT.10.14	Sakupokererani wala sasikiriza usowezi wenu, pamulawa nyumba‑yo au kaya‑yo, ripumuneni funfu mmaulu mwenu
MAT.10.15	Nukwambirani kweli, suku yakulamuriwa, hukumu ya makaya a Sodoma na Gomora
MAT.10.16	“Onani! Omi nukutumani kamba makondoo kati-kati ya miwinzi. Kwa javyo, muwe wajanja kamba masungula, na wororo kamba makweyi.
MAT.10.17	Mutengemane! Kamana wanu wakuperekani mahala pamilandu, na nkati ya nsinagoga kukucapani viboko.
MAT.10.18	Na mbere ya mafumu na mafalume mukuja kutwariwa, kwa sababu zangu omi, ipate muwe mashahidi kwawo na mbere ya mataifa. 
MAT.10.19	Mukiperekiwa, musishugulike cakwamba. Kamana nowo wakati‑wo, mukwambiriwa camusaka kwamba. 
MAT.10.20	Konta sumwe musowera, asowéra ndi Roho wa Baba wenu, asowéra nkati yenu. 
MAT.10.21	Munu akuja kumpereka nduye aulaiwe
MAT.10.22	Mukuja kwiniwa kwa sababu ya zina rangu. Fala asáka kuvumirira mpaka mwinsho, eyo akuja kuvushiwa. 
MAT.10.23	Wakukulumbatani kaya‑yo, tuwirirani kaya nyengine. Nukwambirani kweli kuwa amumariza kupita kaya piya za Iziraeli saanaja Binadamu wa Binguni. 
MAT.10.24	Hapana mwanafunzi anta mmoja wakumpúnda mwanlimu wake, wala ntumisi wakumpúnda mwenye wake. 
MAT.10.25	Vitosha mwanafunzi kuwa kamba mwanlimu wake, na ntumisi kuwa kamba mwenye wake.
MAT.10.26	“Basi musiwope ewo! Kamana hapana cakufiníkiwa sacifunuriwa, na cakufísiwa sacifisuriwa. 
MAT.10.27	Canukwambirani pakisi erezani panlangaza, na camuteteriwa mmasikiro, ibiyani umambi. 
MAT.10.28	Musiwope wanu wakuulaya mwiri, sawakidiri kuulaya roho. Ila mopeni pakulu ari na uwezo wakupoteza motoni mwiri pamoja na roho. 
MAT.10.29	Sikweli madindi wawiri awoziwa raisi? Na anta mmoja aagwirira pansi bila kwijiwa Baba wenu.
MAT.10.30	Anta nywiri za nkiswa mwenu ziwalangiwa piya! 
MAT.10.31	Basi, musope kamana muwa bora koliko madindi wengi. 
MAT.10.32	Kwa javyo, kila mwenyé kwakikisha mbere ya wanu kuwa anifulata omi, nomi novyo nikwakikisha mbere ya Baba wangu ári binguni kuwa wangu omi. 
MAT.10.33	Fala mwenyé kunikana omi mbere ya wanu, nomi novyo ninkana iye mbere ya Baba wangu ári binguni. 
MAT.10.34	Musidanize kuwa nija kutawanya salama mulumwengu‑mu. Sijire kutawanya salama ila nija na upanga
MAT.10.35	Kamana nija kunfitini mwananlume na wawaye, muka na mamaye, pamoja na munu na nkwewe. 
MAT.10.36	Maaduwi wa munu ndi wári nnyumba mwake! 
MAT.10.37	Mwenyé kumpenda wawaye au mamaye pakulu koliko omi siyo bora kwangu omi, na mwenyé kumpenda mwanawe pakulu koliko omi, siyo bora kwangu omi. 
MAT.10.38	Munu saasukula nsalaba
MAT.10.39	Awonérera mainsha ake, apoteza, fala apóteza mainsha ake kwa sababu yangu omi, asinganira.”
MAT.10.40	“Akupókererani umwe, anipokerera omi. Na anipokérera omi, ampokerera anitumire omi. 
MAT.10.41	Ampokérera nabii kwa kuwa nabii apata tuzo ra nabii. Na ampokérera mwenyé shariya, kwa kuwa mwenyé shariya, apata thawabu ya mwenyé shariya. 
MAT.10.42	Nukwambirani kweli kuwa ámpa wasimana‑wa mojawapo kikombe ca maji akuzizima kwa kuwa mwanafunzi wangu, kwa hakika aakosa futi kupata thawabu yake.”
MAT.11.1	Insa pesire kuwalaiza wanafunzi wake kumi na wawiri, akilawa pare akuka kufunda na kwereza mmakaya mwawo
MAT.11.2	Yahaya nkalaboshu mure paasikire vitendo vya Almasihi, akiwatuma wanafunzi wake 
MAT.11.3	wakandairi javi: “Uwe nduwe úkijuzi kuja au tijuzi tinrindire mwengine mmojawapo?
MAT.11.4	Insa akiwajibu, akamba: “Ukani mukamwambire Yahaya mambo a muri kusikira na a muri kuwona: 
MAT.11.5	wanu sawawona wankuwona, wakubadilika wankwenenda, wamagundula wankuswafiwa, makewewe wankusikira, wafwi wankuziripusiwa, na masikini wankwereziwa Habari Ngema. 
MAT.11.6	Heri munu wakúwa kwangu omi aawona sababu yakunziwiya kuzidi kwamini.”
MAT.11.7	Sambi, pawokire vyawo, Insa akanza kuwambira wanu kuhusu Yahaya: “Paluwanja pare múka kuwona kinani? Nyani wakutikinyiwa na mepo? 
MAT.11.8	Au múka kuwona kinani? Mwananlume wakuvala mavazi meema? Onani, wanu wakuvala mavazi meema, nnyumba ya nfalume ndi mwawári. 
MAT.11.9	Fala noko múka kuwona kinani? Nabii? Nukwambirani kweli, iye kawapunda minabii. 
MAT.11.10	Basi, iye ndi munu asemiwe nkati ya Mandiko
MAT.11.10	‘Onani, nímpereka ntume wangu mbere yako,
MAT.11.10	akutengezera njira mbere yako.’
MAT.11.11	Kweli-kwelini nukwambirani kuwa nkati ya wana wapongoriwa na wanawaka, aanalawirira wakumpunda Yahaya mwenyé Koza. Falakini, ntoto muufalume wa binguni ndi nkulu wakunzaidi iye. 
MAT.11.12	Tangu suku za Yahaya mwenyé Koza mpaka rero‑vi, ufalume wa binguni úkiwepo ushinda mwingi. Wamani wakenekeza kumiliki kwa nguvu.
MAT.11.13	Konta mpaka suku za Yahaya, minabii piya wabushuru na Taureti ibushuru novyo kuhusu nowo ufalume‑wo. 
MAT.11.14	Basi, mukisaka kukubali, neye noyo ndi nabii Aliyasi akirindiriwa kuja.
MAT.11.15	Mwenyé masikiro, asikire!
MAT.11.16	Wanu wa eyi tarehe‑yi niwalandanise na wanani? Wawalanda wasimana wakwikala kubazari, wakiwanyangurira wenziwawo, 
MAT.11.17	wakamba:
MAT.11.17	‘Tukwibiirani mitoriro, amuvinire!
MAT.11.17	Timba nyimbo za uzuni, amuririre!’
MAT.11.18	Kamana kaja Yahaya aafúnga wala aánywa, ewo wasema: ‘Kanawo jini.’ 
MAT.11.19	Kaja Binadamu wa Binguni
MAT.11.20	Ikisa, Insa akanza kuwalaumu wanu wa kaya zaakitenda maajuza mengi, konta awakitubiya. 
MAT.11.21	Akamba: “Uwe, kaya ya Korazini, ulaniwe! Uwe, kaya ya Betisaida, ulaniwe! Konta maajuza akukunireni umwe, anakuna Tiru na Sidoni, nanga walawirira wengi wenye kutubiya, wakuvala maguniya na kuripaka rivu
MAT.11.22	Ndimana nukwambirani kuwa, suku yakulamuriwa, hukumu ya Tiru na Sidoni
MAT.11.23	Na uwe, Kafarnaumu, itakuwa ukweziwa? Ukwisusiwa mpaka Kuzimu! Kamana, maajuza akukunire uwe, anakuna Sodoma
MAT.11.24	Basi, nukwambirani kuwa, suku yakulamuriwa, hukumu ya kaya ya Sodoma ikuja kuwa aba koliko yako uwe.”
MAT.11.25	Noure wakati ure, Insa akisema, akamba: “Nukushukuru, Baba, Mola wa binguni na duniya, konta evi vinu‑vi kuwafisira wejiwifu na werevu, ila kuwafafanurira wanu watoto
MAT.11.26	Ndi kweli, Baba, kwa kuwa javyo ndi vyavikunowa mbere yako. 
MAT.11.27	Piya vinu nigabiziwa na Baba wangu. Hapana amwijíwa Mwana
MAT.11.28	Piya wenye kusokera na wenye kuwa na mashuguli mengi, njoni kwangu omi, nukupani pumuzi! 
MAT.11.29	Twalani lunda rangu, murifunde kwangu omi, kamana nanawo imani na unyenyekevu wa moyo. Basi javyo, roho zenu zipumuzika, 
MAT.11.30	konta lunda rangu aririgariga, na nzigo wanukusukuzani úveyuka.”
MAT.12.1	Wakati‑wo, suku moja sabadu
MAT.12.2	Fala Mafarizeu pawawonire javire, wakimwambíra: “Ló! Wawone wanafunzi wako wankutenda vinu saviri halali kutendiwa suku ya sabadu.” 
MAT.12.3	Iye akiwajibu: “Amunafyoma vyaâtendire Daudi pamoja na wenziwe paiwakorire njala? 
MAT.12.4	Kêngira nnyumba ya Mwenyezimungu pamoja na wenziwe, watafuna mikate yakutukuziwa. Saviri halali kutenda javyo ewo, ila íwa halali kutafuna walongozi wa dini tu basi. 
MAT.12.5	Au amunafyoma Taureti kuwa walongozi wa dini wa nNyumba Takatifu wakikejeli suku ya sabadu, fala wawa wanu sawana makosa? 
MAT.12.6	Basi omi nukwambirani kuwa epa kawapo nkulu koliko Nyumba Takatifu! 
MAT.12.7	Munejiwa mana a ewu usemi‑wu: ‘Omi Mwenyezimungu nisaka huruma, sisaka swadaka’, amungari kuwalaumu wanu sawana makosa. 
MAT.12.8	Konta Binadamu wa Binguni ndi Mwenye wa sabadu.”
MAT.12.9	Insa nakulawa pare, akuka nsinagoga mwawo. 
MAT.12.10	Ákiwapo munu wakuremala nkono. Ewo wandairi wakamba: “Mwaja! Halali kuponesa sabadu?” Wandairi javyo ipate wanlaumu. 
MAT.12.11	Fala iye akiwambira: “Nani kati yenu áwa na kondoo mmoja kagwirira mpondo rikulu suku ya sabadu, kwa nowo wakati‑wo katowa kunkola, kunlavya? 
MAT.12.12	Onani, aafãi pakulu munu koliko kondoo? Kwa javyo, halali kutenda meema suku ya sabadu.” 
MAT.12.13	Ikisa akimwambira munu ire, akamba: “Olosa nkono wako.” Iye akolosa na akiponesiwa, úkiwa nzima kamba mwengine. 
MAT.12.14	Fala Mafarizeu wakilawa, wakitenda mpango wakumuulaya Insa.
MAT.12.15	Fala pejiwe mpango wawo ure, Insa karilavya pare. Wanu wengi wakinfulata, neye akiwaponesa piya, 
MAT.12.16	akiwalaizira wasereze vyaatendire. 
MAT.12.17	Vitimiziwe vyaâsemire nabii Izaya
MAT.12.18	“Onani, eyu ndi Ntumisi wangu wanintondore,
MAT.12.18	mpendani wangu anipéndeza mmoyo mwangu.
MAT.12.18	Nintaya Roho yangu kati yake,
MAT.12.18	iye atangaza namuna nyipya mbere ya mataifa.
MAT.12.19	Aakaidi wala aanyangurisana na munu,
MAT.12.19	shauti yake aisikirikana panja.
MAT.12.20	Aanyanda muwa wakuvunjika,
MAT.12.20	wala aazimisa paviyu yakufuka rosi,
MAT.12.20	mpaka suku yakushinda shariya yangu.
MAT.12.21	Na zina rake, mataifa watumaini.”
MAT.12.22	Ikisa Insa wakinjisira munu mmoja kipofu na bubu kwa sababu ya mashetwani. Iye akimponesa, ipate akidiri kusowera na kuwona. 
MAT.12.23	Wanu piya wakishanga, wakamba: “Paa! Sinoyu‑yu ujukulu wa Daudi?” 
MAT.12.24	Fala Mafarizeu pawasikire, wamba: “Eyu munu‑yu aawatuwisa mashetwani sairi kwa uwezo wa Belzebuli, nkulu wa mashetwani
MAT.12.25	Pejiwe ware cawari kuwaza, Insa kawambira: “Kila ufalume wakwawányika makundi akubishana watupu, ufujika. Na kila kaya au nyumba yakwawányika makundi akubishana watupu, aiinshi. 
MAT.12.26	Ikiwa Shetwani
MAT.12.27	Na ikiwa niwatuwisa mashetwani kwa uwezo wa Belzebuli, sambi wanafunzi wenu wawatuwisa kwa uwezo wa nani? Basi, ewo ndi wakulamulani. 
MAT.12.28	Fala ikiwa niwatuwisa mashetwani kwa uwezo wa Roho wa Mwenyezimungu, basi ukufikirani futi ufalume wa Mwenyezimungu! 
MAT.12.29	Au, munu nnyumba ya munu wakurimba akwingira kumwiwira mali ake, bila kwanza kunfunga mwanyewe, mwaja? Akinfunga ndi pamwiwira nnyumba mwake. 
MAT.12.30	Munu saári pamoja nomi, abishana nomi, na sakusánya pamoja nomi, atawanya. 
MAT.12.31	Ndimana nukwambirani javi kuwa kila dambi na kufuru waswamiiwa wanu, fala kukufurira Roho Takatifu
MAT.12.32	Na asowéra kwa kubishana na Binadamu wa Binguni aswamiiwa, fala asowéra kwa kubishana na Roho Takatifu, aaswamiiwa ulumwengu‑wu wala usaka kuja.”
MAT.12.33	“Tenderani juhudi muti uwe mwema
MAT.12.34	Umwe kabila ya manyoka! Musoweraja usowezi mwema, muri wabaya? Konta ciri kumoyo ndi cilawira pakanywa. 
MAT.12.35	Munu mwema nkati ya ankiba ngema, alavya usowezi mwema, na dainfu nkati ya ankiba mbaya, alavya usowezi mbaya. 
MAT.12.36	Basi, nukwambirani kuwa, suku yakulamuriwa, kila usowezi saufãi usowériwa na wanu, wakuka kujibu usowezi‑wo. 
MAT.12.37	Konta kwa usowezi wako, ukwakikishiwa kuwa na haki, na kwa usowezi wako, uhukumiwa.”
MAT.12.38	Basi sambi, wanlimu wa shariya na Mafarizeu wamojawapo wakinlebela, wakamba: “Mwanlimu, tisaka tiwone alama yako.” 
MAT.12.39	Fala iye akiwajibu: “Kizazi kibaya na cazinaa cisakula alama. Fala acoloteriwa alama saíri ya nabii Inusu. 
MAT.12.40	Basi, kamba Inusu vyêkare suku natu usiku na nsana mmatumbo mwa inswi nkulu, na Binadamu wa Binguni akuja kwikala novyo nkaburi suku natu usiku na nsana. 
MAT.12.41	Sambi, suku yakulamuriwa
MAT.12.42	Ikisa tena, suku yakulamuriwa, alamusiwa rainya wa upande wa suheli
MAT.12.43	“Shetwani, akinlawa munu, apita mahala palanga, akisakula kupumula, fala aapata. 
MAT.12.44	Sambi akwamba: ‘Niludira nyumba yangu kanilawire!’ Nakufika, asingana yawaka, yakufyairiwa, na yakutengiwa vinu sana-sana. 
MAT.12.45	Akuka awatwala wenziwe saba wakumpunda iye mwanyewe. Nakwingira, wakwikala nkati‑mo. Kwa javyo, na munu‑yo hali yake ya mwinsho ikuwa mbaya kupunda pakwanza. Basi, novyo ndi vyacisaka kuwa eci kizazi kibaya‑ci.”
MAT.12.46	Insa, paakisowera na wanu, mamaye pamoja na wanduze wemira panja, wakisakula wasowere naye. 
MAT.12.47	Munu mmoja akimwambira, akamba: “Ona! Mamayo na wanduzo wawa panja pare wasakula wasowere nawe.” 
MAT.12.48	Iye akinjibu munu ire, akamba: “Mama omi ndi wepi? Wanduzangu ndi wepi?” 
MAT.12.49	Nakolosa nkono akiwolota wanafunzi wake ware, akamba: “Epa ndi paári mama na wanduzangu! 
MAT.12.50	Konta munu asaka kuwa onse aténda caasaka Baba wangu ári binguni, noyo ndi nduyangu na nlumbwangu na ndi mama.”
MAT.13.1	Noire suku ire, Insa akilawa nnyumba mure, akuka akikala nanyenje ya tanda. 
MAT.13.2	Makundi ka makundi a wanu wakinzunguriza, ndimana kakwera mungalawa, akikala. Wanu ware piya wémira nanyenje ya tanda rire. 
MAT.13.3	Noparepare, akiwafunda wanu vinu vingi vyawenye kwa kinyume, akamba: “Ákiwepo mwananlume mmoja akipita akivyala. 
MAT.13.4	Paakivyala, mbeyu nyengine igwirira munjira, zija nyuni zidodola. 
MAT.13.5	Mbeyu nyengine igwirira mmawe, mahala saapana misanga, noure wakati ure iwota konta aíkiwepo misanga mingi. 
MAT.13.6	Fala pariwarire juwa, senge ire ifwa, konta aíkiwa na mizipe sana. 
MAT.13.7	Mbeyu nyengine igwirira mmiwa, iwota, fala muti unyala. 
MAT.13.8	Mbeyu nyengine igwirira munsanga wa rutuba, ipa visumo, muti mmoja miya, nyengine sitini, na nyengine talatini.
MAT.13.9	Basi, mwenyé masikiro, asikire!”
MAT.13.10	Wanafunzi ware wakinfika karibu, wakindairi javi: “Sababuni kuwambira kwa kinyume?” 
MAT.13.11	Iye akiwajibu akamba: “Konta umwe‑po mwijiwisiwa siiri za ufalume wa binguni, fala ewo‑po
MAT.13.12	Kamana mwenyé kuwa na kinu, apewa akuwa na vingi, fala munu saana kinu, aba caári nawo noco anyang'anyiwa. 
MAT.13.13	Ndimana niwasowerera kwa kinyume, konta wanang'aniza fala awawona, wasikiriza fala awasikira wala awereriwa. 
MAT.13.14	Javyo vitimiziwa kwawo vyaâsemire nabii Izaya
MAT.13.14	‘Musikira na masikiro fala amwereriwa anta aba,
MAT.13.14	nakunang'aniza munang'aniza fala amuwona anta aba.
MAT.13.15	Konta myoyo ya wanu‑wa migumu.
MAT.13.15	Masikiro awo aasikira sana,
MAT.13.15	maso awo afunga.
MAT.13.15	Siwere javyo,
MAT.13.15	maso awo nanga awona,
MAT.13.15	masikiro awo nanga asikira,
MAT.13.15	myoyo yawo nanga yerériwa,
MAT.13.15	ewo nanga waludi waja kwangu,
MAT.13.15	nomi nanga niwaponesa’ ” amba ndi Mola.
MAT.13.16	Insa akiwambira tena: “Heri maso enu konta muwona, pamoja na masikiro enu konta musikira. 
MAT.13.17	Nukwambirani kweli kuwa minabii wengi na makamilifu vîwajibu kuwona vyamuwona‑vi fala awawonire, na kusikira vyamusikira‑vi, fala awasikire.”
MAT.13.18	“Sikirizani mana a kinyume kuhusu nvyari: 
MAT.13.19	Kila mwenyé kusikira usemi wa ufalume akitowa kwereriwa mana ake ndi ire mbeyu igwirire munjira. Akuja Ibilisi anlavya círi mmoyo mwake. 
MAT.13.20	Mbeyu igwirire mmawe ndi mwenyé kusikira usemi, nopo ka nopo kapokerera na furaha, 
MAT.13.21	fala aainshi nawo suku nyingi, kwa kuwa aana mizipe nkati yake. Akija akimpata mashaka au kulumbatiwa sababu ya usemi wa Mwenyezimungu, abugudika, akwasa. 
MAT.13.22	Mbeyu igwirire kati-kati ya miwa ndi mwenyé kusikira usemi, fala kwa sababu ya mashuguli a kila suku, pamoja na udanganyifu wa mali, vikinya usemi, ubaki saupa visumo. 
MAT.13.23	Na ire mbeyu igwirire munsanga warutuba, ndi mwenyé kusikira usemi, kwereriwa sana-sana, na kweli ukupa visumo: muti mmoja visumo miya, mwengine sitini na mwengine talatini.”
MAT.13.24	Kinyume cengine kawambira, kaamba: “Ufalume wa binguni uwa kamba munu wakuvyala mbeyu ngema mmasamba mwake. 
MAT.13.25	Falakini wanu pawalarire, akija aduwi wake akivyala minyani
MAT.13.26	Paikurire tirigu ire ikitambuluka, na minyani ikanza kuwoneka. 
MAT.13.27	Basi, wakolakazi wa mwenyé-nyumba wakinfika karibu, wakimwambira javi: ‘Mwenye! Mmasamba mwenu mure, amuvyarire mbeyu ngema? Sambi, minyani ire yankulawirira ndepi?’ 
MAT.13.28	Iye akijibu: ‘Aduwi mmojawapo ndi atendire javyo.’ Wakolakazi ware wakindairi: ‘Musaka tikadobore minyani ire?’ 
MAT.13.29	Fala iye akiwajibu: ‘Musuke kudobola, konta pakudobola musanganya na tirigu. 
MAT.13.30	Asani kwanza ikure na tirigu mpaka wakati wa mavuno. Wakati‑wo ndi panisaka kuwambira wavuni kuwa: “Kwanza lavyani minyani, mufunge vinyang'anya vyociwe moto, fala tirigu‑yo vunani, mutaye nkikuti mwangu.”
MAT.13.31	Insa akiwambira tena kinyume cengine: “Ufalume wa binguni uwa kamba mbeyu ya mostarda, yatwarire munu mmoja akivyala mmasamba mwake. 
MAT.13.32	Ingawa eyo mbeyu‑yo noto koliko mbeyu piya, fala nrayi ukikula ukuwa nkulu koliko mirayi piya, anta nyuni wakuja wakijenga vitundu nvitambi vyake.”
MAT.13.33	Akiwambira tena kinyume cengine: “Ufalume wa binguni uwa kamba furumento. Mwanamuka atwala furumento aba javi, asanganya na ufu wa tirigu mwingi. Furumento ire ikwingirirana muufu mure piya.”
MAT.13.34	Evi vinu‑vi piya Insa kawambira wanu kwa kinyume. Aakiwambira kinu bila kutumira kinyume. 
MAT.13.35	Kwa javyo, vikitimu vyaâsemire nabii mmoja
MAT.13.35	“Nifungula kanywa,
MAT.13.35	nikwereza kwa kinyume vinu virifisire
MAT.13.35	tangu mwanzo wa ulumwengu.”
MAT.13.36	Sambi, Insa paasire junudi ya wanu ire, akuka kwake. Noparepare, wanafunzi wake wakinfika karibu, wakamba: “Tambire mana ake kinyume kuhusu minyani mmasamba.” 
MAT.13.37	Iye akiwajíbu: “Munu avyála mbeyu ngema ndi Binadamu wa Binguni. 
MAT.13.38	Masamba ndi ulumwengu, mbeyu ngema
MAT.13.39	na aduwi avyarire minyani ndi Ibilisi. Mavuno ndi mwinsho wa ulumwengu, na wavuni ndi malaika. 
MAT.13.40	Kwa javyo, kamba vyailaviwa minyani ikociwa moto ndi vyavisaka kukuna suku ya Kiyama. 
MAT.13.41	Binadamu awapereka malaika wake wawakusanye na wawalavye nkati ya ufalume wake piya, wawakóresa dambi wenziwawo na wenye kutenda vitendo vibaya. 
MAT.13.42	Ware wawefya motoni, mahala pawoka kurira na kutafuna meno.
MAT.13.43	Basi wenye shariya wakuka kung'anira kamba juwa nkati ya ufalume wa Baba yawo. Mwenyé masikiro, asikire.”
MAT.13.44	“Ufalume wa binguni ulandana na mali akufisiwa mmasamba. Vyaapita munu akiwonerera na akifisa mmasamba nomo tena. Kwa radi yake yawenye akúka, kuuzanya piya vyaári nawo, ikisa akuza masamba are!
MAT.13.45	“Kinyume cengine, ufalume wa binguni ulandana na ncuruzi mmoja wakusakula ambari yakusitawi pakulu. 
MAT.13.46	Paasingana ambari moja ya nzuruku mwingi, alawa akuka kuuzanya vyaári nawo piya, akuka kuuza ambari ire!”
MAT.13.47	“Nfano mwengine tena, ufalume wa binguni ulandana na nyavu yakutaiwa mbahari yakukoresa inswi za kila namuna. 
MAT.13.48	Pazijala inswi, wavuvi wavutira kungulu, wakwikala, watondola ngema, wakitaya ntenga, sazifãi wakefya. 
MAT.13.49	Javyo ndi vyavisaka kuwa suku ya Kiyama: wakuja kulawirira malaika, wawatondola wanu wabaya nkati ya wanu wa shariya, 
MAT.13.50	wawefya motoni, mahala pawoka kurira na kutafuna meno.” 
MAT.13.51	Basi, Insa akiwadairi wanafunzi wake: “Mwereriwa usowezi‑wu piya?” Wakijibu: “He, tereriwa.” 
MAT.13.52	Iye akiwambira akamba: “Kwa javyo, kila mwanlimu wa shariya apinduka kuwa mwanafunzi nkati ya ufalume wa binguni, alandana na mwenyé nyumba wakulavya nkati ya mali zake vinu vipya na vya mida.” 
MAT.13.53	Insa, pesire kuwambira kwa kinyume cire, akilawa akuka vyake.
MAT.13.54	Nakufika kwawo, akiwafunda nsinagoga mwawo, mpaka ewo wakishanga, wakisema: “Wijiwifu‑wu na eya maajuza‑ya vyankunlawirira ndepi? 
MAT.13.55	Eyu si mwana wa karipinteru? Mamaye si etiwa Mariyamu? Na noyu si nduyawo Yakobu, Yusufu, Ansumani, na Yuda? 
MAT.13.56	Walumbuze piya atíri nawo pamoja? Piya‑vi vyankunlawirira ndepi?” 
MAT.13.57	Na wakibugudika naye. Fala Insa akiwambira: “Nabii ainshimiwa kila mahala, ila kwawo na mbere ya jamaa zake aainshimiwa.” 
MAT.13.58	Basi, aatendire maajuza mengi kwawo konta awakimwamini.
MAT.14.1	Na noure wakati ure, nfalume Herodi akisikira swifa za Insa. 
MAT.14.2	Akiwambira wakolakazi wake javi: “Eyo Yahaya mwenyé Koza ire. Iye kaziribuka ka wafwi, ndimana atendeka maajuza‑yo!”
MAT.14.3	Kamana Herodi ânkorire Yahaya, akinfunga, akintaya nkalaboshu kwa sababu ya Herodiza, muka wa nduye Filipi. 
MAT.14.4	Konta Yahaya ákimwambiranga Herodi javi: “Siyo haki kuntenda kuwa nkawako!” 
MAT.14.5	Ingawa Herodi akisaka kumulaya, fala akiwopa wanu, konta wakintula Yahaya kuwa nabii. 
MAT.14.6	Sambi ikifika suku ya sherehe yakutenda mwaka Herodi. Mwana mmoja wa Herodiza, mwari, kavina kati-kati ya jambo vikimwajibu sana Herodi. 
MAT.14.7	Kwa javyo akilapira kumpa caalebela conse. 
MAT.14.8	Mwari ire, kwa kushongezeriwa na mamaye, akilebela akamba: “Nipeni sambi‑pa nfinga kiswa ca Yahaya mwenyé Koza.” 
MAT.14.9	Nfalume ire akikimiwa pakulu futi fala, kwa kuwa kâlapira mbere ya piya wetiwe ware, akamuru apewe. 
MAT.14.10	Akintuma munu, akasinje kiswa ca Yahaya nkalaboshu. 
MAT.14.11	Kweli kiswa cake cikijisiwa cikitaiwa nfinga, akipewa mwari ire, neye akitwala akimpa mamaye. 
MAT.14.12	Mwinsho, wakija wanafunzi wa Yahaya, wakitwala kivirikiti cake, wakuka wakizika, ikisa wakuka wakimpatisa habari Insa.
MAT.14.13	Insa, paasikire habari zire, akilawa pare mungalawa akuka yeka yake mahala sapana wanu. Fala wanu wengi pawasikire, wakilawa mmakaya mwawo wakinfulata luwansi. 
MAT.14.14	Iye nakwisuka, kawawona wanu wengi, akiwawonera utungu, akiwaponesa walwere wawo. 
MAT.14.15	Paifikire jironi, wanafunzi wake wakinfika karibu wakimwambira: “Epa mahala‑pa panyamazikana na juwa riswa. Wambire wanu‑wa watawanyike woke mmamakaya, wakauze cakurya warye.” 
MAT.14.16	Fala Insa akiwambira: “Ailazimu kuwa ewo‑po woke vyawo. Umwe‑po wapeni cakurya warye!” 
MAT.14.17	Ewo wakinjibu wakamba: “Atina kinu, ila tanawo mikate mitanu na inswi mbiri tu basi.” 
MAT.14.18	Iye akiwambira: “Njoni nazo kuno.” 
MAT.14.19	Ikisa iye akamuru kuwa wanu piya wekare pansi mminyani, akitwala mikate mitanu na inswi mbiri zire, akinang'aniza binguni, akintukuza Mwenyezimungu
MAT.14.20	Wanu piya wakitafuna mpaka wakikuta. Ikisa, wakikusanya mikate iremire ire, ikijala vikalala kumi na viwiri. 
MAT.14.21	Jumula ya wanu piya watafune wakifika kadiri ya alufu ntanu, kwasa kuwawalanga wanawaka pamoja na wasimana
MAT.14.22	Mpunde noure, Insa akiwalazimisha wanafunzi wake waripakire mungalawa walongorere ng'ambu nyengine kuno akilayana nawo wanu ware. 
MAT.14.23	Nakwisa kulayana nawo, akikwera yeka pamwango kulebela duwa. Pariswere juwa, akibaki yeka. 
MAT.14.24	Fala ngalawa ilawire ire íkiwa baidi na kaya, íkirefya na maluwimbi konta ikibisha. 
MAT.14.25	Paifikire alufajiri Insa akuka akifika mpaka paikenenda ngalawa pare, akenenda julu ya maji, wé! 
MAT.14.26	Wanafunzi ware pawammonire ári julu ya maji, wakifazaika, wakamba: “Eyu nsoka!” Wakingira kurama na wofi. 
MAT.14.27	Fala noure mpunde ure, Insa akiwambíra akamba: “Rimbisani myoyo yenu! Ndumi, musope kinu!”
MAT.14.28	Peduru akijibu, akamba: “Mwenye, ikiwa nduwe, namuru nenende julu ya maji nifike pauri‑po!” 
MAT.14.29	Akinjibu: “Njo”. Nakwisuka mungalawa mure, Peduru akenenda julu ya maji, akuka paákiwa Insa pare. 
MAT.14.30	Fala paawonire mepo kuwa nyingi, akopa, akanza kutita, kuno akifula lukuto, akamba: “Mwenye, nivushe!” 
MAT.14.31	Kwa mpunde noure, Insa akolosa nkono, akinkola, akimwambira: “Uwe kwamini kwako aba, mbana kudanizira?” 
MAT.14.32	Pawengire mungalawa mure, na mepo ire ikinyamala. 
MAT.14.33	Piya wákiwa mungalawa mure wakintukuza wakamba: “Kweli-kwelini kuwa Mwana wa Mwenyezimungu!”
MAT.14.34	Wakiloka, wakuka ng'ambu nyengine, wakifika kaya ya Genezareti. 
MAT.14.35	Sambi, wanu wa nkaya mure, pawammanyire Insa, wakitangaza habari kaya jirani. Ewo wakinjisira walwere piya. 
MAT.14.36	Wakintafadali wakumbure nanga aba lupindo ra nguwo yake. Na kweli-kwelini wâkumbure ware, piya wapona.
MAT.15.1	Sambi, Mafarizeu na wanlimu wa shariya wakilawa Yerusalemu wakuka ka Insa, wakindairi: 
MAT.15.2	“Sababuni wanafunzi wako mbana wankutupa tabiya za wazee wa mida? Kamana wakirya awanawa.” 
MAT.15.3	Fala Insa akiwajibu, akiwambira: “Mbana umwe novyo mutupa shariya za Mwenyezimungu kwa sababu ya tabiya zenu? 
MAT.15.4	Konta Mwenyezimungu kasema javi: ‘Umwinshimu wawayo na mamayo.’ Na: ‘Munu wakunsowerera caputu wawaye au mamaye ajuzi aulaiwe.’ 
MAT.15.5	Fala umwe mufunda javi: mwenyé kumwambira wawaye au mamaye kuwa canikijuzi kukupani, nilavya swadaka ka Mwenyezimungu
MAT.15.6	Basi ámba javyo aamwinshimu wawaye, kankufezeyi usemi wa Mwenyezimungu kwa sababu ya tabiya zenu. 
MAT.15.7	Umwe manafiki! Nabii Izaya kâsema sana-sana tangu mida julu yenu, akamba:
MAT.15.8	‘Ewa wanu‑wa wanisifu pakanywa basi,
MAT.15.8	fala myoyo yawo iwa baidi nami.
MAT.15.9	Newo wankunitukuza bure,
MAT.15.9	wankufunda ngano zawalangana wanu.’ ”
MAT.15.10	Ikisa Insa paawajumanise wanu, akiwambira javi: “Sikirizani, ereriwani! 
MAT.15.11	Sico cingira pakanywa cintaya munu haramu, ila cilawa pakanywa ndi cintaya munu haramu.” 
MAT.15.12	Basi, wanafunzi wake wakinfika karibu yake, wakimwambira: “Ukwijiwa kuwa Mafarizeu ware, pawasikire usowezi wako, wabugudika?” 
MAT.15.13	Fala iye akiwajibu, akamba: “Kila muti savyarire Baba omi ári binguni udoboriwa. 
MAT.15.14	Waseni! Ewo wanu sawawona wawalongoza wanu sawawona. Kipofu akinlongoza kipofu mwenziwe, wo‑wawiri wagwira mpondo gudu!” 
MAT.15.15	Peduru akimwambira, akamba: “Ewo nfano‑wo tifafanurire mana ake.” 
MAT.15.16	Iye akamba: “Umwe novyo amunamba kwereriwa? 
MAT.15.17	Amwijiwa kuwa piya cingira pakanywa cikuka mmatumbo na cilawa cukwefyeriwa mpondo ncowero. 
MAT.15.18	Fala vilawa pakanywa vilawa mmoyo. Evyo ndi vintenza munu kuwa haramu. 
MAT.15.19	Konta mmoyo mulawa mawazo mabaya, kuulaya, uzinzi, ceje, wivi, ushahidi wa ulongo, na matukano. 
MAT.15.20	Evi ndi vintenza munu kuwa haramu. Fala kurya bila kunawa mmakono, aakuntenza munu kuwa haramu.”
MAT.15.21	Insa nakurilavya pare, akuka makaya a Tiru na Sidoni
MAT.15.22	Sambi, mwanamuka nKanaa
MAT.15.23	Fala Insa aanjibire anta kinu. Wanafunzi wake wakinfika karibu, wakinlebela, wakamba javi: “Mwase oke vyake konta kankutinyangula nyuma kuno.” 
MAT.15.24	Fala Insa akiwajibu, akamba: “Situmiwe ka wanu wengine ila ka waIziraeli tu basi
MAT.15.25	Fala mwanamuka ire, nakuja akintukuza, akamba: “Mwenye, nisaidiye!” 
MAT.15.26	Iye akinjibu: “Sivyo vyema kutwala cakurya ca wana, kuwapa waumbwa wa pakaya.” 
MAT.15.27	Fala iye akamba: “He, Mwenye, fala anta na umbwa
MAT.15.28	Sambi Insa akinjibu, akimwambira: “Uwe mama, kwamini kwako kukulu! Tenderiwa kamba vyausaka.” Noure mpunde ure, mwanawe ire akipona.
MAT.15.29	Insa, nakulawa pare, akija kutanda ra Galileya, akikwera pamwango, akikala. 
MAT.15.30	Wakinfika karibu yake wanu wengi, wakija nawo vitewe, wanu wakuremala, vipofu, mabubu, pamoja na wengine‑po tena wengi. Wakiwatula piya ware mbere yake, neye akiwaponesa. 
MAT.15.31	Wanu ware washanga, konta wakiwona mabubu wakisowera, wanu wakuremala wakomu, vitewe wakenenda, pamoja na vipofu wakiwona. Wakinsifu sana Mwenyezimungu wa Iziraeli.
MAT.15.32	Sambi, Insa paawajumanise wanafunzi wake, akiwambira akamba: “Ewa wanu‑wa niwawonera utungu, konta wawa nomi muda wa suku natu, na awana cakurya. Sisaka kuwalaya kuwasa na njala, wasije kuzirika munjira.” 
MAT.15.33	Wanafunzi ware wakindairi javi: “Cakurya palanga‑pa cakuwatosha wanu wengi kamba‑wa, tipata ndepi?” 
MAT.15.34	Insa akiwambira: “Muwa nawo mikate myengapi‑po?” Ewo wakijibu: “Saba, na inswi aba.” 
MAT.15.35	Basi Insa akiwamuru wanu ware wekare pansi. 
MAT.15.36	Insa akitwala mikate saba ire na inswi zire, akishukuru, akimeya, akiwapa wanafunzi ware, newo wakiwatongera wanu ware. 
MAT.15.37	Wakirya piya, wakikuta. Wakilokota vipande vya mikate vibakire, vikijala vikapu saba. 
MAT.15.38	Wanu wârire wákiwa wanawalume alufu nne, bila kuwawalanga wanawaka pamoja na wasimana, we! 
MAT.15.39	Basi, Insa akilayana na wanu ware, akingira mungalawa, akuka upande wa Magadani.
MAT.16.1	Mafarizeu na Masaduseu wakinfika karibu yake Insa, na kwa kumyerera, wakinlebela awatendere alama ya binguni awolotere. 
MAT.16.2	Fala iye, nakuwajibu, akamba: “Ikifíka jironi mukwamba: ‘Makeshamungu kukuwa kwema, konta kunja kutenda undu.’ 
MAT.16.3	Na subuu namapema mukwamba: ‘Rero kunja kúnyata, konta kuwa mawingu.’ Vyakuwa julu, mukwereriwa cisaka kukuna, fala alama zakolota ewo wakati maalumu‑wo amukidiri kwereriwa. Sababuni? 
MAT.16.4	Kizazi kibaya na cazinaa cisakula alama, fala acipewa alama ila alama ya nabii Inusu.” Iye akiwasa, akuka vyake.
MAT.16.5	Wanafunzi ware pawafikire ng'ambu nyengine, wariwala kusukula mikate. 
MAT.16.6	Insa akiwambira javi: “Tunzani, rikengereni na furumento ya Mafarizeu na Masaduseu!” 
MAT.16.7	Ewo wakanza kuduguda watupu: “Konta atirisukuze mikate.” 
MAT.16.8	Insa paawafahamire, akiwambira: “Mbana muduguda watupu, umwe wanu samwamini? Konta amuna mikate? 
MAT.16.9	Mwaja amunamba kufahamu wala amukumbukira mikate mitanu ka ware wanu alufu ntanu ware? Mulokota mikate vikapu vyengapi? 
MAT.16.10	Wala ire mikate saba ka ware wanu alufu nne ware? Mulokota mikate vikapu vyengapi? 
MAT.16.11	Amwereriwa namunani kuwa sikamba mikate? Rikengereni furumento ya Mafarizeu na Masaduseu.” 
MAT.16.12	Basi ndi pawafahamire kuwa aari kwamba rikengereni na furumento ya mikate, ila kankwamba rikengereni na ngano za Mafarizeu na Masaduseu.
MAT.16.13	Insa paafikire upande wa kaya ya Kaisariya-Filipi, kawadairi wanafunzi wake javi: “Wanu wawamwita Binadamu wa Binguni ndi wepi?” 
MAT.16.14	Ewo wakijibu: “Wengine Yahaya mwenyé Koza, wengine Aliyasi, na wengine Yeremiya au nabii mmojawapo.” 
MAT.16.15	Iye akiwambira: “Umwe‑po mukwamba omi niwa nani?” 
MAT.16.16	Ansumani Peduru akijibu akamba: “Uwe kuwa Almasihi, Mwana wa Nlungu hai
MAT.16.17	Insa akinjibu akamba: “Heri uwe, Ansumani mwana wa Inusu, kamana siyo mwanadamu
MAT.16.18	Omi novyo nukwambira kuwa uwe kuwa Peduru
MAT.16.19	Nomi nukupa mifungulo ya ufalume wa binguni. Kwa javyo, kila caulunganisa conse mulumwengu‑mu, cilunganisiwa novyo binguni. Kila cawasanisa conse mulumwengu‑mu, cukwasanisiwa novyo binguni.” 
MAT.16.20	Basi, akiwambira wanafunzi wake wasimwambire anta munu kuwa iye ndi Almasihi.
MAT.16.21	Mwanzo wa noure wakati ure, Insa akanza kuwereza wanafunzi wake kuwa inlazimu kuka mpaka Yerusalemu, akapate kutabishiwa pakulu na wazee, wakulungwa wa dini, pamoja na wanlimu wa shariya, ikisa aulaiwe, na suku ya tatu afufuriwe. 
MAT.16.22	Noparepare Peduru akimwitira kunyenje, akanza kunkaidi akamba: “Anta, Mwenye! Vinu-vyo avikukuna futi!” 
MAT.16.23	Fala iye akizungunuka, akimwambira Peduru: “Uka nyuma yangu‑ko, Ibilisi! Kwangu omi, uwe kuwa kisiki cakukwakuriwa, konta auwaza víri ka Mwenyezimungu, ila ka wanadamu.”
MAT.16.24	Noparepare Insa akiwambira wanafunzi wake: “Asáka kunifulata omi onse, akaidi moyo wake, aritike nsalaba wake, anifulate. 
MAT.16.25	Kamana mwenyé kusaka kukengera mainsha ake, apoteza, fala mwenyé kupoteza mainsha ake kwa sababu yangu omi, asingana. 
MAT.16.26	Mwaja, munu apata faidani kupata ulumwengu‑wu piya, iri filihali kapoteza roho yake? Munu apereka kinani kukakanya na roho yake? 
MAT.16.27	Kamana Binadamu wa Binguni akuja kati ya utukufu wa Baba wake pamoja na malaika wake. Epo ndi paaja kunripa kila munu kwa vitendo vyake. 
MAT.16.28	Nukwambirani kweli kuwa muripo-pa-mwe, wamojawapo awafwa sawammonire Binadamu akija na ufalume wake.”
MAT.17.1	Bandi ya suku sita, Insa akintwala Peduru pamoja na Yakobu na Yahaya, munu na nduye, akikwera nawo pamwango nrefu yeka yawo. 
MAT.17.2	Iye akitaduka mbere yawo, uso wake ukinuru kamba juwa, na nguwo zake zilangala vú kamba nuru! 
MAT.17.3	Na mpunde noure, wakilawirira Musa na Aliyasi wakipakanira naye. 
MAT.17.4	Akilawa Peduru akimwambira Insa akamba: “Mwenye, vyema futi ofwe kwikala mahala‑pa! Mukisaka, nijenga nopa vibanda vitatu: kimoja cenu, cengine ca Musa, na cengine ca Aliyasi.” 
MAT.17.5	Kuno akisowera, wingu relupa vú rikiwafinika na nkati ya wingu rire, isikirikana shauti ikamba: “Eyu ndi Mwanangu wanimpenda pakulu, waniri radi naye. Nsikirizeni!” 
MAT.17.6	Wanafunzi ware, pawasikire shauti ire, wagwa warifinika kumaso, wakopa pakulu. 
MAT.17.7	Fala Insa akiwafika karibu yawo, akiwakumbula, akiwambira: “Lamukani! Musope kinu!” 
MAT.17.8	Pawenure uso, awammonire munu, ila Insa tu basi.
MAT.17.9	Pawesuke pamwango pare, Insa akiwalaizira, akamba: “Musimwambire munu amuwonire are, mpaka Binadamu wa Binguni afufuriwe ka wafwi.” 
MAT.17.10	Wanafunzi ware wakindairi Insa, wakamba: “Mbana wanlimu wa shariya wankwereza kuwa ajuzi kwanza aje Aliyasi?” 
MAT.17.11	Insa akiwajibu, akamba: “Kweli Aliyasi akwanza kuja, neye atengeza piya, 
MAT.17.12	fala nukwambirani kuwa Aliyasi kâja futi, ila Mayahudi awammanyire, wantenda vyawasakire vyonse. Ndi novyo Binadamu wa Binguni vyaaja kutabika mmakono mwawo.” 
MAT.17.13	Noparepare wanafunzi ware watula kuwa kankumwamba Yahaya mwenyé Koza
MAT.17.14	Pawafikire karibu ya wanu wengi, noparepare akija munu mmoja ka Insa, akikokora mbere yake, 
MAT.17.15	akamba: “Mwenye, mmonere utungu mwanangu! Iye nlwere kisalasala, kankutabika pakulu futi. Kamana mara nyingi kagwirira pamoto na mmaji mara nyingi zawenye. 
MAT.17.16	Nimpereka ka wanafunzi wako, fala awakidirire kumponesa.” 
MAT.17.17	Insa akijibu, akamba: “Ló, kizazi kibaya sacikubali! Niinshi namwe mpaka rini? Na mpaka rini nukukuvumirirani? Njoni naye nnemba‑yo.” 
MAT.17.18	Insa akinsutumu jini ire, akintuwisa. Kwa noure wakati ure, nnemba ire akipona. 
MAT.17.19	Nakisa wanafunzi ware wakuka karibu ya Insa, wakindairi kiriziu: “Mbena ofwe‑pa atikidirire kuntuwisa?” 
MAT.17.20	Iye akiwajibu: “Konta kwamini kwenu aba. Nukwambirani kweli kuwa mukiwa nawo kwamini kamba mbeyu ya amostarda
MAT.17.22	Pawekare pamoja Galileya, Insa kawambira wanafunzi wake javi: “Binadamu wa Binguni aperekiwa mmakono mwa wanadamu, 
MAT.17.23	ewo wamulaya, fala suku ya tatu afufuriwa.” Ewo wakiuzunika pakulu futi.
MAT.17.24	Pawafikire Kafarnaumu, wanu wákiripisanga nsoko wa jarajara mbiri
MAT.17.25	Iye akamba: “Aye, aripanga.” Basi Peduru pengire nnyumba mure, Insa kawa ntanzi kusowera, akindairi javi: “Ansumani! Kwankuwona mwaja? Mafalume wa muinti‑mu wapokerera nsoko au ushuru ka wanuni? Ka wana wawo
MAT.17.26	Akilawa Peduru akijibu: “Ka wanu wengine.” Sambi Insa akisema javi: “Basi, wana wawa nawo uhuru, awaripa. 
MAT.17.27	Fala kwa kuwa tisiwakwakurise, uka mwani
MAT.18.1	Noure wakati ure, wanafunzi wanfika karibu Insa, wakamba: “Muufalume wa binguni, munu bora pakulu nani?” 
MAT.18.2	Iye akimwita kisimana mmoja, akimwimisa kati-kati yawo, 
MAT.18.3	akamba: “Nukwambirani kweli, ikiwa amuripindure mukiwa kamba wasimana, visaka kuwa vyonse amwingira muufalume wa binguni. 
MAT.18.4	Kamana, mwenyé kurinyenyekeya mwanyewe kamba eyu kisimana‑yu, iye ndi bora pakulu muufalume wa binguni.
MAT.18.5	Ampokérera kisimana mmoja kamba eyu, kwa zina rangu, anipokerera omi. 
MAT.18.6	Fala ankósesa kisimana mmojawapo 
MAT.18.7	Walaniwe wanu wa mulumwengu kwa sababu ya kukosa. Kamana sibudi siti kuwepo kukosa. Falakini alaniwe mwenyé kukosesa! 
MAT.18.8	Basi sambi, ikiwa nkono wako au mulu wako ndi úri kukukoresa dambi, tupula nowo, wefye kunundu!
MAT.18.9	Na riso rako rukukukoresa dambi, kotopola noro, wefye kunundu! Fadari kwako, wingire mumainsha a milele na riso rimoja basi, zaida kwefyeriwa pamoto wa Jahanamu na maso mawiri.”
MAT.18.10	“Onani! Ewa wasimana‑wa musinkejeli anta mmoja! Konta nukwambirani kweli kuwa malaika wawo wári binguni daima wankuwona uso wa Baba wangu ári binguni. 
MAT.18.12	Umwe muwonaja? Ikiwa munu kanawo makondoo miya, akasika kondoo mmoja, atendaja? Aawasa tuswini na kenda mmyango nomo, kupita akinsakula mmoja asike ire? 
MAT.18.13	Na akimmonerera, nukwambirani, antendera radi pakulu koliko tuswini na kenda sawasike ware. 
MAT.18.14	Kwa javyo, Baba wenu ári binguni vimwajibu kuwa kisimana anta mmoja asipoteye.”
MAT.18.15	“Ikiwa nduyo
MAT.18.16	Fala akitowa kukusikira, ntware tena munu mmoja au wawiri, ipate kanywa zawo za ushahidi wa wawiri au watatu mwaha‑wo wakikishiwe.
MAT.18.17	Fala akikatala kuwasikiriza, kaseme kujamati. Na akitowa kusikiriza novyo jamati, nture kamba munu kafiri au munu wakuripisa nsoko.
MAT.18.18	Nukwambirani
MAT.18.19	Tena nukwambirani kweli kuwa, wawiri kati yenu, mukikubaliyana kunlebela Mwenyezimungu shauri mojawapo mulumwengu‑mu, cikuna noco, julu ya Baba wangu ári binguni. 
MAT.18.20	Konta pawakusanyika wawiri au watatu kwa zina rangu omi, niwapo kati yawo.”
MAT.18.21	Sambi, Peduru akinfika karibu, akindairi: “Mwenye, akinikosera mwenzangu inilazimu ninswamii mpaka mara nyengapi? Mpaka mara saba?” 
MAT.18.22	Insa akinjibu: “Sisema mpaka mara saba, ila nisema mpaka sabini mara saba! 
MAT.18.23	Ndimana ufalume wa binguni ulandana na nfalume mmoja asakire kuwalangirana nawo mali watumisi wake. 
MAT.18.24	Paanzire kuwalangirana nawo, wakinjisira cadeni mmoja akiwiriwa talanta
MAT.18.25	Kwa kuwa aawere nawo cakuripa, nfalume ire akilamula ntumisi ire ozanyiwe, pamoja na nkawake, wanawe, na vinu vyake piya, iripiwe deni ire. 
MAT.18.26	Ntumisi ire, nakugwa akikokora mbere yake, akamba: ‘Iwa na imani nami, nukuripa piya deni.’ 
MAT.18.27	Nfalume ire, kwa kummonera utungu ntumisi ire, akimwasa, akinswamii deni yake. 
MAT.18.28	Na paalawire pare, noire ntumisi ire kansingana ntumisi mwenziwe wammwira kontu amusini
MAT.18.29	Basi ntumisi mwenziwe ire, nakugwa akinlebela akamba: ‘Iwa na imani nami, nukuripa.’ 
MAT.18.30	Fala iye aasakire anta kinu, akilawa, akintayisa nkalaboshu mpaka aripe deni yake ire. 
MAT.18.31	Basi watumisi wenziwe ware pawawonire mambo akunire are, wakisikitika pakulu futi, wakuka wakimwambíra mwenye wawo piya akunire are. 
MAT.18.32	Noparepare, mwenye wawo ire nakumwita ntumisi ire, akimwambira javi: ‘Uwe kuwa ntumisi mbaya! Deni yako piya nukuswamii konta kunilebela. 
MAT.18.33	Aukijuzi uwe novyo kummonera utungu mwenziwo kamba vyanukuwonere omi?’ 
MAT.18.34	Basi mwenye wawo ire akimiwe pakulu, akimpereka ka wenye kuhukumu, mpaka aripe deni yake ire piya.
MAT.18.35	Basi ndi kamba Baba wangu ari binguni vyaasaka kukutendani, ikiwa amuwaswamiire wenzenu ka moyo radi.”
MAT.19.1	Insa pesire usowezi ure, kalawa Galileya koka makaya a Yudeya, kuloka Yordani. 
MAT.19.2	Wanu wengi wawenye wakinfulata, na noko iye akiwaponesa walwere.
MAT.19.3	Iwa Mafarizeu wakimukira kwa kumyerera, wakindairi: “Mwaja! Halali nlume kuntaliki nkawake kwa sababu mmojawapo?” 
MAT.19.4	Iye kajibu kaamba: “Aya
MAT.19.5	Novyo akamba
MAT.19.6	Kwa javyo, awawa wawiri tena, ila ukuwa mwiri mmoja. Basi, calungánise Mwenyezimungu conse, mwanadamu asasanise.” 
MAT.19.7	Ewo wakindairi tena: “Sambi, mbena nabii Musa kamuru kuntaliki muka na kumwasa?” 
MAT.19.8	Insa akiwajibu: “Nabii Musa kakuhurusuni kuwasa waka wenu kwa sababu ya myoyo yenu kuwa migumu
MAT.19.9	Nukwambirani kweli kuwa kila mwenyé kumwasa nkawake, saíri kwa sababu ya uzinzi, kuka kunlomba muka mwengine, kankuzinga.” 
MAT.19.10	Wanafunzi wake ware wakamba javi: “Ikiwa ndi javyo nlume na nkawake, aipo faida yakulomba.” 
MAT.19.11	Iye akiwambira: “Wala sipiya wakubali usowezi‑wu, ila wenye kujanliiwa na Mwenyezimungu. 
MAT.19.12	Kamana wawapo macande kwa kipongorero cawo, wawapo macande wengine watendiwe javyo na wanu, na wawapo macande wengine wakuritenda wanyewe kwa sababu ya ufalume wa binguni
MAT.19.13	Ikisa, wakijisiwa wasimana ka Insa, awature makono, awalebelele duwa. Wanafunzi wake wakiwenyukira, 
MAT.19.14	fala Insa akamba: “Waseni wasimana‑wo waje kuno, musiwakataze, konta wári kamba ewo ufalume wa binguni ndi wawo.” 
MAT.19.15	Nakwisa kuwatula makono
MAT.19.16	Sambi, munu mmoja akimukira Insa, akindairi: “Mwanlimu! Cema ndi cepi canijuzi kutenda nipate mainsha a milele?” 
MAT.19.17	Iye akimwambira: “Mbena unidairi kuhusu cema caujuzi kutenda? Mwema mmoja tu basi. Uwe ukisakula kuwa na mainsha a milele, fulata ámuri.” 
MAT.19.18	Iye akindairi: “Ámurini?” Insa akisema: “Usiulaye, usizinge, usiwe, usiseme ushahidi wa ulongo, 
MAT.19.19	mwinshimu wawayo na mamayo, na mpende mwenziwo kamba vyauripenda uwe mwanyewe.” 
MAT.19.20	Nnemba ire akamba: “Ezo ámuri‑zo piya ndi zanifulata. Kinani tena cibakire?” 
MAT.19.21	Insa akimwambira: “Ukisakula uwe kamilifu, uka ukozanye vinu vyako, nzuruku uwape masikini. Javyo uriturira ankiba binguni
MAT.19.22	Fala nnemba ire paasikire ewu usowezi‑wu, kalawa na uzuni konta ákiwa na mali mengi. 
MAT.19.23	Insa kawambira wanafunzi wake: “Nukwambirani kweli-kwelini kuwa tajiri virigariga kwingira muufalume wa binguni! 
MAT.19.24	Nukwambirani tena: Ngamiya raisi kupita kipenyo ca singano, koliko tajiri kwingira muufalume wa Mwenyezimungu.” 
MAT.19.25	Nakusikira wanafunzi ware, washanga pakulu futi, wakindairi: “Avi, asáka kuvuka
MAT.19.26	Insa akiwanang'aniza, akiwambira: “Ka wanadamu, kinu‑co acikidirika, fala ka Mwenyezimungu, piya vinu vikidirika.” 
MAT.19.27	Nakuwajibu, Peduru kawambira javi: “Ofwe tasa piya, tukufulata uwe. Faida yetu ofwe ndi yepi?” 
MAT.19.28	Insa akiwambira: “Nukwambirani kweli umwe munifúlata-mwe, ulumwengu mupya‑wu, Binadamu wa Binguni paasaka kwikala kiti ca utukufu wake, nomwe novyo mukuja kwikala viti vikulu kumi na viwiri, kumiliki marikolo kumi na mawiri a Iziraeli. 
MAT.19.29	Mwenyé kwasa nyumba, wanduze, walumbuze, wawaye, mamaye, wanawe, au masamba, kwa sababu yangu omi, apata faida mara miya, na ariti mainsha a milele. 
MAT.19.30	Fala wengi wanzire
MAT.20.1	“Sambi, ufalume wa binguni ulandana na mwenyé masamba, alawire subuu namapema kusikizana na wanu wakakore kazi mmasamba mwake. 
MAT.20.2	Basi, nakusikizana nawo jarajara moja ya parata
MAT.20.3	Nakulawa tena ora ya subuu, kawawona wanu wengine wemira pabazari, sawatenda kinu, 
MAT.20.4	akiwambira javi: ‘Ukani nomwe novyo mmasamba, nukupani haki yenu.’ Newo wakúka. 
MAT.20.5	Akilawa tena nsana na ruremba, akitenda novire. 
MAT.20.6	Ikisa tena jironi paalawire, kawasingana wanu wengine wemira, akiwadairi: ‘Mwimira epa kutwa nzima samutenda kazi, sababuni?’ 
MAT.20.7	Ewo wakijibu: ‘Hapana munu asikizane nofwe.’ Iye akiwambira: ‘Ukani nomwe novyo mmasamba.’ 
MAT.20.8	Pariswere juwa, mwenyé masamba ire kamwambira kapatashi wake javi: ‘Wete wakolakazi piya, uwaripe nshahara wawo, uwanze wajíre mwinsho mpaka wanzire kuja.’ 
MAT.20.9	Basi kweli, pawafikire wajíre jironi, kila munu kapokera jarajara moja ya parata
MAT.20.10	Pawafikire wanzire kuja ware, wakidanizira kuwa wapokera nzuruku mwingi, fala kila mmoja kapokera novyo jarajara moja ya parata! 
MAT.20.11	Pawapokere, wanduguda mwenyé masamba ire, 
MAT.20.12	wamba: ‘Wajire mwinsho‑wa wakola kazi ora moja basi, fala kawatula kuwa sawa‑sawa nofwe, tikorire kazi kutwa nzima, tíkivumirira juwa!’ 
MAT.20.13	Fala iye, nakunjibu munu mmoja, kamwambira: ‘Ona rafiki yangu, siri kukupoka shariya. Atisikizane jarajara mmoja ya parata? 
MAT.20.14	Twala cako, uke vyako. Nisaka nimpe mwenziwo wa mwinsho‑yu kamba vyanukupere uwe. 
MAT.20.15	Mwaja! Omi sina haki yakutenda canisaka na nzuruku wangu? Riso rako ribaya konta ya umunu-mwema wangu?’ 
MAT.20.16	Kwa javyo wanu wa mwinsho wakuwa watanzi, na watanzi wakuwa wa mwinsho.”
MAT.20.17	Insa paakikwera kuka Yerusalemu, kaweta cembe wanafunzi wake munjira akiwambira javi: 
MAT.20.18	“Sikirizani! Epa tankukwera Yerusalemu. Eko, Binadamu wa Binguni akuka kugabiziwa wakulungwa wa dini na wanlimu wa shariya, newo wanhukumu olaiwe. 
MAT.20.19	Wampereka ka Sawari-Mayahudi, wanshupe, ebiwe viboko, na agomezeriwe pansalaba. Na suku ya tatu afufuriwa.”
MAT.20.20	Sambi, muka wa Zebedeyu na wanawe akuka mpaka karibu ya Insa, akikokora mbere yake akinlebela kinu. 
MAT.20.21	Insa akindairi: “Usakani?” Iye akinjibu: “Ona, amuru wanangu wawiri‑wa wekare muufalume wako, mmoja akwikare nkono nriro wako na mwengine nkono sonto.” 
MAT.20.22	Insa akinjibu, akamba: “Anta camulebela, amwijiwa. Mukidiri kunywa kaneka yangu
MAT.20.23	Insa akiwambira: “Ndi kweli mukunywa kaneka yangu. Fala kunikala nkono nriro au nkono sonto, sina ídini. Ila wenye kwikala watengezériwa na Baba wangu.” 
MAT.20.24	Wanafunzi kumi wengine ware, pawasikire javire, wakiwakimwira ware wawiri munu na nduye. 
MAT.20.25	Fala Insa akiweta, akiwambira: “Mukwijiwa kuwa mafalume wa mataifa wawatawala wanu, na wakulungwa wawa nawo mamulaka julu yawo. 
MAT.20.26	Falakini kwenu umwe sivyaviri. Ila, kati yenu, asakúla kuwa nkulu onse, awe ntumisi wenu, 
MAT.20.27	na kati yenu asakúla kuwa ntanzi onse, awe ntwana wenu. 
MAT.20.28	Ndi kamba Binadamu wa Binguni aajire kutumikiriwa, ila atumike na apereke mainsha ake awavushe wanu wengi.”
MAT.20.29	Insa na wanafunzi wake, pawalawire Yeriko, wanu wengi wakinfulata. 
MAT.20.30	Sambi, wekala nanyenje ya njira vipofu wawiri. Pawasikire kuwa Insa kankupita, wafula uto, wakamba: “Mwenye mwana wa Daudi, tiwonere utungu!” 
MAT.20.31	Wanu ware wakiwenyukira wanyamare. Fala ewo wakizidi kufula uto: “Mwenye, Mwana wa Daudi! Tiwonere utungu!” 
MAT.20.32	Pawemire, Insa akiweta akiwadairi: “Musaka nukutendeni mwaja?” 
MAT.20.33	Ewo wakijibu: “Mwenye, tisaka tiwone! Tiponese maso etu!” 
MAT.20.34	Insa, kwa kuwawonera utungu, akiwakumbula maso awo. Kwa mpunde noure, ewo wakiludira kuwona, wakinfulata Insa.
MAT.21.1	Insa na wanafunzi wake wári karibu ya Yerusalemu, wakifika Betifage pamwango wa Mizaituni. Insa akiwatuma wanafunzi wawiri, akiwambira: 
MAT.21.2	“Ukani kaya íri mbere yenu ire. Nakufika, múnsingana buru mmoja kafungiriwa pamoja na mwanawe. Munfungure, muje naye. 
MAT.21.3	Akilawírira wakukwambirani kinu, mwambireni kuwa: ‘Buru‑yu ansakula Mwenye’, basi iye akwasani mukuja nawo.” 
MAT.21.4	Evi vikuna novire ipate utimiziwe usowezi waâsemire nabii mmoja akamba:
MAT.21.5	“Mwambireni mwari wa Ziyoni
MAT.21.5	‘Mmone nfalume wako kankuja kwako,
MAT.21.5	kankuja na imani, ampandire buru,
MAT.21.5	kankuperekiwa na kaburu katoto,
MAT.21.5	mwana wa nyama mpingi!’ ”
MAT.21.6	Basi wanafunzi ware woka, watenda sawa‑sawa kamba Insa vyawatumire. 
MAT.21.7	Waja naye buru ire pamoja na kaburu katoto kare, wakitandika nguwo zawo. Insa akikala julu yake. 
MAT.21.8	Junudi ya wanu wengi wakitandika nguwo zawo munjira. Wanu wengine wakisinja makuti a mitende, wakitandika munjira. 
MAT.21.9	Na makundi a wanu wákiwa mbere na wákiwa nyuma, wakipaza nyimbo, wakamba:
MAT.21.9	“Hozana
MAT.21.9	Bora ári kuja kwa zina ra Mola!
MAT.21.9	Hozana julu mbinguni!”
MAT.21.10	Insa, pengire Yerusalemu, wanu piya kaya ire wakifazaika, wakamba: “Eyu munu‑yu nani?” 
MAT.21.11	Wanu ware wakisema: “Eyu ndi nabii Insa, wa Nazareti inti ya Galileya!”
MAT.21.12	Sambi, Insa akingira nNyumba Takatifu, akiwatuwisa piya wakiuzanya na wakiuza vinu nNyumba Takatifu. Akipidulanga meza za wacuruzi, pamoja na viti vya wakiuzanya mapomba. 
MAT.21.13	Ikisa akiwambira: “Yândikiwa
MAT.21.14	Nnyumba Takatifu nomo, wanjisira vipofu na wakuremala, iye akiwaponesa.
MAT.21.15	Kweli, wakulungwa wa dini na wanlimu wa shariya wawona matajabisa atendíre, na wawawona wasimana nNyumba Takatifu wakipaza nyimbo, wakamba: “Hozana Mwana wa Daudi!” Kwa javyo, ewo wakikimiwa, 
MAT.21.16	wakimwambira: “Kwankuwasikira ewa cawamba?” Insa akiwajibu: “Aye, aya
MAT.21.16	‘Kanywa za wasimana watoto na wakujiji, zilavya kutukuza kwema.’
MAT.21.16	Amunafyoma?”
MAT.21.17	Nakuwasa, akilawira panja, akuka Betaniya, akilala noko.
MAT.21.18	Subuu namapema, Insa paakiludi akuka kaya ulu, ínkola njala. 
MAT.21.19	Akiwona nfigu munjira, akúka mpaka nopo, fala aasingane kinu ila masamba tu basi. Akisowerera: “Cisipe tena kisumo milele!” Kwa noure mpunde ure, nfigu ure ukumiliya. 
MAT.21.20	Nakuwona wanafunzi washanga, wakamba: “Namunani kwa mpunde nowu vyaumiliye nfigu‑wu?” 
MAT.21.21	Nakujibu Insa akiwambira: “Nukwambirani kweli, mukitumaini bila dana, amutenda vyanitendire nfigu‑wu basi, anta na mukisowerera ewu mwango‑wu mukamba: ‘Somoka ukaritose mbahari’, vikuna novyo.
MAT.21.22	Na piya camulebela conse kwa duwa, mukamini, múpata.”
MAT.21.23	Insa pengire nNyumba Takatifu, wakulungwa wa dini pamoja na wazee wa Mayahudi wakinfika karibu kuno akifunda, wakindairi: “Evi vinu‑vi akutendesa mamulakani? Nani akupere eya mamulaka‑ya?” 
MAT.21.24	Insa akijibu, akiwambira: “Nomi novyo nukudairini kinu kimoja. Neco mukinijibu, nomi novyo nukwambirani mwenyé mamulaka anitendesa evi vinu‑vi. 
MAT.21.25	Koziwa ka Yahaya kukiwa ka mamulaka a nani? A binguni
MAT.21.26	Na tikamba: ‘A wanadamu’, tiwopa wanu konta piya wankubali Yahaya ndi nabii wawo.” 
MAT.21.27	Basi wakinjibu Insa, wakimwambira: “Atijiwa!” Na iye novyo akiwambira: “Basi, anta omi sukwambirani mamulaka a nani anitendesa evi vinu‑vi!”
MAT.21.28	“Umwe muwonaja? Mwananlume mmoja ákiwa na wana wawiri. Akinfika wakwanza, akimwambira: ‘Mwanangu, uka rero ukakore kazi masamba.’ 
MAT.21.29	Iye nakujibu, kaamba: ‘Sisaka!’ ikisa akitubiya akuka. 
MAT.21.30	Akinfika wapiri, amwambira novire, fala iye nakujibu kaamba: ‘Nukuka Baba!’ fala okire. 
MAT.21.31	Kati ya wawiri ware, atendire vyakumwajibu wawa yawo ndi wepi?” Ewo wamba: “Mwana wakwanza.” Insa akiwambira javi: “Nukwambirani kweli kuwa warípisi nsoko na mareba walongorera mbere yenu kwingira muufalume wa Mwenyezimungu. 
MAT.21.32	Kamana Yahaya mwenyé Koza kaja kwenu kwa njira ya shariya, fala amunkubali. Novyo-sivyo, warípisi nsoko na mareba wankubali. Na ingawa muwona, mwinsho amutubiye mukinkubali.”
MAT.21.33	“Sikirizani kinyume cengine: Ákiwepo munu mmoja mwenyé nyumba karima masamba a uva, akijengera sereka. Nkati mwake akisimba pondo, akijenga nnara, masamba are akiwemisira warimi, akisafíri. 
MAT.21.34	Paifikire karibu ya mavuno, kawatuma watumisi wake ka warimi ware, wakatware visumo vyake. 
MAT.21.35	Warimi ware wakiwakola watumisi wake ware: mmoja wakimwibiya, mwengine wakimulaya, na mwengine wakimpanja na mawe. 
MAT.21.36	Mwenyé masamba ire akiwatuma tena watumisi wengine, wengi futi zaida ya wakwanza ware. Newo wakiwatenda novire. 
MAT.21.37	Mwinsho akintuma mwanawe, akiwaza javi: ‘Mwanangu‑yu wamwinshimu.’ 
MAT.21.38	Fala warimi, pawammonire mwanawe ire, wakambirana watupu: ‘Noyu‑yu ndi asaka kuriti, tukeni timulaye, tinriti!’ 
MAT.21.39	Basi, wakinkola, wakimwefya nyuma ya mpaka wa masamba a uva are, wakimulaya. 
MAT.21.40	Paasaka kuja mwanyewe masamba are, warimi ware awatendaja?” 
MAT.21.41	Ewo wanjibu: “Visomi wabaya‑wo, awamariza nfululu na masamba‑wo awemisira warimi wengine, wakuwa wakumpa visumo wakati wa mavuno.” 
MAT.21.42	Insa akiwambira: “Mwaja? Amufyomire Mandiko
MAT.21.42	‘Riwe rawafezeyire wajengi,
MAT.21.42	ndi riwere maalumu ra pamembe ya nyumba.
MAT.21.42	Kinu‑ci akunisha ndi Mola,
MAT.21.42	na citajabisa mmaso mwetu!’
MAT.21.43	Ndimana nukwambirani kuwa muvuriwa ufalume wa Mwenyezimungu, wapewa wanu wengine wakupa visumo vya ufalume‑wo. 
MAT.21.44	Na asáka kugwira julu ya eri riwe‑ri, avunjiwa-vunjiwanga, na warisáka kungwirira onse asaika atenda ufu.” 
MAT.21.45	Wakulungwa wa dini na Mafarizeu, pawasikire eci kinyume‑ci, wereriwa kuwa kankuwamba ewo. 
MAT.21.46	Wakisaka kunfunga, fala wawopa wanu konta wakintula kuwa nabii wawo.
MAT.22.1	Mara nyengine, Insa akiwajibu akiwasowerera kwa kinyume, akamba: 
MAT.22.2	“Ufalume wa binguni ulandana na nfalume mmoja atengeze harusi ya mwanawe. 
MAT.22.3	Katumiza kuweta warifíwe kujambo, fala awasakire kuja, kú! 
MAT.22.4	Akiwatuma watumisi wengine tena, akamba: ‘Warifíwe wambireni javi: “Onani! Jambo rangu nisa kutengeza, ng'ombe na micamba isinjiwa futi, vinu piya viwa tayari. Njoni kujambo!” ’ 
MAT.22.5	Fala warifíwe ware awayeriwe, woka vyawo: mmoja koka masamba kwake, mwengine koka kucuruza vinu vyake, 
MAT.22.6	na wengine wakiwakola watumisi ware, wakiwatabisha, wakiwolaya. 
MAT.22.7	Kwa javyo, nfalume ire akikimiwa, akiwatuma masurudadu wake wakiwolaya visomi ware, nakisa wakitaya moto kaya yawo ire. 
MAT.22.8	Ikisa, akiwambira watumisi wake: ‘Epa jambo riwa tayari, fala warifíwe ndi sawari wanu. 
MAT.22.9	Basi ukani mmasimana-manjira. Piya wamusaka kuwansingana onse warifuni waje kuharusi kuno.’ 
MAT.22.10	Nakulawa watumisi ware woka munjira mure, wawajumanisa wawasimanane nawo piya, wabaya kamba wema. Mandowa are warifíwe wakijala bunga-bunga-bunga.
MAT.22.11	Fala nfalume ire, pengire mmandowa mure kuwawona warifíwe ware, kammona munu mmoja savarire mavazi a paharusi. 
MAT.22.12	Iye akimwambira: ‘Rafiki yangu, kwingira mwaja emu sauna mavazi a paharusi?’ Iye akinyamala ndu. 
MAT.22.13	Basi nfalume ire akiwambira watumisi wake: ‘Nfungeni maulu na makono, munsukure mumwefye panja pakisi‑po! Epo ndi pooka kurira na kutafuna meno.’
MAT.22.14	Basi, wengi ndi wetiwa, fala watondoriwa ndi aba!”
MAT.22.15	Nakulawa pare, Mafarizeu wakitenda mpango wakunkoresa Insa kwa usemi. 
MAT.22.16	Kwa javyo, wakiwapereka wanafunzi wawo pamoja na wa kinya Herodi, wakuka wakindairi: “Mwanlimu! Tukwijiwa kuwa uwe kuwa múkweli na ufunda njira ya Mwenyezimungu ka ukweli, aumopa munu asaka kuwa onse, konta aunang'aniza munu caari. 
MAT.22.17	Kwa javyo, tambire mawoni ako. Iwapo haki ya kunripa nsoko Kaisari 
MAT.22.18	Insa kwa kwijiwa ubaya wawo, akiwambira: “Manafiki, mbena muniyerera? 
MAT.22.19	Nolotereni kuno jarajara ya nsoko‑yo.” Ewo wakija nawo jarajara moja, wakimpa. 
MAT.22.20	Iye akiwadairi: “Ewu uso‑wu na mandiko‑ya a nani?” 
MAT.22.21	Wakinjibu: “Vya Kaisari.” Iye akiwambira: “Basi, ca Kaisari mpeni Kaisari, na ca Mwenyezimungu mpeni Mwenyezimungu!” 
MAT.22.22	Pawasikire javire wakishanga dwaraa. Wakimwasa, wakuka vyawo.
MAT.22.23	Noire suku ire, wafika karibu ya Insa Masaduseu, wenye kusema kuwa kufufuka akupo, wakindairi javi: 
MAT.22.24	“Mwanlimu! Nabii Musa kaamba kuwa ikiwa nlume kafwa bila kupongola naye nkawake, nduye ajuzi anjemele nankweli‑yo, filihali apongore naye, alunga rikolo ra nduye.
MAT.22.25	Kamana kati ya ofwe wana saba, wakwanza kanlomba, akifwa. Kwa kuwa aapongore naye mwana, nkawake akilombiwa na nduye. 
MAT.22.26	Vikuna novyo na nduye wapiri, na watatu, mpaka wo saba. 
MAT.22.27	Mwinsho ya piya ware, na muka ire akifwa. 
MAT.22.28	Sambi, suku ya kufufuka wafwi, aja kuwa nlumake ndi wepi? Kamana piya ware wânlomba!” 
MAT.22.29	Insa akiwajibu, akiwambira javi: “Umwe mupoteya konta amwijiwa Mandiko wala uwezo wa Mwenyezimungu! 
MAT.22.30	Kamana wafwi pawaja kufufuka awalomba wala awalombiwa, wakuwa kamba malaika wari binguni. 
MAT.22.31	Na nkati ya kufufuka ka wafwi, vyamwâmbiriwe na Mwenyezimungu, akamba: 
MAT.22.32	‘Omi niwa Mwenyezimungu wa Iburahima na Mwenyezimungu wa Izaki na Mwenyezimungu wa Yankubu.’
MAT.22.33	Wanu ware, pawasikire javire, watajabu kufunda kwake kure.
MAT.22.34	Mafarizeu, pawasikire kuwa Insa kawanyamaza Masaduseu, wakijumana novyo pamoja. 
MAT.22.35	Kati yawo, mmoja ákiwa mwijiwifu wa shariya. Kwa kumyerera, akindairi Insa javi: 
MAT.22.36	“Mwanlimu, ámuri ulu nkati ya shariya ndi yepi?” 
MAT.22.37	Insa akinjibu: “Mpende Mola, Mwenyezimungu wako, kwa moyo wako piya, kwa roho yako piya na kwa ankili zako piya.
MAT.22.38	Eyi ndi ámuri ulu na yakwanza. 
MAT.22.39	Na yapiri ilandane neyi: ‘Mpende mwenziwo kamba vyauripenda mwanyewe.’
MAT.22.40	Ezi ámuri mbiri‑zi zifindikiriwa Taureti piya na vyawâfundire minabii.”
MAT.22.41	Pawajumane Mafarizeu pamoja, Insa akiwadairi, akamba: 
MAT.22.42	“Umwe mwankuwona mwaja kuhusu Almasihi? Iye mwana
MAT.22.43	Ewo wakijibu: “Wa rikolo ra Daudi!” Iye akiwambira: “Sambi, kwa nguvu za Roho Takatifu, Daudi kamwita ‘Mwenye wangu’. Mwaja? Konta Daudi kaamba:
MAT.22.44	‘Mola kamwambira Mwenye wangu:
MAT.22.44	Ikala nkono nriro wangu,
MAT.22.44	mpaka niwature maaduwi wako sini ya kumaulu kwako!’
MAT.22.45	Basi, ikiwa Daudi kamwita ‘Mwenye wangu’, aawája mwana wa rikolo rake?”
MAT.22.46	Na awerepo munu akidirire kumwambira kinu. Tangu noyo suku‑yo, aalawirire tena wakushubutu kundairi kinu.
MAT.23.1	Sambi, Insa akisowera na junudi ya wanu pamoja na wanafunzi wake, 
MAT.23.2	akamba: “Wanlimu wa shariya na Mafarizeu wekala kiti ca nabii Musa.
MAT.23.3	Kwa javyo, fulatani na timizani piya vyawari kukwambirani. Fala asani kufulata vitendo vyawo, konta ewo cawasema sicawatenda. 
MAT.23.4	Wafunga mizigo yakuremera wawatika wanu mmaweya, fala ewo awasaka kusukula anta na cala kimoja. 
MAT.23.5	Ewo watenda vitendo vyawo ipate wawoniwe na wanu. Wakurisa irizi zawo na wakongeza manyanyavu a malupindo awo.
MAT.23.6	Kuwajibu kwikala mahala bora mmajambo na viti vya inshima mmasinagoga
MAT.23.7	Kuwajibu wenshimiwe mwawapita mmabazari, na viwajibu wanu wawete wanlimu. 
MAT.23.8	Fala umwe musiwase wanu kukwitani ‘wanlimu’ kamana mwanlimu wenu mmoja basi, umwe piya muwa munu na nduye, 
MAT.23.9	wala mulumwengu‑mu musimwite ‘Baba’ munu asaka kuwa onse
MAT.23.10	Wala wasukwiteni mafundi, kamana fundi wenu ndi mmoja basi, Almasihi. 
MAT.23.11	Nkulungwa kati yenu awe ntumisi wenu. 
MAT.23.12	Basi munu wakuriremeresa mwanyewe aveyesiwa, na mwenyé kuriveyesa mwanyewe, aremeresiwa.”
MAT.23.13	Insa akiwambira tena: “Umwe wanlimu wa shariya na Mafarizeu, manafiki, mulaniwe! Mufunga nryango wa ufalume wa binguni mbere ya wanu. Amwingira wala amuwasa wengire wenye kusakula kwingira. 
MAT.23.15	Umwe wanlimu wa shariya na Mafarizeu manafiki, mulaniwe! Mupita mbahari na kungulu mumpate munu munsilimise dini yenu. Fala mukimpata, muntenda kuwa mwana wa Jahanamu mara mbiri zaida koliko umwe. 
MAT.23.16	Umwe walongozi sawawona, mulaniwe! Musema kuwa: ‘Alapíra mahala takatifu kilapo‑co sico kinu, ila alapíra oru íri mahala takatifu ire, kilapo‑co ndi ca ukweli.’ 
MAT.23.17	Wajinga sawawona! Epo kinu bora ndi cepi? Oru au mahala patendesa oru kuwa takatifu? 
MAT.23.18	Na musema kuwa: ‘Alapíra uralu wa kafara, sikinu, fala alapíra kafara íri julu ya uralu, kilapo‑co ndi cakweli.’ 
MAT.23.19	Wanu sawawona! Kinu bora ndi cepi? Kafara au uralu utenderiwa kafara ikiwa takatifu? 
MAT.23.20	Basi, alapíra uralu, alapira uralu na ciri pajulu ya uralu. 
MAT.23.21	Alapíra mahala takatifu, alapira mahala‑po na Nlungu ári nopo. 
MAT.23.22	Na alapíra bingu, alapira kiti ca utukufu wa Mwenyezimungu na Nlungu ekare kiti cake.
MAT.23.23	Umwe wanlimu wa shariya na Mafarizeu manafiki, mulaniwe! Muwapa wanu zaka anta na vinu vya manukatu: safarãu, bizari, na loru. Fala mukwasa vinu bora pakulu vya shariya: haki, huruma, na uwaminifu. Evi ndi vinu vyamujuzi kutimiza, musase. 
MAT.23.24	Walongozi sawawona! Umwe munsuja bwilimwiti fala mummiza ng'ombe
MAT.23.25	Umwe wanlimu wa shariya na Mafarizeu manafiki, mulaniwe! Kiyungu na finga mukosa kunja, fala nkati mwijala ukoko wa vinu vya unyang'anyi na wájibu mbaya. 
MAT.23.26	Nfarizeu sauwona! Kiyungu anza kosa nkati ipate na kunja kusitawi novyo.
MAT.23.27	Umwe wanlimu wa shariya na Mafarizeu manafiki, mulaniwe! Umwe mulanda makaburi a kupakiwa kinambo akusitawiziwa panja
MAT.23.28	Na umwe novyo, kunja muwoniwa na wanu kamba wenye shariya, iri filihali nkati yenu wijala unafiki na vitendo vyakuvunja shariya.
MAT.23.29	Umwe wanlimu wa shariya na Mafarizeu manafiki, mulaniwe! Mujengera makaburi a minabii na mupamba kusitawiza makaburi a wanu wa shariya. 
MAT.23.30	Mukwamba: ‘Tinainshi enzi za wazee wetu, atingari kujumulana nawo kutawanya damu ya minabii!’ 
MAT.23.31	Basi, kwa javyo murolota wanyewe kuwa muwa vining'ini vya ware wawolaye minabii. 
MAT.23.32	Basi timizani kipimo ca ubaya ca babu zenu! 
MAT.23.33	Manyoka, wana wa miraba
MAT.23.34	Kwa javyo, nukuperekerani minabii, wejiwifu, na mafundi. Wamojawapo muwolaya na muwagomezera mmisalaba, wengine muwacapa viboko mmasinagoga mwenu, na muwenenda mukiwalumbata kila kaya. 
MAT.23.35	Kwa javyo ije julu yenu hukumu kwa sababu ya damu ya wenye shariya itawanyike julu ya ardhi, tangu mwanzo kutawanyika ka damu ya Abeli
MAT.23.36	Nukwambirani kweli kuwa wanu wa eci kizazi‑ci, ezi hukumu‑zi zíwapata.”
MAT.23.37	Insa kaamba: “Wanu wa Yerusalemu! Ha, wanu wa Yerusalemu! Wari kuwolaya na kuwapanja na mawe minabii waperekiwe kwawo! Mara nyengapi yanisakire kuwakusanya wana wawo kamba uku vyaawakúsanya wanawe akiwafinika mumbawa zake! Fala umwe amusakire. 
MAT.23.38	Aya basi, kaya yenu‑yo ikuja kutaduka milembe. 
MAT.23.39	Konta nukwambirani kweli kuwa amuniwona tena, kulawa sambi‑pa mpaka suku
MAT.24.1	Insa, paakilawa nNyumba Takatifu akuka vyake, wanafunzi wake wakinfíka karibu yake, wakimolotera namuna vyaijengiwe nyumba ire. 
MAT.24.2	Insa akiwambira, akamba: “Mwankuwona evi piya‑vi? Nukwambirani kweli kuwa epa hapana riwe ríja kubaki julu ya riwe renziwe, piya abomoriwa.”
MAT.24.3	Insa paakikala pamwango wa Mizaituni, wanafunzi wake wakimukira cembe, wakimwambira: “Tambire vinu-vyo vikuja kukuna rini? Na alamani ya kuja kwake, suku ya Kiyama?” 
MAT.24.4	Insa akiwajibu, akamba: “More-moreni asukuteseni munu, 
MAT.24.5	konta wengi wakuja kwa zina rangu, wakamba: ‘Omi ndi Almasihi’, na wawatesa wanu wengi. 
MAT.24.6	Umwe mukuja kusikira habari na utesi wa vita. Novyo-sivyo musope. Konta evyo vinu-vyo lazima vikune. Fala siyo kuwa ndi suku ya Kiyama. 
MAT.24.7	Taifa ikuja kutenda vita na taifa nyengine, ufalume mmoja na ufalume mwenziwe. Cikuja kupita kitikansi pamoja na njala mahala mwingi mwawenye. 
MAT.24.8	Evi vinu‑vi piya ndi kamba mwanzo wa malwazo a kupongola
MAT.24.9	Ewo wakuperekani kutabishiwa na wakuulayani, na mukuja kwiniwa na piya taifa‑zi kwa sababu ya zina rangu. 
MAT.24.10	Wengi wakuja kukosiwa, wengi wakuja kuwapereka wenziwawo kuhukumiwa, na kwinana munu na mwenziwe. 
MAT.24.11	Wakuja kulawirira minabii wengi walongo, wakupita wakiwatesa wanu wengi wawenye. 
MAT.24.12	Kwa sababu ya kongezeka ubaya, kupendana ka wanu wengi kukuja kuwa aba. 
MAT.24.13	Fala mwenyé kuvumirira mpaka mwinsho ndi aja kuvushiwa. 
MAT.24.14	Na eyi habari ya ufalume‑yi ikwereziwa ulumwengu nzima, uwé ushahidi mbere ya kabila‑zi piya. Epo ndi paija kufika suku ya Kiyama.”
MAT.24.15	“Kwa javyo, mukiwona haramu yakutenza uwaribifu mahala patakatifu, kamba vyaâmbire nabii Daniyeli
MAT.24.16	basi sambi wája kuwa Yudeya wajuzi watuwirire mmyango, 
MAT.24.17	ája kuwapo papala ra nyumba yake onse asisuke kutwala kinu nnyumba mwake, 
MAT.24.18	na ája kuwapo mmasamba onse asiludire kukaya kutwala mavazi ake. 
MAT.24.19	Dambi wemite na maametoto wakowesa kwa ezo suku‑zo! 
MAT.24.20	Mulebele duwa ipate kutuwa kwenu kusije kuwa wakati wa kinja au isiwe suku ya sabadu
MAT.24.21	konta wakati‑wo ukuja kuwa wa mashaka pakulu futi, mashaka saanapita tangu mwanzo wa ulumwengu mpaka sambi‑pa, wala aaja kupita tena. 
MAT.24.22	Siwere kunukusiwa nozo suku‑zo, aakivuka munu. Fala, kwa sababu ya watondóriwe
MAT.24.23	Basi, akilawirira munu akukwambirani: ‘Almasihi ndiyu‑pa’, au ‘Ndi ire pare’, musikubali. 
MAT.24.24	Kamana wakuja kulawirira maAlmasihi walongo na minabii walongo. Ewo wakuja kutenda alama ulu na maajuza, wafikirire kuwatesa ware watondóriwe, ikikidirika. 
MAT.24.25	Onani, omi nankukwambirani namapema. 
MAT.24.26	Basi akilawirira munu akukwambirani: ‘Iye kawa pare, paluwanja pare!’, musuke noko. Au: ‘Kawa nnyumba mure’, musikubali. 
MAT.24.27	Konta kamba vyamufahamu kumensa vyakulangaza mashariki mpaka magharibi, ndi vyaasaka kuja kwisuka Binadamu wa Binguni. 
MAT.24.28	Mahala pakufwa nyama apakosa kumota membe
MAT.24.29	Insa kaamba: “Zikipita suku za mashaka‑zo, juwa arija kuwala kukwinukala pi, mwezi auja kuwala, nondwa zisomoka binguni zikigwa, na nguvu za binguni piya zitikinyika. 
MAT.24.30	Basi ikuja kuwoneka julu ya binguni alama ya kwisuka Binadamu wa Binguni. Kwa javyo, zilalamika kabila piya za duniya, ikisa wammona Binadamu akisuka mmawingu binguni, na nguvu pamoja na utukufu pakulu.
MAT.24.31	Na shauti ulu ya baramanda, iye awapereka malaika wake. Ewo wakiwakusanya waawatóndore iye, kwa kila membe nne za duniya, kwanza mwanzo mpaka mwinsho.”
MAT.24.32	“Rifyomeseni kwa nfano wa muti wakwitiwa mmongo
MAT.24.33	Ndi sawa‑sawa novyo. Mukiwona eyo mambo‑yo akikuna, ijiwani kuwa Binadamu kawa karibu, kawa panryango! 
MAT.24.34	Nukwambirani kweli kuwa eci kizazi‑ci acipita saanakuna eyo mambo‑yo piya. 
MAT.24.35	Bingu na ardhi piya vilainika, fala usemi wangu aulainika.”
MAT.24.36	“Na kuhusu suku na wakati wa kukuna novyo vinu-vyo, hapana ejiwa. Awejiwa malaika mbinguni wala Mwana, ila Mwenyezimungu Baba tu basi. 
MAT.24.37	Kamana kamba vyavîkunire wakati wa nabii Nnu, ndi vyavija kukuna pakuja Binadamu. 
MAT.24.38	Nozo suku‑zo, zikuja kuwa kamba vyazikiwa zire suku saanapita mwanalukaya: wanu wakirya na wakinywa, wakilomba na wakilombiwa, mpaka suku yengire nabii Nnu nsafina.
MAT.24.39	Wanu awejiwe, mpaka paajire mwanalukaya nkulu, akiwakumba piya ware. Basi, novyo ndi vyavija kuwa wakati wa kuja Binadamu. 
MAT.24.40	Wakati‑wo wakuwapo wanu wawiri mmasamba, mmoja atwariwa mwengine akwasiwa. 
MAT.24.41	Wanawaka wawiri wakisaya cakurya, mmoja atwariwa mwengine akwasiwa. 
MAT.24.42	Ndimana, rinang'anizíreni konta amwijiwa suku yaasaka kuja Mwenye wenu
MAT.24.43	Tulani kuwa mwenyé nyumba, anejiwa wakati wakuja mwivi, nanga kekala kunang'anizira, ásase nyumba yake kupapaturiwa. 
MAT.24.44	Kwa javyo, umwe novyo muwe tayari, kamana wakati samuwáza kuwa Binadamu kankuja, akuja.”
MAT.24.45	“Ntumisi mwaminifu na wa ankili, wakuwa mwenye wake kantula pakaya, awape wanu wake cakurya na wakati wake, ntumisi‑yo nani? 
MAT.24.46	Heri ntumisi‑yo wakuwa mwenye wake pakuludi, ansingana akitenda javyo! 
MAT.24.47	Nukwambirani kweli kuwa ntumisi‑yo mwenye wake antula kumiliki vinu vyake piya. 
MAT.24.48	Fala ntumisi‑yo, akiwa mbaya, kimoyomoyo akwamba, ‘Mwenye wangu kakawa kuludi’. 
MAT.24.49	Ndimana akwanza kuwebiya wenziwe ware, akirya na akinywa pamoja na warevi. 
MAT.24.50	Mwenye wa ntumisi‑yo paaludi, suku saakinrindira wala wakati sejiwa, 
MAT.24.51	iye anhukumu vibaya futi, na fungu rake antula kundi ra manafiki. Epo ndi paciwa kiriro na kutafuna meno!”
MAT.25.1	Insa akamba: “Ufalume wa binguni ukuja kulandana na wári kumi, wasukure kandiyeru zawo, kummwinza mwenye-harusi. 
MAT.25.2	Nkati ya ewo wári‑wo, watanu sawawaza, na watanu wakuwaza. 
MAT.25.3	Basi sawawaza ware wasukula kandiyeru zawo, fala awarisukuze mafuta! 
MAT.25.4	Fala wakuwáza ware warisukuza numba za mafuta na kandiyeru zawo. 
MAT.25.5	Kwa kuwa mwenye-harusi ire kakawa kuja, wári ware piya wanza kusinzira mpaka wakilala. 
MAT.25.6	Usiku kati-kati kukinyanguriwa: ‘Mwenye harusi kankuja! Lawani mumpokerere!’ 
MAT.25.7	Noparepare wári ware piya wakilamuka, wakitengeza kandiyeru zawo. 
MAT.25.8	Sawawaza ware wakiwambira wakuwaza ware javi: ‘Timereni mafuta enu‑yo, konta kandiyeru zetu‑zi zankuzimika.’ 
MAT.25.9	Wakuwáza ware wakijibu wakamba: ‘Aripo‑ya aatitosha futi kutúmira ofwe nnomwe. Fadari ukani kauzanyiwa konse mukauze mutumire.’ 
MAT.25.10	Pawalawire kuka kuuza, akifika mwenye-harusi. Wári waritengeze ware wakingira naye njambo, nryango ukifungiwa. 
MAT.25.11	Ikisa, wári wengine ware pawaludire wakamba: ‘Mwenye, Mwenye, tifungurireni!’ 
MAT.25.12	Fala iye akiwajibu akamba: ‘Nukwambirani kweli kuwa sukwijiwani.’ 
MAT.25.13	Basi, rinang'anizireni, kamana amwijiwa suku wala wakati wakuja Mwenye
MAT.25.14	“Wakati‑wo ukuja kuwa kamba munu vyaasaka kusafiri, kaweta watumisi wake, kawagabizi mali zake. 
MAT.25.15	Akimpa mmoja talanta
MAT.25.16	Kwa mpunde noure, apokerere talanta ntanu ire, kacuruzira na kapata faida ya talanta ntanu. 
MAT.25.17	Apokerere talanta mbiri ire kapata faida ya talanta mbiri. 
MAT.25.18	Fala apokerere moja ire kalawa, kasimba pansi, kafisa nzuruku wapewe na mwenye wake ure. 
MAT.25.19	Bandi ya suku nyingi zawenye, mwenye wa watumisi ire akiludi, wakiwalangirana. 
MAT.25.20	Akija karibu apokerere talanta ntanu ire, akolota nyengine talanta ntanu zire, akwamba javi: ‘Onani Mwenye! Talanta ntanu zamunipere‑zi, nezi nyengine ntanu zanipatire faida.’ 
MAT.25.21	Mwenye wake ire akwamba: ‘Kuwa ntumisi mwema na mwaminifu. Bandi yakuwa mwaminifu wa vinu aba, sambi nukugabizi vingi. Ingira ufurahi na mwenye wako!’ 
MAT.25.22	Akija karibu novyo apokerere talanta mbiri ire, akwamba: ‘Mwenye, talanta mbiri zamunipere, ezi nyengine mbiri zanipatire faida.’ 
MAT.25.23	Mwenye wake ire akwamba: ‘Kuwa ntumisi mwema na mwaminifu. Bandi ya kuwa mwaminifu wa vinu aba, sambi nukugabizi vingi. Ingira ufurahi na mwenye wako!’ 
MAT.25.24	Akija karibu novyo apokerere talanta moja ire akwamba: ‘Mwenye, nukwijiwa kuwa kwa munu ngumu, úvuna mahala sauvyarire, ukusanya mahala sautawanye. 
MAT.25.25	Nopa, ndimana nifisa pansi talanta yako, epa kwanawo talanta yako noire.’ 
MAT.25.26	Nakujibu mwenye wake ire ansutumu, amwambira javi: ‘Ntumisi mbaya na nfuko! Nivuna mahala sanivyarire, nikusanya mahala sanitawanye! Ukwijiwa javyo? 
MAT.25.27	Ndimana, ukijuzi kutula nzuruku wangu kubanku, nikija nisingane faida yangu. 
MAT.25.28	Basi, mpokeni talanta‑yo, mumpe ire ári nazo talanta kumi ire. 
MAT.25.29	Kamana kila mwenyé kuwa nawo, azidi kupewa kwa wingi. Fala saana, anta aba caári nawo noco, anyang'anyiwa.’ 
MAT.25.30	Na ntumisi safãi‑yo, ntuwisireni panja pakisi‑po. Epo ndi pooka kurira na kutafuna meno.”
MAT.25.31	“Paaja kwisuka Binadamu wa Binguni, na utukufu wake na piya malaika wakuwa pamoja naye, basi akwikala julu ya kiti ca utukufu wake. 
MAT.25.32	Mbere yake zikusanyika kabila piya. Ikisa iye akuja kuwatanusa munu na mwenziwe, kamba nsunga vyaawatanusa makondoo na mbuzi. 
MAT.25.33	Makondoo áwatula upande wa nkono nriro wake, mbuzi upande wa nkono sonto. 
MAT.25.34	Ikisa nfalume ire awambira wári nkono nriro wake, akwamba: ‘Njoni kuno, wenye kujanliiwa na Baba wangu. Ritini ufalume wamutengezeriwe, tangu mwanzo wa ulumwengu. 
MAT.25.35	Kamana inikola njala, munipa cakurya. Inikola nyotwa, muninywesa maji. Nikiwa myeni, munikaribisha. 
MAT.25.36	Nikiwa diki, munipa cakuvala. Nikiwa nlwere, munilwarisa. Nifungiwa nkalaboshu, muja kuniwona.’ 
MAT.25.37	Basi, wanu wa shariya wakinjibu wakamba: ‘Mwenye, rini patukuwonire ikukukola njala tukukupa cakurya? Au ikukukola nyotwa tukukunywesa maji? 
MAT.25.38	Rini patukuwonire uri myeni tukukukaribisha, au uri diki tukukupa cakuvala? 
MAT.25.39	Rini paúkiwa nlwere au nkalaboshu, tikija tukukuwona?’ 
MAT.25.40	Nakujibu, nfalume ire akiwambira: ‘Nukwambirani kweli kuwa, kwa kila kinu camuwatendera wanduzangu watoto futi‑wa mmojawapo
MAT.25.41	Nakisa kawambira novyo wákiwa upande wa nkono sonto ware: ‘Nitanukeni, wanu wakulaniwa. Ukani kuri hukumu ya moto wa milele, moto watengezeriwe Ibilisi pamoja na majini wake
MAT.25.42	Konta inikola njala, amunipere cakurya. Inikola nyotwa, amuninywesire maji. 
MAT.25.43	Nikiwa myeni amunikaribishe, nikiwa diki amunipere cakuvala. Nikiwa nlwere na nifungiwa nkalaboshu fala amujire kuniwona.’ 
MAT.25.44	Newo novyo wakijibu wakamba: ‘Mwenye, rini paikukorire njala au nyotwa, au úri myeni, au úri diki, au úri nlwere au ufungiwe, ofwe tikitowa kukuhudumu?’ 
MAT.25.45	Iye akiwajibu akamba: ‘Nukwambirani kweli kuwa kila kinu samuntendere wanduzangu watoto futi‑wa mmojawapo, amunitendere omi!’ 
MAT.25.46	Basi ewa wakuka kuhukumu ya milele, fala wenye shariya wakuka kumainsha a milele.”
MAT.26.1	Insa paamarize usemi ure piya, wanafunzi kawambira javi: 
MAT.26.2	“Mukwijiwa kuwa ubaki muda wa suku mbiri, ífika suku ya Pashukwa, na Binadamu wa Binguni aperekiwa akagomezeriwe pansalaba.” 
MAT.26.3	Wakati‑wo wakulungwa wa dini pamoja na wazee wa Mayahudi wâjumana pamoja kunyumba ulu ya Kayafa, nkulu wa wakulungwa wa dini, 
MAT.26.4	wakipanga wantese Insa wankore wamulaye. 
MAT.26.5	Fala wakamba: “Tisinkore suku ya sherehe‑yi, isije kulawa vurumãi ya wanu.”
MAT.26.6	Paafikire Insa Betaniya nyumba ya Ansumani camagundula, 
MAT.26.7	mwanamuka mmoja akinfika karibu yake. Insa pekare akirya, mwanamuka ire asukure munringi mafuta akuniwira gali sana, akimmiminira Insa nkiswa. 
MAT.26.8	Wanafunzi wake ware pawawonire javire, wakikimiwa, wakamba: “Eyi hasarani‑yi? 
MAT.26.9	Kamana nanga auzanyiwa nzuruku mwingi wawenye, wapewa masikini!” 
MAT.26.10	Insa pejiwe cawari kuwaza, akiwambira: “Mbena mumwandibu mwanamuka‑yu? Kamana katenda cema kwangu omi. 
MAT.26.11	Konta daima‑zi wamasikini wawa pamoja namwe, fala daima amuja kuwa pamoja nomi. 
MAT.26.12	Eyu mwanamuka‑yu kanimiminira mafuta akunuwira‑ya mmwiri mwangu kwa anzima ya kunitengezera namapema maziko angu. 
MAT.26.13	Nukwambirani kweli kuwa ulumwengu nzima‑wu, kila mahala paisaka kwereziwa Habari Ngema, visemiwa novyo vyaatendire mwanamuka‑yu, kwa kukumbukiriwa kwake.”
MAT.26.14	Ikisa mmoja wawo kati ya kumi na wawiri ware, wakwitiwa Yuda Shikariyoti, akuka ka wakulungwa wa dini, 
MAT.26.15	akiwadairi: “Nukukugabizini Insa, munipa kinani?” Ewo wakimpa jarajara talatini za parata. 
MAT.26.16	Mwanzo wa noure wakati ure, akisakula nafasi ya kunzungunuka Insa, awagabizi maaduwi wake.
MAT.26.17	Suku yakwanza jambo ra mikate saitayiwe furumento, wanafunzi wamúkira Insa wakindairi javi: “Ndepi pausaka tikakutengezere cakurya ca Pashukwa urye?” 
MAT.26.18	Neye akiwajibu: “Ukani mpaka kaya ulu, ka mwananlume mmoja, mukamwambire javi: ‘Mwanlimu katumiza javi: Wakati wangu uwa karibu kufika. Nukuja kwako kutenda Pashukwa pamoja na wanafunzi wangu.’ ” 
MAT.26.19	Wanafunzi ware wakitenda kamba vyawatumiwe na Insa, wakitengeza jambo ra Pashukwa rire.
MAT.26.20	Paufikire usiku, Insa kekala pamoja na wanafunzi wake kumi na wawiri kusaka kurya. 
MAT.26.21	Pawakirya, iye akamba javi: “Nukwambirani kweli kuwa piya-mwe mmojawapo anizungunuka.” 
MAT.26.22	Wanafunzi ware wakiuzunika pakulu futi. Kwa kila mmoja akanza kundairi: “Mwenye, unamba omi?” 
MAT.26.23	Iye akijibu, akamba: “Ataire nkono wake pamoja nomi nfinga moja, noyo ndi asaka kunizungunuka. 
MAT.26.24	Ndi kweli Binadamu wa Binguni akufwa kamba vyaasema Mandiko kuhusu iye, fala dambi ire mwenyé kunzungunuka! Fadari anatowa kupongoriwa noyo munu‑yo.” 
MAT.26.25	Basi Yuda mwenyé kunzungunuka, akidairi akamba: “Fala sumi, Mwanlimu?” Insa akinjibu: “Kurisema mwanyewe.”
MAT.26.26	Pawakirya, Insa akitwala nkate, nakuntukuza Mwenyezimungu, akimeya akiwapa wanafunzi wake, akisema akamba: “Twalani mutafune, ewu ndi mwiri wangu.” 
MAT.26.27	Nakisa akitwala kikombe, akishukuru novire, akiwapa akisema: “Inywani piya-mwe, 
MAT.26.28	kamana eyi ndi damu yangu yakwakikisha kupatana
MAT.26.29	Nukwambirani kuwa eci kisumo ca uva‑ci siludira kunywa tena mpaka suku yanisaka kunywa nyipya, pamoja nomwe kati ya ufalume wa Baba wangu.” 
MAT.26.30	Pawesire kwimba nyimbo
MAT.26.31	Ikisa Insa kawambira wanafunzi wake kaamba: “Umwe piya mubugudika nami usiku wa rero‑wu, kamana yaândikiwa javi: ‘Ninlumiza nsunga, nkonjo wa makondoo wake utawanyika.’
MAT.26.32	Fala bandi ya kufufuka kwangu, nilongorera Galileya.” 
MAT.26.33	Peduru akinjibu, akamba: “Anta ikiwa piya wabugudika nawe, fala omi sishubutu futi kubugudika!” 
MAT.26.34	Noparepare Insa akimwambira: “Nukwambira kweli kuwa usiku wa rero‑wu saanawika kokoriko ntanzi, unikana mara natu.” 
MAT.26.35	Peduru akimwambira Insa javi: “Anta paiwa kuwa tikufwa pamoja, sishubutu futi kukukana!” Na wanafunzi wengine ware, piya wakisema novire.
MAT.26.36	Ikisa Insa akuka nawo mahala pakwitiwa Getisemani, akiwambira wanafunzi javi: “Ikalani nopa, omi nukuka mpaka pare nikalebele duwa.” 
MAT.26.37	Nakunsukula Peduru na wana wawiri wa Zebedeyu, akanza kukafilika, akiuzunika. 
MAT.26.38	Basi noparepare akiwambira javi: “Uzúnika pakulu futi moyo yangu, niwa karibu kufwa! Ikalani‑pa, murinang'anizire pamoja nomi.” 
MAT.26.39	Akuka mbere aba, akisujudi, akilebela: “Baba wangu, ikikidirika, kikombe ca nyongo yako‑ci
MAT.26.40	Akija ka wanafunzi wake, kawasingana walarire usingizi, akimwambira Peduru: “Kú, amukidirire kurinang'anizira pamoja nomi nanga ora moja basi? 
MAT.26.41	Rinang'anizireni na lebelani duwa musije kushetwaniwa. Kamana moyo uwa tayari ila mwiri ndi mwepepe.
MAT.26.42	Mara nyengine tena, Insa akuka akilebela duwa, akamba: “Baba wangu, kamba avikidirika kulavya kikombe‑ci saninywere, basi vitimiziwe vyausaka uwe.” 
MAT.26.43	Akija tena, kawasingana wakilala, konta maso awaremera usingizi. 
MAT.26.44	Nakuwasa, akuka tena akilebela duwa mara yatatu, akiludira usowezi mmoja noure. 
MAT.26.45	Nakisa akiludi akija ka wanafunzi wake, akiwambira javi: “Mwaja, mungari mukilala, mwankupumula? Tunzani! Ufika wakati wakuzungunukiwa Binadamu wa Binguni, aperekiwa mmakono mwa wamádambi. 
MAT.26.46	Lamukani, tuke vyetu. Onani! Kafika futi mwenyé kunizungunuka.”
MAT.26.47	Iri Insa kankusowera nawo, sambi akija Yuda, mmoja wawo nkati ya wanafunzi kumi na wawiri ware. Kaja na junudi ya wanu, waperekiwe na walongozi wa dini na wazee wa Mayahudi. Wasukure katana zawo pamoja na mipweke
MAT.26.48	Ire mwenyé kunzungunuka, akiwapa alama, akiwambira: “Wanisaka kumpa beju onse, ndi noyo. Nkoreni.” 
MAT.26.49	Noure wakati ure, Yuda akinfika karibu Insa, akimwambira javi: “Mashikamu, mwanlimu!”, ikisa akimpa beju. 
MAT.26.50	Fala Insa akimwambira: “Rafiki yangu, caulangele kutenda conse, tenda.” Wanu ware, nakufika karibu yake, wakolosa makono a Insa wakinkola. 
MAT.26.51	Sambi mmojawapo wákiwa na Insa ware akolosa nkono, akisolola jambiya, akinduru ntumisi mmoja wa nkulu wa wakulungwa wa dini, akinsinja sikiro rimoja. 
MAT.26.52	Insa akimwambíra javi: “Tula jambiya yako‑yo mahala mwake, konta wenye kulamusa jambiya onse, iwolaya jambiya noyo. 
MAT.26.53	Mwaja? Udaniza kuwa omi sina uwezo wakunlebela Baba wangu, iye kuniperekera malaika zaida ya makundi a majeshi kumi na mawiri? 
MAT.26.54	Avi sambi, nanga atimiziwa mwaja Mandiko asema kuwa vikijuzi vikune javi?” 
MAT.26.55	Wakati noure, Insa akiwambira junudi ya wanu ware: “Mulawa na jambiya pamoja na mipweke kuja kunitwala! Omi niwa mwivi? Suku daima‑zi níkikalanga nikifunda Nyumba Takatifu, fala amujire kunikola! 
MAT.26.56	Ila kwa piya‑vi vikuna ipate atimu Mandiko a minabii.” Basi wanafunzi ware piya wakimwasa, wakintira.
MAT.26.57	Wanu wankorire Insa ware wakimukisa ka Kayafa, nkulu wa wakulungwa wa dini, mahala kawâjumane wanlimu wa shariya pamoja na wazee. 
MAT.26.58	Sambi Peduru akinfulata baidi futi, mpaka nluwani mwa nkulu wa wakulungwa wa dini. Akingira akikala pamoja na mashikarakanzi apate kwijiwa mwinsho wake. 
MAT.26.59	Sambi, jumula ya wakulungwa wa dini pamoja na wanu piya wa Baraza ya Milandu wakisimanana, wakisakula ushahidi wa ulongo wakunkosesa Insa wamulaye. 
MAT.26.60	Fala awapatire ushahidi, ingawa wálawirira mashahidi wengi walongo. Mwinsho walawirira mashahidi wawiri, 
MAT.26.61	wamba: “Eyu kasema javi: ‘Omi nikidiri kubomola Nyumba Takatifu ya Mwenyezimungu, muda wa suku natu basi níjenga tena upya.’ ” 
MAT.26.62	Sambi nkulu wa wakulungwa wa dini akilamuka, akindairi: “Aujibu kinu ushahidi wawari kukulongopera uwe‑wu?” 
MAT.26.63	Fala Insa kabaki anyamare. Nkulu wa wakulungwa wa dini ire akimwambira javi: “Omi nukulapisa kwa zina ra Mwenyezimungu ári hai, tambire kamba kuwa Almasihi, Mwana wa Mwenyezimungu.” 
MAT.26.64	Insa akinjibu: “Uwe ndi vyawamba. Fala nukwambirani kuwa kulawa sambi‑pa, mummona Binadamu wa Binguni ekare nkono nriro wa Mwenyezimungu, Mwenyé Uwezo, na akisuka julu ya mawingu a binguni
MAT.26.65	Basi nkulu wa wakulungwa wa dini akipapula mavazi ake, akamba: “Iye kakufuru! Tisakula ushahidi wa kinani tena? Munsikira sambi‑pa akikufuru. 
MAT.26.66	Umwe muwonaja?” Ewo wakinjibu: “Ajuzi aulaiwe!” 
MAT.26.67	Sambi wakinsunira kumaso, wakimwefya soku na malatuma pú‑pú‑pú, 
MAT.26.68	wakamba: “Utibushurira ofwe, Almasihi! Epa akwibiye nani?”
MAT.26.69	Sambi, Peduru kêkala panja nluwani. Ntumisi mmoja mwari akinfika karibu yake, akimwambira javi: “Nowe novyo úkiwa pamoja na Insa nGalileya!” 
MAT.26.70	Fala iye akikana mbere ya wanu ware piya, akamba: “Cauri kusowera‑co, sijiwa!” 
MAT.26.71	Nakulamuka pare, akúka mpaka nkitala, ntumisi mwengine muka akimmona, akiwambira wanu ware, akamba: “Eyu ákiwa pamoja na Insa nNazareti!” 
MAT.26.72	Tena iye akinkana kwa kulapira: “Eyu munu‑yu, simwijiwa!” 
MAT.26.73	Mpunde sinkulu wanu wákiwa nopare wakimukira Peduru, wakimwambira: “Kweli-kwelini, na uwe novyo nkonjo wenu mmoja na ware, konta kusowera kwako umanyirika!” 
MAT.26.74	Noparepare, iye akanza kurilani kuno akilapira: “Simwijiwa‑mi eyu munu‑yu!” Mpunde noure, kokoriko akiwika. 
MAT.26.75	Sambi Peduru ire akikumbukira usowezi waâsowere Insa ure kuwa: “Kokoriko saanawika, unikana mara natu.” Basi akilawira panja, akanza kurira pakulu futi.
MAT.27.1	Pakucere subuu namapema, wakulungwa wa dini pamoja na wazee wa Mayahudi piya wakisikizana kumuulaya Insa. 
MAT.27.2	Wakinfunga, wakintwala, wakimpereka ka guvinadoru Pilatu.
MAT.27.3	Sambi Yuda, ânzungunuke Insa ire, paawonire kuwa kesa kuhukumiwa, akirishuku pakulu, akiludisa nzuruku wa jarajara talatini za parata ure, akiwapa wakulungwa wa dini na wazee ware, 
MAT.27.4	akiwambira: “Nikola dambi, ninzungunuka munu saana makosa
MAT.27.5	Sambi Yuda noparepare akitwala jarajara za parata zire, akefyera nNyumba Takatifu, akilawa akuka akirifungangira. 
MAT.27.6	Wakulungwa wa dini wakitwala nzuruku ure, wakamba: “Ewu nzuruku‑wu anta siyo halali kuka kuturiwa ankiba konta nzuruku wa damu.” 
MAT.27.7	Basi wakisikizana, wakiuza uweru wa nfiyangi viyungu, iwe bushtani ya kuwazika wayeni. 
MAT.27.8	Ndimana, noyo bushtani‑yo ikwitiwa “Uweru wa damu” mpaka rero‑vi. 
MAT.27.9	Kwa javyo, ukitimiziwa usowezi waâsowere nabii Yeremiya
MAT.27.9	“Watwala nzuruku wa jarajara talatini wa parata,
MAT.27.9	beyi yawataire wanu wa Iziraeli kuwa ndi beyi yake,
MAT.27.10	wakimpa nfiyangi-viyungu kuuza naye uweru
MAT.27.10	kamba Mola vyaânamurire.”
MAT.27.11	Insa akimisiwa mbere ya guvinadoru, iye akindairi javi: “Uwe kuwa nfalume wa Mayahudi?” Insa akinjíbu: “Uwe ndi vyauri kwamba.” 
MAT.27.12	Fala vyawansowerere wakulungwa wa dini pamoja na wazee ware, iye aajibire kinu. 
MAT.27.13	Sambi Pilatu akindairi: “Ausikira vyawamba‑vi kuwa wankukusowerera nowe?” 
MAT.27.14	Falakini Insa aanjibire anta kinu kimoja, guvinadoru akibaki wakushanga pakulu pawenye.
MAT.27.15	Sambi, íkiwa tabiya ya guvinadoru, ikifika suku ulu ya Pashukwa, wanu wakintondolanga nfungwa mmojawapo wawansaka onse afunguriwe. 
MAT.27.16	Wákiwa nawo nfungwa mmoja wakwijiwikana pakulu sana ka ubaya, wakwitiwa Baraba. 
MAT.27.17	Kwa javyo, wanu pawajumane pamoja, Pilatu akiwadairi javi: “Umwe wamunsaka afunguriwe ndi wepi‑pa? Baraba au Insa wakwitiwa Almasihi?” 
MAT.27.18	Iye kejiwa kuwa wakulungwa wa Mayahudi wampereka Insa kwa sababu ya kuntendera wiyana. 
MAT.27.19	Visitoshe, Pilatu ekare kiti cake cakulamula, nkawake akimperekera habari zakwamba: “Usiritaye na eyo munu wa shariya‑yo! Nitabika vinu vingi rero kwa kulota kwa sababu yake.” 
MAT.27.20	Wakulungwa wa dini pamoja na wazee, wawashongezera wanu ware wanlebele anfungure Baraba, Insa aulaiwe. 
MAT.27.21	Sambi, guvinadoru ire akiwadairi wanu ware: “Kati ya ewa wawiri‑wa, wamumpendeleya ninfungure ndi wepi?” Ewo wakinjibu “Baraba!” 
MAT.27.22	Mwinsho Pilatu akiwambira: “Sambi Insa wakwitiwa Almasihi nintende mwaja?” Ewo piya wakijibu: “Agomezeriwe pansalaba!” 
MAT.27.23	Iye akiwadairi: “Kakosa kinani noyu?” Falakini ewo wakizidi kunkuwira, wakamba: “Agomezeriwe pansalaba!”
MAT.27.24	Kwa javyo, Pilatu paawonire kuwa acipo cakukidiri tena ila shonge ya wanu ire ikizidi, basi akitwala maji, akinawa mmakono mbere ya wanu ware piya, akamba javi: “Omi‑pa sina kosa julu ya damu ya eyu munu‑yu. Eyo shauri yenu wanyewe.” 
MAT.27.25	Wanu ware piya wakijibu: “Damu yake iwe julu yetu na wajukulwetu!” 
MAT.27.26	Basi Pilatu akinfungula Baraba, akiwapa. Fala Insa, bandi ya kucapiwa, wakimpereka agomezeriwe pansalaba.
MAT.27.27	Ikisa masurudadu wa Pilatu ware wakintwala Insa, wakimwingiza nnyumba ya kifalume, wakikusanyika piya masurudadu ware, wakinzunguriza. 
MAT.27.28	Wakinvula nguwo, wakinfinika koti reundu. 
MAT.27.29	Nakisa wakipakasa lemba ra miwa wakinvaza nkiswa, na nlanzi wakinsukuza nkono nriro. Wakitenga malundi mbere yake, wakinshupa, wakamba: “Mashikamu, nfalume wa Mayahudi!” 
MAT.27.30	Wakinsunira mata, wakitwala nlanzi ure, wakimpanjira nkiswa. 
MAT.27.31	Pawesire kunshupa, wakinvula koti reundu rire, wakinvaza nguwo zake zire, ikisa wankintwala, wakuka wakingomezera pansalaba.
MAT.27.32	Pawakuka munjira, wakisimanana naye mwananlume mmoja wakwitiwa Ansumani nKireni, wakinshurutisa asukure nsalaba wa Insa.
MAT.27.33	Pawafikire mahala pakwitiwa Gologota (mana ake “Mahala pa Gula ra Kiswa”), 
MAT.27.34	wakimpa vinyu yakusanganyiwa na nyongo, fala nakuyeza aasakire tena kunywa. 
MAT.27.35	Nakungomezera pansalaba pare, wakitenda kura namuna yakwawanyirana nguwo zake zire.
MAT.27.36	Ikisa wakikala kunnang'anizira paakiwa pare. 
MAT.27.37	Pansalaba, julu ya kiswa cake, wakitula kibawo cakwandikiwa makosa ake a kuwa javi: “EYU NDI INSA, NFALUME WA MAYAHUDI.”
MAT.27.38	Wakiwapo visomi wawiri wakigomezeriwa naye pamoja, mmoja nkono nriro na mwengine nkono sonto. 
MAT.27.39	Wanu wakipita onse wakintukana, wakintikinyira kiswa, 
MAT.27.40	wakamba: “Ló! Uwe ubondola na kujenga Nyumba Takatifu kwa muda wa suku natu basi, rivushe mwanyewe! Kweli-kwelini, kamba kuwa Mwana wa Mwenyezimungu, isuka pansalaba‑po!” 
MAT.27.41	Wakulungwa wa dini pamoja na wanlimu wa shariya na wazee, newo novyo wakinshupa Insa, 
MAT.27.42	wakamba: “Kawavusha wenziwe, fala aakidiri kurivusha mwanyewe! Ngati nfalume wa Iziraeli! Aya sambi, esuke pansalaba‑po, timwamini! 
MAT.27.43	Antumainingi Mwenyezimungu! Basi Mwenyezimungu akisaka, anvushe, konta kasema javi: ‘Omi niwa Mwana wa Mwenyezimungu.’ ” 
MAT.27.44	Na visomi wagomezeriwe nawo pamoja ware, newo novyo wákintukana.
MAT.27.45	Mwanzo wa aduhuri mpaka alhanswiri
MAT.27.46	Kiyasi ca ora ya kenda, Insa akikuwa pakulu, akamba: “Elohi, Elohi, lama sabakitani?” Mana ake, “Nlungu wangu, Nlungu wangu, sababuni kunasa?” 
MAT.27.47	Sambi wengine wákiwa nopare ware, pawasikire javire, wamba: “Iye kankumwita Aliyasi.” 
MAT.27.48	Kwa mpunde noure, munu mmoja akituwa, akitwala shiponja, akicoveka nvinagiri, akisomeka munlanzi, akimpa kunywa
MAT.27.49	Fala wengine ware wakamba: “Mwase, tiwone kamba Aliyasi akuja kunvusha.” 
MAT.27.50	Basi Insa akikuwa pakulu tena, noparepare akifwa
MAT.27.51	Na pazira ya Nyumba Takatifu
MAT.27.52	Makaburi akifunuka, miri mingi ya wanu watakatifu wâfwire, ikifufuriwa. 
MAT.27.53	Airini, bandi ya kufufuka Insa, wâlawire mmakaburi ware, wakingira nKaya Takatifu
MAT.27.54	Basi, masurudadu wamwikarire Insa ware pamoja na nkulungwa wawo, pawafahamire kutetema ka ardhi kure pamoja na vikunire vire piya, wopa pakulu futi, wakamba: “Kweli-kwelini eyu ákiwa Mwana wa Mwenyezimungu!”
MAT.27.55	Nopare mahala pare, wákiwapo wanawaka wengi wawenye, ewo wakiwona wari baidi. Ewo wânfulata Insa paakilawa Galileya, wakipita wakintumika. 
MAT.27.56	Munkonjo ákiwapo Mariyamu Madalena, Mariyamu mwengine mamaye Yakobu na Yusufu, pamoja na mama yawo wana wa Zebedeyu.
MAT.27.57	Paifikire jironi, akija munu mmoja tajiri nkulu wa kaya ya Arimataya wakwitiwa Yusufu. Neye novyo ákiwa mwanafunzi wa Insa.
MAT.27.58	Nakufika karibu ya Pilatu, akinlebela apewe maiti a Insa are. Basi Pilatu ire akamuru apewe. 
MAT.27.59	Yusufu akitwala maiti are, akizingiriza kafani, 
MAT.27.60	akitula nkaburi rake ripya ratengeze njonga. Ikisa akipiringisira riwe rikulu panryango wa kaburi rire, akuka vyake. 
MAT.27.61	Ákiwepo nopare Mariyamu Madalena pamoja na Mariyamu mwengine wekala mbere ya kaburi.
MAT.27.62	Subuu yake, bandi ya ire suku yakutengeza sherehe
MAT.27.63	wakimwambira: “Mwenye, tikumbukira kuwa nlongo ire ári hai kâsema javi: ‘Bandi ya suku natu, nifufuka.’ 
MAT.27.64	Kwa javyo, lavya ámuri kaburi rake ririmbisiwe mpaka suku ya tatu, ipate wasije kuja wanafunzi wake kwiwa maiti ake are, ikisa wawambire wanu kuwa ‘Insa kafufuka ka wafwi!’ Ukuja kuwa ulongo wa mwinsho‑wu zaida wakwanza
MAT.27.65	Pilatu akiwambira javi: “Walavyeni masurudadu; muwapereke wakekarire kaburi‑ro vyamwijiwa vyonse.” 
MAT.27.66	Basi ewo wakuka wakikarira na wakimatira riwe rire, na wakiwatenga masurudadu wakinang'anizira.
MAT.28.1	Bandi ya sabadu, pakucere suku yakwanza ya sumana
MAT.28.2	Noparepare, citenda kitikansi pakulu sana, konta laika wa Mwenyezimungu kesuka kulawa binguni, akija akipingirisa riwe rire, akikarira. 
MAT.28.3	Kuwoneka kwake akiwoneka kamba kumensa, na mavazi ake ákiwa melupa vú kamba bafuta. 
MAT.28.4	Na wofi wawo masurudadu ware wakitetema, wákiwa kamba wafwire. 
MAT.28.5	Falakini laika ire akiwambíra wanawaka ware: “Umwe musope! Konta nukwijiwa kuwa mwankunsakula Insa âgomezeriwe pansalaba ire. 
MAT.28.6	Epa aapo, kafufuriwa kamba vyaâsemire mwanyewe. Njoni muwone mahala paâlaziwe. 
MAT.28.7	Ikisa ukani upesi, mukawambire wanafunzi wake kuwa kafufuriwa ka wafwi, nepa kalongorera Galileya. Eko ndi kamuka kummona. Epo nisa kukwambirani.” 
MAT.28.8	Basi wanawaka ware wakilawa pakaburi pare upesi-upesi na wofi, kuno wakifurahi pakulu futi, wakituwa wakuka wakiwambira wanafunzi wake. 
MAT.28.9	Kwa mpunde noure, Insa akisimanana nawo, akiwambira: “Salama!” Newo wakinfika karibu, wakinkola maulu, wakintukuza. 
MAT.28.10	Ikisa Insa akiwambira: “Musope! Ukani mukawambire wanduzangu woke Galileya, noko waniwona.”
MAT.28.11	Wanawaka pawokire vyawo, sambi walawa masurudadu woka mpaka nkaya mure, wawambira wakulungwa wa dini piya vikunire vire. 
MAT.28.12	Basi, wakulungwa ware wakijumana pamoja na wazee wakitenda mpango, wakiwapa masurudadu ware nzuruku mwingi wawenye, 
MAT.28.13	wakiwambira: “Semani javi: ‘Wanafunzi wake waja usiku wakimwiwa, ofwe tilarire.’ 
MAT.28.14	Guvinadoru, akisikira mwaha‑wu, ofwe tisowera naye, tukulavyani wasi-wasi.” 
MAT.28.15	Ewo nakutwala nzuruku ure, wakitenda kamba vyawafundiwe. Habari ire ikenera piya nkati ya Mayahudi mpaka rero.
MAT.28.16	Sambi, wanafunzi kumi na mmoja ware walawa woka Galileya, pamwango paâwalaizire Insa. 
MAT.28.17	Pawammonire wakintukuza, iri kuwa wengine wákiwa na dana. 
MAT.28.18	Insa akiwafika karibu, akiwambira javi: “Piya mamulaka a mbinguni na a duniya nipewa omi! 
MAT.28.19	Basi ukani kabila piya, mukawatende wawe wanafunzi wangu, wozeni kwa zina ra Baba na Mwana pamoja na Roho Takatifu. 
MAT.28.20	Wafundeni wafulate piya vinu vyanukwamurireni. Kweli, omi niwa pamoja nomwe suku piya, mpaka mwinsho wa ulumwengu!”
MRK.1.1	Epa ndi payanza Habari Ngema ya Insa Almasihi
MRK.1.2	Kamba vyavyândikiwe nkitabu ca nabii Izaya, kuwa javi:
MRK.1.2	“Ona, mbere yako nimpereka shikarakanzi wangu,
MRK.1.2	ája kutengeza njira yako.
MRK.1.3	Iye ndi shauti iri kukuwa nlanga, ikamba:
MRK.1.3	‘Tengezani njira ya Mola, molosereni njira yake.’ ”
MRK.1.4	Shikarakanzi wawenye ndi Yahaya mwenyé Koza. Kaja, kankuwoza wanu kulanga na kankusema kuwa wanu wajuzi woziwe wolote kuwa watubiya, ipate waswamiiwe madambi awo. 
MRK.1.5	Wanu piya wa makaya a Yudeya na wanu piya wa Yerusalemu wakuka ka iye, wakoziwa mmuto wa Yordani, wakitubiya madambi awo. 
MRK.1.6	Yahaya ákivalanga nguwo zakupakasiwa na mabururu a ngamiya, na ákirifunganga nkiuno ukanda wa sambala. Cakurya cake cíkiwa mazorombe na ansali. 
MRK.1.7	Iye akihubiri, akamba: “Kankuja nyuma yangu omi ári nawo uwezo pakulu koliko omi, anta omi sifãi kwinama kufungula mzizi ya viratu vyake. 
MRK.1.8	Omi nukozani
MRK.1.9	Nozire suku zire, Insa akija kulawa Nazareti ya Galileya, nneye akoziwa na Yahaya mmuto wa Yordani. 
MRK.1.10	Insa, nakulawa mmaji mure, kawona binguni ifunguka, na Roho Takatifu akimwisukira kamba pomba. 
MRK.1.11	Na ikisikirikana shauti kulawa binguni ikamba: “Uwe ndi mwanangu wanukupenda, niwa radi nawe pakulu.”
MRK.1.12	Mpunde sinkulu, Roho Takatifu kampereka kulanga. 
MRK.1.13	Ákiwa kulanga suku arubaini, akishetwaniwa na Ibilisi. Iye ekáre kati-kati ya manyama wa nnundu, kuno wakimmudumu malaika.
MRK.1.14	Bandi ya Yahaya
MRK.1.15	akamba: “Wakati ufika! Ufalume wa Mwenyezimungu uwa karibu. Tubiyani na pokererani eyi Habari Ngema‑yi.” 
MRK.1.16	Insa, paakipita nanyenje ya tanda ra Galileya, kawawona mmaji Ansumani na Andere nduye Ansumani, wakitaya nyavu kamana wákiwa wavuvi. 
MRK.1.17	Insa akiwambira javi: “Njoni munifulate, omi nukutendani kuwa wavuvi wakuwavuwa wanu.” 
MRK.1.18	Kwa mpunde noure, nakwasa nyavu zire, wakinfulata.
MRK.1.19	Wenenda kitambo aba, Insa kawawona mungalawa Yakobu mwana wa Zebedeyu na Yahaya nduye Yakobu wakiwanza nyavu zawo. 
MRK.1.20	Mpunde noure akiweta, ewo wakimwasa Zebedeyu wawa yawo mungalawa nomure pamoja na wakazi wengine, wakinfulata Insa.
MRK.1.21	Insa pamoja na wanafunzi wake wakuka kaya ulu ya Kafarnaumu, na kila sabadu Insa ákukanga nsinagoga ya Mayahudi, ákiwafundanga wanu. 
MRK.1.22	Ewo wákitajabu pakulu sana kwa sababu ya kufunda kwake, kamana ákiwafunda vyaafunda munu mwenyé mamulaka, sairi vyawafunda wanlimu wa shariya. 
MRK.1.23	Kwa suku‑yo, akifika nsinagoga munu wakumilikiwa na jini. Iye akanza kukuwa, 
MRK.1.24	akamba: “Insa nNazareti, utisakurira kinani? Kuja kutifuja? Omi núkwijiwa cauri, kuwa Takatifu wa Mwenyezimungu!” 
MRK.1.25	Insa akinsutumu jini ire, akimwambira: “Nyamala nduu! Nlawe munu‑yu.” 
MRK.1.26	Na jini ire akingwisa munu ire caputu pakulu, akikuwa na shauti ulu, ikisa akinlawa munu ire. 
MRK.1.27	Wanu piya watajabu pakulu sana, wakidairiyana watupu: “Kinu‑ci kinani? Kufunda kupya ka mamulaka? Awamuru mashetwani na majini, newo wansikiriza!” 
MRK.1.28	Habari za mambo yaatendire Insa, kwa mpunde noure asikirikana makaya piya a Galileya.
MRK.1.29	Insa na wanafunzi wake, nakulawa nsinagoga mure, wakuka kunyumba ya Ansumani na Andere. Yakobu pamoja na Yahaya newo novyo wákiwa noko. 
MRK.1.30	Nkwewe Ansumani karitandikira, ákiwa na homa. Kwa mpunde noure, ewo wakimwambira Insa kuhusu mwanamuka nlwere ire. 
MRK.1.31	Iye akinfika karibu, akinkola nkono, akimwinula. Na homa ire ikimpita, mwanamuka ire akanza kuwahudumu.
MRK.1.32	Jironi parikitita juwa, wakuka nawo ka Insa piya wenye kuwa na mashetwani. 
MRK.1.33	Na piya wanu wa kaya ire wakijumana panryango. 
MRK.1.34	Basi, Insa akiwaponesa wanu wengi wa shida jisijisi, na akiwatuwisa mashetwani wengi. Iye aakiwasa mashetwani kusowera konta wakimwijiwa.
MRK.1.35	Subuu yake, Insa akilamuka alufajiri, akilawa nkaya mure, akúka mahala sapana wanu, akilebela duwa nopo. 
MRK.1.36	Ansumani pamoja na wenziwe wakilawa kupita wakinsakula. Nakunsingana, wamwambira javi: 
MRK.1.37	“Wanu piya wankukusakula!” 
MRK.1.38	Fala Insa akiwajibu: “Tukeni mahala kwengine makaya mengine jirani ipate noko nikereze, konta noco omi ndi canijirire.” 
MRK.1.39	Basi, akipita akereza Habari Ngema mmasinagoga
MRK.1.40	Suku moja, kaja ka Insa munu mmoja camagundula, akinlebela na akikokora mbere yake, akimwambira: “Ukisaka, kwanawo uwezo wa kuniponesa.” 
MRK.1.41	Neye akimmonera utungu, akolosa nkono wake akinkumbula, akimwambira: “Nisaka, swafika!” 
MRK.1.42	Kwa mpunde noure, magundula are akimpakatika, munu ire akipona. 
MRK.1.43	Akinlaizira pakulu, akintuwisa, 
MRK.1.44	akimwambira: “Sikiriza! Usimwambire munu kinu. Ila ukarolote ka nlongozi wa dini, kapereke swadaka kamba vyayamba shariya ya Musa kwa kuswafika kwako uwé ushahidi kwawo.” 
MRK.1.45	Fala nakulawa, camagundula ire akanza kutangaza, akeneza habari zire mpaka Insa aakidirire kwingira nkaya mure baina, fala kekala kunyenje mahala palanga. Wanu wakilawa kila upande wakimukira noko.
MRK.2.1	Paaludire tena Kafarnaumu, bandi ya suku aba, wanu wakipata habari kuwa kawapo nnyumba mwake. 
MRK.2.2	Wanu wengi wakijumana tapa-tapa, anta panryango aíkiwepo nafasi. Noparepare, Insa akikola kuwereza usemi wa Mwenyezimungu. 
MRK.2.3	Ikisa waja wanu wane wansukula kitewe mmashila. 
MRK.2.4	Kwa kuwa awakikidiri kunfikisa paákiwa pare konta ya wanu, wakikwera papala wakitolola nopare paákiwa pare. Ikisa wakiteremusa mashila atandikiriwe kitewe ire. 
MRK.2.5	Insa paawawonire wanu ware kuwa wantumaini iye, neye akimwambira nlwere ire javi: “Mwanangu, madambi ako aswamiiwa.” 
MRK.2.6	Na wákiwapo nopare wanlimu wa shariya wékala. Ewo wakiwaza mmyoyo mwawo, wakamba: 
MRK.2.7	“Mbana asowera javi? Kakukufuru! Nani ari nawo mamulaka kuswamii madambi sairi Mwenyezimungu tu basi?” 
MRK.2.8	Mpunde noure, pejiwe Insa cawari kuwaza mmyoyo mwawo, akiwambira: “Sababuni umwe kuwaza javyo mmyoyo mwenu? 
MRK.2.9	Kumwambira kitewe‑yu javi: ‘Madambi ako aswamiiwa’ au kumwambira: ‘Lamuka, usukure mashila ako, uke vyako’, sacirigariga ndi cepi? 
MRK.2.10	Fala nukoloterani kuwa Binadamu wa Binguni kanawo mamulaka a kuswamii madambi mulumwengu‑mu.” Ndimana, kamwambira kitewe ire javi: 
MRK.2.11	“Uwe nukwambira: lamuka, usukure mashila ako, uke vyako ukaya.” 
MRK.2.12	Neye akilamuka, kwa mpunde noure, akitwala mashila ake are, akilawa, wanu wakimmona javi. Wanu piya wakishanga, wakintukuza Mwenyezimungu, wakamba:
MRK.2.12	“Tangu evi atinamba kuwona javi!”
MRK.2.13	Sambi, Insa akilawa tena, akuka nanyenje ya tanda ra Galileya. Wanu wengi wawenye wakinfulata noko, neye akikola kuwafunda. 
MRK.2.14	Paakuka nakupita, Insa kammona Lawi mwana wa Alufeu, ekare mahala pakiripisiwanga nsoko. Iye akimwambira: “Nifulate!” Iye akilamuka akinfulata. 
MRK.2.15	Ikisa, wakati mwengine, Insa pekare akirya nnyumba mwa Lawi‑yu, wákiwapo wakirya naye pamoja na wanafunzi wake, warípisi nsoko wengi na wamádambi wengine.
MRK.2.16	Sambi, wanlimu wa shariya wa kundi ra Mafarizeu, pawammonire kuwa kankurya na wamádambi pamoja na warípisi nsoko, wakiwadairi wanafunzi wake: “Sababuni kwikala na warípisi nsoko na wamádambi wengine kurya nawo?” 
MRK.2.17	Insa, nakusikira, akiwajibu: “Wakomu awashugulika na dotoru, ila walwere. Onani, sijire kuwarifu wenye shariya wawe wanafunzi wangu, ila wamádambi.”
MRK.2.18	Sambi, wanafunzi wa Yahaya mwenyé Koza na Mafarizeu wákiwa na tabiya ya kufunga. Suku moja, wanu wengine wakija ka Insa, wakindairi: “Wanafunzi wa Yahaya pamoja na Mafarizeu wafunga, fala wanafunzi wako‑wa awafunga. Sababuni?” 
MRK.2.19	Insa akiwajibu javi: “Warifiwe paharusi wari pamoja na mwenye-harusi, wafungaja? Mwenye-harusi akiwa pamoja nawo awajúzi kufunga. 
MRK.2.20	Fala ikuja kufika suku yakulaviwa mwenye-harusi‑yo. Basi noyo suku‑yo wakuja kufunga. 
MRK.2.21	Aapo atáya kipande ca nguwo yagoma munguwo ya mida, kamana kipande kipya‑co cipapula nguwo ya mida, izidi kupapuka pakulu. 
MRK.2.22	Aapo munu atwala maji a kazu saanasemuka kutairira nnumba zakumiliya. Konta numba‑zo zikipanjika, maji‑yo atawanyika, na numba‑zo zikwaribika. Kwa javyo maji‑yo saanasemuka, tayani nnumba nyipya.
MRK.2.23	Iwa suku moja, sabadu, Insa na wanafunzi wake wakipita nanyenje ya masamba a tirigu. Wanafunzi ware wakanza kuvunja masuke are watafune. 
MRK.2.24	Mafarizeu wakiwambira: “Ona, wanafunzi wako mbana watenda vinu savijuzi kutendiwa suku ya sabadu
MRK.2.25	Fala Insa akiwajibu: “Amufyomire nkati ya Mandiko
MRK.2.26	Vyengire nNyumba ya Mwenyezimungu wakati Abiyatari wâwere nkulu wa wakulungwa wa dini. Katafuna mikate maalumu, yawákiwa nawo haki kutafuna walongozi wa dini tu basi. Ikisa mikate myengine akiwatongera wenziwe.” 
MRK.2.27	Ikisa Insa akiwambira: “Wanu awombiwe kwa ajili ya sabadu, ila suku ya sabadu itendiwa kwa ajili ya wanu. 
MRK.2.28	Basi, Binadamu wa Binguni ndi Mwenye wa sababu.
MRK.3.1	Sabadu nyengine, Insa akingira tena nsinagoga, nomure ákiwapo munu wakuremala nkono. 
MRK.3.2	Maaduwi wa Insa ware wakintunza sana-sana wammone kuwa amponesa suku ya sabadu ipate wanlaumu. 
MRK.3.3	Noparepare iye akimwambira mwananlume wakuremala nkono ire javi: “Lamuka, uje kati‑pa.” 
MRK.3.4	Ikisa piya ware akiwadairi javi: “Ihusu suku ya sabadu kutenda meema au mabaya? Kuvusha mainsha au kuulaya?” Fala ewo wakinyamala. 
MRK.3.5	Insa akiwanang'aniza upande piya rungu-rungu akimiwe, akiuzunika kwa ajili ya myoyo yawo kuwa migumu. Ikisa akimwambira nlwere ire javi: “Olosa nkono‑wo.” Iye akolosa, akiponesiwa nkono wake ure. 
MRK.3.6	Wakilawa Mafarizeu wakuka wakisowera na kinya Herodi. Wakijumana kuwazisana vyakumulaya Insa.
MRK.3.7	Insa pamoja na wanafunzi wake wakilawa, wakuka kutanda ra Galileya. Wanu wengi wakinfulata, wanu wakulawa Galileya, Yudeya, 
MRK.3.8	Yerusalemu, Idumeya, ng'ambu nyengine ya Yordani, upande wa Tiru pamoja na Sidoni. Wanu wengi wasikire vinu vyaakitenda, waja kummona. 
MRK.3.9	Insa akiwambira wanafunzi wake wanvutire karibu yake ngalawa mmoja ipate wanu wasinkinye konta wákiwa wengi. 
MRK.3.10	Kweli, wanu wengi wawenye kâwaponesa, ndimana walwere piya wakimwirukira Insa wapate kunkumbula. 
MRK.3.11	Mashetwani, pawakimmona ponse, wakigwa mbere yake, wakikuwa wakamba: “Uwe kuwa Mwana wa Mwenyezimungu
MRK.3.12	Iye akiwashurutisa pakulu kuwa wasimwambire munu iye caari.
MRK.3.13	Ikisa Insa akikwera mmwango, akiweta ware waawasakire iye mwanyewe. Newo wakija ka Insa. 
MRK.3.14	Basi, iye akiwatondola wanu kumi na wawiri (ewo kaweta mawalii) awe nawo, awatume wakereze Habari Ngema, 
MRK.3.15	na wawe nawo mamulaka akuwatuwisa mashetwani. 
MRK.3.16	Wanu kumi na wawiri waâwatondore ndiwa: Ansumani (wantapire zina ra Peduru), 
MRK.3.17	Yakobu mwana wa Zebedeyu, Yahaya nduye Yakobu wantapire zina ra Boanerge (mana ake “wana wa kudidima”), 
MRK.3.18	Andere, Filipi, Bartolomeu, Matwaya, Tamimu, Yakobu (mwana wa Alufeu), Tadeu, Ansumani nKanaa, 
MRK.3.19	pamoja na Yuda Shikariyoti anzungunuke Insa.
MRK.3.20	Paaludire ukaya, wanu wengi wakijumana tena, awakipata anta nafasi ya kurya. 
MRK.3.21	Jamaa zake pawasikire, wakilawa kuka kunkola, kamana wengine wakamba: “Ankili zimpoteya!” 
MRK.3.22	Wanlimu wa shariya wa Yerusalemu pawajire, wakamba: “Kanawo Belzebuli
MRK.3.23	Sambi, Insa akiweta wanu, akikola kusowera nawo kwa vinyume, akiwadairi: “Shetwani antuwisa shetwani mwenziwe mwaja? 
MRK.3.24	Kila ufalume wakwawanyika makundi akubishana watupu, auinshi. 
MRK.3.25	Nyumba
MRK.3.26	Ona, inawa Ibilisi aritendera vita mwanyewe kurawanya, singari kainshi, nanga uwa mwinsho wake. 
MRK.3.27	Aapo munu akidiri kwingira nnyumba ya munu wakurimba, kumwiwira vinu vyake sairi kwanza anfunga mwenyé nguvu‑yo. Ikisa amwiwire sana nnyumba mwake.
MRK.3.28	Nukwambirani kuwa piya viswamiiwa ka wanadamu, madambi anta na kufuru zawakufuru wanu. 
MRK.3.29	Fala akufurira Roho Takatifu, aashubutu kuswamiiwa, fala akuwa na madambi a milele.” 
MRK.3.30	Insa kaamba javire kwa kuwa wakamba, “Kanawo mashetwani.”
MRK.3.31	Kwa suku‑yo, wakija mamaye na wanduze Insa wakimira panja, wakintuma munu kumwita. 
MRK.3.32	Neye kekala na wanu wengi wawenye wânzunguriza, wakimwambira: “Ona! Mamayo, wanduzo, na walumbuzo wawa panja pare, wankukusakula.” 
MRK.3.33	Iye akiwajibu: “Mama ndi wepi? Na wanduzangu ndi wepi?” 
MRK.3.34	Basi, iye akizungunuka akiwanang'aniza wekare wanzungurize ware, akiwambira: “Wawoneni! Ewa‑pa ndi mama na ndi wanduzangu. 
MRK.3.35	Kamana ire aténda vyaasaka Mwenyezimungu, noyo ndi nduyangu na nlumbwangu na mama.”
MRK.4.1	Mara nyengine tena, Insa akanza kufunda nanyenje ya tanda. Wanu wengi wawenye wajumana karibu yake. Kwa javyo, iye akingira mungalawa, akikala mbahari. Piya wanu wákiwa nanyenje karibu ya maji. 
MRK.4.2	Iye akiwafunda wanu vinu vingi kwa mifano ya kinyume. Nkati ya kuwafunda kwake, ákiwambira javi: 
MRK.4.3	“Sikirizani! Mwananlume kalawa koka kuvyala masamba. 
MRK.4.4	Paakimwaya mbeyu ire, nyengine igwirira munjira, zija nyuni zilokota. 
MRK.4.5	Nyengine igwirira mmawe, mahala samuna nsanga mwingi. Mpunde noure ilawa senge, kwa kuwa auwerepo nsanga. 
MRK.4.6	Pariwarire juwa senge ire ilungula. Kwa kuwa mizipe aiwere yamana, yumiliya. 
MRK.4.7	Mbeyu nyengine igwirira kati ya miwa. Miwa ire ikula, ikinya mbeyu ire. Ntamana aipere. 
MRK.4.8	Nyengine igwirira munsanga warutuba. Ikula, inuru na ípa visumo, muti mmoja talatini, mwengine sitini na mwengine visumo miya.” 
MRK.4.9	Mwinsho kaamba: “Ári na masikiro a kusikira, asikire!”
MRK.4.10	Wanu wengi pawokire vyawo, wengine wakinzunguriza pamoja na wanafunzi kumi na wawiri ware, wakindairi kinani cinsowerese kinyume cire. 
MRK.4.11	Insa akiwajibu: “Umwe mwijiwisiwa siiri ya ufalume wa Mwenyezimungu. Fala ka wanu wengine wa panja, vinu piya wafundiwa kwa kinyume. 
MRK.4.12	Ndi kamba vyaasema Mandiko, kuwa javi:
MRK.4.12	‘Kunang'aniza wanang'aniza fala awawona
MRK.4.12	kusikira, wasikira fala awereriwa.
MRK.4.12	Wasije kongoka wakipata kuswamiiwa.’ ”
MRK.4.13	Insa kawambira, kaamba: “Amwereriwa na mana a eci kinyume‑ci? Sambi vinyume piya, musaka kwereriwaja? 
MRK.4.14	Nvyari ndi ire ereza Habari Ngema. 
MRK.4.15	Nanyenje ya njira mana ake ndi wanu wasikira usemi uvyariwe ure, nakusikira mpunde-sinkulu akuja Ibilisi awalavya habari yawavyariwe ire. 
MRK.4.16	Na ewa ndi mbeyu ivyariwe mmawe, ndi wanu wasikíra usemi, mpunde nowo wapokerera ka radi, 
MRK.4.17	fala awana nzipe wawo wanyewe, wainshi nawo suku aba. Ikija tafauti au kulumbatiwa kwa sababu ya usemi wa Mwenyezimungu, mpunde nowo wabugudika. 
MRK.4.18	Na wengine mbeyu ivyariwe mmiwa, ewa ndi wasikira usemi, 
MRK.4.19	fala kwa tafauti za enzi‑zi na wájibu wakupata mali na vinu vyengine, vikimwingira vikinya usemi ure, aupa visumo. 
MRK.4.20	Na ware wavyariwe munsanga warutuba, mana ake ndi wasikíra usemi wa Mwenyezimungu, wapokerera na wakupa visumo talatini, au sitini au miya.”
MRK.4.21	Ikisa Insa akiwadairi: “Kandiyeru ikikoreziwa itaiwa nkati ya tamboru au ituriwa mwivungu? Níkamba ikwangikiwa paarami imwarike sana. 
MRK.4.22	Kusema kweli, acipo kinu cakufisiwa sacifisuriwa. Aipo siiri sailawira panja. 
MRK.4.23	Ári na masikiro a kusikira, asikire!” 
MRK.4.24	Akiwambira tena: “Tunzani camuri kusikira‑ci. Kipimo camupimira nomwe mupimiriwa noco na mukongeziwa. 
MRK.4.25	Kamana ári nawo, azidi kupewa. Fala saana, anta aba caari nawo noco, anyang'anyiwa.”
MRK.4.26	Insa akamba tena: “Ufalume wa Mwenyezimungu ulandana na munu vyaavyala mbeyu pansi. 
MRK.4.27	Akilala usiku, nsana akilawa, kuno mbeyu ire ikiwota na ikikula, iye sejiwa. 
MRK.4.28	Ardhi iruwerya visumo wanyewe: cakwanza ulawa nnyani, ikisa suke, mwinsho wa suke ulawa mpunga. 
MRK.4.29	Mbeyu wakati waitokota, mpunde nowo munu akwanza kusinja kamana mavuno afika.”
MRK.4.30	Insa akiwambira: “Kinani canisaka kulandanisa ufalume wa Mwenyezimungu? Ulandana na nfanoni? 
MRK.4.31	Ulandana na mbeyu ya mostarda
MRK.4.32	fala ikivyariwa pansi, ulawirira nrayi, úkula upunda mirayi piya. Ukuwa na vitambi vikulu, anta nviri wake nyuni zakwiruka julu zijenga vitundu nomo.”
MRK.4.33	Na kwa kinyume cingi kamba noco, iye ákiwasowerera usowezi vyakujuzi ewo kupata kusikira. 
MRK.4.34	Bila usowezi wa kinyume aakisowera nawo. Fala paákiwa yeka ponse na wanafunzi wake, iye akiwereza mana awo kinyume caasowere cire.
MRK.4.35	Noire suku ire jironi, Insa kawambira wanafunzi javi: “Tukeni tilokere ng'ambu nyengine ire.” 
MRK.4.36	Bandi ya kulayana na wanu wengi, ewo wakingira mungalawa mwákiwa mure, wakuka. Zikiwepo ngalawa nyengine nopo. 
MRK.4.37	Rikija gaibu rikulu, mawimbi makulu-makulu akikola kupanja ngalawa ire, anta maji akanza kwingira mungalawa mure. 
MRK.4.38	Na kumbe Insa ákilala pasitiri, kênyamira nsawo. Wanafunzi ware wakinlamusa, wakimwambira: “Mwanlimu, tankufwa, mbana avikuyeri?” 
MRK.4.39	Noparepare akilamuka, akamuru mepo na maluwimbi, akamba: “Kutengemane, mepo inyamare!” Na mepo ire ikinyamala, kukitenda shuwari dembwe. 
MRK.4.40	Iye akiwadairi: “Mbana muwa wofi pakulu? Amunamba kwamini?” 
MRK.4.41	Ewo wakopa pakulu futi, wakambirana watupu: “Noyu mwananlume wakuwa anta mepo na maluwimbi vinsikiriza‑yu, nani?”
MRK.5.1	Insa na wanafunzi wake wakifika ng'ambu nyengine ya tanda, inti yawákikalanga waGerasi. 
MRK.5.2	Insa nakwisuka mungalawa mure, mpunde nowo kasimanana na mwananlume wakumilikiwa na jini, ákilawa kumakaburi. 
MRK.5.3	Noyo mwananlume‑yo ákikalanga kumakaburi, ákiwa na nguvu, anta na unyolo hapana akikidiri kunfunga. 
MRK.5.4	Mara nyingi zawenye, wanu wakinfunga na alucema pamoja na unyolo, fala iye akitupula alucema na unyolo akisayasayanga. Aawerepo munu wanguvu wakunzaidi iye. 
MRK.5.5	Daima usiku na nsana kumakaburi na kumyango, akinyangulanga kuno akirisinja mwanyewe. 
MRK.5.6	Kwa suku‑yo, akimmona Insa kitambo, akintuwirira akisujudi. 
MRK.5.7	Ikisa akikuwa pakulu akamba: “Insa, Mwana wa Mwenyezimungu Nkulu, usaka unitende kinani? Nukulebela, kwa zina ra Mwenyezimungu, usinopepese.” 
MRK.5.8	Konta kâmwambira javi: “Uwe jini, nlawe eyu munu‑yu!” 
MRK.5.9	Ikisa Insa akindairi jini ire: “Ukwitiwa mwaja?” Iye akijibu: “Nikwitiwa ‘Junudi’, konta tiwa wengi.” 
MRK.5.10	Iye akinlebela Insa pakulu kuwa asintuwise ire inti ire. 
MRK.5.11	Karibu nopare úkiwapo mwango na nkonjo wa nguluwe nyingi zawenye zikirya nopare. 
MRK.5.12	Mashetwani ware wakinlebela Insa: “Tipereke kunguluwe kure tikawengire.” 
MRK.5.13	Iye akiwetikizira, mashetwani ware wakinlawa mwananlume ire, wakuka wakingira nguluwe zire. Ikisa, piya zire zikituwa zikicubukira ntanda, kiyasi ca nguluwe alufu mbiri zigwirira ntanda.
MRK.5.14	Wasunga wakituwa wakuka ukaya wakereza habari zire. Nkaya mure na mmamasamba wakilawa wanu wakuka kuwona vikunire vire. 
MRK.5.15	Wakija ka Insa, wammona mwananlume âpatiwe na mashetwani ire kekala, avarire nguwo sana-sana, ári na ankili zake. Basi ewo ukiwapata wofi pakulu futi. 
MRK.5.16	Wawonire vinkunire vire, wakikola kuwereza vinkunire mwananlume wa mashetwani ire na nguluwe zire. 
MRK.5.17	Wakanza kunlebela Insa alawe nkaya mwawo mure. 
MRK.5.18	Insa paakiripakira mungalawa, munu âpatiwe na mashetwani ire akinlebela woke onse. 
MRK.5.19	Fala Insa ampere rihusa, akimwambira: “Uka kawári wanu wa kwenu, ukawereze mambo akuténdere Mwenye na vyakuwonere utungu!” 
MRK.5.20	Na kweli, iye akúka vyake, akanza kwereza kaya ya Dekapoli
MRK.5.21	Insa pengire tena mungalawa akuka upande mwengine wa tanda. Nakufika nanyenje ya tanda rire, junudi ya wanu wakijumana karibu yake. 
MRK.5.22	Akija munu mmoja nkati ya wakulungwa wa sinagoga wakitiwa Yairu. Nakummona Insa, akisujudi, 
MRK.5.23	akintafadali pakulu, akamba: “Mwanangu kankufwa. Njo, unture makono ipate apone, ainshi!” 
MRK.5.24	Insa akilawa naye. Wanu wengi wawenye wakinfulata, wakinkinya kila upande.
MRK.5.25	Ákiwapo mwanamuka nlwere mbobo muda wa myaka kumi na miwiri. 
MRK.5.26	Iye katabika pakulu kuritibisa mmatabibu wengi wawenye. Kapoteza vyaákiwa nawo piya kuwaripa mafundi, fala aapatire fuweni, ulwere ukinzidi. 
MRK.5.27	Nakuka, paasikire kuhusu Insa, akija nyuma ya wanu ware, akinkumbula anzu yake. 
MRK.5.28	Konta akamba kimoyomoyo javi: “Omi nikiwayi kukumbula lupindo ra anzu yake, nípona.” 
MRK.5.29	Kwa mpunde noure, kububuka ka damu kure kukinyamala, neye akifahamu mmwiri mwake kuwa kaponesiwa ulwere ure. 
MRK.5.30	Insa, mpunde noure, kafahamu neye kuwa uwezo wakuponesa unlawa mmwiri mwake, akiwanang'aniza wanu nyuma, akamba: “Akumbure anzu yangu nani?” 
MRK.5.31	Wanafunzi wake wakimwambira: “Kwankuwawona wanu‑wa wakukinya! Udairija nani akukumbure?” 
MRK.5.32	Iye akinang'aniza kuno na kuno ammone nani ankumbure. 
MRK.5.33	Kwa javyo, mwanamuka ire, akopa kuno akitetema, kejiwa cinkunire. Akimukira Insa, akingwirira mbere yake, akimwambira piya ukweli. 
MRK.5.34	Basi, iye akimwambira: “Nunu, kwamini kwako kukuvusha. Uka kwa salama. Uwe nkomu, usiwe nlwere tena.”
MRK.5.35	Insa kuno akisowera, wakifika wanu kulawa kunyumba ya nkulungwa wa sinagoga, wakimwambira: “Mwanawo kafwa. Unshumbuwirani mwanlimu‑yu?” 
MRK.5.36	Fala Insa azimmwerire habari zire, akimwambira nkulungwa wa sinagoga ire: “Usisusuke, nitumaini omi tu basi.” 
MRK.5.37	Fala iye aalavire rihusa kunfulata munu mwengine ila Peduru, Yakobu na Yahaya nduye Yakobu. 
MRK.5.38	Wakuka wakifika kunyumba ya nkulungwa wa sinagoga ire. Insa kawona geshi za wanu, wengine wankurira pakulu-pakulu, kuno wengine wakirondongola. 
MRK.5.39	Iye nakwingira, akiwambira javi: “Sababuni kutenda geshi kuno mukirira? Mwari‑yo aafwire, kankulala.” 
MRK.5.40	Wanu ware wakinkejeli, fala iye akiwalavira panja piya ware. Ikisa, akintwala wawaye pamoja na mamaye mwari ire, na wanafunzi wake waalongozane nawo, wakingira mwaákiwa mwari ire. 
MRK.5.41	Akinkola nkono mwari ire, akimwambira: “Talita, kumi”, mana ake “Mwari, nukwambira, lamuka!” 
MRK.5.42	Kwa mpunde noure, mwari ire akilamuka, akanza kwenenda! Ku! Iye ákiwa na hirimu ya myaka kumi na miwiri. Basi, wanu ware wakitajabu pakulu futi. 
MRK.5.43	Insa akiwamuru akiwalaizira pakulu kuwa wasimwambire munu vikunire vire. Novyo akiwambira wampe mwari ire cakurya arye.
MRK.6.1	Sambi Insa akilawa inti ire, akiludira kwawo Nazareti. Wanafunzi wake ware wakinfulata. 
MRK.6.2	Paifikire sabadu, akanza kufunda nsinagoga. Wengi pawasikire, watajabu pakulu. Wakamba: “Vinu‑vi vyankulawirira ndepi? Ndi wijiwifuni wapewe‑yu? Maajuza kamba‑ya aténda na makono ake‑ya kankupata ndepi? 
MRK.6.3	Sinoyu‑yu karipinteru, mwana wa Mariyamu, nduye Yakobu, Yose, Yuda pamoja na Ansumani? Walumbuze atiri kwikala nawo nkaya nomu?” Ewo wakibugudika naye. 
MRK.6.4	Basi Insa akiwambira: “Nabii ainshimiwa kila upande, ila aainshimiwa kwawo na awamwishimu wajamaa zake na wenziwe.” 
MRK.6.5	Kwa javyo, iye aakidiri kutenda anta maajuza mamoja, sairi kuwatula makono walwere wamojawapo, kuwaponesa. 
MRK.6.6	Iye akiwatajabu pakulu kwa sababu ya kutowa kumwamini.
MRK.6.6	Ikisa, akilawa akipita akifunda mmakaya.
MRK.6.7	Sambi Insa akiweta wanafunzi kumi na wawiri ware, akanza kuwapereka wawiri-wawiri. Akiwapa mamulaka a kuwatuwisa mashetwani. 
MRK.6.8	Akiwamuru wasirisukuze kinu munjira ila ngombo tu basi. Wasisukure cakurya, wala nrumba wala nzuruku, 
MRK.6.9	wasirisukuze nguwo mbiri ila wawe na viratu mmaulu tu basi. 
MRK.6.10	Akiwambira novyo: “Mukifika mahala, nyumba yamusaka kufikira noyo, ikalani nomo mpaka suku yamusaka kulawa nopo mahala‑po. 
MRK.6.11	Ikiwa awakupokerereni na awakusikirizeni, pakulawa pumunani matako enu
MRK.6.12	Ewo nakulawa pare, wakipita wakereza kuwa wanu wajuzi watubiye. 
MRK.6.13	Mashetwani wengi wakiwatuwisa, na walwere wengi wakiwamiminira mafuta kuno wakiwaponesa.
MRK.6.14	Sambi, nfalume Herodi akisikira habari kuhusu Insa kwa kuwa zina rake rikisifiwa pakulu. Wengine wakamba: “Yahaya mwenyé Koza kaziribuka ka wafwi, ndimana kankukunisha mambo a maajuza.” 
MRK.6.15	Fala wengine wakamba: “Eyo Aliyasi.” Na wengine wakamba: “Eyo nabii mwengine, kamba minabii wamojawapo wa mida.” 
MRK.6.16	Fala Herodi paasikire akamba: “Wanintupure kiswa omi, Yahaya mwenyé Koza, kaziripusiwa!” 
MRK.6.17	Kamana Herodi mwanyewe kâwatuma masurudadu wakankore Yahaya wanfunge na wantaye nkalaboshu kwa sababu ya Herodiza, muka wa Filipi nduye Herodi, kwa kuwa kânlomba. 
MRK.6.18	Ndimana Yahaya kamwambira Herodi javi: “Auna haki ya kunlomba nlamuwo.” 
MRK.6.19	Kwa javyo, Herodiza akikimiyana na Yahaya, vikimwajibu amulaye. Fala aakidirire, 
MRK.6.20	konta Herodi akimopa Yahaya, akijiwa kuwa iye mwananlume mmoja wa shariya na takatifu, ndimana akinkengera. Wakati waansikire Yahaya, Herodi akifazaika, fala novyo-sivyo vikimwajibu kunsikira.
MRK.6.21	Kwa suku moja Herodiza akija akipata nafasi ya kumulaya, suku Herodi yaakitenda mwaka. Kwa javyo, akitenda jambo, akiwarifu mawaziri wake, wakulungwa wa masurudadu, na wanu wakuinshimiwa wa Galileya. 
MRK.6.22	Pengire kuvina mwana wa Herodiza, Herodi vimwajibu pakulu pamoja na wawarífire. Ndimana nfalume ire akimwambira mwari ire javi: “Nilebele causaka conse, omi nukupa.” 
MRK.6.23	Ikisa akilapira tena, akamba: “Causaka kulebela conse, anta paiwa nusu ya ufalume wangu‑wu, nukupa!” 
MRK.6.24	Nakulawa iye akindairi mamaye: “Nilebele kinani?” Mamaye akamba: “Lebela kiswa ca Yahaya mwenyé Koza.” 
MRK.6.25	Basi mwana ire akiludira upesi ka nfalume nokure, akilebela akamba: “Nisaka munipe nfinga sambi nopapa, kiswa ca Yahaya mwenyé Koza.” 
MRK.6.26	Nfalume ire akikafilika pakulu futi, fala kwa kuwa kâlapira mbere ya wanu warifiwe ware, aankatarire. 
MRK.6.27	Basi, kwa mpunde noure, nfalume ire akintuma surudadu na akamuru cikaje kiswa ca Yahaya. Surudadu ire akuka kukalaboshu, akitupula kiswa ca Yahaya, 
MRK.6.28	akija naco nfinga, akimpa mwari ire. Iye akipokerera, akimpa mamaye. 
MRK.6.29	Wanafunzi wa Yahaya ware, pawasikire vinkunire mwanlimu wawo, wakuka wakitwala maiti a Yahaya, wakizika.
MRK.6.30	Mawalii ware wakijumana mbere ya Insa, wakimwambira piya vyawakitenda na vyawakifunda. 
MRK.6.31	Iye akiwambira: “Njoni yeka yenu pakiriziu, mupumuzike aba.” Kamana wanu wákija na wákiludi wákiwa wengi, ewo awákiwa nawo anta nafasi yakurya. 
MRK.6.32	Wakisuka mungalawa mure, wakuka mahala kiriziu wakipumuzika. 
MRK.6.33	Fala wanu wengi wâwawona pawakilawa na wawéjiwa. Basi, ewo wakilawa luwansi mmakaya mure, wakiwatuwirira noko, wakifika kábula ewo sawanamba. 
MRK.6.34	Basi, Insa nakwisuka mungalawa mure, kawawona wanu wengi wajumana, akiwawonera utungu pakulu konta wákiwa kamba makondoo sawana nsunga. Akanza kuwafunda vinu vingi vyawenye. 
MRK.6.35	Paripepire juwa, wanafunzi ware wakuka ka Insa, wakimwambira javi: “Epa mahala‑pa pakilanga-langa, na juwa ripepa futi. 
MRK.6.36	Wambire wanu‑wa woke vyawo mmakwawo au mmasamba ári karibu ipate wakauze cakurya.” 
MRK.6.37	Fala Insa akiwajibu, akamba: “Wapeni umwe‑po cakurya warye!” Ewo wakamba: “Basi, tuke tikauze mikate ya jarajara miyateni tije tiwape watafune?” 
MRK.6.38	Iye akiwadairi: “Umwe mwanawo mikate myengapi? Ukani mukanang'anize.” Nakuwona wakija wakisema: “Mitanu, na inswi mbiri.” 
MRK.6.39	Basi, Insa akiwamuru wanafunzi ware wawambire wanu ware wekare makundi-makundi mminyani miwisi mure. 
MRK.6.40	Piya ware wakikala makundi-makundi a wanu miya au amusini. 
MRK.6.41	Insa nakutwala mikate mitanu ire na inswi mbiri zire, akinang'aniza julu, akishukuru, akimeya mikate, akiwapa wanafunzi wake ware wawatongere wanu ware. Na inswi mbiri zire akiwatongera piya ware. 
MRK.6.42	Piya warya na wekuta. 
MRK.6.43	Wakilokotera pamoja vipande vyakubaki vya mikate na inswi, vikalala kumi na viwiri vyakwijala tapa-tapa. 
MRK.6.44	Na watafune mikate wákiwa wanawalume alufu ntanu!
MRK.6.45	Kwa mpunde noure Insa, akiwalazimisha wanafunzi wake wengire mungalawa, walongorere ng'ambu nyengine, Betisaida, mpaka iye ese kulayana nawo wanu ware. 
MRK.6.46	Pawesire kulayana, Insa akuka pamwango kulebela duwa. 
MRK.6.47	Paripepire juwa, ngalawa ilongorere ire íkiwa kati-kati ya tanda, na Insa ákiwa yeka yake kungulu. 
MRK.6.48	Kwa kuwawona kuwa wankutaya magasiya kwa tafauti kamana úkiwa mbisho, alufajiri galu ntanzi, iye akiwokira kuno akenenda julu ya maji. Akenenda kamba asaka kuwapunda, 
MRK.6.49	fala ewo pawammonire akenenda julu ya maji, wakidaniza kuwa nsoka, wakanza kufula uto. 
MRK.6.50	Kweli, piya wammona na wasusuka pakulu futi. Fala kwa mpunde noure, Insa akisowera nawo, akiwambira javi: “Rimbani myoyo! Ndi nomi, musope kinu!” 
MRK.6.51	Iye akingira mungalawa mure, na mepo ire ikinyamala. Ewo wakitajabu pakulu futi! 
MRK.6.52	Kusema kweli, wákiwa sawanamba kwereriwa kuhusu mikate ire, kamana myoyo yawo íkiwa migumu.
MRK.6.53	Pawalokire wakifika kungulu ya ng'ambu nyengine, inti ya Genezareti, wakitaya nanga. 
MRK.6.54	Nakwisuka mungalawa mure, mpunde noure wanu ware wammanyira. 
MRK.6.55	Wakipita, wakituwa piya mmakaya mure. Walwere wakiwasukula mmashila, wakuka nawo mahala pawasikire kuwa ndi paari Insa. 
MRK.6.56	Mwakipita Insa monse, mmakaya asaka kuwa onse na nvitongojo, mmabazari wakiwatula walwere wawo, wakintafadali nanga anzu yake wankumbure. Na piya wakinkumbula, wákipona.
MRK.7.1	Suku moja, Mafarizeu pamoja na wanlimu wa shariya wamojawapo wâlawa Yerusalemu, wakijumana ka Insa. 
MRK.7.2	Ewo wawawona wanafunzi wamojawapo wa Insa wakirya sawatawade. 
MRK.7.3	(Kamana Mafarizeu, na Mayahudi piya, awarya sawatawade sana-sana, kwa kutumira tabiya ya wazee wawo. 
MRK.7.4	Nakuludi kubazari, ikiwa awatawade sana-sana, awakirya. Ziwapo tabiya nyingi zawenye zawákifulata: kosa kopo, miringi na vyombo vya shaba.) 
MRK.7.5	Basi, Mafarizeu pamoja na wanlimu wa shariya wandairi javi: “Wanafunzi wako awafulata tabiya za wazee, sababuni kurya sawatawade mmakono sana-sana?” 
MRK.7.6	Iye akiwajibu: “Nabii Izaya kasowera tangu-mida kuhusu umwe manafiki kamba vyavyândikiwe javi:
MRK.7.6	‘Ewa wanu‑wa wanitukuza nkanywa
MRK.7.6	fala myoyo yawo iwa baidi nami.
MRK.7.7	Akufãi kinu kunitukuza kwawo,
MRK.7.7	wafunda mafunzo na shuruti za wanadamu.’ ”
MRK.7.8	Ikisa Insa akiwambira: “Wakwasa ámuri za Mwenyezimungu, ila wafulata shuruti za wanadamu.” 
MRK.7.9	Akiwambira tena: “Mwanawo tabiya yakukatala ámuri ya Mwenyezimungu ipate tabiya zenu zisise! 
MRK.7.10	Kamana Musa kâsema:
MRK.7.10	‘Mwinshimu wawayo na mamayo’, na
MRK.7.10	‘Munu wakunsowerera caputu wawaye au mamaye,
MRK.7.10	ahukumiwe kifo.’
MRK.7.11	Fala umwe mukwamba kuwa munu akimwambira wawaye au mamaye: ‘Vinu vyanikijuzi kukupani umwe ndi Kurbani
MRK.7.12	mwankukataza munu kuwasaidiya wawaye na mamaye. 
MRK.7.13	Kwa javyo, mwankufuja usemi wa Mwenyezimungu kwa tabiya zenu zamufunda. Na mwankutenda vinu vingi kamba novyo.”
MRK.7.14	Mara nyengine Insa kaweta wanu wanfike karibu yake, akiwambira javi: “Piya-mwe, nisikirizeni omi, ereriwani. 
MRK.7.15	Hapana kinu cakuwa panja ya mwanadamu cakuwa cikimwingira mmwiri cintaya haramu. Ila vinu vinlawa ndi vintaya haramu.” 
MRK.7.17	Sambi, nakutanuka junudi ya wanu ire, Insa akingira nnyumba, na wanafunzi wake wakindairi: “Kinyume‑ci mana ake kinani?” 
MRK.7.18	Insa akiwajibu: “Umwe novyo amwereriwe? Amwijiwa kuwa vya panja vikimwingira munu avintaya haramu? 
MRK.7.19	Kweli, avimwingira mmoyo, ila vimwingira ntumbokulu ikisa vilawira nsintina.” Kwa javyo, Insa kolota kuwa piya vyakurya halali kurya. 
MRK.7.20	Insa akamba tena: “Vinlawa munu, ndi vintaya haramu. 
MRK.7.21	Konta, mmoyo mwa munu, alawa mawazo akunyata: ceje, wivi, ukisomi, 
MRK.7.22	uzinzi, wájibu wakupata vinu piya, ubaya, ulongo, wájibu wa vitendo vya ucaputu, wiyana, kufuru, kuridãi pamoja na urevi. 
MRK.7.23	Vitendo vyakunyata‑vi, piya vílawa mmoyo, ndimana vintaya munu haramu.”
MRK.7.24	Nakulawa pare, akukirira makaya a Tiru na a Sidoni. Iye nakwingira nnyumba, kasaka asijiwikane, falakini aakidirire kurifisa. 
MRK.7.25	Mwanamuka mmoja, akíwa na mwanawe kâpatiwa na jini, akisikira kuwa Insa kaja. Nakunfika akinkokorera mmaulu mwake. 
MRK.7.26	Mwanamuka ire aáwere Yahudi, kwawo kúkiwa Sirufoinike. Akilebela atuwisiwe jini mwanawe ire. 
MRK.7.27	Iye akamba javi: “Wase kwanza wasimana wekute. Kamana sivyema kutwala mikate ya wasimana, kuwefyera wawumbwa
MRK.7.28	Mwanamuka ire akijibu akamba: “Aye, Mwenye, fala wawumbwa wakuryanga songolo za pansi zakuwagwa wasimana pameza.” 
MRK.7.29	Basi Insa akimwambira tena: “Kwa sababu ya usowezi wako, mwanawo katuwisiwa jini‑yo futi. Ludi, uka ukaya.” 
MRK.7.30	Mwanamuka ire nakuludira ukaya, kansingana kisimana ire alarire pakinanda, jini ire anlawire.
MRK.7.31	Insa akilawa tena makaya a Tiru akija Sidoni, kutanda ra Galileya, kati-kati ya makaya a Dekapoli
MRK.7.32	Noparepare wakinjisira mwananlume mmoja bubu, saasikira. Wakinlebela anture nkono
MRK.7.33	Insa akintanusa pawanu pare, akuka naye kiriziu, akintaya vyala mmasikiro, akintaya mata ake julu ya lulimi, 
MRK.7.34	akimwinula uso julu binguni, akimpumuzikira, akimwambira na luga ya kiyaramaiku
MRK.7.35	Kwa mpunde noure, masikiro akinziuka na nzipe wa lulimi ukinkunjuka, akanza kusowera sana-sana. 
MRK.7.36	Ikisa akiwamuru wanu ware kuwa wasimwambire munu. Fala kila paákiwamuru kuwa wasiseme, ndi pawakizidi kwereza. 
MRK.7.37	Kwa javyo, wakitajabu pakulu, wakamba: “Vitendo vyake piya vyema! Sawasikira awasikirisa, na mabubu awasoweresa!”
MRK.8.1	Nozire suku zire, iwa tena wanu wengi awákiwa nawo cakurya, Insa akiweta wanafunzi wake, akiwambira javi: 
MRK.8.2	“Wanu‑wa niwawonera utungu konta wawa nomi suku natu, awana kinu cakurya. 
MRK.8.3	Nikilayana nawo wakiludira mmamakwawo wafungire, awaja kuzirika munjira? Wengine waja kulawa baidi.” 
MRK.8.4	Fala wanafunzi ware wakinjibu: “Palanga kamba‑pa, munu akidirija cakurya cakuwekutisa ewa wanu‑wa?” 
MRK.8.5	Insa akiwadairi: “Mwanawo mikate myengapi?” Ewo wakinjibu: “Saba.” 
MRK.8.6	Basi akamba: “Wanu piya wekare pansi.” Akitwala mikate saba ire, akinshukuru, akimeya, akiwapa wanafunzi ware, newo wakiwatongera wanu ware. 
MRK.8.7	Wákiwa nawo novyo inswi aba. Noparepare Insa akintukuza Mwenyezimungu, akisema: “Nezo novyo watongereni piya‑wo.” 
MRK.8.8	Na wanu ware wakirya wakikuta, mwinsho wakilokotera vipande, vikilawirira vikalala saba vyakwijala vyawenye. 
MRK.8.9	Wanu wákiwa kiyasi ca alufu nne. Ikisa, akilayana nawo. 
MRK.8.10	Kwa mpunde noure, iye akingira mungalawa pamoja na wanafunzi wake ware, akuka upande wa Dalmanuta.
MRK.8.11	Wakilawa Mafarizeu, wakuka wakikaidiyana naye. Ewo wakisakula alama ya binguni, wakimyerera. 
MRK.8.12	Kwa javyo, Insa akipumuzika pakulu, akamba: “Sababuni eci kizazi‑ci kisákula alama? Nukwambirani kweli kuwa kizazi‑ci acoloteriwa alama.” 
MRK.8.13	Basi, akiwasa, akiripakira tena, akuka ng'ambu nyengine.
MRK.8.14	Na kumbe, wanafunzi ware wariwala kusukula cakurya. Mungalawa mure wákiwa nawo nkate mmoja tu basi. 
MRK.8.15	Insa akiwalaizira, akamba: “More-moreni na furumento ya Mafarizeu pamoja na ya nfalume Herodi.” 
MRK.8.16	Wakikola kukaidiyana watupu konta awâwere nawo mikate. 
MRK.8.17	Insa, pejiwe kuwa wankukaidiyana, akiwambira: “Mbana mukaidiyana kwa kutowa kuwa nawo mikate? Amunamba kwijiwa mana wala amunereriwa? Myoyo yenu migumu pakulu? 
MRK.8.18	Umwe mwanawo maso, amuwona? Mwanawo masikiro, amusikira? Amukumbukira? 
MRK.8.19	Mikate mitanu yaniwatongere wanu alufu ntanu ire, vipande víbakire víjala vikalala vyengapi?” Ewo wakijibu: “Kumi na viwiri.” 
MRK.8.20	“Na mikate saba kwa wanu alufu nne, vipande víbakire víjala vikalala vyengapi?” Ewo wakijibu: “Saba.” 
MRK.8.21	Basi iye akiwambira tena: “Mpaka sambi amunamba kwereriwa?”
MRK.8.22	Insa na wanafunzi wake wakifika Betisaida. Wakija nawo ka Insa munu mmoja sawona, wakinlebela ankumbure. 
MRK.8.23	Iye nakunkola nkono sawona ire, akinlongoza nanyenje ya kaya ire. Nakunsunira mata mmaso, akintula makono, akindairi: “Kwankuwona kinu kimojawapo?” 
MRK.8.24	Mwananlume ire akinang'aniza julu, akamba: “Nankuwawona wanu kamba miti íri kwenenda!” 
MRK.8.25	Ikisa tena, akintula makono julu ya maso ake. Munu ire akinang'aniza rungu-rungu, akiponesiwa, akanza kuwona piya vinu sana-sana. 
MRK.8.26	Insa akimwambira: “Epa, uka nfululu kwenu, usipite nkaya tena.”
MRK.8.27	Insa na wanafunzi wake wakuka mpaka makaya a Kaisariya-Filipi. Munjira iye akiwadairi, akamba: “Wanu wakwamba kuwa omi niwa nani?” 
MRK.8.28	Ewo wakinjibu: “Wengine wakwamba uwe kuwa Yahaya mwenyé Koza, wengine wakwamba kuwa Aliyasi, na wengine wakwamba kuwa nabii mwengine mmojawapo.” 
MRK.8.29	Insa akiwadairi tena: “Sambi, umwe mudaniza kuwa omi niwa nani?” Peduru akinjibu, akamba: “Uwe ndi Almasihi!” 
MRK.8.30	Basi, Insa akiwalaizira kuwa wasimwambire munu kuhusu iye caari.
MRK.8.31	Sambi, Insa akanza kuwafunda kuwa Binadamu wa Binguni ajuzi atabike pakulu, akatariwe na wazee, wakulungwa wa dini, pamoja na wanlimu wa shariya. Ikisa ajuzi aulaiwe, fala bandi ya suku natu afufuke. 
MRK.8.32	Iye akisowera evi vinu‑vi bila kuwafisa. Fala Peduru akimwita kunyenje, akanza kunsutumu. 
MRK.8.33	Insa akizungunuka, akiwanang'aniza wanafunzi ware, akinsutumu Peduru, akamba: “Lawa‑pa uka nyuma‑ko, Shetwani! Kamana auwaza mawazo a Mwenyezimungu ila a wanadamu!” 
MRK.8.34	Ikisa akiweta wanu ware pamoja na wanafunzi wake akiwambira javi: “Ikiwa munu mmojawapo asaka kunifulata, arikane mwanyewe, asukure nsalaba wake, na anifulate. 
MRK.8.35	Kamana asáka kuvusha mainsha ake, apoteza. Fala apotéza mainsha ake kwa sababu yangu omi na ya Habari Ngema, ávusha. 
MRK.8.36	Munu kupata duniya nzima‑yi, kupoteza mainsha ake, faidani? 
MRK.8.37	Munu cakakanya na mainsha ake kinani? 
MRK.8.38	Munu akiriwónera haya nomi au usowezi wangu kati ya eci kizazi ca uzinzi na dambi‑ci, Binadamu wa Binguni, pakuludi na utukufu wa Baba na malaika matakatifu, iye novyo akuja kuriwonera haya naye.”
MRK.9.1	Insa akiwambira, akamba: “Nukwambirani kweli kuwa wawapo nopapa wamojawapo aciwapata kifo viwa vyonse sawawonire ufalume wa Mwenyezimungu ukija na uwezo.”
MRK.9.2	Bandi ya suku sita, Insa akiwatwala Peduru, Yakobu, pamoja na Yahaya, akiwalongoza kumwango nrefu kiriziu, yeka yawo. Akitaduka mbere yawo, 
MRK.9.3	mavazi ake akimensa, ákiwa melupa pakulu vú koliko kinu cisaka kuwa conse duniya‑yi. 
MRK.9.4	Nopare, wakilawirira nabii Aliyasi pamoja na Musa, wakanza kupakanira na Insa. 
MRK.9.5	Sambi Peduru akamba: “Mwanlimu, vyema tikare nopa! Tijenge vibanda vitatu: kimoja cako, cengine ca Musa, na cengine ca Aliyasi.” 
MRK.9.6	Kusema kweli, Peduru aakijiwa caakisowera konta wanafunzi ware piya uwapata wofi pakulu. 
MRK.9.7	Rikija wingu rikiwafinika. Nkati ya wingu ikisikirika shauti ikamba: “Eyu ndi Mwanangu wanimpenda. Nsikirizeni!” 
MRK.9.8	Kwa mpunde noure, wanafunzi ware wakimangamanga kunang'aniza, wammona Insa tu basi ari pamoja newo.
MRK.9.9	Pawakisuka pamwango pare, Insa kawambira kuwa wasimwambire munu vyawawonire vire, Binadamu wa Binguni saanamba kufufuka ka wafwi. 
MRK.9.10	Ure usowezi ure wakitula ila wakikola kukaidiyana watupu mana a usowezi wa “kufufuka ka wafwi”. 
MRK.9.11	Ikisa wakuka wakindairi Insa: “Sababuni wanlimu wa shariya za dini wakwamba kuwa kwanza ajuzi aludi Aliyasi
MRK.9.12	Insa akijibu: “Ndi kweli kuwa Aliyasi akijuzi anze kuja, antengezere vinu piya Binadamu wa Binguni. Fala vyaândikiwa novyo kuwa Binadamu akuja kutabika na kukejeliwa, sivyo? 
MRK.9.13	Kusema kweli, omi nukwambirani kuwa Aliyasi
MRK.9.14	Paafikire karibu ya wanafunzi ware, wakija wanu wengi wakiwazunguriza, na wanlimu wa shariya wengine wakikaidiyana nawo. 
MRK.9.15	Mpunde noure, wanu ware, pawammonire Insa, wakitajabu pakulu, wakituwa wakuka wakinkomaza. 
MRK.9.16	Insa akiwadairi: “Umwe mwankukaidiyana nawo kinani?” 
MRK.9.17	Ákiwepo mwananlume mmoja kati ya wanu ware akijibu: “Mwanlimu, nija nawo mwanangu‑yu, iye kâpatiwa na jini bubu. 
MRK.9.18	Daima jini paampata ponse arefya pansi. Nnemba‑yu akwanza kulawa makovu kukanywa, kutafuna meno, na aawa na nguvu. Niwalebela wanafunzi wako‑wa wantuwise jini‑yu, awakidirire.” 
MRK.9.19	Insa akiwajibu javi: “Ha! Kizazi sacamini! Nukwikala namwe mpaka rini? Nukuhitamilini mpaka rini? Njoni naye nnemba‑yo kuno.” 
MRK.9.20	Ewo wakuka naye. Jini ire nakummona Insa, mpunde noure kangwisira pansi nnemba ire. Iye akinyongoloka kuno akilawa makovu nkanywa. 
MRK.9.21	Insa akindairi wawaye ire: “Nowu ulwere‑wu umwanza rini?”
MRK.9.21	Iye akijibu: “Umwanza tangu ári kisimana. 
MRK.9.22	Mara nyingi zawenye, jini angwisira pamoto na mmaji, kalangela amulaye. Basi, tiwonere utungu! Ukikidiri, tisaidiye!” 
MRK.9.23	Insa akinjibu, akamba javi: “Sababuni kwamba ‘ukikidiri’? Piya vikidirika ka mwenyé kwamini.” 
MRK.9.24	Kwa mpunde noure, wawaye ire akijibu: “Omi nukwamini, fala nisaidiye nisiwe na dana tena!” 
MRK.9.25	Insa paawanang'anize wanu ware, kawawona kuzidi kwengezeka. Basi akinsutumu jini ire, akamba: “Jini untenza bubu na kewewe nnemba‑yu, omi nukwamuru unlawe sambi nopapa. Usishubutu kumwingira tena!” 
MRK.9.26	Jini ire akikuwa, akinsasanya kanguvu, akinlawa, akimwasa kamba mufwi. Anta na wengi wakidaniza kafwa. 
MRK.9.27	Fala Insa akinkola nkono, akinlamusa, neye akimira.
MRK.9.28	Airini, Insa pengire nnyumba, wanafunzi wake wakindairi cembe: “Ofwe atikidirire kuntuwisa jini âmpatire ire, sababuni?” 
MRK.9.29	Insa akiwajibu: “Ire jini ire atuwisiwa kwa duwa tu basi
MRK.9.30	Insa na wanafunzi wake, nakulawa pare, wakipita kati-kati ya Galileya. Iye avikimwajibu kuwa munu ejiwe mahala pare, 
MRK.9.31	kamana akiwafunda wanafunzi ware, akiwambira javi: “Binadamu wa Binguni agabiziwa mmakono mwa wanadamu, newo wamulaya. Fala bandi ya kuulaiwa, muda wa suku natu, iye afufuka.” 
MRK.9.32	Ewo awakereriwa caakamba, na wakopa kundairi.
MRK.9.33	Wakifika Kafarnaumu. Pawafikire ukaya, Insa akiwadairi wanafunzi ware: “Munjira mure umwe mukikaidiyana kinani?” 
MRK.9.34	Fala ewo wakinyamala, konta wakikaidiyana munjira kuwa nani ári bora. 
MRK.9.35	Noparepare, Insa akikala, akiweta wanafunzi kumi na wawiri ware, akiwambira: “Ikiwa munu‑yo asaka awe ntanzi, ajuzi ariture kuwa wa mwinsho, awatumike wenziwe piya.” 
MRK.9.36	Ikisa, Insa akinkola kisimana mmoja akimwimisa kati yawo, akimpinga mmakono, akiwambira: 
MRK.9.37	“Munu asaka kuwa onse ampokérera kisimana kamba‑yu, kwa zina rangu, kanipokerera omi. Na anipokérera omi, kusema kweli aanipokerera omi fala ampokerera Baba wangu ári mbinguni anipereke omi.”
MRK.9.38	Yahaya kamwambira Insa: “Mwanlimu, timmona mwananlume mmoja akiwatuwisa mashetwani kwa zina rako. Tinkataza konta aari munkonjo mwetu.” 
MRK.9.39	Insa akimwambira javi: “Musinkataze! Aapo munu aténda maajuza kwa zina rangu ikisa kanisowerera vibaya. 
MRK.9.40	Kamana munu satilumbata ofwe, kawa upande wetu. 
MRK.9.41	Munu akupani kopo ya maji kwa kuwa kawa upande wa Almasihi, nukwambirani kweli aakosa futi kupata thawabu yake.”
MRK.9.42	Akizidi kwamba: “Munu mmojawapo ankósesa ewa wasimana mmojawapo wanámini‑wa, ndi fadari afungiriwe riwe rakupalaza nsingo, atosiwe kati-kati ya bahari. 
MRK.9.43	Novyo, ikiwa ukukósesa ndi nkono wako, tupula nowo. Fadari ubadilike wingire mainsha a milele, koliko kuwa na makono mawiri kuka Jahanamu kauri moto sauzimika tena. 
MRK.9.45	Ikiwa ukukósesa ndi mulu wako, tupula nowo. Fadari uwe kitewe wingire mainsha a milele koliko kuwa na maulu mawiri kwefiwa Jahanamu. 
MRK.9.47	Ikiwa riso rako rimojawapo ndi rukukósesa, kotopola noro. Fadari kwingira muufalume wa Mwenyezimungu na riso rimoja basi, koliko kuwa na maso mawiri kwefiwa Jahanamu. 
MRK.9.48	Eko nvunyo awafwa wala moto‑wo auzimika. 
MRK.9.49	Kamana kila munu ataiwa munyu kwa moto.
MRK.9.50	Munyu ufãi, ulunga cakurya, fala ikiwa munyu ulamwa cilungiriwa kinani? Basi mujuzi muwe kamba munyu
MRK.10.1	Ikisa Insa akilawa mahala pare, akukirira makaya ya Yudeya na ng'ambu ya muto wa Yordani. Akijumana nawo novyo tena wanu wengi, na kamba vyazowerere, akikola kuwafunda. 
MRK.10.2	Mafarizeu wakinfika karibu wakindairi javi: “Iwapo haki nlume kumwasa nkawake?” Wandairi javyo konta wakisakula wankorese. 
MRK.10.3	Insa akijibu, akamba: “Musa kakwamuruni mwaja?” 
MRK.10.4	Ewo wakijibu: “Musa karuhusu nlume antaliki nkawake, ushahidi wa kumwasa.” 
MRK.10.5	Insa akiwambira: “Musa kândika eyi ámuri‑yi kwa sababu ya myoyo yenu kuwa migumu. 
MRK.10.6	Fala tangu mwanzo wa kumba, Mwenyezimungu kamumba nlume na muka. 
MRK.10.7	Ndimana, mwananlume awasa wawaye na mamaye, alungana afulatana pamoja na nkawake, 
MRK.10.8	wo‑wawiri wakuwa mwiri mmoja
MRK.10.9	Kwa javyo, kinu caaluganise Mwenyezimungu, munu asasanise.” 
MRK.10.10	Airini, Insa paákiwa ukaya na wanafunzi wake, ewo waludira kundairi kuhusu noure mwaha ure. 
MRK.10.11	Iye kawambira: “Mwenye kumwasa nkawake akinlomba mwengine, kawakuzinga naye. 
MRK.10.12	Na ikiwa mwanamuka kamwasa nlumake, akilombiwa na nlume mwengine, neye novyo kawankuzinga.”
MRK.10.13	Sambi wanu wengine waja nawo wana awakumbure, fala wanafunzi ware wakiwasutumu wanu ware. 
MRK.10.14	Iye paawawonire, akikimiwa na wanafunzi wake pakulu futi, akiwambira javi: “Waseni wasimana‑wo waje kwangu omi kuno! Musiwakataze! Kamana ufalume wa Mwenyezimungu wanu kamba ewa ndi wawo. 
MRK.10.15	Nukwambirani kweli kuwa munu saapokerera ufalume wa Mwenyezimungu kamba kisimana, visaka kuwa vyonse emo engira.” 
MRK.10.16	Ikisa wasimana ware akiwakola makono, akiwajanliya kuno akiwatula makono.
MRK.10.17	Insa, nakulongoza njira, mwananlume mmoja akintuwirira, akikokora mbere yake, akindairi: “Mwanlimu mwema, kupata mainsha a milele, nijuzi kutenda kinani?” 
MRK.10.18	Insa akinjibu: “Sababuni kunita mwema? Hapana mwema ila Mwenyezimungu tu basi. 
MRK.10.19	Ukwijiwa ámuri zamba javi: usimulaye munu, usizinge, usiwe, usiseme ushahidi wa ulongo, usitende udanganyifu, na umwinshimu wawayo na mamayo.” 
MRK.10.20	Iye akinjibu: “Mwanlimu, ezo ámuri‑zo ndi zanifulata tangu unemba wangu.” 
MRK.10.21	Insa akinang'aniza ka kumpenda pakulu, akimwambira javi: “Ciwapo kinu cukubakire. Uka, ukauzanye vyaúri navyo piya, uwape masikini. Kwa javyo, ukuwa nawo mali mbinguni. Njo, unifulate.” 
MRK.10.22	Nakusikira usowezi ure, akilawa auzunike pakulu futi, konta ákiwa tajiri pakulu.
MRK.10.23	Insa akinang'aniza nanyenje ire, akiwambira wanafunzi wake ware javi: “Virigariga pakulu matajiri kwingira muufalume wa Mwenyezimungu!” 
MRK.10.24	Wanafunzi, pawasikire usowezi ure, wakishanga. Fala Insa akisowera tena: “Wanangu, virigariga pakulu kwingira muufalume wa Mwenyezimungu! 
MRK.10.25	Raisi pakulu ngamiya kupita kupenya pakipenyo ca singano koliko tajiri kwingira muufalume wa Mwenyezimungu.” 
MRK.10.26	Wanafunzi ware watajabu pakulu, wakidairiyana watupu: “Kwa javyo, nani aja kuvushiwa?” 
MRK.10.27	Insa akiwanang'aniza rungu-rungu, akiwambira: “Virigariga ka wanadamu. Fala ka Mwenyezimungu avirigariga, konta kwake iye, piya vikidirika.”
MRK.10.28	Peduru akanza kumwambira Insa javi: “Ona, ofwe tasa piya vinu, tiwankukufulata.” 
MRK.10.29	Insa akijibu: “Nukwambirani kweli kuwa kila mwenyé kwasa nyumba, wanduze, walumbuze, mamaye, wawaye, wanawe, au inti yake, kwa sababu yangu omi na kwa sababu ya Habari Ngema, 
MRK.10.30	apata mara miya sambi‑pa nowu wakati‑wu, manyumba, wanduze, walumbuze, mamaze, wanawe, na inti, pamoja na kulumbatiwa. Na ulumwengu uja‑wo, apata mainsha a milele. 
MRK.10.31	Na wengi wari watanzi sambi‑pa wakuja kuwa wamwinsho, na wamwinsho wakuja kuwa watanzi.”
MRK.10.32	Sambi ewo wari munjira wakuka Yerusalemu, Insa kalongorera. Wakinfulata piya washanga na wanu wengine walongozane nawo wakiwa na wofi. Basi, Insa akiweta mara nyengine tena wanafunzi kumi na wawiri ware akanza kuwambira piya vyuka kunkuna Yerusalemu. 
MRK.10.33	Akiwambira javi: “Sikirizani! Tankuka Yerusalemu, Binadamu wa Binguni agabiziwa walongozi wakulu wa dini na wanlimu wa shariya. Ewo wakuka kunlamula aulaiwe na wampereka ka Sawari-Mayahudi. 
MRK.10.34	Ewo wakuka kunshupa, kunsunira mata, kumwibiya, na kumulaya. Fala muda wa suku natu, iye afufuka.”
MRK.10.35	Ikisa, Yakobu pamoja na Yahaya, wana wawiri wa Zebedeyu, wakimukira Insa, wakimwambira: “Mwanlimu, tisaka catukulebela conse, utitendere noco.” 
MRK.10.36	Insa akijibu: “Musaka nukutendereni kinani?” 
MRK.10.37	Ewo wakimwambira: “Pausaka kuwa muufalume wako wa utukufu, ofwe‑pa mmoja akwikare upande wa nkono sonto na mwengine upande wa nkono nriro wako
MRK.10.38	Insa akijibu: “Umwe anta camulebela amwijiwa. Mukidiri kunywa kikombe ca ninywa omi au mukidiri koziwa kamba vyanoziwe omi
MRK.10.39	Ewo wakinjibu: “Aye, tikidiri!” Basi, Insa akiwambira: “Mukuja kunywa kikombe caninywa omi, na koziwa kanoziwe omi nomwe mukuja koziwa. 
MRK.10.40	Fala kwikala upande wa nkono-nriro au nkono-sonto wangu sumi namuru kwikaza ila wakwikaziwa watengezeriwe kwikala.” 
MRK.10.41	Wanafunzi wengine kumi ware pawejiwe cawakilebela, wakiwakimwira Yakobu na Yahaya. 
MRK.10.42	Basi, Insa akiweta wanafunzi ware, akiwambira: “Umwe mukwijiwa kuwa inti piya mafalume ndi wawatawala wanu kwanguvu, na wakulungwa wawo ndi walavya ámuri zakuwatuma. 
MRK.10.43	Falakini kati yenu umwe, sivyaviri javyo. Kusema kweli, asakula awe nkulu, akuwa ntumisi wenu. 
MRK.10.44	Na kati yenu asaka kuwa awe wakwanza siti awe ntwana wa piya-mwe. 
MRK.10.45	Konta na Binadamu wa Binguni novyo, aajire kutumikiriwa ila kaja kutumika na kupereka mainsha ake kuwa maripo, awavushe wanu wengi.”
MRK.10.46	Basi, ewo wakifika Yeriko. Insa ákiwa na wanafunzi wake pamoja na junudi ya wanu wengi wawenye. Pawalawire Yeriko, nzimola munu sawona wakwitiwa Bartimeu (mana ake mwana wa Timeu), kekala nanyenje ya njira. 
MRK.10.47	Paasikire kuwa Insa nNazareti ndi ari kupita, iye akanza kukuwa: “Insa mwana wa Daudi, niwonere utungu!” 
MRK.10.48	Wengi wakimwambira anyamare. Fala iye akizidi kukuwa pakulu-pakulu: “Mwana wa Daudi, niwonere utungu!” 
MRK.10.49	Insa paansikire, iye akimira, akamba: “Mwiteni aje kuno.” Basi, ewo wakimwita kipofu ire, wakimwambira: “Iwa radi! Lamuka, kwankwitiwa.” 
MRK.10.50	Kipofu Bartimeu ire akivula vazi rake akefya pansi, akilamuka akuka ka Insa. 
MRK.10.51	Insa akindairi: “Uwe usaka nukutende mwaja?” Iye akamba: “He, mwanlimu! Nisaka niludire kuwona!” 
MRK.10.52	Insa akimwambira: “Uka! Kwamini kwako kukuponesa!” Kwa mpunde noure, akiludira kuwona tena, neye akikola kunfulata noire njira ire.
MRK.11.1	Insa pamoja na wanafunzi wake wari karibu ya Yerusalemu, pepi ya Betifage na Betaniya pamwango wa Mizaituni, iye akiwatuma wanafunzi wawiri, 
MRK.11.2	akiwambira javi: “Ukani mpaka kaya iri mbere ire. Mukifika, munsingana buru afungiriwe pamuti, tangu saanapandiwa na munu. Munfungure, muje nawo kuno. 
MRK.11.3	Ikiwa munu kakudairini camutenda‑ci kinani, mwambireni kuwa Mwenye ndi ari kunsakula, anludisa sambi‑pa.” 
MRK.11.4	Ewo wakuka, wakinsingana buru afungiriwe pamuti panja karibu ya nryango, wakinfungula. 
MRK.11.5	Wanu wengine wemire nopare wakiwadairi: “Mbana mwankunfungula buru‑yo?” 
MRK.11.6	Ewo wakiwajibu kamba vyawatumiwe na Insa, wakiwasa wakuka vyawo. 
MRK.11.7	Ikisa, wanafunzi ware wakintwala buru ire wakuka naye ka Insa, wakitandika makapa awo julu ya buru ire, na iye akimpanda. 
MRK.11.8	Wanu wengi wawenye wakitandika mavazi awo munjira mure, na wengine wakitandika makuti a mitende awakisinja a mmamasamba. 
MRK.11.9	Walongorere mbere na wakiwafulata wakimba pakulu-pakulu:
MRK.11.9	“Hozana!
MRK.11.10	Ujanliiwe ufalume usaka kuja‑wo,
MRK.11.10	ufalume wa babu yetu Daudi!
MRK.11.10	Hozana mbingu ya mwinsho!”
MRK.11.11	Neye akingira Yerusalemu, akuka nNyumba Takatifu. Bandi ya kutunza sana-sana vinu vire piya, akilawa, na kwa kuwa juwa riswa futi, akuka Betaniya na wanafunzi kumi na wawiri ware.
MRK.11.12	Subuu yake, pawalawire Betaniya, Insa ikinkola njala. 
MRK.11.13	Ari baidi kawona nfigu, uri na masamba nyanyama. Akuka karibu awone kamba viwapo visumo, fala aasingane kinu ila masamba tu basi, kamana wakati‑wo aikiwa mirongo ya figu. 
MRK.11.14	Nakulawa iye akisowerera muti ure akamba: “Mwanzo wa rero mpaka milele, asiwepo arya kisumo cako!” Na vyaasowere vire, wanafunzi wake wakisikira.
MRK.11.15	Pawafikire Yerusalemu, Insa akingira nNyumba Takatifu, akanza kuwatuwisa wanu wacuruzi na wajire kuuza wakiwa nkati mure. Akipindula-pindulanga meza za wanu wakikakanya mizuruku, na viti vya wanu wacuruzi wa mapomba. 
MRK.11.16	Amwasire anta munu mmoja kutwala kinu ca biashara nNyumba Takatifu mure. 
MRK.11.17	Ikisa Insa akanza kuwafunda, akiwambira javi: “Vyandikiwa kuwa, ‘Nyumba yangu ikuja kwitiwa Nyumba ya duwa ka wanu wa mataifa piya’, sinovyo? Falakini mupindula mutenda kuwa jonga ra wevi!”
MRK.11.18	Na wakulungwa wa dini pamoja na wanlimu wa shariya wakinsikira, wakimopa, wakanza kupanga namuna za kumulaya. Wakimopa konta wanu vikiwajibu pakulu vyakiwafunda vire. 
MRK.11.19	Paifikire jironi, Insa na wanafunzi ware wakilawa kaya ulu ire.
MRK.11.20	Ewo pawapitire subuu wawona nfigu ure umiliye mizipe na mizipe. 
MRK.11.21	Peduru akikumbukira akimwambira Insa javi: “Mwanlimu! Ona, nfigu waulanire ure umiliya nfululu!” 
MRK.11.22	Basi, Insa akiwajibu, akamba: “Ntumainini Mwenyezimungu! 
MRK.11.23	Nukwambirani kweli asowerera onse ewu mwango‑wu kwamba, ‘Siwuka, urefye mbahari!’ bila kuwa na dana mmoyo, fala akamini casowera‑co cikuna, novyo na ápata. 
MRK.11.24	Ndimana nukwambirani kila camulebela kwa duwa conse, tumainini kuwa múpata, na cikuwa cenu. 
MRK.11.25	Na pamulebela duwa, mukiwa na ngorofi na munu, kwanza nswamiini ipate na Baba wenu ari mbinguni novyo akuswamiini madambi yenu”. 
MRK.11.27	Sambi, wakija tena Yerusalemu. Insa paakenenda nNyumba Takatifu, wakulungwa wa dini, na wanlimu wa shariya, pamoja na wazee wakinjira kusowera naye. 
MRK.11.28	Wakindairi: “Evi vyautenda‑vi kwankutenda kwa mamulaka a nani? Au nani akupere mamulaka a kutenda evi vinu‑vi?” 
MRK.11.29	Insa akiwambira: “Omi nukudairini kinu kimoja‑ci. Mukinijibu, nukwambirani anipere mamulaka a kutenda vyanitenda‑vi. 
MRK.11.30	Yahaya akoza na mamulaka a nani? A binguni au a wanadamu? Aya nijibuni!” 
MRK.11.31	Wakikaidiyana watupu, wakamba: “Tikamba ‘a binguni’, iye akwamba: ‘Sambi mbena amumwaminire?’ 
MRK.11.32	Na tikamba ‘alawa ka wanadamu’ ”, kusema kweli, awamarize cawakiwaza kamana wakiwopa wanu konta piya wakintula Yahaya kuwa nabii wakweli. 
MRK.11.33	Wakinjibu Insa, wakamba: “Atijiwa.” Basi Insa akiwambira: “Wala omi sukwambirani anipa mamulaka a kutenda vyanitenda‑vi.”
MRK.12.1	Ikisa Insa akanza kuwambira nkinyume, akamba:
MRK.12.1	“Ákiwapo mwananlume mmoja kâvyala uva. Akijengera sereka akizunguriza, na akisimba mahala pakuminyira uva zire, na akijenga nnara. Ikisa masamba are akiwemisira warimi wamojawapo, akilawa akuka inti nyengine. 
MRK.12.2	Paafikire mavuno, kantuma ntumisi wake ka warimi kure akapewe visumo vyake. 
MRK.12.3	Fala warimi ware wankola ntumisi ire, wamwibiya, wakintuwisa akiludi makono-waka. 
MRK.12.4	Na tena akimpereka ntumisi mwengine, na iye wakimpanja nkiswa, wakintukana-tukananga. 
MRK.12.5	Akimpereka mwengine, ewo wakimulaya. Na wengine tena wengi wawenye wâtumiwe wakibiiwa au wakiulaiwa. 
MRK.12.6	Akibaki munu mmoja tu basi, mwanawe wakumpenda pakulu. Mwinshoni akimpereka noire, akidaniza javi: ‘Nikimpereka mwanangu‑yu wamwishimu.’ 
MRK.12.7	Fala warimi ware wakambirana watupu wakamba: ‘Eyu ndi mwana aja kuriti! Tukeni timulaye, mali‑ya tiriti ofwe.’ 
MRK.12.8	Basi wakinkola, wakimulaya, wakimwefya nyuma ya mpaka wa masamba are. 
MRK.12.9	Sambi, mwenye masamba are atenda mwaja? Iye akuja mwanyewe, awolaya piya warimi‑wo, na masamba‑wo awemisira wanu wengine. 
MRK.12.10	Amufyomire novi nkati ya Mandiko? Kuwa javi:
MRK.12.10	‘Riwe rawakatare wajengi
MRK.12.10	rilawirira kuwa riwe maalumu pakulu.
MRK.12.11	Kinu‑ci cilawa ka Mola,
MRK.12.11	matajabisa kwetu kuwona javi!’ ”
MRK.12.12	Wakulungwa wa Mayahudi wakisaka wanfunge Insa fala wakopa junudi ya wanu; kweli, wereriwa kuwa ewo ndi warimi wabaya mana a ewu usowezi wa kinyume‑wu. Basi, wakimwasa, wakuka vyawo.
MRK.12.13	Ikisa, wakulungwa wa Mayahudi wawatuma Mafarizeu wamojawapo na wa kinya Herodi wakapate kunkoresa kwa usowezi. 
MRK.12.14	Nakufika ka Insa, wamwambira javi: “Mwanlimu, tikwijiwa kuwa kwa múkweli, aakuyeri munu kamana aunang'aniza munu caari. Kusema kweli kwankufunda njira ya Mwenyezimungu. Iwapo haki kunripa nsoko Kaisari
MRK.12.15	Fala iye kwa kwijiwa unafiki wawo, kawambira javi: “Mbana mwankuniyerera? Njoni nawo jarajara moja niwone.” 
MRK.12.16	Wakija nawo. Iye akiwambira: “Uso‑wu na mandishi‑ya vyanani?” Ewo wakijibu: “Vya Kaisari.” 
MRK.12.17	Na Insa akiwambira: “Basi, vya Kaisari, mpeni Kaisari, na vya Mwenyezimungu, mpeni Mwenyezimungu!” Ewo wakintajabu pakulu futi.
MRK.12.18	Ikisa, wakija Masaduseu, wenye kusema kuwa akupo kufufuka wafwi suku ya kiyama. Wakindairi javi: 
MRK.12.19	“Mwanlimu, Musa katandikira kuwa ikiwa munu kafwa nduye, kamwasa nkawake sapongore naye, nduye ajuzi anjemele nankweli‑yo apongore naye alunge rikolo ra mufwi‑yo. 
MRK.12.20	Sambi, wákiwapo wana saba. Mwana ntanzi kâlomba, kafwa aawasire wana. 
MRK.12.21	Nduye anfulate akinlomba nankweli ire, na iye novyo kafwa aapongore naye. Kinu kimoja noco cinkuna mwana watatu, 
MRK.12.22	mpaka mwana wasaba. Kusema kweli, wana wo‑saba wafwa sawapongore naye. Mwinsho, na muka ire neye akifwa. 
MRK.12.23	Ona, suku ya kufufuka wafwi, wakija wakiinshi tena, aja kuwa nlumake ndi wepi? Konta piya wo‑saba wanlomba muka mmoja noyo!”
MRK.12.24	Insa akiwajibu: “Umwe mukosa kwa kutowa kwijiwa Mandiko wala uwezo wa Mwenyezimungu, sikweli? 
MRK.12.25	Kamana pawaja kufufuka wafwi, awaja kulomba wala kulombiwa, fala wakuwa kamba malaika a binguni. 
MRK.12.26	Fala kuhusu wafwi waja kufufuriwa, amufyomire nkitabu ca Musa
MRK.12.27	Basi, iye ndi Nlungu wa wanu wari hai, siyo Nlungu wa wafwi. Ndimana, umwe muteseka pakulu!”
MRK.12.28	Mwanlimu mmoja wa shariya, paasikire wakikaidiyana, kwa kuwona kuwa kawajibu sana, akidairi javi: “Ámuri bora pakulu ndi yepi?” 
MRK.12.29	Insa akinjibu: “Ámuri bora pakulu ndiyi: ‘Sikirizani, wanu wa Iziraeli! Mola Mwenyezimungu wetu ndi Mola mmoja tu basi. 
MRK.12.30	Mpende Mola Nlungu wako kwa myoyo wako piya, na roho yako piya, na ankili zako piya, na nguvu zako piya.’ 
MRK.12.31	Na yapiri bora pakulu ndiyi: ‘Mpende mwenziwo kamba vyauripenda mwanyewe.’ Aipo tena ámuri bora pakulu ya kupunda ezi mbiri‑zi!” 
MRK.12.32	Mwanlimu wa shariya akamba: “Vyema, mwanlimu! Kusowera kweli pawambire kuwa Nlungu mmoja tu basi, aapo mwengine. 
MRK.12.33	Na tijuzi timpende kwa myoyo piya, kwa ankili piya, kwa nguvu piya, na tijuzi tiwapende majirani kamba vyatiripenda ofwe wanyewe. Ndi bora pakulu koliko kulavya kafara piya zamuriwe nkati ya shariya.” 
MRK.12.34	Insa kejiwa kuwa mwananlume ire kereriwa vyema, ndimana akimwambira: “Uwe auri baidi ya ufalume wa Mwenyezimungu.” Mwanzo wa noparepare, aawerepo tena wakushubutu kundairi kinu.
MRK.12.35	Insa akiwambira kuno akiwafunda nNyumba Takatifu, kadairi javi: “Wanlimu wa shariya wambaja kuwa Almasihi ujukulu wa Daudi? 
MRK.12.36	Daudi mwanyewe kwa uwezo wa Roho Takatifu kaamba: ‘Mola kamwambira Mwenye wangu: “Ikala upande wangu wa nkono nriro mpaka niwature maaduwi wako sini ya kumaulu kwako.” ’ 
MRK.12.37	Ona, ikiwa Daudi kamwita ‘Mwenye’, sambi akuwa ujukulu wake mwaja?” Basi wanu wengi wakiwa radi kunsikiriza Insa.
MRK.12.38	Insa akizidi kuwafunda wanu, akamba: “More-moreni na wanlimu wa shariya! Ewo kuwajibu kupita wakenenda wavarire anzu ulu‑ulu
MRK.12.39	Watondola kwikala mahala bora mmasinagoga na mmajambo. 
MRK.12.40	Visitoshe, wakapira
MRK.12.41	Wakati mwengine, Insa kekala Nnyumba Takatifu mbere ya uralu wa kupereka swadaka. Iye akiwatunza wanu ware vyawapereka nzuruku pauralu pare. Matajiri wengi wakipereka nzuruku mwingi-mwingi. 
MRK.12.42	Ikisa, akija nankweli mmoja masikini, akipereka jarajara mbiri, nzuruku aba javi. 
MRK.12.43	Insa akiweta wanafunzi wake, akiwambira: “Nukwambirani kweli kuwa nankweli masikini ire kapereka nzuruku mwingi koliko piya wanu wengine. 
MRK.12.44	Konta ewo wapereka turuka yawabakire nawo. Fala iye, na usikini wake, kapereka piya cawere nawo, ankiba yake yakurya.”
MRK.13.1	Insa pakilawa nNyumba Takatifu, mwanafunzi wake mmoja akimwambira: “Mwanlimu! Ngawona mawe‑ya na manyumba‑ya vyaari makulu-makulu!” 
MRK.13.2	Insa akimwambira: “Uwe uwona manyumba makulu-makulu‑ya? Kusema kweli, aribaki‑pa anta riwe rimoja julu ya riwe saribomoriwe.”
MRK.13.3	Sambi Insa ekare pamwango wa Mizaituni mbere ya Nyumba Takatifu, Peduru na Yakobu na Yahaya pamoja na Andere wakisowera naye kiriziu, wakindairi: 
MRK.13.4	“Tambire, evi vinu‑vi vikuja kukuna rini? Pavisaka kutimiziwa, alama yake ndi yepi?” 
MRK.13.5	Insa akanza kuwajibu: “Onani asukuteseni munu! 
MRK.13.6	Kwa zina rangu omi, wengi wakuja kwamba: ‘Omi ndi Almasihi’, na wengi wakiwatesa. 
MRK.13.7	Pamusaka kusikira vita na matisho a vita, musisusuke. Siti vikune novyo, fala siyo kuwa ifika suku ya Kiyama. 
MRK.13.8	Kamana kabila moja ikuja kutenda vita na kabila nyenziwe, na ufalume mmoja ukuja kushambuliyana na ufalume mwengine. Cikuja kuwepo kitikansi mahala mumojawapo, na njala. Evyo vinu-vyo ndi mwanzo wa malwazo akupongola.
MRK.13.9	“Kuhusu umwe, roperezeni wanyewe! Kamana wakuperekani mbere ya tiribunali, na nkati ya masinagoga mukuja kwibiwa. Mukuja kulongoperiwa mbere ya maguvirinadoru na mafalume kwa sababu yakunifulata omi, muwe mashahidi mbere yawo. 
MRK.13.10	Savinakuna piya-vyo, ibidi kwanza Habari Ngema wereziwe wanu wa mataifa piya. 
MRK.13.11	Wakati wawasaka kukuperekani mmakono mwa mafalume, musishugulike na camusaka kwamba. Kila usowezi usaka kukujirani nowo wakati‑wo, sowerani nowo. Kamana sumwe musowera, asowera ndi Roho Takatifu. 
MRK.13.12	Nowo wakati‑wo, munu ampereka nduye akaulaiwe, wawa ampereka mwana, na wana wakuja kuwazungunukira wawa zawo, kuwolaisa. 
MRK.13.13	Na mukuja kukimisa mbere ya wanu piya kwa sababu ya zina rangu. Fala mwenye kuhitamili mpaka mwinsho akuja kuvushiwa.”
MRK.13.14	“Mukiwona kinu cakofya mahala sapajuzi kuwa, (afyóma onse ereriwe sana-sana), basi waYudeya wajuzi watuwirire kumyango, 
MRK.13.15	na ári patarado asisuke wala asingire nnyumba mwake kulavya kinu. 
MRK.13.16	Na ári masamba, asiludire ukaya kutwala anta zubãu yake. 
MRK.13.17	Dambi nozo suku‑zo ka waka wamimba na wakujijisa. 
MRK.13.18	Lebelani duwa ipate evi vinu‑vi visikune mirongo ya baridi
MRK.13.19	konta nozo suku‑zo zikuja kuwepo tabu zakofya pakulu sazinalawirira tangu Mwenyezimungu pombire duniya‑yi mpaka sambi‑pa, sazija kuwepo tena. 
MRK.13.20	Kusema kweli, inawa Mola aapungure nozo suku‑zo, ásivushiwe munu anta mmoja. Fala, kwa sababu ya watomoriwe waawatondore iye, Mwenyezimungu kapungula nozo suku‑zo. 
MRK.13.21	Ikisa, ikiwa munu kakwambirani: ‘Mmoneni, Almasihi ndiyu‑pa’, au ‘Almasihi kawa pare’, musikubali! 
MRK.13.22	Konta wakuja kulawirira maAlmasihi sawari wakweli na minabii walongo. Ewo wakidiri kutenda alama za maajuza akutajabisa ipate wakenekeze kuwatesa, ikikidirika, anta na wanu watomoriwe na Mwenyezimungu nnewo. 
MRK.13.23	Kwa javyo, onani! Ndi canukulaizireni savinamba kukuna piya vinu!”
MRK.13.24	Insa akizidi kusowera: “Fala bandi ya ezo suku za tabu‑zo, juwa rifungiwa kukwinukala na mwezi auwala. 
MRK.13.25	Julu zikugwa nondwa, na viyumbe vya nguvu vya mbinguni vikuja kutetema. 
MRK.13.26	Ikisa, piya wanu wammona Binadamu wa Binguni akisuka mmawingu na uwezo nkulu na utukufu. 
MRK.13.27	Na iye awapereka malaika wawajumanise wanu waawatondore wa membe nne za ulumwengu nzima‑wu
MRK.13.28	Insa akiwambira: “Rifundeni ngano ya nfano wa mmongo
MRK.13.29	Nomwe ndi novyo, mukiwona vikikuna novyo, ijiwani kuwa wakati wa kuludi Almasihi uwa karibu. 
MRK.13.30	Nukwambirani kweli kuwa visaka kuwa vyonse, acipita eci kizazi‑ci savikunire evyo vinu-vyo piya. 
MRK.13.31	Bingu na ardhi vyanawo mwinsho, fala usemi wangu auna mwinsho!”
MRK.13.32	“Sambi, kuhusu suku‑yo au ora‑yo, aapo ejiwa; wala malaika wa mbinguni wala Mwana awejiwa, ila Baba ndi ejiwa. 
MRK.13.33	More-more, rinang'anizireni kamana amwijiwa nowo wakati‑wo! 
MRK.13.34	Ndi kamba nlume asafirire; sanamba kulawa ukaya, iye kawapa ámuri watumisi wake kazi yaajuzi kukola kila munu. Kampa, novyo, ámuri nakola wa nryango, annang'anizire kuludi kwake. 
MRK.13.35	Basi, muwe tayari! Umwe amwijiwa suku ya kuludi mwanyewe nyumba. Dalili aludi jironi au nsana au alufajiri au subuu. 
MRK.13.36	Musiriziuke kukusinganani mularire, pasaka kuja salaize. 
MRK.13.37	Vyanukwambirani‑vi, nankuwambira wanu piya: ‘Rinang'anizireni!’ ”
MRK.14.1	Zibaki suku mbiri kufika Suku ya Pashukwa na Jambo ra Mikate Saitaiwe Furumento
MRK.14.2	Fala wakambirana watupu: “Wakati‑wo aifãi kutenda javyo kwa sababu ya ngigiri wa wanu
MRK.14.3	Insa paákiwa Betaniya nnyumba mwa Ansumani camagundula, kekala ákirya, akija mwanamuka mmoja, asukure numba ngema ya mafuta akunuwira sana, akuuziwa beyi gali futi. Akifungula kiziwiro, akimmiminira Insa nkiswa. 
MRK.14.4	Noparepare wanu wengine wakimiwa pakulu sana, wakamba: “Konta ya kinani mwanamuka‑yu kwaribu sheru ya beyi gali‑yi? 
MRK.14.5	Nanga iuzanyiwa jarajara
MRK.14.6	Fala Insa, akiwambira: “Mwaseni mwanamuka‑yu salama, musinkimwise. Iye katenda vyema kwangu omi. 
MRK.14.7	Kamana masikini daima wawa pamoja namwe, pamusaka ponse muwasaidiya. Fala omi amuwa nami daima. 
MRK.14.8	Iye katenda cawere nawo, kalongoza fúti kunipaka mwiri wangu mafuta akuniwira nikazikiwe. 
MRK.14.9	Omi nukwambirani kweli, duniya‑yi piya paisaka kwereziwa Habari Ngema ponse, vikuja kwereziwa vyaatendire mwanamuka‑yu ipate akumbukiriwe.”
MRK.14.10	Yuda Shikariyoti, mwanafunzi mmoja nkati ya kumi na wawiri, koka ka wakulungwa wa dini ampereke Insa. 
MRK.14.11	Pawasikire, ewo wafurahi pakulu futi, wakimpa tamaa ya kumpa nzuruku. Basi, Yuda akanza kupanga namuna ngema ya kumpereka Insa.
MRK.14.12	Suku ya mwanzo wa Jambo ra Mikate Saitaiwe Furumento, (suku ya Mayahudi yawakilavyanga kafara), wanafunzi wake wandairi javi: “Ndepi pausaka tikakutengezere jambo ra Pashukwa urye?” 
MRK.14.13	Basi, Insa akiwatuma wanafunzi wawiri, akiwalaizira javi: “Ukani kaya ire; munsingana mwananlume mmoja asukure nringi wa maji. Munfulate noyo, 
MRK.14.14	na nyumba yasaka kwingira, mumwambire mwenye nyumba‑yo javi: ‘Mwanlimu katumiza kudairi kaamba: Nsana wa wayeni wanisaka kutendera Pashukwa na wanafunzi wangu ndi wepi?’ 
MRK.14.15	Iye akoloterani nsana nkulu pagorofa, na vinu piya visakikana. Basi, titengezereni nomo jambo ra Pashukwa.” 
MRK.14.16	Sambi, wanafunzi wakuka kukaya kure, wakisingana piya kamba Insa vyawambire, newo wakitengeza jambo ra Pashukwa nomure.
MRK.14.17	Paifikire jironi akija pamoja na ware kumi na wawiri. 
MRK.14.18	Na pawarinamire pameza wakirya, Insa akiwambira: “Nukwambirani kweli, kati yenu umwe murya nami-pa-mwe, mmojawapo anitendera husuma.” 
MRK.14.19	Ewo wakiuzunika pakulu futi, mmoja-mmoja akanza kundairi: “Unamba omi? Sinovyo?” 
MRK.14.20	Insa akiwajibu: “Kati ya kumi na wawiri-mwe, ari kutovyezera nkate nfinga nnomi mmojawapo. 
MRK.14.21	Kamana, Binadamu wa Binguni akuka kamba vyaasema Mandiko kuhusu iye. Fala dambi munu wakuwa julu yake, Binadamu atenderiwa husuma! Vyema vyake, fadari anatowa kupongoriwa!”
MRK.14.22	Pawakirya, Insa akitwala nkate, akishukuru, akimeya, akiwapa, akamba: “Twalani, ewu ndi mwiri wangu.” 
MRK.14.23	Ikisa akitwala kikombe ca vinyu, akishukuru, akiwapa, piya wakinywa nocire. 
MRK.14.24	Ikisa akiwambira: “Eyi ndi damu yangu alama ya miyadi ya kupatana, itawanyike ka wanu wengi. 
MRK.14.25	Nukwambirani kweli kuwa vinyu sishubutu kunywa tena mpaka suku yanisaka kunywa nyipya muufalume wa Mwenyezimungu.” 
MRK.14.26	Ikisa ewo wakimba rimbo ra swifa, wakilawa, wakuka mpaka kumwango wa Mizaituni.
MRK.14.27	Ikisa, akiwambira wanafunzi wake: “Piya-mwe mukuja kunitipuka. Kamana Mandiko akwamba:
MRK.14.27	‘Omi nilumiza Nsunga, makondoo wakuja kwasikana!’
MRK.14.28	Falakini bandi ya kufufuriwa, nilongorera Galileya.” 
MRK.14.29	Ila Peduru akimwambira: “Anta piya wakutipuke fala omi sishubutu kukutipuka!” 
MRK.14.30	Insa akimwambira: “Ona, Peduru! Nukwambira kweli kuwa usiku wa rero‑wu, kábula kokoriko saanawika mara mbiri, unikana mara natu.” 
MRK.14.31	Fala Peduru akikenekezera akamba: “Anta painibidi kufwa pamoja nowe, sishubutu kukukana.” Na piya wakamba novyo.
MRK.14.32	Ikisa wakija mahala pakwitiwa Getisemani, akiwambira wanafunzi wake javi: “Ikalani nopa, kuno nikilebela duwa.” 
MRK.14.33	Akiwasukula Peduru, Yakobu pamoja na Yahaya. Insa akanza kufazaika pakulu na umwijala uzuni, 
MRK.14.34	akiwambira: “Moyo wangu ukafilika pakulu karibu ya kufwa. Ikalani nopa muninang'anizire.” 
MRK.14.35	Iye akuka mbere aba, akigwira pansi, akilebela duwa kuwa ikikidirika, tabu ire ilaviwe wakati noure. 
MRK.14.36	Akamba javi: “Baba wangu
MRK.14.37	Ikisa akiludira ka wanafunzi wake, fala kawasingana wakilala. Basi akimwambira Ansumani Peduru: “Mwaja, Ansumani? Kwankulala? Aukidiri kunang'anizira ora mmoja tu basi? 
MRK.14.38	Rinang'anizireni na lebela duwa ipate musiyereriwe. Moyo uwa tayari, ila mwiri ndi mwepepe.” 
MRK.14.39	Ikisa Insa akitanuka tena, akuka akilebela duwa, akiludira kwamba usemi mmoja nowo. 
MRK.14.40	Ikisa akiludi mara nyengine, akiwasingana wanafunzi wakilala, konta maso awaremera usingizi, awakijiwa anta cakunjibu. 
MRK.14.41	Insa akija mara yatatu, akiwambira javi: “Mungari mukilala kupumula? Toshekani! Ufika wakati: Binadamu wa Binguni aperekiwa mmakono mwa wamádambi. 
MRK.14.42	Lamukani, tuke vyetu. Onani, asaka kunitendera husuma kafika futi.”
MRK.14.43	Kwa mpunde noure, Insa kuno akisowera, akifika Yuda, mwanafunzi mmoja nkati ya kumi na wawiri. Kalongozana na wanu wengi wasukula maupanga na mipweke. Akilawa ka wakulungwa wa dini na wanlimu wa shariya pamoja na wazee. 
MRK.14.44	Na ire akintendera husuma kâsikizana nawo eyi alama‑yi: “Wanisaka kumpa beju onse, ndi noyo. Nkoreni, muke naye munrimbise.” 
MRK.14.45	Ewo nakufika kawenye, Yuda akimukira Insa, akimwambira: “Mwanlimu!” Noparepare akimpa beju. 
MRK.14.46	Ikisa, wengine ware wakinkola makono, wakinfunga. 
MRK.14.47	Fala munu mmoja kati ya noware akisolola upanga, akinduru ntumisi mmoja wa nkulu wa wakulungwa wa dini, akinsinja sikiro rake. 
MRK.14.48	Insa akiwadairi wanu ware javi: “Omi niwa kisomi? Sababuni kunijira na maupanga na mipweke kunifunga? 
MRK.14.49	Daima‑zi tíkiwa onse nNyumba Takatifu nikifunda, fala amunifungire. Evi vyankukuna ipate vitimiziwe vyaandikiwe mMandiko.” 
MRK.14.50	Noparepare wanafunzi piya nakumwasa, wakintira.
MRK.14.51	Na nnemba mmoja
MRK.14.52	Iye akasa nguwo yaavarire, akituwa diki rabana, akuka vyake. Ku!
MRK.14.53	Ikisa wakintwala Insa wakuka naye ka nkulu wa wakulungwa wa dini; na wakijumana wakulungwa wa dini, na wazee pamoja na wanlimu wa shariya. 
MRK.14.54	Peduru akinfulata Insa aba-aba mpaka pengire panryango wa luwani ra nyumba ya nkulu wa wakulungwa wa dini. Iye kekala pamoja na watumisi akota moto. 
MRK.14.55	Walongozi wakulu wa dini na wanu wengine wa Baraza ya Milandu, wákisakula ushahidi wakumpa makosa Insa ipate wahukumu kifo, fala awapatire. 
MRK.14.56	Kamana wengi wakereza ushahidi wa ulongo na ushahidi wawo auwaringanire. 
MRK.14.57	Wengine wakilamuka, wakilavya ushahidi wa ulongo, wakamba: 
MRK.14.58	“Ofwe tinsikira akamba javi: ‘Omi nidangula Nyumba Takatifu ijengiwe na wanadamu‑yi na kwa muda wa suku natu, níjenga nyengine, saijengiwe na makono a wanadamu.’ ” 
MRK.14.59	Wala javyo, ushahidi wawo auwaringanire. 
MRK.14.60	Ikisa nkulu wa wakulungwa wa dini akimira kati-kati, akindairi Insa, akamba: “Vinu vyawakubunira‑vi, aujibu kinu kimojawapo? Wambani?” 
MRK.14.61	Fala iye akinyamala, aajibire kinu. Basi, nkulu wa wakulungwa wa dini akindairi tena: “Uwe ndi Almasihi, Mwana wa Mwenyé kusifiwa?” 
MRK.14.62	Insa akijibu: “Ndi nomi. Mukuja kummona Binadamu wa Binguni ekare nkono nriro wa mwenye uwezo piya. Ikisa akija mmawingu a binguni.” 
MRK.14.63	Nkulu wa wakulungwa wa dini akipapula anzu yake, akamba: “Ushahidini watisakula tena? 
MRK.14.64	Musikira kukufuru kwake! Epa muwazaja?” Basi piya wanu ware wakilamula ahukumiwe kifo. 
MRK.14.65	Noparepare, wengine wakanza kunsunira na wakinfinika kumaso, wakimwibiya kuno wakimwambira: “Aya, bushuru!” na watumisi novyo wampokerera na malatuma.
MRK.14.66	Sambi, Peduru kékala pansi nluwani. Akija mwanamuka mukazi wa nkulu wa wakulungwa wa dini, 
MRK.14.67	akimmona Peduru akota moto, akimmanyira akimwambira: “Uwe úkiwa pamoja na Insa nNazareti!” 
MRK.14.68	Fala iye akikana akamba: “Sijiwa wala sereriwa vyawamba-vyo.” Akilawira panja akingira nkitala. 
MRK.14.69	Mukazi ire nakummona, tena akiwambira wakiwa nopare ware: “Eyu novyo nkonjo wawo mmoja.” 
MRK.14.70	Falakini iye akinkana mara nyengine tena. Nakupita wakati aba, wákiwa nopare ware wakimwambira Peduru javi: “Kweli-kwelini uwe nkonjo wenu mmoja, kamana uwe novyo kuwa nGalileya.” 
MRK.14.71	Fala iye akanza kunlani kuno akilapira akamba: “Simwijiwa‑mi mwananlume wamumwamba‑yo.” 
MRK.14.72	Mpunde sinkulu, kokoriko akiwika mara ya piri. Kwa mpunde noure, Peduru akikumbukira vyambiriwe na Insa javi: “Saanawika kokoriko mara mbiri, uwe ukuja kunikana mara natu.” Iye akikola kuwaza akanza kurira.
MRK.15.1	Pakucere subuu namapema, wajumana wakulungwa wa dini na wazee na wanlimu wa shariya, pamoja na piya wanu wa Baraza ya Milandu ipate wanuwiye vyawasaka kuntenda Insa. Ikisa wakinfunga, wakintwala, wakuka wakimpereka ka Pilatu. 
MRK.15.2	Pilatu akindairi Insa javi: “Uwe kuwa nfalume wa Mayahudi?” Insa akijibu akamba: “Uwe‑po kusema futi.” 
MRK.15.3	Ikisa, wakulungwa wa dini wambunira Insa vinu vingi vyawenye. 
MRK.15.4	Pilatu akindairi tena akamba: “Uwe aujibu kinu? Ona! Vyengapi vyawakubunira!” 
MRK.15.5	Fala Insa aajibire kinu, mpaka Pilatu akitajabu.
MRK.15.6	Sambi, kila sherehe ya Pashukwa Pilatu akinfungula nfunga mmoja wawakinlebela onse. 
MRK.15.7	Ákiwepo nfungwa mmoja akitiwa Baraba. Iye ákiwa nkati ya wafungwa wabishi wôlaye. 
MRK.15.8	Ikifika junudi ya wanu ware, wakinlebela Pilatu atende kamba vyaikiwa tabiya yake. 
MRK.15.9	Basi, Pilatu akiwadairi: “Musaka ninfungure nfalume wa Mayahudi?” 
MRK.15.10	Kamana akijiwa kuwa wakulungwa wa dini wampereka Insa konta ya kuntendera wiyana. 
MRK.15.11	Fala wakulungwa ware wawashongezera wanu wanlebele Pilatu kuwa anfungure Baraba. 
MRK.15.12	Sambi, Pilatu akiwajibu tena akiwambira javi: “Camusaka nukutendereni eyo wamumwita nfalume wa Mayahudi‑yo ndi cepi?” 
MRK.15.13	Wanu wakikuwa tena: “Ngomezereni!” 
MRK.15.14	Falakini Pilatu akiwadairi: “Noyu catendire cakunyata ndi cepi?” Ewo wakikuwa tena: “Ngomezereni!” 
MRK.15.15	Basi, Pilatu kwa kusaka kutenda viwajibu wanu ware, akiwafungurira Baraba. Ikisa akitumiza Insa acapiwe viboko, mwinsho akiwagabizi masurudadu wakangomezere.
MRK.15.16	Masurudadu ware wakintwala Insa mpaka nnyumba ya kifalume, nyumba itendiwe kuwa ya kulamula milandu
MRK.15.17	Wakinvaza Insa vazi ra rangi ya njambalãu, na wakitenda ata ya muti wa miwa, wakinvaza nkiswa. 
MRK.15.18	Ikisa, wakinkomaza kwa kunkejeli: “Mashikamu, nfalume wa Mayahudi!” 
MRK.15.19	Ewo wakimpanja na mpweke nkiswa, wakinsunira mata, na wakikokora mbere yake wakimwabudu. 
MRK.15.20	Pawesire kunshupa, wakinvula kapa ra rangi ya njambalãu rire, wakinvaza nguwo zake; ikisa wakintwala, wakúka naye wakagomezere.
MRK.15.21	Sambi, mwananlume mmoja wakwitiwa Ansumani wa Kireni, wawaye Alishandere na Rufo, akipita akilawa masamba, wakinlazimisha asukure nsalaba
MRK.15.22	Wakintwala Insa mpaka mahala pakwitiwa Gologota, mana ake “Kongolo ra Kiswa”. 
MRK.15.23	Wakimpa vinyu yakusanganyiwa na kinywaji ca kusambala, fala iye aanyuwere. 
MRK.15.24	Ikisa wakingomezera pansalaba, na wakawanyirana nguwo zake. Wâtenda kura wejiwe kila munu baraka yake casaka kutwala. 
MRK.15.25	Wakati wawangomezere íkiwa novi ora ya subuu
MRK.15.26	Na mandiko a vitendo vyaabuniriwe wakandika javi: “NFALUME WA MAYAHUDI”. 
MRK.15.27	Na pamoja naye wakigomezeriwa wevi wawiri, mmoja nkono nriro na mwengine nkono sonto. 
MRK.15.29	Wanu wákipita mahala pare wákinsowerera masowezi akufuru, kuno wakintikinyira kiswa, wakamba: “He, adangula Nyumba Takatifu na ajenga upya muda wa suku natu! 
MRK.15.30	Basi, rivushe, wisuke pansalaba‑po!” 
MRK.15.31	Walongozi wakulu wa dini pamoja na wanlimu wa shariya newo novyo wakinshupa Insa, wakambirana watupu: “Kawavusha wenziwe fala iye mwanyewe aakidiri kurivusha! 
MRK.15.32	Almasihi, nfalume wa Mayahudi, esuke sambi‑pa pansalaba‑po tiwone na tikubali.” Anta na wagomezeriwe nawo ware, newo novyo wakintukana.
MRK.15.33	Mwanzo wa aduhuri, kunja piya kwinukala pi, zipita ora natu. 
MRK.15.34	Paifikire alhanswiri, Insa akikuwa, akamba: “Elohi, Elohi, lama sabakitani?”, mana ake “Nlungu wangu, Nlungu wangu, sababuni kunitipuka?” 
MRK.15.35	Wanu wengine nopare, pawasikire, wakamba: “Mmoneni, kankumwita Aliyasi.” 
MRK.15.36	Munu mmoja akituwa, akilovya shiponja nvinagiri, akisomeka mmuti, akimpa Insa afyonje. Ikisa akamba: “Mwaseni, timmone kamba Aliyasi‑yo akuja kunlavya!” 
MRK.15.37	Fala Insa akirama, akisa roho. 
MRK.15.38	Na pazira ya Nyumba Takatifu ikipapuka kati-kati perr, kulawa julu mpaka pansi. 
MRK.15.39	Nkulungwa wa kipinga ca masurudadu emire mbere yake, pawonire namuna vyaafwire, akamba: “Kweli-kwelini eyu mwananlume‑yu ákiwa Mwana wa Mwenyezimungu!”
MRK.15.40	Wákiwapo novyo wanawaka wêkala baidi wakiwona. Kati yawo ákiwapo Mariyamu Madalena, na Mariyamu (mamaye Yakobu ntoto na nyenyeye wakwitiwa Yose), pamoja na Salome. 
MRK.15.41	Ewa wákiwa waka wamoja Insa pakenenda Galileya wakinfulatanga wakipita wakinsaidiya, na wengine wengi wampereka mpaka Yerusalemu.
MRK.15.42	Paifikire jironi, kwa kuwa vitengeziwa ikirindiriwa suku ya sabadu, 
MRK.15.43	akija Yusufu kwawo Arimataya. Iye ákiwa mwananlume wakwinshimika pakulu, ákiwa mBaraza ya Milandu. Neye novyo akirindira ufalume wa Mwenyezimungu. Akirimba moyo, akuka ka Pilatu, akinlebela mwiri wa Insa ure. 
MRK.15.44	Pilatu pasikire kuwa Insa kafwa, akitajabu pakulu. Ndimana akitumiza kumwita nkulungwa wa kipinga ca masurudadu, akindairi kuwa kafwa mida? 
MRK.15.45	Pasoweriwa na nkulungwa wa kipinga ca masurudadu kuwa Insa kafwa, Pilatu akimpa Yusufu rihusa maiti are agabiziwe. 
MRK.15.46	Yusufu akiuza kafani, akilavya maiti wa Insa akikafini. Ikisa akuka akizika nkaburi risivu njonga. Akipiringisa riwe rikulu, akiziwa panryango wa kaburi rire. 
MRK.15.47	Mariyamu Madalena pamoja na Mariyamu mamaye Yose, wakitunza mahala pazikiwe Insa pare.
MRK.16.1	Paipitire suku ya sabadu, Mariyamu Madalena na Mariyamu mamaye Yakobu, pamoja na Salome wakuka wakiuza mafuta akunuwira wakapake maiti a Insa. 
MRK.16.2	Pakucere subuu namapema, juwa nero rikilawa, suku yakwanza ya sumana
MRK.16.3	Munjira mure wakambirana watupu javi: “Epa oka kutavya kupiringisa riwe rituriwe panryango wa kaburi rire nani?” 
MRK.16.4	Nakunang'aniza mbere, wawona riwe rire ripiringisiwa, nero ríkiwa rikulu pakulu futi. 
MRK.16.5	Basi, wakingira nkaburi mure. Wammona nnemba mmoja ekare upande wa nkono nriro, kavala mavazi melupa vú, wakisusuka pakulu futi. 
MRK.16.6	Fala iye akiwambira javi: “Musisusuke! Mwankunsakula Insa nNazareti agomezeriwe pansalaba ire. Iye kafufuka ka wafwi, emu aapo! Nang'anizani mahala pawanturire‑po. 
MRK.16.7	Epa ukani, mukawambire wanafunzi wake pamoja na Peduru, kuwa iye katangurira Galileya. Umwe mukuka kunsingana noko mummona, kamba iye vyâkwambireni.” 
MRK.16.8	Wanawaka ware walawa nkaburi mure, wakituwa, kuno wakitetema. Washanga pakulu futi, wala awamwereze munu kinu kamana wakopa.
MRK.16.9	[Insa kafufuka ka wafwi subuu namapema suku yakwanza ya sumana
MRK.16.10	Ware wakiwanga pamoja na Insa, wari nkati ya uzuni wakirira, Mariyamu akuka akiwambira. 
MRK.16.11	Ewo, pawansikire kuwa Insa kawa hai na iye kammona, awankubalire.
MRK.16.12	Airini vikuna tena, Insa karolota ka wanafunzi wawiri, ari na sura nyengine. Ewo walongozana munjira wakuka nvitongojo. 
MRK.16.13	Ewo nakulawa wakuka wakiwambira wengine, anta newo novyo awakubalire.
MRK.16.14	Mwinsho, Insa karolota ka wanafunzi kumi na mmoja warinamire pameza wakirya. Akiwasutumu kutowa kwamini kwawo na ugumu wa myoyo yawo kamana awawakubalire wanu wammonire bandi yakufufuriwa. 
MRK.16.15	Ikisa akiwambira javi: “Enendani duniya nzima‑yi, mupite mukereza Habari Ngema‑yi kwa kila munu mulumwengu‑mu piya. 
MRK.16.16	Mwenye kwamini na akoziwa, avushiwa. Fala munu akatala kwamini, ahukumiwa. 
MRK.16.17	Na wenye kwamini wakuwa nawo alama kamba ezi: kwa zina rangu omi, wawatuwisa mashetwani, wasowera luga nyipya, 
MRK.16.18	wankola nyoka, na wakunywa kinywaji cisaka kuwa conse ca kusambala awawengiwa. Na walwere wakiwatula makono, wapona.”
MRK.16.19	Basi, Mwenye Insa pesire kusowera nawo, akitwariwa akipanda mbinguni, akikala nkono nriro wa Mwenyezimungu. 
MRK.16.20	wo nakulawa pare wakipita wakereza kila upande, na Mwenye Insa akiwasaidiya, kwa kwitikizira usowezi julu ya alama zikifulata.]
LUK.1.1	Mwenshimiwa Tiyofilu, ndi kweli kuwa wanu wengi watenda kazi yakutunga waraka kuhusu mwaha wa vire vitimiziwe kati yetu, 
LUK.1.2	sawa‑sawa vyawatereze mashahidi na watumisi wa usemi wawawonire tangu mwanzo. 
LUK.1.3	Na kwa kuwa omi suku nyingi nikitunza mwaha‑wu, niwona kuwa vyema omi novyo nukwandikire kwa namuna ngema, 
LUK.1.4	ipate kuhusu vinu vyaufundiwe wijiwe ukweli.
LUK.1.5	Herodi paákiwa nfalume wa Yudeya, ákiwapo nlongozi mmoja wa dini wakwitiwa Zagariya, ákiwa nkundi ra Abiya. Nkawake akitiwa Zabeli, njukuluwe Aruna. 
LUK.1.6	Zagariya na Zabeli wo‑wawiri wákiwa wenye shariya mbere ya Mwenyezimungu, ewo wátimiza bila ukosa shuruti na ámuri piya za Mola. 
LUK.1.7	Falakini awapongore konta Zabeli ákiwa nata, na wo‑wawiri woluvala pakulu futi.
LUK.1.8	Suku moja, Zagariya ákiwa pakazi ya kulongoza dini mbere ya Mwenyezimungu
LUK.1.9	Kwa kufulata tabiya ya walongozi wa dini, ítendiwa kura akitondoriwa. Kwa javyo iye akingira nNyumba Takatifu ya Mola, ataye lubani. 
LUK.1.10	Sambi, wanu wengi piya wakilebela duwa panja, wakati wakutaya lubani ure.
LUK.1.11	Kwa mpunde noure, Zagariya mbere kanlawirira laika wa Mola, kamwimira upande wa nkono nriro wa kashoti maalumu parikifukiziwanga lubani. 
LUK.1.12	Zagariya nakummona, akisusuka, ukimwingira wofi pakulu futi. 
LUK.1.13	Fala laika ire akimwambira javi: “Usope kinu, Zagariya! Konta Mwenyezimungu kasikira vyaunlebele. Nkawako Zabeli akupongorera mwana nlume, ujuzi umwite zina ra Yahaya. 
LUK.1.14	Na ukuja kuwa radi pakulu na kuriwona, na wanu wengi novyo wakuja kuwa radi kwa kupongoriwa kwake. 
LUK.1.15	Kamana iye akuja kuwa nkulu mbere ya Mwenye Nvushi, aaja kushubutu kunywa vinyu wala kirevi kikali. Akuja kumwijala Roho Takatifu tangu mmatumbo mwa mamaye. 
LUK.1.16	Iye waIziraeli wengi akuja kuwaludisira ka Mwenye Nvushi, Nlungu wawo. 
LUK.1.17	Iye akuja kulongorera mbere yake na roho pamoja na uwezo wa Aliyasi, ipate myoyo ya kuuwáwa iwaludire wana wawo, na wabishi awaludisire wijiwifu wa wenye shariya. Kwa javyo, antengezere Mwenye Nvushi umati uwe tayari.”
LUK.1.18	Basi Zagariya akindairi laika ire: “Nukwijiwa kuwa kweli mwaja? Omi nuluvala na nkawangu novyo kapongoriwa mida na midada.”
LUK.1.19	Laika ire kanjibu javi: “Omi niwa Jiburilu, nikwimira mbere ya Mwenyezimungu. Nitumiwa nije nisowere nawe nukwambire evi vinu‑vi. 
LUK.1.20	Ona, kwa kuwa aukubali usowezi wangu uja kutimiziwa noyo suku‑yo, mwanzo wa rero‑vi unyamala nduu, nukwambira kweli-kwelini ausowera mpaka pavisaka kukuna.” 
LUK.1.21	Wanu ware wakinrindira Zagariya, wakishanga konta mahala bora nNyumba Takatifu mure kákawa. 
LUK.1.22	Mwinsho palawire mure, aakidirire kusowera tena na wanu ware. Akisowera nawo kibubu, newo wereriwa kuwa îmwisukira ruhuya mmojawapo mahala bora nNyumba Takatifu mwaakiwa mure. Na iye akizidi kuwa bubu.
LUK.1.23	Pazitimire suku za kazi zake, Zagariya akiludi akuka kwake. 
LUK.1.24	Pazipitire suku zire, nkawake Zabeli akimita, akikala nnyumba muda wa myezi mitanu salawira panja. 
LUK.1.25	Zabeli akisowera, akamba: “Mola kanitenda javi suku yaanitendere fadili ipate alavye aibu yangu mbere ya wanu.”
LUK.1.26	Sambi, mimba ya Mariyamu paifikire myezi sita, Mwenyezimungu akinpereka laika Jiburilu kaya ulu ya Nazareti, porovinsiya ya Galileya, 
LUK.1.27	akasowere na mwari apofiwe na mwananlume wakwitiwa Yusufu, ujukulu wa nfalume Daudi. Mwari‑yo akitiwa Mariyamu. 
LUK.1.28	Laika akinfika, akimwambira javi: “Salama! Uwe kujanliiwa pakulu sana! Mola kawa pamoja nawe!”
LUK.1.29	Nakusikira usowezi ure javire, iye imwingira wasi-wasi, akiridairi kimoyomoyo, akamba: “Mámá! Kunidairi salama javi, mana ake kinani?” 
LUK.1.30	Basi, laika ire akimwambira:
LUK.1.30	“Mariyamu, usope kinu, konta Mwenyezimungu kakutendera fadili!
LUK.1.31	Ona, ukwimita, umpongola mwana nlume, mwana‑yo ujuzi umwite Insa.
LUK.1.32	Iye akuja kuwa munu bora pakulu,
LUK.1.32	na akuja kwitiwa Mwana wa Mwenye Nkulu.
LUK.1.32	Mwenyezimungu Mola wetu akuja kumpa kiti ca wawaye Daudi.
LUK.1.33	Na akuja kuwatawala ujukulu wa Yankubu
LUK.1.33	na ufalume wake aauna mwinsho.”
LUK.1.34	Mariyamu akindairi laika ire: “Nipongolaja? Nomi sinamba kumwijiwa nlume!”
LUK.1.35	Laika ire akinjibu, akamba:
LUK.1.35	“Roho Takatifu akwisukira,
LUK.1.35	na uwezo wa Mwenye Nkulu ukufinika na kinviri cake.
LUK.1.35	Ndimana, wauja kumpongola‑yo takatifu,
LUK.1.35	akuja kwitiwa Mwana wa Mwenyezimungu
LUK.1.36	Ona, jamaa yako Zabeli, iye novyo kamwimita mwana nlume ingawa koluvala.
LUK.1.36	Akitíwa nata, ewu mwezi‑wu wasita emíte.
LUK.1.37	Konta ka Mwenyezimungu, acipo kinu cakunzaidi.”
LUK.1.38	Basi, Mariyamu akamba: “Kweli-kwelini, omi niwa ntumisi wa Mola. Vikune kamba vyaunambire-vyo.” Ikisa, laika ire akilawa akuka vyake.
LUK.1.39	Nozire suku zire, Mariyamu akilawa, akuka upesi-upesi, upande mmoja uri myango kaya ya Yudeya, 
LUK.1.40	akingira nnyumba ya Zagariya, wakidairiyana habari na Zabeli. 
LUK.1.41	Zabeli, nakusikira shauti ya Mariyamu paandairire habari, mwanawe mmatumbo mure katupa, na Zabeli kamwijala Roho Takatifu. 
LUK.1.42	Akimwambira pakulu-pakulu, akamba:
LUK.1.42	“Uwe ndi ujanliiwe pakulu kuwapunda wanawaka piya!
LUK.1.42	Ajanliiwe ndi wauja kumpongola mmatumbo mwako‑yo!
LUK.1.43	Vyakuja kwangu omi kuwoniwa na mama wa Mwenye wangu namunani?
LUK.1.44	Ona, panisikire shauti yako, kwa mpunde nowo,
LUK.1.44	mwanangu mmatumbo mwangu katikinyika kuwa radi!
LUK.1.45	Heri ire akubali kuwa vitimiziwe visemiwe kwake upande wa Mola!”
LUK.1.46	Sambi, Mariyamu akamba:
LUK.1.46	“Moyo wangu unkurisa Mola!
LUK.1.47	Roho yangu iwa radi
LUK.1.47	kwa Mwenyezimungu, Nvushi wangu.
LUK.1.48	Kamana kanang'aniza unyenyekevu wa ntumisi wake.
LUK.1.48	Kweli, mwanzo wa sambi‑pa,
LUK.1.48	vizazi piya wanita wakujanliiwa,
LUK.1.49	kamana Mwenyé Uwezo kanitendera vinu vikulu pakulu!
LUK.1.49	Takatifu ndi zina rake!
LUK.1.50	Rehema yake izidi vizazi ka vizazi
LUK.1.50	ka wenye kumopa.
LUK.1.51	Kâtenda uwezo na nkono wake!
LUK.1.51	Kâwatawanya waridãi kati ya mawazo a myoyo yawo.
LUK.1.52	Kâwesusa wenye uwezo nviti vyawo,
LUK.1.52	kâwakweza wenye kurinyenyekeya.
LUK.1.53	Wenye njala kâwejaza vinu vyema-vyema,
LUK.1.53	matajiri kâwatuwisa makono waka.
LUK.1.54	Kânsaidiya Iziraeli ntumisi wake
LUK.1.54	julu ya kukumbukira huruma yake,
LUK.1.55	kamba tamaa yawapere wababu zetu,
LUK.1.55	Iburahima na ujukulu wake mpaka milele.”
LUK.1.56	Mariyamu akikala na Zabeli kiyasi ca myezi mitatu, ikisa akiludira kwawo.
LUK.1.57	Sambi, Zabeli wakati wakupongola ufika, neye kampongola mwana nlume. 
LUK.1.58	Majirani na jamaa wasikira kuwa Mwenyezimungu kantendera huruma pakulu Zabeli, wafurahi naye pakulu sana.
LUK.1.59	Paifikire suku yanane, ewo wakija wakintaya itani toto ire. Wasaka kumwita zina ra wawaye, Zagariya, 
LUK.1.60	fala mamaye akijibu, akamba: “Anta, zina rake Yahaya.” 
LUK.1.61	Ewo wakinjibu: “We! Aapo jamaa yako anta mmoja wakwitiwa ero zina‑ro!” 
LUK.1.62	Newo wakindairi kibubu wawaye mwana ire zina rakisaka etiwe. 
LUK.1.63	Zagariya akilebela kipande ca kibawo kitoto, akandika javi: “Zina rake Yahaya.” Piya ware wakibaki wakushanga wawenye. 
LUK.1.64	Kwa mpunde noure, kanywa yake ikifunguriwa, lulimi rake rikisowera, akinsifu Mwenyezimungu. 
LUK.1.65	Majirani wakisusuka na vyawawonire vire. Kaya piya za upande wa kumyango ya Yudeya zikisoweriwa habari za evi vinu vikunire‑vi. 
LUK.1.66	Na piya wanu wasikire wakitula mmyoyo mwawo, wakamba: “Noyu mwana‑yu akuja kuwa nani? Kamana nkono wa Mola uwa pamoja neye.”
LUK.1.67	Zagariya, wawaye toto ire, kamwijala Roho Takatifu, noparepare akanza kubushuru javi:
LUK.1.68	“Atukuziwe Mola, Nlungu wa Iziraeli,
LUK.1.68	kamana kawawona na kawavusha wanu wake.
LUK.1.69	Iye katilamusira Nvushi wa uwezo
LUK.1.70	kamba vyaasowere tangu mida
LUK.1.70	julu kanywa za minabii wake matakatifu.
LUK.1.71	Katilamusira eyu Nvushi‑yu
LUK.1.71	ativushe upande wa maaduwi wetu
LUK.1.71	na mmakono mwa piya wenye kutina.
LUK.1.72	Javyo, kawolotera huruma wababu zetu,
LUK.1.72	na kukumbukira tamaa yake takatifu,
LUK.1.73	kulapa kalapire ka babu yetu Iburahima.
LUK.1.74	Akimpa tamaa yakutivusha mmakono mwa maaduwi
LUK.1.74	ipate tintumike bila wofi,
LUK.1.75	kwa utakatifu na ukamilifu
LUK.1.75	mbere yake suku zetu piya.
LUK.1.76	Uwe, mwanangu, ukwitiwa nabii wa Mwenye Nkulu,
LUK.1.76	kamana ulongorera mbere ya Mwenye
LUK.1.76	untengezere njira yake,
LUK.1.77	wanu wake uwafahamu kuhusu kuvushiwa,
LUK.1.77	julu ya kuswamiiwa dambi zawo.
LUK.1.78	Nlungu wetu atenda javyo
LUK.1.78	kwa sababu ya wema wa huruma yake.
LUK.1.78	Ndimana, nuru ya binguni itisukira ofwe,
LUK.1.79	tiwamwarikire wari pakisi,
LUK.1.79	wekala kinviri ca kifo,
LUK.1.79	ilongoze maulu etu njira ya usalama.”
LUK.1.80	Kisimana Yahaya ire akikula na akongezeka nguvu ya kiroho. Kekala nlanga mpaka suku ya kurolota kwake mbere ya waIziraeli.
LUK.2.1	Nozire suku zire, ílawa ámuri ya Kaisari
LUK.2.2	(Eyi ndi íwere mara yakwanza kuwalangiwa wanu, wakati Kirinu waákiwa guvinadoru wa Siriya.) 
LUK.2.3	Wanu piya kila mmoja ákuka kuryandikisa kaya yawo yapongoriwe. 
LUK.2.4	Sambi, Yusufu neye akilawa Galileya, kaya ya Nazareti, akuka Yudeya kaya ya nfalume Daudi yakwitiwa Betlehemu, kwa kuwa ndi rikiwa rikolo rake, 
LUK.2.5	ipate akandikiwe pamoja na Mariyamu, muka wampofire ncumba wake, wakati‑wo ari na mimba.
LUK.2.6	Pawakiwa Betlehemu kure, ukifika wakati wakupongola Mariyamu. 
LUK.2.7	Basi, akimpongola toto nlume, mwanawe ntanzi. Akinzingiriza munguwo, akintandikira ngamela konta nnyumba ya wayeni aawerepo mamburo akufikira.
LUK.2.8	Noure upande ure, wakiwapo wasunga, wakiinshi nlanga
LUK.2.9	Noparepare, akiwesukira laika wa Mola, basi nuru ya utukufu wa Mola ikiwazunguriza, wakopa pakulu futi. 
LUK.2.10	Laika ire akiwambira javi: “Musope! Omi nukwerezani Habari Ngema yakukutayani radi pakulu, pamoja na wanu piya. 
LUK.2.11	Rero, kaya ulu ya Daudi, mupongoreriwa Nvushi, iye ndi Almasihi, Mwenye wenu. 
LUK.2.12	Eyi ndi alama yenu: munsingana toto kazingiriziwa munguwo, katandikiriwa ngamela.”
LUK.2.13	Kwa mpunde noure, ulawirira pamoja na laika ire nkonjo
LUK.2.14	“Atukuziwe Mwenyezimungu ari julu bingu ya mwinsho!
LUK.2.14	Mulumwengu‑mu wanu wakufadiliwa wawe na salama!”
LUK.2.15	Malaika ware pawalawire wakúka mbinguni, ikisa wasunga ware wakambirana watupu: “Tukeni Betlehemu, tikawone mambo ákunire, aari kutijiwisa Mola.”
LUK.2.16	Basi, wakipita wakangupa mpaka ukaya, wakinsingana Mariyamu na Yusufu pamoja na toto ire atandikiriwe ngamela. 
LUK.2.17	Bandi ya kummona, wasunga ware wakikola kuwambira wanu usemi wawâmbiriwe kuhusu toto ire. 
LUK.2.18	Wanu piya wasikire watajabu vyawakambiriwa na wasunga ware. 
LUK.2.19	Mariyamu vyaakisikira vire piya akitaya nkiswa, na kila mara akikumbukira mmoyo mwake. 
LUK.2.20	Wasunga ware wakiludi, wakintukuza na wakinsifu Mwenyezimungu kwa piya vyawasikire vire na vyawawonire, vikuna sawa‑sawa kamba vyawereziwe.
LUK.2.21	Toto ire patimire suku nane, wantaya itani, wamwita zina ra Insa, zina raâsemire laika kábula sanamba kwimitiwa.
LUK.2.22	Ikisa, wakati wazitimiziwe suku za kuswafiwa kwawo kamba vyairi shariya ya Musa, Yusufu na Mariyamu wakwera naye Yerusalemu, wakanture mbere ya Mola, 
LUK.2.23	kamba vyailazimu shariya ya Mola javi: “Kila mwana nlume ntanzi kupongoriwa ajuzi awe takatifu ka Mola!” 
LUK.2.24	Na wakilavya kafara kamba vyailazimu shariya ya Mola: “Wanjiwa wawiri muka na nlume, au wana wawiri wakadiri wa mapomba.”
LUK.2.25	Ona, nowo wakati‑wo kaya ya Yerusalemu akikalanga mwananlume mmoja wakwitiwa Simiyoni. Noyu mwananlume‑yu ákiwa kamilifu na akimwabudu Mwenyezimungu. Iye akirindira kunyamaziwa Iziraeli, na kamwijala Roho Takatifu. 
LUK.2.26	Na Roho Takatifu kâmwambira kuwa iye aafwa sammonire Almasihi aperekiwe na Mola. 
LUK.2.27	Kwa kulongoziwa na Roho Takatifu, Simiyoni akuka mpaka kuNyumba Takatifu. Wawaye na mamaye Insa, pawakingira na mwana ire wakatende vyaisaka tabiya ya shariya yawo vyaapongoriwe mwana ire, 
LUK.2.28	Simiyoni akinsukula toto ire mmakono, akintukuza Mwenyezimungu, akamba:
LUK.2.29	“Mwenye Mola, kamba vyaunipere tamaa,
LUK.2.29	epa sambi layana nami nuke vyangu kwa salama!
LUK.2.30	Konta maso angu awona kuvusha kwako,
LUK.2.31	kauwatengezere mbere ya wanu piya.
LUK.2.32	Iye ndi nuru yakufafanuriwa wanu Sawari-Mayahudi,
LUK.2.32	na ndi utukufu wa wanu wako, waIziraeli.”
LUK.2.33	Wawaze Insa ware washanga pakulu vyaakisowera Simiyoni kuhusu Insa. 
LUK.2.34	Ikisa, Simiyoni akiwajanliya, akimwambira Mariyamu, mamaye Insa javi:
LUK.2.34	“Kweli, eyu mwana‑yu katondoriwa kuwagwisa na kuwalamusa wanu wengi Iziraeli.
LUK.2.34	Na iwe alama ya kukaidi wanu,
LUK.2.35	ipate afafanuriwe mawazo a myoyo mingi.
LUK.2.35	Na upanga upita ukwingira mmoyo mwako novyo.”
LUK.2.36	Ákiwapo nopo nabii mmoja muka wakwitiwa Ana, mwana wa Fanuweli wa rikolo ra Aseri. Iye kôluvala pakulu. Tangu harusi yake, kainshi myaka saba, nlumake akifwa. 
LUK.2.37	Kekala ari nankweli mpaka myaka tamanini na mine. Iye aakilawa Nnyumba Takatifu, akambudu julu ya kufunga na kulebela duwa usiku na nsana. 
LUK.2.38	Ana kalawirira noure wakati Simiyoni waakisowera na wawaze Insa ure. Neye novyo akanza kuntukuza Mwenyezimungu, na akisowera kuhusu toto ire ka wanu piya wakirindira kuvushiwa ka Yerusalemu.
LUK.2.39	Pawesire shuguli zire piya kamba vyaisema shariya ya Mola, ewo wakiludira kwawo Galileya mpaka Nazareti kawakikala. 
LUK.2.40	Kisimana ire akikula na akikomala, na umwijala wijiwifu. Na fadili ya Mwenyezimungu ikiwa pamoja naye.
LUK.2.41	Piya myaka‑yi, wawaze Insa wâkukanga Yerusalemu kujambo ra Pashukwa. 
LUK.2.42	Insa paafikire myaka kumi na miwiri, ewo wakuka noko kamba vyaikiwa tabiya yawo. 
LUK.2.43	Pawatimize jambo‑ro, Yusufu na Mariyamu wakitwala njira wakiludira ukaya. Nnemba Insa akibaki Yerusalemu nokure, fala wawaze sawejiwe. 
LUK.2.44	Ewo wakidaniza kuwa kalongozana na nkonjo wa wenziwe. Watenda safari kutwa nzima, wakipita wakinsakula mwa wajamaa zawo na wanu wakuwejiwa. 
LUK.2.45	Pawatowire kunsingana, wakiludi wakuka Yerusalemu, kupita wakinsakula. 
LUK.2.46	Bandi ya suku natu wansingana nNyumba Takatifu, kekala pamoja na wanlimu, akiwasikiriza vyawakamba na vyengine akiwadairi. 
LUK.2.47	Piya wanu wakinsikira wakintajabu werevu na majibu ake. 
LUK.2.48	Wawaze ware pawammonire, wabaki wanshangire, sambi mamaye akimwambira javi: “Mwanangu, mbana kutitenda javi? Mmone, wawayo‑yu nomi novyo tifazaika pakulu tankukusakula nowe.”
LUK.2.49	Insa akiwajibu: “Munisakurirani? Amwijiwa kuwa nijuzi nishugulukire mwaha wa Baba?” 
LUK.2.50	Fala ewo awereriwe vyaambire vire. 
LUK.2.51	Iye pamoja na wawaze wakiteremuka, wakiludira Nazareti, na iye akizidi kuwasikiriza. Na mamaye piya vire akitula sana-sana mmoyo mwake. 
LUK.2.52	Basi, Insa akizidi kukula na wijiwifu, akikula ujunda, na akizidi kuwa na fadili za Mwenyezimungu pamoja na wanu.
LUK.3.1	Mwaka wa kumi na ntanu wa kutawala ka Kaisari Tiberiya, ndi wakati Pontiyu Pilatu wákiwa guvinadoru wa Yudeya, Herodi ari nfalume wa Galileya, Filipi nduye Herodi ari nfalume wa inti za Itureya na Tarakoniti, Lisaniya ari nfalume wa Abileni, 
LUK.3.2	na Anasi na Kayafa wari wakulu wa wakulungwa wa dini. Nowo wakati‑wo, usemi wa Mwenyezimungu ukimwisukira Yahaya mwana wa Zagariya ari nlanga. 
LUK.3.3	Iye kapita inti piya zíkiwa nanyenje ya muto wa Yordani, akiwereza wanu, akamba javi: “Tubiyani, moziwe ipate Mwenyezimungu akuswamiini madambi enu.” 
LUK.3.4	Evi ndi kamba vyavyandikiwe nkitabu ca nabii Izaya javi:
LUK.3.4	“Munu mmojawapo kawankukuwa nlanga, kankwamba:
LUK.3.4	‘Tengezani njira mumpokerere Mwenye Nvushi
LUK.3.4	olosani barabara yake.
LUK.3.5	Mirati piya ikwijala,
LUK.3.5	myango na makinga piya vyandaziwe,
LUK.3.5	mwa kupombonyoka molosiwe,
LUK.3.5	muri mawe mubambadiwe.
LUK.3.6	Na wanu piya wakuja kuwona kuvusha ka Mwenyezimungu.’ ”
LUK.3.7	Wanu wákuka kwake wakóziwe, Yahaya akiwambira javi:
LUK.3.7	“Kabila ya mirába sumwe!
LUK.3.7	Nani akukumbuseni kutira hukumu ya Mwenyezimungu suku zambere?
LUK.3.8	Lavyani visumo vyema vyakolóta kutubiya kwenu.
LUK.3.8	Wala musambe mmyoyo yenu: ‘Tiwa nawo wawa yetu, ndi Iburahima.’
LUK.3.8	Kamana nukwambirani kuwa anta na eya mawe‑ya,
LUK.3.8	Mwenyezimungu akidiri kutadula kuwa ujukulu wa nabii Iburahima!
LUK.3.9	Epa sambi‑pa, soka riwa panzipe wa muti, tayari kutupula.
LUK.3.9	Kwa javyo, kila muti saupa visumo vyema usinjiwa,
LUK.3.9	ukwefiwa pamoto.”
LUK.3.10	Wanu ware wakindairi, wakamba: “Sambi, catijuzi kutenda kinani?” 
LUK.3.11	Yahaya akiwajibu, akisema javi: “Ári na zubãu mbiri alavye mmoja, ampe mwenziwe saana. Ári nawo cakurya, kwa namuna moja, alavye ammere mwenziwe.”
LUK.3.12	Na waja novyo warípisi nsoko wamojawapo kusakula koziwa. Ewo wakindairi Yahaya: “Mwanlimu, ofwe tijuzi titende kinani?”
LUK.3.13	Iye akiwajibu: “Musiripise kinu tena kupundisa vyamwamuriwe.”
LUK.3.14	Masurudadu newo novyo wakindairi javi: “Sambi ofwe, tíjuzi titende kinani?”
LUK.3.14	Yahaya akiwajibu, akamba: “Musinyang'anye munu nzuruku, wala musinlongopere kinu. Muwe radi na nshahara wenu.”
LUK.3.15	Wanu piya wakinrindira kuja Almasihi, wakiwaza mmyoyo yawo kuwa dalili Yahaya, wakamba: “Fala iye si Almasihi?” 
LUK.3.16	Novyo-sivyo, Yahaya akiwambira wanu ware piya: “Kusema kweli, omi nukozani na maji, fala akuja mwengine wanguvu pakulu koliko omi. Kusema kweli, omi siri bora anta wa kunvula tamango zake. Iye akozani
LUK.3.17	Iye paa iwa mmakono mwake, apate kuwandala masansi na tirigu ature kwake-kwake. Ikisa tirigu‑yo ature nkikuti mwake, ila masansi ataya moto sauzimika.
LUK.3.18	Basi javyo, na masowezi mengine tena, Yahaya ndi vyakiwarimbisa wanu myoyo, kuno akiwereza Habari Ngema. 
LUK.3.19	Fala nfalume Herodi, kâsutumiwa na Yahaya kwa sababu ya vitendo vyake na Herodiza muka wa nduye, pamoja na vitendo vyakunyata piya vyaatendire, 
LUK.3.20	iye akamuru Yahaya afungiwe. Kwa javyo, Herodi akipambanya akizidisa makosa ake.
LUK.3.21	Sambi, suku moja pawesire koziwa wanu ware piya, Insa neye novyo akoziwa. Paakitenda duwa, bingu zikifunguka 
LUK.3.22	na Roho Takatifu akimwisukira kwa nfano wakuwoneka kamba pomba. Na ikisikirikana shauti ya kulawa mbinguni ikamba: “Uwe ndi mwanangu wanukupenda, kwako uwe niwa nawo radi pakulu!”
LUK.3.23	Insa paanzire kazi zake ákiwa na kiyasi ca myaka talatini. Akijiwikana kamba mwana wa Yusufu.
LUK.3.23	Yusufu ákiwa mwana wa Heli,
LUK.3.24	Heli mwana wa Matati,
LUK.3.24	Matati mwana wa Lawi,
LUK.3.24	Lawi mwana wa Melki,
LUK.3.24	Melki mwana wa Yana,
LUK.3.24	Yana mwana wa Yusufu,
LUK.3.25	Yusufu mwana wa Matatia,
LUK.3.25	Matatia mwana wa Amosi,
LUK.3.25	Amosi mwana wa Nahumu,
LUK.3.25	Nahumu mwana wa Eshili,
LUK.3.25	Eshili mwana wa Nagayi,
LUK.3.26	Nagayi mwana wa Mahati,
LUK.3.26	Mahati mwana wa Matatia,
LUK.3.26	Matatia mwana wa Simeyi,
LUK.3.26	Simeyi mwana wa Yoseku,
LUK.3.26	Yoseku mwana wa Yoda,
LUK.3.27	Yoda mwana wa Yowana,
LUK.3.27	Yowana mwana wa Resa,
LUK.3.27	Resa mwana wa Zorobabeli,
LUK.3.27	Zorobabeli mwana wa Salatiyeli,
LUK.3.27	Salatiyeli mwana wa Neri,
LUK.3.28	Neri mwana wa Meliki,
LUK.3.28	Meliki mwana wa Adi,
LUK.3.28	Adi mwana wa Kosamu,
LUK.3.28	Kosamu mwana wa Elimadamu,
LUK.3.28	Elimadamu mwana wa Eru,
LUK.3.29	Eru mwana wa Yoshwa,
LUK.3.29	Yoshwa mwana wa Elizeli,
LUK.3.29	Elizeli mwana wa Yorimu,
LUK.3.29	Yorimu mwana wa Matati,
LUK.3.29	Matati mwana wa Lawi,
LUK.3.30	Lawi mwana wa Ansumani,
LUK.3.30	Ansumani mwana wa Yuda,
LUK.3.30	Yuda mwana wa Yusufu,
LUK.3.30	Yusufu mwana wa Yonamu,
LUK.3.30	Yonamu mwana wa Eliyakimu,
LUK.3.31	Eliyakimu mwana wa Meleya,
LUK.3.31	Meleya mwana wa Mena,
LUK.3.31	Mena mwana wa Matata,
LUK.3.31	Matata mwana wa Natani,
LUK.3.31	Natani mwana wa Daudi,
LUK.3.32	Daudi mwana wa Yese,
LUK.3.32	Yese mwana wa Obedi,
LUK.3.32	Obedi mwana wa Bowazi,
LUK.3.32	Bowazi mwana wa Salmoni,
LUK.3.32	Salmoni mwana wa Nashoni,
LUK.3.33	Nashoni mwana wa Aminadabu,
LUK.3.33	Aminadabu mwana wa Adimini,
LUK.3.33	Adimini mwana wa Arni,
LUK.3.33	Arni mwana wa Hesironi,
LUK.3.33	Hesironi mwana wa Paresi,
LUK.3.33	Paresi mwana wa Yuda,
LUK.3.34	Yuda mwana wa Yankubu,
LUK.3.34	Yankubu mwana wa Izaki,
LUK.3.34	Izaki mwana wa Iburahima,
LUK.3.34	Iburahima mwana wa Tera,
LUK.3.34	Tera mwana wa Nahori,
LUK.3.35	Nahori mwana wa Serugi,
LUK.3.35	Serugi mwana wa Rehu,
LUK.3.35	Rehu mwana wa Pelegi,
LUK.3.35	Pelegi mwana wa Eberi,
LUK.3.35	Eberi mwana wa Sala,
LUK.3.36	Sala mwana wa Kenani,
LUK.3.36	Kenani mwana wa Aripakisadi,
LUK.3.36	Aripakisadi mwana wa Shemu,
LUK.3.36	Shemu mwana wa Nnu,
LUK.3.36	Nnu mwana wa Lameki,
LUK.3.37	Lameki mwana wa Metusela,
LUK.3.37	Metusela mwana wa Henoki,
LUK.3.37	Henoki mwana wa Yaredi,
LUK.3.37	Yaredi mwana wa Mahalaleli,
LUK.3.37	Mahalaleli mwana wa Kenani,
LUK.3.37	Kenani mwana wa Enoshi,
LUK.3.38	Enoshi ákiwa mwana wa Seti,
LUK.3.38	Seti ákiwa mwana wa Adamu,
LUK.3.38	na Adamu wa Mwenyezimungu.
LUK.4.1	Insa kamwijala Roho Takatifu, akilawa muto wa Yordani. Roho Takatifu akinlongoza kulanga, 
LUK.4.2	mahala kayereriwe na Ibilisi muda wa suku arubaini. Kwa nowo wakati‑wo, iye aarire kinu, ndimana mwinsho ikinkola njala. 
LUK.4.3	Ibilisi kamwambira javi: “Ikiwa kuwa Mwana wa Mwenyezimungu, amuru riwe‑ri ritaduke nkate.” 
LUK.4.4	Insa akinjibu: “Mandiko Matakatifu akwamba: ‘Wanu awainshi kwa nkate basi.’ ”
LUK.4.5	Ikisa Ibilisi akintwala, akuka naye mahala parefu. Kwa muda aba javi, akimolotera piya ufalume wa mulumwengu. 
LUK.4.6	Ibilisi akimwambira: “Omi nukupa utukufu wa inti‑zi piya pamoja na mamulaka julu yawo kamana ewo ndi wanipereke omi, ningabizi waninsaka. 
LUK.4.7	Kwa javyo, piya vikuwa vyako ukinabudu.” 
LUK.4.8	Insa akinjibu javi: “Mandiko Matakatifu akwamba: ‘Ntukuze Mola Nlungu wako, untumikire noyo tu basi.’ ”
LUK.4.9	Ikisa, Ibilisi akimpereka Insa Yerusalemu, akinkweza mahala parefu pakulu paNyumba Takatifu, akimwambira javi: “Ikiwa kuwa Mwana wa Mwenyezimungu, refyere pansi pare. 
LUK.4.10	Kamana Mandiko akwamba: ‘Mwenyezimungu awapereka malaika wake wakukengere’, 
LUK.4.11	na ‘ewo wakusukula mmakono, ipate maulu ako asilumizike na mawe.’ ” 
LUK.4.12	Insa akinjibu, akamba: “Yambiwa novyo: ‘Usimyerere Mola Nlungu wako.’ ” 
LUK.4.13	Basi, Ibilisi paatumire namuna‑zi piya za kunyerera Insa, akintanuka Insa mpaka apate atuwa nyengine.
LUK.4.14	Insa, umwijare uwezo wa Roho Takatifu, akiludira Galileya. Wanu nkaya mure piya wakisowera kuhusu iye. 
LUK.4.15	Iye akipita akifunda nmasinagoga mwawo, piya wakinsifu.
LUK.4.16	Insa kafika Nazareti, inti yâreriwe. Suku takatifu, kamba vyaikiwa tabiya yake, iye koka nsinagoga. Akilamuka kufyoma Mandiko Takatifu. 
LUK.4.17	Wâmpa kitabu ca nabii Izaya. Iye nakufungula kitabu cire, kasingana mahala pakwandikiwa javi:
LUK.4.18	“Roho wa Mola kawa julu yangu,
LUK.4.18	kwa kuwa kanitawaza nikawereze Habari Ngema masikini.
LUK.4.18	Kanipereka niwereze wafungiwe komboriwa kwawo,
LUK.4.18	vipofu wawone tena,
LUK.4.18	wenye kutabishiwa niwereze komboriwa kwawo,
LUK.4.19	na niwereze kuwa ufika wakati Mola watenda fadili.”
LUK.4.20	Ikisa, Insa akifunga kitabu cire, akimpa amiri, akikala. Wanu piya nsinagoga mure wakinang'aniza rungu-rungu. 
LUK.4.21	Ikisa akanza kuwambira javi: “Epa rero pamusikire‑pa, ewu usemi wandikiwe‑wu utimiziwa mbere yenu umwe!” 
LUK.4.22	Piya ware wakanza kusowera vyema kuhusu Insa, wakishanga pakulu futi kwa usemi wa neema ulawirire nkanywa mwake ure. Ewo wamba: “Eyu mwananlume‑yu, simwana wa Yusufu‑yu?” 
LUK.4.23	Insa akiwambira: “Bila shaka mukuja kusowera kinyume mukwamba javi: ‘Ntibabu, riponese mwanyewe.’ Kamba vyatisikire vyautendire Kafarnaumu, tenda novyo emu muinti mwaupongoriwe‑mu!” 
LUK.4.24	Na akizidi kusema: “Nukwambirani kweli kuwa aapo nabii anta mmoja wakupokereriwa sana muinti mwaapongoriwe.
LUK.4.25	Kweli-kwelini, wakati wa Aliyasi, paitowire nvula muda wa myaka mitatu na nusu, wákiwapo manankweli wengi Iziraeli. Ipita njala ulu futi inti nzima. 
LUK.4.26	Fala Aliyasi aaperekiwe ka manankweli‑wo anta mmoja, ila ka nankweli wa inti nyengine, akikalanga Sarepta ya Sidoni
LUK.4.27	Novyo Iziraeli neko, wakati wa nabii Elisha, wákiwapo wanu wengi wawenye wamagundula. Fala hapana munu anta mmoja nkati yawo aponesiwe sairi Naamani wa Siriya
LUK.4.28	Pawansikire vinu‑vi, wanu piya nsinagoga mure wakimiwa pakulu futi. 
LUK.4.29	Basi, wakilamuka, wakinlavira panja ya kaya ire. Wakinlongoza mpaka pamwango paijengiwe kaya ire, wakinsukumira pansi. 
LUK.4.30	Fala Insa akiwapita kati-kati, akuka vyake.
LUK.4.31	Insa akilawa akúka Kafarnaumu, kaya moja ulu ya Galileya, nokurekure akifundanga suku takatifu za sabadu
LUK.4.32	Wanu wakisikira vyaakifunda Insa vire wakishanga, kamana akisowera na mamulaka.
LUK.4.33	Suku moja nsinagoga, ákiwapo munu mmoja wa mashetwani. Iye akanza kukuwa na shauti ulu, akamba: 
LUK.4.34	“Ari! Uwe Insa nNazareti, utandibirani? Sambi, kuja epa utipoteze? Omi núkwijiwa uwe, kuwa Ntakatifu uperekiwe na Mwenyezimungu!” 
LUK.4.35	Fala Insa akinsutumu shetwani ire, akamba: “Nyamala nduu! Nlawe munu‑yu!” Shetwani ire akingwisa munu ire, akinlawa bila kuntenda kinu kibaya. 
LUK.4.36	Wanu piya wakishanga pakulu, wakambirana watupu: “Mashala! Usowezini‑wu? Awamuru mashetwani ka mamulaka na uwezo, newo walawa!” 
LUK.4.37	Na habari kuhusu Insa zikenera kaya jirani piya za inti ire.
LUK.4.38	Insa palawire nsinagoga, kengira nyumba ya Ansumani. Nkwewe Ansumani ari nlwere homa pakulu futi. Wanu wakinlebela Insa amponese. 
LUK.4.39	Basi, Insa akimwinamira karibu yake, akamuru homa ire inlawe, neyo ikinlawa. Kwa mpunde noure, iye akilamuka, akanza kuwaudumu.
LUK.4.40	Parititire juwa, piya wanu wákiwa na walwere wa ulwere jisijisi onse wakiwatwala wakija nawo ka Insa. Iye akintula makono pakiswa kila mmoja, akiwaponesa. 
LUK.4.41	Novyo mashetwani wakiwalawa wanu wengi, kuno wakikuwa, wakamba: “Uwe Mwana wa Mwenyezimungu!” Fala Insa kawasutumu, aawasire kusowera, konta ewo wakijiwa kuwa iye Almasihi.
LUK.4.42	Pakucere subuu namapema, Insa akilawa nkaya mure, akúka akikala mahala kiriziu. Junudi ya wanu ire ikanza kupita ikinsakula. Mwinshoni wakimmona, wakintafadali asiwase. 
LUK.4.43	Fala Insa akiwajibu: “Omi nijuzi nuke makaya mengine novyo, nikereze habari ngema kuhusu ufalume wa Mwenyezimungu, kamana ndi canitumiwe kuja kutenda.” 
LUK.4.44	Na iye akereza mmasinagoga a Yudeya.
LUK.5.1	Suku moja, Insa akereza nanyenje ya tanda ra Galileya. Wanu wengi wâkinyana wansikire usemi wa Mwenyezimungu. 
LUK.5.2	Insa kawona ngalawa mbiri nlufuko mure. Wavuvi wêsuka, wakosa nyavu zawo. 
LUK.5.3	Mwenyé ngalawa mmoja ákitiwa Ansumani. Insa akingira, ikisa akinlebela tena avutire aba ngalawa ire kubahari. Basi, Insa akikala nomure mungalawa mure, akanza kuwafunda wanu ware.
LUK.5.4	Pesire kusowera na wanu ware, kamwambira Ansumani javi: “Sambi, twala ngalawa‑yi, uke nayo parindo pare, ukataye nyavu‑zi mmaji, uvuwe inswi.” 
LUK.5.5	Ansumani akinjibu: “Mwanlimu, ofwe tivuwa usiku nzima, atipatire kinu! Fala kwa kuwa uwe kwankwamba javyo, nitaya tena nyavu‑zi.” 
LUK.5.6	Nakutaya nyavu zire mmaji, wavuwa inswi nyingi zawenye, mpaka nyavu zawo zíre zikanza kurundumuka! 
LUK.5.7	Wakiwapa alama wenziwawo wákiwa mungalawa nyengine woke wakawavye. Kweli, ewo wakuka wakiwavya. Wejaza inswi ngalawa zombiri mpaka ngalawa zire zíbaki aba javi kutota!
LUK.5.8	Ansumani Peduru pawonire inswi zire, akitenga malundi mbere ya Insa, akamba: “Ha! Mwenye, nitanuke konta omi niwa mmadambi pakulu.” 
LUK.5.9	Kamana iye kâshanga pakulu, pamoja na wenziwe ware piya, konta inswi zawápatire zíkiwa nyingi. 
LUK.5.10	Wenziwe Ansumani wakwitiwa Yakobu na Yahaya, wana wa Zebedeyu, newo novyo washanga pakulu futi.
LUK.5.10	Insa akimwambira Ansumani, akamba: “Usope! Mwanzo wa sambi‑pa mpaka mbere, uwakoresa
LUK.5.11	Pawafikire kulufuko, wakikweza ngalawa zawo zire. Mpunde noure, wakasa vinu piya, wakinfulata Insa.
LUK.5.12	Safari moja, Insa ákiwa kaya moja, noyo kaya‑yo ákiwapo munu anyakatuka magundula, we! Munu ire nakummona Insa, akisujudi, akintafadali Insa, akamba: “Mwenye, ukisaka, kwanawo uwezo wa kuniswafi.”
LUK.5.13	Insa akolosa nkono, akinkumbula, akamba: “Nisaka, uwe swafi!” Mpunde noure, magundula are akimpakatika. 
LUK.5.14	Insa akinlaizira, akamba: “Usangupe kumwambira munu, ila uka ukarolote ka nlongozi wa dini. Tenda nadiri kamba vyaalaizire Musa kwa uswafi wako, iwe ushahidi ka wanu.” 
LUK.5.15	Fala habari kuhusu Insa kila mara ikizidi kwenera. Ndimana wanu wengi wakija kusikiriza usowezi wake, na wapate kuponesiwa ulwere wawo. 
LUK.5.16	Fala Insa akilawa akisakula mahala kiriziu, akitenda duwa.
LUK.5.17	Suku moja, Insa pakiwafunda wanu, Mafarizeu wamojawapo na wanlimu wa shariya wekala karibu yake. Ewo wakilawirira mmakaya piya a Galileya na Yudeya pamoja na Yerusalemu. Uwezo wa Mwenyezimungu wakuponesa úkiwa na Insa. 
LUK.5.18	Noparepare, wakija wanu na kitewe wansukure mmashila. Wakisakula wapite wafike paakiwa Insa, 
LUK.5.19	fala awakidirire kwa sababu ya wanu kuwa wengi. Basi wakikwera papala, wakibomola tijolu, wakinteremusa nlwere ire mmashila, mpaka kati-kati ya wanu mbere ya Insa. 
LUK.5.20	Insa, paawonire kwamini kwawo, akamba: “Rafiki yangu, madambi ako aswamiiwa!”
LUK.5.21	Nakusikira javire, wanlimu wa shariya na Mafarizeu ware walalamika: “Noyu mwananlumeni noyu akufuru javi‑yu? Nani ajuzi kuswamii sairi Mwenyezimungu tu basi?”
LUK.5.22	Insa, pejiwe mawazo awo, akiwadairi: “Mbena mwankulalamika mmyoyo mwenu? 
LUK.5.23	Cirimba kusema ndi cepi? Kwamba, ‘Madambi ako aswamiiwa’ au kwamba, ‘Lamuka, enenda’? 
LUK.5.24	Fala ipate mwijiwe kuwa Binadamu wa Binguni kanawo mamulaka mulumwengu‑mu kuswamii madambi, nukoloterani.” Basi, Insa akimwambira kitewe ire: “Uwe nankukwambira, lamuka, usukure mashila ako‑ya, uke vyako kwenu.”
LUK.5.25	Kwa mpunde noure, mbere ya wanu ware piya, iye akilamuka, akisukula caatandikiriwe cire, akuka kwawo, kuno akinsifu Mwenyezimungu. 
LUK.5.26	Wanu piya watajabu, wantukuza Mwenyezimungu, uwapata wofi, wakamba: “Rero tiwona mambo a matajabisa!”
LUK.5.27	Pavisire vire, Insa nakulawa kammona mwananlume mmoja akiripisanga nsoko. Iye akitiwa Lawi, kekala mahala pake paakiripisanga nsoko. Insa akimwambira: “Nifulate!” 
LUK.5.28	Lawi akasa vinu piya, akilawa, akinfulata Insa.
LUK.5.29	Ikisa Lawi akintendera Insa jambo rikulu pakaya pake. Nopo wákiwapo wanu wengi wakuripisa nsoko pamoja na wanu wengine pawakirya. 
LUK.5.30	Mafarizeu na wanlimu wawo wa shariya wakiwaduguda wanafunzi wa Insa ware, wakamba: “Ewa warípisi nsoko na wamadambi‑wa, mbena mwankurya na mwankunywa nawo?”
LUK.5.31	Insa akiwajibu, akamba: “Wakomu awansakula dotoru, ila walwere. 
LUK.5.32	Omi sijire kuweta wenye shariya ila wamádambi watubiye.”
LUK.5.33	Wanu ware wamwambira Insa: “Wanafunzi wa Yahaya wafunganga na walebelanga duwa. Wanafunzi wa Mafarizeu watenda novyo, fala wanafunzi wako wakuryanga na wakunywanga.”
LUK.5.34	Insa akiwajibu: “Warifiwe paharusi, filihali wari pamoja na mwenyé harusi, umwe muwafungisa? 
LUK.5.35	Ukuja kufika wakati wa kuwa mwenyé harusi alaviwa kati yawo, basi nowo wakati‑wo ndi wawaja kufunga.”
LUK.5.36	Ikisa, Insa kawasowerera novyo kinyume, akamba: “Hapana munu apapula nguwo nyipya, kutaya kiwamba nguwo ya mida. Akitenda javyo, akwaribu nguwo nyipya, na kiwamba‑co acifãi kutaya munguwo ya mida. 
LUK.5.37	Novyo, aapo munu ataya vinyu nyipya nnumba za mida, konta vinyu‑yo ipanja numba‑zo. Kwa javyo, vinyu ítawanyika na numba‑zo zíkwaribika. 
LUK.5.38	Fala vinyu nyipya ijuzi itayiwe nnumba nyipya. 
LUK.5.39	Hapana munu, bandi ya kuyeza vinyu ya mida, asaka kunywa vinyu nyipya, kamana akwamba kuwa ya mida‑yi ndi ngema pakulu.”
LUK.6.1	Suku mmoja sabadu
LUK.6.2	Fala Mafarizeu wamojawapo wawadairi javi: “Mutenda vitendo savina shariya suku ya sabadu‑yi sababuni?”
LUK.6.3	Insa akiwajibu, akamba: “Tangu amunamba kufyoma Mandiko vyaamba caatendire Daudi na wanu wake paîwakorire njala? 
LUK.6.4	Iye kengira nnyumba ya Mwenyezimungu, katwala mikate ituriwe kuwa takatifu, katafuna, na myengine kawapa wenziwe. Iye aâwere na shariya ya kutafuna, ila walongozi wa dini basi.” 
LUK.6.5	Na Insa akamba: “Binadamu wa Binguni ndi Mwenyé wa sabadu.”
LUK.6.6	Vikuna suku nyengine ya sabadu, Insa kengira nsinagoga, akanza kuwafunda wanu. Nomo ákiwapo mwananlume mmoja wakumufwa nkono nriro. 
LUK.6.7	Wanlimu wa shariya na Mafarizeu wákinnang'anizira Insa sana-sana wammone kamba amponesa suku ya sabadu, wammonerere kitendo kimojawapo ca kukosa. 
LUK.6.8	Fala Insa akijiwa vyawakiwaza, akimwambira munu wakumufwa nkono ire javi: “Lamuka, wimire kati-kati‑po.” Munu ire akilamuka, akimira. 
LUK.6.9	Insa akiwambira: “Nukudairini, suku ya sabadu halali kutenda kinu cema au kibaya? Eyi suku‑yi halali kunvusha munu mainsha ake, au kupoteza?” 
LUK.6.10	Bandi ya kuzungunuka kuwanang'aniza sana wanu ware piya, iye akimwambira mwananlume ire: “Olosa nkono.” Iye akolosa, nkono ure ukipona! We! 
LUK.6.11	Fala ewo wakikimiwa naye pakulu, wakanza kuwazisana watupu kuhusu vyakuntenda Insa.
LUK.6.12	Nozire suku zire, Insa akilawa, akuka kumwango kulebela duwa. Akitenda duwa kunlebela Mwenyezimungu usiku nzima. 
LUK.6.13	Pakucere subuu, akiweta wanafunzi wake. Kati yawo akiwatondola kumi na wawiri, waawetire mawalii. Mazina awo wakitiwa javi: 
LUK.6.14	Ansumani Insa wampere zina rengine ra Peduru, Andere (nduye Peduru), Yakobu, Yahaya, Filipi, Bartolomeu, 
LUK.6.15	Matwaya, Tamimu, Yakobu mwana wa Alufeu, Ansumani wakwitiwa Zeloti
LUK.6.16	Yuda mwana wa Yakobu, pamoja na Yuda Shikariyoti, airini ajire akinzungunuka Insa, akimpereka ka maaduwi wake.
LUK.6.17	Insa kesuka nawo pamoja pamwango, akifika mahala pakuritandika sana-sana, akimira nopo azunguriziwe na wanafunzi wake wengi. Íkiwepo novyo junudi ya wanu wengi wawenye wakulawa mmakaya piya a Yudeya na a Yerusalemu, na makaya a Tiru na a Sidoni upande wa mwani. 
LUK.6.18	Wája kunsikira Insa na wapate kuponesiwa malwazo awo. Ware wakopepesiwa na mashetwani wáponesiwa. 
LUK.6.19	Wanu piya wakisakula wankumbure Insa, konta uwezo ukinlawa, ukiwaponesa piya!
LUK.6.20	Ikisa, Insa kawanang'aniza wanafunzi wake, akiwambira:
LUK.6.20	“Heri umwe muri masikini konta ufalume wa
LUK.6.20	Mwenyezimungu ndi wenu.
LUK.6.21	Heri umwe muri nawo njala sambi‑pa
LUK.6.21	kamana mukuja kwikuta.
LUK.6.21	Heri umwe muríra sambi‑pa kamana mukuja kuseka.
LUK.6.22	Heri umwe wakati wanu wawakwinani,
LUK.6.22	au wawakukatalani, au wawakutukanani,
LUK.6.22	au vyawefya panja zina renu kamba kinu kibaya,
LUK.6.22	kwa sababu ya kunfulata Binadamu wa Binguni.
LUK.6.23	Muwe radi suku‑yo, tupani kwa kuwa radi!
LUK.6.23	Kamana thawabu yenu mbinguni ulu.
LUK.6.23	Wababu zawo wawatenda minabii namuna moja novyo.”
LUK.6.24	“Mulaniwe umwe matajiri,
LUK.6.24	kamana furaha yenu mwisa kupokerera.
LUK.6.25	Mulaniwe umwe muri kwikuta sambi‑pa,
LUK.6.25	kamana ikuja kukukolani njala.
LUK.6.25	Mulaniwe umwe museka sambi‑pa
LUK.6.25	kamana mukuja kurira na kurishuku.
LUK.6.26	Mulaniwe umwe wakati wamusifiwa na wanu piya,
LUK.6.26	kamana ndi kamba wababu zawo vyawakiwatenda
LUK.6.26	novyo minabii walongo!”
LUK.6.27	“Falakini umwe muri kunisikiriza, nikwambirani javi: wapendeni maaduwi wenu, watafitini sana wenye kukuwindani. 
LUK.6.28	Wajanliyeni wenye kukulanini, walebeleleni duwa wari kukutabishani. 
LUK.6.29	Ikiwa munu kakwibiya langu rimoja, mwasire novyo rengine akwibiye. Ikiwa munu katwala anzu yako, na galasau yako neyo usiziwiye. 
LUK.6.30	Wakulebela onse, wamere; na ikiwa munu katwala kinu cako, usindãi kuwa akuludisire. 
LUK.6.31	Kamba vyavikwajibuni kukukutenderani wenzenu, nomwe watendereni novyo.
LUK.6.32	Mukiwapenda wenye kukupendani, faidani yamurindira? Anta na wamádambi novyo wawapenda ware wawapénda ewo. 
LUK.6.33	Mukiwatafiti vyema wenye kukutafitini vyema, faidani yamurindira? Anta wamádambi watenda novyo. 
LUK.6.34	Mukinkopesha munu mukirindira kukuludisirani, faidani yamurindira? Anta wamádambi wawakopesha wamádambi wengine ipate waludisiriwe cawakopeshe. 
LUK.6.35	Ila wapendeni maaduwi wenu, watendeni vyema, wakopesheni bila tamaa yakukuludisirani. Kwa javyo, mupokerera thawabu ulu, mukuwa wana wa Mwenye Nkulu, kamana iye atenda meema anta ka wanu sawashukuru na wabaya. 
LUK.6.36	Muwe na huruma kamba Baba wenu vyaari na huruma.”
LUK.6.37	“Musilaumu, nomwe amushubutu kulaumiwa. Musihukumu, nomwe amushubutu kuhukumiwa. Waswamiini wenzenu, nomwe muswamiiwa. 
LUK.6.38	Merani, nomwe novyo mumeriwa, kipimo cema cakusindiririwa, cakutikinyiriwa, cakupakatika, mupewa pakulu pawenye. Kamana kipimo camupimira ndi kipimo camuludisiriwa noco.”
LUK.6.39	Insa kawasowerera novyo kinyume cengine: “Sawawona watupu wakorerana nkongojo? Wo‑wawiri awagwirira mpondo? 
LUK.6.40	Aapo anta mwanafunzi mmojawapo wakumpunda mwanlimu wake, fala mwanafunzi wakufyoma sana anlanda mwanlimu wake.
LUK.6.41	Sababuni kushugulika na kizolo ciri mmaso mwa nduyo, kwasa kushugulikira kibawo ciri mmaso mwako
LUK.6.42	Umwambira nduyo: ‘Nduyangu njo kuno, inga nukusaidiye nukulavye kizolo mmaso mwako‑mo.’ Mwaja? Iri kuwa uwe auri kuwona kibawo ciri mmaso mwako? Uwe nafiki, lavya kwanza kibawo ciri mmaso mwako, ikisa uwone sana-sana kizolo ciri mmaso mwa nduyo ulavye.”
LUK.6.43	“Aupo muti mwema wakupa visumo vyakunyata. Muti wakunyata newo novyo aupa visumo vyema. 
LUK.6.44	Kamana kila muti ukwijiwikana kwa visumo vyake. Figu azisumiwa mmuti wa miwa, wala uva azisumiwa mumbiriwiri. 
LUK.6.45	Munu mwema akuwa na meema mengi mmoyo mwake, ndimana alavya meema mmoyo. Munu mbaya, wa moyo mbaya, alavya mabaya. Konta kanywa ya munu isowera cijáre mmoyo.
LUK.6.46	“Munita: ‘Mwenye! Mwenye!’ fala amutenda canamba omi, sababuni? 
LUK.6.47	Kila ája kwangu omi, ásikiriza usemi wangu, áfulata vyanamba novyo, nukoloterani anlandire. 
LUK.6.48	Kanlanda munu ajengire nyumba, akisimba pansi pakwica, akipanga mawe a aluserusu. Uja mpupu wa maji mengi a muto, wibiya na nguvu nyumba ire, fala aitikinyike, konta ijengiwa sana. 
LUK.6.49	Fala ire asikire usemi wangu akitowa kufulata, kalandana na munu ajengire nyumba munsanga, bila kupanga mawe a aluserusu. Pauja mpupu wa maji a muto, akwibiya nyumba‑yo. Kwa mpunde nowo ikugwa, na ipondomoka nfululu!”
LUK.7.1	Insa pesire kuwambira wanu vinu vire piya, akingira Kafarnaumu. 
LUK.7.2	Noko ákiwapo nkulungwa mmoja wa masurudadu, ákiwa nawo ntumisi mmoja waakimpenda pakulu futi. Ntumisi ire ákiwona kulwaza, nusura kufwa. 
LUK.7.3	Surudadu ire pasikire vikisoweriwa kuhusu Insa, kawatuma wakulungwa wamojawapo wa Mayahudi wakanlebele Insa oke akamponese ntumisi wake. 
LUK.7.4	Wajire ka Insa ware wakintafadali pakulu, wakamba: “Eyo mwananlume‑yo ájuzi kusaidiiwa, 
LUK.7.5	kamana awapenda wanu wetu Mayahudi, ndi kweli iye katijengera sinagoga yetu!”
LUK.7.6	Insa akilongozana nawo wakuka. Nakufika karibu ya nyumba ire, surudadu ire akiwatuma marafiki zake wamojawapo wapite wakimmwinza Insa, wamwambire: “Mwenye, usiwone kukushumbuwa, omi siri bora uwe kuja kwinama lupenu rangu kwingira. 
LUK.7.7	Kwa javyo, omi sikidaniza kuwa nijuzi kuja kusowera nowe. Lavya ámuri tu basi, ntumisi wangu‑yu ápona. 
LUK.7.8	Kamana omi nanawo wakulungwa wangu wanijuzi kuwasikiriza. Nanawo novyo masurudadu waniwapanga ámuri. Nimwambira mmoja ‘uka’, neye alawa akuka. Nimwambira mwengine ‘njo kuno’, iye akuja. Na nimwambira ntumisi wangu ‘tenda‑ci’, iye atenda.”
LUK.7.9	Insa nakusikira javire, kanshanga, akiwazungunukira wakinfulata ware, akiwambira: “Nukwambirani kuwa tangu sinansingana anta mmoja kati ya wanu waIziraeli wa kwamini pakulu kamba eyu!” 
LUK.7.10	Nakufika ukaya, watumiwe ware wansingana ntumisi ire aponire.
LUK.7.11	Subuu yake, Insa akilawa, akuka mpaka kaya yakwitiwa Naimu. Kalongozana na wanafunzi wake na wanu wengi wawenye. 
LUK.7.12	Insa paafikire karibu ya kaya ire, ona, asukuriwa maiti. Maiti are ákiwa mwana mmoja noyo tu basi wa mamaye, na iye ákiwa nankweli. Wanu wengi wawenye wakimpereka kuka kuzika. 
LUK.7.13	Mwenye pammonire nankweli ire, kantendera huruma pakulu, akimwambira javi: “Usirire.” 
LUK.7.14	Ikisa akiwandika janeza ire, akikumbula, na wanu wasukure janeza ware wakimira. Insa akamba: “Nnemba, nankukwambira, lamuka!” 
LUK.7.15	Neye âfwire ire akikala, akanza kusowera. Insa nopare akingabizi mmakono mwa mamaye. 
LUK.7.16	Piya ware ukiwapata wofi, wakinsifu Mwenyezimungu, wakamba: “Kati yetu kalawirira nabii nkulu!” Ikisa wakamba: “Mwenyezimungu kawanang'aniza wanu wake!” 
LUK.7.17	Habari kuhusu vyaâtendire Insa zikenera piya porovinsiya ya Yudeya na makaya jirani piya.
LUK.7.18	Wanafunzi wa Yahaya wakuka wakimwereza mwanlimu wawo kuhusu piya vinu vikunire. Yahaya akiweta wanafunzi wake wawiri, 
LUK.7.19	akiwatuma kuka kusowera na Mwenye, wandairi javi: “Uwe ndi ire akirindiriwa kuja
LUK.7.20	Wakija ka Insa, wanu ware wakimwambira: “Yahaya mwenyé Koza katituma kuno tije tukudairi: ‘Uwe ndi ire akirindiwa kuja, au titumaini kunrindira mwengine?’ ”
LUK.7.21	Wakati noure, Insa kawaponesa wanu wengi wawenye wakulwaziwa na ulwere jisijisi na wakupatiwa na mashetwani, na kawaponesa novyo vipofu wengi wawenye, ewo wakanza kuwona. 
LUK.7.22	Ndimana, Insa akiwajibu wanafunzi wa Yahaya ware, akamba: “Ukani mukamwambire Yahaya vyamuwonire na vyamusikire‑vi, kuwa vipofu wankuwona, wanu wakubadilika maulu wankwenenda, wamagundula wankuswafiwa, sawasikira wankusikira, wafwi wankuziripusiwa, na wamasikini
LUK.7.23	Heri munu wakuwa kwangu omi aawona sababu ya kunziwiya kuzidi kunamini.”
LUK.7.24	Wanafunzi wa Yahaya pawokire vyawo, Insa kengira kuwambira wanu ware kuhusu Yahaya, akamba: “Mwananlume wamukire kummona kulanga‑yo nani? Wamummonire kuwa mwepepe kamba bambati, rakutikinyika na mepo‑yo? 
LUK.7.25	Noko muka kuwona kinani? Muka kummona mwananlume wakuvala sana-sana? Onani, wanu wa mavazi meema wakwikala mmanyumba makulu a kifalume, awekala nlanga. 
LUK.7.26	Sambi, muka kuwona kinani? Muka kummona nabii? Ndi kweli, na iye kampunda nabii. 
LUK.7.27	Yahaya ndi noyo asemiwa mMandiko
LUK.7.27	‘Ona, omi nimpereka ntumwa wangu wakukulongorera,
LUK.7.27	iye akutengezera njira mbere yako.’
LUK.7.28	Omi nukwambirani kuwa kati ya wanu wapongoriwe na wanawaka, aapo nkulu wakumpunda Yahaya. Novyo-sivyo, munu saari kinu onse muufalume wa Mwenyezimungu, noyo ndi nkulu wakumpunda iye!”
LUK.7.29	Warípisi nsoko wamojawapo, pamoja na piya wanu wengine wasikire, kwa kuwa wôziwa na Yahaya, wakikisha kuwa Mwenyezimungu mwenyé haki. 
LUK.7.30	Ila Mafarizeu na wenye kupendeleya shariya awoziwe na Yahaya, kwa javyo wakatala vyaasaka Mwenyezimungu wawo.
LUK.7.31	Insa akamba tena: “Wana wa nozi enzi‑zi niwalandanise na nani? Wanlanda nani? 
LUK.7.32	Wawa kamba wasimana wekare pabazari wakambirana javi:
LUK.7.32	‘Tibiya ngoma ya sherehe fala amuvinire,
LUK.7.32	timba nyimbo za uzuni, fala amuririre!’
LUK.7.33	Kamana, kaja Yahaya mwenyé Koza aatafuna mikate wala aanywa vinyu, umwe mukwamba: ‘Iye kanawo jini.’ 
LUK.7.34	Sambi, kaja Binadamu wa Binguni, akuryanga na akunywanga, umwe mukwamba: ‘Mmoneni, nryaji na nnywaji‑yu, rafiki wa warípisi nsoko na wamádambi‑yu.’ 
LUK.7.35	Wijiwifu wa Mwenyezimungu wakikishiwa kuwa shariya na piya wenye kufulata nowo wijiwifu‑wo.
LUK.7.36	Suku moja, Nfarizeu mmoja kamwarifu Insa akarye kwake. Ndimana Insa akuka kunyumba ya Nfarizeu ire, nakufika akikala kurya. 
LUK.7.37	Ona, ákiwapo nkaya‑mo mwanamuka mmadambi. Iye, paasikire kuwa Insa kekala kurya kunyumba ya Nfarizeu kure, akilawa akuka noko. Akisukula numba ngema sana yaâtayire mafuta akunuwira. 
LUK.7.38	Nakufika, akikokora nyuma ya maulu a Insa, akirira akimugwa masozi. Kuno akinlovya na masozi ake Insa mmaulu, ikisa akinfuta na nywiri zake. Na kila mara, akimpa beju, kuno akintawanyira mafuta akunuwira are.
LUK.7.39	Nfarizeu ámwarifire ire, nakuwona vyaakitenda mwanamuka ire, akisowera kimoyomoyo akamba: “Eyu mwananlume‑yu anáwa nabii, iye nanga kamwijiwa mwanamukani ári kunkumbula mmaulu‑yu. Eyu mwanamuka‑yu mmadambi!”
LUK.7.40	Insa akinjibu Nfarizeu ire, akamba: “Ansumani, ciwapo kinu canisaka kukwambira.”
LUK.7.40	Iye akijibu: “Sema, Mwanlimu.”
LUK.7.41	Insa akintambira javi: “Wákiwapo wanawalume wawiri wakiwiriwa na munu mmoja. Mmoja akiwiriwa jarajara
LUK.7.42	Wo‑wawiri anta mmoja aawerepo wakuwa na uwezo wa kuripa deni yake, ndimana mwanyewe akiwaswamii nfululu piya ware. Munu asaka kumpenda pakulu aswamiire ire ndi wepi?”
LUK.7.43	Ansumani akijibu, akamba: “Niwona kuwa ire aswamiiwe pakulu ire.” Insa akamba: “Kweli, kuwaza sana.” 
LUK.7.44	Ikisa Insa akimolota mwanamuka ire, akimwambira Ansumani: “Mmone mwanamuka‑yu? Ningira nnyumba mwako‑mu, aunipere maji nikitawada mmaulu‑mu, fala iye kanosa maulu angu‑ya na masozi ake, kanifuta na nywiri zake. 
LUK.7.45	Aunipokerere kwa beju, fala iye tangu nikingira‑mu, aasire kunipa pakulu beju mmaulu. 
LUK.7.46	Aunipakire mafuta nkiswa‑mu, fala iye kanipaka mafuta akunuyira mmaulu. 
LUK.7.47	Kwa javyo, nukwambira kuwa madambi ake, newo mengi, aswamiiwa kamana kanolotera pendo pakulu. Fala mwenyé kuswamiiwa aba, akolota kupenda aba.” 
LUK.7.48	Ikisa Insa akimwambira mwanamuka ire: “Madambi ako aswamiiwa.”
LUK.7.49	Kwa javyo, wanu wengine wekare nawo ware wakanza kwambirana watupu: “Eyu mwananlume‑yu, wakuwa anta madambi aswamii, nani?”
LUK.7.50	Insa akimwambira mwanamuka ire: “Kwamini kwako kukuvusha. Uka vyako kwa salama!”
LUK.8.1	Bandi ya javire, Insa akipita mmakaya makulu na matoto, akereza Habari Ngema kuhusu ufalume wa Mwenyezimungu. Iye kalongozana na wanafunzi kumi na wawiri ware. 
LUK.8.2	Wakinfulata novyo wanawaka wengine wawaponese ulwere wa mashetwani na malwere mengine. Nkati ya ewo wákiwa Mariyamu Madalena âtuwisiwe mashetwani saba. 
LUK.8.3	Zuwana muka wa Kuza, amiri nkulu wa Herodi; Suzana; na wengine tena wengi wawenye. Ewa wanawaka‑wa wakilavyanga vinu vyawo wanyewe, wakinsaidiya Insa pamoja na wanafunzi wake.
LUK.8.4	Suku moja, wajumana wanu wengi, wakilawa kaya nyingi wakija ka Insa. Iye akiwasowerera kwa kinyume, akiwambira javi: 
LUK.8.5	“Safari mmoja kalawa nvyari mmoja kuka kuvyala mbeyu yake. Paakivyala, mbeyu nyengine igwirira munjira, iluwatiwa, na nyuni zidodola piya. 
LUK.8.6	Nyengine ikigwirira mmawe, nakukula yumiliya kwa kutowa kanawo napanapa ya maji. 
LUK.8.7	Nyengine igwirira mmiwa, ikula pamoja na minyani ya miwa, fala miwa ire ikinya. 
LUK.8.8	Na mbeyu nyengine igwirira munsanga warutuba. Mbeyu ire ikula, ipa visumo miya kwa mbeyu moja.” Mwinsho kaamba kwa shauti ulu: “Basi, ári na masikiro a kusikira, asikire!”
LUK.8.9	Wanafunzi ware wandairi Insa kuhusu kinyume cire mana ake. 
LUK.8.10	Iye akiwajibu: “Umwe mweleweshiwa siiri ya ufalume wa Mwenyezimungu. Fala wanu wengine niwasowerera nkinyume ipate anta wanang'anize wasiwone, anta wasikire wasereriwe.
LUK.8.11	Eci kinyume‑ci mana ake ndi javi: Mbeyu ikolota usemi wa Mwenyezimungu. 
LUK.8.12	Mbeyu igwirire munjira ikolota wanu wasikíra usemi wa Mwenyezimungu. Ikisa akuja Shetwani, awalavya usemi ure mmoyo mwawo ipate wasikubali, wasivushiwe. 
LUK.8.13	Mbeyu igwirire mmawe ikolota wanu wakuwa pawasikira usemi wa Mwenyezimungu, wapokerera kwa radi sana. Fala awana mizipe mirefu. Kwa muda aba wakubali, fala wakati wakuwayerera, watipuka kunifulata. 
LUK.8.14	Mbeyu igwirire mmiwa ikolota wanu wasikíra usemi wa Mwenyezimungu, fala pawenenda, mashuguli a mainsha na utajiri na starehe za mainsha awapota wanu ware. Kwa javyo, awapa visumo vyakutokota. 
LUK.8.15	Mbeyu igwirire munsanga warutuba ikolota kuwa ndi wanu wasikira habari, watula habari‑yo mmoyo mwema na kamilifu. Mwinsho wakupa visumo kwa sababu ya imani yawo.”
LUK.8.16	“Aapo munu akoreza kandiyeru ikisa kataya ntamboru au katula mwivungu. Ila atula mahala pakuwa engira nnyumba onse, áwona nlangaza sana-sana. 
LUK.8.17	Kamana acipo kinu cakufisiwa sacifisuriwa, wala ca siiri airini sacijiwikana na kusikirika panja. 
LUK.8.18	Basi, tunzani namuna vyamusikira. Kamana mwenyé kuwa nawo, akuja kupewa. Saana, mpaka na aba caari nawo, akuja kupokeriwa.”
LUK.8.19	Ikisa mamaye Insa na wanduze woka kummona Insa, fala awakikidiri kunfika karibu konta wanu wákiwa wengi. 
LUK.8.20	Akambiriwa Insa: “Ona, mamayo na wanduzo wemira panja pare, wasaka wasowere nawe.” 
LUK.8.21	Fala iye akiwajibu, akamba: “Mama na wanduzangu ndi wasikira habari ya Mwenyezimungu na kufulata.”
LUK.8.22	Suku moja, Insa kengira mungalawa na wanafunzi wake, akiwambira: “Tukeni ng'ambu nyengine ya tanda.” Basi ewo, wakilawa pare. 
LUK.8.23	Pawakiloka, Insa akiritandikira, akilala. Ikanza kuvuma mepo pakulu ya gaibu ntanda mure, mungalawa mukijala maji, nusura kuzama. 
LUK.8.24	Ewo wakinfika karibu, wakinlamusa, wakamba: “Mwanlimu, mwanlimu, tankuzama!”
LUK.8.24	Iye kâlamusiwa, akamuru mepo inyamare, na maluwimbi makulu anyamare. Kwa mpunde noure, mepo na maluwimbi vikinyamala, mmaji mure mukitenda shuwari dembwe. 
LUK.8.25	Ikisa Insa akiwadairi: “Kwamini kwenu ndi kwepi?”
LUK.8.25	Ewo wakopa pakulu, wakitajabu, wakidairiyana watupu: “Noyu mwananlume‑yu nani, wakuwa akwamuru mepo na maji, na piya vinsikiriza iye?”
LUK.8.26	Nakisa woka na ngalawa, wakifika upande wa inti ya waGerasi
LUK.8.27	Insa pesuke mungalawa mure, akifika mwananlume mmoja wa nkaya mure. Mwananlume ire akimilikiwa na mashetwani. Suku nyingi zawenye akenenda diki, aakilalanga nnyumba, akikalanga kumakaburi. 
LUK.8.28	Nakummona Insa ire, akikuwa pakulu, akigwa mbere yake, na shauti ulu akamba: “Mbana kwankunandibu, Insa, Mwana wa Mwenyezimungu Nkulu? Nukulebela usinopepese!” 
LUK.8.29	Kamana Insa kâmwamuru jini ire alawe mmwiri mwa mwananlume ire. (Kweli, jini ire kâmmiliki munu ire suku nyingi. Wanu wakinfunga na alucema na unyolo, wakinnang'anizira, fala iye akivunja-vunjanga piya vyuma vyakifungiriwa vyonse, jini akintuwisira kulanga.)
LUK.8.30	Basi, Insa kandairi: “Zina rako nani?” Iye akijibu: “Junudi” konta mashetwani wengi wâmwingira mmwiri mwake. 
LUK.8.31	Mashetwani ware wakizidi kunlebela Insa asiwamuru ewo kulawa kwingira Mpondo sarina mwinsho. 
LUK.8.32	Noparepare zikiwapo nguluwe nyingi zawenye zikirisiwa mmwango. Mashetwani ware wakinlebela Insa awase wakawengire nguluwe zire. Ndimana Insa akiwetikizira. 
LUK.8.33	Mashetwani ware wakinlawa mwananlume ire, wakiwengira nguluwe zire. Na piya nguluwe zire zikituwa, zikicubukira ntanda, zikizama nomo.
LUK.8.34	Wasunga wa nguluwe zire, pawawonire javire, wakitira, wakuka kaya íkiwa karibu ya mmamasamba, wakereza vikunire vire. 
LUK.8.35	Wanu woka kaakiwa Insa kure kuwona vikunire vire. Munu âmilikiwe na mashetwani ire, ewo wammona ekare karibu ya maulu a Insa, kavala nguwo zake, na ankili zintengemana. Nakuwona javire, wakibaki na wofi. 
LUK.8.36	Ware wanu wawonire vikunire vire, wawambira wenziwawo namuna vyaaponesiwe munu âkiwa na mashetwani ire.
LUK.8.37	Ikisa, wanu piya inti ya waGerasi ire wanlebela Insa kuwa alawe kwawo oke vyake, kamana piya wákiwa na wofi pakulu. Basi, Insa akingira mungalawa mure, akiludi. 
LUK.8.38	Mwananlume wawânlawire mashetwani ire kantafadali Insa ekare naye. Fala Insa akinludisa, akamba: 
LUK.8.39	“Ludira kwenu, ukereze vinu vyakutendere Mwenyezimungu.” Basi, iye akilawa, akipita nkaya mure piya, akereza vinu vyaatenderiwe na Insa.
LUK.8.40	Insa paaludire, wanu wengi wampokerera na radi kamana piya wakinrindira. 
LUK.8.41	Sambi, akija mwananlume wakwitiwa Yairu, ákiwa nkulungwa wa sinagoga. Yairu nakufika, akinsujudira Insa mmaulu, akintafadali pakulu oke kwake, 
LUK.8.42	kamana ákiwa nawo mwana muka mmoja tu basi wa hirimu ya myaka kumi na miwiri, ákiwa nlwere pakulu, karibu kufwa.
LUK.8.42	Insa paakuka, wanu wengi wakinkinya kila upande.
LUK.8.43	Munkonjo mure, ákiwapo mwanamuka ákiwa na ulwere wa mbobo muda wa myaka kumi na miwiri
LUK.8.44	Iye akinfika karibu Insa kumiyongo kwake, akinkumbula lupindo ra anzu yake. Kwa mpunde noure, damu ikinlawa ire ikinyamala. 
LUK.8.45	Insa akidairi: “Anikumbure nani?” Pawakanire wanu ware piya, Peduru akamba: “Mwanlimu, piya wanu wakukinya, wankukusukuma kuno-na-kuno!” 
LUK.8.46	Fala Insa akamba: “Anta, kawapo mmojawapo anikumbure kasidi, kamana nifahamu uwezo ukinilawa.” 
LUK.8.47	Mwanamuka ire, kwa kuwona kuwa aifãi kurifisa, akija akitetema akirefya pansi mbere yake, akisema mbere ya wanu piya sababu yankumburire, na namuna vyaaponesiwe kwa noure mpunde ure. 
LUK.8.48	Basi, Insa akimwambira: “Nunu, kwamini kwako kukuvusha, uka salama.”
LUK.8.49	Insa paakisowera, akija munu kulawa kunyumba ya nkulungwa wa sinagoga, akamba: “Mwanenu kafwa. Musimwandibu mwanlimu‑yu bure-bureni!” 
LUK.8.50	Fala Insa nakunsikira javire, kamwambira Yairu: “Usope kinu! Ila tumaini tu basi, mwanawo avuka!” 
LUK.8.51	Insa paafikire kunyumba ya Yairu, nnyumba mure aamwasire munu kwingira ila Peduru, Yakobu, Yahaya, pamoja na wawaze mwari ire. 
LUK.8.52	Piya wanu wakirira na wakirishuku kuhusu mwari ire, fala Insa akiwambira: “Musirire! Aafwire, ila kankulala!” 
LUK.8.53	Wanu wankejeli konta wakijiwa kuwa kafwa. 
LUK.8.54	Basi, Insa akinkola nkono wake, akimwita akamba: “Mwari, lamuka!” 
LUK.8.55	Kweli, ukinludira uhai wake. Kwa mpunde noure akilamuka, na iye akiwamuru wampe cakurya. 
LUK.8.56	Wawaze mwari ire wabaki wakutajabu wawenye, fala Insa akiwamuru wasimwambire munu vikunire vire.
LUK.9.1	Insa, paawajumanise mawalii kumi na wawiri ware, akiwapa uwezo na mamulaka julu ya mashetwani piya na ulwere waponese. 
LUK.9.2	Na akiwatuma walawe wapite wakereza ufalume wa Mwenyezimungu na wakiwaponesa walwere. 
LUK.9.3	Iye kawambira: “Musirisukuze anta kinu munjira: wala nkongojo wala nrumba wala nkate wala nzuruku wala nguwo nyengine zakwaluriza. 
LUK.9.4	Nyumba yamusaka kwingira, ikalani nomo mpaka kulawa kwenu. 
LUK.9.5	Piya sawakupokererani umwe, mukilawa kaya‑yo, ripumuneni vunvu mmaulu mwenu, iwe ushahidi kubishana nawo.” 
LUK.9.6	Basi, ewo wakilawa wakipita kaya anta kaya, wakereza Habari Ngema na wakiponesa kila upande.
LUK.9.7	Sambi, nfalume Herodi akisikira piya vikikuna vire, akikafilika pakulu kwa kwambiriwa na wamojawapo kuwa Yahaya kafufuriwa ka wafwi. 
LUK.9.8	Wengine wakwamba kuwa Aliyasi kalawirira upya. Na wengine wakwamba kuwa nabii mwengine wa mida kafufuriwa ka wafwi. 
LUK.9.9	Herodi akamba: “Yahaya nintupula kiswa. Sambi, munu wanisikira akunisha vinu‑yo, nani?” Kwa piya vire, akisakula ammone Insa.
LUK.9.10	Mawalii ware pawaludire, wamwambira Insa piya vyawatendire. Ikisa iye akiwatwala, wakilawa yeka yawo mpaka kaya yakwitiwa Betisaida. 
LUK.9.11	Junudi ya wanu pawejiwe kokire Insa kure, wakinfulata. Iye nakuwapokerera, akisowera kuhusu ufalume wa Mwenyezimungu, na ware wakisakula kupona, kawaponesa. 
LUK.9.12	Parikitita juwa, kumi na wawiri ware wakuka, wakimwambira: “Layana nawo wanu‑wa walawe, woke mmakaya na mmamasamba ankaribu‑mu, wakafikire na wapate cakurya. Epa mahala patiri‑pa panundu!”
LUK.9.13	Fala iye akiwambira javi: “Wapeni umwe‑po warye!”
LUK.9.13	Ewo wakamba: “Atina kinu tena ila tanawo mikate mitanu na inswi mbiri, sairi tuke tikauze cakurya ca ewa wanu‑wa piya.” 
LUK.9.14	Kamana wákiwapo kiyasi ca wanawalume alufu ntanu.
LUK.9.14	Insa akiwambira wanafunzi ware: “Wanu‑wo wambireni wekare amusini-amusini.” 
LUK.9.15	Wakitenda novire, wakiwekaza ware piya bunga-bunga. 
LUK.9.16	Insa, nakutwala mikate mitanu ire na inswi mbiri zire, akinang'aniza julu, akinshukuru Mwenyezimungu cakurya cire. Ikisa akimeya, akiwapa wanafunzi ware wawatongere wanu ware. 
LUK.9.17	Newo piya wakirya, wakikuta. Mwinsho, ewo wakilokotera pamoja vipande vibakire vire, vikijala vikapu kumi na viwiri!
LUK.9.18	Suku moja, Insa akilebela duwa yeka yake. Upande wákiwapo wanafunzi ware. Iye akiwadairi, akamba: “Wanu wakwamba kuwa omi niwa nani?” 
LUK.9.19	Ewo wakijibu, wakamba: “Wamojawapo wakwamba kuwa Yahaya mwenyé Koza. Fala wengine wakwamba kuwa Aliyasi, na wengine tena wakwamba kuwa nabii wa mida kufufuriwa.”
LUK.9.20	Iye akiwadairi tena: “Sambi umwe, mukwamba kuwa omi niwa nani?”
LUK.9.20	Peduru akijibu, akamba: “Uwe kuwa Almasihi wa Mwenyezimungu!” 
LUK.9.21	Insa kwa kuwalaizira akamuru kuwa wasimwambire munu iye caari.
LUK.9.22	Ikisa Insa akamba: “Isakikana Binadamu wa Binguni atabike pakulu, akatariwe na wazee, wakulungwa wa dini, pamoja na wanlimu wa shariya, aulaiwe, na suku ya tatu afufuriwe ka wafwi.” 
LUK.9.23	Ikisa kawambira wanu piya: “Munu mmojawapo asaka kunifulata omi onse, arikatare mwanyewe, asukure nsalaba wake suku daima‑zi, anifulate. 
LUK.9.24	Kamana ásaka kuvusha mainsha ake, apoteza. Fala ápoteza mainsha ake kwa sababu yangu omi, avusha. 
LUK.9.25	Munu kupata duniya nzima‑yi, kuripoteza au kwaribu mainsha ake, faidani? 
LUK.9.26	Kamana munu akiriwonera haya nomi au usowezi wangu, Binadamu wa Binguni, akiludi na utukufu wake na wa Baba na wa malaika matakatifu, iye novyo akuja kuriwonera haya naye. 
LUK.9.27	Fala nukwambirani kweli kuwa, epa wawapo wanu wamojawapo awafwa sawanamba kuwona ufalume wa Mwenyezimungu.”
LUK.9.28	Zipita suku nane bandi ya kusowera javire, Insa akilawa na Peduru, Yahaya, pamoja na Yakobu, akikwera pamwango kulebela duwa. 
LUK.9.29	Paakilebela duwa pare, uso wake ure utaduka, nguwo zíkiwa nyelupa‑vu ziking'anira ng'ani-ng'ani-ng'ani. 
LUK.9.30	Ona, wákilawirira wanawalume wawiri wakanza kupakanira naye. Ewo wákiwa Musa na Aliyasi, 
LUK.9.31	wazunguriziwa na nuru ya utukufu, wakisowera kuhusu namuna za kifo cake vyaakuka kutimiza Yerusalemu.
LUK.9.32	Peduru na wenziwe wâlala usingizi pakulu futi. Nakusisimuka, wawona utukufu wa Insa pamoja na wanawalume wawiri waâkiwa nawo ware wemire. 
LUK.9.33	Musa na Aliyasi, nakulawa pare, Peduru akimwambira Insa: “Mwanlimu, vyema tiwe nopa! Tíjenga vitala vitatu: kimoja cako, cengine ca Musa, na cengine ca Aliyasi.” Iye aakijiwa anta caamba! 
LUK.9.34	Kuno akisowera, rikisuka wingu, rikiwafinika. Ewo paringire wingu rire ukiwapata wofi pakulu. 
LUK.9.35	Muwingu mure ikisikirikana shauti ikamba: “Eyu ndi mwanangu wanintondore, nsikirizeni iye!” 
LUK.9.36	Nakusowera shauti ire, Insa kawoniwa yeka yake. Wanafunzi ware wakinyamala. Nozire suku zire awamwambire anta munu vyawawonire vire.
LUK.9.37	Subuu yake, pawakisuka pamwango ure, wakisimanana na wanu wengi wawenye. 
LUK.9.38	Ona, mwananlume mmoja munkonjo mure akikuwa kuno akamba: “Mwanlimu, tenda fadili ummone utungu mwanangu‑yu konta nanawo mmoja noyu tu basi! 
LUK.9.39	Kawapo jini ári kunkola, mpunde nowo annyangurisa. Ampata mwanajulu mpaka anlawa makovu nkanywa. Amwasa na vilaso, arigariga kunlawa! 
LUK.9.40	Niwatafadali pakulu futi wanafunzi wako wantuwise jini‑yu, fala awakidirire!”
LUK.9.41	Insa akijibu, akamba: “Ha, kizazi sacamini na cakusiyanika! Nikwikala namwe nukukuhitamilini mpaka rini? Njo nawo kuno mwanawo‑yo.” 
LUK.9.42	Nnemba ire nakufika karibu yake, jini ire akimwefya pansi, akimpata mwanajulu. Fala Insa akinsutumu jini ire, akimponesa nnemba ire, ikisa akingabizi wawaye. 
LUK.9.43	Na wanu piya wakishanga dwaraa uwezo nkulu wa Mwenyezimungu ure.
LUK.9.43	Pawakishanga wanu piya kwa vitendo piya vyaatendire Insa, iye akiwambira wanafunzi wake javi: 
LUK.9.44	“Sikirizani sana-sana canamba omi: Binadamu wa Binguni wakati karibu aperikiwa mmakono mwa wanadamu.” 
LUK.9.45	Fala ewo awejiwe ewu usemi‑wu, mana ake wafisiwa, ipate wasereriwe. Na kuhusu usowezi ure, ewo wakopa kundairi.
LUK.9.46	Suku moja wanafunzi ware wakikaidiyana watupu kuhusu nani ari bora. 
LUK.9.47	Insa kwa kwijiwa ciri mmyoyo mwawo, akintwala kisimana mmoja, akimira naye, 
LUK.9.48	akiwambira javi: “Munu asaka kuwa onse ampokérera kisimana‑yu kwa zina rangu, kanipokerera omi. Na anipokérera omi, kankumpokerera anipereke omi. Kamana kati yenu umwe, mwenyé kurinyenyekeya pakulu, noyo ndi bora!”
LUK.9.49	Yahaya kaamba: “Mwanlimu, timmona mwananlume mmoja akiwatuwisa mashetwani kwa zina rako. Tikinkataza, konta iye aafulatana nafwe!”
LUK.9.50	Fala Insa akimwambira javi: “Musinkataze! Munu saabishana nomwe kawa upande wenu.”
LUK.9.51	Paifikire karibu suku ya kukweziwa Insa, iye akitwakali kuloza uso kuka Yerusalemu. 
LUK.9.52	Akiwatuma mashikarakanzi wamojawapo walongorere. Ewo wakingira kaya ya waSamariya wantengezere. 
LUK.9.53	Fala wenye kaya awasakire kumpokerera, konta Insa katwakali kuka Yerusalemu
LUK.9.54	Wanafunzi wawiri Yakobu na Yahaya, nakuwona javire, wamwambira: “Mwenye, usaka titise moto kulawa mbinguni tiwapoteze wanu‑wa?” 
LUK.9.55	Fala Insa akizungunuka, akiwasutumu. 
LUK.9.56	Basi, wakilawa wakuka kaya nyengine.
LUK.9.57	Ewo wari munjira wakuka, mmojawapo akimwambira Insa: “Omi nukufulata kauka konse.” 
LUK.9.58	Insa akinjibu: “Marikule wanawo mapondo, nyuni zanawo vitundu, fala Binadamu wa Binguni aana anta pakwinyamira kupumula.”
LUK.9.59	Ikisa, akimwambira munu mwengine: “Uwe nifulate!”
LUK.9.59	Fala iye akamba: “Mwenye, nase kwanza nuke nikanzike wawa.” 
LUK.9.60	Insa akinjibu: “Wase wafwi wawazike wafwi wawo. Ila uwe lawa, pita ukereza ufalume wa Mwenyezimungu.”
LUK.9.61	Akilawa munu mwengine akamba: “Mwenye, omi nisaka nukufulate. Ila kwanza nase nuke, nikawalaye wajamaa zangu.” 
LUK.9.62	Insa akinjibu: “Munu anza kutenda matuto, akinang'aniza nyuma, aajuzi kwingira muufalume wa Mwenyezimungu.”
LUK.10.1	Bandi ya vire, Mwenye Insa akiwatondola wanafunzi wengine sabini na wawiri, akiwapereka wawiri-wawiri walongorere piya kaya na upande mwalangele kupita mure. 
LUK.10.2	Akiwambira javi: “Kuvuna kukulu fala wavuni wawa aba.
LUK.10.3	Ukani! Onani, nankukutumani kamba makondoo kati-kati ya miwinzi. 
LUK.10.4	Musirisukuze poci wala nkoba wala tamango. Na munjira musidairiyane nawo wanu habari. 
LUK.10.5	Nyumba yamusaka kwingira yonse, kinu cakwanza ambani javi: ‘Salama iwe julu ya eyi nyumba‑yi!’ 
LUK.10.6	Akiwapo nnyumba‑mo munu wa salama, salama yenu íbaki neye. Akitowa kuwepo, ikuludirani wanyewe. 
LUK.10.7	Noyo nyumba‑yo ikalani murye na munywe cawakumerani conse. Kamana múkazi kanawo haki ya nshahara wake. Musisamesame nyumba anta nyumba. 
LUK.10.8	Kaya yamwingira yonse wakukupokererani, iryani vyawakumerani vyonse. 
LUK.10.9	Noko walwere waponeseni, wambireni: ‘Ukufikani karibu ufalume wa Mwenyezimungu!’ 
LUK.10.10	Fala mukingira nkaya mojawapo, ikiwa wanu awakupokerereni, mukilawira mbarabara za kaya‑yo, ambani javi: 
LUK.10.11	‘Anta vunvu ra nkaya mwenu‑mu aritingire mmaulu tankukupumunirani. Novyo-sivyo, mwijiwe kuwa ukufikani karibu ufalume wa Mwenyezimungu.
LUK.10.12	Nukwambirani kuwa suku ya Kiyama, eyo kaya‑yo ípata adhabu ulu koliko Sodoma!”
LUK.10.13	“Uwe Korazini, ulaniwe! Uwe Betisaida, ulaniwe! Kamana mambo a uwezo atendíwe kwenu umwe anatendiwa kaya za Tiru na Sidoni, wenye kaya‑zo nanga watubiya madambi awo mida na midada, nanga wekala pansi wavala nguwo nzito na kuripaka rivu nkiswa. 
LUK.10.14	Suku ya Kiyama, umwe múpata adhabu pakulu koliko Tiru na Sidoni. 
LUK.10.15	Na uwe Kafarnaumu, udaniza kuwa kulamusiwa kuperekiwa binguni? Anta, uwe ukwisusiwa, úperekiwa Kuzimu!”
LUK.10.16	Ikisa Insa akiwambira wanafunzi wake ware: “Munu akusikirizani umwe anisikiriza omi. Munu akukatalani umwe, anikatala omi, na munu anikatala omi, ankatala anipereke omi.”
LUK.10.17	Wanafunzi sabini na wawiri ware wakiludi wari radi, wakimwambira Insa javi: “Mwenye, anta na mashetwani watisikiriza kwa zina rako!” 
LUK.10.18	Insa akiwajibu: “Aye, omi nimmona Ibilisi akisomoka kulawa binguni, akigwa kamba kumensa. 
LUK.10.19	Onani, omi núkupangani mamulaka a kuwaluwata manyoka na viluma-ombo, na mamulaka a kushinda nguvu piya za aduwi. Acipo kinu kwa namuna isaka kuwa yonse cakukuduruni. 
LUK.10.20	Fala novyo-sivyo, musifurahi kwa kuwa mashetwani wakusikirizani. Ila furahini kwa kuwa mazina enu andikiwa binguni.”
LUK.10.21	Noure wakati ure, Insa ákiwa radi pakulu kwa uwezo wa Roho Takatifu, akamba: “Ha, Baba, Mola wa binguni na wa duniya, nukutukuza konta kuwafisa evi vinu‑vi wejiwifu na werevu, kuwolotera watoto
LUK.10.22	Piya vinu nigabiziwa na Baba wangu. Aapo amwijiwa Mwana sairi Baba, na aapo amwijiwa Baba sairi Mwana na ware wakuwa Mwana asaka kuwafafanurira.”
LUK.10.23	Ikisa, akiwazungunukira wanafunzi wake cembe, akiwambira javi: “Heri maso awóna vinu vyamuri kuwona umwe! 
LUK.10.24	Kamana nukwambirani kuwa minabii na mafalume wengi vikiwajibu wawone vyamuri kuwona umwe, fala awawonire. Vikiwajibu wasikire vyamuri kusikira, fala awasikire.”
LUK.10.25	Ona, suku moja mwanlimu mmoja wa shariya wa Mayahudi akilamuka kumyerera Insa, akamba: “Mwanlimu, nikisakula niriti mainsha a milele, nijuzi nitende kinani?” 
LUK.10.26	Iye akinjibu: “Nkati ya Taureti yandikiwa mwaja? Wereriwaja?” 
LUK.10.27	Iye akinjibu, akamba: “Mpende Mola, Nlungu wako na moyo wako piya, na roho yako piya, na nguvu zako piya, na ankili zako piya. Na mpende mwenziwo kamba vyauripenda uwe mwanyewe.” 
LUK.10.28	Insa akamba: “Kujibu sana. Tenda novyo, úinshi.”
LUK.10.29	Mwanlimu wa shariya ire akisaka olote kuwa kamilifu, ndimana akindairi Insa: “Mwenzangu ndi wepi?” 
LUK.10.30	Insa akinjibu, akamba javi:
LUK.10.30	“Mwananlume mmoja akilawa Yerusalemu, akiteremukira Yeriko. Munjira mure wakinlawirira wevi, wakimwiwira nguwo, wakimwibiya, wakuka vyawo, wakimwasa karibu ya kufwa. 
LUK.10.31	Vikuna noire njira ire ákipita nlongozi mmoja wa dini. Pammonire, akinnyemera upande mwengine. 
LUK.10.32	Akija novyo nopare mwananlume akikolanga kazi nNyumba Takatifu
LUK.10.33	Ikisa akija nSamariya
LUK.10.34	Akinfika karibu, akintafiti vijaraa vyake vire, akintaya mafuta na vinyu. Ikisa, akimpakira mburu mwake mwanyewe, akuka nawo mpaka kunyumba ya wayeni, akinsunga nomure. 
LUK.10.35	Subuu yake, akitwala jarajara mbiri za parata, akimpa mwanyewe nyumba ire, akimwambira javi: ‘Nsunge‑yu. Na vinu vyausaka kumwaribira tena, omi nikiludi, nukuripa.’ 
LUK.10.36	Sambi, uwonaja? Kati ya wanu watatu ware, mwenziwe mwananlume alawiriwe na wevi ire ndi wepi?” 
LUK.10.37	Iye akijibu: “Ántendere huruma ire.”
LUK.10.37	Na Insa akimwambira: “Basi katende sawa‑sawa novyo.”
LUK.10.38	Insa na wanafunzi wake wakendeleya na safari yawo. Insa paafikire kaya moja, mwanamuka mmoja wakwitiwa Marta akimpokerera nnyumba mwake. 
LUK.10.39	Marta ákiwa nawo nduye wakwitiwa Mariyamu kamwikala Mwenye Insa kumaulu, ansikire vyaafunda. 
LUK.10.40	Fala Marta akishugulika pakulu konta ákiwa nawo vinu vingi vyawenye vyakuwahudumu. Iye akinfika karibu, akindairi: “Mwenye, avikuyeri nduyangu kunasa nikikola kazi yeka? Basi, mwambire aje anisaidiye.” 
LUK.10.41	Fala Mwenye akinjibu: “Ha, nunu Marta, ukwangaika na vinu vingi vyawenye, autengemana. 
LUK.10.42	Fala cisakikana pakulu kinu kimoja tu basi. Mariyamu katondola fungu rimoja rema, nero fungu‑ro aalaviwa.”
LUK.11.1	Safari moja, Insa ákiwa mahala pamojawapo, akilebela duwa. Pesire, mwanafunzi wake mmoja akimwambira: “Mwenye, tifunde kulebela duwa, kamba Yahaya vyaawafundire wanafunzi wake.”
LUK.11.2	Insa akiwambira: “Mukilebela duwa, ambani javi:
LUK.11.2	Baba, ritukuziwe zina rako!
LUK.11.2	Utaware ufalume wako.
LUK.11.3	Tipe luziki rero ratisakula kila suku.
LUK.11.4	Tiswamii madambi etu,
LUK.11.4	kamana ofwe novyo tiwaswamiingi watikosa.
LUK.11.4	Usitase kutingira ushetwani.”
LUK.11.5	Ikisa akiwambira:
LUK.11.5	“Tulani kuwa, kati yenu, mmoja akuwa na rafiki yake, kamukira usiku kati-kati, kamwambira: ‘Tafadali, rafiki yangu, nikopeshe mikate mitatu. 
LUK.11.6	Rafiki yangu kaja kanifikira nkati ya safari yake, omi sina cakurya cakumpa.’ 
LUK.11.7	Na iye nyumba-nyumba nomo akijibu, akamba: ‘Usinandibu! Nryango ufungiwa. Omi na wanangu tapakinanda tankulala. Silamuka kuja kukupa.’ 
LUK.11.8	Kusema kweli, ikiwa aalamuka ampe kwa kuwa rafiki yake, fala ammwandibu kunlebela, alamuka akumpa piya vyaasakula. 
LUK.11.9	Na omi nukwambirani javi:
LUK.11.9	Lebelani, mupewa;
LUK.11.9	sakulani, mupata;
LUK.11.9	lombani hodi, mufunguririwa.
LUK.11.10	Kamana álebela onse, apewa;
LUK.11.10	ásakula apata;
LUK.11.10	na álomba hodi afunguririwa.
LUK.11.11	Nani kati ya umwe wawawa, alebeliwa na mwanawe inswi, kasa kumpa inswi kampa nyoka? 
LUK.11.12	Au alebeliwa rĩ, kampa kilumaombo? 
LUK.11.13	Onani, umwe wabaya mukwijiwa kuwapa wanenu vinu vyema-vyema, futi Baba wetu mbinguni siazidire pakulu, awapa Roho Takatifu wenye kunlebela!”
LUK.11.14	Suku moja, Insa akintuwisa jini mwananlume mmoja bubu. Jini ire nakunlawa, bubu ire akanza kusowera, na wanu wakitajabu pakulu futi. 
LUK.11.15	Fala wamojawapo wakamba: “Iye awatuwisa mashetwani julu ya Belzebuli, nfalume wa mashetwani.” 
LUK.11.16	Wengine wakisakula wamyerere Insa, ndimana wakinlebela atende alama mmojawapo ya binguni. 
LUK.11.17	Fala Insa akijiwa mawazo awo, basi akiwambira: “Piya ufalume wakwawanyika wanyewe-ka-wanyewe ufujika, na ujamaa wa nyumba saupatana wanyewe-ka-wanyewe, ufujika. 
LUK.11.18	Na ikiwa novyo Ibilisi akirawanya mwanyewe, ufalume wake‑wo ukwikala mwaja? Kamana mukwamba kuwa, julu ya Belzebuli, omi niwatuwisa mashetwani. 
LUK.11.19	Ikiwa niwatuwisa mashetwani julu ya Belzebuli, wanenu wawatuwisa julu ya nani? Kwa javyo, ewo ndi waja kukulamulani. 
LUK.11.20	Fala ikiwa niwatuwisa mashetwani na cala ca Mwenyezimungu, basi julu yenu ukufikani ufalume wa Mwenyezimungu. 
LUK.11.21	Munu wanguvu, wakuwa na sulaha zake sana-sana, paasunga nyumba yake, vyombo vyake visalimika. 
LUK.11.22	Fala akilawirira mwengine wakunzaidi nguvu koliko iye, anshambuliya, ankidiri, sulaha zake zatumainire akwawanya, vinu vyaanyanganye-vyo.
LUK.11.23	Munu saari pamoja nomi, abishana nami. Na saakusanya pamoja nnomi, atawanya.”
LUK.11.24	Insa akizidi kusowera, akamba: “Jini, paanlawa munu, apita mahala mwakumiliya, kusakula pumuzi. Akitowa kupata, akwamba: ‘Niludira nyumba
LUK.11.25	Paaludi, asingana nyumba ifyairiwa, itengiwa sana-sana. 
LUK.11.26	Basi, awokira mashetwani saba wabaya pakulu koliko iye, ware wamwingira, wamwikala iye. Na munu ire hali yake ya mwinsho ikuwa mbaya ipunda yakwanza.”
LUK.11.27	Insa paasowera vinu‑vi, mwanamuka mmoja kati ya junudi akamba na shauti ulu: “Heri mwanamuka akwimite, na mawere aujijire!” 
LUK.11.28	Fala iye akinjibu: “Heri pakulu wenye kusikira usemi wa Mwenyezimungu na kufulata.”
LUK.11.29	Wanu piya pawankinyire Insa, iye akanza kuwambira javi: “Ha! Eci kizazi‑ci, kizazi kimoja kibaya. Cisakula alama, fala acipewa alama sairi alama ya Inusu. 
LUK.11.30	Kamana, kamba Inusu vyawere alama ka waNenive, ndi novyo Binadamu wa Binguni akuwa alama ka wanu wa eci kizazi‑ci. 
LUK.11.31	Suku ya Kiyama, rainya wa suheli akuja kulamuka na wanu wa eci kizazi‑ci, awalamula hukumu yawo
LUK.11.32	Na suku ya Kiyama waNenive wakuja kulamuka pamoja na wanu wa eci kizazi‑ci, awalamula hukumu, konta waNenive watubiya pâwasikire utuba wa Inusu. Na onani, epa kawapo munu bora pakulu koliko Inusu!”
LUK.11.33	Insa kawambira: “Aapo munu akoreza kandiyeru ikisa kufisa au kufinika na tamboru. Ila atula mahala iwamwarikira wanu wéngira, ipate wawone nlangaza. 
LUK.11.34	Kandiyeru ya mwiri ndi riso rako. Ikiwa maso ako meema, mwiri wako piya ukuwa nuru. Fala ikiwa riso rako ribaya, mwiri wako piya ukuwa nkisi.
LUK.11.35	Ndimana, rikengere ipate nuru yauri nawo‑yo isiwe kisi.
LUK.11.36	Kwa javyo, ikiwa mwiri wako piya wanawo nuru, bila mahala pamojawapo kuwa pakisi, únuru nfululu, kamba mwenge vyaukumwarikira na nlangaza wake.
LUK.11.37	Insa paasowera, Nfarizeu mmoja akimwarifu kwake wakarye. Basi, iye akingira nnyumba mure, akikala akirya. 
LUK.11.38	Nfarizeu ire, nakummona Insa akirya sanamba kunawa
LUK.11.39	Mwenye Insa akiwambira: “Umwe Mafarizeu mushugulikira pakulu kosa panja ya kikombe na finga, fala mmyoyo mwenu cukwijalani coyo na ubaya. 
LUK.11.40	Wanu wajinga sumwe! Atendire vya panja siatendire noyo vya nkati? 
LUK.11.41	Basi, vinu vya nfinga, perekani viwe zaka, na piya vinu vikuwa swafi kwenu umwe.
LUK.11.42	Fala umwe Mafarizeu, mulaniwe! Mulavya fungu rakumi kwa kuminyu, alvadosi, na kila nnyani mojawapo wakuriwa
LUK.11.43	Umwe Mafarizeu, mulaniwe! Kukwajibuni kwikala mahala mwa swifa nsinagoga, na kukomaziwa na inshima pamupita mukenenda mmanjira. 
LUK.11.44	Umwe, mulaniwe! Muwa kamba makaburi akusira sawoneka. Wanu wakwenenda julu yawo sawejiwa!
LUK.11.45	Basi, mwanlimu mmoja wa shariya akinjibu Insa, akamba: “Mwanlimu, pawambire javyo‑po, kutitukana!” 
LUK.11.46	Insa akijibu: “Umwe, wanlimu wa shariya, mulaniwe novyo! Muwatika wanu mizigo sawakidiri kusukula, fala umwe amukumbula mizigo‑yo na cala cenu anta kimoja! 
LUK.11.47	Umwe, mulaniwe! Mujengera makaburi a minabii wolaiwe na wababu zenu. 
LUK.11.48	Kwa javyo, muwa mashahidi, mwankwitikizira vitendo vyawatendire wababu zenu! Kamana ewo wawolaya minabii, sambi umwe mwankujengera makaburi awo! 
LUK.11.49	Ndimana, wijiwifu wa Mwenyezimungu
LUK.11.49	‘Niwapereka minabii na mawalii,
LUK.11.49	fala wamojawapo wawolaya na wawalumbata!’
LUK.11.50	Kwa javyo, isakikana eci kizazi‑ci cijibu damu itawanyike ya piya minabii waulaiwe tangu kumbiwa ka ulumwengu. 
LUK.11.51	Isakikana cijibu mwanzo wa damu yolaiwe Abeli mpaka damu yolaiwe Zagariya, aulaiwe kati ya uralu wa kafara na Mahala Patakatifu. Nukwambirani kuwa isakikana eci kizazi‑ci cijibu.
LUK.11.52	Umwe, wanlimu wa shariya, mulaniwe! Mutwala nfungulo wa wijiwifu. Umwe wanyewe amwingire
LUK.11.53	Insa paakilawa mahala pare, wanlimu wa shariya na Mafarizeu wakimiwa naye pakulu futi, wakanza kumwandibu ka kundairi-dairingi vinu vingi vyawenye. 
LUK.11.54	Ewo wakinang'anizira asowere kinu kimojawapo wankorese.
LUK.12.1	Basi sambi, wanu alufu ka maalufu wajumana mpaka wengine wakiluwatana watupu. Insa cakwanza akiwambira wanafunzi wake javi: “More-moreni na furumento ya Mafarizeu‑yo, mana ake unafiki wawo‑wo. 
LUK.12.2	Hapana cakufinikiwa sacifafanuriwa, na cakufisiwa sacijiwikana. 
LUK.12.3	Kwa javyo, vinu vyamwambire pakisi, visikirikana juwa rikiwala. Na vyamuteterana mmasikiro kukati, vikwibiiriwa umambi.”
LUK.12.4	Insa akizidi kusowera: “Nukwambirani umwe, marafiki zangu: musiwope wanu wakuulaya mwiri, bandi ya eco awakidiri kutenda kinu cengine tena. 
LUK.12.5	Fala nankukukumbusani wamujuzi kumopa: mopeni ire ári na mamulaka bandi ya kuulaya, kumpereka munu Jahanamu! Nukwambirani kweli, eyu mopeni!”
LUK.12.6	Na akamba tena: “Nyuni ntanu azuzanyiwa jarajara mbiri? Novyo-sivyo, aariwariwa anta mmoja mbere ya Mwenyezimungu. 
LUK.12.7	Fala mpaka na nywiri zenu nkiswa, piya ziwalangiwa. Basi musope kinu, umwe ndi bora pakulu koliko nyuni nyingi!”
LUK.12.8	“Nukwambirani tena kuwa kila mwenyé kwakikisha mbere ya wanu kuwa anifulata omi, na Binadamu wa Binguni amwakikisha novyo mbere ya malaika wa Mwenyezimungu. 
LUK.12.9	Fala ire anikana omi mbere ya wanu akuja kukaniwa novyo mbere ya malaika wa Mwenyezimungu. 
LUK.12.10	Kila ansowerera caputu Binadamu, aswamiiwa. Fala mwenyé kukufurira Roho Takatifu
LUK.12.11	Pamukoriwa mukukisiwa nsinagoga, mbere ya wakulungwa na wenye mamulaka, musishugulike kwa kuwaza masemo enu namuna vyamusaka kujibu au kusema. 
LUK.12.12	Kamana Roho Takatifu, kwa nowo wakati‑wo, akufundani usowezi vyamujuzi kwamba.”
LUK.12.13	Ikisa mmojawapo pawanu pare, akamba: “Mwanlimu, mwambire nduyangu awanye irati yetu anipe fungu rangu.” 
LUK.12.14	Fala Insa akinjibu: “Uwe mwanadamu, nani aniturire kuwa nlamuri au mwawanyi kati yenu umwe?” 
LUK.12.15	Ikisa Insa akiwambira wanu ware: “Rinang'anizireni, rikengereni na ucoyo piya, kamana mainsha a munu aapimiwa julu ya kuwa nawo vinu vingi.” 
LUK.12.16	Na iye akiwambira nkinyume, akamba javi: “Ákiwapo mwananlume mmoja tajiri, mmasamba mwake karuwerya pakulu futi. 
LUK.12.17	Tajiri ire akanza kuwaza javi: ‘Epa nitendaja? Kamana sina mahala pakutula vyakurya vyangu‑vi!’ 
LUK.12.18	Basi akamba javi: ‘Nitenda javi! Nukuka kudangula vikuti vyangu vire, nijenge vyengine vikulu-vikulu. Nomo nitula tirugu yangu piya na vinu vyengine. 
LUK.12.19	Ikisa, nirambira kimoyomoyo: “Uwe, kwanawo vyakurya vingi komakoma vyauturire myaka mingi yawenye. Sambi, pumula, irya, inywa, na tenda radi!” ’ 
LUK.12.20	Fala Mwenyezimungu kamwambira javi: ‘Kubanga! Usiku wa rero‑wu Nzulairi asakula moyo wako. Basi, vinu vyautengeza-vyo, vikuwa vya nani?’ ” 
LUK.12.21	Insa akimariza: “Ndi vyaviri novyo, munu arikusanyira mwanyewe siyo tajiri ka Mwenyezimungu.”
LUK.12.22	Insa kawambira wanafunzi wake: “Kwa javyo nukwambirani, musishugulike na mainsha enu, camusaka kurya, wala mwiri wenu camusaka kuvala. 
LUK.12.23	Kamana mainsha bora zaida ya cakurya, na mwiri bora zaida ya mavazi. 
LUK.12.24	Wanang'anizeni mabaruku: sawavyala wala sawavuna, wala sawariturira nyumba wala nkikuti. Novyo-sivyo, Mwenyezimungu awarisa cakurya. Futi umwe muri bora pakulu koliko nyuni! 
LUK.12.25	Nani kati yenu akidiri, julu ya kushugulika, kongeza ora moja ya uhai wake?
LUK.12.26	Basi sambi, ikiwa aakidiri kutenda vinu vitoto kamba evyo, faidani kushugulikira kuhusu vikulu-vikulu? 
LUK.12.27	Nanang'anizani maluwa namuna vyaakula: aakola kazi wala aapakasa, fala nukwambirani kuwa anta Selemani na ubora wa wema wake piya aavarire kamba luwa rimojawapo! 
LUK.12.28	Basi, ikiwa Mwenyezimungu avaza minyani ya nnundu iripo rero, yakuwa makeshamungu ilungula moto, futi aazidi kukuvazani umwe, muri na kumwamini aba! 
LUK.12.29	Musisakure vyakurya wala vyakunywa, na musiwe na wasi-wasi. 
LUK.12.30	Makafiri piya mulumwengu‑mu wasakula evi vinu‑vi, fala Baba wenu akwijiwa kuwa musakula. 
LUK.12.31	Kwasa javyo, sakulani ufalume wake, ikisa na piya vyamusakula mupewa.
LUK.12.32	Umwe muri kamba nkonjo ntoto wa makondoo, musope! Baba wenu kawa radi pakulu kukupani ufalume wake.
LUK.12.33	Uzanyani vyamuri nawo, nzuruku‑wo muwape masikini. Ritendereni poci sazuluvala, mali mbinguni aana mwinsho. Eko aapo mwivi wakwiwa, wala uswa wakwaribu. 
LUK.12.34	Konta paari mali enu, na moyo wenu ndi pauri nopo!”
LUK.12.35	Insa akamba tena: “Ritengezeni, muvare muririmbise na ukanda wakurimba, na kandiyeru zenu zikorere. 
LUK.12.36	Muwe kamba watumisi vyawanrinda mwenye wawo kuludi kusherehe ya harusi, ipate akija akibiya nryango, kwa mpunde noure, wanfungurire. 
LUK.12.37	Heri watumisi wakuwa mwenye nakuja, awasingana tayari wakinang'anizira. Nukwambirani kweli, aritengeza, amwikaza na ahundumu cakurya. 
LUK.12.38	Ikiwa kaja zamu yapiri au yatatu akiwasingana wakinang'anizira, heri watumisi wakutenda javyo!
LUK.12.39	Ijiwani eci kinu‑ci javi: inawa mwanyewe nyumba akwijiwa wakati wakuja mwivi, singari kamwasa akipapatula nyumba yake. 
LUK.12.40	Basi, muwe tayari novyo kamana wakati samudanizira ndi paaja Binadamu wa Binguni.”
LUK.12.41	Peduru akinjibu Insa: “Mwenye, eci kinyume‑ci kwankusowera kwetu ofwe basi, au ka wanu piya?” 
LUK.12.42	Mwenye akijibu: “Amiri mwaminifu, ári na ankili, wakuwa mwenye wake amwamini kumwasira watumisi wake piya, awape poso na wakati wake, nani? 
LUK.12.43	Heri noyo ntumisi‑yo wakuwa akiludi mwenye wake, ansingana akitenda javyo. 
LUK.12.44	Nukwambirani kweli kuwa antula ntumisi‑yo kuwa amiri wa vinu vyake piya. 
LUK.12.45	Fala dalili ntumisi‑yo awaza mmoyo mwake javi: ‘Mwenye wangu kankukawa kuja’, ndimana akanza kuwatabisha wenziwe waka na walume, akurya na akunywa mpaka kurewa. 
LUK.12.46	Ikiwa ntumisi atenda javyo, mwenye wake akija suku saakinrindira na wakati sejiwa, basi amwawanya vipande-vipande, antula nkonjo wa wanu sawamini. 
LUK.12.47	Kweli, ntumisi wakwijiwa nafsi ya mwenye wake ila akasa kutengeza na kutenda nafsi‑yo, akuja kwibiiwa pakulu. 
LUK.12.48	Fala ire sejiwa nafsi ya mwenye wake, na akitenda kinu cakujuzi kuhukumiwa, akuja kwibiwa aba. Basi, mwenyé kupewa vingi, alazimishiwa vingi. Ázidi kupewa vingi, iye azidi kulazimishiwa vingi.”
LUK.12.49	Insa akiwambira: “Omi nija kutaya moto duniya, vinajibu kuwa ukorere futi. 
LUK.12.50	Nijuzi noziwe
LUK.12.51	Mudaniza kuwa nija niwape wanu salama duniya‑yi? Nukwambirani, sivyo javyo, ila nija niwatenze kwawanyana. 
LUK.12.52	Kamana mwanzo wa sambi‑pa, wanu watanu nnyumba wakwawanyana, watatu wabishana na wawiri, na wawiri wabishana na watatu. 
LUK.12.53	Wakwawanyana: wawa abishana na mwana, mwana abishana na wawa; mama abishana na mwana muka, mwana muka abishana na mama; mukwe abishana na alombíwe, alombíwe abishana na nkwewe.”
LUK.12.54	Insa akiwambira umati ure tena: “Mukiwona mawingu akilamuka upande wa magaribi, mpunde nowo mukwamba: ‘Ikunya nvula.’ Na vikuna novyo. 
LUK.12.55	Mukiwona ikivuma mepo ya kashikazi
LUK.12.56	Manafiki sumwe! Mukwijiwa kwereza mana a alama za ardhi na za bingu. Basi, mana a ewu wakati‑wu mutowaja kutambula?”
LUK.12.57	Insa akizidi kusowera, akamba: “Sababuni umwe kutowa kulamula viri na shariya? 
LUK.12.58	Ukilongozana na aduwi wako, mukuka kumilandu, tenda jitiyadi mwaha wenu wise salama muri munjira. Tenda javyo, asije kukufikisa ka nlamuri, na iye akupereke ka mwandishi akutware akutaye nkalaboshu. 
LUK.12.59	Nukwambira kuwa aulawa‑mo sauripire nzuruku piya!”
LUK.13.1	Nowo wakati‑wo, wákiwapo noko wanu wamojawapo wamwambira Insa kuwa Pilatu katwala damu ya waGalileya wamojawapo, kasanganya na kafara yawo ewo. 
LUK.13.2	Insa akiwadairi: “Muwaza kuwa waGalileya waulaiwe‑wo wákiwa wamádambi pakulu kuwapunda waGalileya wengine, ndimana watabika javyo? 
LUK.13.3	Nukwambirani awawere! Fala mukikatala kutubiya, nomwe novyo mukufwa piya. 
LUK.13.4	Au ware kumi na wanane uwagwirire nnara wa Siloamu, ukiwolaya, mudaniza kuwa ewo wákiwa wamádambi pakulu kuwapunda wanu wengine wekala Yerusalemu? 
LUK.13.5	Nukwambirani awawere! Fala mukikatala kutubiya, nomwe novyo mukufwa piya.”
LUK.13.6	Ikisa Insa akisowera eci kinyume‑ci, akamba: “Ákiwapo mwananlume mmoja âvyarire nfigu mmasamba mwake a uva. Suku‑yo akija kunang'aniza visumo, fala aasingane anta kisumo kimoja. 
LUK.13.7	Akimwambira ntumisi wake javi: ‘Sikiriza! Muda wa myaka mitatu ninang'aniza muti‑wu kamba ukupa visumo, fala sisingane anta kimoja. Basi, sinja muti‑wu! Waribirani rutuba pansi‑pa?’ 
LUK.13.8	Ntumisi ire akijibu, akamba: ‘Mwenye, asani muti‑wu nowu mwaka‑wu, mpaka nisimbe nanyenje yawo‑yi, nitayirire tiba ya rutuba. 
LUK.13.9	Mwaka usaka kuja‑wo, ukipa visumo, mukwasa. Fala ikiwa aupere, músinja.’ ”
LUK.13.10	Suku moja sabadu
LUK.13.11	Ákiwepo nomo mwanamuka mmoja ákiwa nlwere, akimilikiwa na jini antenzire kuveya, kalwala muda wa myaka kumi na minane. Întumba minyongo, aakikidiri kwinuka. 
LUK.13.12	Insa pammonire, kamwita, akimwambira javi: “Mama, kufunguriwa ulwere wako‑wo!” 
LUK.13.13	Iye akintula makono, na mpunde noure, mwanamuka ire akoloka, akanza kuntukuza Mwenyezimungu!
LUK.13.14	Fala nkulungwa wa sinagoga akikimiwa pakulu futi kwa sababu Insa kâmponesa mwanamuka ire suku takatifu. Kawambira wanu ware javi: “Sumana iwa nawo suku sita zakukoriwa kazi. Basi, njoni muponesiwe nozi suku‑zi, fala musije suku ya sabadu.” 
LUK.13.15	Ikisa Mwenye akinjibu akamba: “Manafiki! Umwe kila mmoja aanfungula ng'ombe au buru wake pafukutu, kuka kunnywesa maji, ingawa suku takatifu? 
LUK.13.16	Sambi eyu mwana muka wa Iburahima‑yu kâfungíwa na Ibilisi myaka kumi na minane, aajuzi kufunguriwa alucema‑zi suku ya sabadu?” 
LUK.13.17	Nakusowera vinu‑vi, piya wakinsutumu ware wakiriwonera haya. Na piya wanu wákiwa radi na mambo matukufu aâkitenda Insa.
LUK.13.18	Ikisa Insa akiwadairi: “Ufalume wa Mwenyezimungu ulandana na kinani? Kinani canisaka kulandanisa? 
LUK.13.19	Ulandana na mbeyu ya mostarda
LUK.13.20	Ikisa akiwadairi mara nyengine tena javi: “Ufalume wa Mwenyezimungu ulandana na kinani? 
LUK.13.21	Uwa kamba furumento yaatwala mwanamuka, akisanganya na vipimo vitatu vya ufu mpaka newo ukilovodari piya.”
LUK.13.22	Insa akizidi kuka na safari yake yakuka Yerusalemu, mmakaya makulu na matoto ákipita akiwafunda wanu. 
LUK.13.23	Munu mmoja akindairi: “Mwenye, wanu wavushiwa ndi aba?”
LUK.13.23	Iye akiwajibu: 
LUK.13.24	“Tendani jitiyadi mwingire nryango mpusu. Kamana nukwambirani kuwa wengi wakuja kusakula kwingira fala awaja kukidiri. 
LUK.13.25	Mwanyewe nyumba paasaka kulamuka, akifunga nryango‑wo, mukibaki mwimire panja mukibisha nryango‑wo kuno mukamba: ‘Mwenye, tifungurire’, iye akukujibuni akwambirani javi: ‘Sukwijiwani kamulawa.’ 
LUK.13.26	Ikisa, mukwanza kwamba: ‘Ofwe tikiryanga na tikinywanga nawe pamoja, na ukitifundanga mmaluwanja mwetu.’ 
LUK.13.27	Fala iye akuja kwamba: ‘Nukwambirani, sukwijiwani kamulawa. Nitanukeni‑pa, umwe wanu wa vitendo vibaya-mwe!’ 
LUK.13.28	Epo ndi pacija kuwepo kiriro na kutafuna meno, pamummona Iburahima na Izaki na Yankubu pamoja na minabii piya muufalume wa Mwenyezimungu fala umwe mukwefyeriwa panja. 
LUK.13.29	Basi, wanu wakuja kulawa malawira-juwa, maswera-juwa, kibula, pamoja na suheli, mukwikala kurya muufalume wa Mwenyezimungu
LUK.13.30	Ndi kweli, wawapo wanu wari mwinsho
LUK.13.31	Nowo wakati‑wo, wakija Mafarizeu wamojawapo ka Insa, wakimwambira javi: “Lawa‑pa uke vyako, konta Herodi asaka akuulaye!” 
LUK.13.32	Insa akiwajibu: “Mukuka kamwambireni noyo rikule‑yo, kuwa ningari kuwatuwisa mashetwani na nankuwaponesa wanu rero na makeshamungu, mpaka suku yatatu kazi zangu nifikisa mwinsho. 
LUK.13.33	Novyo-sivyo, isakikana nizidi kusafiri rero, makeshamungu, na ntondo, kamana nabii aajuzi kufwira kaya nyengine sairi Yerusalemu. 
LUK.13.34	Yerusalemu, Yerusalemu! Uwe uwolaya minabii, na uwefya mawe watumiwe kwako! Mara nyingi zawenye nikisaka kuwakusanya wanu wako, kamba uku vyawakusanya wanawe mumbawa, fala amusakire! 
LUK.13.35	Sambi, ona! Isamiwa nyumba yenu. Nukwambirani kweli kuwa amuniwona tena mpaka pamusaka kwamba: ‘Ajanliiwe ája kwa zina ra Mola!’ ”
LUK.14.1	Suku moja, sabadu, Insa paakingira nyumba ya nkulungwa mmoja wa Mafarizeu kurya, ewo wakintunza sana-sana. 
LUK.14.2	Ona, na mbere yake ákiwepo mwananlume mmoja akíwa na matende mmaulu na mmakono. 
LUK.14.3	Insa akiwadairi wanlimu wa shariya na Mafarizeu javi: “Halali kumponesa munu suku ya sabadu
LUK.14.4	Ewo wakinyamala. Basi, Insa akintwala nlwere ire, akimponesa, akimwambira alawe oke vyake. 
LUK.14.5	Ikisa akiwambira: “Pamuri‑pa, nani wakuwa mwanawe au ng'ombe wake kagwirira munrimbu, oka kunlavya kwa mpunde nowo, anta paiwa suku ya sabadu?” 
LUK.14.6	Na kuhusu vyawadairire vire aalawirire wakukidiri kunjibu kinu.
LUK.14.7	Insa, paawawonire wanu warifiwe ware namuna vyawakitondola viti bora, kawambira nkinyume akamba: 
LUK.14.8	“Ikiwa kwarifiwa na munu mojawapo kusherehe ya harusi, usikare kiti bora asije kuja munu arifiwe bora zaida ya uwe, 
LUK.14.9	na mwenyé jambo akwarifireni wo‑wawiri-mwe, akwambira javi: ‘Mpitise‑po mwenye‑yu ekare!’ Basi ukuja kuwona haya kwikala nyuma ya wanu. 
LUK.14.10	Fala ukarifiwa kujambo, ukuka, ikala nyuma. Kwa javyo, akija akwarífire onse, akwambira: ‘Rafiki yangu, njo wikare mbere kuno.’ Basi, ndi pausaka kupata swifa mbere ya wanu piya waurinamire nawo‑wo. 
LUK.14.11	Konta kila mwenyé kurisifu mwanyewe akuja kukejeliwa, na munu wa kurinyenyekeya, asifiwa.”
LUK.14.12	Ikisa Insa akimwambira amwarífire ire: “Ukiwarifu wanu kuka kurya nawo au kutenda nawo sherehe, usiwarifu marafiki zako wala wanduzo, wala wajamaa zako wala majirani wako matajiri, wasije newo kukwarifu, wariripire vyautendire uwe. 
LUK.14.13	Ila, ukitenda jambo, warifu masikini, wanu wakubadilika, wakutumbela, na vipofu. 
LUK.14.14	Ujanliiwa kamana ewo awana cakukuripa. Ila maripo ako uwe awa suku ya kufufuka wenye ukamilifu.”
LUK.14.15	Kati ya wanu wename kurya ware, munu mmoja paasikire javire, kamwambira Insa javi: “Heri ája kurya mikate muufalume wa Mwenyezimungu!” 
LUK.14.16	Fala iye akinjibu javi: “Ákiwepo mwananlume mmoja kâtengeza jambo rikulu futi, akiwarifu wanu wengi wawenye. 
LUK.14.17	Paufikire wakati wakurya, akintuma ntumisi wake awambire warifíwe ware javi: ‘Njoni, vinu piya viwa tayari.’ 
LUK.14.18	Fala piya ware kwa ankili moja, wakanza kulebela nswamaa. Wakwanza akimwambira: ‘Omi niuza uweru, nijuzi nikawone, nukulebela uniswamii.’ 
LUK.14.19	Mwengine akamba: ‘Omi niuza ng'ombe mbiri-mbiri joshi ntanu, inibidi nikawayerere, nukulebela uniswamii.’ 
LUK.14.20	Mwengine ire akamba: ‘Nilomba sambi, ndimana sija!’ 
LUK.14.21	Ntumisi ire akiludi, akija akimwambira mwenye wake vyaambiriwe vire. Mwenye wake ire akikimiwa pakulu futi, akimwambira ntumisi ire javi: ‘Lawa upesi-upesi, uke mmabarabara na mmanjira a kaya. Ukawarifu wamasikini, wanu wakubadilika, vipofu, pamoja na wakutumbela waje wengire‑mu.’
LUK.14.22	Ikisa ntumisi ire akimwambira mwanyewe javi: ‘Mwenye, nitenda piya kamba vyamunitumire, na mpaka‑pa maburu awapo.’ 
LUK.14.23	Basi, mwanyewe ire akimwambira ntumisi wake: ‘Lawa uke mmabarabara na mmipaka, uwashurutise wanu waje wengire ipate nyumba yangu ijare. 
LUK.14.24	Nukwambirani kweli kuwa ware warifíwe ware, anta mojawapo aaja kuyeza aba cakurya cangu!’ ”
LUK.14.25	Junudi ya wanu wengi wajumana na Insa. Iye akizungunuka, akiwambira: 
LUK.14.26	“Munu ája kwangu, ikiwa aanipenda pakulu
LUK.14.27	Saasukula nsalaba wake mwanyewe akinifulata omi, iye aawa mwanafunzi wangu.
LUK.14.28	Nkati yenu, munu akisaka kujenga nyumba, akwanza kwikala, atenda isabu awone kamba kanawo nzuruku wakutosha kujengera nyumba‑yo, sinovyo? 
LUK.14.29	Akasa kutenda javyo, bandi ya kujenga aluserusu, ásokerera kumariza, wanu wawóna, piya wanseka. 
LUK.14.30	Wakwamba javi: ‘Mwananlume‑yu kanza kujenga‑pa fala kasokerera kumariza!’
LUK.14.31	Na novyo, nfalume mmoja akisaka kuka kutenda vita na nfalume mwenziwe, kwanza akwikala kuwaza kamba masurudadu wake alufu kumi wanawo uwezo wakuwashinda masurudadu alufu shirini wari kuja kutenda naye vita. Sikweli? 
LUK.14.32	Ikiwa aana uwezo, iye anta ekare baidi, atumiza kulebela watende miyadi ya kupatana kwa usalama. 
LUK.14.33	Kati yenu umwe piya, saasa vinu vyake piya, aawa mwanafunzi wangu.”
LUK.14.34	“Munyu kinu cema, fala ikiwa munyu ure ulamwa, cilungiriwa kinani? 
LUK.14.35	Aufãi kinu muardhi wala kutenda tiba ya rutuba, ila ukwefiwa kunundu.
LUK.15.1	Sambi, warípisi nsoko na wamádambi piya wakinfika karibu wansikire vyaasowera. 
LUK.15.2	Kwa javyo, Mafarizeu pamoja na wanlimu wa shariya wakiduguda pakulu, wakamba: “Eyu awapokerera wanu wamádambi na akurya nawo!”
LUK.15.3	Basi, Insa akiwasowerera eci kinyume‑ci, akamba: 
LUK.15.4	“Tulani kuwa munu mmoja kati ya umwe akuwa na makondoo miya, mmoja akwasika. Sikweli kuwa iye awasa tuswini na kenda ware kunundu noko, apita akinsakula mpaka ammone asíke ire? 
LUK.15.5	Akimmona, ansukula mmaweya, kuno akitenda radi. 
LUK.15.6	Nakufika ukaya, aweta majirani wake pamoja na marafiki zake, awambira: ‘Tendani radi pamoja nomi, konta kondoo wangu ásike ire, nimmona.’ 
LUK.15.7	Nukwambirani kuwa ndi novyo-novyoni, ikuwepo radi binguni kwa sababu ya mmadambi mmoja wakutubiya koliko wenye kutenda shariya tuswini na kenda sawana haja ya kutubiya.”
LUK.15.8	Insa kawasowerera kinyume cengine: “Tulani kuwa mwanamuka mmoja akuwa nawo jarajara
LUK.15.9	Akiwona, akuka kuweta marafiki zake pamoja na majirani wake, awambira javi: ‘Tendani radi pamoja nomi konta ire jarajara inasike ire, niwona.’ 
LUK.15.10	Nukwambirani kuwa ndi novyo-novyoni, iwapo radi pakulu sana mbere ya malaika wa Mwenyezimungu kwa mmadambi mmoja wakutubiya.”
LUK.15.11	Ikisa Insa akamba:
LUK.15.11	“Ákiwapo mwananlume mmoja akíwa na wana wawiri. 
LUK.15.12	Kifindi
LUK.15.13	Azipitire suku nyingi, kifindi ire akikusanya vinu vyake vire piya, akisafiri akuka kaya ya baidi futi. Paafikire kure, akaribu piya nzuruku ure julu ya kuinshi visaka kuwa vyonse. 
LUK.15.14	Paamarize kutumira nzuruku ure piya, noire inti ire ikija njala nyingi futi, akanza kusakula cakurya. 
LUK.15.15	Ndimana, akuka akipata kazi ka mwananlume mmoja wa noire kaya ire. Iye akimpereka masamba kwake kurisa nguluwe. 
LUK.15.16	Basi mwana ire akihitari kulokota songolo zawakasa wanguluwe zire akirya. Fala aalawirire anta munu wakumpa kinu.
LUK.15.17	Mwinshoni, iye pavimwanuke, akamba kimoyomoyo: ‘Nyumba ya baba, wakazi wengapi waripo, ewo wakurya wakwikuta waremeza, fala omi kuno nankutabika na njala! 
LUK.15.18	Nilawa nukuka ka baba. Nikifika nimwambira javi: “Baba, nikosera binguni na nikosa mbere yenu. 
LUK.15.19	Wala sijuzi tena kwitiwa mwanenu, fala tendani fadili, munipokerere kamba mukazi wenu mmojawapo!” ’
LUK.15.20	Basi, akilawa, akuka ka wawaye. Wawaye ire kammona akija ári baidi. Kwa kuwa wawaye ire akimonera utungu mwanawe ire, akintuwirira. Nakufika pare, akimpatika na akimpa beju. 
LUK.15.21	Mwana ire akimwambira: ‘Baba, nikosera binguni na nikosa mbere yenu. Wala sijuzi tena kwitiwa mwanenu.’ 
LUK.15.22	Fala wawaye ire akiwambira watumisi wake: ‘Angupani! Njoni nawo mavazi meema noyo, munvaze. Nvazeni novyo mete mmakono mwake na tamango mmaulu. 
LUK.15.23	Na njoni nawo ng'ombe wakunenepa noyo, munsinje. Timurye, kuno tikitenda sherehe ulu! 
LUK.15.24	Kamana mwanangu‑yu kâfwa futi, epa kavuka. Kâsika, epa sambi kawoneka!’ Newo wakanza kutenda sherehe ire.
LUK.15.25	Ona, mwana ntanzi nowo wakati‑wo ákitenda kazi masamba. Pakuludi ári karibu na ukaya, kasikira ngoma ikiviniwa. 
LUK.15.26	Nakufika, akimwita ntumisi mmoja, akindairi: ‘Cikunire kinani?’ 
LUK.15.27	Ntumisi ire akimwambira javi: ‘Nduyo kaludi, sambi wawayo kansinja ng'ombe wakunenepa ire, konta kampokerera mwanawe ári nkomu.’ 
LUK.15.28	Paasikire javire, mwana ntanzi ire akikimiwa pakulu futi, aakisaka kwingira nnyumba mure. Ndimana, wawaye ire akilawira panja pare, akintafadali engire. 
LUK.15.29	Fala iye akinjibu wawaye, akamba: ‘Onani, myaka mingi yawenye nukutumikirani, tangu sinamba kukatala ámuri zenu! Fala umwe amunamba kunipa nanga mbuzi moja, nikitenda sherehe na marafiki zangu! 
LUK.15.30	Fala sambi kafika mwanenu aribire nzuruku wenu na mareba‑yu, munsinjira ng'ombe wakunenepa pakulu noyo!’ 
LUK.15.31	Wawa ire akamba: ‘Mwanangu, uwe daima kuwa nnomi, na paapitire mali‑zi pakaya‑pa zako. 
LUK.15.32	Ila ibidi titende sherehe, tiwe radi, konta nduyo kâfwa, kaludira kuinshi! Iye kâsika, epa sambi kawoneka!’ ”
LUK.16.1	Na tena, Insa kawambira wanafunzi wake javi: “Ákiwapo mwananlume mmoja tajiri, ákiwa nawo amiri wa mali zake. Tajiri ire akambiriwa: ‘Amiri wako‑yo mali ako atumiranga caputu.’ 
LUK.16.2	Basi, tajiri ire akimwita, akindairi: ‘Caniri kusikira‑ci kuhusu uwe‑po ndi kinani? Ereza vyautumire mali‑yo kwa sababu aujuzi kuwa amiri wangu tena.’ 
LUK.16.3	Amiri ire akiriwazira iye mwanyewe: ‘Epa sambi, nisaka kutendaja? Mwenye wangu kankunilavya kazi. Omi kurima sikidiri, na kulebela zimola niwona haya. 
LUK.16.4	Sambi, nijiwa vyanisaka kutenda ipate nikilaviwa kazi, wanu wanipokerere mmanyumba mwawo.’
LUK.16.5	Basi, iye akanza kuweta mmoja-mmoja wari na deni ka mwenye wake. Wakwanza akimwambira javi: ‘Mwenye wangu akuwira kadirini?’ 
LUK.16.6	Iye akijibu: ‘Vipimiro miya vya mafuta.’ Iye akimwambira: ‘Twala waraka yako‑yi, wikare upesi-upesi, wandike amusini.’ 
LUK.16.7	Ikisa, akindairi mwengine ire: ‘Uwe, uwiriwa kadirini?’ Iye akijibu: ‘Maguniya miya a tirigu.’ Amiri ire akimwambira: ‘Twala waraka yako‑yi, wandike tamanini.’
LUK.16.8	Mwenye tajiri ire akinsifu amiri saari kamilifu ire kwa kuwa katenda ankili ya maarifa. Kamana wana wa ewu ulumwengu‑wu wajanja pakulu kuhusu vinu vya mulumwengu‑mu koliko wana wa nuru
LUK.16.9	Na nukwambirani javi: Tumirani mali a mulumwengu‑mu
LUK.16.10	Mwaminífu wa vinu vitoto, na vinu vikulu novyo akuwa mwaminifu. Nkósi shariya wa vinu vitoto, na vikulu nevyo novyo akosa shariya. 
LUK.16.11	Ikiwa amuri waminifu wa mali a mulumwengu‑mu, nani asaka kukwaminini mali a kweli? 
LUK.16.12	Na ikiwa amwaminika na mali za munu mwengine, nani asaka kukupani vyenu umwe wanyewe?
LUK.16.13	Aapo ntumisi anta mmoja akidiri kuwatumika mamwenye wawiri. Siti mwenye mmoja amwina, mwenye mwengine ampenda, au mmoja ampendeleya, mwengine ankejeli. Basi, avikidirika kuntumika Mwenyezimungu na mali.
LUK.16.14	Mafarizeu wakisikira piya‑vi na, kwa kuwa nzuruku ukiwajibu pakulu, wakinkejeli Insa. 
LUK.16.15	Insa akiwambira: “Umwe muritula kamba wanu wakukamilika mbere ya wanu, fala Mwenyezimungu akwijiwa myoyo yenu. Kamana vinu vyawakurisa wanadamu, ndi haramu mbere ya Mwenyezimungu.
LUK.16.16	Taureti ya Musa na kufunda ka minabii vyereziwa mpaka wakati wa Yahaya. Mwanzo wa nopo yankwereziwa Habari Ngema kuhusu ufalume wa Mwenyezimungu, na piya wakikukulula kwingira
LUK.16.17	Fala raisi bingu na ardhi kwisa, koliko kufujika kipande kimoja kitoto ca Taureti.
LUK.16.18	Kila mwenyé kumwasa nkawake akinlomba muka mwengine kankuzinga. Na kila mwenyé kunlomba muka wakwasiwa, neye novyo kankuzinga.”
LUK.16.19	Insa akamba: “Ákiwapo mwananlume mmoja tajiri, ákivalanga nguwo za rangi ya njambalãu na za linyu nyepepe. Daima‑zi ákitendanga jambo rikulu ra sherehe. 
LUK.16.20	Ákiwapo novyo masikini mmoja wakwitiwa Lazaru, kâturiwa panryango wa tajiri ire. Mwiri wake piya úkiwa na buba. 
LUK.16.21	Iye kukimwajibungi kulokota songolo zakugwa sini ya meza paakirya tajiri ire. Anta umbwa zíkijanga zikinlamba-lamba buba ire. 
LUK.16.22	Mwinshoni, masikini ire akifwa, akitwariwa na malaika akawe pamoja na Iburahima. Tajiri ire neye novyo akifwa, akizikiwa, 
LUK.16.23	akiperekiwa Kuzimu, noko akitabika pakulu futi. Nakulamusa uso, kawawona Iburahima pamoja na Lazaru wari baidi futi. 
LUK.16.24	Basi, tajiri ire akinkuwira Iburahima, akamba: ‘Baba Iburahima, niwonere utungu! Ntume Lazaru‑yo aje kuno, mwinsho ya cala cake‑co acoveke mmaji, aje anidonosere palulimi‑pa. Nankutabika pakulu na malulimi a moto!’ 
LUK.16.25	Fala Iburahima akimwambira: ‘Mwanangu, kumbukira kuwa kupokerera vinu vyako vyema kati ya mainsha ako, na Lazaru novyo kapokerera vinu vibaya. Fala sambi nopa, iye kankunyamaziwa, uwe kwankutabika. 
LUK.16.26	Visitoshe, riwapo pondo rikulu rititanusa umwe nofwe ipate asakúla kukiruka kulawa kuno kuja eko asikidiri, wala kulawa kwenu‑ko kuja kwetu kuno!’ 
LUK.16.27	Tajiri ire akamba: ‘Basi, nukulebelani baba, ntumeni Lazaru kunyumba ya wawa. 
LUK.16.28	Nanawo wanduzangu watanu ukaya‑ko, oke akawambire wasije kufika epa mahala patabu‑pa.’ 
LUK.16.29	Fala Iburahima akinjibu: ‘Ewo wanawo vyawafundiwe na Musa na vyawalaiziriwe na minabii wengine. Wawasikirize nowo.’ 
LUK.16.30	Tajiri ire akamba: ‘Ha, baba Iburahima. Fala mmojawapo kati ya wafwi inawa akuka mpaka noko, ewo nanga watubiya.’ 
LUK.16.31	Iburahima akijibu: ‘Ikiwa ewo awasaka kunsikiriza Musa pamoja na minabii, anta munu alawe ka wafwi, neyo novyo aazungunusa mawazo awo.’ ”
LUK.17.1	Insa kawambira wanafunzi wake javi: “Daima munu vinkuna vinu vya kunkosesa, fala alaniwe ire akosésa! 
LUK.17.2	Ndi fadari kwake iye afungiriwe nsingo riwe rikulu rakuremera, efyeriwe mbahari, koliko kunkosesa ewa watoto‑wa mmojawapo. 
LUK.17.3	More-moreni umwe wanyewe! Ikiwa nduyo kakukosa, nsutumu. Akitubiya, nswamii. 
LUK.17.4	Anta iye paakukosa mara saba kutwa moja noyo, na kila mara akija akitubiya kulebela nswamaa, ujuzi unswamii.”
LUK.17.5	Mawalii wamwambira Mwenye Insa, wamba: “Tongeze kwamini kwetu!” 
LUK.17.6	Mwenye akamba: “Munawa nawo kwamini aba kamba utoto wa mbeyu ya mostarda, nanga musowerera muti nkulu‑wu: ‘Siuka, ukarisomeke mbahari!’, newo nanga ukusikirizani!”
LUK.17.7	“Tulani kwa nfano, umwe mmojawapo akuwa na ntumisi wa masamba au wakusunga mifuwo. Iye akiludi, utakumwambira kuwa njo kuno upesi pameza‑pa, wikare urye? Aumwambira javyo futi! 
LUK.17.8	Ila umwambira: ‘Tengeza cakurya nirye. Vala mavazi‑yo, uniudumu nirye, ninywere maji. Ikisa, nowe urye, unywe maji.’ Sinovyo? 
LUK.17.9	Atakunshukuru ntumisi‑yo kwa kuwa katenda vyaatumiwe? 
LUK.17.10	Nomwe novyo, mukisa kutenda piya vyamutumiwe, mwambe: ‘Ofwe tiwa watumisi satijuzi kusifiwa. Titimiza kutenda vitibidire tu basi.’ ”
LUK.17.11	Insa, paakuka Yerusalemu, akipita kati-kati ya Samariya na Galileya. 
LUK.17.12	Pengire kaya mója, wanu kumi walwere magundula wakimukira, wámwimira, baidi aba. Wakikuwa wakamba: 
LUK.17.13	“Insa, mwanlimu, tiwonere utungu!” 
LUK.17.14	Insa akiwanang'aniza, akamba: “Ukani, mukarolote ka walongozi wa dini.” Ewo nakulawa wakuka, wakiponesiwa. We!
LUK.17.15	Mmoja kati ya noware, paawonire kuwa kaponesiwa, akiludira ka Insa nokure, kuno akinsifu Mwenyezimungu na shauti ulu‑ulu. 
LUK.17.16	Akingwirira Insa mmaulu, akinshukuru. Ona, noyo ákiwa nSamariya. 
LUK.17.17	Basi Insa akinjibu: “Omi siwaswafire wanu kumi? Sambi, kenda wandepi? 
LUK.17.18	Mbena awawoneka‑pa wakiludi waje wampe Mwenyezimungu utukufu wake? Ila awoneka noyu myeni‑yu tu basi!” 
LUK.17.19	Na Insa akimwambira mwananlume ire: “Lamuka, uke vyako. Kwamini kwako kukuvusha.”
LUK.17.20	Mafarizeu wamojawapo wandairi Insa: “Ufalume wa Mwenyezimungu ukuja kufika rini?”
LUK.17.20	Insa akiwajibu: “Ufalume wa Mwenyezimungu auja na alama yakuwoneka. 
LUK.17.21	Wala amwamba: ‘Ndiwu‑pa’ wala ‘Ndi ure pare’ kamana ufalume wa Mwenyezimungu uwa kati yenu.”
LUK.17.22	Ikisa, akiwambira wanafunzi wake javi: “Ukuja kufika wakati wamuja kusakula kuwona suku mojawapo ya Binadamu wa Binguni, fala amuwona. 
LUK.17.23	Wakuja kukwambirani javi: ‘Mmone-yu‑pa!’ au ‘Mmone ire pare!’ Fala musilawire panja wala musiwafulate. 
LUK.17.24	Konta kamba kumensa vyakumesanga julu, kukimwarika upande moja mpaka mwengine, ndi vyaari Binadamu kwa suku yake. 
LUK.17.25	Fala kwanza, ilazimu iye atabike vinu vingi, na akatariwe na wanu wa eci kizazi‑ci. 
LUK.17.26	Kamba vyavikunire suku za Nnu ndi vyavija kuwa novyo suku za Binadamu wa Binguni. 
LUK.17.27	Wanu wakirya, wakinywa, wakilomba na wakilombiwa, mpaka suku yengire Nnu nsafina, akija mwanalukaya akiwapoteza piya.
LUK.17.28	Kwa namuna mmoja novyo kamba vyavikunire suku za Loti: wakirya na wakinywa, wakiuza na wakiuzanya, wakivyala na wakijenga, 
LUK.17.29	fala suku yaalawire Loti Sodoma, moto na unga vikisuka julu kamba nvula, vikiwapoteza wanu piya. 
LUK.17.30	Kwa namuna mmoja noyo ndi vyavija kuwa suku Binadamu wa Binguni yaaja kufafanuriwa.
LUK.17.31	Noyo suku‑yo, ája kuwa papala, asisuke kwingira nnyumba mwake kulavya vinu vyake. Na ája kuwa masamba, aaja kuwayi kuludira ukaya. 
LUK.17.32	Kumbukirani cinkunire muka wa Loti
LUK.17.33	Munu asaka kusunga mainsha ake, mwinsho apoteza. Fala munu apoteza mainsha ake
LUK.17.34	Nukwambirani kuwa noyo suku‑yo usiku, wakuwapo wawiri wakulala kinanda kimoja, mmoja atwariwa, mwengine akwasiwa. 
LUK.17.35	Wakuwapo wanawaka wawiri wakusaya pamoja ufu, mmoja atwariwa mwengine akwasiwa.” 
LUK.17.37	Basi wanafunzi ware wakindairi: “Mwenye, víkuna ndepi?”
LUK.17.37	Iye akiwajibu: “Mahala pauwa mwiri wakufwa, nopo ndi pawajumana marembo.
LUK.18.1	Suku moja Insa kawambira wanafunzi wake kinyume kimoja cakuwa daima wájuzi watende duwa daima, wasisokeziwe. 
LUK.18.2	Iye akamba: “Kaya mmoja ákiwapo mwenyé kulamula. Iye aakopesiwa na Mwenyezimungu wala aakimwinshimu munu asaka kuwa onse. 
LUK.18.3	Noyo kaya‑yo, ákikalanga mwanamuka nankweli. Iye ákukanga ka mwenyé kulamula ire, akimwambira: ‘Nipe shariya yakunisaidiya na aduwi wangu.’ 
LUK.18.4	Upita muda, mwenyé kulamula ire akikatala. Fala mwinshoni, akisowera kimoyomoyo, akamba: ‘Ingawa simopa Mwenyezimungu wala simwinshimu munu, 
LUK.18.5	fala, kwa kuwa nankweli‑yu asinipe kazi daima‑zi, basi nukumpa shariya yake ipate asije kunisokeza.’ ” 
LUK.18.6	Mwenye akamba: “Sikirizani vyaasemire ire mwenyé kulamula saari kamilifu ire. 
LUK.18.7	Novyo, Mwenyezimungu aawalamula kwa shariya wawatondore iye, wenye kunlalamikira iye usiku na nsana? Atakukawa kuwasaidiya? 
LUK.18.8	Nukwambirani kuwa iye awapatisa shariya yawo upesi-upesi! Novyo-sivyo, paasaka kuludi Binadamu wa Binguni, itakuwa awasingana mulumwengu‑mu wanu wakumwamini iye?”
LUK.18.9	Ikisa tena Insa akiwasowerera kwa kinyume, akiwambira wamojawapo wakiritula kuwa wanu wa shariya, wakiwakejeli wenziwawo. Iye akamba javi: 
LUK.18.10	“Wanawalume wawiri woka nNyumba Takatifu kunlebela Mwenyezimungu. Mmoja ákiwa Nfarizeu, mwengine ákiripisanga nsoko. 
LUK.18.11	Nfarizeu ire emire yeka, akilebela, akaamba javi: ‘Yarabi Mwenyezimungu! Nukushukuru kuwa omi siri mmadambi kamba vyawari wanu wengine: wanyang'anyi, wakosi shariya na wazinzi, wala kamba cakúripisa nsoko ire. 
LUK.18.12	Nifunga mara mbiri kila sumana, na nilavya fungu rakumi kwa piya faida zangu.’ 
LUK.18.13	Fala cakúripisa nsoko ire kemira baidi, anta maso aakikidiri kufungula kunang'aniza julu. Ila ákiribiya pakifuwa kuno akamba: ‘Yarabi Mwenyezimungu, niwonere utungu, omi niwa mmadambi!’ ” 
LUK.18.14	Insa akimariza akamba: “Nukwambirani kuwa eyu mwananlume‑yu kaludira kwake kakikishiwa mbere ya Mwenyezimungu, mwengine ire aakikishiwe. Kamana kila mwenyé kurikweza mwanyewe akwisusiwa, ila arisúsa mwanyewe akweziwa.”
LUK.18.15	Bandi ya vire, wanu wamojawapo wakija nawo wana watoto ka Insa ipate awakumbure na nkono wake awajanliye. Wanafunzi wake pawawawonire, wakikola kuwasutumu. 
LUK.18.16	Fala Insa akiweta kuno akiwambira: “Waseni wasimana‑wo waje kwangu omi! Musiwakataze! Ufalume wa Mwenyezimungu, wanu kamba ewo ndi wawo. 
LUK.18.17	Nukwambirani kweli kuwa saapokerera ufalume wa Mwenyezimungu kwa namuna ya kisimana visaka kuwa vyonse aashubutu kwingira.”
LUK.18.18	Nkulungwa mmoja akindairi Insa javi: “Mwanlimu mwema, nitende kinani ipate niriti mainsha a milele?” 
LUK.18.19	Insa akimwambira: “Kunita mwema sababuni? Aapo mwema, ila Mwenyezimungu tu basi! 
LUK.18.20	Uwe ukwijiwa ámuri‑zi: ‘Usizinge, usiulaye, usiwe, usiseme ushahidi wa ulongo, uwenshimu wawayo na mamayo.’ ” 
LUK.18.21	Iye akamba: “Ezi ámuri‑zi piya ndi zanifulata tangu niri nnemba.” 
LUK.18.22	Nakusikira javire, Insa akimwambira: “Ila cukubakira kinu kimoja tu basi. Kauzanye piya vyauri nawo, nzuruku‑wo uwatongere masikini. Kwa javyo, uriturira mali mbinguni. Ikisa uje unifulate.” 
LUK.18.23	Fala mwananlume ire paasikire vyaajibiwe vire, akiwuzunika pakulu konta ákiwa tajiri nkulu.
LUK.18.24	Noparepare Insa, nakummona mwananlume ire javire, akamba: “Virigariga wenye mali kwingira muufalume wa Mwenyezimungu. 
LUK.18.25	Ndi kweli, raisi ngamiya kupenya kipenyo ca singano koliko tajiri kwingira muufalume wa Mwenyezimungu.” 
LUK.18.26	Wanu wakisikira ware, wakindairi Insa: “Kwa javyo, avushiwa ndi wepi?
LUK.18.27	Fala iye akijibu: “Vinu savikidirika na wanu, akidiri ndi Mwenyezimungu.”
LUK.18.28	Peduru akimwambira Insa: “Ona, ofwe tasa nyumba zetu tukufulata uwe.” 
LUK.18.29	Iye akiwambira: “Nukwambirani kweli, hapana munu wakwasa nyumba yake, nkawake, wanduze, wawaze, au wanawe kwa ajili ya ufalume wa Mwenyezimungu, 
LUK.18.30	saapokerera maripo mara nyingi zawenye mulumwengu nomu. Novyo, bandi yakufwa, apata mainsha a milele.”
LUK.18.31	Insa akiwatwala wanafunzi kumi na wawiri ware, akiwambira javi: “Sikirizani! Tankuka Yerusalemu, koóka kutimiziwa piya mambo awandike minabii kuhusu Binadamu wa Binguni. 
LUK.18.32	Kamana iye akuka kuperekiwa mmakono mwa Sawari-Mayahudi
LUK.18.33	Nakwisa kuncapa, wamulaya, fala suku ya tatu, iye afufuka.” 
LUK.18.34	Evi vinu‑vi ewo awereriwe anta aba. Vyaawambire vire wafisiwa, awakereriwa vyaakisowera vire.
LUK.18.35	Insa, paákifika karibu ya Yeriko, ákiwapo munu mmoja kipofu kekala nanyenje ya njira, akilebela zimola. 
LUK.18.36	Kipofu ire, paawasikire wanu wengi wakipita, akiwadairi: “Kinu‑ci kinani?” 
LUK.18.37	Wakimwambira: “Insa wa Nazareti ndi ári kupita.” 
LUK.18.38	Ndimana kipofu ire akanza kukuwa: “Insa, ujukulu wa Daudi, nitendere huruma!” 
LUK.18.39	Walongorere ware wakinsutumu, wakimwambira anyamare. Fala iye kila mara akizidi kukuwa: “Mwana wa Daudi, nitendere huruma!” 
LUK.18.40	Insa akimira, akitumiza waje nawo munu ire. Paajire karibu, Insa akindairi: 
LUK.18.41	“Usaka nukutende mwaja?”
LUK.18.41	Iye akijibu: “Mwenye, nisaka niludire kuwona.” 
LUK.18.42	Insa akamba: “Ludira kuwona! Kwamini kwako kukuvusha.” 
LUK.18.43	Kwa mpunde noure, iye akanza kuwona, akinfulata Insa kuno akintukuza Mwenyezimungu. Na piya wanu pawammonire, wakinsifu Mwenyezimungu.
LUK.19.1	Insa kengira Yeriko, akipita akenenda. 
LUK.19.2	Ákiwapo mwananlume mmoja wakwitiwa Zakeu, ákiwa nkulungwa wa warípisi nsoko, iye ákiwa tajiri. 
LUK.19.3	Iye ákisakula ammone Insa na amwijiwe namuna zake. Fala aakikidiri konta wanu wákiwa wengi, na iye ákiwa mwipi pakulu. 
LUK.19.4	Kwa javyo, akituwa mbere, akikwera mmuti ammone sana, kamana Insa ákiwa tayari kupita noire njira ire.
LUK.19.5	Insa, paafikire nopare mahala pare, akinang'aniza julu, akimwambira javi: “Zakeu, isuka upesi! Rero nijuzi nifikire nnyumba mwako.” 
LUK.19.6	Ndimana akisuka upesi-upesi, akimpokerera Insa nnyumba mwake kwa sherehe pakulu sana. 
LUK.19.7	Junudi ya wanu ware pawawonire javire, piya wakiduguda, wakamba: “Iye kengira mwa mmadambi mure ndi mwafikire!” 
LUK.19.8	Zakeu akimira, akimwambira Mwenye: “Ona, Mwenye, nilavya nusu ya mali angu, niwapa masikini. Ikiwa kawapo waninnyáng'anye kinu, ninludisira mara nne.” 
LUK.19.9	Insa akimwambira javi: “Rero eyi nyumba‑yi kufika kuvuka kwa sababu eyu novyo ujukulu wa Iburahima
LUK.19.10	Kamana Binadamu wa Binguni kaja kunsakula na kunvusha ire asíke.”
LUK.19.11	Junudi ya wanu ware pawasikire evi, Insa akizidi kuwambira kinyume cengine konta ákiwa karibu kufika Yerusalemu, na kwa kuwa wakidaniza kuwa ufalume wa Mwenyezimungu ulawirira kwa mpunde noure. 
LUK.19.12	Basi, iye akamba: “Ákiwapo mwananlume mmoja bora pakulu. Iye kasafiri akuka inti nyengine ya baidi. Koka akatawaziwe kuwa nfalume wa inti yake, ikisa aludi. 
LUK.19.13	Kábula ya kulawa, kaweta wakazi wake kumi, kila mmoja akingabizi jarajara moja ya faida pakulu
LUK.19.14	Fala wanu wa muinti mwake wakimwina. Ndimana, wakiwatuma wanu nyuma yake wakaseme javi: ‘Eyo mwananlume‑yo atinsaka kutitawala.’ 
LUK.19.15	Pesire kutawaziwa kuwa nfalume wa inti ire, akiludi. Akitumiza kuweta wákazi noware waâwasire nzuruku ware, ipate ejiwe faida yaapatire kila mmoja, kwa biyashara yawakitenda. 
LUK.19.16	Akifika mukazi wakwanza ire, akamba: ‘Mwenye, omi nipatira faida mara kumi kwa nzuruku wamunipere.’ 
LUK.19.17	Nfalume ire akamba: ‘Vyema pakulu sana! Kuwa amiri mwaminifu! Tangu pauwere mwaminifu wa kinu kitoto, ukuja kupata mamulaka julu ya makaya kumi.’ 
LUK.19.18	Ikisa akija amiri wapiri ire, akamba: ‘Mwenye, kwa nzuruku wenu ure, omi nipatira faida mara ntanu.’ 
LUK.19.19	Nfalume ire akimwambira novyo: ‘Uwe ukuja kupata mamulaka julu ya makaya matanu.’ 
LUK.19.20	Akija novyo mwengine, akamba: ‘Mwenye, nzuruku wenu ndiwu, nifindika munguwo nikitula, 
LUK.19.21	konta nikopa. Uwe kuwa munu mmoja ngumu, ulavya faida ya kazi sautendire, uvuna vinu saurimire.’ 
LUK.19.22	Nfalume ire akijibu: ‘Uwe kuwa mukazi mbaya! Nukulamula julu ya usowezi wako mwanyewe. Uwe ukwijiwa kuwa omi niwa ngumu, nilavya faida ya kazi sanitendire, nivuna vinu sanirimire? 
LUK.19.23	Sambi mbena nzuruku wangu‑wo auturire mbanku mojawapo? Omi pakuludi nanga nisingana nzuruku wangu pamoja na faida yake.’ 
LUK.19.24	Ikisa nfalume ire akiwambira wenziwe wákiwa karibu ware, akamba: ‘Mpokereni nzuruku eyu mukazi‑yu, mumpe apatíre faida mara kumi ire.’ 
LUK.19.25	Ewo wakimwambira: ‘Mwenye, iye kanawo futi jarajara kumi!’ 
LUK.19.26	Nfalume ire akiwajibu: ‘Nukwambirani kuwa mwenyé kuwa nawo apewa pakulu, fala saana, caari nawo noco anyang'anyiwa. 
LUK.19.27	Sambi, maaduwi sawakisaka kuwa omi nitawaziwe nfalume ware, njoni nawo kuno, muwolaye mbere yangu!’ ”
LUK.19.28	Insa pesire kwamba evi vinu‑vi, akilongorera akuka Yerusalemu. 
LUK.19.29	Paafikire karibu ya makaya a Betifage na Betaniya, karibu ya mwango wa Mizaituni, Insa akiwatuma wanafunzi wawiri, 
LUK.19.30	akiwambira javi: “Ukani kaya íri mbere ire. Mukifika, munsingana buru kafungiriwa, iye tangu aanamba kupandiwa na munu mmojawapo. Nfungureni, muje naye kuno. 
LUK.19.31	Ikiwa munu kakudairini kuwa: ‘Munfungurirani?’, mwambireni javi: ‘Mwenye ndi ári kunsakula.’ ” 
LUK.19.32	Basi, watumíwe ware nakuka, wasingana kamba vyaâwambire novire. 
LUK.19.33	Nakunfungula buru ire, wanyewe wakiwadairi: “Mbena mankunfungula buru‑yo?” 
LUK.19.34	Ewo wakijibu: “Mwenye Insa ndi ári kunsakula.” 
LUK.19.35	Ikisa, wakinlongoza mpaka ka Insa, wakitandika nguwo zawo julu ya buru ire wakimpandisa Insa. 
LUK.19.36	Ikisa munjira mwakipita Insa, wanu ware wakitandika nguwo zawo.
LUK.19.37	Pawafikire karibu ya Yerusalemu, mahala pakwisukira Mwango wa Mizaituni, wanu piya wa kundi ra wanafunzi watenda radi, wakintukuza Mwenyezimungu kwa shauti ulu‑ulu kwa piya vitendo vya uwezo vyawakiwona.
LUK.19.38	Ewo wakamba:
LUK.19.38	“Heri nfalume ári kuja kwa zina ra Mola!
LUK.19.38	Mbinguni iwepo salama,
LUK.19.38	na julu pakulu uwe‑po utukufu!”
LUK.19.39	Mafarizeu wamojawapo wákiwa kati ya junudi ya wanu ware, wamwambira javi: “Mwanlimu, wadume wanafunzi wako‑wo!” 
LUK.19.40	Iye akijibu: “Onani, ewa wakinyamala, mawe akwanza kutamba!”
LUK.19.41	Pawakiwa karibu yakufika, nakuwona kaya ya Yerusalemu, Insa akanza kurira, 
LUK.19.42	akamba: “Ha! Yerusalemu! Vikinajibu rero wijiwe vinu vija na usalama! Ila sambi‑pa kufisiwa mmaso mwako usiwone! 
LUK.19.43	Kamana zikuja kukufikira suku maaduwi wako wakujengera ngulu zakukushambuliya, wakuzunguriza, wakukinya kila upande, 
LUK.19.44	wapita wakugwisira pansi pamoja na wanawo wari nkati yako. Ewo awasa riwe anta rimoja kubaki julu ya riwe renziwe, konta aumanyire wakati wajire Mwenyezimungu kukuvusha.
LUK.19.45	Insa kengira Nyumba Takatifu, akanza kuwatuwisa wacuruzi, 
LUK.19.46	akiwambira javi: “Yandikiwa javi: ‘Nyumba yangu‑yo ikuja kuwa nyumba ya duwa.’ Fala umwe nyumba‑yi mutenda kuwa jonga ra wevi
LUK.19.47	Insa daima‑zi akifundanga nNyumba Takatifu mure. Wakulungwa wa dini, wanlimu wa shariya, pamoja na wakulungwa wa nkaya mure, wakisakula namuna yakumpoteza Insa. 
LUK.19.48	Fala awakiwonerera namuna, konta wanu piya watengemana pakulu kunsikiriza.
LUK.20.1	Suku moja, Insa paakiwafunda wanu na paakereza Habari Ngema nNyumba Takatifu, wakilawirira nomo wakulungwa wa dini, wanlimu wa shariya, pamoja na walongozi, 
LUK.20.2	wakimwambira, wakamba: “Tambire, uwe evi vinu‑vi kwankutenda na mamulaka a nani? Eya mamulaka‑ya akupere nani?” 
LUK.20.3	Insa akiwajibu, akamba: “Sambi, nomi novyo nukudairini kinu. Nambireni: 
LUK.20.4	Yahaya paakiwoza wanu, akitenda javyo kwa mamulaka a Mwenyezimungu au a wanadamu?” 
LUK.20.5	Ewo wakingira kukaidiyana, wakamba: “Tikinjibu kuwa ‘a Mwenyezimungu’, iye atidairi: ‘Umwe kutowa kunkubali Yahaya sababuni?’ 
LUK.20.6	Fala, tikamba kuwa ‘a wanadamu’, wanu piya watipanja na mawe, konta wakikubali kuwa Yahaya nabii wakweli.” 
LUK.20.7	Basi, mwinshoni wakinjibu javi: “Atijiwa.” 
LUK.20.8	Insa akijibu: “Basi, nomi novyo sukwambirani mwanyewe mamulaka anitendesa evi vinu‑vi.”
LUK.20.9	Sambi, Insa akanza kuwasowerera wanu eci kinyume‑ci javi: “Mwananlume mmoja kavyala muti wake wakupa uva, akitula rani na warimi wamojawapo, ikisa akisafiri suku nyingi zawenye. 
LUK.20.10	Paufikire wakati wa kutokota uva, iye kantuma ntumisi ka warimi kure ipate wakampe fungu ra mwenye wake ire. Fala warimi ware wakimwibiya, wakinludisa makono-waka. 
LUK.20.11	Ikisa, mwanyewe masamba ire akintuma ntumisi mwengine, neye novyo wakimwibiya, wakimwanziri, wakinludisa makono-waka. 
LUK.20.12	Mwanyewe masamba ire akintuma ntumisi watatu, fala warimi ware neyo novyo wakinlumiza, wakintuwisa.
LUK.20.13	Basi, mwanyewe masamba ire akisowera kimoyomoyo akamba: ‘Sambi, nisaka kutendaja? Hã, nijiwa! Nimpereka mwanangu wanimpenda pakulu. Dalili wakuka kumwinshimu!’ 
LUK.20.14	Fala warimi ware pawammonire mwana ire, wakisowera watupu-watupu: ‘Epa kankuja mwenyé haki yakuriti masamba‑ya! Tukeni timulaye, irati‑yo iwe yetu ofwe!’ 
LUK.20.15	Basi, wakinlavira panja ya masamba are, wakimulaya.”
LUK.20.15	Ikisa Insa akiwadairi: “Mwenyé masamba ire warimi ware awatendaja? 
LUK.20.16	Iye akuja, awapoteza warimi‑wo, na masamba‑yo awemisira wanu wengine.”
LUK.20.16	Wanu ware pawasikire javire, wamba: “Visikune javyo!
LUK.20.17	Fala iye kawanang'aniza wanu ware rungu-rungu, ikisa kawadairi javi: “Sambi eya Mandiko‑ya javi:
LUK.20.17	‘Riwe rawakatare wajengi ndi rilawirire kuwa riwe maalumu’, mana ake kinani?
LUK.20.18	Insa akizidi kusowera:
LUK.20.18	“Agwiríra onse eri riwe‑ri
LUK.20.18	akuwa kipande-kipande.
LUK.20.18	Warisaka kungwirira eri riwe‑ri,
LUK.20.18	asaika-saikanga atenda ufu.
LUK.20.19	Wanlimu wa shariya na wakulungwa wa dini pawasikire kinyume cire, wakisaka wanfunge Insa kwa mpunde noure, konta wejiwa kuwa Insa kankuwasutumu ewo‑po
LUK.20.20	Kwa javyo, wanlimu wa shariya na wakulungwa wa dini wakintunza Insa sana-sana. Ewo wawapereka wapererezi wamojawapo wakiritula kuwa wanu wakweli. Wakisakula wammonerere kamba iye asowera kinu cakunkoresa ipate wampereke ka guvinadoru, mwenyé uwezo na mamulaka. 
LUK.20.21	Ndimana wakindairi, wakamba: “Mwanlimu, tukwijiwa kuwa piya vyausowera na vyaufunda vyakweli, wala aulamula kwa kunang'aniza munu caari, ila kwankufunda kamili njira ya Mwenyezimungu. 
LUK.20.22	Sambi, tambire kinu kimoja: Ofwe tijuzi au atijuzi kunripa nsoko Kaisari
LUK.20.23	Fala Insa nakwijiwa ujanja wawo ure, akiwambira: 
LUK.20.24	“Nolotereni jarajara moja. Ewu uso‑wu na eya mandiko‑ya vyanani?”
LUK.20.24	Ewo wakijibu: “Vya Kaisari.” 
LUK.20.25	Iye akiwambira: “Basi, vinu vya Kaisari, mpeni Kaisari. Vinu vya Mwenyezimungu, mpeni Mwenyezimungu.” 
LUK.20.26	Kweli, awapatire mbere ya wanu kunkoresa Insa na majibu ake. Kwasa javyo, washanga na majibu ake are, wakinyamala vii.
LUK.20.27	Ikisa, wakinfika karibu Masaduseu wamojawapo, ware wakatála kuwa kuwapo kufufuka ka wafwi. 
LUK.20.28	Ewo wakindairi Insa javi: “Mwanlimu, Musa katandikira eya mandiko‑ya javi: ikiwa munu kafwa, kamwasa nkawake saapongore naye wana, nduye marehemu ajuzi amwingire manyumba nankweli ire, filihali apongola naye rilunga rikolo. 
LUK.20.29	Sambi, wákiwapo wana saba wawa mmoja na mama mmoja. Ntanzi kalomba, kafwa saapongore naye mwana. 
LUK.20.30	Nduye wapiri, 
LUK.20.31	na watatu, neyo novyo wantwala muka ire, wanlomba awapongore naye mwana. Wo‑saba ware piya wanlomba awapongore naye wana, wafwa. 
LUK.20.32	Mwinshoni, mwanamuka ire neye novyo akifwa. 
LUK.20.33	Basi, suku ya kufufuka, mwanamuka ire akuja kuwa muka wa nani? Kamana wo‑saba ware wanlomba muka mmoja noire!”
LUK.20.34	Insa akiwajibu: “Duniya‑yi wanu walomba na walombiwa. 
LUK.20.35	Fala waturiwe ubora kupata enzi zisaka kuja pawaja kufufuka ka wafwi, ewo awaja kulomba wala kulombiwa. 
LUK.20.36	Kweli, awaja kufwa tena, konta wakuja kuwa kamba malaika. Ewo wana wa Mwenyezimungu kamana wafufuriwa ka wafwi. 
LUK.20.37	Kuhusu mwaha wa kuwa wafwi wakuja kufufuriwa, anta na Musa
LUK.20.38	Basi, iye siyo Nlungu wa wafwi, ila Nlungu wa wanu wari hai. Kwake iye, wanu piya wawa hai.” 
LUK.20.39	Ikisa wanlimu wengine wa shariya wakimwambira Insa: “Mwanlimu, kusowera sana!” 
LUK.20.40	Bandi ya evi, awerepo munu wakurimba moyo kundairi Insa kinu.
LUK.20.41	Ikisa Insa akiwadairi: “Wanu wakwamba mwaja kuwa Almasihi ujukulu wa Daudi? 
LUK.20.42	Kamana Daudi mwanyewe ndi ambire nkitabu ca Zaburi
LUK.20.42	‘Mola kamwambira Mwenye wangu
LUK.20.42	Ikala nkono nriro wangu
LUK.20.43	mpaka niwature maaduwi wako
LUK.20.43	wawe sini kamba gogo rakwirika maulu ako.’
LUK.20.44	Ona, ikiwa Daudi Almasihi kamwita ‘Mwenye’, namunani vyaawa upande wa ujukulu wake?
LUK.20.45	Wanu piya pawakinsikiriza, Insa akisowera na wanafunzi wake, akiwambira javi: 
LUK.20.46	“More-more na wanlimu wa shariya! Kuwajibu kupita wakenenda wavarire sana-sana na kukomaziwa kwa inshima mmaluwanja. Watondola kwikala mahala mwa swifa nsinagoga na mmajambo. 
LUK.20.47	Fala wawewiranga manankweli vinu vyawo, na watendanga siyasa yakulebela duwa zakurepa. Basi, ewo wakuja kuhukumiwa pakulu futi!”
LUK.21.1	Insa paakiwa nNyumba Takatifu, akiwatunza matajiri wakasa nzuruku nkashoti ya swadaka. 
LUK.21.2	Ikisa akimmona nankweli mmoja masikini pakulu, akitaya jarajara mbiri za nzuruku aba. 
LUK.21.3	Basi, Insa akamba: “Nukwambirani kweli kuwa eyu nankweli masikini‑yu kataya nzuruku mwingi koliko piya wanu wengine‑wo. 
LUK.21.4	Konta ewo na utajiri wawo mwingi wataya cawaremire nawo, fala iye na usikini wake kataya piya caawere nawo kati ya mainsha ake.”
LUK.21.5	Wanu wengine, pawakisifu Nyumba Takatifu kuhusu namuna vyaisitawiziwe na mawe meema-meema pamoja na mapambo a kutuziriwa, Insa akamba javi: 
LUK.21.6	“Evi vinu‑vi vyamuwona‑vi, ikuja kufika suku yakudanguriwa nfululu. Arija kubaki anta riwe rimoja julu ya riwe renziwe.” 
LUK.21.7	Ewo wakindairi Insa javi: “Mwanlimu, vinu-vyo vikuja kukuna rini? Alamani isaka kuwoneka kábula ya kukuna novyo vinu-vyo?” 
LUK.21.8	Iye akijibu: “More-more, asukuteseni munu! Kamana wakuja kulawirira wengi wawenye, waja kwa zina rangu, wakamba: ‘Omi ndi Almasihi’ na ‘Wakati ufíka!’ Musiwafulate! 
LUK.21.9	Na pamusikira kuhusu vita na mapinduzi, musope! Evyo siti vyanze kukuna, fala Kiyama acifika kwa mpunde nowo.”
LUK.21.10	Ikisa akiwambira: “Taifa itenda vita na taifa nyenziwe na ufalume utenderana vita na ufalume mwenziwe. 
LUK.21.11	Vikuja kulawirira vitikansi vikulu muardhi, na balayi na njala mahala mumojiwapo. Mukuja kuwona vinu vyakofya, na julu‑ko alama ulu‑ulu za matajabisa. 
LUK.21.12	Fala kábula ya piya‑vi, mukuja kufungiwa na kulumbatiwa. Mukuja kuperekiwa mmasinagoga kulamuriwa, na kwefyeriwa nkalaboshu. Mukuja kuvutiwa mbere ya mafalume na maguvirinadoru, kwa sababu ya zina rangu. 
LUK.21.13	Eyo ndi isaka kuwa nafasi yenu yakulavya ushahidi kuhusu omi. 
LUK.21.14	Basi, musifazaike na namuna vyamusaka kurikotola, 
LUK.21.15	kamana omi mwanyewe nukuja kukupani usemi wa wijiwifu, wakuwa anta aduwi wenu mmoja aaja kukidiri kukukayidini. 
LUK.21.16	Umwe mukuja kupoteziwa anta julu ya wawa zenu, wanduzenu, jamaa wengine‑po, na marafiki zenu. Na wanu wamojawapo kati yenu, ewo wakuja kuwolaya. 
LUK.21.17	Wanu piya wakuja kukwinani kwa sababu ya zina rangu. 
LUK.21.18	Fala anta nywiri mmoja nviswa vyenu aipoteya. 
LUK.21.19	Basi, kwa sababu ya kuvumirira kwenu, roho zenu zívushiwa.”
LUK.21.20	“Fala pamusaka kuwona Yerusalemu izunguriziwe na masurudadu, mwijiwe kuwa ufika wakati wakudanguriwa kaya‑yo. 
LUK.21.21	Wakati‑wo, wanu waja kuwa Yudeya watuwirire mmyango. waja kuwa Yerusalemu walawe, waja kuwa mmamasamba wasingire nkaya. 
LUK.21.22	Kamana nozo suku‑zo zikuja kuwa suku za hukumu, pavisaka kutimiziwa piya vibushuriwe mMandiko Matakatifu. 
LUK.21.23	Dambi wanawaka suku‑zo wája kuwa na mimba, na wakujíjisa wana wawo! Kamana zikuja kwingira balayi nyingi zawenye muinti‑mo. Wanu wa Iziraeli wakuja kuhukumiwa pakulu. 
LUK.21.24	Wengi wakuja kuulaiwa na upanga, na wengine wakuja kutwariwa kukisiwa kamba wafungwa inti piya. Na Yerusalemu ikuja kutawariwa na wanu Sawari-Mayahudi
LUK.21.25	Insa kaamba novyo: “Zikuja kuwapo alama ya juwa, ya mwezi, pamoja na za nondwa. Mulumwengu‑mu, piya mataifa akuja kuuzunika, kukafilika na shauti ya kitukulu na maluwimbi akofya. 
LUK.21.26	Wanu ukuja kuwengira wofi pakulu kwa kinu cisaka kuja mulumwengu‑mu, mpaka nguvu zawo ziwesa. Kamana wenye nguvu mbingu watikinyika. 
LUK.21.27	Ikisa, ewo wakuja kummona Binadamu wa Binguni akija na wingu, na uwezo na utukufu pakulu. 
LUK.21.28	Basi, wakati wazisaka kukuna ezo alama‑zo, inukani, lamusani viswa vyenu, konta kuvuka kwenu kukuwa karibu!”
LUK.21.29	Ikisa, Insa akiwambira usowezi mmoja nkinyume akamba: “Tunzani mimongo
LUK.21.30	Payanza kusipuka miti mukwijiwa sana-sana kuwa mirongo ya kinja iwa karibu-karibu. 
LUK.21.31	Kwa namuna mmoja noyo, pamuja kuwona ezi alama‑zi, mwijiwe kuwa ufalume wa Mwenyezimungu uwa karibu. 
LUK.21.32	Nukwambirani kweli kuwa eci kizazi‑ci acipita evi vinu‑vi savikunire piya. 
LUK.21.33	Bingu na ardhi vilainika, fala usemi wangu aushubutu kulainika.”
LUK.21.34	Insa akizidi kusowera: “More-moreni ipate myoyo yenu isifazaike na cakurya wala cakunywa pakulu anta kushugulika na mambo a mainsha a rero‑ya. Ritengezeni sana-sana ipate noyo suku‑yo isukulawirireni gáfula kamba nambo. 
LUK.21.35	Kamana noyo suku‑yo iwajira wanu piya duniya‑yi. 
LUK.21.36	Ikalani mukirinang'anizira daima. Lebelani ipate muwe nawo uwezo wa kunusurika piya vinu vija kukuna-vyo, mwimire mbere ya Binadamu wa Binguni.”
LUK.21.37	Suku daima‑zi, Insa ákukanga kuNyumba Takatifu ákiwafunda wanu, fala rikiswa juwa, ákilawanga akuka kulala kuMwango ya Mizaituni. 
LUK.21.38	Na kila subuu namapema, wanu piya wákijumulana nNyumba Takatifu wansikirize.
LUK.22.1	Sambi, ríkiwa karibu-karibu jambo rakutafuniwa mikate saitayiwe furumento, jambo rakwitiwa Pashukwa
LUK.22.2	Wakulungwa wa dini pamoja na wanlimu wa shariya wakisakula namuna za kumulaya Insa kisiiri-siiri konta wakiwopa wanu.
LUK.22.3	Wakati‑wo, Ibilisi kamwingira Yuda Shikariyoti, iye ákiwa mmojawapo kati ya mawalii kumi na wawiri wa Insa. 
LUK.22.4	Yuda akilawa akuka akiwonana nawo wakulungwa wa dini na minduna wa Nyumba Takatifu, akisikizana nawo namuna ya kumpereka mmakono mwawo. 
LUK.22.5	Ewo wakitenda radi pakulu, wakisikizana naye wampe nzuruku. 
LUK.22.6	Basi, Yuda akikubali, akanza kusakula wakati mwema wakumpereka Insa sawapo wanu wengi.
LUK.22.7	Ikifika suku ya jambo ra mikate saitayiwe furumento, ikibidi asinjiwe kondoo wa Pashukwa awe kafara. 
LUK.22.8	Kwa javyo, Insa akintuma Peduru na Yahaya, akamba: “Ukani mukatengeze piya visakikana kujambo ra Pashukwa, tirye pamoja.” 
LUK.22.9	Ewo wakindairi: “Usaka tikakutengezere nyumbani?” 
LUK.22.10	Iye akiwajibu: “Onani, pamusaka kwingira Yerusalemu, munsingana mwananlume asukure ndoo ya maji. Munfulate noyo nyumba yaasaka kwingira‑yo. 
LUK.22.11	Mwanyewe nyumba‑yo, mumwambire javi: ‘Mwanlimu katumiza kukudairi javi: “Nsana wa wayeni uwa ndepi? Nisaka nitumire, nirye Jambo ra Pashukwa na wanafunzi wangu.” ’ 
LUK.22.12	Iye akoloterani nsana nkulu sana kugorofa‑ko, na piya visakikana. Mukatengeze noko jambo retu‑ro.” 
LUK.22.13	Ewo nakuka, wasingana kamba vyaawambire, wakitengeza jambo ra Pashukwa nomure.
LUK.22.14	Paufikire wakati wa kurya kujambo rire, Insa akikala pameza na mawalii wake. 
LUK.22.15	Iye akiwambira: “Vinajibu pakulu futi kurya namwe eri jambo ra Pashukwa‑ri, saninatabika. 
LUK.22.16	Konta nukwambirani kweli kuwa sirya namwe tena pajambo ra Pashukwa mpaka mana a Pashukwa akuja kutimiziwa, muufalume wa Mwenyezimungu.” 
LUK.22.17	Ikisa Insa akitwala kikombe kimoja ca vinyu, akishukuru, akamba: “Twalani, mumerane watupu. 
LUK.22.18	Kamana nukwambirani kweli kuwa omi sinywa vinyu tena mpaka ufike ufalume wa Mwenyezimungu.” 
LUK.22.19	Ikisa akitwala nkate mmoja, akishukuru, akimeya, akiwapa wanafunzi ware, akamba: “Ewu nkate‑wu ndi mwiri wangu wanipereka kwa kukupendeleyani. Tendani novi kwa kunikumbukira omi.” 
LUK.22.20	Pesire kurya, akitwala kikombe ca vinyu, akamba: “Eyi vinyu‑yi ndi alama ya miyadi mipya ya Mwenyezimungu, ikwakikishiwa julu ya damu yangu, itawanyike kwa faida yenu umwe.” 
LUK.22.21	Na akamba tena: “Onani, pameza‑pa kawapo munu mmoja asaka kunizungunuka, kunipereka ka maaduwi wangu. 
LUK.22.22	Ndi kweli kuwa Binadamu wa Binguni ajuzi afwe konta ewo mpango wa Mwenyezimungu. Fala alaniwe mwananlume asaka kunizungunuka!” 
LUK.22.23	Basi, wanafunzi ware wakanza kudairiyana watupu: “Patiri‑pa nani ája kutenda kinu kamba‑co?”
LUK.22.24	Kukiwapo novyo kukaidiyana nkati ya wanafunzi ware kuhusu munu ári bora pakulu nkati yawo. 
LUK.22.25	Kwa javyo, Insa akiwambira: “Mafalume wa mataifa wawatawala wanu watende vyawasaka. Wari na mamulaka julu yawo viwajibu kwitiwa javi: ‘wenye fadili’. 
LUK.22.26	Fala kati yenu, sijavyo. Ila munu nkulu kati yenu awe kamba munu ntoto, alongóza awe kamba awudúmu. 
LUK.22.27	Sambi ári bora pakulu ndi wepi? Árya pameza, au awaúdumu wenziwe? Siire árya pameza? Fala omi epa kati yenu niwa maúdumu.
LUK.22.28	Umwe ndi muwanga pamoja nomi kwa piya kuyereriwa kukinipatanga. 
LUK.22.29	Ndi ntamana, nukugabizini ufalume kamba Baba wangu vyaanigabizi ufalume, 
LUK.22.30	ipate murye na munywe pameza yangu muufalume wangu. Na umwe mukuja kwikala viti vya ufalume, mukuja kumiliki marikolo kumi na mawiri a Iziraeli.”
LUK.22.31	Mwenye Insa akizidi kusowera, akamba: “Ansumani! Ansumani! Wona, Shetwani kalebela pakulu ipate akuyerereni piya-mwe, kamba tirigu yakupepetiwa. 
LUK.22.32	Fala omi nukulebelela duwa kuhusu uwe ipate usase kunitumaini omi. Na uwe, pausaka kuludira kwangu omi, warimbise myoyo wanduzo.” 
LUK.22.33	Peduru akinjibu: “Mwenye, omi niwa tayari kuka nkalaboshu au anta paiwa kufwa nawe.” 
LUK.22.34	Insa kamwambira: “Ona Peduru, rero kokoriko aawika saunikanire mara natu kuwa aunijiwa.”
LUK.22.35	Ikisa, Insa akiwadairi wanafunzi ware javi: “Panukutumireni kupita mukitangaza Habari Ngema bila poci wala nrumba wala tamango, ciwapo cukutowireni?”
LUK.22.35	Ewo wakijibu: “Acipo!” 
LUK.22.36	Ikisa akiwambira: “Fala sambi, ári na poci, arisukuze, na ári na nrumba, ndi novyo. Na saána upanga, auzanye anzu yake auze. 
LUK.22.37	Kamana ibidi vitimiziwe vibushuriwe kuhusu omi:
LUK.22.37	‘Wantenda kamba dainfu.’
LUK.22.37	Kusema kweli, piya vyaandikiwe na minabii kuhusu omi vyankutimiziwa.” 
LUK.22.38	Ewo wakimwambira: “Ona Mwenye, epa tanawo maupanga mawiri.”
LUK.22.38	Neye akiwambira: “Atosha.”
LUK.22.39	Sambi, Insa akilawa, akuka kuMwango wa Mizaituni kamba vyaíkiwa tabiya yake. Wanafunzi wake, newo novyo wakinfulata. 
LUK.22.40	Nakufika kure, Insa akiwambira: “Lebelani duwa musije kushetwaniwa.” 
LUK.22.41	Ikisa Insa akiwatanuka wanafunzi wake ware kitambo ca mima talatini, akikokora malundi, akilebela duwa, akamba: 
LUK.22.42	“Baba, ikiwa usaka, kaneka ya tabu‑yi
LUK.22.43	Kwa javire, akisuka laika mmoja kulawa mbinguni kumwengeza nguvu. 
LUK.22.44	Kwa kuwa kakafilika pakulu, iye akilebela duwa pakulu-pakulu, mpaka luvuju rake ríkiwa kamba damu rikisulurira pansi. 
LUK.22.45	Pesire duwa, akilamuka akuka ka wanafunzi wake. Kawasingana wakilala, kwa kuwa wáuzunika. 
LUK.22.46	Basi, akiwambira javi: “Mbena mwankulala usingizi? Lamukani, mulebele duwa ipate musije kushetwaniwa.”
LUK.22.47	Insa paakisowera, ikifika junudi ya wanu yakulongoziwa na ire wakwitiwa Yuda ire, ákiwa mwanafunzi mmoja kati ya kumi na wawiri ware. Yuda akimukira Insa ankomaze kwa namuna yawatendana munu na rafiki yake. 
LUK.22.48	Fala Insa akimwambira: “Yuda, utumira alama ya urafiki kunzungunuka Binadamu wa Binguni?” 
LUK.22.49	Wanafunzi wengine wanzungurize ware, pawawonire vikisaka kunkuna vire, wakimwambira Insa: “Mwenye, tiwashambuliye na upanga?” 
LUK.22.50	Kweli, mmoja wawo akinduru ntumisi mmoja wa nkulu wa wakulungwa wa dini, akinsinja sikiro ra nkono nriro. 
LUK.22.51	Fala Insa nakuwajibu kaamba: “Hee, musitende javyo!” Iye akinkumbula mmasikiro mwananlume ire, akimponesa. 
LUK.22.52	Ikisa, Insa akiwambira wakulungwa wa dini, na wakulungwa wa mapulisiya wa Nyumba Takatifu, pamoja na walongozi wokire kunfunga ware, akamba: “Mwaja? Omi niwa kisomi wakunijirira na mapanga na mipweke kunifunga sababuni? 
LUK.22.53	Daima‑zi nukuwanga namwe nNyumba Takatifu fala amunifungire. Fala ewu ndi wakati wenu wamupewe, wanu wa nkisi pawári nawo mamulaka!”
LUK.22.54	Ikisa, ewo wakinfunga Insa, wakintwala, wakuka naye kunyumba ya nkulu wa wakulungwa wa dini. Peduru akipita, akinfulata kitambo aba. 
LUK.22.55	Wakikoreza moto nluwani, wakikala kota. Na Peduru neye akikala na wanu ware. 
LUK.22.56	Njakazi mmoja kammona Peduru ekare pakilanga-langa pamoto pare, akinnang'aniza sana-sana, akamba: “Eyu mwananlume‑yu ákiwa pamoja naye!” 
LUK.22.57	Fala iye akikana, akamba: “Nunu, omi iye simwijiwa!” 
LUK.22.58	Aupitire muda, ikisa ntumisi mwengine kammona, akamba: “Nnowe novyo ndi mmoja wawo!”
LUK.22.58	Fala Peduru akijibu: “Mwenye, omi siri!” 
LUK.22.59	Ipita ora mmoja, ikisa akilawirira munu mwengine, akinkenekezera: “Siyo dana kuwa eyu mwananlume‑yu ákiwa pamoja naye, kamana neyu novyo nGalileya!” 
LUK.22.60	Fala Peduru akijibu: “Uwe mwananlume‑we, causowera‑co, omi sijiwa anta aba javi!” Kuno akisowera, kwa mpunde noure, kokoriko akiwika. 
LUK.22.61	Mwenye Insa akizungunuka, akinnang'aniza Peduru. Na Peduru akikumbukira vyaâmbire Mwenye vire kuwa: “Saanawika kokoriko rero, ukuja kunikana mara natu.” 
LUK.22.62	Basi Peduru akilawa nluwani mure, akanza kwibiya lukuto.
LUK.22.63	Sambi, minduna wamwikarire Insa ware wakanza kunshupa kuno wakimwibiya. 
LUK.22.64	Wakinfinika kumaso kuno wakindairi: “Kubushuru! Nseme munu ári kukwibiya!” 
LUK.22.65	Na wakinsowera caputu vinu vingi vyawenye, vyakunkufurira.
LUK.22.66	Subuu namapema, kundi ra walongozi wa Mayahudi wakijumulana pamoja. Wákiwepo wakulungwa wa dini na wanlimu wa shariya. Insa akijisiwa mbere yawo, wakamba: 
LUK.22.67	“Tambire, uwe ndi Almasihi?”
LUK.22.67	Fala iye akiwajibu: “Ikiwa omi nukwambirani, umwe amunamini. 
LUK.22.68	Na ikiwa nukudairini kinu, umwe amunijibu! 
LUK.22.69	Fala mwanzo wa sambi‑pa, Binadamu wa Binguni akuja kwikala upande wa nkono nriro wa Mwenyezimungu, Mwenyé Uwezo.”
LUK.22.70	Kwa javyo, ewo wakisowera kapamoja: “Sambi, uwe kuwa Mwana wa Mwenyezimungu?”
LUK.22.70	Iye akiwajibu: “Umwe ndi musema kuwa omi niwa Mwana wa Mwenyezimungu.”
LUK.22.71	Ikisa wakamba: “Sababuni tena kusakula ushahidi mwengine? Ofwe wanyewe tinsikira na kanywa yake!”
LUK.23.1	Ikisa, piya wanu wakilamuka, wakimpereka Insa ka Pilatu. 
LUK.23.2	Wakanza kunlongopera, wakamba: “Eyu mwananlume‑yu tankummona kuwa kankuwazungunusa wanu wetu, na kankuwakataza wanu wasinripe nsoko Kaisari. Kaamba novyo kuwa iye Almasihi, Nfalume.” 
LUK.23.3	Pilatu akindairi: “Uwe ndi nfalume wa Mayahudi?”
LUK.23.3	Insa akinjibu, akamba: “Uwe ndi uri kwamba.” 
LUK.23.4	Ikisa Pilatu akiwambira wakulungwa wa dini na junudi ya wanu, akamba: “Siwona kosa rimojawapo ra mwananlume‑yu.” 
LUK.23.5	Fala ewo wakikenekezera, kwamba: “Iye kankuwashonga wanu, apite akifunda Yudeya‑yi piya, mwanzo wa Galileya mpaka epa!”
LUK.23.6	Paasikire javyo, Pilatu akiwadairi: “Ha! Noyo mwananlume‑yo nGalileya?” 
LUK.23.7	Ewo wakijibu: “Aye!” Pilatu, pejíwe kuwa mwenyé mamulaka ndi Herodi, akimpereka ka Herodi. Kweli, nozire suku zire, Herodi ákiwa Yerusalemu nokure. 
LUK.23.8	Herodi nakummona Insa kawa radi pakulu futi, kamana zipita suku nyingi zawenye akinsakula ammone, kwa kuwa ákisikira habari zake. Iye akirindira kuwa akuja kuwona alama yake mojawapo yaatendire. 
LUK.23.9	Kwa javyo, kandairi Insa vinu vingi vyawenye, fala iye aanjibire anta kinu kimoja. 
LUK.23.10	Wákiwapo noparepare wakulungwa wa dini na wanlimu wa shariya wakinlongopera Insa pakulu. 
LUK.23.11	Na Herodi novyo ákiwepo nopo na masurudadu wake wakanza kunkejeli Insa kuno wakinshupa. Wakinvaza anzu kamba ya kifalume, ikisa wakimpereka tena ka Pilatu. 
LUK.23.12	Noire suku ire, Herodi na Pilatu wakanza kuwa munu na rafiki yake. Pakwanza wákiwa munu na aduwi wake.
LUK.23.13	Ikisa, Pilatu akiwajumanisa wakulungwa wa dini na wakulungwa wengine pamoja na wanu wa nkaya mure, 
LUK.23.14	akiwambira javi: “Umwe muja naye mwananlume‑yu kwangu omi, mwankwamba kuwa kankuwashonga wanu kutenda ubishi. Omi nopapa vyamuri kunlongopera mwananlume‑yu nankutunza sana-sana mbere ya wanu-mwe piya, fala onani, siri kuwonerera kosa rimojawapo. 
LUK.23.15	Anta na Herodi, neye novyo, kamana katiludisira nokuno tena. Onani, eyu mwananlume‑yu aakosire kinu cakujuzi kuhukumiwa kifo. 
LUK.23.16	Basi nikwamuru acapiwe viboko, ikisa asiwe oke vyake.” 
LUK.23.18	Junudi ya wanu ware piya wakanza kukuwa pakulu-pakulu kapamoja, wakamba: “Eyo mwaseni novyo, tifungurireni Baraba!” 
LUK.23.19	Baraba‑yu kafungíwa kwa sababu ya vurumãi yaalavire nkaya mure, na kwa sababu ya kumulaya munu. 
LUK.23.20	Pilatu akisaka kunfungula Insa, ndimana akikola kusowera tena na wanu ware. 
LUK.23.21	Fala ewo wákizidi kukuwa, wakamba: “Ngomezereni! Ngomezereni!” 
LUK.23.22	Mara ya tatu Pilatu akiwadairi, akamba: “Noyu katenda kinani cakunyata? Omi simmonerere anta kosa rimojawapo rakujuzi kuhukumiwa kifo. Ndimana, nikwamuru acapiwe viboko, ikisa asiwe oke vyake.” 
LUK.23.23	Fala ewo wakikenekezera, wakikuwa na shauti ulu‑ulu, wakilebela kuwa Insa agomezeriwe. Na shauti zawo zikishinda. 
LUK.23.24	Ndimana, Pilatu akamuru vitendiwe kamba vyawari kunlebela novire. 
LUK.23.25	Basi, kamba ewo vyawanlebele, ire ataíwe nkalaboshu kwa sababu ya vurumãi na kuulaya ire, iye akinfungula. Akintwala Insa, akiwagabizi wanu ware watende viwajibu.
LUK.23.26	Sambi, pawanlongoze Insa, munjira wakinkola mwananlume wakwitiwa Ansumani, ákiwa nKireni
LUK.23.27	Wákiwapo novyo wanu wengi wawenye wakinfulata Insa, na wanawaka wakinririra na úwengira úzuni. 
LUK.23.28	Insa akizungunuka, akiwambira: “Umwe wanawaka wa Yerusalemu, musiniririre omi basi. Ila riririreni umwe wanyewe pamoja na wanenu. 
LUK.23.29	Konta onani, zikuja kufika suku ewo zakuja kwamba javi:
LUK.23.29	‘Heri wanawaka sawana wana,
LUK.23.29	matumbo saanamba kwimita,
LUK.23.29	mawere tangu saanamba kujijisa!’
LUK.23.30	Ikisa, wanu wakuja kulebela myango wakamba: ‘Mwango, tigwirire!’ na walebela mwala: ‘Mwala, tifise!
LUK.23.31	Kamana ikiwa watenda vinu‑vi uni ziri mbisi, futi zikumiliya watendaja?
LUK.23.32	Wâtwariwa novyo visomi wawiri wakaulaiwe pamoja na Insa. 
LUK.23.33	Pawafikire mahala pakwitiwa “Kongolo ra kiswa”, noparepare wakingomezera iye pamoja na visomi wawiri, mmoja upande wa nkono sonto, mwengine upande wa nkono nriro. 
LUK.23.34	Insa akamba: “Baba, waswamii kamana awejiwa cawatenda!” Na masurudadu ware wakitenda kura kwa ajili ya kwawanyirana nguwo zake.
LUK.23.35	Junudi ya wanu ware wemira nopare wakinang'aniza. Fala wakulungwa wakanza kunshupa Insa, wakamba: “Iye kawavusha wenziwe. Basi, arivushe mwanyewe, ikiwa kweli-kwelini iye Almasihi, Atondoriwe na Mwenyezimungu!” 
LUK.23.36	Masurudadu ware newo novyo wakinshupa, wakimukira karibu, wakintula vinagiri
LUK.23.37	wakimwambira javi: “Ikiwa uwe kuwa nfalume wa Mayahudi, rivushe mwanyewe!” 
LUK.23.38	Julu ya nsalaba cíkiwapo kibawo cakwandikiwa javi: “EYU NDI NFALUME WA MAYAHUDI.”
LUK.23.39	Kisomi mmoja agomezériwe upande mmoja wa Insa akikufuru, akamba: “Uwe auri Almasihi? Rivushe uwe mwanyewe, nofwe utivushe!” 
LUK.23.40	Fala kisomi mwengine ire akinjibu, akamba javi: “Uwe aumopa Mwenyezimungu, kwa kuwa kuhukumiwa kwenu kumoja? 
LUK.23.41	Upande wetu, iwapo haki yakuhukumiwa konta titendiwa hukumu itijuzire, kwa sababu ya vitendo vyatitendire. Fala eyu mwananlume‑yu aatendire anta kinu kimoja cakunyata!” 
LUK.23.42	Ikisa akamba tena: “Insa, nikumbukire pausaka kwingira muufalume wako.” 
LUK.23.43	Insa akinjibu: “Nukwambira kweli kuwa rero‑vi ukuwa nomi mpeponi.”
LUK.23.44	Wakati síwo íkiwa aduhuri. Kunja piya inti kutenda kisi mpaka wakati wa lulemba. 
LUK.23.45	Pakwinukare kunja, pazira ya Nyumba Takatifu ikipapuka kati-kati perr. 
LUK.23.46	Ikisa Insa akikuwa na shauti ulu, akamba: “Baba, roho yangu nankukugabizi mmakono mwako.” Pesire kusowera javire, akifwa.
LUK.23.47	Nkulungwa wa masurudadu nakuwona vikunire vire, akintukuza Mwenyezimungu, akamba: “Kweli-kwelini, eyu mwananlume‑yu ákiwa mwenyé shariya!” 
LUK.23.48	Na piya wanu wajumane kuwona mambo are, pawawonire vikunire vire, wákiribiya pakifuwa kuno wakiludira mmakwawo. 
LUK.23.49	Na wanu piya wakimwijiwa Insa, pamoja na wanawaka wâmpereke paakilawa Galileya, ewo wemira kitambo aba, wakiwona vikikuna vire.
LUK.23.50	Ona, ákiwapo mwananlume mmoja wakwitiwa Yusufu, munu mwema na kamilifu kati ya Baraza ya Milandu. 
LUK.23.51	Kwawo kukiwa Arimataya, kaya moja ya Mayahudi. Iye aakubalire vyawalamure na vyawakunishe wakulungwa wengine vire. Akirindira ufalume wa Mwenyezimungu. 
LUK.23.52	Iye nakufika karibu ya Pilatu, akinlebela maiti a Insa.
LUK.23.53	Nakulavya maiti are, akizingiriza kafani, akuka akizika njonga rikoporiwe, ríkiwa saarinamba kuzikiwa munu
LUK.23.54	Noyo suku‑yo ikiwa jumaa jironi, suku yakutengezera wanu suku takatifu. Na sabadu, suku takatifu‑yo, yânza futi. 
LUK.23.55	Wanawaka wâjire pamoja neye kulawa Galileya, wafulata, wawona kaburi rire na namuna maiti ake vyaazikiwe. 
LUK.23.56	Ikisa, wanawaka ware wakiludira ukaya, wakitengeza sheru pamoja na balsamu. Na suku takatifu ya sabadu wakipumula, kamba vyaisaka shariya.
LUK.24.1	Fala pakucere subuu namapema, suku yakwanza ya sumana
LUK.24.2	Nakufika kure, riwe rituriwe pakaburi rire wasingana ripiringisiwe. 
LUK.24.3	Basi, wengira njonga mure, fala mwiri wa Mwenye Insa awasingane. 
LUK.24.4	Ewo, pawashangire kuhusu vikunire vire, simpunde nkulu wanawalume wawiri wawemira karibu yawo, wâvala nguwo nyelupa vú! 
LUK.24.5	Wanawaka ware wakisusuka, wakinamira pansi, fala wanawalume ware wakiwadairi javi: “Mbana munsakula ka wafwi munu hai? 
LUK.24.6	Iye aapo‑mu, kafufuka! Amukumbukira vyaâkwambireni Galileya? 
LUK.24.7	Amukumbukira kuwa iye kâsema kuwa Binadamu wa Binguni ajuzi aperekiwe mmakono mwa wamádambi wangomezere, na suku ya tatu afufuke?” 
LUK.24.8	Newo wakikumbukira usemi wake ure. 
LUK.24.9	Basi, wakilawa nkaburi mure, wakiludira kawákiwa mawalii kumi na mmoja kure pamoja na wenziwawo, wakiwambira piya vikunire. 
LUK.24.10	Kweli, wanawaka ware wákiwa Mariyamu Madalena, Zuwana, Mariyamu mamaye Yakobu, na wengine tena. Ewo wakiwambira mawalii ware vikunire vire, 
LUK.24.11	fala mawalii ware awaminire. Wawona kuwa vyawereze wanawaka vire vyauzozo. 
LUK.24.13	Noyo suku‑yo, wanu wawiri wafulati wa Insa wakuka kaya moja yakwitiwa Emau, kiyasi ca kilometuru kumi na mmoja na Yerusalemu. 
LUK.24.14	Munjira, wakipita wakipakanira kuhusu vikunire vire piya. 
LUK.24.15	Wakati wawakipakanira kuno wakikaidiyana, Insa mwanyewe akilawirira munjira mure, akifunga nawo nkonjo. 
LUK.24.16	Fala ewo wafungiwa maso, awakimmanyira kuwa ndiye. 
LUK.24.17	Insa akiwadairi: “Mwankupita, mukipakanira kinani?”
LUK.24.17	Ewo wakimira, wakibaki wakuzizimiriwa wawenye. 
LUK.24.18	Ikisa mmoja wakwitiwa Keleopa akimwambira: “Nowe‑we tu basi ndi myeni ubakire sawijiwa cikunire Yerusalemu suku za mwinsho‑zi?”
LUK.24.19	Iye akiwadairi: “Cikuna kinani?”
LUK.24.19	Ewo wakinjibu: “Vinkunire Insa wa Nazareti. Iye ákiwa nabii, akitendanga maajuza a kutajabisa na akisowera kwa uwezo mbere ya Mwenyezimungu na wanu piya. 
LUK.24.20	Fala wakulungwa wetu wa dini pamoja na wakulungwa wengine wampereka kuhukumiwa kifo, iye kagomezeriwa pansalaba. 
LUK.24.21	Ofwe tikirindira kuwa iye ndi ire akija kombola Iziraeli! Fala kwa piya-vyo, epa rero zipita suku natu tangu vikikuna. 
LUK.24.22	Visitoshe, wanawaka wamojawapo wa kipinga cetu watisususa. Subuu namapema pawokire kukaburi, 
LUK.24.23	awasingane maiti ake! Pawaludire, wasema kuwa wawawona malaika wawereza kuwa Insa kawapo hai! 
LUK.24.24	Wengine wákiwa pamoja nofwe, wakuka kukaburi noko, wakisingana piya sawa‑sawa kamba vyawereze wanawaka novire. Fala iye awammonire.” 
LUK.24.25	Insa akiwambira javi: “Umwe mubanga, murimba kukubali mmyoyo mwenu piya vyawambire minabii! 
LUK.24.26	Aikisakikana kuwa Almasihi vinu‑vi atabike ikisa engire nkati ya utukufu wake?” 
LUK.24.27	Ikisa Insa, mwanzo wa vitabu vya Musa mpaka vitabu vya minabii wengine, akiwafafanurira Mandiko piya ákisowera kuhusu iye.
LUK.24.28	Kwa javyo, wari karibu na kaya yawakuka, Insa karitenza kupunda, 
LUK.24.29	fala ewo wakintafadali, wakamba: “Ikala nofwe konta juwa riswa fúti.” Basi, akingira akikala nawo. 
LUK.24.30	Pawekare pameza kurya, Insa akitwala nkate, akishukuru, akimeya, akiwawanyira. 
LUK.24.31	Mpunde sinkulu, wanu ware maso awo akiwafunguka ngwê, wakimmanyira. Neye akilainika!
LUK.24.32	Wakambirana watupu: “Iye paakisowera nofwe munjira mure kuno akitifafanurira Mandiko, myoyo yetu ikitibiya shindo pakifuwa, sinovyo?” 
LUK.24.33	Kwa mpunde noure wakilamuka, wakiludira Yerusalemu, wakiwasingana mawalii kumi na mmoja na wengine‑po wajumane pamoja. 
LUK.24.34	Pawafikire, wo‑wawiri wakamba: “Ndi kweli Mwenye kafufuka! Iye kânlawirira Peduru
LUK.24.35	Ikisa ewo wakiwereza viwakunire munjira mure. Wakamba: “Insa timmanyira wakati wameyire nkate.”
LUK.24.36	Evi vinu‑vi pawakereza, Insa akiritula kati-kati yawo, akiwambira: “Salama iwe namwe!” 
LUK.24.37	Fala ewo wasusuka, wakibaki wakushanga wawenye, wakidaniza kuwa nsoka. 
LUK.24.38	Iye akiwambira: “Mbana mususuka? Sababuni kuwa na dana mmoyo mwenu? 
LUK.24.39	Ninang'anizeni mmakono mwangu‑mu na mmaulu mwangu‑mu. Ndi nomi-nomini. Nipameni muniwona, kamana nsoka auna nyama wala makongolo, kamba vyamuniwona vyaniri nawo omi‑vi.” 
LUK.24.40	Nakusowera javire, kawolotera mmakono na mmaulu. 
LUK.24.41	Ingawa awakikubali sana, fala iwejala radi na kutajabu! Basi Insa akiwadairi: “Epa mwanawo cakurya kimojawapo?” 
LUK.24.42	Ewo wakimpa kipande kimoja ca inswi wakumanikiwa. 
LUK.24.43	Insa akitwala, akitafuna mbere yawo.
LUK.24.44	Ikisa akiwambira: “Mida patíkiwa onse, nukwambirani kuwa piya vyaandikiwe kuhusu omi nTaureti na nvitabu vya minabii na nZaburi víjuzi vitimiziwe.” 
LUK.24.45	Ikisa akiwafungula viswa awerere Mandiko Matakatifu, 
LUK.24.46	na akiwambira: “Yandikiwa javi, Almasihi akijuzi atabike, na suku ya tatu afufuke kati ya wafwi, 
LUK.24.47	na kwa zina rake itangaziwe kwa piya kabila, mwanzo wa Yerusalemu, habari yake kuhusu kutubiya ipate wanu waswamiiwe madambi awo. 
LUK.24.48	Umwe muwa mashahidi wa eya mambo‑ya. 
LUK.24.49	Visitoshe, omi mwanyewe nukuperekerani caalavire tamaa Baba. Fala rindirani Yerusalemu nopa, mpaka mupokerere uwezo usaka kukwisukirani kulawa mbinguni.”
LUK.24.50	Ikisa Insa akiwalongoza wanafunzi wake upande wa Betaniya. Nokure akilamusa makono, akiwajanliya. 
LUK.24.51	Bandi ya kuwajanliya, akiwanyema, ikisa akikweziwa mbinguni. 
LUK.24.52	Na ewo wakimwabudu, nakwisa wakiludira Yerusalemu wári radi pakulu. 
LUK.24.53	Mara kwa mara wákilawanga nNyumba Takatifu, wakinsifu Mwenyezimungu.
JHN.1.1	Tangu mwanzo ákiwapo ire etiwa Usemi. Usemi‑yo ákiwa pamoja na Mwenyezimungu, na Usemi noyo ákiwa Mwenyezimungu. 
JHN.1.2	Iye tangu mwanzo ákiwa pamoja na Mwenyezimungu. 
JHN.1.3	Julu ya noyo Usemi‑yo, vinu piya vyumbiwa. Acipo kinu anta kimoja cumbiwe bila Usemi. 
JHN.1.4	Usemi noyo ndi nviriro wa mainsha, na mainsha‑yo ndi nuru ya wanadamu. 
JHN.1.5	Nuru ilangaza pakisi, ila kisi acikidiri kwinukaza panuru.
JHN.1.6	Sambi, akiwapo mwananlume mmoja wakwitiwa Yahaya kâperekiwa na Mwenyezimungu. 
JHN.1.7	Iye kâja kulavya ushahidi na kwakikisha kuhusu noyo nuru‑yo ipate wanu piya wakubali julu yake iye. 
JHN.1.8	Yahaya siyo nuru yambiwa‑yo, ila iye kâja kulavya ushahidi wa noyo nuru‑yo. 
JHN.1.9	Nuru yakweli yakuwamwarikira wanu piya ikingira mulumwengu‑mu. 
JHN.1.10	Kweli, iye ákiwapo mulumwengu‑mu, na ulumwengu‑wu umbiwa kwa ajili yake, fala wanu mulumwengu‑mu awamwijiwe. 
JHN.1.11	Iye kâjira cake, fala wanu wake iye mwanyewe awampokerere. 
JHN.1.12	Fala kwa piya wampokerere iye, waminire zina rake, iye kawapa haki ya kuwa wana wa Mwenyezimungu. 
JHN.1.13	Ewo awawere wana wa Mwenyezimungu kwa kupongoriwa kibinadamu wala wájibu wa ceje wala nafsi ya nlume, ila Mwenyezimungu mwanyewe ndi awaturire kuwa wanawe.
JHN.1.14	Usemi
JHN.1.15	Yahaya kalavya ushahidi kuhusu noyo, ákilalamikanga akamba: “Eyu ndi noire wanikimwamba ire kuwa: ‘ Ire ája bandi ya omi ndi bora pakulu koliko omi konta iye ákiwapo tangu saninamba kupongoriwa omi.’ ” 
JHN.1.16	Ofwe piya tankupokerera utajiri wake nkulu, tankupokerera neema julu ya neema. 
JHN.1.17	Konta Taureti isusiwa julu ya mmakono mwa Musa, fala rehema na ukweli visuka julu ya Insa Almasihi. 
JHN.1.18	Tangu aapo munu ammonire Mwenyezimungu, ila Mwenyezimungu Mwana mmoja noyo tu basi, ári pamoja na Baba wake, iye ndi atifafanurire.
JHN.1.19	Ewu ndi ushahidi wa Yahaya wakati Mayahudi wa Yerusalemu wawaperekiwe kwake iye walongozi wa dini na waLawi
JHN.1.20	Iye akitikiza aakanire, akitikiza javi: “Omi siri Almasihi
JHN.1.21	Ewo wakindairi: “Sambi, uwe kuwa nani? Uwe kuwa Aliyasi
JHN.1.21	Yahaya akijibu: “Iii, sumi.”
JHN.1.21	Wakindairi tena: “Uwe kuwa nabii maalumu
JHN.1.21	Iye akijibu: “Iii, siri.” 
JHN.1.22	Mwinsho wakamba: “Sambi, uwe kuwa nani? Tambire ipate tikawajibu watitumire ofwe. Wambani kuhusu uwe?” 
JHN.1.23	Iye akisema: “Omi ndi shauti íri kukuwa nlanga ikamba:
JHN.1.23	‘Olosani njira ya Mwenye
JHN.1.24	(Kusema kweli, wanu ware wâtumiwa na Mafarizeu.) 
JHN.1.25	Ewo wandairi tena, wamba: “Uwe auri Almasihi wala Aliyasi wala nabii maalumu. Sambi ukóza sababuni?” 
JHN.1.26	Yahaya akiwajibu, akamba: “Omi niwoza wanu na mmaji, fala kati yenu umwe kawapo munu samumwijiwa iye caari. 
JHN.1.27	Noyo-noyoni ndi ája bandi ya omi. Kweli, mizizi ya tamango zake, sijuzi anta kufungula
JHN.1.28	Evi piya‑vi vikuna Betaniya, ng'ambu nyengine ya muto wa Yordani, Yahaya kaakozanga wanu.
JHN.1.29	Subuu yake, Yahaya kammona Insa akija kwake, akamba: “Mmoneni ire ndi Kakondoo kalume
JHN.1.30	Eyu ndi wanikimwamba panikisowera pare nikamba: ‘Bandi ya omi akuja munu bora pakulu koliko omi, konta saninamba kuwapo, iye ákiwapo!’ 
JHN.1.31	Nomimi sikimwijiwa iye, ila omi nija, nikozanga na maji, ipate iye afafanuriwe ka wanu wa Iziraeli.”
JHN.1.32	Na Yahaya kalavya ushahidi, kaamba: “Omi nimmona Roho akilawa binguni akimwisukira iye kamba pomba vyesuka, na Roho ire akimmotera emire novirevire. 
JHN.1.33	Omi‑pa sikimwijiwa caari. Fala ire anipereke kuwoza wanu mmaji
JHN.1.34	Omi niwona na niwa shahidi kuwa eyu Mwana wa Mwenyezimungu
JHN.1.35	Subuu yake, Yahaya akikala tena nopare na wanafunzi wake wawiri. 
JHN.1.36	Pammonire Insa akipita, iye akamba: “Mmoneni! Ire ndi Kondoo wa Mwenyezimungu!” 
JHN.1.37	Wanafunzi wawiri ware wansikira akisowera, newo wakinfulata Insa. 
JHN.1.38	Insa akizungunuka, kawawona wakinfulata, iye akiwadairi: “Umwe musakulani?”
JHN.1.38	Ewo wakimwambira: “Rabi” (mana ake Mwanlimu), “kufikira ndepi?” 
JHN.1.39	Iye akiwajibu: “Tukeni mukejiwe.” Basi wakilawa wakuka, wakiwona paafikire pare, wakikala naye noire suku ire. Úkiwa wakati wa ruremba.
JHN.1.40	Mmoja nkati ya wawiri ware ânsikire Yahaya akisowera ikisa akinfulata Insa, ákiwa Andere, nduye Ansumani Peduru. 
JHN.1.41	Kwa noure mpunde ure, kansakula Ansumani nyenyeye, akimwambira: “Timmona Almasihi!” (“Almasihi” mana ake “ire atawaziwe na Mwenyezimungu kwa namuna maalumu”.) 
JHN.1.42	Akintwala Ansumani akuka naye ka Insa. Insa akinnang'aniza, akamba: “Uwe ukwitiwa Ansumani, mwana wa Yahaya. Fala mwanzo wa rero, uwe zina rako Sefa” (kufasuli isema Peduru
JHN.1.43	Subuu yake Insa akiwaza kulawa kuka Galileya. Iye akimmona Filipi, akimwambira: “Nifulate!” 
JHN.1.44	Filipi kâpongoriwa kaya ya Betisaida, kwawo novyo Andere na Peduru. 
JHN.1.45	Filipi akinsakula Nataniyeli. Nakummona, akimwambira javi: “Timmona noire wansemire Musa nTaureti, kamba vyawandike novyo minabii wengine. Tinsingana Insa nNazareti, mwana wa Yusufu.” 
JHN.1.46	Akilawa Nataniyeli akamba: “Nazareti? Udaniza kuwa Nazareti cilawirira kinu cema?”
JHN.1.46	Filipi akamba: “Njo ummone!” 
JHN.1.47	Insa paammonire Nataniyeli akija, akamba, akimwamba iye: “Eyo ája‑yo ndi muIziraeli wakweli, saari njanja!” 
JHN.1.48	Nataniyeli akindairi: “Kunijiwa ndepi?”
JHN.1.48	Insa akinjibu, akamba: “Filipi saanamba kukwita, omi nukuwona panviri wa nfigu.” 
JHN.1.49	Basi Nataniyeli akimwambira: “Mwanlimu
JHN.1.50	Insa akindairi, akamba: “Kukubali kwa kuwa omi namba nukuwona tangu uri panviri wa nfigu? Basi, ukuja kuwona vinu vikulu-vikulu vyakupunda evi!” 
JHN.1.51	Insa akizidi kusema tena: “Nukwambirani kweli kuwa mukuja kuwona bingu íri wanzu, na malaika wa Mwenyezimungu wakikwera, wengine wakisuka
JHN.2.1	Suku yatatu, kaya ya Kanaa porovinsiya ya Galileya, ikitendiwa sherehe ya harusi. Na ákiwapo nopo mamaye Insa. 
JHN.2.2	Insa neye kârifiwa pamoja na wanafunzi wake. 
JHN.2.3	Paisire vinyu, mamaye kamwambira mwanawe javi: “Epa, vinyu aipo, isa!” 
JHN.2.4	Iye akinjibu: “Mama, mbana munambira javyo? Wakati wangu wakutenda vinu-vyo aunafika!” 
JHN.2.5	Noparepare, mamaye ire akiweta wamaudumu, akiwambira: “Iye caasaka kukwambirani noco, tendani noco.”
JHN.2.6	Sambi, íturiwa karibu nopare mivulo sita ya mawe, kila nvulo ukingira maji kiyasi ca lituru miya. Mivulo‑yo wakitúmira Mayahudi wakati wa kutawada wawe swafi. 
JHN.2.7	Insa akiwambira maudumu ware javi: “Eyi mivulo‑yi ijazani maji.” Newo wakijaza mpaka pakanywa. 
JHN.2.8	Ikisa akiwambira: “Sambi, tekani aba, mukampe amiri wa jambo‑ri.” Ewo wakiteka, wakuka wakimpa.
JHN.2.9	Amiri wa jambo ire akiyeza maji âtadusiwe vinyu are, fala ejiwe kawatekire maji are. (Ila maudumu ware wakijiwa konta ndi watekire.) Noparepare, amiri wa jambo ire akitumiza kumwita mwenye harusi, 
JHN.2.10	akimwambira: “Wanu piya wazowerera kwanza kuudumu vinyu ngema, ikisa wakinywa pakulu ndi paiudumiwa vinyu sairevya‑yi. Fala umwe mutula vinyu ngema mpaka sambi‑pa!”
JHN.2.11	Insa katenda eyi alama ya maajuza akwanza‑ya kaya ya Kanaa porovinsiya ya Galileya. Kwa javyo ndi vyolote utukufu wake, ndimana wanafunzi wake wakinkubali. 
JHN.2.12	Bandi ya evi, Insa akilongozana na mamaye, wanduze, pamoja na wanafunzi wake, wakiteremukira kaya ya Kafarnaumu, wakikala noko fala awekare suku nyingi.
JHN.2.13	Suku ya Pashukwa íkiwa karibu-karibu, suku ya sherehe ya Mayahudi, ndimana Insa kâkwera Yerusalemu. 
JHN.2.14	Akiwasingana wanu nluwani nNyumba Takatifu
JHN.2.15	Iye akitwala nzizi akipikisa nkwaju, akiwatuwisa wanu piya nluwani mure, pamoja na makondoo na ng'ombe. Mizuruku ya wanu wakikakanya ware akefya coro-coro-coro, na meza zawo akipindula pindu-pindu-pindu. 
JHN.2.16	Akiwambira wanu wakiuzanya mapomba ware javi: “Umwe, evi vinu‑vi aya lavyani‑pa! Nyumba ya Baba‑yi mutwakalija kutenda bazari
JHN.2.17	Wanafunzi wake ware wakumbukira vyaandikiwe Mandiko Matakatifu
JHN.2.18	Sambi, Mayahudi wandairi, wamba: “Uwe uri na mamulaka yakutenda evi vinu‑vi, ukolota alamani?” 
JHN.2.19	Insa akiwajibu, akamba: “Dangulani Nyumba Takatifu‑yi, kwa muda wa suku natu nilamusa!” 
JHN.2.20	Kwa javyo Mayahudi wakinjibu: “Eyi Nyumba‑yi ijengiwa myaka arubaini na sita. Uwe kwa muda wa suku natu basi ulamusaja?” 
JHN.2.21	Fala iye akamba mwiri wake mwanyewe.
JHN.2.22	Ndimana, paafufuke ka wafwi, wanafunzi wake wakumbukira kuwa iye kâsema novi, basi wakikubali Mandiko Matakatifu
JHN.2.23	Insa paakiwa Yerusalemu kusherehe ya Pashukwa, wanu wengi wankubali iye
JHN.2.24	Fala Insa mwanyewe ewo aawakubalire, konta piya wanu akiwejiwa. 
JHN.2.25	Aakinsakula munu wakumwámbira ewo cawawaza, konta iye akijiwa sana-sana mawazo a mwanadamu.
JHN.3.1	Ákiwapo mwananlume mmoja Nfarizeu ákitiwa Nikodemu, iye ndi ákiwa nlongozi mmoja wa Mayahudi
JHN.3.2	Kwa suku moja usiku, koka ka Insa, akimwambira: “Mwanlimu, tikwijiwa kuwa uwe kuwa mwanlimu kuperekiwa na Mwenyezimungu. Kamana aapo akidiri kutenda alama za maajuza zautenda‑zi ikiwa munu‑yo aári upande wa Mwenyezimungu.” 
JHN.3.3	Insa akinjibu akimwambira javi: “Nukwambira kweli-kwelini kuwa ikiwa munu aapongoriwe mara yapiri
JHN.3.4	Nikodemu akindairi: “Munu ari nkulu, aludira kupongoriwa mwaja? Vikidirika kuludira mmatumbo mwa mamaye apongoriwe tena?” 
JHN.3.5	Insa akinjibu: “Nukwambira kweli kuwa munu sáapongoriwe kwa maji na kwa Roho wa Mwenyezimungu, iye engira muufalume wa Mwenyezimungu. 
JHN.3.6	Apongóriwe na mwiri ndi mwiri, na apongóriwe na Roho wa Mwenyezimungu ndi roho. 
JHN.3.7	Uwe usishange vyanukwambire kuwa ibidi mupongoriwe mara yapiri. 
JHN.3.8	Mepo ivungira kaisaka konse, na shauti yake usikira, fala awijiwa ndeyi kailawirira wala kayukirira. Ndi namuna moja noyo munu wakupongóriwa julu ya Roho wa Mwenyezimungu
JHN.3.9	Nikodemu akindairi, akamba: “Vinu kamba-vyo viwaja?” 
JHN.3.10	Insa akinjibu akimwambira javi: “Uwe kuwa mwanlimu nkulu wa waIziraeli. Evi vinu‑vi aavikwerera sababuni? 
JHN.3.11	Nukwambira kweli kuwa vyatijiwa tikwereza, na vyatiwonire tankulavya ushahidi, fala ushahidi wetu umwe amukubali. 
JHN.3.12	Ikiwa nukwambirani vinu vikuna mulumwengu‑mu amunikubali, futi nukukwambirani vya binguni mukubalija? 
JHN.3.13	Aapo akweríre kuka binguni sairi Binadamu wa Binguni
JHN.3.14	Kamba Musa vyanlamuse nyoka nlanga
JHN.3.15	ipate kila mwenyé kumwamini onse apate mainsha a milele.
JHN.3.16	Kamana Mwenyezimungu kawapenda wanu mulumwengu javi: kawagabizi Mwanawe mmoja noyo tu basi, ipate kila mwenyé kumwamini asipoteye nfululu fala awe na mainsha a milele. 
JHN.3.17	Konta Mwenyezimungu aampereke Mwanawe mulumwengu‑mu kuwalamula hukumu wanu, ila kampereka ipate wanu wapate kuvuka julu yake iye. 
JHN.3.18	Amwámini aalumuriwa hukumu, ila saamwámini kesa kulamuriwa hukumu futi, konta aamini caari Mwana mmoja tu basi wa Mwenyezimungu
JHN.3.19	Na javi ndi namuna vyakujire kulamuriwa hukumu, kwa kuwa ija nuru mulumwengu‑mu, fala wanu wapenda pakulu kisi koliko nuru konta vitendo vyawo vya ubaya. 
JHN.3.20	Kamana kila munu aténda vitendo vya ubaya inkima nuru, na aaja pairi nuru, ipate visiwoneke vitendo vyake. 
JHN.3.21	Fala ire aténda vitendo vyakweli akuja pairi nuru, ipate wanu wawone kuwa vitendo vyake kankutenda julu ya Mwenyezimungu.”
JHN.3.22	Bandi ya evi, Insa pamoja na wanafunzi wake wakija inti ya Yudeya. Akikala nawo nokure, akozanga wanu. 
JHN.3.23	Yahaya novyo akozanga wanu Ainoni karibu ya Salemu, konta noko ákiwapo maji mengi. Wákijanga wanu, wakoziwa. 
JHN.3.24	Epo Yahaya saanamba kufungiwa nkalaboshu.
JHN.3.25	Sambi, wanafunzi wa Yahaya na Yahudi mmoja wakanza kukaidiyana kuhusu kutawada. 
JHN.3.26	Ewo wakija ka Yahaya, wakimwambira: “Mwanlimu, ire waúkiwa nawo ng'ambu nyengine ya muto wa Yordani, noire waukílavya ushahidi wake ire, iye kankoza wanu, na piya wanu wankuka kwake iye!” 
JHN.3.27	Yahaya akijibu, akamba: “Hapana munu apáta kinu sesusiriwe kulawa binguni. 
JHN.3.28	Anta nomwe-mwe muwa mashahidi wangu vyanambire omi: ‘Omi siri Almasihi, ila ndi niperekiwe kábula ya kuja iye.’ 
JHN.3.29	Ári na mwari-harusi ndi mwenye-harusi, fala rafiki wa mwenye-harusi ndi arípo epa, na ansikíra akuwa radi pakulu kwa sababu ya shauti ya mwenye-harusi. Kwa javyo, radi yangu itímu.
JHN.3.30	Lazima iye awe bora pakulu, ubora wangu upunguke.”
JHN.3.31	Yahaya akizidi kusema, akamba: “Alawíre julu binguni ndi bora koliko piya. Munu wa mulumwengu‑mu wa mulumwengu nomu, na asowera kiulumwengu. Alawíre binguni ndi bora koliko piya. 
JHN.3.32	Asikíre na awoníre evyo kankulavya ushahidi, fala hapana akubali ushahidi wake. 
JHN.3.33	Novyo-sivyo, mwenyé kukubali ushahidi wake akwakikisha kuwa Mwenyezimungu ndi mwenyé ukweli. 
JHN.3.34	Konta aperékiwe na Mwenyezimungu asowera usemi wa Mwenyezimungu, kamana iye akumpa Roho bila kipimo. 
JHN.3.35	Baba ampenda Mwanawe na piya vinu kangabizi mmakono mwake. 
JHN.3.36	Ankubali Mwanawe onse kanawo mainsha a milele. Fala saansikiriza Mwanawe onse aapata mainsha, ila nyongo ya Mwenyezimungu ikuwa julu yake iye.”
JHN.4.1	Mwenye Insa, pejiwe kuwa Mafarizeu wâsikira kuwa iye kankoza wanu wengi na ákiwa nawo wanafunzi zaida ya Yahaya, 
JHN.4.2	(ingawa Insa mwanyewe siakoza, ila wakoza ndi wanafunzi wake), 
JHN.4.3	iye akilawa Yudeya, akiludira tena Galileya. 
JHN.4.4	Ikimbidi apite Samariya. 
JHN.4.5	Basi, akija ire mpaka kaya moja ya Samariya yakwitiwa Sikari, karibu na uweru Yankubu wampere mwanawe Yusufu. 
JHN.4.6	Noparepare úkiwepo nrimbu waasimbire Yankubu. Ndimana, Insa kwa kuwa kasokera na safari yake, akikala panrimbu nopare. Nowo wakati‑wo íkiwa karibu ya aduhuri.
JHN.4.7	Noparepare, akija mwanamuka mmoja nSamariya kuteka maji. Insa akimwambira: “Nunu, nimereni maji ninywe.” 
JHN.4.8	(Epo iri wanafunzi wake woka kaya ulu kuuza cakurya.) 
JHN.4.9	Mwanamuka nSamariya ire akinjibu: “Umwe muwa Yahudi, omi niwa nSamariya. Munilebelaja maji a kunywa?” (Akisema javyo kamana Mayahudi na waSamariya awakipatana.) 
JHN.4.10	Insa akinjibu, akimwambira javi: “Kamba ukijiwa uwezo wa Mwenyezimungu, na ari kukulebela maji a kunywa‑yo, uwe ndi ukisaka kunlebela, na iye nanga kakupa maji a mainsha ako.” 
JHN.4.11	Iye akimwambira: “Mwenye, umwe amuna ndoo, na nrimbu‑wu wica pakulu. Sambi maji akunipa mainsha‑yo, musaka kupata ndepi? 
JHN.4.12	Ewu nrimbu‑wu katipa babu yetu Yankubu. Wákinywanga iye na wanawe pamoja na mifuwo yake. Sambi, uwe kunzaidi iye?” 
JHN.4.13	Insa akinjibu, akamba: “Eya maji‑ya anywa onse iludira kunkola nyotwa tena. 
JHN.4.14	Fala munu akinywa maji animpa omi, ainludira futi kunkola nyotwa kwa milele. Kwasa javyo, maji animpa omi, kwake iye antadukira kuwa nviriro wakububuka mainsha a milele.” 
JHN.4.15	Mwanamuka ire akimwambira: “Mwenye, nimere noyo maji‑yo ipate isinikore nyotwa tena, wala nisije epa tena kuteka maji!” 
JHN.4.16	Insa akimwambira: “Uka ukamwite nlumako, muje onse.” 
JHN.4.17	Mwanamuka ire akinjibu, akamba: “Omi sina nlume.”
JHN.4.17	Insa akimwitikizira: “Kusowera sana kwamba: ‘Omi sina nlume’. 
JHN.4.18	Kwa kuwa úkiwa nawo walume watanu. Na nlume waúri nawo sambi‑yo siyo nlumako. Epo kusowera kweli yako!” 
JHN.4.19	Mwanamuka ire akimwambira Insa: “Mwenye, omi niwona kuwa uwe kuwa nabii! 
JHN.4.20	WaSamariya wababu zetu, pawakabudu ndi nowu mwango‑wu. Fala umwe Mayahudi mukwamba kuwa mahala wanu pawajuzi kwabudu ndi Yerusalemu.” 
JHN.4.21	Insa akimwambira: “Nunu, namini omi vyanukwambira‑vi: ukuja kufika wakati wakuwa ewu mwango‑wu wala Yerusalemu amuja kumwabudu Baba. 
JHN.4.22	Umwe waSamariya mumwabudu nlungu samumwijiwa. Ila ofwe Mayahudi Nlungu watimwábudu timwijiwa, konta kuvushiwa kulawa ka Mayahudi. 
JHN.4.23	Fala wakati wankufika, na kweli epa ufika futi, ware wamwábudu ka ukweli wamwabudu Baba kwa roho, wakifulata ukweli. Kamana Baba nowo ndi wawasakula wamwabúdu iye. 
JHN.4.24	Mwenyezimungu ndi roho. Basi wenye kuntukuza iye wajuzi wantukuze kwa roho, wakifulata ukweli.” 
JHN.4.25	Mwanamuka ire akilawa akamba: “Omi nukwijiwa kuwa Almasihi akuja. Na akija, atambira vinu piya.” 
JHN.4.26	Basi Insa akisema: “Omi‑pa ndi noyo-noyoni, omi niri kusowera nawe‑mi.”
JHN.4.27	Kwa noure wakati ure, wanafunzi wa Insa wakiludi, washanga kunsingana Insa akipakanira na mwanamuka ire. Falakini anta mmoja andairire: “Usakulani‑pa?” wala “Mbana kwankusowera naye?” 
JHN.4.28	Ikisa, mwanamuka ire akasa nkanfu wake ure nopare, akiludira ukaya, akuka akiwereza wanu: 
JHN.4.29	“Tukeni mukammone munu anifafanurire piya vyanitendire. Fala noire si Almasihi?” 
JHN.4.30	Basi wanu ware wakilawa nkaya mure, wakuka mpaka kaakiwa Insa kure.
JHN.4.31	Paalawire mwanamuka ire, wanafunzi ware wakinlebela Insa: “Mwanlimu, iryani ciwa conse‑ci.” 
JHN.4.32	Fala iye kawambira: “Omi nirya cakurya umwe samwijiwa.” 
JHN.4.33	Kwa javyo, wanafunzi ware wanza kudairiyana watupu: “Fala aapo ajire nawo cakurya akimpa?” 
JHN.4.34	Insa akiwambira: “Cakurya cangu omi ndi kutenda vyaasaka Mwenyezimungu anipereke, na kutimiza canitumiwe kutenda. 
JHN.4.35	Umwe musoweranga javi: ‘Ibaki tena myezi mine kufika wakati wa mavuno’, sinovyo? Fala omi nukwambirani: fungulani maso, munang'anize mmamasamba‑mo konta mbeyu piya zitokota, zisaka kuvuniwa.
JHN.4.36	Mwenyé kuvuna kapata nshahara wake futi, na akusánya visumo apata mainsha a milele. Kwa namuna‑yi, nvyari pamoja na nrimi piya watenderana radi. 
JHN.4.37	Konta ewu usowezi‑wu wakweli: ‘Mmoja ndi avyála na mwengine ndi avúna.’ 
JHN.4.38	Omi nukuperekani umwe muvune camutowire kukola kazi. Wengine wanza eyi kazi‑yi, umwe mwankufaika ewo cawanzire kutenda.”
JHN.4.39	WaSamariya wengi wakikálanga kaya ulu ire wankubali Insa julu ya ushahidi wereze mwanamuka ure akamba javi: “Iye kanifafanurira omi piya vyanitendire!” 
JHN.4.40	WaSamariya pawajire, wakintafadali kuwa wekare nawo. Basi Insa akikala nawo suku mbiri. 
JHN.4.41	Na wengi wawenye tena wankubali Insa julu ya usemi wake iye mwanyewe. 
JHN.4.42	Ewo mwanamuka ire wakimwambira javi: “Ataminire kwa sababu vyausowere uwe basi, kamana nofwe wanyewe tinsikira. Epa tijiwa kuwa eyu kweli-kwelini ndi Nvushi wa mulumwengu‑mu.”
JHN.4.43	Bandi ya suku mbiri zekare zire, Insa akilawa akiludira Galileya. 
JHN.4.44	(Kusema kweli, Insa mwanyewe kâlavya ushahidi wakuwa aapo nabii anta mmoja wakwinshimiwa kwawo.) 
JHN.4.45	Paafikire Galileya, waGalileya wampokerera sana-sana, kamana wâwona piya vyaatendire Yerusalemu pasherehe ya Pashukwa. Kamana ewo novyo woka noko.
JHN.4.46	Sambi, Insa akiludira tena Kanaa porovinsiya ya Galileya, kaya yaâtaduse maji akitenda vinyu. Kaya nyengine, Kafarnaumu, ákiwapo nkolakazi maalumu wa nfalume, mwanawe ákiwa nlwere. 
JHN.4.47	Nkolakazi ire, paasikire kuwa Insa kalawa Yudeya kafika Galileya, akipita akinsakula. Nakummona akintafadali pakulu pawenye akamba: “Tuke ukamponese mwanangu, iye kawa karibu kufwa!” 
JHN.4.48	Insa akimwambira javi: “Ikiwa amuwonire alama na maajuza, amushubutu futi kukubali.” 
JHN.4.49	Nkolakazi ire akijibu: “Mwenye, tuke onse sambi‑pa, mwanangu saanamba kufwa.” 
JHN.4.50	Insa akimwambira: “Uka, mwanawo‑yo apona!” Mwananlume ire akikubali usowezi wa Insa ure, akiludira kwawo. 
JHN.4.51	Munjira paakiteremukira kwawo, akisimanana na watumisi wake wakimwinza, wakimwambira wakamba: “Mwanenu kapona, kawa hai!” 
JHN.4.52	Iye kawadairi: “Mwanangu kapona wakatini?”
JHN.4.52	Ewo wakinjibu: “Ijana, ‘uma ora’, homa ndi paimpitire.” 
JHN.4.53	Wawa ire kejiwa kuwa kweli-kwelini mwanawe kapona noure wakati wambiriwe na Insa ure akamba javi: “Mwanawo kapona!” Kwa javyo, iye pamoja na wajamaa zake piya wakimwamini Insa. 
JHN.4.54	Na eyi iwa ndi mara yapiri Insa yaatendire alama ya matajabisa paalawire Yudeya akija Galileya.
JHN.5.1	Bandi ya evi, rikiwapo jambo ra Mayahudi, Insa akikwera akuka Yerusalemu. 
JHN.5.2	Sambi, Yerusalemu nokurekure, karibu ya nryango wakwitiwa “Nryango wa Makondoo”, íkiwapo tanki nkiebraniya wakita “Betizata”, noyo íkiwa na vitololo vitanu. 
JHN.5.3	Nkati ya evyo vitololo-vyo, wákiwapo wanu wengi walwere: wanu sawawona na wakuremala na vitewe. 
JHN.5.5	Nopo ákiwapo mwananlume mmoja kálwala myaka talatini na minane. 
JHN.5.6	Insa paammonire aritandikire pansi, na kwa kwijiwa kuwa ákiwapo kure myaka mingi yawenye, kandairi: “Usaka upone?” 
JHN.5.7	Nlwere ire akinjibu: “Mwenye, maji‑ya paaguburiwa, sina anta munu wakunauni kuningiza ntanki‑mu. Panikenekeza kwingira ponse, mwengine arefya omi saninamba.” 
JHN.5.8	Insa akimwambira: “Lamuka! Sukula nanga yako‑yo, wenende!” 
JHN.5.9	Kwa mpunde noure, mwananlume ire akipona, akitwala nanga yake ire, akenenda mwanyewe gidi‑gidi‑gidi.
JHN.5.9	Suku yaakunire eya maajuza‑ya íkiwa sabadu
JHN.5.10	Ndimana walongozi wa Mayahudi wakimwambira mwananlume aponesiwe ire: “Uwe, rero suku ya sabadu! Siyo shariya kusukula nanga yako‑yo.” 
JHN.5.11	Fala iye akiwajibu: “Mwananlume aniponese omi ndi vyaanambire, iye kanambira: ‘Sukula nanga yako‑yo, wenende.’ ” 
JHN.5.12	Ewo wakindairi: “Noyo akwambire: ‘Sukula nanga yako wenende‑yo’, nani?” 
JHN.5.13	Mwananlume aponesiwe ire aamwijiwe mununi, kamana Insa kalainika, kamana noparepare wákiwapo wanu wengi wawenye. 
JHN.5.14	Airini Insa akisimanana naye tena noire munu ire kuluwani ra Nyumba Takatifu, akimwambira: “Wona, uwe kupona! Usikore tena dambi ipate cisukukune kinu cakofya pakulu!” 
JHN.5.15	Ikisa akilawa mwananlume ire, akanza kuwambira walongozi wa Mayahudi: “Insa ndi aniponese.” 
JHN.5.16	Ndimana Mayahudi wakanza kunlumbata Insa kwa kuwa kâtenda evi vinu‑vi suku ya sabadu. 
JHN.5.17	Fala Insa akiwajibu, akamba: “Mpaka rero Baba wangu daima‑zi kankukola kazi, nnomi novyo nankukola kazi
JHN.5.18	Insa, kwa sababu ya kwamba javire, walongozi wa Mayahudi warimbisa mpango wakunsakula wamulaye. Aiwere kwa sababu ya kutupa shariya ya suku ya sabadu noyo tu basi. Ciwakimire pakulu ndi kwa iye kâmba Mwenyezimungu ndi wawaye-wawayeni. Kwa namuna‑yi, akiritula kuwa sawa‑sawa na Mwenyezimungu.
JHN.5.19	Insa akikola kuwajibu akamba: “Omi nukwambirani kweli kuwa Mwana aatenda kinu cakuwaza mwanyewe ila atenda caammonire wawaye akitenda. Kamana Baba caatenda conse, Mwana neye atenda noco. 
JHN.5.20	Kweli, Baba ampenda Mwanawe na piya vinu vyaatenda, amolotera. Visitoshe, vinu vikulu-vikulu vya matajabisa vyakupunda evi akuja kumolotera ipate piya-mwe mutajabu. 
JHN.5.21	Kamba Baba vyawalámusa wafwi kuwapa mainsha, Mwanawe novyo akumpa mainsha waansaka onse. 
JHN.5.22	Kusema kweli, Baba aanlamula munu, ila kulamula piya kangabizi Mwanawe, 
JHN.5.23	ipate wanu piya wansifu Mwanawe kamba vyawansifu Baba. Ire akatála kunsifu Mwanawe, novyo kankukatala kunsifu Baba ampereke iye.
JHN.5.24	Omi nukwambirani kweli: asikíriza usemi wangu onse na amwámini anipereke omi, kanawo mainsha a milele. Iye oka kulamuriwa, ila katupa kifo, kengira futi mmainsha a milele.
JHN.5.25	Omi nukwambirani kweli kuwa ukuja kufika wakati, na ufika futi, wafwi wakuja kusikira shauti ya Mwana wa Mwenyezimungu, na wája kusikira‑wo wainshi. 
JHN.5.26	Kamana, kamba Baba vyaári nawo mainsha iye mwanyewe, iye novyo kampa mainsha Mwanawe awe nawo iye mwanyewe. 
JHN.5.27	Na kampa Mwanawe mamulaka a kulamula konta iye ndi Binadamu wa Binguni.
JHN.5.28	Musitajabu kukuna kinu kamba‑ci, kamana ufika wakati wakuwa piya wari mmakaburi wasikira shauti yake, 
JHN.5.29	na wakuja kulawa. Watendire meema wafufuriwa wawe na mainsha, na watendire mabaya wafufuriwa wakahukumiwe.”
JHN.5.30	“Omi sitenda kinu mwanyewe. Nilamula kamba vyanisikira. Kulamula kwangu ndi ka shariya, konta sitenda vyanisaka omi, ila vyaasaka ire anipereke omi. 
JHN.5.31	Nikilavya ushahidi kuhusu omi mwanyewe, ushahidi wangu auna faida. 
JHN.5.32	Fala kawapo mwengine alávya ushahidi kuhusu caniri omi. Nukwijiwa kuwa ushahidi walavya kuhusu omi‑wo ndi kweli. 
JHN.5.33	Umwe muwapereka wanu ka Yahaya kukudairirani, na iye kalavya ushahidi kuhusu ukweli. 
JHN.5.34	Kweli, omi sipokerera ushahidi wa wanadamu, ila evi vinu‑vi nukwambirani ipate muvushiwe. 
JHN.5.35	Yahaya‑yo ákiwaka kamba mwenge vyauwaka ukimwarika. Umwe nlangaza wake mutendera radi muda aba tu basi. 
JHN.5.36	Fala ushahidi wangu nkulu koliko wa Yahaya, kamana vinu Baba vyanamurire kutenda, novyo-novyoni ndi vyanitenda, vikolota ushahidi kuwa niperekiwa na Baba. 
JHN.5.37	Baba anipereke omi, neye-neyeni alavyanga ushahidi kuhusu omi. Shauti yake tangu amunamba kunsikira, wala umbo wake amunammona. 
JHN.5.38	Usemi wake auri pamoja nomwe kamana amunkubali wampereke iye. 
JHN.5.39	Mandiko Matakatifu mutunza sana-sana konta mudaniza kuwa nkati yawo mupata mainsha a milele. Noyo Mandiko‑yo alavya ushahidi kuhusu omi! 
JHN.5.40	Fala narero, amusaka kuja kwangu omi kupata mainsha. 
JHN.5.41	Sipokerera kutukuziwa ka wanadamu. 
JHN.5.42	Fala nukwijiwa namuna yenu, kuwa nkati yenu amuna pendo ra Mwenyezimungu. 
JHN.5.43	Omi nija mulumwengu‑mu kwa zina ra Baba wangu, fala amunipokerere. Ila akija mwengine wakulavya ushahidi wake mwanyewe, iye mumpokerera. 
JHN.5.44	Umwe íri mupokerera kusifiyana watupu, amuyerera kupata kusifiwa na Nlungu mmoja tu basi, mukubalija?
JHN.5.45	Musidanizire kuwa nukuka kukwerezani ka Baba. Kawapo wakuka kukwerezani umwe ka Baba, ndi Musa, wamuntumaini umwe. 
JHN.5.46	Munankubali Musa, nnomi nanga munikubali, kamana kandika kuhusu omi. 
JHN.5.47	Fala ikiwa vyaandike Musa amukubali, futi usemi wangu mukubalija?”
JHN.6.1	Bandi ya evi, Insa kalawa, kaloka ng'ambu nyengine ya Tanda ra Galileya, zina rengine ra tanda‑ro Tiberiya. 
JHN.6.2	Wanu wengi wakinfulata konta wâwona alama zake za maajuza zakuwaponesa walwere. 
JHN.6.3	Insa akikwera pamwango, akikala nopo na wanafunzi wake. 
JHN.6.4	Pashukwa, suku ya sherehe ya Mayahudi, íkiwa karibu. 
JHN.6.5	Insa kwefya maso, kawona kundi ra wanu wengi wakija karibu yake, ndimana akindairi Filipi: “Cakurya cakuwatosha ewa wanu‑wa tisaka kuuza ndepi?” 
JHN.6.6	Kandairi javyo kwa kunyerera tu basi, kamana caakisaka kutenda, akijiwa mwanyewe. 
JHN.6.7	Filipi akinjibu: “Jarajara miyateni za parata aziuza mikate yakuwatosha, anta kila munu apate kipande kimoja-kimoja.” 
JHN.6.8	Mwanafunzi wake mmoja wakwitiwa Andere, nyenyeye Ansumani Peduru, akamba: 
JHN.6.9	“Ona, kawapo‑pa nnemba mmoja ári nawo mikate mitanu ya tirigu na inswi mbiri. Fala viwatosha wanu wengi kamba‑wa?” 
JHN.6.10	Insa akiwambira wanafunzi wake ware javi: “Wambireni wanu‑wo wekare.” Nopare mahala pare íkiwapo minyani mingi, basi piya ware wakikala bunga-bunga-bunga. Jumula ya wanu ware kuwawalanga wanawalume tu basi wákiwa alufu ntanu. 
JHN.6.11	Basi Insa akitwala mikate ire, akinshukuru Mwenyezimungu, ikisa akanza kuwatongera wanu wekare ware. Inswi zire novyo akiwatongera, wakipata kamba vyawakisaka. 
JHN.6.12	Bandi ya kwikuta piya wanu ware, Insa akiwambira wanafunzi wake ware, akamba: “Vipande vibakire-vyo, lokoterani pamoja tuke, anta kipande kimoja cisipoteye.” 
JHN.6.13	Basi ewo wakilokotera vipande vya mikate mitanu vyawâtafune wanu vikibaki vire, vikijala vikalala kumi na viwiri. 
JHN.6.14	Wanu ware, pawawonire alama yaatendire Insa ire, wakamba: “Kweli-kwelini, nabii akirindiriwa kuja mulumwengu‑mu ndi noyu!” 
JHN.6.15	Insa kejiwa kuwa wákiwa tayari kuja kunkola makunje, wantawaze kuwa nfalume. Ndimana akilawa tena yeka yake, akiludira kumwango.
JHN.6.16	Paifikire jironi, wanafunzi wa Insa wakiteremukira kutanda. 
JHN.6.17	Wakingira mungalawa, wakilokera Kafarnaumu. Juwa riswa kunja kwinukala pi, na Insa akiwa saanamba kuja pawákiwa pare. 
JHN.6.18	Ntanda mure mutimbuka kwa kuwa ikivunga mepo nyingi ti‑ti‑ti. 
JHN.6.19	Wanafunzi ware, pawakivuta magasiya kitambo ca kilometuru ntanu au sita, noparepare wammona Insa akija akenenda julu ya maji, akifika karibu ya ngalawa ire! Ewo wakisusuka! 
JHN.6.20	Fala Insa akiwambira: “Ndumi! Musope kinu!” 
JHN.6.21	Basi, wakisaka kumpokerera mungalawa mure. Kwa mpunde noure, wawona wári nlufuko kaya yawakuka ire.
JHN.6.22	Subuu yake, wanu wabakire ng'ambu nyengine ya tanda ire, wawona kuwa ibaki ngalawa moja tu basi. Ewo wejiwa kuwa mungalawa mure Insa eengire nawo pamoja na wanafunzi ware engire nawo, walawa yeka yawo. 
JHN.6.23	Mahala pawâtafune wanu mikate bandi ya Insa kushukuru pare, karibu pake zikija ngalawa nyengine za Tiberiya. 
JHN.6.24	Wanu ware, pawejiwe kuwa Insa na wanafunzi wake awapo pare, wakingira mmangalawa mwawo, wakuka Kafarnaumu kunsakula Insa.
JHN.6.25	Pawansingane ng'ambu nyengine ya ntanda ire, wakindairi: “Mwanlimu, epa kufika rini?” 
JHN.6.26	Insa akiwajibu, akamba: “Omi nukwambirani kweli kuwa munisakula siyo kwa kuwa muwona alama mojawapo, ila kwa kuwa mutafuna mikate mwikuta. 
JHN.6.27	Musikore kazi kwa anzima ya cakurya camwéfya kunundu, ila shugulikirani cakurya cukupani mainsha a milele, caakupani Binadamu wa Binguni. Kamana ndi noyo-noyoni apewe na Mwenyezimungu Baba alama yakwakikisha.” 
JHN.6.28	Ikisa wanu ware wakindairi: “Tikitenda kazi za Mwenyezimungu, tíjuzi titende kinani?” 
JHN.6.29	Insa akiwajibu, akamba: “Kazi za Mwenyezimungu ndi javi: munkubali waampereke iye.” 
JHN.6.30	Kwa javyo, wandairi: “Alama yautenda tiwone tukukubali, kinani? Kwankutenda kinani? 
JHN.6.31	Babu zetu wârya nlanga mikate yakwitiwa manã. Kamba vyavyândikiwe mMandiko
JHN.6.32	Insa akiwambira tena: “Nukwambirani kweli kuwa akupereni mikate ya mbinguni siyo Musa. Ila Baba wangu ndi akupani mikate yakweli ya mbinguni. 
JHN.6.33	Kamana cakurya ca Mwenyezimungu ndi ire esuke binguni, awápa mainsha wanu wa mulumwengu.” 
JHN.6.34	Wamwambira: “Mwenye, noyo mikate‑yo, tipe daima!” 
JHN.6.35	Insa akiwambira: “Omi ndi cakurya ca mainsha. Ája kwangu omi, ainkola njala tena. Munu anikúbali, ainkola nyotwa tena. 
JHN.6.36	Fala omi nukwambirani kuwa muniwona, novyo-sivyo amukubali. 
JHN.6.37	Piya wanigabizire Baba wakuja kunifulata, na ája kwangu onse, simwefya panja. 
JHN.6.38	Kamana nisuka kulawa binguni sijire kutenda vyanisaka omi mwanyewe ila vyaasaka anipereke omi. 
JHN.6.39	Vyaasaka ire anipereke omi ndi javi: kuwa piya waanipere iye, wasipoteye anta mmoja, suku ya mwinsho niwafufure. 
JHN.6.40	Kamana vyaasaka Baba wangu ndi kuwa ammóna Mwana, akinkubali iye, akuwa na mainsha a milele. Suku ya mwinsho nomi ninfufula awe hai kwa milele.”
JHN.6.41	Ndimana Mayahudi wamojawapo
JHN.6.42	Ewo wakamba: “Eyu sinoyu Insa, mwana wa Yusufu, wawaye na mamaye nikamba timwijiwa? Sambi akwamba, ‘Nisuka kulawa binguni’, namunani?” 
JHN.6.43	Insa akiwajibu: “Asani kuduguda watupu! 
JHN.6.44	Aapo munu ája kwangu omi bila kuvutiwa na Baba anipereke omi. Noyo munu‑yo ninfufula suku ya mwinsho. 
JHN.6.45	Nabii mmoja
JHN.6.46	Kusema kweli, aapo munu ammonire Baba sairi ire alawire ka Mwenyezimungu, ndi ammonire Baba. 
JHN.6.47	Omi nukwambirani kweli kuwa mwenyé kwamini kanawo mainsha a milele. 
JHN.6.48	Omi ndi nkate wa mainsha. 
JHN.6.49	Wababu zenu wârya manã nlanga, wafwa nfululu. 
JHN.6.50	Eyi ndi mikate isuke mbinguni ipate munu asaka kuwa onse akirya, asifwe. 
JHN.6.51	Nomi-nomini ndi mikate ya mainsha isuke mbinguni. Munu mmojawapo akirya noyi mikate‑yi, ainshi milele. Mikate yanukupani wanu wa mulumwengu kuwa mupate mainsha ndi mwiri wangu‑wu.”
JHN.6.52	Ndimana Mayahudi wakanza kukaidiyana watupu, wakamba: “Eyu munu‑yu vyaatipa mwiri wake tikirya, namunani?” 
JHN.6.53	Kwa javyo, Insa akiwambira: “Omi nukwambirani kweli: ikiwa amurire mwiri wa Binadamu wa Binguni wala amunywere damu yake
JHN.6.54	Mwenyé kurya mwiri wangu na kunywa damu yangu kanawo mainsha a milele, omi ninfufula suku ya mwinsho. 
JHN.6.55	Kamana mwiri wangu ndi mikate yakweli, damu yangu ndi kinywaji cakweli. 
JHN.6.56	Mwenyé kurya mwiri wangu na kunywa damu yangu, iye alungana nami, nnomi nilungana naye. 
JHN.6.57	Kamba Baba vyaári hai anipereke omi, nomi niwa hai kwa ajili ya Baba, ndi novyo anírya omi, akuwa na uhai julu yangu omi. 
JHN.6.58	Sambi, eyi ndi mikate isuke mbinguni. Siyo kamba mikate yawarire wababu zenu ikisa wakifwa. Ila ire árya eyi mikate‑yi onse akuwa na mainsha a milele.”
JHN.6.59	Vinu‑vi ndi vyaasowere paakiwafunda wanu nsinagoga
JHN.6.60	Wanafunzi wake wengi, pawasikire usemi ure, wakamba: “Kusikira ewu usemi‑wu urigariga. Epa, asikíre vyaambire‑vi, nani?” 
JHN.6.61	Insa kejiwa mwanyewe kuwa wanafunzi wake wankuduguda kuhusu vyaasowere vire, ndimana akiwambira javi: “Usemi wangu‑wu ukutipusani? 
JHN.6.62	Ndimana, futi ikiwa mummona Binadamu akikwera kuludira kaákiwa mida? 
JHN.6.63	Ampa munu mainsha ndi Roho, mwiri aufãi kinu. Usemi wanukwambireni umwe ndi roho na ndi mainsha. 
JHN.6.64	Fala kati yenu wawapo wamojawapo sawakubali.” (Insa kasowera javyo kamana kawejiwa tangu mida sawakubali, na kamwijiwa nani ája kunzungunuka kumpereka ka maaduwi.) 
JHN.6.65	Iye akizidi kuwambira akamba: “Ndimana, nukwambirani kuwa aapo munu ája kwangu omi iye saamuriwe na Baba.” 
JHN.6.66	Kwa sababu ya kusowera javyo, wanafunzi wake wengi wakiludira nyuma, awanfulate iye tena. 
JHN.6.67	Ndimana Insa akiwadairi mawalii kumi na wawiri ware: “Nomwe novyo, musaka muke vyenu?” 
JHN.6.68	Ansumani Peduru akinjibu: “Mwenye, tikuka ka nani? Uwe ndi úri nawo masemo wakuwapa wanu mainsha a milele. 
JHN.6.69	Ofwe sambi tukwamini, tikwijiwa kuwa uwe ndi Ntakatifu wa Mwenyezimungu.” 
JHN.6.70	Insa akiwajibu: “Umwe kumi na wawiri-mwe, nikamba omi ndi nukutondoreni? Fala kati yenu alawirira mmoja akuwa shetwani!” 
JHN.6.71	Iye akimwamba Yuda, mwana wa Ansumani Shikariyoti. Kamana Yuda, ingawa ákiwa munkonjo wa ware kumi na wawiri ware, fala kanzungunuka.
JHN.7.1	Bandi ya vire, Insa akenenda Galileya. Aasakire tena kwenenda makaya a Yudeya konta wakulungwa wa Mayahudi wakinsakula wamulaye. 
JHN.7.2	Ífika karibu suku ya jambo ra Mayahudi rakwitiwa Sherehe ya Vitala. 
JHN.7.3	Ndimana wanduze Insa ware wamwambira: “Lawa‑pa, uka Yudeya, ipate wanafunzi wako newo novyo wakawone maajuza a utendanga‑yo. 
JHN.7.4	Kamana munu akisaka kwijiwikana, aajuzi kufisa vitendo vyake vyaatenda. Ukitenda vinu‑vi, rolote baina.” 
JHN.7.5	Wasema javi konta wanduze Insa awakinkubali. 
JHN.7.6	Insa akiwambira: “Wakati wangu aunafika, ila wakati wenu umwe‑po daima uwa tayari. 
JHN.7.7	Wanu wa mulumwengu‑mu umwe awakwinani, ila omi wanina, kwa sababu nilavya ushahidi kuwa vitendo vyawo vya ubaya. 
JHN.7.8	Umwe kwerani muke kusherehe. Omi suka kusherehe‑ko konta wakati wangu aunafika nfululu.” 
JHN.7.9	Nakuwambira javire, iye akibaki Galileya nokure.
JHN.7.10	Bandi ya wanduze ware kukwera kuka kusherehe kure, neye novyo akikwera akuka. Ila okire baina, kóka kwa kurifisafisa. 
JHN.7.11	Ndimana Mayahudi wakinsakula pasherehe pare, wakamba: “Ari, iye noyo kawa ndepi?” 
JHN.7.12	Noparepare wanu wengi wateta kuhusu Insa. Wengine wakamba: “Iye munu mwema” fala wengine wakamba: “Siyo munu mwema, kankuwatesa wanu.” 
JHN.7.13	Fala awerepo munu wakusowera baina kuhusu iye konta wakiwopa wakulungwa wa Mayahudi.
JHN.7.14	Kati-kati ya suku za sherehe ire, Insa akikwera kuNyumba Takatifu, akanza kuwafunda wanu. 
JHN.7.15	Kwa javyo, Mayahudi wakitajabu wakamba: “Eyu mwananlume‑yu kwijiwa evi vinu‑vi piya saafundiwe namunani?” 
JHN.7.16	Insa akiwajibu, akamba: “Kufunda kanifunda siko kwangu omi, ila ndi kufunda ka ire anipereke omi. 
JHN.7.17	Munu mmojawapo akisaka atende vyaasaka Mwenyezimungu, basi akwijiwa kuwa eku kufunda‑ku ka Mwenyezimungu au nankusowera kwa mamulaka angu mwanyewe. 
JHN.7.18	Asowéra kwa mamulaka ake mwanyewe asakula kurisifu mwanyewe. Fala ire asakúla kuwa wanu wansifu ampereke iye onse, akupo kukosa kweli kwake, iye ndi mwenyé ukweli.
JHN.7.19	Musa kakupani Taureti yakufulata, sinovyo? Fala piya-mwe aapo aténda vyaisaka Taureti. Musakula kunulaya sababuni?” 
JHN.7.20	Junudi ya wanu ire ikijibu: “Uwe kuwa na shetwani! Asakula kukuulaya nani?” 
JHN.7.21	Insa akiwajibu, akamba: “Omi nitenda maajuza mamoja na piya-mwe mushanga vyanitendire. 
JHN.7.22	Novyo-sivyo, Musa kakupani tabiya ya itani. (Kusema kweli, eyi tabiya‑yi sianzire, wanza wababu zenu.) Umwe mwana nlume muntaya itani anta iwe suku ya sabadu.
JHN.7.23	Onani, dalili ndi suku ya sabadu mwananlume yaataiwa itani isifujike shuruti ya Musa. Ndimana, munikimwira kwa kumponesa munu mwiri nfululu suku ya sabadu sababuni? 
JHN.7.24	Musilamure kwa kunang'anizana kumaso, ila lamulani kwa shariya.”
JHN.7.25	Kwa javyo, wanu wamojawapo wa Yerusalemu wakamba: “Mwananlume wawári kunsakula kumulaya‑yu, sinoyu‑yu? 
JHN.7.26	Mmoneni, iye kankusowera baina wala awamwambira kinu! Itakuwa wakulungwa wamwijiwa ka ukweli kuwa iye Almasihi? 
JHN.7.27	Fala ofwe eyu tikwijiwa kwawo. Paasaka kuja Almasihi, aapo ája kumwijiwa kwawo!” 
JHN.7.28	Kwa javyo Insa, paakiwafunda wanu nNyumba Takatifu, kasowera na shauti ulu, akamba: “Umwe munijiwa? Anta kwetu mukwijiwa? Fala omi sijire epa kwa kusaka omi mwanyewe. Ila anipereke omi ndi mwenyé ukweli, iye umwe amumwijiwa. 
JHN.7.29	Fala omi nimwijiwa konta nilawa upande wake, iye ndi anipereke.” 
JHN.7.30	Basi ewo wayerera kunfunga, fala aapo ankorire nkono, konta wakati wake úkiwa saunafika. 
JHN.7.31	Novyo-sivyo, wanu wengi ware wankubali, wakamba: “Akija Almasihi, atakutenda alama ulu‑ulu zakupunda zaatenda eyu mwananlume‑yu?”
JHN.7.32	Mafarizeu wawasikira wanu wakiteta nowu mwaha‑wu kuhusu Insa. Ndimana, ewo pamoja na wakulungwa wa dini wawapereka minduna wakanfunge. 
JHN.7.33	Noparepare Insa akamba: “Nanawo suku aba futi namwe, ikisa nukuka ka ire anipereke. 
JHN.7.34	Mukuja kunisakula fala amuja kunipata. Mahala kanisaka kuwa omi, umwe amukidiri kuja.” 
JHN.7.35	Wakulungwa wa Mayahudi wakanza kudairiyana watupu: “Noyu mwananlume‑yu, ndepi kaasaka kuka ofwe tikisokerera kummona? Apunda makaya etu akuka inti za Sawari-Mayahudi, akawafunde wanu Sawari-Mayahudi? 
JHN.7.36	Paasowera, ‘Mukuja kunisakula fala amuja kunipata’, mana ake kinani? Na ‘Mahala kaniri omi, umwe amukidiri kuja’, manani?”
JHN.7.37	Suku ya mwinsho ya sherehe, suku iwere ulu, Insa kémira, akisowera na shauti ulu‑ulu, akamba: “Ikiwa kawapo wakunkóla nyotwa, aje kwangu omi, anywe. 
JHN.7.38	Mwenyé kunikubali omi, kamba vyaasema Mandiko Matakatifu, ‘Nroho yake ibubuka miviriro ya maji a mainsha.’ ” 
JHN.7.39	Iye akamba javi kuhusu Roho wa Mwenyezimungu, kwa ware wenye kunkubali iye waja kumpokerera. Kamana nowo wakati‑wo, Roho Takatifu ákiwa saanamba kuwesukira, konta Insa ákiwa saanamba kutukuziwa.
JHN.7.40	Wanu wengine pajunudi ya wanu pare, pawasikire ewu usemi‑wu, wakamba: “Kweli-kwelini, eyu mwananlume‑yu ndi nabii watikinrindira!” 
JHN.7.41	Wengine wakamba: “Eyu ndi Almasihi.” Fala wengine wadairi: “Almasihi atakulawirira Galileya? 
JHN.7.42	Mandiko Matakatifu
JHN.7.43	Kwa javyo, kukilawirira kwawanyikana wanu ware kwa sababu ya Insa. 
JHN.7.44	Noparepare wengine wakisakula wanfunge, fala aawerepo wakolosa nkono wake kunkola.
JHN.7.45	Ikisa minduna waludira ka wakulungwa wa dini pamoja na Mafarizeu. Wakulungwa wawadairi minduna ware: “Umwe amujire nawo mwananlume ire sababuni?” 
JHN.7.46	Ware minduna ware wakamba: “Vyaasowere iye tangu anamba kusowera munu javire!” 
JHN.7.47	Basi, Mafarizeu ware wakiwajibu: “Mwaja? Nomwe novyo mutesiwa? 
JHN.7.48	Anta mmoja nkati ya wakulungwa ankubalire? Nfarizeu mmoja ankubalire? 
JHN.7.49	Ewu umati‑wu awijiwa shariya za Musa! Ewo walaniwa!” 
JHN.7.50	Nfarizeu mmoja nopare wakwitiwa Nikodemu, âsimanane na Insa kwa suku zipitire, iye akiwambira javi: 
JHN.7.51	“Shariya yetu isema kuwa atijuzi kunlamula munu satinamba kunsikira ushahidi wake, tikijiwa caakosire.” 
JHN.7.52	Ewo wakijibu: “Epa sambi, nowe novyo kuwa nGalileya? Unafyoma nanga kuwonerera kuwa nabii mmojawapo wakulawa Galileya aukijuzi kunrindira.” 
JHN.7.53	[Basi wakitawanyikana, kila mmoja akuka kwake.
JHN.8.1	Fala Insa akuka kuMwango wa Mizaituni.
JHN.8.2	Alufajiri, Insa akiludira nNyumba Takatifu. Wanu piya wákija naye, iye akikala nawo, akikola kuwafunda. 
JHN.8.3	Wanlimu wa shariya pamoja na Mafarizeu waja nawo mwanamuka ásinganiwe akizinga. Nakufika, wakimwimisa mbere ya wanu, 
JHN.8.4	wakindairi Insa: “Mwanlimu, eyu mwanamuka‑yu kakoriwa akizinga. 
JHN.8.5	Kwa shariya yetu ofwe, Musa kâtamuru wanu kamba ewa tiwapanje na mawe. Sambi uwe, ukwamba mwaja?” 
JHN.8.6	Wakindairi javi wamyerere ipate wammonerere ukosa mmojawapo. Insa akinama, akanza kuremba pansi na cala. 
JHN.8.7	Ikisa, kwa kuwa wakizidi kundairi-dairi, iye akilamuka, akiwambira: “Pamuri‑pa, munu saanakola dambi tangu, noyo anze kulokota riwe ampanje.” 
JHN.8.8	Mara tena akinama, akizidi kuremba pansi pare. 
JHN.8.9	Fala ware pawasikire javire, wakilawa mmoja-mmoja, ino-ino-ino-ino bila ncocoro. Wanzire kulawa ndi wazee. Insa wakimwasa nopare, na mwanamuka ire emire novire mbere yake. 
JHN.8.10	Iye akilamuka, akindairi: “Nunu, ewo wandepi? Aabakire‑pa anta mmoja wakusaka kukulaumu?” 
JHN.8.11	Akinjibu: “Mwenye, aapo‑pa munu anta mmoja.” Na Insa akimwambira: “Nomi novyo sukulamula hukumu. Uka vyako, usikore dambi tena.”]
JHN.8.12	Sambi, Insa akikola kusowera mara nyengine tena na wanu, akiwambira: “Omi ndi nuru ya mulumwengu‑mu. Mwenyé kunifulata omi aashubutu kwenenda nkisi, ila apata nuru yakumpa mainsha.” 
JHN.8.13	Kwa javyo, Mafarizeu wakimwambira: “Epa sambi, uwe kwankulavya ushahidi wako uwe mwanyewe, fala ushahidi wako‑wo siwo bora wakutumainiwa!” 
JHN.8.14	Insa akiwajibu, akamba: “Ingawa nilavya ushahidi wangu omi mwanyewe, fala ushahidi wangu wakweli. Kamana mahala kanilawire na mahala kanuka nukwijiwa. 
JHN.8.15	Umwe mulamula namuna ya kibinadamu. Omi sinlamula munu. 
JHN.8.16	Anta panilamula, kulamula kwangu ka shariya kamana omi silamula yeka yangu, nilamula pamoja na Baba anipereke omi. 
JHN.8.17	Anta nkati ya shariya yenu
JHN.8.18	Omi nilavya ushahidi wangu omi mwanyewe. Baba anipereke‑yo alavya novyo ushahidi wangu omi.” 
JHN.8.19	Kwa javyo, wakindairi: “Wawayo uwe kawa ndepi?”
JHN.8.19	Insa akijibu: “Umwe amunijiwa omi caniri na amumwijiwa Baba wangu. Munanijiwa, nanga mumwijiwa novyo Baba wangu.” 
JHN.8.20	Insa kasowera evi piya‑vi ári nNyumba Takatifu akifunda. Iye ákiwa pansana paikikalanga kashoti ya swadaka ya Mwenyezimungu. Fala aapo anfungire, konta úkiwa saunafika wakati wake.
JHN.8.21	Kwa mara nyengine tena, Insa akiwambira: “Omi nukuka vyangu, umwe mukuja kunisakula, fala mukufwa na dambi zenu
JHN.8.22	Ndimana Mayahudi wakambirana: “Iye akwamba kuwa ofwe atifika kooka iye‑po. Iye vyamba‑vi asaka kurulaya?” 
JHN.8.23	Insa akiwambira, akamba: “Umwe mulawa pansi‑pa fala omi nilawa julu mbinguni. Umwe muwa wanu wa mulumwengu nomu, omi siri wa mulumwengu‑mu. 
JHN.8.24	Omi nukukwambirani kuwa mukufwa na dambi zenu, konta ikiwa amukubali kuwa omi ndi noyo-noyoni
JHN.8.25	Kwa javyo, ewo wakindairi: “Uwe kuwa nani?”
JHN.8.25	Insa akiwajibu: “Omi ndi noyo wanukwambireni tangu mwanzo. 
JHN.8.26	Viwapo vinu vingi vyawenye vyaníri nawo vyakukuhusuni umwe kukwambirani, na kukulamulani. Fala anipéreke omi ndi mwenyé ukweli. Vyaninsikire iye ndi vyanukwambirani mulumwengu‑mu.” 
JHN.8.27	Ewo awereriwe kuwa Insa akisowera kuhusu Baba. 
JHN.8.28	Kwa javyo, Insa akiwambira: “Umwe pamusaka kumwimisa pansalaba Binadamu wa Binguni, basi ndi pamusaka kwijiwa omi caniri. Mukwijiwa kuwa omi Binadamu, na sitenda kinu kwa mamulaka yangu, ila nisowera vyaanifundire Baba tu basi. 
JHN.8.29	Anipéreke‑yo kawa pamoja nomi. Iye aanasire yeka, kamana omi daima nitendanga vyakumwajibu iye.” 
JHN.8.30	Wanu wengi pawansikire Insa akisowera javyo, wakinkubali.
JHN.8.31	Kwa javyo, Insa akiwambira Mayahudi wankubalire ware: “Umwe, ikiwa mutenda vyanukwambireni, kweli-kwelini mukuwa wanafunzi wangu. 
JHN.8.32	Umwe mukuja kwijiwa ukweli, na ukweli‑wo nowo umwe ukunusuruni.” 
JHN.8.33	Ewo wakinjibu: “Ofwe tiwa ujukulu wa Iburahima, tangu atinamba kuwa watwana wa munu. Kutisowerera kuwa tisakula kunusuriwa sababuni?” 
JHN.8.34	Insa akiwajibu: “Nukwambirani kweli kuwa piya wenye kukola dambi wakuwa watwana wa dambi noyo. 
JHN.8.35	Ntwana aana pake kwa milele, fala mwana wa pakaya kanawo pake kwa milele. 
JHN.8.36	Ndimana ikiwa Mwana akukunusuruni, kweli-kwelini munusurika. 
JHN.8.37	Omi nukwijiwa kuwa muwa ujukulu wa Iburahima. Novyo-sivyo, musaka munulaye, konta usemi wangu amutula mmyoyo mwenu.
JHN.8.38	Omi nisowera vyanimmonire Baba wangu, umwe mutenda vyamunsikire wawa yenu.” 
JHN.8.39	Ewo wakinjibu, wakamba: “Ofwe wawa yetu Iburahima.”
JHN.8.39	Insa akiwambira: “Umwe, munawa wana wa Iburahima, nanga mufulata vyaákitendanga Iburahima. 
JHN.8.40	Fala umwe musaka munulaye, omi níri kukwambirani ukweli waninsikire Mwenyezimungu. Iburahima aatendire javyo. 
JHN.8.41	Umwe mwankutenda vitendo vya wawa yenu.”
JHN.8.41	Ewo wakimwambira: “Ofwe atiri wana wa zinaa, tanawo wawa mmoja tu basi, Mwenyezimungu!” 
JHN.8.42	Insa akiwambira: “Inawa Mwenyezimungu Baba wenu, umwe nanga munipenda omi, konta omi nilawa ka Mwenyezimungu, niwa epa. Sirijisire omi mwanyewe, ila iye ndi anipereke. 
JHN.8.43	Umwe amwereriwa vyanukwambirani‑vi, sababuni? Ndi kwa kuwa avikwajibuni kufulata usemi wangu. 
JHN.8.44	Umwe wawa yenu ndi Ibilisi, na umwe vikwajibuni kutenda vimwajibu wawa yenu. Iye tangu mwanzo kisomi, enendera njira ya ukweli, konta ukweli wawenye aana. Ibilisi paalongopa, atenda vitendo vya tabiya yake, kamana iye nlongo, ndi wawa wa walongo. 
JHN.8.45	Fala omi, kwa kuwa nukwambirani kweli, umwe amunikubali. 
JHN.8.46	Pamuri‑po, nani akidiri kwakikisha kuwa nanawo dambi? Ikiwa nankukwambirani ukweli, umwe amunikubali sababuni? 
JHN.8.47	Ári ka Mwenyezimungu onse, asikiriza caasema Mwenyezimungu. Sababu umwe amusikiriza ndi kwa kuwa ámuri ka Mwenyezimungu.”
JHN.8.48	Mayahudi wakinjibu, wakamba: “Atina haki yakukwambira kuwa uwe kuwa nSamariya, na kwanawo shetwani?” 
JHN.8.49	Insa akijibu: “Omi sina shetwani ila ninsifu Baba wangu, umwe amunisifu. 
JHN.8.50	Wala omi sisakula kuritukuza omi mwanyewe. Kawapo mwengine asakula kutukuziwa kwangu omi, iye ndi mwenyé kulámula. 
JHN.8.51	Omi nukwambirani kweli: munu akifulata usemi wangu, kwa milele aayeza kifo.” 
JHN.8.52	Mayahudi wakimwambira javi: “Sambi tikwijiwa kuwa uwe kwanawo shetwani! Iburahima kafwa na minabii wafwa, fala uwe ukwamba, ‘Munu akifulata usemi wangu, kwa milele aayeza kifo.’ 
JHN.8.53	Uwe auri bora wakunzaidi baba wetu Iburahima afwire? Minabii novyo wafwa. Sambi uwe uritula kuwa nani?” 
JHN.8.54	Insa akijibu: “Ikiwa omi niritukuza mwanyewe, utukufu wangu aufãi kinu. Anitúkuza omi ndi Baba, noyo wamwámba kuwa ndi Mwenyezimungu wenu‑yo. 
JHN.8.55	Fala umwe iye amumwijiwa, ila omi nimwijiwa. Omi nikamba simwijiwa, nukuwa nlongo kamba umwe. Falakini omi kweli-kwelini nimwijiwa, na usemi wake nifulata. 
JHN.8.56	Baba wenu Iburahima kafurahi konta kejiwa kuwa nukuja. Iye kawona na kawa radi.” 
JHN.8.57	Kwa kusema javyo, Mayahudi ware wakimwambira javi: “Uwe aunatimu myaka amusini. Iburahima‑yo kûmmona?” 
JHN.8.58	Insa akiwajibu: “Omi nukwambirani kweli: kábula yakupongoriwa Iburahima, omi niwapo.” 
JHN.8.59	Basi wakilokota mawe kusaka kumpanja, fala Insa akirifisa, akilawa nNyumba Takatifu mure.
JHN.9.1	Insa paakipita, kammona munu sawona tangu kupongoriwa kwake. 
JHN.9.2	Wanafunzi wake wakindairi: “Mwanlimu, mwananlume‑yu kapongoriwa sawona kwa sababu ya dambi zake au za wawaze?” 
JHN.9.3	Insa akiwajibu: “Eyu kutowa kuwona kuno siyo kwa sababu ya dambi zake wala za wawaze, ila ipate julu yake viwoneke vyaatenda Mwenyezimungu. 
JHN.9.4	Ofwe tijuzi tikore kazi za ire anitumire nsana nowu. Ukuja usiku saukidirika kukoriwa kazi. 
JHN.9.5	Paniri‑po mulumwengu‑pa, omi ndi nuru ya mulumwengu‑mu.” 
JHN.9.6	Nakwisa kusema javire, akisunira pansi, akivulula nsanga ure na mata, akimpaka
JHN.9.7	akimwambira javi: “Uka, ukataye kumaso tanki ulu ya Siloamu.” (Zina ra Siloamu mana ake “kaperekiwa”.) Basi, mwananlume ire akuka, akitaya kumaso, akiludira ukaya wakuwona wawenye ngwee.
JHN.9.8	Kwa javyo, majirani wake wákimmonanga vyaákiwa, pamoja na wanu wákimmonanga akipita akilebela zimola, wakamba: “Eyu sinoyu‑yu mwananlume ákikalanga akilebela zimola‑yu?” 
JHN.9.9	Wanu wengine wakamba: “Aye, ndi noyu.” Fala wengine wakamba: “Siye! Eyu kalandana naye tu basi.” Iye akizidi kwamba: “Ndi nomi.” 
JHN.9.10	Kwa javyo, ewo wakindairi: “Sambi, maso ako‑yo afunguka mwaja? Uwonaja?” 
JHN.9.11	Iye akijibu: “Mwananlume wakwitiwa Insa ndi avulure nsanga na mata akinipaka mmaso‑mu, akinambira javi: ‘Uka ukataye kumaso Siloamu.’ Nomi nukuka, nikowa, nikanza kuwona!” 
JHN.9.12	Ewo wakindairi: “Noyo mwananlume‑yo kawa ndepi?”
JHN.9.12	Iye akijibu: “Sijiwa.”
JHN.9.13	Ikisa ewo wakintwala mwananlume saâkiwona ire, wakuka naye ka Mafarizeu. 
JHN.9.14	Kusema kweli, suku Insa yaâvulure nsanga na mata, akimponesa mwananlume saakiwona ire, íkiwa suku ya sabadu. 
JHN.9.15	Kwa javyo, Mafarizeu ware newo novyo wakindairi tena namuna vyaaponesiwe awone. Iye akiwambira: “Iye kavulula nsanga na mata, akinipaka mmaso‑mu, ikisa nikitaya kumaso, nikanza kuwona ngwee.” 
JHN.9.16	Mafarizeu wamojawapo wakamba: “Eyu munu‑yu aaperekiwe na Mwenyezimungu, kamana aafulata shariya ya sabadu.” Fala wengine wadairi: “Munu mmadambi atendaja maajuza kamba‑ya?” Noparepare wakawanyana. 
JHN.9.17	Ndimana Mafarizeu ware wakindairi saakiwona ire mara nyengine tena: “Kwa kuwa kakufungula maso ako, kuhusu iye waambani?”
JHN.9.17	Iye akijibu: “Iye nabii.”
JHN.9.18	Wakulungwa wa Mayahudi ware awakinkubali kuwa aakiwona tangu kupongoriwa kwake, akiludira kuwona, mpaka wakiwetisa wawaze mwananlume aponesiwe ire. 
JHN.9.19	Nakufika wawaze, ewo wakiwadairi: “Eyu mwanenu wamwamba kapongoriwa sawona‑yu? Epa sambi kanza kuwona mwaja?” 
JHN.9.20	Wawaze ware wakijibu, wakamba: “Tikwijiwa kuwa eyu mwanetu, na kâpongoriwa sawona. 
JHN.9.21	Fala vyenende akanza kuwona atijiwa, wala atimwijiwa munu mmojawapo amponese. Iye munu nzima wawenye, ndairini mwanyewe, akisaka akujibuni!” 
JHN.9.22	(Wawaze ware wasowera javire kwa sababu yakuwopa wakulungwa wa Mayahudi, kamana wakulungwa ware wâsikizana kuwa wantuwise ndaraja ya nsinagoga munu mmojawapo asáka kuwambira wenziwe kuwa Insa Almasihi.) 
JHN.9.23	Ndimana wawaze ware wajibu javi: “Iye munu nzima, ndairini mwanyewe!”
JHN.9.24	Kwa javyo, mara yapiri ewo wakimwita mwananlume saakiwona ire, wakimwambira: “Kwa kutukuziwa Mwenyezimungu, sema kweli yako! Ofwe tikwijiwa kuwa eyo munu‑yo mmadambi.” 
JHN.9.25	Akijibu: “Kamba iye mmadambi omi sijiwa. Canijiwe omi kinu kimoja: ingawa síkiwona, fala sambi nankuwona!” 
JHN.9.26	Ewo wakindairi: “Iye kakutenda kinani? Kakuponesa mwaja?” 
JHN.9.27	Iye akiwajibu: “Omi nûkwambirani futi, fala umwe amusikire. Musaka kusikira tena sababuni? Nomwe novyo musaka muwe wanafunzi wake?” 
JHN.9.28	Ewo wakintukana cwaa, wakamba: “Epa, uwe kuwa mwanafunzi wake, fala ofwe tiwa wanafunzi wa Musa! 
JHN.9.29	Ofwe catijiwe ndi kuwa Mwenyezimungu kasowera julu ya Musa, fala kuhusu eyu, atimwijiwa anta upande waalawirire!” 
JHN.9.30	Mwananlume ire akiwajibu, akamba: “Mama! Mbana vishangisa! Umwe amwijiwa kalawirira, fala iye omi kaniponesa. 
JHN.9.31	Tikwijiwa kuwa Mwenyezimungu aawasikiriza wamádambi, fala awasikiriza wenye kumwishimu, watimiza vyaasaka iye. 
JHN.9.32	Tangu mwanzo wa ulumwengu, hapana manziro kasikirikana kuwa munu mmojawapo kamponesa munu waâkupongoriwa sawona. 
JHN.9.33	Inawa eyu munu‑yu aajire kulawa ka Mwenyezimungu, aangari kutenda kinu kamba‑ci.” 
JHN.9.34	Ewo wakinjibu: “Uwe kuwa mmadambi nfululu! Sambi, uyerera kutifunda ofwe mwaja?” Noparepare wakintuwisa wakinlavira panja ya sinagoga ire.
JHN.9.35	Insa paasikire kuwa wantuwisira panja, akinsingana mwananlume ire, akindairi: “Uwe, unkubali Binadamu wa Binguni?” 
JHN.9.36	Mwananlume ire akijibu, akamba: “Noyo nani, Mwenye? Nambire, ipate ninkubali!” 
JHN.9.37	Insa akimwambira: “Uwe kummona, ndi noyu-noyuni wauri kusowera naye sambi-pa‑yu!” 
JHN.9.38	[Iye akamba: “Mwenye, nukwamini!” Naye akimwabudu. 
JHN.9.39	Insa akimwambira:] “Omi nija mulumwengu‑mu niwalamure wanu. Nija ipate vipofu wawone, na wawona wawe vipofu.” 
JHN.9.40	Mafarizeu wengine waákiwa nawo karibu iye wansikire akisowera javire, wakindairi: “Epa, ikuwa ofwe novyo tiwa vipofu, nikamba?” 
JHN.9.41	Insa akiwajibu: “Inawa umwe muwa vipofu, amungari kuwa na wamádambi! Fala kwa kuwa mukwamba ‘Tiwona’, salani na madambi yenu.”
JHN.10.1	Insa kazidi kusowera, akamba: “Omi nukwambirani kweli. Akwéra sereka ya makondoo onse, kwasa kupita panryango, noyo-noyoni mwivi na nnyang'anyi. 
JHN.10.2	Fala apíta panryango onse, ndi nsunga wa makondoo. 
JHN.10.3	Kwake iye nakola wa panryango wa sereka ndi afungúla nryango. Makondoo wamanyira shauti yake. Aweta makondoo mazina awo, newo awasungira panja. 
JHN.10.4	Bandi yakuwalavira piya panja, iye alongorera. Makondoo wanfulata konta wamanyira shauti yake. 
JHN.10.5	Munu sawamwijiwa awanfulata ila wantira, konta awamanyira shauti za wanu sawawejiwa.” 
JHN.10.6	Insa wanu ware kawasowerera eci kinyume‑ci, fala ewo awereriwe mana ake vyawambiriwe vire.
JHN.10.7	Kwa javyo, Insa akiwambira tena: “Nukwambirani kweli. Omi ndi nryango ka makondoo. 
JHN.10.8	Piya walongorere kábula ya omi wevi na wanyang'anyi, na makondoo awawasikirize. 
JHN.10.9	Omi ndi nryango. Anipíta akingira julu yangu omi onse, avushiwa. Kanawo mahala pakutumaini.
JHN.10.10	Mwivi aaja sairi kuja kwiwa, kuulaya na kudangula. Omi nija ipate wawe na mainsha, wawe nawo pakulu pawenye.”
JHN.10.11	Insa akizidi kusowera, akamba: “Omi niwa Nsunga mwema. Nsunga mwema apereka mainsha ake afwe kwa ajili ya makondoo wake. 
JHN.10.12	Nsunga wakupokeresiwa, nsunga‑yo makondoo siwakewakeni. Iye siyo nsunga wa kweli. Ndimana, akimmona mmwinzi akija, atuwa, awasa makondoo. Basi mmwinzi anduru kondoo mmoja, wengine watawanyikana. 
JHN.10.13	Kwa kuwa nsunga wakupokeresiwa aawashugulikira makondoo. 
JHN.10.14	Omi niwa Nsunga mwema. Niwejiwa makondoo wangu, newo omi wanijiwa, 
JHN.10.15	kamba Baba vyanijiwa, nomi nimwijiwa Baba. Omi nipereka mainsha angu nifwe kwa ajili ya makondoo wangu. 
JHN.10.16	Nanawo makondoo wengine sawapo eci kitundu‑ci, newo novyo nijuzi niwalongoze. Ewo wakuja kusikira shauti yangu. Kwa javyo, uwapo nfuwo moja na nsunga mmoja. 
JHN.10.17	Baba anipenda kwa kuwa nipereka mainsha angu nifwe, niludire kutwala tena. 
JHN.10.18	Hapana alávya mainsha angu, ila omi niripereka mwanyewe nifwe. Nanawo mamulaka a kupereka, na nanawo mamulaka a kupewa kupokerera tena. Ndi vyanilaiziwe na Baba wangu.”
JHN.10.19	Kwa mara nyengine tena, kukilawirira kwawanyana nkati ya Mayahudi kwa sababu ya nowu usemi‑wu. 
JHN.10.20	Wengi wakamba: “Iye kapatiwa na shetwani, kangamiya! Noyu munsikiriza sababuni?” 
JHN.10.21	Wengine wakamba: “Usemi‑wu siwo wa munu wakumilikiwa na shetwani. Shetwani amponesa munu sawona?”
JHN.10.22	Nowo wakati‑wo, Yerusalemu ritendiwa Jambo ra Nyumba Takatifu
JHN.10.23	Insa akipita akenenda nlupenu ra Nyumba Takatifu, lupenu‑ro rikitiwa “Lupenu ra Selemani”. 
JHN.10.24	Mayahudi wakijumana wakinzunguriza wakindairi: “Uwe kwankutangaisha mpaka rini? Tambire kweli kamba uwe kuwa Almasihi, au auri?” 
JHN.10.25	Insa akiwajibu: “Omi nûkwambirani futi fala amusaka kukubali. Kazi zanitenda omi kwa zina ra Baba zikolota ushahidi caniri omi. 
JHN.10.26	Fala umwe amukubali konta ámuri makondoo wangu. 
JHN.10.27	Makondoo wangu wasikira shauti yangu. Omi niwejiwa, newo wanifulata. 
JHN.10.28	Omi niwapa mainsha a milele, awapoteya tena. Hapana akidíri kunipokonyola mmakono mwangu. 
JHN.10.29	Baba wangu anipére ewo ndi bora pakulu kupunda piya. Hapana akidíri kumpokonyola Baba mmakono mwake.” 
JHN.10.30	Omi na Baba tiwa kinu kimoja.
JHN.10.31	Mayahudi mara nyengine tena wakilokota mawe wampanje. 
JHN.10.32	Insa akiwambira: “Omi nukoloterani kazi nyingi ngema za Baba. Kazi mojawapo yamusaka kunipanjira ndi yepi?” 
JHN.10.33	Mayahudi wakinjibu: “Atisaka kukupanja kwa sababu ya meema yautendire, ila kwa namuna zako zakukufuru! Konta uwe kuwa mwanadamu, fala uritula kuwa Mwenyezimungu!” 
JHN.10.34	Insa akiwajibu: “Yandikiwa nkati ya shariya yenu
JHN.10.35	Iye kaweta ‘milungu’ ware wapokerere habari za Mwenyezimungu, (na Mandiko aapinduka). 
JHN.10.36	Kwa javyo, ire atawáziwe na Baba, akiperekiwa mulumwengu‑mu, mwamba kuwa iye kankukufuru kwa sababu nukwamba: ‘Niwa Mwana wa Mwenyezimungu’. Mwaja? 
JHN.10.37	Ikiwa sitenda kazi za Baba, musinikubali. 
JHN.10.38	Fala ikiwa nankutenda kazi za Baba, anta musinikubali omi‑pa, kubalini kwa kazi zanitenda, ipate mwijiwe na mwereriwe sana-sana kuwa nilungana na Baba na Baba kalungana nami.”
JHN.10.39	Kwa mara nyengine tena wayerera kunfunga, fala iye akiwapolonyoka mmakono mwawo. 
JHN.10.40	Iye akuka vyake tena, akiloka muto wa Yordani, akuka mpaka mahala paânzire Yahaya koza, akikala nopare. 
JHN.10.41	Wanu wengi wawenye wakija kwake iye, wakamba: “Yahaya aatendire alama anta mamoja, fala piya vyaambire kuhusu eyu mwananlume‑yu vyakweli!” 
JHN.10.42	Basi nokurekure, wanu wengi wawenye wankubali Insa.
JHN.11.1	Ákiwapo mwananlume mmoja wakwitiwa Lazaru ákiwa nlwere. Iye kwawo kúkiwa Betaniya, kaya yawákikalanga Mariyamu na Marta nduye. 
JHN.11.2	Mariyamu noire âmmiminire sheru Mwenye, ânfutire mmaulu na nywiri zake ire, nlumbuwe wakwitiwa Lazaru ndi ákiwa nlwere. 
JHN.11.3	Basi walumbuze ware watumiza kumwambira Insa: “Mwenye, waumpenda uwe‑yo kuno umpata ulwere.” 
JHN.11.4	Fala Insa paasikire javire, akamba: “Ewo ulwere‑wo mwinsho wake siyo kufwa ila wolote utukufu wa Mwenyezimungu. Julu ya ulwere‑wo atukuziwe Mwana wa Mwenyezimungu.”
JHN.11.5	Sambi, Insa akiwapenda pakulu sana Marta na nduye pamoja na nlumbwawo Lazaru. 
JHN.11.6	Kwa javyo, paasikire habari yakuwa Lazaru nlwere, Insa akikala tena suku mbiri kaákiwa nokure. 
JHN.11.7	Ikisa akiwambira wanafunzi wake: “Tukeni tiludire tena Yudeya.” 
JHN.11.8	Wanafunzi ware wakimwambira: “We! Mwanlimu! Mayahudi suku mbiri-nozizi noko wákisaka kukupanja na mawe, sambi uludira kuka tena noko mwaja?” 
JHN.11.9	Insa akiwajibu: “Kutwa iwa nawo ora kumi na mbiri, sikweli? Mwenyé kwenenda nsana aakwakula, konta awona nuru íri kumwarika mulumwengu‑mu. 
JHN.11.10	Fala mwenyé kwenenda usiku akwakula konta aana nuru.” 
JHN.11.11	Bandi yakusowera evyo vinu-vyo, akiwambira: “Rafiki yetu Lazaru kalala, fala omi nukuka nikanlamuse.” 
JHN.11.12	Wanafunzi wake wakinjibu: “Mwenye, ikiwa kankulala basi, anusurika.” 
JHN.11.13	Kusema kweli, usowezi wa Insa ure ukisema kuwa Lazaru kafwa, fala wanafunzi wake ware wakidaniza kuwa asowera kuhusu kulala usingizi tu basi. 
JHN.11.14	Ndimana, Insa akiwambira baina, akamba: “Lazaru kafwa. 
JHN.11.15	Fala kwa ajili yenu umwe, niwa radi kuwa eko kaári‑ko atiri pamoja, ipate mwamini. Ila epa, tukeni tikammone.” 
JHN.11.16	Basi Tamimu (atapiriwe zina ra “Masa”) akiwambira wanafunzi wenziwe: “Tukeni novyo, tikafwe naye pamoja.”
JHN.11.17	Insa paafikire, kasingana maiti a Lazaru azikiwe njonga, zipitire suku nne tangu kuzikiwa kwake. 
JHN.11.18	Betaniya kúkiwa karibu ya Yerusalemu, kitambo ca kilometuru natu. 
JHN.11.19	Mayahudi wengi waja ka Mariyamu na Marta kuwani matanga a nlumbwawo. 
JHN.11.20	Kwa javyo Marta, paasikire kuwa Insa kankuja, akilawa kuka kummwinza, fala Mariyamu kabaki ukaya. 
JHN.11.21	Marta, paasimanane na Insa, kamwambira: “Mwenye, unawepo, nlumbwangu angari kufwa. 
JHN.11.22	Fala omi nukwijiwa kuwa caulebela conse ka Mwenyezimungu, iye akupa.” 
JHN.11.23	Insa akimwambira: “Nlumbuwo‑yo afufuka hai.” 
JHN.11.24	Marta akinjibu: “Omi nukwijiwa kuwa iye afufuka hai pawaja kufufuka wanu suku ya mwinsho wa ulumwengu.” 
JHN.11.25	Insa akimwambira: “Omi ndi kufufuka kawenye na mainsha. Anta munu‑yo afwe, akinikubali omi, ainshi. 
JHN.11.26	Wenye piya kuinshi kuno wakinikubali omi, kweli-kwelini awafwa tena. Uwe ukubali javyo?” 
JHN.11.27	Iye akinjibu: “Aye Mwenye, omi nikubali kuwa uwe ndi Almasihi, Mwana wa Mwenyezimungu, ire ája mulumwengu‑mu.”
JHN.11.28	Marta, bandi ya kwamba javire, akuka akintetera nduye Mariyamu. Akimwambira kiriziu: “Mwanlimu ire kawapo, kankukwita!” 
JHN.11.29	Mariyamu nakusikira javire, akilamuka upesi-upesi, akuka wakawonane na Insa.
JHN.11.30	Epo Insa ákiwa saanamba kufika nkaya mure, ákiwa nopare pawasimanane na Marta pare. 
JHN.11.31	Kwa javyo, Mayahudi wakinyamaza Mariyamu nnyumba mure ware, pawammonire iye akilamuka, akilawa upesi-upesi, wakinfulata. Ewo wakidaniza kuwa kankuka kukaburi kurira. 
JHN.11.32	Mariyamu nakufika paákiwa Insa pare, nakummona, akingwirira mmaulu akamba: “Mwenye, unawepo nlumbwangu angari kufwa.” 
JHN.11.33	Insa nakummona Mariyamu akirira, na Mayahudi wákimpereka ware newo novyo wakirira
JHN.11.34	akamba: “Maiti‑yo mutula ndepi?”
JHN.11.34	Ewo wakimwambira: “Mwenye, tuke ukawone.” 
JHN.11.35	Insa akimpakatika masozi pakata-pakata-pakata. 
JHN.11.36	Kwa javyo, Mayahudi wakanza kwambirana watupu: “Mmoneni namuna vyaakimpenda!” 
JHN.11.37	Fala wengine wakambirana watupu: “Níkamba noyu‑yu ndi amponese munu sawona ire. Epa itakuwa angari kutenda kinu kimojawapo Lazaru asifwe?”
JHN.11.38	Ikisa Insa kwa mara nyengine tena akiuzunika, akuka mpaka kukaburi. Noro kaburi‑ro ríkiwapo jonga, na ríkiwapo riwe rikulu riziwiriwa panryango. 
JHN.11.39	Insa akiwatuma wanu wamojawapo nopare: “Lavyani riwe‑ri.”
JHN.11.39	Marta, nunuye marehemu ire, akimwambira: “Mwenye, iye anuha kituti pé, konta tangu akizikiwa rero suku nne.” 
JHN.11.40	Insa akimwambira: “Omi sukwambire kuwa ukinamini, ukuja kuwona utukufu wa Mwenyezimungu?” 
JHN.11.41	Basi, wakipiringisira panja riwe rire. Insa akinang'aniza julu binguni, akamba: “Baba, nukushukuru konta kunisikira. 
JHN.11.42	Omi nukwijiwa kuwa daima unisikira, fala kwa sababu ya wanu wengi wári epa‑wa nisowera, ipate wakubali kuwa uwe ndi unipereke.” 
JHN.11.43	Bandi yakusowera javire, Insa akikuwa pakulu, akita: “Lazaru! Lawira panja‑pa!” 
JHN.11.44	Âfwire ire akilawira panja, akafiniwe na vipande vya kafani mmaulu na mmakono, pamoja na kafani yaavaziwe kumaso. Insa akiwambira: “Mpambureni, mumwase oke!”
JHN.11.45	Ndimana, Mayahudi wengi wâjire ka Mariyamu, wawona vinu vyaatendire Insa vire, newo wakinkubali. 
JHN.11.46	Fala wengine ware woka ka Mafarizeu, wawereza vyaakunishe Insa vire. 
JHN.11.47	Kwa javyo wakulungwa wa dini na Mafarizeu ware wakijumana Baraza ya Milandu
JHN.11.48	Tikimwasa akizidi kutenda javi, piya wanu wankubali. Mwinsho, waRoma wadangula Nyumba yetu Takatifu na watifuja inti yetu‑yi!” 
JHN.11.49	Fala mmoja wawo wakwitiwa Kayafa, nowo mwaka‑wo ndi ákiwa nkulu wa wakulungwa wa dini, akiwambira: “Umwe amweririwa kinu cisaka kuwa conse! 
JHN.11.50	Amuwona kuwa ndi vyema kwenu umwe kufwa munu mmoja kwa faida ya wanu, koliko kudanguka inti nzima?” 
JHN.11.51	Kayafa vyaasowere vire aákidanizira, fala kwa kuwa noure mwaka ure ákiwa nkulu wa wakulungwa wa dini, iye kabushuru kuwa Insa akufwa kwa faida ya kabila ya Mayahudi. 
JHN.11.52	Visitoshe, aafwa kwa faida ya Mayahudi tu basi fala ipate awajumulanise piya wana wa Mwenyezimungu watawanyikane, wawe kinu kimoja. 
JHN.11.53	Basi, mwanzo wa noire suku ire, wakulungwa wa Mayahudi watenda mpango wakumulaya Insa. 
JHN.11.54	Ndimana Insa aákenenda akiriwonesa na Mayahudi, ila kalawa akukirira upande mmoja karibu ya langa, kaya yakwitiwa Efraimu. Akikala noko pamoja na wanafunzi wake.
JHN.11.55	Sambi, suku ya Pashukwa ya Mayahudi íkiwa karibu. Wanu wengi walawa nozire inti zire, wakikwera wakuka Yerusalemu ipate wakaswafiwe kábula ya Pashukwa. 
JHN.11.56	Ewo wakinsakula Insa, wakidairiyana watupu wákiwepo nNyumba Takatifu mure: “Muwonaja? Iye aaja kusherehe kuno?” 
JHN.11.57	Kusema kweli, wakulungwa wa dini pamoja na Mafarizeu wâwatuma wanu, wakiwambira javi: “Munu mmojawapo akijíwa paari Insa, aje atambire tikanfunge.”
JHN.12.1	Suku sita kábula ya sherehe yakwitiwa Pashukwa, Insa akija Betaniya kaákikalanga Lazaru, noire mwananlume afufuriwe na Insa ka wafwi ire. 
JHN.12.2	Kwa javyo wantengezera Insa cakurya maalumu. Marta akiwaudumu, Lazaru neye ákiwa pamoja na wanu wekare warinamire pansi nawo Insa wakirya ware. 
JHN.12.3	Basi, Mariyamu akitwala numba ya nusu lituru ya sheru mmoja gali sana ya maluwa maalumu a kunuwira. Sheru ire akimmiminira Insa mmaulu na akinfuta mmaulu na nywiri zake. Nnyumba mure piya mukinuwira sheru dindeee. 
JHN.12.4	Fala Yuda Shikariyoti, ákiwa mmoja wawo nkati ya wanafunzi wa Insa, (mwinshoni ajire akinzungunuka, akimpereka ka maaduwi), iye akamba: 
JHN.12.5	“Eyi sheru‑yi caitowire kuzanyiwa, isabu ya jarajara miya natu
JHN.12.6	Iye cimwambise javyo, aiwere sababu ya kuwashugulikira masikini, ila kwa kuwa ákiwa mwivi. Iye ndi ákiwa amiri wakusunga nzuruku wa wanafunzi wenziwe, na wakati mwengine ákiwanga akitendera mashuguli ake. 
JHN.12.7	Insa akijibu: “Mwaseni, caatendire‑co ndi kutengeza ka mazishi angu. 
JHN.12.8	Daima‑zi masikini muwa pamoja nawo, falakini omi amuwa nami daima.”
JHN.12.9	Mayahudi wengi pawejiwe kuwa Insa kawa kure, wakilawa wakuka noko. Ewo awokire kummona Insa basi, fala woka kummona novyo Lazaru, ire âfufuriwe na Insa ka wafwi. 
JHN.12.10	Kwa javyo, wakulungwa wa dini wakitenda mpango na Lazaru ire novyo wamulaye, 
JHN.12.11	konta kwa sababu ya maajuza ankunire Lazaru, Mayahudi wengi wakilawa ndaraja mwawo wakinkubali Insa.
JHN.12.12	Subuu yake, wanu wengi wâjire kusherehe ya Pashukwa, wasikira kuwa Insa kankuja Yerusalemu. 
JHN.12.13	Kwa javyo, wakisinja makuti a mitende, wakisukula, wakilawa, wakipita wakimmwinza, kuno wakibiya kilulu lu‑lu‑lu wakamba:
JHN.12.13	“Hozana! Heri ári kuja kwa zina ra Mola,
JHN.12.13	nfalume wa Iziraeli!”
JHN.12.14	Insa akinsingana kaburu katoto, akimpanda. Evi vikuna kamba vyayândikiwe:
JHN.12.15	“Usope, mwana wa Ziyoni
JHN.12.15	Onani, nfalume wenu kankuja,
JHN.12.15	ampandire kaburu katoto!”
JHN.12.16	Pavikunire evi vinu‑vi, wanafunzi ware awereriwe mana ake. Fala bandi ya Insa kutwariwa kukisiwa binguni, ewo wakumbukira kuwa evi vinu‑vi vyaândikiwa kuhusu iye, na novyo-novyoni ndi vyaawankunishe iye. 
JHN.12.17	Wanu wâkiwa pamoja na Insa pawakimwita Lazaru kukaburi, akinfufula ka wafwi, ewo wakizidi kulavya ushahidi kuhusu iye. 
JHN.12.18	Wanu wengi wasikira kuwa iye ndi âtendire ire alama ire, ndimana walawa kuka kummona Insa. 
JHN.12.19	Kwa javyo, Mafarizeu wakambirana watupu: “Epa, atiri kukidiri kutenda kinu tena. Onani ulumwengu nzima‑wu wankufulata neye!”
JHN.12.20	Sambi, nkati ya ware wanu wokire kutukuza sherehe ya Pashukwa, wákiwapo Sawari-Mayahudi wamojawapo. 
JHN.12.21	Ewo wakimukira Filipi wa Betisaida ya Galileya, wakinlebela javi: “Mwenye, tisakula tiwonane naye Insa.” 
JHN.12.22	Filipi akuka akimwambira Andere vyawalebele vire, wo‑wawiri wakuka wakimwambira Insa. 
JHN.12.23	Insa akiwajibu, akamba: “Epa ufika wakati wakutukuziwa
JHN.12.24	Nukwambirani kweli, mbeyu ikitowa kufifiriwa pansi ikifwa, ikuwa mbeyu mmoja noyo. Fala ikififiriwa ikifwa, ikupa visumo vingi vyawenye. 
JHN.12.25	Mwenyé kupenda mainsha ake, apoteza mainsha‑yo. Munu saapenda mainsha ake mulumwengu‑mu, mainsha‑yo ariturira milele. 
JHN.12.26	Ikiwa munu mmojawapo asaka kunitumika, ájuzi anifulate omi. Mahala paniwa omi, ntumisi wangu akuwa nopo. Mwenyé kunitumika onse, na Baba wangu neye ansifu.”
JHN.12.27	Insa akizidi kuwambira: “Epa sambi roho yangu iuzunika, nambe mwaja? Nambe: ‘Baba, ninusuru ewu wakati‑wu’? Noci ndi canijirire ewu wakati‑wu. 
JHN.12.28	Baba, olota utukufu wa zina rako!”
JHN.12.28	Noparepare isikirikana shauti mbinguni ikamba javi: “Omi nîtukuza, na nizidi kutukuza tena.” 
JHN.12.29	Wanu wákiwapo nopare ware, pawasikire noire shauti ire, wengine wakamba: “Eko kudidima!” Wengine wakamba: “Eyo laika kasowera naye.” 
JHN.12.30	Insa akiwambira: “Eyi shauti‑yi aisikirikane kwa faida yangu, ila kwa faida yenu. 
JHN.12.31	Epa sambi ufika wakati wakulamuriwa ulumwengu‑wu. Nfalume wa mulumwengu‑mu
JHN.12.32	Omi, panisaka kulamusiwa
JHN.12.33	Iye kasowera javyo kolota namuna ya kifo cikija kunsingana.
JHN.12.34	Wanu ware wakinjibu: “Shariya zetu zisema kuwa Almasihi ainshi milele. Uwe ukwamba kuwa Binadamu ibidi alamusiwe pansalaba. Mwaja? Noyo Binadamu‑yo nani?” 
JHN.12.35	Insa akiwajibu: “Kwa wakati ntoto, iwapo nuru kati yenu. Enendani pamuri na nuru nopa, ipate kisi cisukutawareni. Ire enénda pakisi onse ejiwa koka. 
JHN.12.36	Pamuri na nuru‑pa, aminini nuru‑yo nopa, ipate mulawirire kuwa wana wa nuru.” Insa pesire kusowera javire, akilawa akuka akirifisa.
JHN.12.37	Ingawa akitenda alama nyingi mbere yawo, fala ewo wankuzidi kutowa kunkubali. 
JHN.12.38	Vikuna ipate vitimiziwe vyaasemire nabii Izaya
JHN.12.38	“Mola, akubalire habari zetu nani?
JHN.12.38	Uwezo wa Mola
JHN.12.39	Kwa javyo, ewo awakidiri kukubali, kamana Izaya kereza mahala pengine
JHN.12.40	“Ewo wafungiwa maso awo ipate wasiwone,
JHN.12.40	watenziwa myoyo yawo kuwa migumu ipate wasereriwe.
JHN.12.40	Siwere javyo,
JHN.12.40	ewo nanga waludi waja kwangu,
JHN.12.40	nomi nanga niwaponesa” amba ndi Mola.
JHN.12.41	Izaya
JHN.12.42	Novyo-sivyo, ingawa walawirira wakulungwa wa Mayahudi wengi wakunkubali Insa. Fala awakisema baina kwa kuwa wakiwopa Mafarizeu wasiwatuwise ndaraja ra sinagoga. 
JHN.12.43	Kusema kweli, wakipendeleya kusifiwa na wanadamu koliko kusifiwa na Mwenyezimungu.
JHN.12.44	Ikisa Insa akisowera pakulu-pakulu, akamba: “Anikúbali omi onse, asinikubali omi basi, na ankubali novyo anipereke omi‑yo. 
JHN.12.45	Aniwóna omi onse, ammona novyo anipereke omi. 
JHN.12.46	Omi nija kuwa nuru ya mulumwengu‑mu ipate piya anikúbali onse asikare nkisi. 
JHN.12.47	Ikiwa munu mmojawapo kasikira habari zangu, akitowa kufulata, omi sinlamula. Kamana omi sijire mulumwengu‑mu kuwalamula wanu, ila nija kuwavusha. 
JHN.12.48	Anikátala onse akitowa kupokerera usemi wangu, kawapo mwenyé kunlamula iye. Usemi wanisowere, nowo ndi usaka kunlamula suku ya Kiyama. 
JHN.12.49	Kamana omi sisowere kwa mamulaka angu mwanyewe, ila Baba anipereke ndi anamúru canamba na canereza. 
JHN.12.50	Na omi nukwijiwa kuwa ámuri yake ndi itipa mainsha a milele. Basi, Baba canambira omi, noco ndi canisowera.”
JHN.13.1	Kábula kufika suku ya sherehe ya Pashukwa, Insa ákijiwa kuwa uwa karibu wakati wakwasa ulumwengu‑wu kuka ka Baba wake. Iye kâwapenda wanafunzi mulumwengu‑mu, na kawapenda mpaka mwinsho. 
JHN.13.2	Usiku paakirya, Ibilisi kâgilibu futi moyo wa Yuda, mwana wa Ansumani Shikariyoti, kummwazira Insa kunzungunuka. 
JHN.13.3	Insa ákijiwa kuwa Baba wake vinu piya kangabizi mmakono mwake. Ákijiwa kuwa kalawa ka Mwenyezimungu, na aludira ka Mwenyezimungu noko. 
JHN.13.4	Ndimana pawakirya pare akilamuka, akivula anzu yake, akitwala nkumi, akirizingiriza nkiuno
JHN.13.5	akimiminira maji mbasiya, akanza kuwosa maulu wanafunzi wake, akiwafuta na nkumi warizingirize ure.
JHN.13.6	Kwa javyo, akinfika Ansumani Peduru, akindairi: “Mwenye, maulu angu munosa?” 
JHN.13.7	Insa akinjibu, akamba: “Uwe eci canukutenda‑ci awereriwa sambi‑pa, ila airini ukuja kwereriwa.” 
JHN.13.8	Peduru akinjibu: “Iii! Anta suku moja umwe amunosa omi maulu!”
JHN.13.8	Insa akinjibu: “Kamba sukosire, basi aúri mwanafunzi wangu.
JHN.13.9	Ndimana, Ansumani Peduru akinlebela akamba: “Kwa javyo, Mwenye, musinose maulu basi, nose novyo mmakono na nkiswa.” 
JHN.13.10	Insa akinjibu: “Owire onse acibakire kinu cengine awe swafi ila ose maulu tu basi. Umwe piya muwa swafi, ila mmoja aari swafi.” 
JHN.13.11	Kamana akimwijiwa munu asaka kunzungunuka, ndimana akamba: “Amuri swafi piya.”
JHN.13.12	Pesire kuwosa maulu awo, akitwala anzu yake akivala, akikala, akiwadairi: “Umwe canukutendireni sambi-pa‑ci, mwijiwa mana ake? 
JHN.13.13	Umwe munita ‘Mwanlimu’ na ‘Mwenye’. Muwa nawo shariya konta ndi caniri. 
JHN.13.14	Basi, ikiwa omi niwa Mwanlimu na Mwenye wenu, nukoseni maulu, na umwe noyo mujuzi mosane maulu watupu.
JHN.13.15	Kamana omi nukoloterani nfano. Kamba vyanitendire omi, na umwe mutende novyo. 
JHN.13.16	Omi nukwambirani kweli. Hapana ntumisi anta mmoja wakumpunda ubora mwenye wake, wala hapana ntume wakumpunda antumire iye. 
JHN.13.17	Ikiwa mukwijiwa kuwa ndi javyo, na mukifulata novyo-novyoni, heri kwenu umwe!
JHN.13.18	Vyanisema‑vi sukwambani piya-mwe. Omi niwejiwa sana-sana waniwatondore. Fala Mandiko
JHN.13.19	Evi nukwambirani sambi‑pa savinamba kukuna, ipate pavija kukuna, mukubali kuwa omi nanawo zina ra Mwenyezimungu
JHN.13.20	Nukwambirani kweli kuwa ampokérera wanimpereka onse, kanipokerera omi, na novyo anipokérera omi onse kampokerera anipereke omi.”
JHN.13.21	Bandi ya kwisa kusowera javire, Insa ikikafilika pakulu roho yake, akitangaza baina, akamba: “Omi nukwambirani kweli kuwa umwe mmojawapo anizungunuka.” 
JHN.13.22	Wanafunzi wake ware wanza kunang'anizana watupu, awakereriwa munu waári kumwamba. 
JHN.13.23	Upande wa Insa kamwikala mwanafunzi wake mmoja waakimpenda pakulu, kenamira upande wa Insa. 
JHN.13.24	Kwa javyo, Ansumani Peduru akintendera alama andairi Insa mununi waari kumwamba. 
JHN.13.25	Basi mwanafunzi ire akimwinamira pakifuwa Insa, akindairi: “Mwenye, ndi wepi‑pa?” 
JHN.13.26	Insa akijibu: “Ndi noyo wanisaka kutwala nkate nikitoweza munsuzi nikimpa.” Basi akimeya nkate, akitoweza munsuzi, akimpa Yuda, mwana wa Ansumani Shikariyoti. 
JHN.13.27	Bandi yakupokerera nkate ure, Shetwani akimwingira. Sambi Insa akimwambira: “Causaka kutenda conse, tenda upesi.” 
JHN.13.28	Fala wenziwe wékare nawo pameza ware anta mmoja ereriwe caamwambire javire. 
JHN.13.29	Kwa kuwa Yuda ndi ákiwa amiri wa nzuruku wa wanafunzi, wengine wakidaniza kuwa Insa kantuma Yuda kuka kuuza vinu visakikana pasherehe, au kantuma akawape masikini kinu kimojawapo. 
JHN.13.30	Yuda nakupokerera nkate ure, kwa mpunde noure akilawa. Nepo úkiwa usiku.
JHN.13.31	Bandi yakulawa Yuda, Insa akamba: “Epa sambi katukuziwa Binadamu wa Binguni. Na julu yake, Mwenyezimungu apata kutukuziwa. 
JHN.13.32	Ikiwa Mwenyezimungu katukuziwa julu yake, Mwenyezimungu novyo antukuza
JHN.13.33	Wanangu, omi niwa pamoja namwe suku aba futi. Umwe mukuja kunisakula, fala nukwambirani kamba vyaniwambire Mayahudi: ‘Kanuka omi, umwe amufika.
JHN.13.34	Nankukupani ámuri nyipya: pendanani, munu na mwenziwe. Kwa namuna kamba omi vyanukupendireni, nomwe novyo mupendane, munu na mwenziwe. 
JHN.13.35	Basi umwe, mukipendana, kweli ikuwa muwa wanafunzi wangu wakwijiwikana na wanu piya.” 
JHN.13.36	Ansumani Peduru kandairi Insa: “Mwenye, ukuka ndepi?” Insa akinjibu: “Kanuka‑ko, umwe‑po amunifulata sambi‑pa, fala airini munifulata.” 
JHN.13.37	Peduru akindairi: “Mwenye, canitowa kukufulata sambi‑pa kinani? Omi niwa tayari kupereka mainsha angu kwa sababu yako!” 
JHN.13.38	Insa akinjibu: “Mainsha ako upereka kwa sababu yangu omi? Nukwambira kweli kuwa aawika kokoriko saunikanire mara natu.”
JHN.14.1	Insa kawambira wanafunzi wake: “Musiuzunike mmyoyo yenu! Mwaminini Mwenyezimungu na munamini nomi novyo. 
JHN.14.2	Ka Baba awápo mamburo mengi awenye. Singari, nukwambirani kuwa nukuka kukutafitirani mamburo. 
JHN.14.3	Ikiwa nuka nukukutafitirani mamburo, niludi, nukuja kukutwalani ipate panuka kwikala omi, nomwe mukekare nopo. 
JHN.14.4	Umwe mukwijiwa njira ya mahala kanuka‑ko.” 
JHN.14.5	Tamimu kandairi: “Mwenye, ofwe atijiwa kauka. Sambi, tikwijiwa njira ya mahala kauka‑ko mwaja?” 
JHN.14.6	Insa akinjibu javi: “Omi ndi njira, ukweli, na mainsha. Aapo aja ka Baba sairi julu yangu omi. 
JHN.14.7	Ikiwa munijiwa omi, mukuja kumwijiwa novyo Baba. Mwanzo wa sambi‑pa, mumwijiwa na mummona.”
JHN.14.8	Filipi akimwambira Insa: “Mwenye, tolotere Baba wawenye‑yo tu, vititosha.” 
JHN.14.9	Insa akiwajibu: “Filipi, omi niwa pamoja namwe suku nyingi zawenye. Aunijiwa? Aniwónire onse kammona Baba. Sambi mwambaja: ‘Tolotere Baba’? 
JHN.14.10	Amwamini kuwa nilungana na Baba, na Baba kalungana nami? Usemi wanukwambirani‑wu, sisowera kwa mamulaka angu mwanyewe. Ila Baba ari nkati ya omi, ndi anitendesa kazi zake. 
JHN.14.11	Kubalini kuwa omi nilungana na Baba, na Baba kalungana nami. Kwasa javyo, kubalini kwa sababu ya kazi zanitenda zawenye. 
JHN.14.12	Nukwambirani kweli kuwa mwenyé kunikubali omi onse, atenda novyo piya vyanitenda omi. Kusema kweli, atenda vyakupunda evi, konta omi nankuka ka Baba. 
JHN.14.13	Camulebela kwa zina rangu conse, nukutenderani noco ipate Baba atukuziwe julu ya Mwana. 
JHN.14.14	Mukinilebela
JHN.14.15	Insa akizidi kusowera: “Mukinipenda, mufulata ámuri zangu. 
JHN.14.16	Nomi nukuja kunlebela Baba, na iye akwisusirani Mmashauri mwengine, muwe naye daima milele. 
JHN.14.17	Iye ndi Roho ya ukweli. Roho‑yo wanu wa mulumwengu‑mu awakidiri kumpokerera, konta awammona wala awamwijiwa. Umwe mumwijiwa konta kawa pamoja nomwe na akuwa nnomwe.
JHN.14.18	Omi sukwasani kamba wana wa yatima, nukuja kwenu umwe. 
JHN.14.19	Ubaki wakati aba, wanu wa mulumwengu‑mu awaniwona tena, ila umwe omi muniwona. Kwa kuwa omi nankuinshi, nomwe novyo mukuja kuinshi. 
JHN.14.20	Noyo suku‑yo ndi yamusaka kwijiwa kuwa omi nilungana na Baba, umwe mulungana nomi, na omi nilungana nomwe. 
JHN.14.21	Ejíwa ámuri zangu kuno akifulata ndi anipenda omi. Anipénda omi apendiwa na Baba wangu, nomi novyo nimpenda, nirifafanula mbere yake.” 
JHN.14.22	Yuda (sairi ire Yuda Shikariyoti ire) akidairi akamba: “Mwenye, utifafanurira ofwe tu basi, uwasa wanu wa mulumwengu, mwaja?” 
JHN.14.23	Insa akinjibu akamba: “Anipénda onse afulata usemi wangu. Noyo munu‑yo Baba wangu ampenda. Nomi na Baba timwisukira, tiinshi naye pamoja. 
JHN.14.24	Sanipenda omi onse aafulata usemi wangu. Usemi wamunisikira siwo wangu omi, ila wa Baba anipereke omi.
JHN.14.25	Vyanisowera‑vi nukwambirani patiwanga onse omi nnomwe. 
JHN.14.26	Fala Mmashauri, Roho Takatifu, asaka kuperekiwa na Baba kwa zina rangu, iye akuja kukufundani vinu piya, akukumbusirani vinu piya vyanukwambireni. 
JHN.14.27	Nukwasirani salama. Salama yangu nukupani umwe. Sukupani kamba ulumwengu vyaumpa munu salama. Musifazaike mmyoyo mwenu wala musope kinu. 
JHN.14.28	Umwe musikira vyanukwambireni kuwa nukuka, ikisa nukuja kwenu umwe. Munanipenda, nanga muwa radi pakulu, konta nankuka ka Baba, kamana iye bora pakulu kanizaidi omi. 
JHN.14.29	Epa sambi, nukwambirani evi savinamba kukuna, ipate vikija vikikuna, muje mukubali. 
JHN.14.30	Wala sisowere namwe tena vinu vingi, konta mwenyé kutawala ulumwengu‑wu
JHN.14.31	fala nitenda kamba vyanamurire Baba, ipate wanu wa mulumwengu‑mu wejiwe kuwa omi nimpenda Baba. Basi epa lamukani, tuke vyetu.”
JHN.15.1	Insa kaamba: “Omi niwa nzabibu wakweli, na Baba wangu ndi nrimi. 
JHN.15.2	Piya vitambi vyangu savípa, iye alavya. Piya vitambi vyakupa, iye asinja vyakumiliya ipate vizidi kuupa sana. 
JHN.15.3	Epa sambi, umwe muwa swafi, kwa sababu ya usemi wanukwambireni. 
JHN.15.4	Lunganani nami, na omi nilungane namwe. Kamba kitambi vyacitowa kupa wanyewe sacilungane na muti, na umwe ndi novyo. Ikiwa amulungane nomi, amupa. 
JHN.15.5	Omi ndi nzabibu, umwe muwa vitambi. Ire alungána nami na omi nilungana naye, munu‑yo akupa visumo vingi, kamana bila omi amukidiri kutenda kinu. 
JHN.15.6	Ikiwa munu aalungane nami, iye akwefiwa kunundu kamba kitambi, akumiliya. Ikisa vitambi vikusanyiwa, vikwefiwa pamoto, vilungula. 
JHN.15.7	Umwe mukikala nkati yangu na mukitula usemi wangu, mulebela camusaka conse, cikukuna noco. 
JHN.15.8	Kwa namuna‑yi Baba wangu atukuziwa, julu ya umwe visumo vingi vipa. Kwa javyo, mukwakikisha kuwa mukuwa wanafunzi wangu. 
JHN.15.9	Kamba vyaanitendire Baba wangu, na omi ndi vyanukupendireni novyo. Ikalani na pendo rangu. 
JHN.15.10	Mukifulata ámuri zangu, mukwikala nkati ya pendo rangu, kamba omi vyanifulata ámuri za Baba wangu, nikikala nkati ya pendo rake. 
JHN.15.11	Evi vinu‑vi nukwambirani ipate radi yangu iwe nkati yenu, na radi yenu‑yo itimu nfululu.
JHN.15.12	Eyi ndi ámuri yangu: mupendane munu na mwenziwe kamba vyanukupendireni. 
JHN.15.13	Aapo munu wakuwa nawo pendo pakulu koliko wakupereka mainsha ake kwa ajili ya marafiki zake. 
JHN.15.14	Umwe mukitenda vyanukwamuruni omi, mukuwa marafiki zangu. 
JHN.15.15	Sukwitani tena watumisi, konta ntumisi ejiwa caatenda mwenye wake. Ila, nukwitani marafiki zangu, kamana piya vyaanambira Baba wangu, nomwe nukwambirani. 
JHN.15.16	Umwe amunitondore omi, ila omi ndi nukutondoreni umwe. Nukuperekani muke muwe kamba vitambi vyakupa visumo, na visumo vyenu vikare daima, ipate camunlebela Baba conse, kwa zina rangu, iye akupeni. 
JHN.15.17	Eci ndi canukwamuruni: mupendane munu na mwenziwe.”
JHN.15.18	“Wanu wa mulumwengu wakukwinani, ijiwani kuwa wanza kunina omi. 
JHN.15.19	Munawa wa mulumwengu‑mu, wanu wa mulumwengu‑mu nanga wakupendani kamba wenziwawo. Fala kwa kuwa amuri wa mulumwengu‑mu ila nukutondolani mulumwengu, ndimana wakwinani. 
JHN.15.20	Kumbukirani vyanukwambireni: aapo ntumisi anta mmoja bora koliko mwenye wake. Ikiwa wankunilumbata omi, nomwe novyo wakulumbatani. Ikiwa wafulata vyanifunda omi, wafulata novyo vyamufunda umwe. 
JHN.15.21	Evyo vitendo-vyo ewo wakutendani kwa ajili ya zina rangu, konta awamwijiwa anipereke omi. 
JHN.15.22	Inawa sijire nikiwambira, awangari kuwa na dambi. Fala sambi ewo awana namuna yakujibu kuhusu dambi zawo. 
JHN.15.23	Anína omi onse, na Baba wangu amwina novyo. 
JHN.15.24	Ikiwa mbere yawo sitendire vinu vyakutajabisa vyakuwa tangu anátenda munu mwengine, ewo awangari kuwa na dambi. Fala sambi‑pa ewo wawona vyanitendire, novyo-sivyo wanina omi pamoja na Baba wangu. 
JHN.15.25	Falakini evi vikijuzi vikune ipate vitimiziwe vyaândikiwe nkati ya shariya
JHN.15.25	‘Waniwinda bila sababu.’
JHN.15.26	Fala paasaka kuja kwenu Mmashauri, wanisaka kukuperekerani kulawa ka Baba, Roho ya ukweli
JHN.15.27	Nomwe novyo, lavyani ushahidi konta múkiwa nomi tangu mwanzo.”
JHN.16.1	“Omi piya‑vi nukwambirani ipate musije kunitipuka. 
JHN.16.2	Umwe mukuja kutuwisiwa mmasinagoga. Kwa ukweli, ukuja kufika wakati wakuwa mwenyé kukuulayani adanizira kuwa kankuntumika Mwenyezimungu. 
JHN.16.3	Wakuja kutenda javyo konta awamwijiwe Baba wala omi awanijiwa. 
JHN.16.4	Fala omi nukwambirani piya‑vi ipate wakanza kulawirira, mukumbukire kuwa ndi noci cákitambiranga.”
JHN.16.4	Insa akizidi kusema, akamba: “Umwe pamwanzire kunifulata, vinu‑vi sukwambireni konta omi níkiwa nomwe. 
JHN.16.5	Fala epa sambi nankuka ka ire anipéreke omi. Kati yenu aapo anta mmoja‑pa wakunidairi: ‘Kwankuka ndepi?’ 
JHN.16.6	Fala kwa kuwa nukwambirani javi, myoyo yenu ijala uzuni. 
JHN.16.7	Novyo-sivyo nukwambirani kweli, vyema kwenu umwe nilawe. Kamana, ikiwa sukire, Wakukusaidiyani aakwisukirani. Ila omi nukuka vyangu, iye nukuperekerani. 
JHN.16.8	Iye paasaka kwisuka, akuja kuwakubalisa wanu wa mulumwengu kuhusu ukweli wa mambo a dambi, na a shariya, na a hukumu: 
JHN.16.9	kuhusu dambi konta awanikubali omi; 
JHN.16.10	kuhusu shariya konta omi nukuka ka Baba
JHN.16.11	na kuhusu kuhukumu konta ataware mulumwengu‑mu, iye kesa kuhukumiwa futi.
JHN.16.12	Nanawo tena vingi vyakukwambirani, fala kwa sambi‑pa amuhitamili kusikiriza. 
JHN.16.13	Ila Roho wa ukweli paasaka kwisuka, iye akuja kukulongozani mwereriwe ukweli piya. Iye aaja kusowera kwa mamulaka ake mwanyewe, ila vyaaja kusikira, akuja kusowera, na kukwerezani vinu víja kukuna. 
JHN.16.14	Iye omi akuja kunitukuza, kamana akuja kupokerera cangu omi, akukwerezani umwe. 
JHN.16.15	Piya vyaári nawo Baba, vyangu omi. Ndimana namba kuwa Roho Takatifu akuja kupokerera cangu omi, akukwerezani umwe.”
JHN.16.16	Ikisa Insa akamba: “Kwa muda ntoto javi, amuniwona tena. Ikisa kwa muda ntoto
JHN.16.17	Wanafunzi wake wengine wakanza kudairiyana watupu: “Noci catambira‑ci kinani? ‘Kwa muda ntoto amuniwona, ikisa kwa muda ntoto, muniwona tena’ na ‘Kwa kuwa nankuka ka Baba’, mana ake kinani?” 
JHN.16.18	Kwa javyo, wakamba: “Pambire ‘muda ntoto’ mana ake kinani? Atijiwa caamba!” 
JHN.16.19	Insa kejiwa kuwa ewo wasaka wandairi, ndimana akiwambira: “Umwe mwankudairiyana watupu konta namba: ‘Kwa muda ntoto amuniwona, ikisa kwa muda ntoto muniwona tena.’ Sinovyo? 
JHN.16.20	Nukwambirani kweli, mukuja kurira na kurishuku, fala wanu mulumwengu‑mu wakuwa radi. Umwe muuzunika, fala kuuzunika kwenu kukuja kuwa radi yenu. 
JHN.16.21	Mwanamuka akiwa kulupenu auzunika konta ufíka wakati wake wakutabika. Fala akimpongola mwanawe, aakumbukira tena tabu zakunire zire. Akuwa radi, kwa sababu kampongola mwana mulumwengu‑mu. 
JHN.16.22	Ndi kamba umwe novyo: epa sambi muwa nawo uzuni, fala nukuja kukuwonani tena, na mukuja kuwa radi pakulu mmyoyo mwenu. Noyo radi‑yo, aakidiri munu kukulavyani. 
JHN.16.23	Noyo suku‑yo, aisakikana kunidairi kinu. Omi nukwambirani kweli kuwa piya vyamunlebela Baba kwa zina rangu, iye akupani. 
JHN.16.24	Mpaka sambi‑pa, amunamba kunlebela anta kinu kwa zina rangu. Lebelani mupata, ipate radi yenu itimu nfululu.
JHN.16.25	Omi evi vinu‑vi nukwambirani kwa mifano. Kwa suku karibu, nukwasa kukwambirani namuna‑yo, ila nukwambirani baina kuhusu Baba. 
JHN.16.26	Noyo suku‑yo, mukuja kunlebela kwa zina rangu. Sukwambirani kuwa nisaka kukulebelelani ka Baba kwa fadili yenu, 
JHN.16.27	kamana Baba mwanyewe akupendani, kwa kuwa munipenda na mukubali kuwa omi nilawa ka Mwenyezimungu. 
JHN.16.28	Omi nilawa ka Baba, nija mulumwengu‑mu. Sambi‑pa, nukwasa ulumwengu‑wu, niludira ka Baba.”
JHN.16.29	Wanafunzi wake wakimwambira: “Epa sambi kwankutambira baina, aúri kutambira kwa mifano. 
JHN.16.30	Sambi tukwijiwa kuwa vinu piya ukwijiwa, aunsakula munu kukudairi kinu. Kwa javyo, ofwe tukwamini kuwa uwe kulawa ka Mwenyezimungu.” 
JHN.16.31	Insa akiwajibu: “Epa sambi mwankwamini? 
JHN.16.32	Sikirizani! Ikuja kufika suku, na epa ifika futi, piya-mwe mukuja kutawanyiwa, kila mmoja kwake-kwake, munasa yeka yangu. Fala omi siri yeka, konta Baba kawa pamoja nami. 
JHN.16.33	Evi vinu‑vi nukwambirani ipate, kwa kuwa mulungana nomi, muwe na salama. Mulumwengu‑mu muwa nawo mashaka, fala rimbisani myoyo yenu. Omi nishinda mulumwengu‑mu!”
JHN.17.1	Insa, pesire kusowera javire, akinang'aniza julu, akamba:
JHN.17.1	“Baba, ufika wakati. Olota utukufu wa Mwanawo ipate Mwanawo akutukuze uwe, 
JHN.17.2	kwa kuwa kungabizi iye mamulaka julu ya wanu piya, awape mainsha a milele kwa ware piya waungabizire. 
JHN.17.3	Mainsha a milele ndi‑ya javi: wakwijiwe uwe, Nlungu mmoja tu basi wa ukweli, na wamwijiwe ire waumpéreke, Insa Almasihi. 
JHN.17.4	Omi nukutukuza mulumwengu‑mu, nitimiza kazi zaunamurire kutenda. 
JHN.17.5	Basi Baba, pauri nopo, nitukuze na utukufu wanîwere nawo pamoja nawe kábula ya kumba duniya.”
JHN.17.6	Insa kazidi kutenda duwa, akamba:
JHN.17.6	“Wanu wa mulumwengu‑mu waunigabizire omi, niwolotera kweli-kwelini uwe cauri. Ewo wákiwa wako, ukinigabizi omi, na ewo wankufulata usemi wako. 
JHN.17.7	Epa sambi ewo wakwijiwa kuwa piya vyaunipere vilawa mmakono mwako. 
JHN.17.8	Kamana habari zaunambire omi, niwambira, newo wapokerera. Ewo walawirira kwijiwa kwa ukweli kuwa nilawa kwako, wakubali kuwa uwe ndi unipereke omi. 
JHN.17.9	Omi niwalebelela duwa ewo. Siwalebelela wanu wengine mulumwengu‑mu, ila ware waunigabizire konta ewo ndi wako. 
JHN.17.10	Vyangu omi piya, vyako uwe, na vyako, vyangu omi. Ndimana nitukuziwa julu yawo. 
JHN.17.11	Omi siri wa mulumwengu ila ewo wawa mulumwengu‑mu, omi nankuja kwako uwe. Baba ntakatifu, wasunge kwa zina rako waunipere omi‑wa, ipate wawe na niya mmoja, kamba ofwe vyatíri na niya mmoja. 
JHN.17.12	Paníkiwa pamoja newo, omi ewo nikiwasunga kwa zina rako raunipere omi. Omi niwasunga, na anta mmoja aapoteye saíri ire
JHN.17.13	Fala sambi, nankuja kwako uwe. Paniri mulumwengu‑mu, niwambira javi ipate radi ya níri nawo ewo itimu nfululu. 
JHN.17.14	Omi niwereza wanafunzi wangu usemi wako. Wanu wa mulumwengu wawena, konta wanafunzi‑wo siwo wa mulumwengu‑mu kamba omi novyo vyanitowire kuwa wa mulumwengu‑mu. 
JHN.17.15	Omi sukulebela kuwa ewo uwalavye mulumwengu‑mu, fala nukulebela uwakengere mmakono mwa Mbaya
JHN.17.16	Ewo siwo wa mulumwengu, kamba omi novyo vyanitowire kuwa wa mulumwengu‑mu. 
JHN.17.17	Julu ya ukweli wa usemi wako, uwatenze utakatifu kukutumika. 
JHN.17.18	Kamba uwe vyaunipereke omi mulumwengu, nomi ndi vyaniwapereke mulumwengu. 
JHN.17.19	Kwa faida yawo, omi nirigabizi mmakono mwako kukutumika, ipate newo novyo warigabizi mmakono mwako kukutumika, julu ya ukweli.”
JHN.17.20	Insa akizidi kutenda duwa, akamba:
JHN.17.20	“Omi siwalebelela duwa ewo‑po tu basi, fala niwalebelela novyo ware wája kunamini kwa sababu ya usemi wawo. 
JHN.17.21	Niwalebelela ipate piya wawe nawo umoja, kamba uwe Baba vyaulungane nomi, na omi vyanilungane nawe, newo novyo walungane nofwe ipate wanu wa mulumwengu‑mu wakubali kuwa uwe ndi unipereke. 
JHN.17.22	Utukufu waunipere omi ndi utukufu waniwapere ewo, ipate wawe na umoja kamba ofwe vyatíri na umoja, 
JHN.17.23	omi nilungana nawo na uwe kulungana nami. Niwalebelela javyo ipate ewo wawe na umoja nfululu munu na mwenziwe, wanu wa mulumwengu‑mu wejiwe kuwa uwe ndi unipereke, na wejiwe kuwa uwapenda wafulati wangu kamba vyaunipenda omi. 
JHN.17.24	Baba, ware waunigabizire omi, nisaka mahala paniwa omi, newo wawe nopo pamoja nomi, wawone utukufu wangu waunigabizire, konta uwe kunipenda saunomba duniya. 
JHN.17.25	Baba mwenyé shariya, ingawa wanu mulumwengu‑mu awakwijiwa, fala omi nukwijiwa, na ewo wakwijiwa kuwa uwe ndi unipereke. 
JHN.17.26	Omi nîwejiwisa zina rako na nizidi kuwejiwisa, ipate pendo raunipendire omi riwe nkati yawo, na omi niwe nkati yawo.”
JHN.18.1	Bandi yakusowera javire, Insa akilawa pamoja na wanafunzi wake, akiloka nrati wa Kedorini, akuka ng'ambu nyengine kaíkiwapo bushtani. Insa na wanafunzi wake wakingira nomure. 
JHN.18.2	Sambi Yuda, airini ajire akinzungunuka akimpereka Insa, akijiwa mahala pare, konta Insa na wanafunzi wake wákijumananga nopare. 
JHN.18.3	Kwa javyo, Yuda akilongoza kipinga kimoja ca masurudadu pamoja na minduna waperékiwe na wakulungwa wa dini na Mafarizeu, akuka pabushtani nopare. Ewo wakisukula myenge na kandiyeru pamoja na sulaha. 
JHN.18.4	Insa, kwa kuwa akijiwa piya visaka kukuna, wanjirire ware akilawa akiwadairi: “Mwankusakula nani?” 
JHN.18.5	Ewo wakinjibu: “Insa nNazareti.”
JHN.18.5	Insa akiwambira: “Ndumi.” Sambi Yuda, airini ajire akinzungunuka Insa, ákiwapo nopare. 
JHN.18.6	Paawámbire “Ndumi”, ewo waludira kinyumanyuma, wakigwa pansi pi‑pi‑pi. 
JHN.18.7	Kwa javyo, Insa akiwadairi tena upya: “Mwankunsakula nani?”
JHN.18.7	Ewo wakamba: “Insa nNazareti.” 
JHN.18.8	Insa akijibu: “Omi nukwambirani kuwa ndumi. Ikiwa mwankunisakula omi, ewa waseni woke vyawo.” 
JHN.18.9	Insa kasowera javire ipate utimiziwe usemi wasowere iye akamba: “Wanu waunipere kuwasunga‑wa awanamba kunipoteya anta mmoja.” 
JHN.18.10	Ansumani Peduru ákiwa nawo upanga, akisolola, akinduru ntumisi wa nkulu wa wakulungwa wa dini, kansinja sikiro ra nkono nriro. (Noyo ntumisi‑yo zina rake akitiwa Malukuzi.) 
JHN.18.11	Basi Insa akimwambira Peduru: “Upanga wako‑wo tula paúkiwa! Udaniza kuwa omi síri tayari kutabika nipate kutimiza vyaasaka Baba wangu?
JHN.18.12	Ikisa masurudadu na nkulungwa wawo pamoja na minduna waperékiwe na Mayahudi ware wakinkola Insa, wakinfunga. 
JHN.18.13	Kwanza wakinlongoza mpaka ka Anasi nkwewe Kayafa. Nowo mwaka‑wo Kayafa ndi awere nkulu wa wakulungwa wa dini. 
JHN.18.14	Kayafa‑yo ndi ânzire kuwambira wakulungwa wa Mayahudi kuwa: “Vyema kufwa munu mmoja kwa faida ya wanu wengi.”
JHN.18.15	Ansumani Peduru akinfulata Insa. Mwanafunzi mwengine akinfulata novyo. Kwa kuwa mwanafunzi ire akijiwiwa na nkulu wa wakulungwa wa dini, iye akingira pamoja na Insa mpaka paluwanja ra nyumba ya nkulu wa wakulungwa wa dini ire. 
JHN.18.16	Fala Peduru kabaki panja, karibu ya nryango. Kwa javyo, mwanafunzi mwengine akijiwiwa na nkulu wa wakulungwa wa dini ire akuka akisowera na mwari amiri wa panryango, akimpitisa Peduru. 
JHN.18.17	Mwari ire panryango pare akindairi Peduru: “Uwe novyo aúri mwanafunzi wa eyu mwananlume‑yu?” Iye akamba: “Iii, siíri!” 
JHN.18.18	Wakati‑wo ikizizima baridi pakulu futi, ndimana watumisi ware pamoja na minduna wâwesa moto wakizunguriza kota wemire. Basi, Peduru neye novyo ákiwapo nopare kemira pamoja newo akota moto.
JHN.18.19	Wakati mmoja nowo, nkulu wa wakulungwa wa dini akindairi Insa kuhusu wanafunzi wake na kuhusu kufunda kwake. 
JHN.18.20	Insa akinjibu: “Omi níkiwambiranga bila kuwafisa wanu wa ulumwengu‑wu. Daima‑zi níkiwafundanga mmasinagoga pamoja na nNyumba Takatifu mwawakijumana Mayahudi piya. Anta suku moja sisowere kinu ca siiri. 
JHN.18.21	Basi, munidairi sababuni? Wadairini wanu wânisikire, ewo ndi wejiwa canambire.” 
JHN.18.22	Insa pesire kwamba javire, nduna ákiwa karibu naye akimwibiya kuno akamba: “Arri! Uwe unjibu javyo nkulu wa wakulungwa wa dini?” 
JHN.18.23	Insa akinjibu: “Ikiwa nisowera caputu, lavya ushahidi wa kinu canisowere caputu. Fala ikiwa nisowera sana, kunibiya sababuni?” 
JHN.18.24	Basi, Anasi akamuru kuwa Insa afungiwe makono novire, aperekiwe ka Kayafa nkulu wa wakulungwa wa dini ire.
JHN.18.25	Basi sambi, Ansumani Peduru pakota moto pare, wanu wengine wakindairi: “Uwe kuwa kundi ra wanafunzi wake, aúri?”
JHN.18.25	Iye akikana, akamba: “Omi siíri!” 
JHN.18.26	Ntumisi mmoja wa nkulu wa walongozi wa dini ákiwa nopare. Iye ákiwa jamaa wa mwananlume âsinjiwe sikiro na Peduru ire. Iye akimwambira Peduru, akamba: “Omi nukuwona úri na Insa kubushtani, sinowe?” 
JHN.18.27	Basi, mara nyengine tena, Peduru akikana. Kwa mpunde noure, galu akiwika.
JHN.18.28	Pakucere subuu namapema, wakintwala Insa nnyumba mwa Kayafa, wakuka naye kunyumba ya kifalume yaákikalanga guvinadoru. Fala awengire nnyumba mure konta awakisaka kuringiza haramu, kwa kuwa wakisaka kurya cakurya ca sherehe ya Pashukwa. 
JHN.18.29	Ndimana, Pilatu akilawira panja, akamba: “Kinu kibaya camummwene akitenda eyu mwananlume‑yu ndi cepi?” 
JHN.18.30	Ewo wakinjibu, wakimwambira javi: “Inawa eyu aatendire kitendo kibaya, ofwe atingari kuja naye kwako.” 
JHN.18.31	Pilatu akiwajibu: “Basi, ntwareni umwe‑po, munlamure kamba vyaisaka shariya yenu.”
JHN.18.31	Mayahudi wakinjibu: “Ofwe atina mamulaka a kumulaya munu.” 
JHN.18.32	Evi vikuna ipate vitimiziwe vyaasemire Insa kuhusu namuna vyaaja kufwa.
JHN.18.33	Sambi, Pilatu akingira tena nnyumba ya kifalume ire, akimwita Insa, akindairi: “Uwe kuwa nfalume wa Mayahudi?” 
JHN.18.34	Insa akijibu: “Vyaunidairi‑vi uwe ndi úri kuwaza, au wawapo wakwambire kinu kimojawapo kuhusu omi?” 
JHN.18.35	Pilatu akijibu: “Udaniza kuwa omi niwa Yahudi? Wanigabízire mmakono mwangu uwe‑po ndi wanu wako nowo pamoja na wakulungwa wa dini. Uwe kukosa kinani?” 
JHN.18.36	Insa akamba: “Ufalume wangu siwo wa ewu ulumwengu‑wu. Inawa ufalume wangu wa ewu ulumwengu‑wu, watumisi wangu nanga watenda vita, wasinipereke mmakono mwa Mayahudi. Fala ufalume wangu siwo wa ulumwengu-wu‑pa.” 
JHN.18.37	Ikisa Pilatu akindairi: “Sambi, epa kuwa nfalume?”
JHN.18.37	Insa akijibu: “Uwe ndi úri kwamba kuwa niwa nfalume. Omi nipongoriwa na nija mulumwengu‑mu ipate nilavye ushahidi kuhusu ukweli. Piya wenye ukweli wasikiriza canamba omi.” 
JHN.18.38	Pilatu akindairi: “Ukweli kinani?”
JHN.18.38	Pilatu, nakwisa kwamba javire, akilawira panja tena upya, akuka ka Mayahudi, akiwambira: “Eyu simonerera anta kosa rimojawapo. 
JHN.18.39	Fala kwa tabiya yenu ndi kuwa, wakati wa Pashukwa, ninfungulanga nfungwa mmoja. Sambi, musaka nukufungurireni nfalume wa Mayahudi?” 
JHN.18.40	Wakikola kunyangula tena, wakamba: “Iii, usitifungurire iye! Nfungure Baraba!” Ona, Baraba‑yo ákiwa kisomi.
JHN.19.1	Ikisa Pilatu akintwala Insa, akamuru acapiwe viboko. 
JHN.19.2	Masurudadu wakitwala mpombwe, wakitenda kamba lemba, wakinvaza nkiswa. Wakinvaza novyo kapa ra rangi ra njambalãu. 
JHN.19.3	Wakinjira wakunshupa javi: “Mashikamu, nfalume wa Mayahudi!” Wakikola kumwefya malatuma. 
JHN.19.4	Mara nyengine tena, Pilatu akilawira panja, akiwambira Mayahudi: “Sikirizani, omi nukuja naye epa mbere yenu, ipate mwijiwe kuwa simmonire kuwa na kosa rimojawapo.” 
JHN.19.5	Kwa javyo, Insa wakija naye panja pare, avaziwe lemba ra miwa na kapa ra rangi ya njambalãu rire. Pilatu akiwambira: “Mwananlume‑yo ndiyu!”
JHN.19.6	Wakulungwa wa dini pamoja na minduna nakummona, wakanza kuntambira kuno wakamba: “Ngomezereni! Ngomezereni!”
JHN.19.6	Pilatu akiwajibu: “Ntwareni umwe‑po, mungomezere. Simmonire kuwa na kosa rimojawapo.” 
JHN.19.7	Mayahudi wakinjibu wakamba: “Tanawo shariya, na noyo shariya‑yo isema kuwa iye ajuzi aulaiwe, konta aritula kuwa Mwana wa Mwenyezimungu.” 
JHN.19.8	Pilatu nakusikira usowezi ure, ukimwingira wofi pakulu. 
JHN.19.9	Iye akingira tena nnyumba ya kifalume, akindairi Insa: “Uwe kwenu ndepi?” Fala Insa aanjibire kinu. 
JHN.19.10	Ndimana Pilatu akimwambira: “Ukatala kusowera nami? Awijiwa kuwa omi nanawo mamulaka a kukufungula, na nanawo mamulaka a kukugomezera pansalaba?” 
JHN.19.11	Insa akijibu: “Uwe aungari kuwa nawo mamulaka julu yangu omi sawisusiriwe na Mwenyezimungu. Ndimana anigabizire mmakono mwako ndi akorire dambi pakulu.”
JHN.19.12	Mwanzo wa noure wakati ure, Pilatu akisakula namuna yakunfungula, fala Mayahudi wakizidi kuntambira: “Uwe ukinfungula eyo mwananlume‑yo, auwa rafiki wa Kaisari. Kila munu aritula kuwa nfalume abishana na Kaisari.” 
JHN.19.13	Kwa javyo, Pilatu paasikire javire, akinlavira panja Insa ire, akikala kiti ca nfalume wakulamula shariya, mahala pakujengiwa sana-sana na mawe pakwitiwa “Pansi pajengiwe na Mawe”. (Kwa luga ya kiebraniya, mahala pare pakwitiwa “Gabata”.) 
JHN.19.14	Ikituwirira kiyasi ca aduhuri, suku wanu yawakiritengeza subuu yake wapitise Pashukwa
JHN.19.15	Ewo wakikuwa: “Nlavyeni‑po! Nlavyeni‑po! Ngomezereni!”
JHN.19.15	Pilatu akiwadairi: “Musaka ningomezere nfalume wenu‑yu?”
JHN.19.15	Wakulungwa wa dini wakijibu: “Atina nfalume mwengine tena, nfalume wetu Kaisari tu basi!” 
JHN.19.16	Basi, Pilatu akiwagabizi Insa mmakono mwawo wakangomezere wanyewe. Kwa javyo, ewo wakintwala Insa ire.
JHN.19.17	Iye asukure mwanyewe nsalaba wake, akilawa akuka mahala pakwitiwa “Kongolo ra kiswa” (kwa luga ya kiebraniya pakwitiwa “Gologota”.) 
JHN.19.18	Ndi mahala pawangomezere nopo. Wawagomezera novyo wanu wawiri: mmoja kuno, mmoja kuno, Insa wakintula kati. 
JHN.19.19	Pilatu akitumiza kutengeziwa kibawo cakwandikiwa cikigomezeriwa pansalaba pare julu, kibawo‑co candikiwa javi: “INSA NNAZARETI, NFALUME WA MAYAHUDI.” 
JHN.19.20	Mayahudi wengi wawenye wafyoma kibawo caandikiwe‑co, kamana paagomezeriwe Insa pákiwa karibu ya kaya. Noco kibawo‑co caandikiwa luga za kiaramaiku, kiroma, pamoja na kigeregu. 
JHN.19.21	Wakulungwa wa dini wa Mayahudi wakimwambira Pilatu: “Usandike ‘Nfalume wa Mayahudi’, ila andika kuwa mwananlume‑yu akisema javi: ‘Omi niwa nfalume wa Mayahudi’. ” 
JHN.19.22	Pilatu akijibu: “Canandike noco, nandika.”
JHN.19.23	Masurudadu ware, pawangomezere Insa pansalaba, wakitwala nguwo zake, wakawanyirana mafungu mane, fungu rimoja kila surudadu. Na anzu yake wakitongana novyo. Fala kwa kuwa anzu‑yo íkiwa nkuto wawenye saisoniwe, 
JHN.19.24	ewo wakambirana watupu: “Tisipapure. Tukeni titende kura, tiwone waisaka kungwirira.” Evi vikuna ipate atimu Mandiko
JHN.19.25	Karibu ya nsalaba paagomezeriwe Insa pare, ákiwapo mamaye Insa, nduye mamaye, Mariyamu muka wa Keleopa, pamoja na Mariyamu wa Magadala. 
JHN.19.26	Insa, paawawónire mamaye na mwanafunzi waakimpenda pakulu wari karibu naye, akimwambira mamaye ire javi: “Mama, sambi mwanawo ndiyo.” 
JHN.19.27	Ikisa akimwambira mwanafunzi ire: “Ona, sambi mamayo ndiyo.” Mwanzo wa noure wakati ure, mwanafunzi ire akimpokerera kunyumba yake.
JHN.19.28	Bandi ya evyo, Insa, kwa kwijiwa kuwa piya vyaakijuzi kutenda vitimiziwa, akamba javi: “Inikola nyotwa!” (Piya vikuna ipate atimiziwe Mandiko Matakatifu
JHN.19.29	Noparepare íturiwa numba yakwijala ya vinyu yakusanganyiwa na maji. Basi wakitwala shiponja, wakilovya nvinyu mure, wakisomeka mmuti wakwitiwa isopo
JHN.19.30	Basi, paapokerere vinagiri ire, Insa akamba: “Piya nitimiza!” Ikisa akinamisa kiswa, akipereka roho yake.
JHN.19.31	Noyo suku‑yo íkiwa suku yakuritengeza kwa suku takatifu ya sabadu. Wakulungwa wa Mayahudi avikiwajibu maiti are kwikala pansalaba nopare mpaka sabadu, kwa kuwa sabadu‑yo íkiwa suku ulu. Ndimana, wakinlebela Pilatu awamuru wawavunje maulu wanu wâgomezeriwe pansalaba ware, wawalavye pare. 
JHN.19.32	Basi, masurudadu wakuka wakinvunja maulu munu wakwanza ire, ikisa wakintenda novire mwengine ire, ware wâgomezeriwe na Insa ware. 
JHN.19.33	Fala pawanfikire Insa, wammona kuwa iye kafwa futi, ndimana awanvunjire maulu. 
JHN.19.34	Kwasa javire, surudadu mmoja na nkuki wake, akinsoma Insa mumbavu. Kwa mpunde noure, akanza kulawa damu na maji. 
JHN.19.35	Áwonire onse kâlavya ushahidi, na ushahidi waâlavire uwa wakweli. Iye akwijiwa kuwa kankusema kweli, ipate umwe mukubali. 
JHN.19.36	Kamana evi vinu‑vi vikuna ipate atimu Mandiko Matakatifu
JHN.19.36	“Kongolo rake anta rimoja arija kuvunjiwa.”
JHN.19.37	Na uwapo nsitari mwengine wa Mandiko Matakatifu ukwamba:
JHN.19.37	“Wanu wakuja kunnang'aniza wawansomire‑yo.”
JHN.19.38	Bandi ya evi, Yusufu wa kaya ya Arimataya, kanlebela Pilatu alavye maiti a Insa. Yusufu ákinfulata Insa fala kisiiri-siiri, konta ákiwopa wakulungwa wa Mayahudi. Pilatu akimpa rihusa, ndimana Yusufu akija akilavya maiti a Insa are. 
JHN.19.39	Sambi Nikodemu, ôkire mida kummona Insa usiku ire, neye novyo akija. Kasukula mafuta akunuwira a miti yakusanganyiwa, kiyasi ca kilu talatini. 
JHN.19.40	Basi, ewa wanawalume wawiri‑wa watwala maiti a Insa are, wakikafini munkuto wa kafani ya linyu, wakisasanyira mafuta ya kunuwira are. Eyi ndi íkiwa tabiya ya Mayahudi yakutafiti maiti kábula ya kuzika. 
JHN.19.41	Sambi, mahala paagomezeriwe Insa pare íkiwepo karibu bushtani. Mbushtani‑mo ríkiwapo kaburi ripya, ríkiwa saanazikiwa munu. 
JHN.19.42	Basi, kwa kuwa íkiwa suku yakuritengeza Mayahudi kwa suku takatifu ya sabadu, na kwa kuwa kaburi rire ríkiwa karibu, maiti a Insa are wakitula nomure.
JHN.20.1	Suku ya mwanzo wa sumana, Jumapiri, Mariyamu wa Magadala akipwesera namapema kukaburi, kunja kwinukare pi. Nakufika, kasingana riwe ripiringisiriwa panja ya kaburi. 
JHN.20.2	Kwa javyo, akipita akituwa mpaka ka Ansumani Peduru na mwanafunzi mwengine, ire ákipendiwanga pakulu na Insa ire, akiwambira: “Watwala maiti a Mwenye nkaburi mure, atijiwa pawaturire!” 
JHN.20.3	Ndimana Peduru pamoja na mwanafunzi mwengine ire wakilawa, wakuka kukaburi nokure. 
JHN.20.4	Wo‑wawiri wakipita wakituwa pamoja, fala mwenziwe ire akituwa pakulu, akimpunda Peduru, ákiwa iye ntanzi kufika. 
JHN.20.5	Nakufika kenama, kawona kafani nkati mure, wala engire. 
JHN.20.6	Ikisa Ansumani Peduru akinfulata nyuma yake ire. Nakufika akingira nkaburi mure, akiwona kafani ire pansi nopare, 
JHN.20.7	pamoja na lemba raâkongiwe Insa nkiswa. Lemba rire ariwere pamoja na kafani yaâkafiniwe ire, ríkiwa upande mwengine rakushokotiwa novire. 
JHN.20.8	Ikisa mwanafunzi mwengine ânzire kufika ire, neye novyo akingira nomure. Iye nakuwona, akamini. 
JHN.20.9	Kwa nowo wakati‑wo, ewo wákiwa sawanamba kwereriwa Mandiko
JHN.20.10	Ikisa, wanafunzi ware wakiludira ukaya.
JHN.20.11	Fala Mariyamu kemira panja ya kaburi, akirira. Kuno akirira, kazungunuka kanang'aniza nkaburi mure, 
JHN.20.12	kawawona malaika wawiri wekare. Ewo wavala mavazi melupa, wekala paâturiwe maiti pawenye nopo, mmoja kekala kukiswa, wapiri kumaulu. 
JHN.20.13	Ewo wakindairi: “Nunu, urirani?”
JHN.20.13	Iye akijibu: “Watwala maiti a Mwenye wangu, sijiwa kawaturire.” 
JHN.20.14	Bandi yakusowera javire, iye akizungunuka, kammona Insa emire, fala iye aammanyire. 
JHN.20.15	Insa akindairi: “Nunu, urirani? Kwankunsakula nani?”
JHN.20.15	Mariyamu akidaniza kuwa munu ire akikaza bushtani, ndimana akamba: “Mwenye, ikiwa ndi mutwarire maiti‑ya‑mu, nambireni pamuturire, omi nikatware.” 
JHN.20.16	Insa akimwambira: “Mariyamu!” Mwanamuka ire akizungunuka, akimwambira nkiebraniya: “Raboni!” (Mana ake: “Mwanlimu”.) 
JHN.20.17	Insa akimwambira: “Usinikumbure, kamana sinamba kukwera kuka ka Baba. Ila uka mpaka ka wanduzangu
JHN.20.18	Basi, Mariyamu wa Magadala akuka akiwereza wanafunzi ware akamba: “Umwe, nimmona Mwenye!” Na akiwereza vyaambiriwe vire.
JHN.20.19	Kwa noire suku ya Jumapiri
JHN.20.20	Bandi yakwamba javire, kawolotera mmakono na mumbavu. Ikisa wanafunzi ware wákiwa radi pakulu sana kwa kummona Mwenye. 
JHN.20.21	Insa akiwambira tena: “Salama iwe namwe! Namuna mmoja noyo kamba Baba vyaanipereke, omi novyo nukuperekani umwe.” 
JHN.20.22	Nakwisa kwamba javire, akiwawesezera akiwambira: “Mpokerereni Roho Takatifu. 
JHN.20.23	Mukiwaswamii wanu dambi zawo, newo waswamiiwa. Mukitowa kuwaswamii, newo awaswamiiwa.”
JHN.20.24	Tamimu (zina rake rengine wakwitiwa “Masa”) mwanafunzi mmoja nkati ya kumi na wawiri ware, iye âwerepo paâjire Insa. 
JHN.20.25	Kwa javyo, wanafunzi wengine ware ndi wakimwambira: “Ofwe timmona Mwenye!” Fala iye akiwambira: “Kamba siwonire vilaso vya misumari mmakono mwake, na kamba sinkumbure javi na cala cangu mwâkigomezeriwa, na kamba simpamire mumbavu na makono angu, sishubutu kukubali.”
JHN.20.26	Airini bandi ya suku nane, wanafunzi wakijumulana tena nnyumba, na Tamimu ire ákiwapo munkonjo nomo. Miryango wâfungiriwa ti‑ti‑ti, fala Insa kengira, akimira kati-kati yawo, akamba: “Salama iwe namwe!” 
JHN.20.27	Ikisa akimwambira Tamimu: “Njo naco kuno cala cako‑co, uwone canja cangu. Nipame mumbavu‑mu na nkono wako. Asa kudanizira‑ko, kubali!” 
JHN.20.28	Tamimu akinjibu: “Mwenye wangu, Nlungu wangu!” 
JHN.20.29	Insa akimwambira: “Uwe ukubali kwa kuwa kuniwona? Heri ka ware sawaniwona fala wangari kukubali.”
JHN.20.30	Kusema kweli, Insa akitendanga alama nyengine mbere ya wanafunzi sazandikiwe nkitabu‑mu, 
JHN.20.31	fala evi vyandikiwa ipate mukubali kuwa Insa ndi Almasihi, Mwana wa Mwenyezimungu. Na kwa kunkubali iye, mupata mainsha julu ya mamulaka a zina rake.
JHN.21.1	Bandi ya evi vinu‑vi, Insa kawalawirira tena upya wanafunzi wake lufuko ra Tanda ra Tiberiya. Vikuna javi: 
JHN.21.2	Wekala pamoja Ansumani Peduru, Tamimu (wakwitiwa “Masa”), Nataniyeli wa Kanaa ya Galileya, wana wa Zebedeyu, pamoja na wanafunzi wengine wawiri. 
JHN.21.3	Ansumani Peduru akiwambira wenziwe ware: “Nankuka kuvuwa.”
JHN.21.3	Ewo wakamba: “Ofwe tukufulata tikakwavye.” Wakilawa wakiripakira mungalawa wakuka. Wavuwa usiku nzima, awapatire kinu.
JHN.21.4	Pakucere subuu, Insa ákiwa nlufuko, fala wanafunzi ware awakimmanyira. 
JHN.21.5	Insa akiwadairi: “Wanangu, amumpatire inswi anta mmoja?”
JHN.21.5	Ewo wakijibu: “Iii, atipatire kinu.” 
JHN.21.6	Iye akiwambira: “Tayani nyavu‑zo upande wa nkono nriro‑wo, mupata.” Basi, wakitenda novire, awakidirire kuvuta nyavu zire, konta zikoreka inswi nyingi futi. 
JHN.21.7	Kwa javyo, mwanafunzi ákipendiwa pakulu na Insa ire akimwambira Peduru: “Ire Mwenye!” Ansumani Peduru paasikire kuwa ákiwa Mwenye, akivala nguwo zake sana-sana (konta kâvala nguwo za mwani), akirefya mbahari. 
JHN.21.8	Wanafunzi wengine ware wakinfulata na ngalawa ire, wakipita wakivuta nyavu zire na inswi tapa-tapa, kamana awawere baidi na lufuko, wákiwa kiyasi ca pima miya.
JHN.21.9	Nakwisuka mungalawa mure, wasingana makala a moto na inswi pajulu. Íkiwapo novyo mikate. 
JHN.21.10	Insa akiwambira: “Njoni nazo inswi aba zamuvuwire sambi-pa‑zo.” 
JHN.21.11	Kwa javyo, Ansumani Peduru akingira mungalawa mure, akivutira nyavu zire kungulu. Zikoreka inswi ulu‑ulu, kwisabu piya zíkiwa inswi miya na amusini na natu. Ingawa zikoreka inswi nyingi, fala nyavu zire azipapuke. 
JHN.21.12	Insa akiwambira: “Njoni murye.” Aalawirire anta mwanafunzi mmojawapo wakutwakali kundairi: “Uwe nani?” Wakijiwa kuwa ndi Mwenye wawenye. 
JHN.21.13	Insa akija akitwala nkate ure, akiwapa. Na inswi zire novyo akiwapa. 
JHN.21.14	Bandi ya kufufuriwa ka wafwi, Insa akiwalawirira mara ka mara wanafunzi wake, eyi ndi íwere mara yatatu.
JHN.21.15	Nakwisa kurya, Insa akindairi Ansumani Peduru: “Ansumani, mwana wa Yahaya, unipenda pakulu kuwapunda ewa piya‑wa?”
JHN.21.15	Iye akijibu: “Aye, Mwenye, ukwijiwa kuwa omi uwe nukupenda.”
JHN.21.15	Insa akimwambira: “Warise makondoo wangu watoto‑wa.” 
JHN.21.16	Mara yapiri Insa akindairi: “Ansumani, mwana wa Yahaya, unipenda?”
JHN.21.16	Iye akijibu: “Aye, Mwenye, ukwijiwa kuwa omi uwe nukupenda.”
JHN.21.16	Insa akimwambira: “Wasunge makondoo wangu.” 
JHN.21.17	Mara yatatu Insa akindairi: “Ansumani, mwana wa Yahaya, unipenda?”
JHN.21.17	Peduru akikimiwa konta kândairi mara ya natu, “Unipenda?” Basi akinjibu: “Mwenye, uwe ukwijiwa piya vinu. Ukwijiwa kuwa omi uwe nukupenda.”
JHN.21.17	Insa akimwambira: “Warise makondoo wangu. 
JHN.21.18	Nukwambira kweli: paukiwa nnemba, ukivala nguwo zako, ukuka kaukisaka konse. Fala pausaka kuluvala, ukolosa makono ako, munu mwengine akuvaza nguwo, akukisa kautowa kusaka.” 
JHN.21.19	(Insa kasowera javire ipate amwambire Peduru namuna vyaaja kufwa kuno akinsifu Mwenyezimungu.) Bandi yakusowera javire, iye akimwambira: “Nifulate!”
JHN.21.20	Peduru kazungunuka, kammona nyuma kure mwanafunzi mmoja akipendiwa pakulu na Insa. Eyu ndi ire mwanafunzi ârinamire upande wa mumbavu wa Insa pawekare piya wakirya, ádairire javi: “Mwenye, asaka kukuzungunuka ndi wepi?” 
JHN.21.21	Peduru pammonire mwanafunzi ire, akindairi Insa: “Mwenye, sambi eyu mwananlume‑yu, cisaka kunkuna kinani?” 
JHN.21.22	Insa akijibu: “Nikisaka kuwa ainshi mpaka niludi, uwe cukuyeri kinani? Uwe nifulate tu basi!” 
JHN.21.23	Eya masowerero‑ya enera kati ya wanafunzi, ewo wereriwa kuwa mwanafunzi ire aafwa. Fala Insa aambire kuwa aafwa, ila kaamba: “Nikisaka iye ainshi mpaka niludi, uwe cukuyeri kinani?”
JHN.21.24	Eyu ndi mwanafunzi alavya ushahidi wa vinu‑vi, na ndi noyu andike evi vinu‑vi. Tukwijiwa kuwa ushahidi wake‑wo wakweli.
JHN.21.25	Na viwapo vinu vingi vyengine tena vyaatendire Insa. Inawa vinu-vyo vyandikiwa kimoja-kimoja, niwona kuwa duniya isiwepo ando yakutula vitabu vikisaka kwandikiwa-vyo.
ACT.1.1	Mwenye Teyofilu, kwa kitabu cangu cakwanza canandike kuhusu Insa piya vyaanzire kutenda na kufunda, 
ACT.1.2	mpaka suku yaakweziwe mbinguni bandi ya kuwamuru mawalii wake wâwatondore, julu ya Roho Takatifu. 
ACT.1.3	Bandi ya tabu zake, Insa ákirolotanga mbere yawo, julu ya kutenda vinu vingi vyawenye vyakuwakikisha kuwa iye kawa hai. Kawalawirira muda wa suku arubaini, na akisowera nawo kuhusu ufalume wa Mwenyezimungu. 
ACT.1.4	Paajumane nawo, kawalaizira javi: “Musilawe Yerusalemu, murindire tamaa ya Baba yamunisikire omi. 
ACT.1.5	Kwa kuwa kweli Yahaya koza
ACT.1.6	Sambi, ewo pawajumulane, wanza kundairi, wakamba: “Mwenye, nowo wakati‑wo ndi pausaka kuludisiriwa ufalume Iziraeli?” 
ACT.1.7	Iye akiwajibu: “Visukuyerini kwijiwa suku wala wakati waaturire Baba nkati ya mamulaka ake mwanyewe. 
ACT.1.8	Fala paasaka kukwingirani Roho Takatifu, mupewa uwezo na mukuwa mashahidi wangu, mwanzo wa Yerusalemu na Yudeya piya pamoja na Samariya na mpaka kaisirize duniya.”
ACT.1.9	Pesire kwamba javire, akikweziwa wakinang'aniza javi, na wingu rikinfinika. 
ACT.1.10	Pawakinang'aniza julu rungu-rungu novire wakimmona iye akikweziwa, mpunde noure walawirira wanu wawiri na mavazi melupa vú, 
ACT.1.11	wakiwadairi: “Umwe, wanu waGalileya, mbana munang'aniza julu rungu-rungu? Noyu Insa wamumonire akikweziwa mbere yenu akuka binguni, iye aludi kamba vyamummwene akuka binguni novyo.”
ACT.1.12	Ikisa wanafunzi ware wakilawa pamwango pare, wakiludira Yerusalemu. Mwango‑wo ukitiwa Mizaituni, uwa karibu na Yerusalemu, kitambo ca kilometuru moja. 
ACT.1.13	Pawafikire Yerusalemu kure, wakikwera mpaka julu pansana nyumba yawarindire: Peduru, Yahaya, Yakobu, Andere, Filipi, Tamimu, Bartolomeu, Matwaya, Yakobu mwana wa Alufeu, Ansumani Zeloti
ACT.1.14	Piya ware wákijumananga wakitenda duwa pamoja na wanawaka, Mariyamu mamaye Insa, na wanduze Insa.
ACT.1.15	Nozire suku zire, Peduru akimira kati ya wenziwe ware, jumula ya wanu wákiwa kiyasi ca miya na shirini, 
ACT.1.16	akisema: “Jamaa zangu, ajuzi atimiziwe Mandiko vyaâsowera Roho Takatifu mbere julu ya Daudi kuhusu Yuda, noyu awalongoze wanadamu wanfunge Insa.
ACT.1.17	Yuda ákiwa nkati ya kipinga cetu, ákipata fungu ra eyi kazi‑yi.” 
ACT.1.18	(Na maripo apatire bila shariya, nzuruku wake uziwa uweru. Noparepare akisomoka akigwirira pansi, mwiri wake ukilumuka kati-kati, utumbo ukisololokera panja. 
ACT.1.19	Vikunire vire, wanu wa Yerusalemu piya wakipata kwijiwa, kwa javyo, kwa luga yawo uweru ure ukitiwa “Akeldama”, mana ake “uweru wa damu”.)
ACT.1.20	Peduru akizidi kusowera, akamba javi: “Kamana kitabu ca Zaburi
ACT.1.20	‘Nyumba yake isamiwe, asiwepo wakwikala.’
ACT.1.20	Ikisa tena cikwamba:
ACT.1.20	‘Munu mwengine ekare kiti cake.’
ACT.1.21	Kwa javyo, tíjuzi tintondore mwananlume mmojawapo âwere nafwe wakati piya watiinshire na Mwenye Insa, 
ACT.1.22	tangu paanzire koza Yahaya mpaka suku yaatwariwe Insa binguni, ipate awe shahidi pamoja nofwe wa kufufuka kwake.”
ACT.1.23	Basi, wakiwatondola wanu wawiri: Matiya, na Yusufu akitiwa Barisaba akijiwikana kwa zina ra Zushutu
ACT.1.24	Ikisa wakilebela duwa, wakamba: “Mwenye, uwe ndi wijiwa myoyo ya piya‑wa. Basi, kati ya ewa wawiri‑wa, tolotere wauntondore mmojawapo, 
ACT.1.25	ipate tikore naye kazi za uwalii, zaasire Yuda akuka mahala pake paanjuzire iye mwanyewe.” 
ACT.1.26	Basi wakitenda kura, ikingwirira Matiya. Javyo iye akisanganyiwa na mawalii kumi na mmoja ware.
ACT.2.1	Paifikire suku ya sherehe ya Pentekoshiti, piya wakijumulana. 
ACT.2.2	Kwa mpunde noure, ikisikirikana shauti kulawa binguni, kamba vyaivuma mepo nyingi kanguvu. We! Mepo ijala nnyumba mwawekare mure fo! 
ACT.2.3	Na vikilawirira vinu vyakulanda malulimi a moto akawanyika, akiwesukira kila mmoja. 
ACT.2.4	Piya ikiwejala Roho Takatifu, wakanza kusowera luga nyengine, kwa uwezo wa Roho Takatifu.
ACT.2.5	Yerusalemu wákiwapo Mayahudi, wakuwajibu mambo a Mwenyezimungu, wakilawirira kila inti za ulumwengu. 
ACT.2.6	Paasikirikane namalove wa shauti za wanu, wanu wajire ware wakijumulana nopare. Wakifazaika kwa kuwa kila mmoja akisikira kwa luga yake yaapongoreriwe.
ACT.2.7	Ewo washanga na watajabu, wakamba: “Paa, namunani? Wanu‑wa piya waGalileya, sinovyo? 
ACT.2.8	Sambi, iwa mwaja? Ofwe kwa kila mmoja asikiraja kwa luga yake yaapongoreriwe? 
ACT.2.9	Ofwe tiwa wanu wa inti za Pariti, Medi, Elamu, Mezopotamiya, Yudeya, Kapadokiya, Pontu, Aziya, 
ACT.2.10	Furujiya, Panfiliya, Miswiri, upande wa Libiya karibu ya kaya ya Kireni, pamoja na wayeni wakulawa Roma. 
ACT.2.11	Mayahudi na wengine wakubali dini ya kiyahudi, wengine walawa Kereta, na wengine walawa Arabiya. Piya-fwe tisikira kwa kila moja luga yake, ewo wakisowera vinu vikulu vyaajabu vyaakunishe Mwenyezimungu. Mwaja?” 
ACT.2.12	Piya washanga na watajabu, wakidairiyana watupu: “Noci kinu‑ci, mana ake kinani?” 
ACT.2.13	Fala wengine wakiwakejeli, wakamba: “Ware warewa!”
ACT.2.14	Peduru akilamuka pamoja na mawalii kumi na moja ware, na kwa shauti ulu akamba: “Umwe Mayahudi na piya muri kwikala Yerusalemu, vijiwikane kwenu. Tengani masikiro‑yo musikire canisowera. 
ACT.2.15	Ewa wanu‑wa awarewire, kamba umwe vyamuri kudanizira kamana eyi novi ora, ingari namapema! 
ACT.2.16	Kwasa javyo, evi ndi vire visemiwe julu ya nabii Yoweli:
ACT.2.17	‘Mwenyezimungu kasema javi
ACT.2.17	Vikuja kukuna suku za mwinsho,
ACT.2.17	Roho yangu niwatawanyira wanu piya nroho zawo.
ACT.2.17	Wanenu, waka na walume, wakuja kubushuru,
ACT.2.17	wanemba wakuja kuwa na ruhuya ya mawoni,
ACT.2.17	na wakulungwa wakuja kulota.
ACT.2.18	Kweli-kwelini, watwana wangu, waka na walume,
ACT.2.18	nozo suku‑zo Roho yangu niwatawanyira,
ACT.2.18	newo wakuja kubushuru.
ACT.2.19	Nikolota mambo a matajabisa julu binguni,
ACT.2.19	na pansi muardhi nikolota alama: ya damu, ya moto,
ACT.2.19	na ya mawingu a rosi ra kwinukala pi!
ACT.2.20	Juwa rikwinukala pi na mwezi ukuwa mweundu pyũ kamba damu,
ACT.2.20	kábula sainafika suku ulu yakutukuziwa Mwenye.
ACT.2.21	Na itakuwa kila mwenyé kutaja zina ra Mwenye Insa, avushiwa.’ ”
ACT.2.22	Peduru akizidi kusowera, akamba: “Umwe waIziraeli, sikirizani ewu usowezi‑wu: Insa nNazareti ákiwa mwananlume akikishiwe na Mwenyezimungu mbere yenu, kwa maajuza, matajabisa, na alama zaakunishe Mwenyezimungu julu yake kati yenu umwe, kamba vyamwijiwe. 
ACT.2.23	Eyu munu‑yu, kwa sababu ya mpango kamili wakusudiye Mwenyezimungu na wijiwifu wake tangu mida, kaperekiwa mmakono mwa wanu sawana shariya wangomezera pansalaba. Iye mumulaya. 
ACT.2.24	Fala Mwenyezimungu kansisimusa na kanlavya malwazo a kifo, konta eco acikidiri kunfunga iye. 
ACT.2.25	Kamana Daudi
ACT.2.25	‘Daima nimmona Mola mbere yangu.
ACT.2.25	Kawa upande wa nkono nriro wangu,
ACT.2.25	ndimana sitikinyika.
ACT.2.26	Kwa javyo, moyo wangu uwa radi
ACT.2.26	lulimi rangu rifurahi,
ACT.2.26	visitoshe mwiri wangu untumaini,
ACT.2.27	kamana awasa roho yangu kuka Kuzimu,
ACT.2.27	aumwasa Ntakatifu wako kuvunda nkaburi.
ACT.2.28	Unolotera njira za mainsha.
ACT.2.28	Utakunijaza radi kwa kuwa pamoja nami.’
ACT.2.29	Jamaa zangu, vyema nukwambireni bila kukufisani kuhusu wawa yetu nkulu Daudi. Kweli, iye kafwa, kazikiwa, na kaburi rake riwa pamoja nafwe mpaka rero‑vi. 
ACT.2.30	Iye ákiwa nabii. Iye ákijiwa kuwa Mwenyezimungu kânlapira
ACT.2.31	Ndimana Daudi kâsowera kuhusu kufufuka ka Almasihi, sakunamba kukuna.
ACT.2.32	Insa ambiwa‑yu Mwenyezimungu kanfufula. Ofwe piya tiwa mashahidi kuwa kweli. 
ACT.2.33	Kwa kuwa iye kâkweziwa, kekaziwa upande wa nkono nriro wa Mwenyezimungu, na kâpokerera tamaa ya Roho Takatifu ka Baba, iye katimiminira evi vyamuri kuwona‑vi na vyamuri kusikira‑vi. 
ACT.2.34	Kamana Daudi aapandire binguni, fala iye kâsema
ACT.2.34	‘Mola kamwambira Mwenye wangu:
ACT.2.34	Ikala nkono nriro wangu,
ACT.2.35	mpaka niwatende maaduwi wako
ACT.2.35	wawe sini, kamba gogo rakwirika maulu ako.’
ACT.2.36	Ndimana waIziraeli piya wejiwe sana-sana kuwa noyu Insa wamûgomezere pansalaba‑yu, Mwenyezimungu kantula kuwa Mwenye na kantula kuwa Almasihi.” 
ACT.2.37	Wanu ware pawasikire javire, vikiwalwaza mmyoyo mwawo, wakindairi Peduru pamoja na mawalii wengine ware: “Jamaa zangu, epa titende mwaja?”
ACT.2.38	Peduru akiwajibu: “Tubiyani, na kila mmoja oziwe kwa zina ra Insa Almasihi, ipate dambi zenu ziswamiiwe. Na umwe mupokerera tamaa ya Roho Takatifu. 
ACT.2.39	Kamana eyi tamaa‑yi yenu umwe, pamoja na wanenu, na piya wari baidi naye
ACT.2.40	Kwasa javyo, iye ákilavyanga ushahidi na usowezi mwingi wawenye na akiwarimbisa myoyo, akamba: “Muvushiwe nkati ya eci kizazi kibaya‑ci.” 
ACT.2.41	Basi, wakubalire usowezi wake, woziwa noparepare. Na kwa noire suku ire, isabu ya wenye kunfulata Insa yongezeka kiyasi ca wanu alufu natu.
ACT.2.42	Ewo watengemana kufulata kufunda ka mawalii ware, kuno wakiinshi na umoja wakupendana, wakitenda Jambo ra Kumbukumbu, na wakilebela duwa pamoja. 
ACT.2.43	Mawalii ware wákitenda mambo a matajabisa na alama nyingi, ndimana wanu piya uwengira wofi. 
ACT.2.44	Piya wamwaminire Insa wákiwa pamoja na vinu vyawo wakitumira ka upamoja. 
ACT.2.45	Wákiuzanya ankiba za mali awo na vinu vyawákiwa nawo, wakawanyirana kwa kila munu na aja yake. 
ACT.2.46	Suku daima wákitengemana kwa moyo mmoja paluwanja ra Nyumba Takatifu. Na nyumba anta nyumba wakitongerana Jambo ra Kumbukumbu na furaha, ka moyo radi. 
ACT.2.47	Wakintukuza Mwenyezimungu, na wakisifiwa na wanu piya. Basi, kila suku Mwenye akongeza isabu ya ware wakija kuvushiwa.
ACT.3.1	Nakisa, wakati wa kutenda duwa, Peduru na Yahaya wakikwera nNyumba Takatifu. 
ACT.3.2	Na ákiwapo mwananlume mmoja wakuremala kipongorero. Ákisukuriwanga, ákituriwa panryango wa Nyumba Takatifu pakitiwa “Nryango Mwema” akiwalebela zimola wanu wakingira nluwani ra Nyumba Takatifu mure. 
ACT.3.3	Nakuwawona Peduru na Yahaya wari karibu yakwingira nNyumba Takatifu mure, iye akiwalebela wammere zimola. 
ACT.3.4	Peduru akinang'aniza rungu-rungu, pamoja na Yahaya, ikisa akamba: “Tinang'anize!” 
ACT.3.5	Basi, iye akiwanang'aniza sana-sana, ákiwa na tamaa yakupokerera kinu kwawo. 
ACT.3.6	Fala Peduru akamba: “Omi sina parata wala oru, fala caniri naco, nukupa. Kwa zina ra Insa nNazareti, lamuka enenda!” 
ACT.3.7	Nakunkola nkono nriro, akinlamusa. Kwa mpunde noure, maulu ake mmaluwata, akipata nguvu. 
ACT.3.8	Upesi-upesi akimira, akanza kwenenda. Akingira nawo nNyumba Takatifu mure, akenenda, akidaruka, akintukuza Mwenyezimungu.
ACT.3.9	Basi wanu piya wammona akenenda akintukuza Mwenyezimungu, 
ACT.3.10	na wamanyira kuwa ndi noire ákikalanga paNryango Mwema wa Nyumba Takatifu, ákilebelanga zimola ire. Ndimana washanga na viwatikinisa vinkunire iye vire, manshala!
ACT.3.11	Mwananlume aponesiwe ire, paankorire Peduru na Yahaya, wanu piya wakiwatuwirira ewo kapamoja mahala pakwitiwa “Lupenu ra Selemani”, wakitajabu pakulu futi. 
ACT.3.12	Peduru nakuwona javire, akiwambira wanu ware: “WaIziraeli wenzangu, mbena vyukushangishani kuwona evi? Mbana mutilavira maso ofwe kamba ndi timwenendese iye kwa uwezo wetu au ibada yetu? 
ACT.3.13	Nlungu wa Iburahima na wa Izaki na wa Yankubu, Nlungu wa babu zetu, kantukuza ntumisi wake, Insa. Noyo-noyoni umwe wamumpereke aulaiwe na wamunkatare mbere ya Pilatu, ingawa kalangela kunfungula. 
ACT.3.14	Fala umwe munkatala Ntakatifu, Mwenyé shariya, munlebela akufungurireni kisomi, 
ACT.3.15	na mumulaya mwenyé kuwa nviriro wa uhai. Ila Mwenyezimungu kanfufula ka wafwi, na kwa eco, ofwe tiwa mashahidi.
ACT.3.16	Kweli, kwa kutumaini zina rake, eyu mwananlume wamummona na wamumwijiwa‑yu, iwa kwa noro zina‑ro ndi rimpatise nguvu. Kwamini kwake kuja julu ya Insa ndi cimponese nfululu mbere yenu.
ACT.3.17	Basi sambi, jamaa zangu, omi nukwijiwa kuwa mûtenda kwa kutikina, kamba vyawâtenda novyo mafalume wenu. 
ACT.3.18	Fala iwa novyo-novyoni Mwenyezimungu vyaâsowere tangu mida julu ya minabii piya, kuwa Almasihi wake ajuzi atabike, ndi vyaatimize namuna‑yo. 
ACT.3.19	Basi, tubiyani muludi, ipate madambi enu aswamiiwe, 
ACT.3.20	na mupate wakati wakupumuzika kwa kuwa muwa pamoja na Mola, na iye akugabizini Almasihi Insa wamutuririwe tangu mida. 
ACT.3.21	Iye ibidi ekare binguni mpaka wakati wakuludira vinu piya upya, kamba vyaasowere Mwenyezimungu tangu mida julu ya minabii watakatifu. 
ACT.3.22	Kusema kweli, Musa kâsema javi:
ACT.3.22	‘Mola Mwenyezimungu akuzushirani kati ya rikolo renu,
ACT.3.22	nabii mmoja kamba omi.
ACT.3.22	Iye nsikirizeni piya caasaka kukwambirani conse.
ACT.3.23	Na munu saansikiriza onse noyo nabii‑yo,
ACT.3.23	apoteziwa ndaraja ra umati.’
ACT.3.24	Minabii wengine piya novyo, tangu Samuweli mpaka ware wajire nyuma yake, wereza viri kukuna ezi suku‑zi. 
ACT.3.25	Umwe ndi ujukulu wa minabii na wa miyadi yakupatana yaturire Mwenyezimungu na wababu zenu, kâmwambira Iburahima javi: ‘Julu ya ujukulu wako, zijanliiwa piya kabila ziri mulumwengu‑mu.’ 
ACT.3.26	Ndimana Mwenyezimungu, paanfufure ntumisi wake Insa, kakuperekerani kwanza ipate akujanliyeni ajili ya kukutanusani, kila mmoja ase kukola dambi.”
ACT.4.1	Peduru na Yahaya, pawakisowera na wanu ware, wakiwalawirira walongozi wengine wa dini, nkulungwa wa minduna wa Nyumba Takatifu, pamoja na Masaduseu wengine. 
ACT.4.2	Ewa wakifazaika pakulu futi konta mawalii ware wakiwafunda wanu na wakiwereza kuwa kuwapo kufufuka ka kifo, julu ya Insa. 
ACT.4.3	Ndimana wawakola wakiwafunga, wakiwataya nkalaboshu mpaka subuu, konta juwa riswa. 
ACT.4.4	Fala wengi wâsikire usowezi‑wo wakubali. Isabu ya wanawalume wankubalire wakifika kiyasi ca alufu ntanu.
ACT.4.5	Iwa pakucere subuu, mafalume wawo, pamoja na wazee na wanlimu wa shariya wakijumana Yerusalemu. 
ACT.4.6	Ákiwapo novyo Anasi, nkulu wa wakulungwa wa dini, Kayafa, Yahaya, Alishandere, na piya wengine wawere jamaa za nkulu wa wakulungwa wa dini.
ACT.4.7	Wakitumiza kuweta Peduru na Yahaya, wakiwemisa kati yawo, wakanza kuwadairi: “Mupata uwezoni au kwa zina ra nani vyamutendire‑vi?”
ACT.4.8	Basi, Peduru wakumwijala Roho Takatifu, akiwajibu: “Umwe mafalume wenye inti pamoja na wazee, 
ACT.4.9	ikiwa rero mwankutidairi kuhusu meema atendiwe kitewe‑yu na musakula mwijiwe nani amponese, 
ACT.4.10	bakini mukijiwa umwe pamoja na piya wanu wa Iziraeli, kuwa eyu mwananlume ári mbere yenu‑yu kapona nfululu kwa zina ra Insa nNazareti, Almasihi. Noire wamûngomezere pansalaba ire, Mwenyezimungu akinfufula ka wafwi. 
ACT.4.11	Insa ndi ire asemiwe mMandiko Matakatifu paamba javi:
ACT.4.11	‘Riwe ramukatare umwe wajengi,
ACT.4.11	mwinsho ndi riwe rikulu rifaire kujengera pamembe.’
ACT.4.12	Kweli, hapana kuvuka julu ya mwengine tena, kamana aripo zina rengine sini ya binguni, rapewe mwanadamu, wakuwa ibidi ativushe ofwe.”
ACT.4.13	Sambi, wakulungwa ware, pawawawonire kurimba moyo Peduru na Yahaya, na pawejiwe kuwa wákiwa wanu sawafyomire na sawasilimuke, ewo washanga na wawamanyira kuwa wakenendanga na Insa. 
ACT.4.14	Fala pawammonire mwananlume aponesiwe ire ari pamoja nawo, awakidirire kufungula kanywa julu yawo. 
ACT.4.15	Basi sambi, wakiwamuru walawe nnyumba ya Baraza ya Milandu ire, ewo wakibaki wakikaidiyana watupu, 
ACT.4.16	wakamba: “Tiwatende mwaja nowa wanu‑wa? Kamana wanu piya wa Yerusalemu wakwijiwa kuwa eya maajuza‑ya ewo ndi watendire, na ofwe atina vyakukaniza. 
ACT.4.17	Epa, kwa kusakula habari‑zi zisisikirikane ka wanu piya, tíjuzi tiwatishe wasisowere na munu asáka kuwa onse tena kuhusu noro zina‑ro.” 
ACT.4.18	Basi, wakitumiza kuweta tena, wakiwamuru kuwa wasisowere na wasifunde tena kwa zina ra Insa.
ACT.4.19	Falakini Peduru pamoja na Yahaya wakijibu, wakiwambira javi: “Lamulani umwe wanyewe. Cakweli ndi cepi mbere ya Mwenyezimungu? Tikusikirizeni umwe au Mwenyezimungu? 
ACT.4.20	Konta ofwe aitibidi kunyamala, tíjuzi pakulu tisowere baina catiwonire na catisikire.” 
ACT.4.21	Basi, wakulungwa ware wakingira kuwopepesa tena, mwinsho wakiwafungula wakiwasa. Awawonire shariya ya kuwahukumu, konta piya wanu wakintukuza Mwenyezimungu kwa vinu vîkunire vire. 
ACT.4.22	Kamana, ire mwananlume ankunire maajuza akuponesiwa ire, ákiwa na umuri wa kupunda myaka arubaini.
ACT.4.23	Peduru na Yahaya pawafunguriwe, wakiludira ka wenziwawo ware, wakiwereza piya vyawâmbiriwe na wakulungwa wa dini pamoja na wazee. 
ACT.4.24	Ewo nakusikira, wakilebela duwa pamoja ka Mwenyezimungu, wakamba: “Mola Nkulu, uwe ndi umbire bingu, ardhi, bahari, pamoja na viyumbe piya viri nkati yake. 
ACT.4.25	Uwe kusowera kwa Roho Takatifu julu ya babu yetu Daudi
ACT.4.25	‘Mbana Sawari-Mayahudi wankubishana na Mola?
ACT.4.25	Mbana wanu wankupanga vinu savina kazi?
ACT.4.26	Mafalume wa mulumwengu wankuritengeza,
ACT.4.26	wenye mamulaka wajumana,
ACT.4.26	wabishane na Mola pamoja na Waantawaze
ACT.4.27	Kweli, eyi kaya ulu‑yi, Herodi na Pontiyu Pilatu wajumana na Sawari-Mayahudi pamoja na wanu wa Iziraeli, kubishana na Insa, ntumisi wako takatifu wauntawaze. 
ACT.4.28	Ewo wajumana watende piya vyaupangire tangu mida kuwa vijuzi vikune. Kupanga javyo kwa sababu ya uwezo wako na kamba vyausakire. 
ACT.4.29	Basi sambi, Mola, ona kutisha kwawo, walavye wofi nfululu watumisi wako wereze habari zako. 
ACT.4.30	Tenda javyo kuno ukolosa nkono wako ipate uponese, na tenda alama na matajabisa kwa zina ra Insa, ntumisi wako takatifu.”
ACT.4.31	Pawesire kulebela duwa, mahala pawajumane pare patenda kitikansi. Piya akiwengira Roho Takatifu, wakanza kwereza habari za Mwenyezimungu bila wofi.
ACT.4.32	Kwa nkonjo wa ware waminire ware, piya wákiwa na mawazo mamoja na nafsi moja. Áwerepo anta munu mmoja wakwamba kuwa evi vinu‑vi vyangu omi, ila piya vinu vyawákiwa nawo, víkiwa vyawo. 
ACT.4.33	Kwa uwezo nkulu, mawalii wákilavya ushahidi wa kufufuka ka Mwenye Insa. Na rehema nyingi íkiwesukira wanu ware piya. 
ACT.4.34	Kamana noure nkonjo wa wenye kwamini ure, áwerepo wakusakula kinu, kutowa kupata. Wákiwa na masamba au manyumba onse wakiuzanya, nzuruku ure wákijanga, 
ACT.4.35	wákiwagabizi mawalii mmakono mwawo, newo wákiwatongeranga wanu, kwa kila mmoja ákipata caasakula.
ACT.4.36	Ákiwapo mwananlume akitiwa Yusufu, wa rikolo ra kinya Lawi, kâpongoriwa kisirwa ca Kiporo. Mawalii wántapira zina ra Barinaba, mana ake “mwenyé kutaya niya”. 
ACT.4.37	Kwa kuwa Yusufu ire ákiwa nawo ngwamba, iye kauzanya, ikisa nzuruku akija nawo, akiwagabizi mawalii mmakono mwawo.
ACT.5.1	Ákiwapo mwananlume mmoja akitiwa Ananiya. Iye na nkawake Safira wôzanya amana yawo, 
ACT.5.2	fala Ananiya, kasikizana na nkawake, nzuruku ure fungu rimoja akiriturira pambari, mwengine akiwagabizi mmakono mawalii.
ACT.5.3	Sambi, Peduru akindairi: “Ananiya, sababuni kumwasa Ibilisi kukidiri moyo wako kuntesa Roho Takatifu, kulavya nzuruku mwengine kuriturira pambari? 
ACT.5.4	Kábula saunauzanya, kanzi‑yo aiwere yako? Na bandi ya kuzanya, nzuruku‑wo auwere wako? Sambi, kinani cukuwazise mmoyo mwako kutenda javyo? Uwe aulongope ka wanadamu, kulongopa ka Mwenyezimungu!”
ACT.5.5	Ananiya, paasikire ewu usowezi‑wu, akigwa rã, wakufwa wawenye. Na piya wasikire vîkunire vire uwapata wofi pakulu futi. 
ACT.5.6	Noparepare, wakija wanemba wakintwala, wakinkafini, wakinsukula wakuka wakinzika.
ACT.5.7	Bandi ya ora natu, akilawirira nkawake. Iye aákijiwa cinkunire nlumake. 
ACT.5.8	Peduru akindairi: “Nganambire, ewu ndi nzuruku wamuzanye amana yenu?” Iye akijibu: “Aye, ndi nowu.” 
ACT.5.9	Peduru akimwambira: “Sababuni uwe na nlumako kusikizana kuntenvya Roho wa Mwenyezimungu? Basi, wanemba wanzikire nlumako ndi ware panryango pare. Nowe novyo wákusukula.” 
ACT.5.10	Kwa mpunde noure, akingwira Peduru mmaulu rã, wakufwa wawenye. Wanemba ware pawengire wansingana wakufwa. Noparepare wakinsukula, wakuka wakinzika upande wa nlumake. 
ACT.5.11	Basi, wanu wa jamati
ACT.5.12	Alama na matajabisa mengi akikuna kati ya wanu, julu ya makono a mawalii. Newo piya wákiwa Lupenu ra Selemani na niya mmoja. 
ACT.5.13	Wanu wengine awakitwakali kuringiza nowo nkonjo wawo‑wo, fala wakiwasifu. 
ACT.5.14	Kwa kila mara, nkonjo wa ware wákimwamini Mwenye ukizidi kongezeka, waka na walume wengi. 
ACT.5.15	Kwa javyo, wanu wakija nawo walwere nvinanda na mmashila panja pare, ipate akipita Peduru, nanga kinviri cake ciwafinike walwere wamojawapo. 
ACT.5.16	Wanu wengine tena wa kaya jirani za Yerusalemu wakija nawo walwere na wamízuka. Na piya ware wakiponesiwa.
ACT.5.17	Basi, nkulu wa wakulungwa wa dini, na piya wawawere nawo pamoja kati ya nkonjo wa Masaduseu, ukiwengira wiyana. 
ACT.5.18	Ndimana wakiwafunga mawalii ware, wakiwataya nkalaboshu ya wafungwa piya. 
ACT.5.19	Fala usiku, laika wa Mola kafungula miryango ya kalaboshu ire, akiwalavira panja, akiwambira: 
ACT.5.20	“Ukani kuNyumba Takatifu, mukawereze wanu habari piya kuhusu eya mainsha‑ya.” 
ACT.5.21	Ewo nakusikira javire, pakucere wakuka wakingira nNyumba Takatifu, wakanza kuwafunda wanu.
ACT.5.21	Sambi, nkulu wa wakulungwa wa dini akifika pamoja na ware waákiwa nawo. Ewo wakiwarifu wanu wa Baraza ya Milandu pamoja na wazee piya wa wana wa Iziraeli. Ikisa wakiwatuma minduna kukalaboshu kure ipate wakaje nawo mawalii ware. 
ACT.5.22	Fala minduna ware, pawafikire kukalaboshu kure, awawasingane. Basi wakiludi, wakija, wakijibu: 
ACT.5.23	“Katukire kure tisingana miryango ya kalaboshu ifungiwe ti, na maamiri wekare panryango nopo. Fala patifungure, nkati atinsingane anta munu mmoja.”
ACT.5.24	Nkulungwa wa minduna wa Nyumba Takatifu na wakulungwa wa dini, pawasikire javire, wafazaika mama! Vikuna‑vi ndi vyepi? 
ACT.5.25	Kwa mpunde noure, akifika munu mmoja akiwambira: “Onani! Wanawalume wamuwataire nkalaboshu mure ware, wemira nNyumba Takatifu, wankuwafunda wanu!” 
ACT.5.26	Basi, nkulungwa wa minduna wa Nyumba Takatifu, akuka pamoja na minduna kuwatwala mawalii ware. Fala wawatwala bila kuwatendera nguvu, konta wakiwopa wanu kuwapanja na mawe.
ACT.5.27	Pawawafikise kuBaraza ya Milandu, wakimisiwa mbere. Nkulu wa wakulungwa wa dini akiwadairi, 
ACT.5.28	akamba: “Ofwe atukukatazeni kufunda kuhusu eri zina‑ri, fala kweli-kwelini umwe mwankwijaza kila upande wa Yerusalemu kufunda kwenu, na musaka mutipatise lawama na damu ya noyu munu‑yu!” 
ACT.5.29	Peduru na mawalii wenziwe wakijibu: “Tíjuzi tinsikirize Mwenyezimungu koliko wanadamu. 
ACT.5.30	Nlungu wa babu zetu kanfufula Insa wamûmulaye mukingomezera pansalaba. 
ACT.5.31	Fala noyu, Mwenyezimungu kanlamusa upande wake wa nkono nriro awe Nlongozi na Nvushi, ipate iye Mwenyezimungu waIziraeli awatubise na awaswamii dambi zawo. 
ACT.5.32	Ofwe tiwa mashahidi wa evi vinu‑vi, na shahidi mwengine ndi Roho Takatifu. Iye ndi Roho Mwenyezimungu wawapa piya wenye kunsikiriza iye.”
ACT.5.33	Wanu ware, pawasikire javire, wakimiwa pakulu futi, wakisaka wawolaye. 
ACT.5.34	Falakini munkonjo wa Baraza ya Milandu mure, mwanlimu mmoja wa Taureti, Nfarizeu wakwitiwa Gamaliyeli, wakwinshimiwa na wanu piya, akamuru kuwa wanawalume ware walaviriwe panja wakati aba. Ikisa, akiwambira, 
ACT.5.35	akamba: “Wenzangu waIziraeli, more-moreni na ewa wanu‑wa. Wazani sana-sana vyamuka kuwatenda-vyo. 
ACT.5.36	Suku za nyuma, kâlawirira mwananlume mmoja wakwitiwa Tehuda, akiritula kuwa munu bora. Iye kâwapata wanu kiyasi ca miya nne. Fala mwinsho kâulaiwa, na wanu wakinfulata ware wakitawanyikana piya, nkonjo ure ukifujika. 
ACT.5.37	Airini, suku zakwandikiwa marikolo, akija akilawirira Yuda, nGalileya. Iye novyo kâkidiri kuwapata wanu wengi wawenye wakunfulata, fala neye novyo kôlaiwa, na wakinfúlata piya wâtawanyikana. 
ACT.5.38	Basi, nukulebelani javi: ritanuseni na ewa wanu‑wa, waseni woke kwa salama, konta ikiwa ewu mpango‑wu ulawa ka munu, ufujika. 
ACT.5.39	Falakini ikiwa ulawa ka Mwenyezimungu, umwe amukidiri kufuja, musije kuwoniwa kamba mubishana na Mwenyezimungu.”
ACT.5.39	Na ewo wakikubali vyaambire Gamaliyeli vire. 
ACT.5.40	Sambi wakiweta mawalii, wakiwacapisa, wakiwakataza kuwa wasisowere tena zina ra Insa rire, na wakiwafungula. 
ACT.5.41	Kwa javyo, mawalii ware nnyumba ya Baraza ya Milandu mure walawa na moyo radi, konta Mwenyezimungu kawatula ubora wakejeliwe kwa sababu ya zina ra Insa.
ACT.5.42	Na daima‑zi, nNyumba Takatifu na mwawákipita mmamanyumba, awakasa kufunda na kwereza kuwa Insa Almasihi.
ACT.6.1	Kwa nozire suku zire, pawazidire kongezeka wanafunzi wa Insa, íkiwapo dugudugu nkati ya Mayahudi wakusowera kigeregu na ware wakusowera kiebraniya. Ware wakisowera kigeregu wakiduguda kuwa manankweli wawo awanang'aniziwa sana pacitongiwa cakurya kila suku. 
ACT.6.2	Ndimana mawalii kumi na wawiri wawajumanisa piya wanafunzi wa Insa, wakiwambira: “Sivyo vyema ofwe kwasa kufunda usemi wa Mwenyezimungu, kupita tikihudumu mmameza. 
ACT.6.3	Kwa javyo, kati ya wanduzetu‑wa, watondoreni wanu saba wakuwa nawo ushahidi wakuwejala Roho Takatifu na fahamu ipate tiwagabizi eyi kazi‑yi. 
ACT.6.4	Ila ofwe tishugulikire kulebela duwa na kufunda usemi wa Mwenyezimungu.”
ACT.6.5	Piya ware uwajibu usowezi ure. Wakintondola Shitefanu, wakolota kwamini pakulu na wakumwijala Roho Takatifu. Wakiwatondola tena Filipi, Porokoro, Nikanori, Timoni, Parmena, pamoja na Nikolayu wa Antiyokiya, akubalire dini ya kiyahudi. 
ACT.6.6	Wanu ware wakolotiwa mbere ya mawalii, wakilebeleliwa duwa, na wakituriwa makono.
ACT.6.7	Basi sambi usemi wa Mwenyezimungu ukenera. Isabu ya wanafunzi Yerusalemu ikongezeka pakulu, na walongozi wa dini wengi wakisikiriza ka kwamini.
ACT.6.8	Shitefanu, kwa kumwijala rehema na uwezo, ákitendanga matajabisa makulu-makulu na alama mbere ya wanu. 
ACT.6.9	Fala wakizuka wanu wamojawapo wa sinagoga ikitiwa “Ya wenye uhuru”. Wákiwa Mayahudi wa Kireni na Aleshandriya, na wengine wa Kilikiya na Aziya. Ewo wakanza kukaidiyana na Shitefanu. 
ACT.6.10	Falakini ewo awakikidiri kunshinda wijiwifu tele‑tele pamoja na Roho vikinsoweresa.
ACT.6.11	Ikisa wawaripa wanu wengine wambe javi: “Tinsikira akikufuru ka Musa pamoja na Mwenyezimungu.” 
ACT.6.12	Wakiwashongezera wanu ware, wazee, na wanlimu wa shariya. Nakunfika karibu Shitefanu, wakinkola, wakinlongoza kuBaraza ya Milandu ya Mayahudi. 
ACT.6.13	Noparepare, wakiwemisa mashahidi walongo wakisema: “Eyu mwananlume‑yu aasa kukufurira mahala takatifu‑pa pamoja na Taureti. 
ACT.6.14	Konta tinsikira akisema kuwa Insa nNazareti‑yo adangula mahala‑pa na apindula tabiya zaatasire Musa.” 
ACT.6.15	Na piya wanu wekare paBaraza ya Milandu ire, nakunang'aniza rungu-rungu, wammona uso wake ure kuwa kamba wa laika.
ACT.7.1	Sambi, nkulu wa wakulungwa wa dini kandairi Shitefanu: “Uwe, kweli-kwelini ndi novyo?” 
ACT.7.2	Iye akijibu: “Jamaa zangu, wanduzangu pamoja na wawawa, sikirizani! Mwenyezimungu ntukufu kâmwisukira wawa yetu Iburahima paákiwa Mezopotamiya, saanasamira kwikala Harani, 
ACT.7.3	kâmwambira javi: ‘Lawa inti yako, wase jamaa zako, uke inti yanisaka kukolotera yonse.’ 
ACT.7.4	Ikisa, Iburahima akilawa inti ya waKaldayo, akuka akiinshi Harani. Nokurekure, bandi ya kufwa wawaye, Mwenyezimungu kansamisira Iburahima eyi inti yamuri kwikala umwe sambi‑yi. 
ACT.7.5	Mwenyezimungu ampere Iburahima kuriti, anta mahala pakutula mulu. Novyo-sivyo, iye kâmpa tamaa ya kumpa inti‑yi iye iwe yake-yakeni pamoja na ujukulu wake, ingawa âwere nawo mwana. 
ACT.7.6	Mwenyezimungu akamba kuwa ujukulu wake wakuja kuwa wamalamboni wakwikala inti ya wanu wengine, wawe watwana, watabishiwe kwa muda wa myaka miya nne. 
ACT.7.7	Tena Mwenyezimungu akamba: ‘Inti yawasaka kutendiwa utwana‑yo, niwahukumu. Ikisa, bandi ya evyo, wasama, wakuja kunitukuza omi epa mahala‑pa.’ 
ACT.7.8	Mwinsho akimpa miyadi ya kupatana julu ya itani. Kwa javyo, paampongore Izaki, akintaya itani suku yanane yawenye. Izaki akimpongola Yankubu, na Yankubu akiwapongola wanawe kumi na wawiri, wababu zetu wakulu.
ACT.7.9	Wababu zetu wakulu ware wantendera fitina nduyawo Yusufu, wamuzanya akuka inti ya Miswiri. Fala Mwenyezimungu ákiwa pamoja neye. 
ACT.7.10	Iye akinlavya tafauti zake piya, akimpa fadili na wijiwifu mbere ya Firyauna, nfalume wa Miswiri. Ndimana Firyauna akintawaza kuwa waziri wake Miswiri, na akingabizi nyumba yake ya kifalume.
ACT.7.11	Ikisa ikija njala inti ya Miswiri na Kanaa piya, ikiwataya wanu mashaka makulu futi. Anta babu zetu awakipata cakurya. 
ACT.7.12	Fala Yakobu, paasikire kuwa Miswiri iwapo tirigu, kawatuma wanawe, wababu zetu, safari yakwanza. 
ACT.7.13	Pawokire safari yapiri, Yusufu karijiwisa mbere ya wanyenyeze, na Firyauna akipata kuwejiwa jamaa zake Yusufu. 
ACT.7.14	Yusufu akitumiza kumwita Yakobu wawaye na jamaa zake piya, isabu ya wanu sabini na watanu. 
ACT.7.15	Basi Yakobu akiteremukira Miswiri, nokurekure akifwa pamoja na wababu zetu. 
ACT.7.16	Airini, maiti awo aperékiwa Sikemi, kawazikiwe kaburi râuzire Iburahima kwa isabu ya parata na wakinya Emori Sikemi kure.
ACT.7.17	Wakati paufikire karibu, Mwenyezimungu katimiza tamaa yaâmpere Iburahima, kabila yetu Miswiri ikizidi kongezeka pakulu. 
ACT.7.18	Sambi Miswiri kure katawala nfalume mwengine sakimwijiwa Yusufu. 
ACT.7.19	Eyu kawatenvya jamaa zetu, kawatabisha babu zetu julu ya kuwalazimisha wawase panja wasimana watoto wasiinshi.
ACT.7.20	Kwa nowo wakati‑wo ndi waapongoriwe Musa. Iye ákiwa mwema sana. Kareriwa myezi mitatu nnyumba ya wawaze, 
ACT.7.21	na paasiwe toto ire, mwana wa Firyauna akinlokota, akinrera kamba mwanawe. 
ACT.7.22	Musa kafundiwa wijiwifu piya wa Miswiri, na kawa mwenyé nguvu wa masemo na vitendo.
ACT.7.23	Musa, paafikire hirimu ya myaka arubaini, akiwaza kuka kuwawona jamaa zake, waIziraeli. 
ACT.7.24	Paammonire muIziraeli mmoja akitabishiwa, iye akimwingirira, akiriripira kwa ire akitabishiwa ire, akinduru mMiswiri ire. 
ACT.7.25	Musa akiwaza kuwa wanduze waIziraeli wakwereriwa kuwa Mwenyezimungu awanusuru julu yake iye, fala awereriwe. 
ACT.7.26	Subuu yake akiwalawirira waIziraeli wamojawapo wakumana. Akiyerera kuwapatanisa, akiwambira: ‘He! Umwe muwa munu na nduye, mbena musausana watupu?’ 
ACT.7.27	Fala munu akintabisha mwenziwe ire, akintanuka Musa, akimwambira: ‘Uwe, akutawaze kuwa nkulungwa wetu waakutilamula nani? 
ACT.7.28	Usaka unulaye novyo kamba vyaumulaye ijana mMiswiri ire?’ 
ACT.7.29	Nakusikira javire, Musa akitira, akuka inti ya Midiyani kamba mmalamboni. Nokurekure akiwapongola wana wawiri.
ACT.7.30	Ipita myaka arubaini, ari nlanga ra mwango wa Sinayi, kamwisukira laika na malulimi a moto, akikorera pafukutu. 
ACT.7.31	Musa akishanga kwa ruhuya imwisukire ire, nakusengereza karibu awone sana, ikinjira shauti ya Mola, ikamba: 
ACT.7.32	‘Omi ndi Nlungu wa kinya babuzo: Nlungu wa Iburahima, wa Izaki, na wa Yankubu.’ Musa akanza kutetema, anta kunang'aniza aakishubutu. 
ACT.7.33	Mola akimwambira: ‘Vula viratu vya mmaulu mwako-vyo, konta mahala pauri‑po patakatifu. 
ACT.7.34	Niwonanga mashaka makulu awatabishiwa wanu wangu wari Miswiri, nisikiranga kiriro cawo. Ndimana nisuka niwafungure. Sikiriza sana-sana! Nankukutuma uludire Miswiri.’
ACT.7.35	Noyo Musa wawânkatare‑yo, ewo pawandairire javi: ‘Nani akutawaze kuwa nkulungwa na mwenyé kulamula?’, noyo noyoni, Mwenyezimungu kampereka kuwa nkulungwa na nvushi, julu ya laika âmwisukire pafukutu ire. 
ACT.7.36	Na noyo noyoni ndi awalavire wanu Miswiri, pesire kutenda matajabisa na alama inti ya Miswiri, Bahari Nyeundu, na nlanga, muda wa myaka arubaini. 
ACT.7.37	Noyo noyoni ndi Musa awambire waIziraeli javi: ‘Mwenyezimungu anzusha nkati ya wanu wake nabii wenu kamba vyanizushire omi.’ 
ACT.7.38	Noyu ndi ire ákiwa pamoja nawo waIziraeli wajumane nlanga. Iye ndi awere shikarakanzi kati ya laika na kinya babu zetu kumwango wa Sinayi kure. Iye ndi apokerere usemi hai, akitipa ofwe.
ACT.7.39	Fala wababu zetu awasakire kunsikiriza Musa, wankatala. Mmyoyo yawo, wakisaka kuludira Miswiri, 
ACT.7.40	wakimwambira Aruna
ACT.7.41	Newo wakintenda swanamu, nfano wa ng'ombe ntoto. Ikisa, wakintendera kafara swanamu ire, na wakinsheherekera pakulu kinu cawantendire na makono awo. 
ACT.7.42	Basi, Mwenyezimungu akiwatanuka, akiwasa wakambudu vyumbiwe binguni kamba vyavyândikiwe nkitabu ca minabii
ACT.7.42	‘Onani, waIziraeli! Nlanga, muda wa myaka arubaini, munilavira omi kafara yenu na swadaka? 
ACT.7.43	He! Kwasa kutenda javyo, musukula ema ya Moleki
ACT.7.43	Ndimana nukutuwisirani baidi kupunda Babiloniya.’
ACT.7.44	Wababu zetu wákiwa nawo nlanga Ema ya Ushahidi, íjengiwa kamba Mwenyezimungu vyamwamurire Musa kujenga, kwa kufulata nfano waawonire. 
ACT.7.45	Wababu zetu wapokerera noire Ema ire, na wasukula pawalawire na Yoshwa kuriti inti‑yi. Mwenyezimungu yaawatuwisire mataifa mengine mbere ya wababu zetu. Na Ema ire ikibaki nokure mpaka wakati wa Daudi. 
ACT.7.46	Iye karehemiwa na Mwenyezimungu, kanlebela nafasi ya kuwatafitira waIziraeli mamburo awo
ACT.7.47	Falakini, ajire akijenga nyumba‑yo ndi Selemani. 
ACT.7.48	Ka ukweli, Mwenye Nkulu ekala nyumba zakujenga wanadamu. Kamba vyêreze nabii mmoja
ACT.7.49	‘Binguni ndi kiti cangu, ardhi ndi yanirika maulu angu.
ACT.7.49	Ndi nyumbani yamusaka kunijengela? (amba ndi Mola).
ACT.7.49	Au mahalani panisaka kupumula?
ACT.7.50	Sumi na nkono wangu mwanyewe nitendire piya vinu‑vi?’ ”
ACT.7.51	Shitefanu mwinsho akamba javi: “Umwe muwa wabishi, amukeketiwe myoyo yenu na murimba masikiro
ACT.7.52	Nabiini salumbatiwe na babu zenu? Ewo wawolaya mitume wákerezanga mida habari ya kwisuka ka Mwenyé shariya
ACT.7.53	Nomwe-nomweni ndi mupokerere shariya ilawire ijire na malaika. Novyo-sivyo, umwe amutumire noyo shariya‑yo.”
ACT.7.54	Wakulungwa ware, pawasikire usowezi‑wu, ukiwasoma mmyoyo mwawo, wakintafunira meno. 
ACT.7.55	Fala iye kamwijala Roho Takatifu, kanang'aniza binguni, kawona nuru ya utukufu wa Mwenyezimungu, na kammona Insa emire upande wa nkono nriro wa Mwenyezimungu. 
ACT.7.56	Neye akisema: “Onani! Nankuwona binguni wanzu, na Binadamu wa Binguni kemira upande wa nkono nriro wa Mwenyezimungu!”
ACT.7.57	Fala nakukuwa pakulu, wakiziwa masikiro, wakimwirukira piya kwa niya mmoja. 
ACT.7.58	Wakintuwisira panja ya kaya ulu ire, kuno wakinpanja na mawe. Mashahidi wakinvula nguwo zake zaâvarire wakingabizi mmakono nnemba wakwitiwa Saulu.
ACT.7.59	Ewo wakizidi kumwefya mawe, kuno Shitefanu akilebela duwa, akamba: “Mwenye Insa, pokerera roho yangu.” 
ACT.7.60	Ikisa akikokora, akifula uto, akamba: “Mola, usiwahukumu kwa eyi dambi‑yi!” Pesire kusema javire, akifwa.
ACT.8.1	Na Saulu kakubali kuulaiwa ka Shitefanu.
ACT.8.1	Noire suku ire, jamati
ACT.8.2	Wanu mamuminu wanzika Shitefanu na wanririra pakulu futi. 
ACT.8.3	Fala Saulu akifuja jamati ire, akingira nyumba anta nyumba, akiwasukuma waka na walume, akiwatayisa nkalaboshu.
ACT.8.4	Sambi, watawanyikane ware wapita wakereza Habari Ngema. 
ACT.8.5	Filipi neye akiteremukira kaya moja ya Samariya, nokurekure akiwereza wanu kuhusu Almasihi. 
ACT.8.6	Wanu wengi wakinsikiriza sana-sana Filipi vyaakisowera, wakinsikiriza kwa niya mmoja kuno wakiwona alama zaakitenda. 
ACT.8.7	Kamana wanu wengi wakupatiwa na mashetwani, wakisomoka kuno wakituwisiwa mashetwani ware. Na vitewe pamoja na wakútumbela wengi wakiponesiwa. 
ACT.8.8	Kwa javyo, nkaya mure íkiwapo radi pakulu futi.
ACT.8.9	Nokure, akiinshi mwananlume mmoja wakwitiwa Ansumani, mida âkitenda vitendo vya usawi, ákiwatajabisanga waSamariya. Iye akiritula ubora. 
ACT.8.10	Piya wenye kaya ire kwanza ntoto mpaka nkulu wakinsikiriza, wakamba: “Eyu munu‑yu kanawo uwezo wa Mwenyezimungu, kanawo uwezo Nkulu.” 
ACT.8.11	Ewo wakinsikiriza konta suku nyingi zawenye ákiwatajabisa na vitendo vya usawi. 
ACT.8.12	Fala pawankubalire Filipi vyaakereza kuhusu ufalume wa Mwenyezimungu na zina ra Insa Almasihi, wakanza koziwa, waka kamba walume. 
ACT.8.13	Anta na Ansumani novyo iye mwanyewe kakubali. Bandi ya koziwa, ákenendanga na Filipi. Iye, kwa kuwona alama na matajabisa makulu ákitendanga are, akitajabu.
ACT.8.14	Mawalii Yerusalemu, pawasikire kuwa waSamariya wakubali usemi wa Mwenyezimungu, wakiwapereka noko Peduru na Yahaya. 
ACT.8.15	Pawafikire, wawalebelela duwa ipate wampokerere Roho Takatifu. 
ACT.8.16	Konta noure wakati ure, ákiwa saanamwisukira munu anta mmoja. Ila ewo woziwa kwa zina ra Mwenye Insa tu basi. 
ACT.8.17	Basi, wakiwatula makono, newo wakimpokerera Roho Takatifu.
ACT.8.18	Ansumani, paawonire kuwa wankupewa Roho Takatifu julu ya kuturiwa makono na mawalii ware, neye akiwamera nzuruku, akamba: 
ACT.8.19	“Nnomi novyo nipeni noyo mamulaka‑yo, ipate wanintula makono onse, ampokerere Roho Takatifu.” 
ACT.8.20	Fala Peduru akimwambira: “Upoteya uwe pamoja na nzuruku wako‑wo mwanyewe! Kuwaza kuwa ruhuya ya Mwenyezimungu ipatikana kwa nzuruku? 
ACT.8.21	Uwe auna fungu wala upande kati ya eyi kazi‑yi kamana moyo wako auri sana mbere ya Mwenyezimungu! 
ACT.8.22	Basi, tubiya mabaya ako‑yo, unlebele Mola, dalili akuswamii caulangele mmoyo mwako‑co. 
ACT.8.23	Kamana niwona kuwa kwanawo nyongo ya wiyana pakulu, na kuwa nkati ya kifungo ca ubaya.” 
ACT.8.24	Ansumani akiwajibu, akamba: “Umwe‑po nilebeleleni ka Mola ipate cisinikune kimojawapo vyamusowere-vyo.”
ACT.8.25	Peduru na Yahaya, pawesire kulavya ushahidi na kwereza usemi wa Mola, wakiludira Yerusalemu. Pawakiludi, wakereza Habari Ngema makaya mengi a waSamariya.
ACT.8.26	Ikisa, laika wa Mola akisowera na Filipi, akamba: “Lawa uke upande wa suheli, utware njira ya kuteremukira Yerusalemu ukukirira Gaza.” Noyo njira‑yo yalanga. 
ACT.8.27	Basi Filipi akilawa akuka. Paakuka akisimanana naye mwananlume cande wa Etiyopiya, ákiwa ntumisi nkulu wa Kandasi
ACT.8.28	Paásimanane nawo‑po ákiludira kwawo. Kekala munkukuta mwake, akifyoma kitabu ca nabii Izaya. 
ACT.8.29	Roho Takatifu kamwambira Filipi: “Sengereza karibu ya nkukuta ure pare, ukasikire nowe.” 
ACT.8.30	Filipi akituwa akisengereza pankukuta pare, akinsikira nTiyopiya ire akifyoma kitabu ca nabii Izaya. Filipi akindairi: “Mwaja? Camufyoma‑ci, mwankwereriwa?” 
ACT.8.31	Amiri ire akinjibu: “Nereriwaja saneleweshiwe?” Kwa javire, iye akimwambira Filipi, akamba: “Kwera munkukuta‑mu, tikare onse.”
ACT.8.32	Usowezi takatifu
ACT.8.32	“Iye ákiwa kamba kondoo wakuka kusinjiwa,
ACT.8.32	kamba mwana wa kondoo vyanyamala ndu,
ACT.8.32	ka mwenye kunsinja mabururu ake,
ACT.8.32	novyo-novyoni neye aambure kanywa yake.
ACT.8.33	Kwa kurinyenyekeya kwake, wantuwa shariya.
ACT.8.33	Hapana asaka kusowera kuhusu kizazi cake
ACT.8.33	konta uhai wake ulaviwa mulumwengu‑mu.”
ACT.8.34	Amiri ire akindairi Filipi: “Nukulebela, evi vyaamba nabii‑vi kankumwamba nani? Kankuramba mwanyewe au munu mwengine mmojawapo?” 
ACT.8.35	Basi Filipi akanza kusowera, na mwanzo wa noya Mandiko Takatifu‑ya, akimwereza habari ya Insa.
ACT.8.36	Pawakuka munjira, wakisingana maji. Amiri ire akamba: “Are pare maji! Cikataza omi koziwa kinani?” 
ACT.8.38	Basi, amiri ire akimisisa nkukuta ure, wakisuka wo‑wawiri, wakingira mmaji, Filipi ire akimoza noparepare. 
ACT.8.39	Pawalawire mmaji mure, Roho wa Mola akinlainisa Filipi, na amiri ire awere wakummona tena. Basi, akitwala njira akuka vyake ka moyo radi! 
ACT.8.40	Filipi akiwoniwa Azoto, akipita akereza Habari Ngema kaya ulu‑ulu zire piya mpaka akifika Kaisariya.
ACT.9.1	Saulu akizidi kutisha na mawazo a kuwolaya wanafunzi wa Mwenye Insa. Akimukira nkulu wa wakulungwa wa dini, 
ACT.9.2	kunlebela waraka ya kuka Damashiku akolote mmasinagoga, ipate akiwasingana walume au waka wenye kufulata Njira ya Insa, awafunge, oke nawo Yerusalemu. 
ACT.9.3	Fala iye paakuka vikinkuna ari karibu ya Damashiku, kwa gafula ikinzunguriza nuru ya kulawa binguni. 
ACT.9.4	Noparepare akigwa, akisikira shauti ikimwambira: “Saulu, Saulu, mbana unilumbata?” 
ACT.9.5	Iye akidairi: “Uwe nani, Mwenye?”
ACT.9.5	Shauti ire ikinjibu: “Omi Insa waunlumbatanga‑yo. 
ACT.9.6	Fala lamuka, uke ire kaya ire, eko ukwambiriwa caukujuzi kutenda.”
ACT.9.7	Wanawalume walongozane naye Saulu ware, wakimira wakinyamala, wakisikira shauti fala awakimmona munu wawenye. Mashala! 
ACT.9.8	Saulu akilamuka pansi pare, na ingawa maso ake kafungula, fala aákiwona kinu. Ndimana, ewo wakinkola nkono, wakimukisa Damashiku. 
ACT.9.9	Iye kekala suku natu saawona. Nozo suku‑zo, aataire pakanywa cakurya wala maji.
ACT.9.10	Damashiku kure ákiwapo mwanafunzi mmoja wakwitiwa Ananiya, imwisukira ruhuya ya Mwenye Insa, shauti ikimwita: “Ananiya!” Iye akijibu: “Labeka, Mwenye.” 
ACT.9.11	Mwenye Insa akimwambira: “Ritengeze, uke barabara yakwitiwa Koloka. Ukafike nyumba ya Yuda, ukandairishe mwananlume wa Tarusu wakwitiwa Saulu. Ka ukweli, iye kankulebela duwa. 
ACT.9.12	Imwisukira ruhuya, neye kammona mwananlume wakwitiwa Ananiya akingira akintula makono, akinlebelela aludire kuwona.” 
ACT.9.13	Ananiya akijibu: “Mwenye, niwasikiranga wanu wengi wawenye wakisowera kuhusu noyo mwananlume‑yo na ubaya mwingi iye awatendanga wanu wako watakatifu Yerusalemu‑ko. 
ACT.9.14	Na epa iye kanawo mamulaka a wakulungwa wa dini a kuwafunga piya wenye kwambudu zina rako.” 
ACT.9.15	Fala Mwenye kamwambira: “Uka, konta noyo mwananlume‑yo nintondola nintumire awereze zina rangu Sawari-Mayahudi, mafalume, pamoja na waIziraeli. 
ACT.9.16	Omi mwanyewe nimolotera Saulu mashaka akija kunkuna kwa ajili yangu.”
ACT.9.17	Basi Ananiya akuka, akingira nyumba ire, akintula makono, akamba: “Nduyangu Saulu, Mwenye kanituma kwako, Insa mwanyewe akulawírire munjira‑yo, ipate uludire kuwona na akwijare Roho Takatifu.” 
ACT.9.18	Kwa mpunde noure, vigwa vinu mmaso mwa Saulu vyakulanda mamba a inswi. Kweli, iye akiludira kuwona. Basi, akilamuka akuka akoziwa. 
ACT.9.19	Pesire kurya, akipata nguvu.
ACT.9.19	Saulu akikala Damashiku nokure pamoja na wanafunzi wa Insa kwa muda wa suku aba. 
ACT.9.20	Kwa wakati noure, akuka mmasinagoga a Mayahudi, akanza kwereza kuhusu Insa, kuwa iye ndi Mwana wa Mwenyezimungu. 
ACT.9.21	Piya wakinsikira, wakitajabu, wakamba: “Sinoyu mwananlume akiwalumbata wambudu zina ra Insa Yerusalemu kure‑yu? Sicinjisire epa noco, awafunge, awapereke ka walongozi wa dini?” 
ACT.9.22	Fala Saulu kila mara akizidi kwijaziwa uwezo. Iye akiwatikinisa Mayahudi wakikala Damashiku kwa kuwejiwisa kuwa Insa ndi Almasihi.
ACT.9.23	Zipita suku nyingi zawenye, 
ACT.9.24	Mayahudi wakisikizana kumulaya, fala iye kawejiwirira mipango yawo. Ikisa tena, Mayahudi wakisonderanga mmiryango ya kaya, usiku na nsana, ipate wammone Saulu wamulaye. 
ACT.9.25	Ndimana, wanafunzi wake wakintwala usiku, wakimpenyeza pakitololo ca kipama, wakinteremusa.
ACT.9.26	Saulu paafikire Yerusalemu, kayerera kusanganyika na wanafunzi wa Insa. Fala piya ware wakimopa, awakamini kuwa iye kweli-kwelini mwanafunzi. 
ACT.9.27	Fala Barinaba akintwala, akimpereka ka mawalii. Akiwereza namuna Saulu vyaâmonire Mwenye Insa munjira, âkisowera naye. Na kawereza novyo namuna vyêreze kuhusu Mwenye Insa bila wofi Damashiku. 
ACT.9.28	Kwa javyo, Saulu akenenda nawo pamoja Yerusalemu, ákiwa na uhuru wa kwingira na kulawa kati yawo, ákiwereza kuhusu Insa bila wofi. 
ACT.9.29	Iye ákisoweranga na ákikaidiyana nawo Mayahudi wakusowera kigeregu, fala ewo wakisakula namuna ya kumulaya. 
ACT.9.30	Pawasikire, wanduze wenye kwamini wakintwala Saulu, wakuka naye Kaisariya, nokurekure wakimpereka Tarusu.
ACT.9.31	Kwa javyo, jamati inti za Yudeya, Galileya, na Samariya zíkiwa nawo usalama na zikirimba. Zíkirijenga na inshima za Mola na kwa nguvu za Roho Takatifu, zikizidi kongezeka.
ACT.9.32	Peduru ákenendanga kila upande, koka novyo kuwawona watakatifu wakikala Lida. 
ACT.9.33	Noko akisimanana na mwananlume mmoja wakwitiwa Aineya, ákiwa kitewe, mainsha ake ákiwa a pakinanda muda wa myaka minane. 
ACT.9.34	Peduru akimwambira: “Aineya, Insa Almasihi akuponesa! Lamuka, tandika kinanda cako.” Neye, kwa mpunde noure, akilamuka. 
ACT.9.35	Wanu piya wa makaya a Lida pamoja na a Saroni wammona, newo wamwamini Mwenye Insa.
ACT.9.36	Kaya ulu ya Yafa ákiwapo mwanafunzi mmoja wakimwita Tabita. (Zina nkigeregu akitiwa Dorka.) Noyo mwanamuka‑yo ákitendanga vitendo vyema na ákilavyanga zaka. 
ACT.9.37	Kwa nozire suku zire, kalwala, ikisa akifwa. Bandi ya kumosa, maiti wakitula kukisusi kugorofa. 
ACT.9.38	Kwa kuwa Yafa kúkiwa karibu na Lida, wanafunzi pawasikire kuwa Peduru kawa Lida, wamperekera wanawalume wawiri kuntafadali javi: “Njo kwetu kuno, usikawe.”
ACT.9.39	Kwa javyo, Peduru akilawa, akilongozana nawo. Nakufika, wakimpereka kugorofa nkisusi. Piya manankweli wakimira karibu ya Peduru, kuno wakirira na wakimolotera anzu na nguwo zaákisonanga Dorka ári hai. 
ACT.9.40	Peduru wanu ware piya akiwalavira panja, akikokora, akilebela duwa. Ikisa akizungunuka, akinnang'aniza maiti ire, akamba: “Tabita, lamuka!” Iye akifungula maso ake, nakummona Peduru, akikala. Mama! 
ACT.9.41	Peduru akinkola nkono, akinlamusa, akimwimisa. Ikisa akiweta wenye kwamini ware pamoja na manankweli, akiwolotera nkomu wawenye dodola.
ACT.9.42	Wanu piya wa kaya ulu ya Yafa ire wakisikira habari zikunire zire, na wengi wakinkubali Mwenye Insa. 
ACT.9.43	Na Peduru kainshi suku nyingi zawenye Yafa kure nnyumba ya mwenye Ansumani. Ansumani‑yo kazi yake íkiwa nsuwa-sambala.
ACT.10.1	Ákiwapo Kaisariya mwananlume mmoja ákitiwa Koroneliyu, ákiwa nfalume wa kundi ra masurudadu rikitiwa “Kundi ra Italiya”. 
ACT.10.2	Iye akimwajibu mambo a Mwenyezimungu, na akimopa Mwenyezimungu, iye pamoja na jamaa zake piya. Iye ákilavyanga zaka pakulu, na daima ákilebelanga duwa ka Mwenyezimungu. 
ACT.10.3	Kwa suku moja, wakati wa alhanswiri, imwisukira ruhuya, kammona sana-sana laika wa Mwenyezimungu akinjira akimwita: “Koroneliyu!” 
ACT.10.4	We! Akibaki akinnang'aniza laika ire rungu-rungu, wakushanga wawenye, akindairi: “Kinani mwenye?”
ACT.10.4	Laika ire akinjibu: “Duwa yako pamoja na zaka yaulavyanga ifika ka Mwenyezimungu akumbukire tamaa zake. 
ACT.10.5	Epa sambi, wapereke wanawalume woke mpaka Yafa, wakantware mwananlume wakwitiwa Ansumani, atapiriwe zina ra Peduru. 
ACT.10.6	Eyu munu‑yu kafikira ka mwananlume wakwitiwa Ansumani, nsuwa-sambala. Nyumba yake iwa nanyenje ya mwani.”
ACT.10.7	Nakulainika laika waakisowera naye ire, iye akiweta watumisi wake wawiri na surudadu mmoja muminu kati ya ware wákiwa pakazi yake. 
ACT.10.8	Akikola kuwereza piya, akiwatuma kuka Yafa.
ACT.10.9	Subuu yake, ewo pawakenenda munjira karibu ya Yafa, Peduru akikwera pajulu ya nyumba kulebela duwa. Íkiwa kiyasi ca aduhuri. 
ACT.10.10	Ikinkola njala, akisakula kurya. Pawakipika cakurya, ikimwisukira ruhuya. 
ACT.10.11	Kawona bingu iri wanzu, cikija kinu cakulanda nguwo ulu ifungiwe malunsa ómane, ikiteremusiriwa pansi. 
ACT.10.12	Nkati‑mo wákiwapo kila namuna ya manyama wa maulu mane na wadudu wakurikweta pansi pamoja na nyuni za julu. 
ACT.10.13	Basi iye akisikira shauti, ikamba: “Lamuka Peduru, sinja, urye.” 
ACT.10.14	Peduru akamba: “Sishubutu, Mwenye! Kamana tangu sinarya kinyafu wala caharamu.” 
ACT.10.15	Kwa mara nyengine tena, shauti ire ikimwambira javi: “Usite haramu kinu caahalalishe Mwenyezimungu.” 
ACT.10.16	Evi vikuna mara natu. Kwa mpunde noure, nguwo ire ikiludisiriwa binguni.
ACT.10.17	Peduru, paakishanga kuhusu mana a ruhuya imwisukire ire, wanu watumiwe na Koroneliyu ware wêmira panryango, wakidairi nyumba ya Ansumani. 
ACT.10.18	Wakita, wakidairi: “Mwananlume wakwitiwa Ansumani Peduru kafikira nomu?” 
ACT.10.19	Peduru paakiwaza mana a ruhuya ire, Roho Takatifu akimwambira javi: “Ona, wanu watatu wajire‑wo wakusakula. 
ACT.10.20	Basi, lamuka wisuke, ulongozane nawo, usiwe na dana, konta omi ndi niwatumire.” 
ACT.10.21	Kwa javyo, Peduru akisuka, akiwambira wanu ware: “Omi ndi munu wawenye wamúri kunsakula‑yo, epa cikujisireni kinani?” 
ACT.10.22	Ewo wakinjibu: “Ofwe katituma Koroneliyu, nfalume wa kundi ra masurudadu. Iye mwenyé shariya, amopa Mwenyezimungu, na Mayahudi piya wansifu pakulu sana. Iye kamuriwa na laika takatifu atumize kukwita uke kwake, ipate akakusikire usowezi wako.” 
ACT.10.23	Basi Peduru akiwakaribisha wakingira, wakifikira nopare. Subuu yake iye akilawa, akilongozana nawo, pamoja na wenziwe wamojawapo wa Yafa wakimpereka.
ACT.10.24	Subuu yake, akifika Kaisariya, na Koroneliyu neye kekala ákiwarindira. Iye kâwalarika jamaa zake na marafiki zake wa pamoyo. 
ACT.10.25	Sambi, Peduru pengire, Koroneliyu nakummona, akingwirira mmaulu kuntukuza. 
ACT.10.26	Fala Peduru akinlamusa, akimwambira: “Imira! Omi novyo niwa mwanadamu!” 
ACT.10.27	Peduru nakusowera naye, kengira pansana, kawasingana wanu wengi wajumana, 
ACT.10.28	akikola kuwambira: “Umwe mukwijiwa kuwa Yahudi aajuzi kusanganyika au kuwandikana naye munu Saari-Yahudi. Fala Mwenyezimungu kanifahamisha munu nisimwite nnyafu wala haramu. 
ACT.10.29	Ndimana panitiwe, nija epa ka moyo radi. Kwa javyo, munitira kinani?”
ACT.10.30	Koroneliyu akinjibu: “Bandi ya suku nne, nowu wakati wa alhanswiri‑wu, nikilebela duwa nnyumba mwangu‑mu. Kwa mpunde nimmona munu kemira mbere yangu, kavala mavazi melupa akumensa-mensa, 
ACT.10.31	akinambira: ‘Koroneliyu, isikiriwa duwa yako‑yo pamoja na zaka yaulavyanga‑yo vyankukumbukiriwa mbere ya Mwenyezimungu. 
ACT.10.32	Kwa javyo, ntume munu Yafa akantware Ansumani atapiriwe zina ra Peduru. Iye kafikira nyumba ya Ansumani, nsuwaji sambala, akwikala nanyenje ya mwani.’ 
ACT.10.33	Ndimana, nitumiza kukwita upesi-upesi, na uwe kutenda sana kuja. Epa sambi piya tijumana nopa mbere ya Mwenyezimungu kusikira piya vyaakwamurire Mola.”
ACT.10.34	Basi, Peduru akanza kusowera, akamba: “Ka ukweli, nereriwa kuwa Mwenyezimungu wanu piya awatafiti sawa‑sawa. 
ACT.10.35	Wanu wa kabila mojawapo wakumópa na wakuténda shariya, iye awapokerera. 
ACT.10.36	Mukwijiwa habari Mwenyezimungu zawaperekere waIziraeli, kupata kuwereza usalama julu ya Insa Almasihi. Iye ndi Mwenye wa wanu piya. 
ACT.10.37	Umwe mukwijiwa vinu vikunire inti ya Yudeya piya, mwanzo wa Galileya, bandi ya koza kakerezanga Yahaya. 
ACT.10.38	Mukwijiwa kuhusu Insa nNazareti namuna Mwenyezimungu vyaantawaze kwa Roho Takatifu na vyaampere uwezo. Mukwijiwa kuwa iye kenenda kila upande, akiwatenda wanu vyema, na akiwaponesa piya wenye kutabishiwa na mashetwani konta Mwenyezimungu ákiwa pamoja naye.
ACT.10.39	Ofwe tiwa mashahidi wa piya vyaatendire Insa, inti za Mayahudi na Yerusalemu. Ikisa tena ewo wamûlaya, wangomezera pamuti. 
ACT.10.40	Fala suka ya tatu, Mwenyezimungu munu‑yu kanfufula na kamolota baina awoniwe, 
ACT.10.41	siyo kuwa wammona wanu piya, ila kawoniwa na mashahidi watondoriwe mida na Mwenyezimungu, ofwe tirire na tinywere naye, bandi ya iye kufufuka ka wafwi. 
ACT.10.42	Iye katilaizira tiwereze wanu, tilavye ushahidi kuwa iye ndi ire atomoriwe na Mwenyezimungu awe mwenyé kuwalamula wari hai na wafwire. 
ACT.10.43	Piya minabii walavya ushahidi kuhusu noyu, wamba kuwa piya wenye kumwamini onse wapata kuswamiiwa madambi, kwa zina rake.”
ACT.10.44	Peduru kuno akisowera novire, Roho Takatifu akiwesukira piya wanu wakisikira usowezi ware. 
ACT.10.45	Mayahudi makamilifu wampereke Peduru ware, watajabu pakulu sana konta Roho Takatifu kawamiminira
ACT.10.46	Kamana wawasikira wakisowera luga sazijiwikana, kuno wakinsifu Mwenyezimungu. Ikisa Peduru akijibu, 
ACT.10.47	akamba: “Ewa wanu‑wa wampokerera Roho Takatifu kamba ofwe. Akataza maji koziwa ewo nani?” 
ACT.10.48	Ikisa Peduru akamuru wakoziwe kwa zina ra Insa Almasihi. Mwinsho, wakinlebela Peduru wekare naye muda wa suku aba.
ACT.11.1	Sambi, mawalii na wenye kwamini inti ya Yudeya piya wasikira kuwa wanu Sawari-Mayahudi wakubali usemi wa Mwenyezimungu. 
ACT.11.2	Peduru, paafikire Yerusalemu, akisutumiwa na wenziwe ware wataiwe itani ware. 
ACT.11.3	Ewo wakamba: “Uwe kwingira nyumba ya wanu sawatayiwe itani, ikisa tena kurya nawo pamoja!” 
ACT.11.4	Fala Peduru akanza kuwambira vyavifulatane, akamba: 
ACT.11.5	“Omi níkiwa kaya ulu ya Yafa níkilebela duwa. Noparepare, inisukira ruhuya. Niwona kinu karibu yangu cakulanda nguwo ulu ikilawa binguni, yakuwa na malunsa mane ikinitelemukira panikiwa pare. 
ACT.11.6	Panikinang'aniza sana, nkati mwake niwawona manyama wa maulu mane, nyama za nundu, wadudu wakurikweta pansi, pamoja na nyuni za julu. 
ACT.11.7	Ikisa nisikira novyo shauti ikinambira: ‘Lamuka Peduru, usinje, urye!’ 
ACT.11.8	Nikilawa omi nikijibu: ‘Sishubutu, Mwenye! Sinarya kinu kinyafu wala ca haramu.’ 
ACT.11.9	Shauti ya mbinguni ire ikinambira tena javi: ‘Usite haramu kinu caahalalishe Mwenyezimungu.’ 
ACT.11.10	Evi vinikuna mara natu, ikisa nguwo ire ikiludisiriwa binguni.
ACT.11.11	Kwa mpunde noure, wanawalume watatu wakija mpaka nyumba yanifikire ire. Ewo wakilawa Kaisariya wâtumiwa kwangu omi. 
ACT.11.12	Roho wa Mwenyezimungu kanambira nilawe nuke na wanu ware, nisiwe na wasi-wasi nawo ingawa siwo Mayahudi. Tikilongozana na wanduzangu sita ware. Nakufika tikingira nyumba ya ire atumire ire. 
ACT.11.13	Basi iye akanza kutereza namuna vyaammonire laika pakaya pake, emire akamba: ‘Watume wanu Yafa wakantware Ansumani Peduru. 
ACT.11.14	Iye akwambira usowezi wakukuvusha uwe pamoja na jamaa zako.’ 
ACT.11.15	Pananzire kusowera nawo, akiwesukira Roho Takatifu, kamba vyaanzire kutisukira ofwe. 
ACT.11.16	Na nikumbukira vyaasemire Mwenye Insa kuwa: ‘Ndi kweli kuwa Yahaya koza na maji, fala umwe mukuja koziwa na Roho Takatifu
ACT.11.17	Sambi, ikiwa Mwenyezimungu kawapa wanu ware uwezo mmoja kamba vyatipere ofwe novyo, patimwaminire Mwenye Insa Almasihi, omi ndi nani wakubishana na Mwenyezimungu?”
ACT.11.18	Ewo pawasikire usowezi‑wu wakitengemana, wakintukuza Mwenyezimungu, wakamba: “Wanu Sawari-Mayahudi newo novyo Mwenyezimungu kawapa kutubiya
ACT.11.19	Wenye kwamini watawanyikana kwa sababu ya kulumbatiwa kulawirire bandi ya kufwa Shitefanu. Wengine wakuka inti ya Foinikiya, wengine Kiporo, na wengine Antiyokiya. Wakipita wakereza habari ya Insa, ila wakiwereza Mayahudi tu basi. 
ACT.11.20	Fala wengine wa Kiporo na wa Kireni woka mpaka Antiyokiya, nokurekure wakisowera novyo na wanu Sawari-Mayahudi, wakiwereza kuhusu Mwenye Insa. 
ACT.11.21	Na uwezo wa Mola
ACT.11.22	Habari‑zi zisikirikana jamati ya Yerusalemu, newo wakintuma Barinaba oke Antiyokiya. 
ACT.11.23	Barinaba paafikire nakuwona neema ya Mwenyezimungu kawa radi, na kawarimbisa myoyo piya ware walungane na Mwenye wawe na niya ya mmoyo. 
ACT.11.24	Kamana Barinaba ákiwa munu mwema, wakumwijala Roho Takatifu na waminifu. Na wakongezeka wanu wengi wawenye upande wa Mwenye Insa.
ACT.11.25	Ikisa Barinaba akilawa akuka Tarusu kupita akinsakula Saulu. 
ACT.11.26	Nakunsingana, akinsukula mpaka Antiyokiya. Wakijumana nokurekure mwaka nzima pamoja na jamati ya Antiyokiya, mwawákiwafunda wanu wengi wawenye. Na Antiyokiya kure, wanafunzi ndi kawanzire kwitiwa “wafulati wa Insa”.
ACT.11.27	Kwa nozire suku zire, minabii wengine wâlawa Yerusalemu wakuka Antiyokiya. 
ACT.11.28	Katika kundi rawo, munu mmoja wakwitiwa Agabu akilamuka, na kwa uwezo wa Roho Takatifu akiwambira: “Ikuja njala ulu futi ulumwengu nzima‑wu.” (Eyo njala‑yo kweli-kwelini ikija ikilawirira wakati wa Klaudiyu
ACT.11.29	Basi wanafunzi wakinuwiya kuwasaidiya wenziwawo wakiinshingi Yudeya, kila mmoja kacanga cawere nawo. 
ACT.11.30	Newo wakitenda novire, wakipereka ka walongozi wa jamati mmakono mwa Barinaba pamoja na Saulu.
ACT.12.1	Kwa nowo wakati‑wo, nfalume Herodi akitumiza kuwatabisha wanu wamojawapo wa jamati kwa kutumira makono awo. 
ACT.12.2	Iye kamulaya na upanga Yakobu nduye Yahaya. 
ACT.12.3	Pawonire kuwa Mayahudi viwajibu, Peduru novyo akinfunga. (Evyo vikuna wakati wa jambo ra Mayahudi ra “Mikate saina furumento”). 
ACT.12.4	Nakunkola akintaya nkalaboshu, akingabizi mmakono mwa vipinga vine vya masurudadu wane‑wane wakipitisana. Mpango wake úkiwa olotiwe mbere ya wanu bandi ya suku ya Pashukwa. 
ACT.12.5	Kwa javyo, Peduru akifungiwa nkalaboshu, kuno jamati ikinlebelela duwa mpunde-mpunde ka Mwenyezimungu.
ACT.12.6	Ifikire karibu Herodi kumolota Peduru mbere ya wanu, noire suku ire usiku wake Peduru kâlala kati-kati ya masurudadu wawiri, afungiwe na alucema kuno na kuno. Wákiwepo masurudadu wengine wêkala panryango wa kalaboshu ire. 
ACT.12.7	Mpunde noure akimwisukira laika wa Mola, nkalaboshu mure ikijala nuru mukilangala vu! Laika akintikinya weya Peduru akinlamusa, akimwambira javi: “Lamuka upesi!” Unyolo ure ukinvurika makono mure ukigwa, iyaii! 
ACT.12.8	Laika ire akimwambira javi: “Vala ukanda na viratu vyako.” Peduru akitenda novire. Laika ire akamba tena: “Vala koti rako mmaweya‑mo, unifulate.” 
ACT.12.9	Iye akilawa akinfulata, sejiwa kuwa vyakweli vyaakikunisha laika ire, akitula kamba ári kulota. 
ACT.12.10	Ewo, bandi yakumpunda surudadu wakwanza na wapiri, wakifika panryango wa cuma wakulawira nkaya. Ukifunguka wanyewe, newo wakilawa, wakidanira mbarabara. Kwa mpunde noure, laika ire akilainika.
ACT.12.11	Noure wakati ure, Peduru akifahamu vikunire vire, akamba: “Sambi ndi panijiwe kweli-kwelini kuwa Mola kampereka laika wake, kaninusuru mmakono mwa Herodi na piya vyawalangele kunitenda Mayahudi.”
ACT.12.12	Paakiwaza javire, Peduru akifika kwawo Mariyamu, mamaye Yahaya ákitiwanga kwa zina rengine Maruku. Noko ndi kawajumane wanu wengi wakinlebelela duwa. 
ACT.12.13	Peduru nakufika, akibiya nryango wa kubalakãu. Ntumisi wakwitiwa Roza akilamuka akuka kwitika hodi ikilombiwa ire. 
ACT.12.14	Paamanyire kuwa shauti ya Peduru, akitenda radi pakulu sana, akasa kufungula nryango, akituwirira pansana, akereza akamba: “Umwe! Peduru ndi ari kulomba hodi.” 
ACT.12.15	Fala ewo wamwambira, wamba: “Uwe kunamava.” Fala iye akakikisha kanguvu: “Kweli!” Sambi ewo wakinjibu: “Siyo iye, laika wake.” 
ACT.12.16	Basi sambi, Peduru akizidi kwibiya nryango ure kim-kim-kim! Mwinsho, pawafungure wammona Peduru, mama! Wakitajabu pakulu futi! 
ACT.12.17	Iye akiwatendera alama na makono ipate wanyamare. Sambi, akikola kuwereza namuna Mola vyaanlavire nkalaboshu. Ikisa akiwambira: “Ezi habari‑zi mwerezeni Yakobu na wajamaa wengine.” Nakulawa, akuka upande mwengine.
ACT.12.18	Pakucere subuu, masurudadu wanza kufazaika pakulu sana. Awakijiwa cinkunire Peduru. 
ACT.12.19	Herodi akitumiza asakuriwe Peduru. Paatowire kuwoneka, akiwadairi masurudadu ware, na akamuru wolaiwe. Mwinsho, Herodi akilawa Yudeya, akuka akikala Kaisariya suku aba.
ACT.12.20	Sambi, Herodi kakimiyana nawo pakulu wanu wa Tiru na wa Sidoni. Basi ewo wakijumana wakuka wakisowera naye. Ewo wanza kunfika Balashitu, nkolakazi maalumu wa nyumba ya nfalume awasaidiye. Ikisa wakinlebela Herodi wapatane naye kwa usalama konta ewo inti ya Herodi nokure ndi kawakukanga wakipata vyakurya. 
ACT.12.21	Suku Herodi yaâturire kusowera na wanu ware, iye kavala mavazi a kifalume, akikala pakiti cake, akanza kuwapa habari mbere yawo. 
ACT.12.22	Basi wanu wakibiya kilulu. Lu‑lu‑lu! Wakamba: “Eyo asowera‑yo nlungu, siyo mwanadamu!” 
ACT.12.23	Kwa noure mpunde ure, laika wa Mola akimwibiya Herodi, konta aampere utukufu Mwenyezimungu! Ndimana, Herodi akifwa, akiriwa na nvunyo.
ACT.12.24	Sambi, usemi wa Mwenye ukereziwa, na inti ire piya ukizidi kwenera. 
ACT.12.25	Barinaba na Saulu, pawatimize kazi zawo, wakiludira Yerusalemu kure, wânsukula Yahaya wakwitiwa Maruku.
ACT.13.1	Nkati ya jamati ya Antiyokiya, wákiwapo minabii na wanlimu
ACT.13.2	Suku moja, pawákitenda ibada ya Mwenye pamoja na kufunga, Roho Takatifu kawambira javi: “Walavyeni sambi‑pa Barinaba na Saulu wawe wangu omi, watende kazi maalumu yaniwetire.” 
ACT.13.3	Basi, pawesire kufunga na kutenda duwa, wawatula makono ikisa wakilayana nawo wakuka.
ACT.13.4	Kwa javyo, Barinaba na Saulu, kwa kuperekiwa na Roho Takatifu, wakilawa wakukirira Selukiya. Nokurekure wakiripakira, wakuka na batela mpaka Kiporo. 
ACT.13.5	Nakufika Salamina, wakanza kwereza usemi wa Mwenyezimungu mmasinagoga a Mayahudi. Wákiwa pamoja na Yahaya akiwasaidiya.
ACT.13.6	Wenenda kisirwa ca Kiporo piya mpaka wafika Pafu. Nokurekure wansingana Yahudi mmoja wakwitiwa Bar-Insa. Iye ákiwa nabii nlongo na nsawi. 
ACT.13.7	Iye ákiwa pamoja na nfalume wa kisirwa cire wakwitiwa Seruju Paulu, mwananlume mwerevu. Eyu akiwarifu Barinaba na Saulu konta akisaka kusikira usemi wa Mwenyezimungu. 
ACT.13.8	Falakini Elima (ndi vyaakitiwa nkigeregu) noire nsawi ire, akibishana nawo Barinaba na Saulu. Akinkenekeza nfalume anzungunuse kwamini.
ACT.13.9	Fala Saulu, kwa zina rengine wawakimwita Paulu, kamwijala Roho Takatifu, akinnang'aniza nsawi ire rungu-rungu, akimwambira javi: 
ACT.13.10	“Uwe kuwa mwana wa Ibilisi! Ukwijala ulongo na vitendo vya ubaya. Kuwa aduwi wa shariya piya. Ukwasa rini kuzungunusa njira za kweli za Mwenye Insa? 
ACT.13.11	Epa sambi, nkono wa Mwenye ubishana nowe. Ukuwa kipofu, kwa muda mojawapo auja kuwona juwa.” Kwa mpunde noure, Elima kumaso kukimwinukala pi. Akizungunuka-zungunuka kunsakula munu ankore nkono, ankongoje. 
ACT.13.12	Basi nfalume ire nakuwona vikunire vire, kamini, na katajabu mafundiro a Mwenye.
ACT.13.13	Paulu na wenziwe wakilawa Pafu, wakiloka, wakuka Perga ya Panfiliya. Nokurekure, Yahaya akiwasa, akiludira Yerusalemu. 
ACT.13.14	Ewo wakizidi kusafiri, wakilawa Perga, wakuka mpaka Antiyokiya, inti ya Pisidiya. Suku ya sabadu wakingira nsinagoga, wakikala. 
ACT.13.15	Ikisa zikifyomiwa shariya za Musa na mandiko a minabii wengine‑po. Nakisa wakulungwa wa sinagoga wakiwakaribisha Paulu na Barinaba, wakiwambira: “Wanduzangu, ári na usowezi wakuwahurumiya wanu‑wa onse, ereze.” 
ACT.13.16	Sambi, Paulu akilamuka, akolosa nkono, akisema: “Wenzangu waIziraeli na umwe muri kumopa Mwenyezimungu: sikirizani sana-sana. 
ACT.13.17	Nlungu wa umati waIziraeli‑wu kawatondola babu zetu na kawatula ubora pawákikalanga kiyeni inti ya Miswiri. Kwa nkono wake wa uwezo, kawalamusa kawalavya noyo inti‑yo. 
ACT.13.18	Iye pawákiwa nlanga kawavumirira kiyasi ca myaka arubaini. 
ACT.13.19	Na bandi ya kupoteza kabila saba inti ya Kanaa, iye kawapa wanu wake kuriti inti yawo, 
ACT.13.20	kiyasi ca myaka miya nne na amusini
ACT.13.21	Basi sambi, wanu ware wâlebela wapewe nfalume, na Mwenyezimungu akiwapa Saulu, mwana wa Kishi, mwananlume mmoja wa rikolo ra Benjami. Iye kamiliki myaka arubaini. 
ACT.13.22	Nakunlavya Saulu, akintawaza Daudi kuwa nfalume wawo. Kuhusu Daudi, Mwenyezimungu kalavya ushahidi, kaamba javi:
ACT.13.22	‘Nimmonerera Daudi, mwana wa Yese.
ACT.13.22	Iye nomi moyo wetu mmoja,
ACT.13.22	iye ndi ája kutimiza nafsi yangu piya.’
ACT.13.23	Kati ya ujukulu wa noyu Daudi‑yu, Mwenyezimungu kawaperekera waIziraeli Nvushi, Insa, kamba iye vyaâwapere tamaa
ACT.13.24	Kábula ya kuja Insa, Yahaya kâwereza futi wanu piya wa Iziraeli kuwa watubiye dambi zawo, woziwe. 
ACT.13.25	Karibu ya kumariza kazi zake, Yahaya kawambira wanu javi: ‘Umwe mudaniza kuwa omi niwa nani? Omi siri Almasihi, ila iye akuja bandi ya omi, na noyo‑yo anta omi siri bora kufungula mizizi ya viratu vyake.’ ”
ACT.13.26	Paulu akizidi kusowera: “Jamaa zangu, ujukulu wa Iburahima na umwe muri kumopa Mwenyezimungu, ijiwani kuwa usemi wakutivusha tiperekeriwa nófwe. 
ACT.13.27	Kamana wanu wa Yerusalemu pamoja na wenye mamulaka awamwijiwe Insa wala awejiwe vyawákifundanga minabii vyawakifyomanga kila sabadu. Pawanhukumire kifo, watimiza novyo-novyoni. 
ACT.13.28	Ingawa awapatire sababu mmojawapo ya kunhukumu Insa kifo, fala wanlebela Pilatu kuwa aulaiwe. 
ACT.13.29	Na pawesire kutimiza piya vyavyândikiwe kuhusu iye, wanlavya pansalaba
ACT.13.30	Falakini Mwenyezimungu kanfufula ka wafwi. 
ACT.13.31	Suku nyingi zawenye, kawalawirira ware wampereke kulawa Galileya kuja Yerusalemu. Na nowo sambi‑pa ndi mashahidi wake mbere ya wanu wa Iziraeli.
ACT.13.32	Nofwe tankukwerezani Habari Ngema kuwa tamaa yawâpewe wababu zetu, 
ACT.13.33	noyo tamaa‑yo Mwenyezimungu katimiza kwetu ofwe, ujukulu wawo, kwa kunfufula Insa. Kamba vyavyandikiwe nZaburi yapiri
ACT.13.33	‘Uwe kuwa mwanangu,
ACT.13.33	mwanzo wa rero omi niwa wawayo.’
ACT.13.34	Ndi ntamana kuhusu habari ya kufufuka ka Insa, Mwenyezimungu kakikisha kuwa mwiri wake aushubutu kuvunda. Iye kasema javi
ACT.13.34	‘Nukutenderani mambo takatifu kwa tamaa kamili zanîmpere Daudi.’
ACT.13.35	Ndimana mahala pengine
ACT.13.35	‘Uwe Ntakatifu wako aumwasa kuvunda nkaburi.’ ”
ACT.13.36	Paulu kasema tena: “Kusema kweli, Daudi kafwa
ACT.13.37	Fala mwiri wa ire
ACT.13.38	Kwa javyo, jamaa zangu, ijiwani kuwa julu ya noyu‑yu, mwankwereziwa habari ya kuswamiiwa madambi enu. Julu yake iye, piya wenye kumwamini wavushiwa. 
ACT.13.39	Kusema kweli, ewo awavushiwa julu ya shariya ya Musa. 
ACT.13.40	Basi, more-moreni visukukuneni kamba vyawandike minabii
ACT.13.41	‘Onani umwe, wenye kukejeli!
ACT.13.41	Mususuka, na mupoteya,
ACT.13.41	konta suku ndi suku nukutenderani kinu,
ACT.13.41	umwe amushubutu kukubali,
ACT.13.41	anta pawepo munu wakukwerezani.’ ”
ACT.13.42	Pawalawire Paulu na Barinaba, wanu ware wakiwatafadali, wakamba: “Sabadu ija‑yo, musikose kutereza tena nowu usowezi‑wu.” 
ACT.13.43	Pawesire kutawanyikana pasinagoga pare, Mayahudi wengi pamoja na wanu wengine waminire dini ya kiyahudi, wanfulata Paulu na Barinaba. Ewo wakisowera nawo, wakiwataya niya iwazidise kuwa nkati ya rehema ya Mwenyezimungu.
ACT.13.44	Paifikire sabadu nyengine ire, aâbakire munu, wanu wengi nkaya mure wajumana kusikira habari za Mwenyezimungu. 
ACT.13.45	Mayahudi, pawawawonire wanu kuwa wengi, wanza kuwatendera wiyana, wakinkaidi Paulu kuno wakikufuru. 
ACT.13.46	Fala Paulu na Barinaba, kwanguvu wakiwambira: “Iwa lazima usemi wa Mwenyezimungu kwanza mwambiriwe umwe. Falakini kwa kuwa mukatala na mukolota kuwa amujuzi kuwa na mainsha a milele
ACT.13.47	Kamana Mola ndi vyaatamurire javyo
ACT.13.47	‘Omi nukutula kuwa nlangaza wa Sawari-Mayahudi,
ACT.13.47	ipate wanu ulumwengu nzima‑wu wavushiwe.’ ”
ACT.13.48	Sawari-Mayahudi, pawasikire habari zire, watenda radi na watukuza usemi wa Mwenyezimungu. Basi wakubalire ndi ware watondoriwe wawe na mainsha a milele. 
ACT.13.49	Na usemi wa Mola ukereziwa inti ire piya.
ACT.13.50	Fala Mayahudi wakiwashongezera wanawaka mamuminu wa vyewo vikulu-vikulu pamoja na walume wakwinshimika wa nkaya mure, wakanza kuwabugudi Paulu na Barinaba, wakiwatuwisira panja ya mipaka yawo. 
ACT.13.51	Basi, mawalii ware wakiripumuna vunvu mmaulu mwawo
ACT.13.52	Na wanafunzi ikiwejala radi pakulu futi pamoja na Roho Takatifu.
ACT.14.1	Kaya ya Ikoniyu, Paulu pamoja na Barinaba woka wengira nsinagoga ya Mayahudi, wasowera kwa namuna yakuwa wanu wengi Mayahudi na ware Sawari-Mayahudi wakamini. 
ACT.14.2	Fala Mayahudi sawakamini ware wawashongezera na wakimwisa roho za ware Sawari-Mayahudi ipate wakimiyane nawo wanduzawo waminire ware. 
ACT.14.3	Kwa javyo, Paulu na Barinaba wekala nokure suku nyingi zawenye. Ewo wákisoweranga habari ya Mwenye Insa bila kuropereza, na wakilavya ushahidi kuhusu usemi wa neema yake. Na Insa akwakikisha usemi‑wo, kwa kuwajanliya alama na matajabisa awakitenda julu ya makono awo. 
ACT.14.4	Wanu nkaya mure wakawanyika bandi mbiri: wengine wakiwapendeleya Mayahudi, wengine wakiwapendeleya mawalii. 
ACT.14.5	Basi, Sawari-Mayahudi wamojawapo na Mayahudi pamoja na wakulungwa wawo, wakanza kuwatabisha na kuwapanja na mawe. 
ACT.14.6	Ndimana, Paulu na Barinaba pawejiwe, wakitirira Lishitera na Deribi, makaya a inti za Likawoniya, na inti nyengine jirani. 
ACT.14.7	Nokurekure wakerezanga Habari Ngema.
ACT.14.8	Lishitera ákiwapo munu mmoja kitewe wa kipongorero, tangu ákiwa saanamba kwenenda. 
ACT.14.9	Noire kitewe ire kansikira Paulu akisowera. Paulu akinang'aniza rungu-rungu, akiwona kuwa akwamini kuponesiwa, 
ACT.14.10	ndimana akimwambira na shauti ulu‑ulu: “Lamuka, wimire sana-sana!” Kitewe ire akitupa, akanza kwenenda-nenda.
ACT.14.11	Wanu pawawonire vyaatendire Paulu vire, wakanza kutamba kwa luga ya Likawoniya, wakipaza wakamba: “Milungu itisukira, nfano wa wanadamu!” 
ACT.14.12	Barinaba wakimwita nlungu Zeyu, na Paulu wakimwita nlungu Herimeyu, konta Paulu ndi akisowera. 
ACT.14.13	Nlongozi wa dini ya Zeyu ákiwa karibu ya kaya ire, kwa javyo akija mpaka panryango pare, kaja nawo ng'ombe na maluwa. Iye na junudi ya wanu ware wakisaka kutenda kafara ya manyama.
ACT.14.14	Fala mawalii Barinaba na Paulu, pawasikire, wapapula mavazi awo
ACT.14.15	“Wanduzangu! Eci camutenda‑ci kinani? Ofwe tiwa wanadamu kamba nomwe! Tiwa epa tukwerezeni ipate mwase evi vinu savina mana‑vi, muludire upande wa Nlungu hai ombire bingu, ardhi, bahari, pamoja na piya viripo nkati yake. 
ACT.14.16	Vizazi vipitire, Mwenyezimungu kâsa mataifa piya wafulate njira zawo wanyewe. 
ACT.14.17	Fala aasire kolota ushahidi wake kuhusu vitendo vyake vyema vyaatendanga. Iye apereka nvula kulawa binguni na mavuno a kila mbeyu na mirongo yake, akupani cakurya camusaka, na akwijaza radi myoyo yenu.” 
ACT.14.18	Ingawa mawalii ware wasema javire, fala wákiwa nawo tafauti yakuwakataza kutenda kafara yawo.
ACT.14.19	Ikisa, wakija Mayahudi wamojawapo kulawa Antiyokiya na Ikoniyu. Wakiwashetwani wanu ware, wakikola kumpanja Paulu na mawe, na wakinkwekwetera panja ya kaya ire, wakidaniza kuwa kafwa. 
ACT.14.20	Fala wanafunzi pawanzungurize Paulu, iye kalamuka, kengira tena nkaya nomure. Subuu yake, Paulu na Barinaba woka Deribi.
ACT.14.21	Paulu na Barinaba wereza Habari Ngema Deribi, na bandi ya kuwapata wanafunzi wengi, waludira tena Lishitera, Ikoniyu, na Antiyokiya. 
ACT.14.22	Wakipita wakiwarimbisa myoyo wanafunzi, na wakiwataya nguvu wabaki wakamini. Wakiwahurumiya javi: “Piya tíri kuwamini tíjuzi tikune mashaka mengi tingire muufalume wa Mwenyezimungu.” 
ACT.14.23	Mawalii ware wakipita kila jamati, wakiwatondola wakulungwa wa jamati zire. Bandi yakulebela duwa na kufunga, ewo wakingabizi Mola wawamwaminire.
ACT.14.24	Ikisa wapita inti ya Pisidiya, mpaka wakifika inti ya Panfiliya. 
ACT.14.25	Bandi yakuwereza wanu wa Perga usemi wa Mwenyezimungu, wakuka Ataliya. 
ACT.14.26	Ikisa wakiripakira mbatela wakuka Antiyokiya. Noko ndi kawâlebeleliwe duwa wapate rehema ya Mwenyezimungu watende kazi yawatimize. 
ACT.14.27	Pawafikire Antiyokiya kure, wakiwajumanisa wenye jamati, wakanza kuwambira piya vyaakunishe Mwenyezimungu julu yawo, na wakiwambira Mwenyezimungu vyawafungurire miryango wanu Sawari-Mayahudi newo wamini. 
ACT.14.28	Basi, wekala noko na wanafunzi ware suku nyingi zawenye.
ACT.15.1	Sambi, wamojawapo wakilawa Yudeya wakuka Antiyokiya, wakiwafunda wenye kwamini javi: “Umwe, ikiwa amutaiwe itani kamba vyaisema tabiya ya Musa, amuvushiwa.” 
ACT.15.2	Paulu na Barinaba wakanza kubishana na kukaidiyana nawo wanu ware pakulu. Basi, vikilamuriwa kuwa wo‑wawiri walawe na wanu wamojawapo woke Yerusalemu, ukasoweriwe ewu mwaha‑wu na mawalii pamoja na wakulungwa wa jamati. 
ACT.15.3	Kwa javyo, wakisafiriziwa na jamati, wakipita Foinikiya na Samariya, wakereza sana piya viwakunire wanu Sawari-Mayahudi vyawamwaminire Mwenyezimungu. Habari zire ziwafuraisha pakulu sana piya wenye kwamini ware. 
ACT.15.4	Pawafikire Yerusalemu, ewo wapokereriwa sana-sana na jamati na mawalii pamoja na wakulungwa. Ewo wakiwambira vyaakunishe Mwenyezimungu julu yawo.
ACT.15.5	Fala Mayahudi wengine, wenye kwamini wákiwa nkonjo wa Mafarizeu, walamuka, wakamba: “Lazima wataiwe itani na walazimishiwe kufulata shariya za Taureti.”
ACT.15.6	Mawalii na wakulungwa ware wakijumana kushauriyana noure mwaha ure. 
ACT.15.7	Pawesire kukaidiyana pakulu, Peduru akilamuka akiwambira javi: “Jamaa! Umwe mukwijiwa kuwa tangu mida, Mwenyezimungu kanitondola kati yenu ipate Sawari-Mayahudi wasikire julu yangu Habari Ngema na wakubali. 
ACT.15.8	Mwenyezimungu, Mwenyé kwijiwa myoyo piya, kakikisha kuwa awakubali Sawari-Mayahudi julu ya kuwapa newo novyo Roho Takatifu, kamba vyatipere ofwe. 
ACT.15.9	Iye asiyanise kinu kati yetu ofwe newo, kawaswafi myoyo yawo julu ya kwamini. 
ACT.15.10	Kwa javyo, mbena mumyerera Mwenyezimungu? Wanafunzi muwatika mizigo yakuwa wababu zetu awakidirire wala ofwe atikidiri, sababuni? 
ACT.15.11	Kwasa javyo, ofwe‑pa tukwamini kuwa tivushiwa julu ya rehema ya Mwenye Insa, kamba vyawavushiwe ewo novyo.”
ACT.15.12	Kundi ra wanu ware piya wanyamala vii. Wakiwasikiriza Barinaba na Paulu wakereza kuhusu alama na matajabisa atendire Mwenyezimungu julu yawo kati ya ware Sawari-Mayahudi. 
ACT.15.13	Pawesire kusowera, Yakobu akijibu, akamba: “Jamaa, nisikirizeni omi. 
ACT.15.14	Ansumani
ACT.15.15	Evi ndi sawa‑sawa kamba masemo a minabii, vyaamba javi:
ACT.15.16	‘Bandi ya evyo, omi niludi.
ACT.15.16	Nyumba
ACT.15.16	Vipama vibomoke-vyo nilamusa, nijenga tena upya,
ACT.15.17	ipate wanu wabakire wansakure Mola,
ACT.15.17	na Sawari-Mayahudi piya
ACT.15.17	wakuwa zina rangu ritajiwa julu yawo,
ACT.15.17	newo novyo wansakure.
ACT.15.17	Javi ndi vyaasowere Mola aténda vinu‑vi
ACT.15.18	vinu vijiwikane tangu mida.’ ”
ACT.15.19	Yakobu akizidi kusowera, akamba: “Ndimana omi niwona kuwa tisiwatabishe Sawari-Mayahudi wari kuja ka Mwenyezimungu‑wa. 
ACT.15.20	Vitosha kuwandikira kuwambira wakatare vyakutenderiwa kafara maswanamu, pamoja na nyama zakupotiwa, wasinywe damu, na wasiwe na lukware. 
ACT.15.21	Kamana tangu-tangu vizazi vya mida, kila kaya wawapo ware wereza shariya za Musa, zifyomiwanga mmasinagoga kila sabadu.”
ACT.15.22	Ikisa, mawalii, wakulungwa, pamoja na wanu piya wa jamati wawona kuwa vyema wawatondore wanawalume wamojawapo kati yawo wawapereke Antiyokiya, woke na Paulu pamoja na Barinaba. Na wakitondoriwa Yuda (atapiriwe zina rengine Barisaba) na Sila, wawere wakulungwa wa jamati ire. 
ACT.15.23	Ewo wakandika waraka na makono awo wakamba javi:
ACT.15.23	“Ofwe mawalii na wakulungwa, pamoja na wanduzenu, tukuperekerani salamu wenye kwamini Samuri-Mayahudi, muri kuinshi Antiyokiya, Siriya na Kilikiya. 
ACT.15.24	Kwa kuwa tisikira kuwa wanawalume wamojawapo munkonjo mwetu‑mu, wataya tafauti myoyo yenu, (ingawa atiwapere mamulaka akutenda javyo), 
ACT.15.25	tiwona kuwa vyema (kwa kuwa tisikizana kwa niya moja) tiwatondore maámiri, tiwatume kwenu umwe. Ewo tankuwapereka pamoja na wapendani wetu Barinaba na Paulu, 
ACT.15.26	wanu watula hatari mbere ya mainsha awo, kwa ajili ya zina ra Mwenye wetu, Insa Almasihi. 
ACT.15.27	Kwa javyo, tiwapereka Yuda na Sila, ewo wanyewe wakwambirani novyo novyoni. 
ACT.15.28	Kamana tiwaza kuwa vyema upande wa Roho Takatifu pamoja nofwe kuwa hapana tena nzigo nkulu wakukulazimishani, saviri novi visakikana‑vi: 
ACT.15.29	Mukatare vyakutenderiwa kafara maswanamu, pamoja na nyama zakupotiwa, musinywe damu na musiwe na lukware. Mukinarira piya‑vi, mutenda vyema. Salamu zenu nyingi sana.”
ACT.15.30	Sambi, watondoriwe ware wakilaya, wakisukira Antiyokiya. Nakufika kure, wakiwajumanisa wenye kwamini ware, wakiwagabizi waraka ire. 
ACT.15.31	Ewo pawesire kufyoma waraka ire, masemo are awataya radi pakulu sana. 
ACT.15.32	Yuda na Sila, kwa kuwa wákiwa minabii, wakereza masemo mengi a kuwahurumiya wenye kwamini, kuwataya nguvu roho zawo. 
ACT.15.33	Bandi yakwikala nokure suku aba, wakilayana nawo wenye kwamini kwa salama, wakiwapereka kawatumiwe kure. 
ACT.15.35	Ila Paulu na Barinaba wakibaki Antiyokiya. Ewo, pamoja na wanu wengine wengi wawenye, wakifunda na wakereza usemi wa Mwenye Insa.
ACT.15.36	Bandi ya kupita muda wa suku aba, Paulu kamwambira Barinaba: “Tuke tiludire tena tipite tikiwawona jamaa zetu piya wa makaya atipitire tikereza Habari Ngema za Mwenye. Tikawawone vyawari kwenenda.” 
ACT.15.37	Barinaba vikimwajibu amwarifu Yahaya ákitiwa kwa zina rengine Maruku woke onse. 
ACT.15.38	Fala Paulu kawona kuwa ewo‑po awajuzi kunsukula, konta kâwatira pawakiwa Panfiliya, kazi sainesa. 
ACT.15.39	Basi, wakikola kubishana watupu pakulu futi mpaka wakisapukana kila mmoja. Barinaba akintwala Maruku, wakilokera Kiporo. 
ACT.15.40	Paulu akintondola Sila, akilawa naye wakuka vyawo, bandi ya wenye kwamini kuwalebelela duwa wapate rehema za Mola. 
ACT.15.41	Iye akipita Siriya na Kilikiya, akiwataya nguvu jamaa wa jamati.
ACT.16.1	Paulu kafika makaya a Deribi na Lishitera. Noko ákiwapo mwanafunzi mmoja akitiwa Timotiyu, mwana wa mwanamuka Yahudi mwenyé kwamini, ila wawaye ákiwa nGeregu. 
ACT.16.2	Wenye kwamini wa Lishitera na Ikoniyu wakilavyanga ushahidi wakunsifu Timotiyu. 
ACT.16.3	Paulu akisaka ansukure Timotiyu‑yu ndimana akintaisa itani konta Mayahudi wákikalanga upande wa kaya ire wakijiwa kuwa wawaye aawere Yahudi. 
ACT.16.4	Pawákipitanga mmakaya makulu mure, wakereza shuruti zawanuwiye mawalii pamoja na wakulungwa wa Yerusalemu ipate watimize. 
ACT.16.5	Kwa javyo, jamati zikitaiwa nguvu nkati ya kwamini, na zíkongezeka kila suku.
ACT.16.6	Paulu na Sila wakipita makaya a Furujiya na Galata. Roho Takatifu aâwasire kwereza habari za Mwenyezimungu Aziya. 
ACT.16.7	Pawafikire mpaka wa Misiya, wakenekeza kwingira Bitaniya fala Roho ya Insa aiwamurire kuka. 
ACT.16.8	Basi, wakitambala Misiya, wakuka Torowa. 
ACT.16.9	Usiku, Paulu ikimwisukira ruhuya, kammona munu wa Makedoniya emire, akintafadali akamba: “Uje Makedoniya, utavye!” 
ACT.16.10	Bandi ya Paulu kuwona javire, kwa mpunde noure, tishugulika kulawa kuka Makedoniya. Tiwona kuwa Mwenyezimungu ndi atitire kuka noko, tikawereze Habari Ngema.
ACT.16.11	Basi, tikivuta nanga tikiripakira Torowa, tikuka tanga rimoja mpaka Samotaraki. Subuu yake tikingiza Neyapoli. 
ACT.16.12	Ikisa tikuka mpaka Filipi, kaya ulu ya porovinsiya ya Makedoniya, tikala suku aba. Noyo kaya‑yo itawariwa na waRoma. 
ACT.16.13	Sabadu tikipita panryango wa kaya ire tikilawira panja, tikuka nanyenje ya muto, patikidanizira kuwa mahala pawatendanga ibada. Tikikala, tikanza kupakanira na wanawaka wajumane nopare. 
ACT.16.14	Kati yawo, ákiwapo mwanamuka mmoja wakuntukuza Mwenyezimungu, wakwitiwa Lidiya, kwawo Tiyatira. Iye ákiuzanyanga nguwo maalumu za rangi ya njambalãu. Iye akitisikira, na Mola kanfungula moyo wake kutumaini vyaakamba Paulu vire. 
ACT.16.15	Nakwisa koziwa iye pamoja na jamaa zake, katitafadali, akamba javi: “Ikiwa mwankuniwona kuwa kamilifu mbere ya Mola, tukeni kwangu, mukekare.” Akanza kutikenekezera.
ACT.16.16	Sambi, patikuka mahala pakulebela duwa, noparepare katilawirira mwari mmoja wakumilikiwa na jini
ACT.16.17	Mwari ire akinfulata Paulu pamoja nofwe kuno akikuwa, akamba: “Ewa wanawalume‑wa watumwa wa Mwenyezimungu Nkulu! Ewo wankukwerezani njira ya kuvushiwa!”
ACT.16.18	Ákikuwanga suku nyingi zawenye. Basi Paulu akikimiwa, akinzungunukira, akinsowerera na jini ire, akamba: “Uwe jini, nukwamuru kwa zina ra Insa Almasihi, nlawe munu‑yu!” Mpunde noure, jini ire akinlawa.
ACT.16.19	Watwawe ware, pawawonire kuwa iwesira tamaa ya faida yawo ire, wakinkola Paulu na Sila, wakiwavuta mpaka paluwanja, mbere ya mafalume. 
ACT.16.20	Pawakiwapereka ka wenye kulamula, wakamba: “Ewa wanu‑wa Mayahudi, wankuwadanganya wanu wa nkaya‑mu! 
ACT.16.21	Wankwereza tabiya saziri halali kwetu ofwe kupokerera wala kufulata, kwa kuwa tiwa waRoma.” 
ACT.16.22	Basi wanu wakilamuka kaupamoja wakiwokira, na wenye kulamula wakiwavula nguwo zawo kanguvu, wakamuru wacapiwe na bakora. 
ACT.16.23	Pewesire kuwacapa pakulu pawenye, ewo wakiwataya nkalaboshu na wakinlaizira amiri wa nkalaboshu awasunge sana. 
ACT.16.24	Iye, nakupokerera eyi ámuri‑yi, akiwataya nkisusi, akiwafunga maulu na unyolo akiwafungira pagogo.
ACT.16.25	Usiku kati-kati, Paulu na Sila wakilebela duwa, kuno wakimba nyimbo za kunsifu Mwenyezimungu. Wafungwa wenziwawo wakiwasikiriza. 
ACT.16.26	Kwa mpunde noure, ardhi yanza kutetema pakulu, aluserusu ya kalaboshu ikibomoka, miryango piya ikifunguka, na unyolo piya ukiwavurika.
ACT.16.27	Amiri wa nkalaboshu paalamuke na paawonire miryango ya kalaboshu ire iri wanzu, akivuta upanga kusaka kurulaya, konta akidaniza kuwa wafungwa ware watira. 
ACT.16.28	Fala Paulu akinkuwira, akamba: “Usirulaye! Ofwe piya tiwapo nomu!” 
ACT.16.29	Basi amiri ire akitisa kandiyeru, akituwa akingira nkalaboshu mure kuno akitetema, akigwa mbere ya Paulu na Sila. 
ACT.16.30	Ikisa akiwalavira panja, akiwadairi: “Mamwenye, kupata kuvushiwa, nijuzi nitende kinani?” 
ACT.16.31	Ewo wakinjibu: “Mwamini Mwenye Insa, uvuka uwe pamoja na jamaa zako.” 
ACT.16.32	Basi wakimwereza usemi wa Mwenyezimungu amiri ire pamoja na piya wakiinshi nawo pakaya pake. 
ACT.16.33	Iye usiku-usiku noure, akiwatwala Paulu na Sila, akiwosa vijaraa vyawo. Ikisa, kwa mpunde noure, akoziwa iye pamoja na jamaa zake piya. 
ACT.16.34	Ikisa, akiwatwala akuka nawo kwake, akiwapa cakurya. Iye pamoja na jamaa zake piya watenda radi pakulu sana, kwa kuwa wamwamini Mwenyezimungu.
ACT.16.35	Pakucere subuu, wenye kulamula wawatuma masupai wawambira javi: “Kawafungureni wanawalume ware.” 
ACT.16.36	Basi amiri wa kalaboshu ire akimwambira Paulu ewu usemi‑wu javi: “Wenye kulamula watumiza nukufungureni, basi lawani, muke kwa salama.” 
ACT.16.37	Fala Paulu akiwajibu: “Ofwe waticapa mbere ya wanu, sawatilamure vijuzi, ingawa nofwe tiwa waRoma! Ikisa watitaya nkalaboshu, sambi wasaka watituwise kisiiri-siiri? Javyo sivyo! Basi, waje kuno mafalume‑wo wanyewe, watifungure‑mu!” 
ACT.16.38	Masupai ware wakuka wakiwambira habari zire wenye kulamula. Pawejiwe kuwa ewa waRoma, wasusuka. 
ACT.16.39	Ewo wakija, wakiwatafadali, ikisa wakiwafungula, wakiwalebela walawe nkaya mure. 
ACT.16.40	Pawalawire nkalaboshu mure, ewo woka mpaka nyumba ya Lidiya. Nokurekure wakiwonana na wenye kwamini. Bandi ya kuwataya niya, wakilawa wakuka vyawo.
ACT.17.1	Paulu na Sila, bandi ya kupita Anfipoli na Ampoloniya, wafika Tesalonika. Noko íkiwapo sinagoga ya Mayahudi. 
ACT.17.2	Paulu sabadu natu akuka kusinagoga noko, kamba vyaiwere tabiya yake. Iye akanza kowolotera uhakika wa Mandiko Matakatifu. 
ACT.17.3	Iye akifunula akiwelewesha sana kuwa Almasihi akijuzi atabike, ikisa afufuke ka wafwi. Tena akiwambira: “Eyu Insa wanukwambirani umwe‑yu ndi Almasihi.” 
ACT.17.4	Basi Mayahudi wengine wakiwakubalisa, wakingira nkonjo wa Paulu na Sila. Novyo, Sawari-Mayahudi wengi wawenye wakuwajibu mambo a Mwenyezimungu pamoja na wanawaka wengi mabora wakisanganyika nawo.
ACT.17.5	Fala Mayahudi wakiwatendera wiyana, wawajumanisa wanawalume wabaya sawana rai, wakiwomanisa nkaya mure. Ikisa wakibisha nyumba ya Yasoni, wakiwasakula Paulu na Sila ipate wawapereke mbere ya wanu ware. 
ACT.17.6	Fala kwa kuwa awawasingane, ewo wakinvuta Yasoni na wenye kwamini wengine, wakiwapereka ka mafalume wa kaya ire, kuno wakikuwa javi: “Wapindulanga ulumwengu ware ndiwa‑pa. 
ACT.17.7	Yasoni kawapa malazi kwake. Ewa piya‑wa vyawatenda‑vi wankutupa shariya za Kaisari, konta wankwamba kuwa kawapo nfalume mwengine wakwitiwa Insa.” 
ACT.17.8	Wanu ware pamoja na mafalume wa nkaya mure, pawasikire vinu‑vi, wakifazaika. 
ACT.17.9	Nakupokerera ushuru wa Yasoni pamoja na wenziwe, mafalume ware wakiwafungula.
ACT.17.10	Kwa mpunde noure usiku ure, wenye kwamini ware wawatwala wo‑wawiri Paulu na Sila wawapereka Bereya. Nakufika kure, wakuka sinagoga ya Mayahudi. 
ACT.17.11	Mayahudi wa Bereya werevuka koliko wanu wa Tesalonika, kwa kuwa wapokerera habari zire ka moyo radi pakulu. Daima wákifyoma sana Mandiko Matakatifu ipate wawone kuwa vyawakambiriwa na Paulu vire vyakweli. 
ACT.17.12	Kwa javyo, wengi kati yawo wakamini. Wákiwa wanawaka mabora wa Sawari-Mayahudi pamoja na wanawalume wengi wawenye.
ACT.17.13	Fala Mayahudi wa Tesalonika, pawejiwe kuwa Paulu kankwereza novyo habari za Mwenyezimungu Bereya, newo novyo wakuka noko, wakiwataya wanu shonge, wakiwafazaisa. 
ACT.17.14	Ndimana kwa mpunde noure, wenye kwamini ware wampereka Paulu mwani kukisiko, fala Sila na Timotiyu wakibaki Bereya nokure. 
ACT.17.15	Wampéreke Paulu ware wanfikisa mpaka Atena. Bandi ya kulaiziwa habari na Paulu zakuka kumwambira Sila na Timotiyu kuwa woke upesi-upesi noko, ewo wakilawa.
ACT.17.16	Paulu, paakiwarinda Sila na Timotiyu Atena kure, kakafilika kwa kuwona nkaya mure kwijala maswanamu. 
ACT.17.17	Ndimana nsinagoga akiwolotera uhakika Mayahudi pamoja na Sawari-Mayahudi wakuwajibu mambo a Mwenyezimungu. Na suku daima ákisoweranga na wanu mbazari. 
ACT.17.18	Wanlimu wengine wakwijiwikana kuwa wataalamu Waepikureyu na Washitoyiku wakikaidiyana naye novyo. Wengine wakamba: “Munu njinga‑yu kankusaka kwamba kinani?” Wengine wakamba: “Kawa kamba munu wakupita akereza milungu ya inti za wamalamboni.” Wakamba javire konta iye akiwereza habari kuhusu Insa na kufufuka kwake.
ACT.17.19	Basi, wakinkola, wakimpereka kukundi rakwitiwa Aeropagu, wakindairi: “Habari nyipya zaufunda‑zi zakinani? 
ACT.17.20	Kamana vinu vyauri kutambira‑vi vyankutishangisa. Ofwe tisaka tijiwe, mana ake kinani?” 
ACT.17.21	Kusema kweli, piya wanu wa Atena na wanu wa inti nyengine wákikalanga nokure, awakishugulika na kinu cengine, sairi kupakanira habari za sambi.
ACT.17.22	Basi, Paulu akimira kati-kati ya Aeropagu, akamba: “Umwe wanu wa Atena, niwona kuwa, kwa namuna piya, muwa wenye dini. 
ACT.17.23	Kamana panikipita nizungunuka niwawona maswanamu milungu yenu yamutukuzanga. Ninsingana novyo swanamu mmoja wakwandikiwa javi: ‘Ka nlungu sejiwikana.’ Basi sambi, nlungu wamumwabudu‑yu bila kumwijiwa, ndi noyo-noyoni waniri kukwerezani omi.
ACT.17.24	Nlungu ombire ulumwengu‑wu na piya viripo nkati yake, eyu ndi Mwenye wa bingu na ardhi. Iye ekala nyumba takatifu zakujengiwa na makono a wanu. 
ACT.17.25	Iye aasakula kuudumiwa na makono a wanadamu, konta iye acipo casakula. Kweli, iye ndi awapa uhai piya wanu na kupumuzika na vinu piya. 
ACT.17.26	Iye komba, kwa kiyumbe mmoja, kila kabila ya wanu wekare piya duniya‑yi. Na iye katula wakati na mpaka wakwikala, 
ACT.17.27	ipate wansakure Mwenyezimungu, ikiwa dalili wengine kwa kumpamapama wansingane. Kusema kweli, iye aari baidi nofwe kila mmoja. 
ACT.17.28	Kamba vyaasemire munu mmoja, akamba:
ACT.17.28	‘Iye ndi atitenza tikiinshi, tikenenda na tikiwepo.’
ACT.17.28	Wenye mashairi wenu novyo wamojawapo wamba:
ACT.17.28	‘Ofwe piya tiwa viyumbe vyake.’
ACT.17.29	Kwa kuwa ofwe tiwa viyumbe vya Mwenyezimungu, avitifãi tisiwaze kuwa Nlungu alandanisiwa na oru wala parata wala riwe, nfano wakuwajiwa na kutendiwa na fundi mwanadamu mmojawapo. 
ACT.17.30	Wakati wanu wawakintikina, Mwenyezimungu avikimmweri. Fala epa sambi, kankuwatuma wanu piya kila mahala watubiye. 
ACT.17.31	Konta katula suku yakuwalamula wanu ulumwengu piya na shariya, julu ya Munu wantondore. Na iye kawakikisha wanu piya kinu‑ci julu ya kunfufula iye ka wafwi.”
ACT.17.32	Sambi, pawasikire kuhusu kufufuka ka wafwi, wanu wengine wakinshupa, wengine wamba: “Kuhusu ewu mwaha‑wu, tisaka tukusikire uwe novyo tena.” 
ACT.17.33	Basi, Paulu akilawa kati yawo, akuka vyake. 
ACT.17.34	Fala wanu wengine wanlunga nkono Paulu, wakubali. Kati yawo ákiwapo Diyoniziyu wa kundi ra Aeropagu, mwanamuka mmoja wakwitiwa Damari, na wengine‑po tena.
ACT.18.1	Bandi ya piya vire, Paulu akilawa Atena, akuka Korintiyu. 
ACT.18.2	Paafikire Korintiyu kure, kansingana Yahudi mmoja wakwitiwa Akila, kâpongoriwa Pontu. Akila na nkawake Pirisila wâja kulawa Italiya kwa suku aba, konta nfalume Kalaudiyu kâmuru kuwa Mayahudi piya walawe Roma kure. Paulu koka kwawo kuwawona, 
ACT.18.3	na kwa kuwa kazi yawo íkiwa mmoja, iye akiinshi nopare wakikola kazi pamoja, kazi ya kusona ema. 
ACT.18.4	Kila sabadu, iye akiwolotera ukweli kusinagoga, akiyerera kuwavuta Mayahudi na Sawari-Mayahudi.
ACT.18.5	Sila na Timotiyu, pawateremuke kulawa Makedoniya, Paulu kashugulika na Habari Ngema, akilavya ushahidi mbere ya Mayahudi kuwa Insa ndi Almasihi. 
ACT.18.6	Fala pawakintukana na wakinsowerera kufuru, iye akisasanya nguwo zake
ACT.18.7	Nakulawa pare, akuka akingira nyumba ya mwananlume mmoja wakwitiwa Titu Zushutu, munu mmoja ákintukuzanga Mwenyezimungu. Nyumba yake ilungana na sinagoga. 
ACT.18.8	Kirispu, amiri wa sinagoga ire, pamoja na jamaa zake piya, wâmwamini Mwenye Insa. Na wanu wengi waKorintiyu pawasikire, newo novyo wakamini na wakoziwa.
ACT.18.9	Suku moja usiku, Paulu imwisukira ruhuya. Mwenye akimwambira, akamba javi: “Usope! Zidi kwereza, usinyamare, 
ACT.18.10	kwa kuwa omi niwa pamoja nawe. Aapo atenda vita nnowe kukutenda kinu kibaya, konta nanawo wanu wengi wawenye eyi kaya‑yi.” 
ACT.18.11	Basi, iye kekala mwaka mmoja na nusu, akiwafunda usemi wa Mwenyezimungu.
ACT.18.12	Fala Galiyu paákiwa nfalume wa Akaya, wakilawa Mayahudi kwa niya mmoja wakikola kubishana na Paulu, ewo wampereka kuNyumba ya Milandu, 
ACT.18.13	wakamba: “Eyu mwananlume‑yu kankuwahimu wanu wantukuze Mwenyezimungu kwa namuna sairi ya shariya.” 
ACT.18.14	Paulu ári tayari kusowera, Galiyu kawambira Mayahudi ware kamba: “Inawa mwanawo makosa mamojiwapo au anakunisha vinu vyakofya, nanga inilazimu nukusikirizeni vyamunereza‑vi. 
ACT.18.15	Fala, kwa kuwa ndi mwaha wa kukaidiyana kuhusu masemo na mazina na vinu vya shariya zenu, lamulanani watupu. Omi sisaka kuwa mwenyé kulamula vinu kamba-vyo.” 
ACT.18.16	Na akiwatuwisa nNyumba ya Milandu mure. 
ACT.18.17	Ikisa, wanu ware piya wakinkola Soshiteni, amiri wa sinagoga ire, newo wakanza kumwibiya nopare mbere ya Nyumba ya Milandu ire. Fala Galiyu avikimmweri kinu.
ACT.18.18	Paulu kekala suku nyingi zawenye Korintiyu. Ikisa akilayana na wanduze wa jamati, akingira mbatela, akiloka akuka Siriya, koka pamoja na Pirisila na Akila. Kaya ya Kenkereya, kâmyola nywiri zake ipate atimize nadiri yake. 
ACT.18.19	Paulu akifika Efezu, akiwasa Pirisila na Akila. Iye mwanyewe akuka akingira nsinagoga, akanza kuwolotera uhakika Mayahudi nomure. 
ACT.18.20	Ewo wanlebela ekare nawo tena muda aba, fala Paulu akamba anta. 
ACT.18.21	Novyo-sivyo, paawalaire akiwambira: “Mwenyezimungu akinijanliya, nukuja tena kwenu umwe.” Akilawa Efezu, akilokera ng'ambu nyengine.
ACT.18.22	Pesuke Kaisariya, akikwera Yerusalemu, akidairiyana nawo habari wenye jamati. Ikisa, akiteremukira Antiyokiya. 
ACT.18.23	Bandi ya kwikala nokure suku aba, akilawa akuka vyake. Akipita makaya a Galata na Furujiya, kupita akiwahurumiya wanafunzi piya.
ACT.18.24	Sambi, ákiwapo Yahudi mmoja wa Aleshandriya wakwitiwa Apolu, akifika Efezu. Iye akereza sana-sana, akijiwa pakulu Mandiko Matakatifu. 
ACT.18.25	Iye kâfundiwa sana njira ya Mwenye. Akisowera na juhudi kuno akifunda na ukweli habari ya Insa, ingawa akijiwa koza kaakifundanga Yahaya tu basi. 
ACT.18.26	Iye akanza kusowera nsinagoga bila wofi. Pawasikire, Pirisila na Akila wakintwala, wakanfunde pakulu sana njira ya Mwenyezimungu.
ACT.18.27	Na Apolu, paakiwaza kulokera Akaya, wenye kwamini wakimuhurumiya, wakiwandikira wanafunzi wa noko kuwalebela wampokerere sana. Apolu paafikire Akaya, kawasaidiya pakulu sana ware waminire julu ya rehema. 
ACT.18.28	Iye akiwakidiri baina Mayahudi kwa uwezo, na kwakikisha julu ya Mandiko kuwa Almasihi ndi Insa.
ACT.19.1	Apolu paakiwa Korintiyu, Paulu akipita makaya a nrima, akifika mpaka Efezu. Nokurekure, akiwasingana wamojawapo wenye kumwamini Insa, 
ACT.19.2	akiwadairi: “Umwe pamukubalire, kakwisukirani Roho Takatifu?” Ewo wakinjibu: “Ofwe wala atijiwa kuwa kawapo Roho Takatifu!” 
ACT.19.3	Paulu akiwadairi tena: “Sambi, umwe moziwa kinamunani?”
ACT.19.3	Ewo wakinjibu: “Kwa namuna ya koza Yahaya.” 
ACT.19.4	Basi Paulu akiwambira: “Koza kakoza Yahaya kukiwa ka kutubiya wanu. Iye kâwambira wanu kuwa wajuzi wamwamini eyo asaka kuja nyuma yake, akimwamba Insa.” 
ACT.19.5	Bandi yakusikira javire, ewo wakoziwa kwa zina ra Mwenye Insa. 
ACT.19.6	Na Paulu, paawaturire makono, kawesukira Roho Takatifu, wakanza kusowera luga sazijiwikana na kubushuru. 
ACT.19.7	Ewo piya wákiwa kiyasi ca wanawalume kumi na wawiri.
ACT.19.8	Paulu akukanga nsinagoga, akisowera bila wofi muda wa myezi mitatu. Ákisoweranga nawo, kusakula kuwahimu kuhusu ufalume wa Mwenyezimungu. 
ACT.19.9	Fala wengine wákiwa wabishi, awakikubali, na wakisowera caputu mbere ya wanu kuhusu Njira ya Insa
ACT.19.10	Eci cikikuna muda wa myaka miwiri mpaka wanu piya wa Aziya, Mayahudi na Sawari-Mayahudi ware, wasikira habari kuhusu Mwenye Insa.
ACT.19.11	Mwenyezimungu, julu ya mmakono mwa Paulu, akitenda maajuza akupunda kiyasi. 
ACT.19.12	Ifika mpaka kutwariwa lemba na anzu yake wakiponeseriwa walwere julu ya kukumbula, kweli newo wakipona na mashetwani wakiwalawa.
ACT.19.13	Sambi, Mayahudi wasawi wamojawapo wákipitanga kaya anta kaya, wákiyerera kulebela kwa zina ra Mwenye Insa wawatuwise mashetwani walwere. Ewo wákiwambira mashetwani javi: “Nukutuwisa kwa zina ra Insa, noyo waari kuntangaza Paulu‑yo.” 
ACT.19.14	Wamojawapo wákitendanga javyo‑wo wákiwa wana saba wa Yahudi mmoja wakwitiwa Sikeva. Iye ákiwa nkulungwa wa dini. 
ACT.19.15	Shetwani kawajibu javi: “Insa nimwijiwa, Paulu ninfahamu. Fala umwe wanani?” 
ACT.19.16	Ikisa, mwananlume ákiwa na mashetwani ire ákiwerukira wanu ware, akiwakidiri mpaka akiwashinda. Basi, piya wakilawa nnyumba mure, wakipita wakituwa diki na vijaraa.
ACT.19.17	Vikunire‑vi wejiwa piya wakikala Efezu, Mayahudi na Sawari-Mayahudi. Piya ware wakanza kopa pakulu, na zina ra Mwenye Insa rikitukuziwa pakulu. 
ACT.19.18	Wengi wâmwaminire wakija, wakereza baina vitendo vyawo vibaya vyawatendanga. 
ACT.19.19	Wengi wákitendanga vitendo vya usawi ware, wakikusanya mabuku awo wakoca pamoto mbere ya piya wanu. Wesabu kadiri yawo jumula ya mabuku awocire, akifika alufu amusini za jarajara za parata. 
ACT.19.20	Kwa javyo, usemi wa Mwenye ukizidi kwenera na úkiwa na nguvu.
ACT.19.21	Bandi ya vire vikunire vire, Paulu, kwa kulongoziwa na Roho Takatifu, kanuwiya apite Makedoniya na Akaya, oke mpaka Yerusalemu. Iye akamba: “Bandi yakuka Yerusalemu, inilazimu nuke novyo Roma.” 
ACT.19.22	Basi, akiwatuma Makedoniya wasimana wake wawiri, Timotiyu na Erashitu. Iye akibaki kwa muda wa suku aba Aziya nokure.
ACT.19.23	Noure wakati ure, ikilawirira vurumãi ulu futi, kwa sababu ya Njira ya Insa. 
ACT.19.24	Ákiwapo urivi mmoja akitiwa Demetiriyu, ákitendanga vifure vitoto vya parata vya nfano wa nyumba ya Aritema
ACT.19.25	Iye akiwajumanisa mafundi wákitendanga noire kazi ire, akiwambira:
ACT.19.25	“Wenzangu, umwe mukwijiwa kuwa ofwe tankutajiri kwa noyi kazi‑yi. 
ACT.19.26	Mwankusikira na mwankuwona vyaatenda Paulu‑vi, aari kutenda Efezu nopa basi, kankutenda kiyasi ca Aziya piya. Iye kankuwakubalisa wanu wengi wawenye, akiwazungunusa, kwa kuwambira kuwa maswanamu wakuwajiwa na binadamu siyo milungu ya kweli. 
ACT.19.27	Kwa javyo, kazi yetu aija kuwa nawo faida tena. Vikopesa wanu awaja kutukuza tena nyumba ya nlungu nkulu Aritema, na ulaviwa utukufu wake, waari kutukuziwa na piya wanu wa Aziya na duniya nzima.”
ACT.19.28	Pawasikire, ewo wakimiwa pakulu futi, wakanza kukuwa wakamba: “Asifiwe Aritema, nkulu wa waEfezu!” 
ACT.19.29	Umani ure wenera kaya ire piya. Wanu nkonjo nzima wakituwirira nteni mwawajumane wanu wa kaya ire. Wankola Gayu na Arishitariku, waMakedoniya, wenziwe Paulu. 
ACT.19.30	Paulu, paakisaka engire nkati ya kundi ra wanu ware, wanafunzi awamwasire. 
ACT.19.31	Na mafalume wamojawapo wa Aziya kure, wawere marafiki wa Paulu, wamperekera novyo habari yakunlebela asishubutu kuka kuteni kawajumane wanu kure.
ACT.19.32	Wajumane ware, wengine wakamba eci, wengine wakamba cengine. Pabanja pare pákiwa ngorofi, wengi awakijiwa sababu iwajumanise pare. 
ACT.19.33	Wamojawapo kati ya wanu ware wakimolota Alishandere kuwa ndi ari na cakusowera. Ndimana Mayahudi wakinsukumira mbere ya wanu ware. Basi, Alishandere akiwatendera alama
ACT.19.34	Fala wanu pawejiwe kuwa Alishandere ire Yahudi, piya wakikuwa kapamoja, wakamba kinu kimoja noco kiyasi ca ora mbiri: “Asifiwe Aritema wa waEfezu!”
ACT.19.35	Mwandiki wa kaya ire, nakwisa kuwanyamaza wanu ware, akiwambira javi: “Wanu wa Efezu, nani atikina kuwa Efezu ndi kaya amiri yakwikaza nyumba ya nlungu nkulu Aritema, pamoja na riwe takatifu rigwire binguni? 
ACT.19.36	Aapo akaidi kinu‑ci, basi epa nyamalani, musitende kinu samuwazire sana-sana! 
ACT.19.37	Kamana ewa wanu wamujire nawo‑wa awavunjire nyumba ya nlungu wala awansowerere kufuru nlungu wetu. 
ACT.19.38	Kwa javyo, ikiwa Demetiriyu na wakolakazi wenziwe wasaka kusema makosa a munu mmojawapo, iwapo nafasi yakupereka ka wenye kulamula. Nyumba za kulamula ziwa wanzu, wakereze noko. 
ACT.19.39	Ikiwa wasakula kinu cengine, cakujuzi kulamuriwa kunyumba ya milandu yawasimanananga suku maalumu. 
ACT.19.40	Kamana vititisira ajali rero kwa kulongoperiwa kulavya vurumãi‑yi. Kweli, aipo shariya mmojawapo ya ewu umani‑wu, ofwe atina namuna yakujibu.” 
ACT.19.41	Nakuwambira evi vinu‑vi akifunga banja ire.
ACT.20.1	Paisire vurumãi ire, Paulu akitumiza kuweta wanafunzi. Bandi ya kuwataya niya, iye akilayana nawo, akilawa akuka Makedoniya. 
ACT.20.2	Bandi yakupita mahala mwaapitire, ákiwataya niya wenye kwamini, mwinsho akuka porovinsiya ya Geresiya. 
ACT.20.3	Kainshi nokure myezi mitatu. Ikisa, bandi ya kuwa tayari kulokera Siriya, kejiwa kuwa Mayahudi wankuntendera mpango wakumulaya. Ndimana akinuwiya kuludira Makedoniya. 
ACT.20.4	Wâmpereke Paulu wákiwa Sapaturu mwana wa Piru, kwawo Bereya, Arishitariku na Sekundu wo‑wawiri‑wa waTesalonika, Gayu nDeribi, Timotiyu, pamoja na Tikiku na Torofimu, ewa wawiri‑wa wa Aziya. 
ACT.20.5	Ewa wanu‑wa wálongorera, wakitirindira Torowa. 
ACT.20.6	Bandi yakwisa sherehe ya Pashukwa, tikiripakira kisiko ca Filipi, tenenda safari ya muda wa suku ntanu, tikifika Torowa kawákiwa kure. Tikala sumana nzima nokure.
ACT.20.7	Suku ya mwanzo wa sumana, tikare tijumane pajambo ra Kumbukumbu tikirya mikate. Paulu akikola kusowera nawo wenye kwamini. Kwa kuwa ákiwa na mpango wakulawa subuu yake, iye akizidi kuwereza mpaka usiku kati-kati. 
ACT.20.8	Sambi, zíkiwapo kandiyeru nyingi zikikorera pansana pajulu ya gorofa patijumane pare. 
ACT.20.9	Nnemba mmoja wakwitiwa Eutiku kékala pajanela. Noparepare akisokera pakulu, ukimpata usingizi mwingi vutu, kwa kuwa Paulu akisowera pakulu. Usingizi ukinkidiri, akisomoka akigwa rã mahala baidi, gorofa ya tatu. Akitekiwa wakufwa wawenye. 
ACT.20.10	Basi Paulu neye akisuka, akimwinyamira patumbo, akimpatika, akamba: “Musiuzunike, eyu angari nawo uhai!” 
ACT.20.11	Ikisa Paulu akiludira tena pansana kugorofa nokure, akimeya nkate, akitafuna pamoja na wenye kwamini ware. Bandi ya kupakanira nawo mpaka alufajiri, Paulu akilawa, akuka vyake. 
ACT.20.12	Noparepare nnemba ire wakimpereka kwawo ári nkomu dodola. Ewo wakiludi wari radi pakulu sana.
ACT.20.13	Sambi ofwe tikilongorera mbatela, tikisafiri mpaka pafungu kaya ya Asu, konta noko iwa tikampokerere Paulu. Ndi vyatísikizane javyo kamana niya yake íkiwa kupita ya nrima. 
ACT.20.14	Paulu patisimanane kaya ya Asu, tikimpokerera akingira mbatela, tikisafiri mpaka Mituleni. 
ACT.20.15	Basi tikilawa pare, mpaka subuu yake tikifika sawa‑sawa na Kiyu. Tenenda kutwa nzima tikifika Samu, na mpaka subuu yake tena tikifika Miletu. 
ACT.20.16	Paulu kânuwiya asipite Efezu kwa kuwa asipoteze wakati Aziya, konta ákiwa na upesi ikimbidi afike Yerusalemu sainafika suku ulu ya Pentekoshiti.
ACT.20.17	Sambi Miletu kure, Paulu akintuma munu Efezu kuwarifu wakulungwa wa jamati waje wawonane naye. 
ACT.20.18	Pawajire, Paulu kawambira javi: “Umwe mukwijiwa vyaviwere tangu mwanzo panifikire Aziya kuwa suku daima tíkiwa onse. 
ACT.20.19	Daima nintumika Mwenye na unyenyekevu na masozi, pamoja na kuyereriwa na tabu zawanikunishe Mayahudi vyawakinitabisha. 
ACT.20.20	Panukukwerezangani Habari Ngema, kukufundani wanzu-wanzu nikipita nyumba anta nyumba, omi hapana canasire kukwambirani upande wa vinu vya faida. 
ACT.20.21	Nikilavya ushahidi kuwereza Mayahudi na Sawari-Mayahudi, kuwa wajuzi watubiye na wamwamini Insa, Mwenye wetu.
ACT.20.22	Epa sambi, kamba nfungwa wa Roho Takatifu, ndi vyaniri kuka Yerusalemu, sijiwa cuka kunikuna. 
ACT.20.23	Ila Roho Takatifu caanijiwise ndi kuwa kaya ulu‑ulu piya kalaboshu na kulumbatiwa piya vinirindira omi. 
ACT.20.24	Falakini omi mainsha angu siyo faida kwangu omi. Kikulu kwangu omi nitimize kazi yanipere Mwenye Insa, ipate nilavye ushahidi kuhusu rehema ya Mwenyezimungu nkati ya Habari Ngema.
ACT.20.25	Epa sambi, omi nukwijiwa kuwa umwe piya wanipitire nukukwerezani ufalume wa Mwenyezimungu-mwe, amuwona tena uso wangu. 
ACT.20.26	Ndimana, kwa suku ya rero‑yi, nilavya ushahidi kuwa sina kosa ka wenye kwasika kati yenu umwe piya, 
ACT.20.27	kamana omi saasire kukwerezani ngano piya za upande wa Mwenyezimungu.
ACT.20.28	Kwa javyo, ritunzeni umwe wanyewe pamoja na piya wenye kwamini, kwa kuwa Roho Takatifu ndi ikuturireni umwe kuwa maamiri. Muwe wasunga wa jamati ya Mwenyezimungu, jamati yaapatire julu ya damu ya Mwanawe. 
ACT.20.29	Nukwijiwa kuwa nikilawa‑pa, wakwingira wanu kusakula kudangula jamati‑yi. Ewo wakuja kulanda miwinzi yakutonya vyaiwaduru makondoo. 
ACT.20.30	Na nkati yenu nomwe-mwe, walawirira wamojawapo wakufunda ngano za ulongo, kusakula kuwatesa wanafunzi wawafulate ewo. 
ACT.20.31	Kwa javyo, rinang'anizireni. Daima mukumbukire kuwa, muda wa myaka mitatu usiku na nsana, omi sasire kunkumbusa kila mmoja, kuno nikirira.
ACT.20.32	Sambi, nukugabizini mmakono mwa Mwenyezimungu na kwa usemi wa rehema zake, zíri na uwezo wakurimbisa roho zenu, mwinsho mupewa irati yawatuririwe watakatifu piya.
ACT.20.33	Sajibiwe na kinu ca munu: wala parata wala oru wala nguwo. 
ACT.20.34	Anta umwe wanyewe mukwijiwa kuwa nikola kazi na makono angu mwanyewe ipate omi na wenzangu tipate catisakula. 
ACT.20.35	Kwa namuna‑zi piya, nukoloterani kuwa julu ya kukola kazi nyingi javi, itibidi kuwavya wenye tafauti zawo. Kumbukirani usowezi wa Mwenye Insa paasemire javi: ‘Vyema pakulu kumera zaida kumeriwa.’ ”
ACT.20.36	Pesire kwamba javire, Paulu akikokora pamoja na wenye kwamini ware piya, wakilebela duwa. 
ACT.20.37	Piya akiwetika masozi bu-bu-bu-bu, wakimwirukira Paulu pasingo, wakimpa beju
ACT.20.38	Ewo wauzunika pakulu futi, kwa kuwa kâwambira javi: “Amuwona uso wangu tena.” Ikisa wakinsafiriza mpaka kubatela.
ACT.21.1	Patisire kulayana nawo wenye kwamini ware, tikisafiri na batela moja ka moja mpaka tikifika Kosi. Subuu yake tikitaya nanga kisiko ca Rodi. Nakupunda pare, tikuka mpaka Patara. 
ACT.21.2	Patisingane batela rakuka Foinikiya, tikiripakira tikuka mbere ya safari yetu. 
ACT.21.3	Tipita karibu ya Kiporo, tasa upande wa nkono sonto, tikuka mpaka Siriya. Tisoza kisiko ca Tiru, tikisuka konta batela rire rikipakula vinu nopare. 
ACT.21.4	Noyo kaya‑yo, tiwasingana wenye kwamini wamojawapo, tikikala nawo sumana mmoja. Ewo, wakamuriwa kwa uwezo wa Roho Takatifu, wakimwambira Paulu kuwa asuke Yerusalemu. 
ACT.21.5	Wakati watimarize suku zetu, tikilawa tikuka na safari yetu. Wenye kwamini piya pamoja na waka wawo na wana wawo, wakitisafiriza mpaka mwinsho ya kaya ire. Basi, nakufika mwani tikikokora, tikinlebela Mwenyezimungu. 
ACT.21.6	Noparepare tikilayana, ikisa tikingira mbatela, ewo wakiludira kukaya.
ACT.21.7	Mwinsho ya safari yetu ya Tiru, tikifika Tolemayi. Noparepare tikidairiyana nawo habari wenye kwamini, tikikala nawo kutwa nzima. 
ACT.21.8	Subuu yake, tikilawa tikifika Kaisariya, tikuka kunyumba ya Filipi, mwenyé kwereza Habari Ngema za Insa, tikikala naye. Iye ákiwa nkati ya nkonjo wa wanu saba wâtondoriwe Yerusalemu watumike shuguli za nzuruku wa jamati.
ACT.21.9	Iye ákiwa na wana wane wári sawalombiwe, newo wákiwa minabii.
ACT.21.10	Kwa kuwa tikawa Kaisariya kure suku nyingi zawenye, akija nabii mmoja kulawa Yudeya, zina rake Agabu. 
ACT.21.11	Akifika karibu yetu, akitwala sinturãu
ACT.21.12	Patisikire javire, ofwe na wenye kwamini wengine wa nokure, tintafadali Paulu kuwa asikwere kuka Yerusalemu. 
ACT.21.13	Paulu akijibu: “Umwe camurira kinani? Mbana mwankunivunja nguvu mmoyo mwangu sababuni? Kamana omi sikufungiwa basi, anta paiwa nukuka kufwa Yerusalemu, omi niwa tayari novyo kwa sababu ya Mwenye Insa.” 
ACT.21.14	Kwa kuwa atinkidirire kunkubalisa kuwa asuke, tikimwasa ikisa tikamba: “Vikune vyaisaka nafsi ya Mwenyezimungu.”
ACT.21.15	Bandi ya suku aba javi‑pa na bandi yakuritengeza, tikikwera tikuka Yerusalemu. 
ACT.21.16	Wanafunzi wamojawapo wa Kaisariya watipereka, wakija nawo mpaka nnyumba ya mwananlume wakwitiwa Mnasoni kwawo Kiporo, mwanafunzi wa mida watifikire kwake. 
ACT.21.17	Patifikire Yerusalemu, wenye kwamini watipokerera ka moyo radi pakulu futi.
ACT.21.18	Subuu yake, Paulu akilawa pamoja nofwe, tikuka mpaka ka Yakobu kummona. Piya wakulungwa wa jamati wajumana noko. 
ACT.21.19	Paulu, bandi yakudairiyana nawo habari, akiwereza kimoja-kimoja Mwenyezimungu vyaawakunishe wanu Sawari-Mayahudi julu yake iye. 
ACT.21.20	Wasikire ware wakintukuza Mwenyezimungu, ikisa wakimwambira Paulu wakamba: “Epa nduyetu ngatunza, Mayahudi alufu ka maalufu wankwamini, fala novyo-sivyo wangari wakifulata nfululu Taureti. 
ACT.21.21	Ewo wambiriwa kuhusu uwe‑po, kuwa kwankupita ukiwafunda Mayahudi wekala mmakaya mwa wanu Sawari-Mayahudi wasifulate Taureti, wasiwataye itani wana wawo wala wasenendere tabiya zetu.
ACT.21.22	Sambi titende mwaja? Epa, ewo kweli-kwelini watakusikira kuwa uwe kuja. 
ACT.21.23	Fadari tenda vyatisaka kukwambira‑vi: nkati ya ofwe‑pa, wawapo wanawalume wane wasaka walavye nadiri yawo yawaturire ka Mwenyezimungu. 
ACT.21.24	Watware wikare nawo pajambo rawo ra ibada ya kuswafiwa, na uwaripire wamyoriwe nywiri. Javyo wanu-wa‑pa piya watakwijiwa kuwa ulongo vyawari kukusowerera-vyo, wakwamba kwankufulata na kwankutimiza Taureti.
ACT.21.25	Kuhusu Sawari-Mayahudi wamwaminire Insa ware, ofwe tiwandikira futi waraka tiwamuru javi: ‘Musirye vyakutenderiwa kafara milungu ya maswanamu, wala musinywe damu, wala vyakupotiwa, wala musiwe na lukware.’ ”
ACT.21.26	Kwa javyo, Paulu akiwatwala wanawalume ware, na subuu yake, bandi ya kuswafiwa pamoja newo, iye akingira nawo nNyumba Takatifu. Iye koka kuwambira baina kutimiziwa ka suku zakuswafiwa zire, na kafara inlazimire kulavya kila mmoja.
ACT.21.27	Karibu ya kutimu zire suku saba, Mayahudi wamojawapo wa Aziya nakummona Paulu nNyumba Takatifu mure, wakiwashongezera wanu piya, wakinkola. 
ACT.21.28	Ewo wakikuwa wakamba: “WaIziraeli, tangupireni! Eyu ndi mwananlume abishana na wanu wetu, na shariya yetu, pamoja na mahala‑pa
ACT.21.29	(Ewo ciwambise javyo ndi kuwa wammona nkaya mure ári na Torofimu, muEfezu. Basi wakidaniza kuwa Paulu ndi amwingize nNyumba Takatifu.)
ACT.21.30	Kaya ire piya ikijala girita, wanu piya wakija wakituwa wengi-wengi. Wakinkola Paulu, wakinsukumira panja ya Nyumba Takatifu. Kwa mpunde noure, wakifunga miryango yawo ti! 
ACT.21.31	Pawakiwazisana namuna zakumuulaya Paulu, nkulungwa wa masurudadu wa waRoma akipata habari kuwa Yerusalemu piya ilawa girita. 
ACT.21.32	Kwa mpunde noure, iye akiwatwala masurudadu pamoja na wakulungwa wawo, akisika akituwirira nokure. Ewo, pawammonire nkulungwa ire akija pamoja na masurudadu, wakasa kumwibiya Paulu. 
ACT.21.33	Nkulungwa ire na kufika karibu, akinkola Paulu, akitumiza afungiwe na unyolo miwiri, ikisa akindairi: “Eyu munu‑yu nani? Na kakosa kinani?” 
ACT.21.34	Wanu ware wakanza kunyangula, wengine wakamba eci, wengine wakamba cengine. Nkulungwa ire aapatire kwijiwa sana cikunire kwa sababu ya ngigiri ure kuwa mwingi. Basi akiwamuru masurudadu wantware Paulu wakantaye nfurtaleza. 
ACT.21.35	Pawafikire pashikada ya kwingirira nkati, masurudadu iwabidi wankore mmaweya wankweze, konta wanu wakitenda ngigiri pakulu. 
ACT.21.36	Kusema kweli, wanu wengi wakija nyuma wakikuwa wakamba: “Mulayeni, mulayeni!”
ACT.21.37	Masurudadu wari tayari kuntaya Paulu mufurtaleza, iye kandairi nkulungwa ire: “Iwapo nafasi ya kukwambira kinu?”
ACT.21.37	Nkulungwa ire akinjibu: “Uwe usowera kigeregu? 
ACT.21.38	Uwe sinowe‑we mMiswiri sukumbiri nozi‑zi usalamure mageshi ukiwatwala visomi alufu nne ukiwalongoza kulanga‑we?” 
ACT.21.39	Paulu akinjibu: “Omi ndi kweli niwa Yahudi, nipongoriwa Tarusu iri Kilikiya, niwa munu wa inti bora. Tafadali nipe riusa nisowere na wanu‑wa.” 
ACT.21.40	Kwa kuwa nkulungwa ire kampa riusa, Paulu akimira pashikada na akilamusa nkono, alama ya kuwanyamaza wanu ware. Pawanyamare, akanza kusowera kiebraniya, akamba javi:
ACT.22.1	“Umwe jamaa zangu, wanduzangu pamoja na wawáwa! Sambi kwa kurikengera kwangu, nisikirizeni canisaka kukwambirani‑ci.” 
ACT.22.2	Pawansikire akisowera kiebraniya, wakizidi kutegemana wansikire. Basi Paulu akikola kuwambira javi: 
ACT.22.3	“Omi niwa Yahudi, nipongoriwa Tarusu ya Kilikiya, fala nireriwa nkaya nomu, mmakono mwa Gamaliyeli. Nireriwa vyakurigariga futi kamba shariya yawákifulatanga wababu zetu. Daima nisakula namuna yakuntumika Mwenyezimungu ka moyo wangu piya, kamba vyamuri kutenda piya-mwe rero. 
ACT.22.4	Omi nikiwalumbatanga wanu wákifulatanga noyi Njira ya Insa‑yi mpaka kuwolaya. Niwafunga na niwataya nkalaboshu, walume pamoja na waka, 
ACT.22.5	kamba novyo nkulu wa wakulungwa wa dini, na piya Baraza ya Milandu vyawalavya ushahidi kuhusu omi. Visitoshe nipokerera waraka zawo zawawaperekere Mayahudi wakikalanga Damashiku. Eko nuka nikiwakola wafulati wa Insa, nikiwafunga, nikija nawo Yerusalemu kuno wahukumiwe.”
ACT.22.6	Vinikuna javi: “Nukuka na safari yangu karibu ya Damashiku, kiyasi ca aduhuri, gafula niwona kinu cakulangala vú, cikilawa binguni cikinizunguriza piya‑mi. 
ACT.22.7	Noparepare nikigwirira pansi, nikisikira shauti ikinambira: ‘Saulu, Saulu, mbana unilumbata?’ 
ACT.22.8	Omi nikidairi: ‘Uwe nani, Mwenye?’
ACT.22.8	Shauti ire ikinambira: ‘Omi Insa nNazareti wauri kunlumbata‑yo.’ 
ACT.22.9	Wenzangu wanilongozane nawo wákiwa upande mwengine, wawona sana-sana nlangaza ure, fala shauti ikinisoweza ire awereriwe. 
ACT.22.10	Basi omi nikidairi: ‘Mwenye! Nitende mwaja?’
ACT.22.10	Mwenye Insa akijibu: ‘Lamuka, uke Damashiku. Noko ukuka kwambiriwa piya vinu vyawamuriwe kutenda.’ 
ACT.22.11	Kwa kuwa sikiwona kwa sababu ya nlangaza ure kuniseka-seka mmaso, nikikoriwa nkono mpaka Damashiku.
ACT.22.12	Noko ákiwapo mwananlume wakwitiwa Ananiya, iye ákiwa munu wakumwajibu vinu vya Mwenyezimungu, ákifulatanga Taureti pakulu sana, na piya Mayahudi wa Damashiku wakinsifu. 
ACT.22.13	Iye akija akinifika karibu, akinambira akamba: ‘Nduyangu Saulu, ludira kuwona tena.’ Kweli na omi, kwa mpunde noure nakwinusa uso, nanza kuwona tena. 
ACT.22.14	Basi Ananiya akinambira: ‘Nlungu wa wababu zetu kakutondola uwe wijiwe nafsi yake, ummone Mwenyé shariya, na unsikire mwanyewe akisowera na kanywa yake. 
ACT.22.15	Konta uwe ukuwa shahidi wake mbere ya wanu piya, kuwereza vyausikire na vyauwonire. 
ACT.22.16	Epa sambi mbana kwankukawa? Lamuka ukoziwe, uswafiwe dambi zako, ukitaja zina rake.’ ”
ACT.22.17	Paulu akisema tena javi: “Wakati waniludire Yerusalemu, panikilebela duwa nNyumba Takatifu, inisukira ruhuya. 
ACT.22.18	Nimmona Mwenye Insa, iye akinambira javi: ‘Lawa upesi Yerusalemu konta ewa wanu‑wa awakubali causema kuhusu omi.’ 
ACT.22.19	Nikijibu: ‘Mwenye, ewo wakwijiwa sana-sana kuwa omi níkipitanga mmasinagoga níkiwafunga na níkiwebiya wanu wakukwamini. 
ACT.22.20	Na wanu pawâkimulaya Shitefanu akerezánga habari zako, nomi novyo níkiwapo nopo, nilunga nkono mwana kitendo‑co. Wanu wakimulaya‑wo omi ndi nisukure nguwo zawo.’ 
ACT.22.21	Fala Mwenye akinambira: ‘Lawa uke, konta omi nukutuma baidi, ka wanu Sawari-Mayahudi.’ ”
ACT.22.22	Wanu ware wakinsikiriza Paulu mpaka usowezi wake wa mwinsho. Noparepare ewo wakanza kukuwa kwa shauti ulu: “Eyu aulaiwe! Asiinshi tena‑pa!” 
ACT.22.23	Wakikuwa, wakipapula nguwo zawo kuno wakilavya vunvu, 
ACT.22.24	ndimana nkulungwa wa masurudadu akiwamuru wantaye Paulu nfurtaleza. Ikisa akiwambira wamwibiye mpaka aseme wanu ware cawakinkuwira javire. 
ACT.22.25	Wakati wawakinfunga Paulu, iye kandairi nfalume wa kundi ra masurudadu ákiwa karibu yake javi: “Iwapo shariya yakumwibiya munu wakuwa na haki ya muRoma sanalamuriwa?” 
ACT.22.26	Nfalume wa kundi ra masurudadu, paasikire javire, akuka akimwambira nkulungwa wa masurudadu: “Epa usaka kutendaja? Eyu mwananlume‑yu muRoma!” 
ACT.22.27	Nkulungwa wa masurudadu ire akinfika karibu Paulu, akindairi: “Kweli uwe kuwa muRoma?” Paulu akinjibu: “Aye, niwa muRoma.” 
ACT.22.28	Nkulungwa wa masurudadu ire akamba: “Nomi nipoteza nzuruku mwingi futi niwe muRoma.” Paulu akinjibu: “Basi, omi niwa muRoma wakupongoreriwa.” 
ACT.22.29	Kwa mpunde noure, wanu wawere tayari kumwibiya ware wakintanuka. Nkulungwa wa masurudadu ire, pejiwe kuwa Paulu muRoma, umwingira wofi konta kâmuru afungiwe na unyolo.
ACT.22.30	Subuu yake, nkulungwa wa masurudadu, kwa kusakula kwijiwa kweli-kwelini Paulu caawakosere Mayahudi, akinfungula unyolo ure. Ikisa akamuru wajumane wakulungwa wa dini na Baraza ya Milandu, akitumiza kutwariwa Paulu, akimolota mbere yawo.
ACT.23.1	Paulu, nakunang'aniza rungu-rungu mbere ya Baraza ya Milandu ire, akamba: “Jamaa zangu, nankuinshi saunisusuka moyo mbere ya Mwenyezimungu mpaka rero.” 
ACT.23.2	Ananiya, nkulu wa wakulungwa wa dini, akiwamuru wakíwa karibu na Paulu ire wamwibiye kukanywa. 
ACT.23.3	Kwa javyo, Paulu akimwambira Ananiya: “Mwenyezimungu akuja kukuhukumu, eko kusitawi ka panja basi! Kwikala‑po unilamure vyaisaka shariya, sambi uwambiraja wanu kunibiya bila shariya?” 
ACT.23.4	Wakíwa karibu na Paulu ire, wakimwambira: “Uwe! Nkulu wa wakulungwa wa dini ya Mwenyezimungu kwankuntukana?” 
ACT.23.5	Paulu akijibu: “Jamaa zangu, sikijiwa kuwa iye nkulu wa wakulungwa wa dini. Kamana yandikiwa: ‘Nfalume wa inti yenu usintukane.’ ”
ACT.23.6	Paulu, kwa kuwa kêjiwa kuwa Baraza ya Milandu ire iwa cama ca Mafarizeu na wengine ca Masaduseu, akiwambira pakulu-pakulu mBaraza mure: “Jamaa zangu, omi níwa Nfarizeu, ujukulu wa Mafarizeu. Kwa kuwa nanawo tamaa ya kuwa wafwi wakuja kufufuka, nankurindira kulamuriwa.”
ACT.23.7	Iye nakwisa kwamba javire, Mafarizeu na Masaduseu wakanza kukaidiyana, wenye kulamula wakawanyana makundi mawiri. 
ACT.23.8	(Kamana Masaduseu awákikubali kuwa wafwi wafufuka, wala kuwa malaika wawapo, wala awakikubali kuwa roho ziwapo. Falakini Mafarizeu piya vyo vitatu-vyo wákikubali.) 
ACT.23.9	Ikisa, ikilawirira girita ulu futi. Wandiki wa kundi ra Mafarizeu wakilamuka, wakikaidi kanguvu, wakamba: “Atimmonerera kosa rimojawapo munu‑yu. Itakuwa kasowera na roho mojawapo au laika, nani ejiwa?” 
ACT.23.10	Kukaidiyana kure kukizidi kofya mpaka nkulungwa wa masurudadu kengira kumopereza Paulu asije kupanguriwa kipande-kipande. Ndimana akiwatuma masurudadu wanlavye pare kanguvu, wanludisire kufurtaleza.
ACT.23.11	Suku yapiri usiku, Mwenye Insa akimwisukira Paulu, akimwambira: “Usiwe na wofi! Kulavya ushahidi wangu epa Yerusalemu, na ibidi uke Roma ukalavye ushahidi novyo.”
ACT.23.12	Subuu yake, Mayahudi wamojawapo wakijumana, wakiwaza mpango wakunlumbata Paulu. Walapira kuwa awarya wala awanywa sawamulaye Paulu. 
ACT.23.13	Wákiwa zaida ya wanu arubaini wawazire nowo mpango‑wo. 
ACT.23.14	Ewo wakiwafika karibu wakulungwa wa dini pamoja na wazee, wakiwambira: “Ofwe tilapira kuwa atirya kinu mpaka timulaye Paulu. 
ACT.23.15	Epa sambi, umwe pamoja na Baraza ya Milandu, mwambireni nkulungwa wa masurudadu atumize waje naye kwenu umwe, kamba musaka kundairi sana-sana mwaha wake. Na ofwe, saanafika karibu, tikuwa tayari kumulaya.”
ACT.23.16	Fala mwana wa nlumbuwe Paulu, nakusikira mpango mbaya ure, akinyemerera akingira nfurtaleza mure, akintetera Paulu. 
ACT.23.17	Paulu akimwita nfalume mmoja wa kundi ra masurudadu, akimwambira: “Ntware nnemba‑yu umpereke ka nkulungwa wa masurudadu, ciwapo casaka kuka kumwambira.” 
ACT.23.18	Kwa javyo iye akimpereka nnemba ire ka nkulungwa wawo masurudadu, akamba: “Nfungwa Paulu kanita, akinilebela nimpereke nnemba‑yu kwako kuno. Kanambira kuwa kanawo kinu kimojawapo caasaka kukwambira.”
ACT.23.19	Nkulungwa wa masurudadu ire akinkola nkono nnemba ire, akuka naye kunyenje, akindairi: “Kinani causaka kunambira?” 
ACT.23.20	Iye akijibu: “Mafalume wa Mayahudi wasikizana makeshamungu wakulebele umpereke Paulu kuBaraza ya Milandu, watende kamba wasaka kundairidairi kuhusu mwaha wake. 
ACT.23.21	Uwe wasukukidiri, konta ewo, wawa zaida ya wanu arubaini, wasaka kurifisa wanrindire Paulu wamuulaye. Piya walapa kuwa awarya wala awanywa mpaka wamulaye. Ewo wawa tayari kutenda javyo wakirindira uwape majibu.” 
ACT.23.22	Basi nkulungwa ire akinlaizira javi: “Usimwambire munu mwengine vyaunambire‑vi.” Ikisa akimwambira nnemba ire: “Uka vyako.”
ACT.23.23	Nkulungwa wa masurudadu ire akiweta mafalume wawiri wa kundi ra masurudadu, akiwambira: “Watengezeni masurudadu miyateni, wacamakavalu sabini, na wamikuki miyateni, woke Kaisariya. Muwe tayari, mulawe rero‑vi, novi ora ya usiku. 
ACT.23.24	Ntengezeni novyo kavalu ampande Paulu na munsunge sana-sana munfikise ka guvinadoru Felishi.” 
ACT.23.25	Na kamperekera waraka yakusema javi:
ACT.23.26	“Omi Kalaudiyu Luziya, nukwandikira mwinshimiwa, guvinadoru Felishi. Nukuperekera salamu. 
ACT.23.27	Mayahudi kuno wanfunga mwananlume‑yu, wasaka kumulaya, fala nuka noko na masurudadu wangu kunvusha, panijiwe kuwa muRoma. 
ACT.23.28	Omi nikisakula nijiwe sana-sana sababu yakosire, ndimana nikimpereka ka wakulungwa wa Mayahudi, Baraza ya Milandu. 
ACT.23.29	Epa nijiwa kuwa ewo wanlongopera kuwa aakifulata shariya zawo. Aakosire kinu cakuwa afungiwa au kuulaiwa. 
ACT.23.30	Panambiriwe kuwa Mayahudi wamojawapo wampangira mabaya akusaka kumulaya, ndi paniwazire kukuperekera kwa mpunde nowu. Na ware wammonerere ukosa, niwambira waje noko wereze mbere yako.”
ACT.23.31	Kwa javyo masurudadu, kwa ámuri yawapewe na nkulungwa wawo, wakintwala Paulu usiku-usiku mpaka Antipatiriya. 
ACT.23.32	Subuu yake, wacamakavalu wakizidi na safari yawo pamoja na Paulu, kuno masurudadu wakiludira kufurtaleza. 
ACT.23.33	Nakufika Kaisariya, waraka ire wakimpa guvinadoru, na wakimolota Paulu ire. 
ACT.23.34	Nakufyoma waraka ire, ikisa akindairi Paulu: “Kwenu ndepi?” Paajibiwe kuwa kwawo Kilikiya, 
ACT.23.35	akimwambira: “Nakisa nukusikira, nukuja kulamula pawasaka kuja wakulongopere‑wo.” Basi noparepare akamuru akafungiriwe kunyumba ya kifalume yaâjengire Herodi.
ACT.24.1	Bandi ya suku ntanu, Ananiya nkulu wa wakulungwa wa dini, na wazee wamojawapo, pamoja na mwenyé kupendeleya shariya wakwitiwa Teratulu. Ewa wamwereze guvinadoru makosa a Paulu. 
ACT.24.2	Wakati wetiwe Paulu akifika, Teratulu akanza kwereza makosa a Paulu, akamba javi:
ACT.24.2	“Mwenshimiwa Felishi! Kwa sababu yako uwe, tankuinshi kwa salama na mainsha meema julu ya wijiwifu wa ulongozi wako, na vinu vingi vyawenye viri kulamusiwa wafarijike wenye inti‑yi. 
ACT.24.3	Tukwakikisha na tishukuru pakulu pawenye kwa piya vyautendanga kila wakati na kila mahala. 
ACT.24.4	Basi tenda fadili kwa wema wako, usikirize sana-sana vyatisaka kukwereza‑vi bila kupoteza wakati mwingi. 
ACT.24.5	Eyu munu‑yu timmonerera kuwa ndanganyifu na nsabwanyizi nkati ya Mayahudi piya mulumwengu‑mu. Visitoshe, iye ndi nkulungwa wa kundi ra waNazareti. 
ACT.24.6	Mpaka kafika kuyerera kufezeyi Nyumba Takatifu, fala tikinkola tikinfunga. 
ACT.24.8	Uwe mwanyewe ukindairi ukwijiwa kutunza ukweli kwa makosa atimmonerere.” 
ACT.24.9	Mayahudi newo wajumana kwakikisha vyakilongoperiwa vire kuwa vyakweli.
ACT.24.10	Guvinadoru Felishi ire kantendera alama Paulu anze kusowera, basi Paulu akamba:
ACT.24.10	“Omi nukwijiwa kuwa myaka mingi yawenye utilamulanga shariya noyi inti‑yi. Ndimana nirikotola mbere yako kwa kutumaini. 
ACT.24.11	Kamba vyawijiwe mwanyewe, ukisaka ndairi asaka kuwa onse, epa rero suku ya kumi na mbiri tangu nikikwera Yerusalemu kuka kuntukuza Mwenyezimungu. 
ACT.24.12	Mayahudi awanisingane nikikaidiyana naye munu nNyumba Takatifu, wala awanisingane nikiwomanisa wanu nsinagoga wala mahala paasaka kuwa ponse nkaya mure. 
ACT.24.13	Ikisa tena, ewo awakikisha kuwa vyakweli vyawasema kuwa nikosa‑vi.
ACT.24.14	Ila canitikiza kutenda kinu kimoja. Nifulata kundi ra Njira ya Insa, fala ewo wakwamba kuwa kundi ra walongo. Omi nintumika Mwenyezimungu wawantukuze wababu zetu. Nukwamini piya vyaandikiwe nTaureti na vyawandike minabii. 
ACT.24.15	Omi nirindira na nitumaini ka Mwenyezimungu kamba vyawantumaini ewo novyo, kuwa wenye shariya na ware sawana shariya wakuja kufufuka. 
ACT.24.16	Ndimana daima vinajibu moyo wangu usisusuke mbere ya Mwenyezimungu pamoja na wanu piya.
ACT.24.17	Bandi ya myaka mingi yawenye, niludira inti yangu nilavye zaka na nitende kafara. 
ACT.24.18	Panikitenda javyo, nakwisa jambo ra kuswafi, waniwona nNyumba Takatifu, nemo siwere kaumu ya wanu, wala siwadimbwanye. 
ACT.24.19	Falakini nomo, wakiwapo Mayahudi wamojawapo wa Aziya. Ewo ndi wajuzi kuja mbere yako, wereze makosa angu ikiwa wawonerera kinu kimojawapo julu yangu omi. 
ACT.24.20	Kuwasa ewo, ewa wari epa‑wa, wereze kamba waniwonerera kosa panimisiwe mbere ya Baraza ya kulamula. 
ACT.24.21	Ila canifahamu omi, panikiwa kati yawo nitenda kinu kimoja. Omi nisema na shauti ulu‑ulu, namba: ‘Umwe rero munilamula, kwa sababu nukwamini kuwa wafwi wafufuka.’ ”
ACT.24.22	Felishi, kwa kuwa iye mwanyewe akijiwa sana-sana Njira ya Insa ire, akifuja kulamula kure akamba: “Epa, silamula. Mpaka aje Lisiya ndi panisaka kulamula.” 
ACT.24.23	Noparepare akimwambira nfalume wa masurudadu, akamba: “Kanture Paulu nkalaboshu, ila umpe nafasi aba, asikazike na marafiki zake wakija kunsaidiya, usiwakataze.”
ACT.24.24	Bandi yakupita suku nyingi zawenye, Felishi pamoja na nkawake Durusira, Yahudi, watumiza kumwita Paulu. Iye akiwereza kuhusu kumwamini Insa Almasihi, ewo wakisikira. 
ACT.24.25	Paulu paakolota uhakika kuhusu mambo a shariya, vyaakidiri munu kukaidi moyo wake, na kuhusu suku ya Kiyama cisaka kuja, Felishi akisusuka, akijibu akamba: “Epa lawa kwanza. Nikipata nafasi suku nyengine, nukwitisa!” 
ACT.24.26	Felishi akirindira kuwa Paulu akumpa ciwa conse
ACT.24.27	Paitimire myaka miwiri, Poritiyu Feshitu akitawaziwa kuwa guvinadoru kiti ca Felishi. Kwa kuwa Felishi akiwapendeleya Mayahudi, Felishi paalawire kamwasa Paulu nkalaboshu nomure.
ACT.25.1	Feshitu, paafikire porovinsiya ire, bandi ya suku natu akilawa Kaisariya kure, akikwera akuka Yerusalemu. 
ACT.25.2	Nakufika, wakulungwa wa dini pamoja na wakulungwa wa Mayahudi wakimpatisa habari kuhusu makosa a Paulu. Wakinlebela, 
ACT.25.3	awatendere fadili amwitise Paulu aje Yerusalemu kure, ewo wakiritengeza wamwikarire munjira wamulaye. 
ACT.25.4	Fala Feshitu akiwajibu javi: “Paulu ajuzi arinde kwanza Kaisariya, anta omi mwanyewe nukuka noko suku karibu. 
ACT.25.5	Basi, ikiwa iye katenda kinu kimojawapo cakunyata, wakulungwa wenu wanifulate wakaseme caakosire.”
ACT.25.6	Feshitu kekala nawo Yerusalemu kure kiyasi ca suku nane wala azipundire suku kumi, ikisa akisuka akuka Kaisariya. Subuu yake pekare kiti cake kati ya wenye kulamula, akitumiza kumwita Paulu. 
ACT.25.7	Paafikire Paulu, Mayahudi wajire kulawa Yerusalemu ware wakinzunguriza, wakanza kumbunira vitendo vingi vyawenye vyakofya, fala vitendo-vyo awakikidiri kwakikisha. 
ACT.25.8	Sambi, Paulu kwa kurikotola, akamba: “Omi sikosere shariya ya Mayahudi wala shariya ya Nyumba Takatifu, wala shariya ya Kaisari.” 
ACT.25.9	Basi Feshitu, kwa kuwapendeleya Mayahudi, kandairi Paulu: “Usaka uke Yerusalemu mwaha‑wu nikakulamure noko?” 
ACT.25.10	Fala Paulu akijibu, akamba: “Epa nimira mbere ya wenye kulamula wa Kaisari, mahala panijuzi kulamuriwa. Mayahudi siwatendire kinu ca ubaya anta kimoja, kamba vyawijiwe. 
ACT.25.11	Ikiwa kweli-kwelini nitupa shariya mojawapo yakujuzi kuhukumiwa kifo, sikatala kufwa. Fala ikiwa vyawanisowerera‑vi sivyo vyakweli, aapo wakujuzi kunipereka mmakono mwawo. Basi, nilebela ka Kaisari
ACT.25.12	Basi, Feshitu akisowera na wamashauri wake, ikisa akinjibu Paulu: “Kulebela ka Kaisari, epa ukuka ka Kaisari noko!”
ACT.25.13	Basi, bandi ya wingi wa suku, wakija Kaisariya kuwonana na Feshitu nfalume wakwitiwa Agiripa na nlumbuwe Berenika. 
ACT.25.14	Kwa kuwa wékala noparepare suku aba, Feshitu akimwereza nfalume ire habari za Paulu, akamba: “Kawapo‑pa mwananlume mmoja kasiwa na Felishi, kawa nkalaboshu kafungiwa. 
ACT.25.15	Panukire Yerusalemu, wakulungwa wa dini pamoja na wazee wa Mayahudi wanereza makosa ake na wanilebela nimhukumu noyo mwananlume‑yo. 
ACT.25.16	Omi niwambira kuwa siyo tabiya ya waRoma kumhukumu mwenyé ukosa saari mbere ya wenye kukosiwa, ipate apewe nafasi ya kujibu vyaalongoperiwe.
ACT.25.17	Ndimana wakati wawajire kuno, sisakire kupoteza wakati. Pakucere subuu, nikala kiti cangu cakulamula shariya, na nikitumiza kutwariwa mwananlume‑yo. 
ACT.25.18	Kuhusu iye, pawalamuke wenye kunlongopera ware, acipo cawasemire vyanikidanizira omi kuwa katenda kinu kibaya. 
ACT.25.19	Ila wâmmonerera tafauti mmojawapo kuhusu dini yawo, na kuhusu munu mmoja wakwitiwa Insa, afwire fala Paulu akwamba kawapo hai. 
ACT.25.20	Kwa kuwa omi sereriwa kukaidiyana kwawo kuhusu mwaha‑wu, ndimana nindairi kamba asaka kuka Yerusalemu akalamuriwe noko mwaha‑wu. 
ACT.25.21	Fala Paulu, kwa kuwa kalebela ekare akisungiwa novire ipate alamuriwe kwa shariya na nfalume nkulu wa Roma, namuru namba: ‘Nsungeni, mpaka panisaka kumpereka ka Kaisari.’ ”
ACT.25.22	Ikisa nfalume Agiripa ire akimwambira Feshitu: “Omi vikinajibu ninsikire mwanyewe noyo mwananlume‑yo.”
ACT.25.22	Feshitu akinjibu: “Unsikira makeshamungu.”
ACT.25.23	Kwa javyo, subuu yake Agiripa na Berenika wakifika na fahari zawo, wakingira pansana nkulu pamoja na wakulungwa wakulu wa masurudadu na wanu wengine mabora wa noire kaya ire. Ikisa Feshitu akitumiza, wakija nawo Paulu. 
ACT.25.24	Feshitu akamba: “Nfalume Agiripa na piya mamwenye muripo epa pamoja nofwe, mwankumona eyu mwananlume‑yu wawari kunilebela Mayahudi piya wankaya‑mu, na wa Yerusalemu, kuno wakilalamika kuwa iye asiinshi tena‑yu. 
ACT.25.25	Fala omi simmonerere kinu camana caatendire cakujuzi iye kuulaiwa. Na kwa kuwa kalebela akalamuriwe na nfalume nkulu wa Roma, namuru kumpereka. 
ACT.25.26	Fala omi sina kinu maalumu cakumwandikira nfalume nkulu‑yo kuhusu iye. Ndimana nija naye epa mbere yenu, pakulu-pakulu mbere yako uwe, nfalume Agiripa, ipate ikiwa mwaha wake wikaririwa, nipate cakwandika. 
ACT.25.27	Kamana aviswii kumpereka nfungwa bila kwereza sana-sana makosa ake.”
ACT.26.1	Agiripa kamwambira Paulu: “Aya, nukupa riusa ya kusowera kwa ajili yako.”
ACT.26.1	Paulu akolosa nkono, akanza kurikotola, akamba:
ACT.26.2	“Nfalume Agiripa, kuhusu piya vinu vyanilongoperiwa na Mayahudi, niwa radi kuwa mbere yako rero kurikotola. 
ACT.26.3	Visitoshe, niwa radi kwa kuwa ukwijiwa piya kuhusu tabiya na tafauti za Mayahudi. Ndimana nukulebela uhitamili kunisikiriza canisaka kusowera‑ci.
ACT.26.4	Mainsha angu tangu mwanzo wa unemba wangu, kati ya kabila yangu na Yerusalemu, wakwijiwa sana-sana piya Mayahudi. 
ACT.26.5	Ewo wanijiwa tangu mida, wakisaka kwakikisha kuwa, kwa kufulata shuruti za kaumu ya dini yetu, niinshi kamba Nfarizeu. 
ACT.26.6	Epa sambi, kwa kuwa nirindira tamaa ya Mwenyezimungu yaawapere wababu zetu, niwa epa nankulamuriwa. 
ACT.26.7	Neyo ndi tamaa moja noyo irindiriwa na marikolo etu kumi na mawiri, kuntumika na niya Mwenyezimungu usiku na nsana. Ndi kuhusu noyo tamaa‑yo, nfalume wangu, kuwa nankulongoperiwa na Mayahudi. 
ACT.26.8	Umwe muwaza kuwa virigariga Mwenyezimungu kuwafufula wafwi, sababuni?
ACT.26.9	Anta na nomimi novyo, nîwona kuwa inibidi kutenda vinu vingi vyakubishana na zina ra Insa nNazareti. 
ACT.26.10	Ndi vyanikunishe novyo Yerusalemu. Panikipewa mamulaka na wakulungwa wa dini, wengi kati ya watakatifu, nikiwataya nkalaboshu nikiwafunga. Na pawakiulaiwa, omi nikipendeleya. 
ACT.26.11	Masinagoga mengi, mara nyingi zawenye, niwatubisa, niwashurutisa kukufuru. Niwashupa na niwalumbata anta na inti nyengine za baidi.”
ACT.26.12	Kwa kuwa wanipa mamulaka na uwezo wa wakulungwa wa dini, noyi niya‑yi ndi initenzire kuka Damashiku. 
ACT.26.13	Nfalume wangu, úkiwa wakati wa aduri, munjira niwona nuru binguni. Nuru‑yo yakuzaidi juwa, ikinuru nanyenje yangu na piya wanisafirire nawo. 
ACT.26.14	Noparepare piya-fwe nakugwira pansi, nisikira shauti ikisowera kiebraniya, ikamba: “Saulu, Saulu! Sababuni kunilumbata? Wase kubishana na wema wako!” 
ACT.26.15	Nomi nikidairi: “Uwe nani, Mwenye?”
ACT.26.15	Mwenye akinijibu: “Omi Insa, noyo wauri kunlumbata‑yo! 
ACT.26.16	Lamuka, wimire na maulu ako. Kamana noci ndi canukulawirire ipate nukuture kuwa ntumisi na ushahidi wangu, wa evi vinu vyanukolotere‑vi na vyanisaka kukolotera mbere. 
ACT.26.17	Nukuvusha kati ya Mayahudi na Sawari-Mayahudi, ka wanu waniri kukutuma, 
ACT.26.18	ipate uwafungure maso awo, waludi kukisi waje kunlangaza, na uwavushe kati ya uwezo wa Ibilisi waje ka Mwenyezimungu. Kwa javyo, waswamiiwa dambi zawo na wapokerera irati yawo kati ya wanu watakatifiwe julu ya kunamini omi.
ACT.26.19	Kwa javyo, nfalume wangu Agiripa, aabishire ruhuya ya binguni. 
ACT.26.20	Nanza kuwereza wanu wa Damashiku, waYerusalemu, inti za Yudeya, pamoja na Sawari-Mayahudi. Piya‑wo niwereza watubiye, waludire upande wa Mwenyezimungu, watende vitendo vyakolota kutubiya kwawo. 
ACT.26.21	Kwa sababu ya novi vinu‑vi, Mayahudi wakinikola niri nNyumba Takatifu, wakisakula kunulaya. 
ACT.26.22	Basi, kwa kuwa nipata kunusuriwa na Mwenyezimungu, niwapo mpaka rero nankulavya ushahidi ka ntoto na nkulu, bila kongeza vinu, vyawasemire minabii pamoja na Musa kuwa vikuja kukuna. 
ACT.26.23	Nankulavya ushahidi kuwa ikibidi Almasihi atabike, awe ntanzi kufufuka kati ya wafwi, ipate habari ya nuru yereziwe ka Mayahudi na wanu Sawari-Mayahudi.”
ACT.26.24	Paulu, paakisowera javi akirikotola, Feshitu akikuwa na shauti ulu‑ulu: “Uwe Paulu kubanga! Kufyoma pakulu kukubangisa na kukubadili!” 
ACT.26.25	Fala Paulu akijibu: “Mwenshimiwa Feshitu, omi sibangire, ila nankusema usemi wa kweli na wa ankili kamili. 
ACT.26.26	Kamana nfalume wangu akwijiwa sana-sana vinu‑vi piya. Ndimana nikidiri kusowera mbere ya nfalume wangu bila wofi. Nanawo uhakika kuwa hapana kinu cakunfisa iye. Kusema kweli, avikunire mahala pakufisika. 
ACT.26.27	Nfalume wangu Agiripa, uwakubali minabii? Nukwijiwa kuwa uwakubali!” 
ACT.26.28	Basi Agiripa kamwambira Paulu: “Kwa wakati ntoto javi, unitenza kuwa nfulati wa Insa?” 
ACT.26.29	Paulu akijibu akamba: “Ninlebela Mwenyezimungu kwa wakati ntoto au nkulu, suwe basi fala na piya wari kunisikira rero wawe novyo caniri‑ci, ila sawafungiwe nevi vyuma‑vi!”
ACT.26.30	Ikisa wakilamuka nfalume Agiripa, guvinadoru, Berenika, na piya ware wákiwa pamoja nawo. 
ACT.26.31	Pawalawire, wakambirana watupu, wakamba: “Eyu mwananlume‑yu aatendire kinu cakujuzi kuulaiwa wala cakujuzi kufungiwa.” 
ACT.26.32	Basi, Agiripa akimwambira Feshitu: “Mwananlume‑yu nanga kafunguriwa sambi‑pa paiwa âlebele kulamuriwa na Kaisari!”
ACT.27.1	Payamuriwe kuwa tíjuzi tisafiri tuke Italiya, Paulu na wafungwa wengine akigabiziwa Juliyu, nkulungwa wa masurudadu maalumu wa Kaisari. 
ACT.27.2	Tikingira mbatela ra mwananlume wakwitiwa Adiramitu, batela síro rikuka visiko vya Aziya. Kwa javyo tikilawa, tikisafiri na mwenye wakwitiwa Arishitariku, mMakedoniya kwawo Tesalonika.
ACT.27.3	Subuu yake, tikifika Sidoni. Juliyu kantafiti Paulu sana, kampa riusa kuka ka marafiki zake ipate apewe vyaakisakula. 
ACT.27.4	Noparepare tikuka mbere na safari yetu mpaka sini ya kisirwa ca Kiporo, kwa kuwa úkiwa mbisho. 
ACT.27.5	Nakutupula bahari ya Kilikiya na Panfiliya, tikifika Mira, kaya ya Lisiya. 
ACT.27.6	Pakisiko pare, nfalume wa kundi ra masurudadu kasingana batela ra Aleshandriya, rikuka Italiya. Akitipakirisa nomo. 
ACT.27.7	Tenenda more-more suku nyingi zawenye, na kwa tafauti nyingi, tikifika karibu ya Nidu. Na, kwa kuwa úkiwa mbisho, tikisafiri mpaka sini ya Kereta, tikipunda ransi ya Salamona. 
ACT.27.8	Na tafauti nyingi zawenye, nanyenje-nanyenje tikifika mahala pamoja pakwitiwa “Kisiko Cema”, karibu na nopo íkiwepo kaya yakwitiwa Laseya.
ACT.27.9	Kwa kuwa zîpita suku nyingi zawenye (kusema kweli, ûpita wakati wakufunga Mayahudi
ACT.27.10	“Jamaa, nankuwona kuwa iwapo hasara na kupoteyiwa kwingi, aipoteya mizigo na batela‑ri basi, na mainsha etu novyo.” 
ACT.27.11	Fala nfalume wa kundi ra masurudadu ire kasikiriza vyaambiriwe na nawoda pamoja na mwanyewe batela ire, koliko kunsikiriza Paulu vyaasowere. 
ACT.27.12	Pakisiko pare apawerepo mahala pema pakwikala wakati wa baridi. Ndimana wanu wengi wâwaza kuwa tíkijuzi titweke tuke na safari yetu, tiyerere kufika kaya ya Foinikiya, ipate tikekare noko wakati wa baridi. Foinikiya kisiko ca Kereta, cikala sana, cíkiwa na upande wakukashikazi na wakukusi.
ACT.27.13	Kanza kuvuma kusi aba-aba, wanawalume ware wakidaniza kuwa haja yawo watimiza, wakivuta nanga wakilawa, wakitambala na lufuko ra Kereta. 
ACT.27.14	Falakini, kwa mpunde sinkulu, akanza kuvuma ulani mwingi, akilawirira na kisirwa. 
ACT.27.15	Ulani ire kavuma batela rikanza kubengwa. Kwa kuwa akukikidirika kubisha, tikasa batela rire, rikiveverusiwa na mepo. 
ACT.27.16	Tikisafiri kuno tikiribanza na kisirwa kitoto cakwitiwa Kauda. Ingawa na mashaka, fala tikidiri kukweza kiboti ca batela rire. 
ACT.27.17	Nakukweza wakifungira mbatela na mizizi yakurimba. Ikisa wakopereza kupwerera mmavula a lufuko ra Libiya. Basi wakitula matanga, wakasa batela rire rikiveveruka na mepo.
ACT.27.18	Kwa kuwa maluwimbi akitibiya pakulu-pakulu, subuu yake wakanza kwefya mizigo mbahari. 
ACT.27.19	Suku yatatu, na makono awo wanyewe, vyombo vya mbatela mure wakanza kwefya mmaji. 
ACT.27.20	Anta juwa wala nondwa avikiwoneka suku nyingi zawenye, na rikitisalamukira gaibu, mwinsho ikitilawa tamaa piya ya kuvuka.
ACT.27.21	Kwa kuwa wanu wekala wakati mwingi sawarya, ndimana Paulu kemira kati-kati, akiwambira: “Ikibidi, jamaa zangu, munisikirize omi noparepare, musilawe Kereta kure, kukengera eyi hasara‑yi na kupoteyiwa kuno. 
ACT.27.22	Fala sambi, nukupani ankili musiuzunike, kamana aakupoteyani munu, ila rukupoteyani batela‑ri basi. 
ACT.27.23	Kamana ijana usiku kanisukira laika wa Mwenyezimungu, Nlungu wangu wanimwabudu omi. 
ACT.27.24	Laika‑yo kanambira: ‘Paulu, usope! Ikukubidi wimisiwe mbere ya Kaisari. Ona, Mwenyezimungu kakugabizi mainsha a piya wauri kusafiri nawo‑wa, ewo wanusurika.’ 
ACT.27.25	Ndimana jamaa zangu, muwe radi. Kamana nintumaini Mwenyezimungu kuwa vikuwa novyo kamba vyanambiriwe. 
ACT.27.26	Fala itibidi tikapwerere kisirwa kimojawapo.”
ACT.27.27	Paufikire usiku suku yakumi na nne, paakitipata makucukucu kuno na kuno bahari ya Mediteraneya, kiyasi ca usiku kati-kati, mabahariya wa fahamu kuwa tiwa karibu na nrima. 
ACT.27.28	Sambi, wakefya kipimo ca maji, wakiwona kuwa awa meturu shirini. Wakisengereza mbere, wakefya tena kipimo cire, wawona awa meturu kumi na ntanu. 
ACT.27.29	Ewo wakopereza batela rire kuveverusiriwa pamwamba. Ndimana wakitaya nanga nne, ikisa wakilebela duwa kuce. 
ACT.27.30	Mabahariya wakisakula kutira mbatela mure. Ndimana wêsusira kiboti mmaji, wakiritenza kamba woka kutaya nanga ya mbere mbatela mure. 
ACT.27.31	Kwa javyo, Paulu akimwambira nkulungwa na masurudadu wake: “Ikiwa mabahariya‑wa awekala mbatela‑mu, basi amuvuka.” 
ACT.27.32	Ikisa, masurudadu wakitupula mizizi yawafungire kiboti ire, wakasa cikigwirira mmaji cubuu.
ACT.27.33	Pakucere, Paulu akiwatafadali piya warye cakurya, akiwambira javi: “Epa zankutimu sumana mbiri mukirindira kuno mufungire samunaluma luziki. 
ACT.27.34	Ndimana nankukwambirani iryani cakurya, kamana mukirya ndi salama yenu. Konta anta nywiri mmoja nkiswa mwake aapo waisaka kumpoteya.” 
ACT.27.35	Nakwamba javire, akitwala nkate, akishukuru ka Mwenyezimungu mbere ya wanu piya, ikisa akimeya nkate, akanza kutafuna. 
ACT.27.36	Piya ware ikiwengira niya, newo novyo piya wakanza kurya. 
ACT.27.37	Jumula ya wanu mbatela mure piya tíkiwa miyateni na sabini na sita. 
ACT.27.38	Pawarire wakikuta, wakiveusa batela rire kwa kutwala saku za tirigu wakipakurira mbahari.
ACT.27.39	Pakucere, awamanyire nrima. Fala wawona muto wakwingira nkati na lufuko. Basi wakiwaza kuka kupwereza batela rire nopare. 
ACT.27.40	Mabahariya ware wakifungula mizizi ya nanga, wakasa mmaji, kuno wakifungula mizizi ya shukani ya batela rire. Ikisa wakitweka tanga rikingira mepo, wakilongoza kulufuko. 
ACT.27.41	Fala batela rire rikuka rikipwerera pavula. Ripwerera mbere arikenenda, nyuma rikibiiwa na maluwimbi. 
ACT.27.42	Mpango wa masurudadu ware wâwaza wawolaye wafungwa ipate wasije kowera kuwatira. 
ACT.27.43	Fala nfalume wa kundi ra masurudadu akisaka kunvusha Paulu, ndimana akiwakataza cawalangele cire. Akiwamuru javi: “Wejiwa kowera onse, wanze kurefya mbahari, woke kungulu.” 
ACT.27.44	Wengine woke na mbawo au kinu kimojawapo ca mbatela mure. Javi ndi vyaviwere piya tikivuka salama kungulu.
ACT.28.1	Patisire kuvuka salama, tijiwa kuwa kisirwa cire cikwitiwa Melita. 
ACT.28.2	Wenye kaya wa kisirwa cire watitafiti vyema pakulu futi. Watiwesera moto mwingi wakitikaribisha kota kwa kuwa ikinya nvula na ikizizima baridi.
ACT.28.3	Paulu akilokota viwanzu, akitaya pamoto. Mpunde noure, kwa ntukuta wa moto ure, akilawa nyoka nviwanzu mure, akiluma cala Paulu. 
ACT.28.4	Wenye kaya ware, pawammonire nyoka ire angamire ncala cake, wakanza kwambirana watupu: “Kweli-kwelini eyu mwananlume‑yu kisomi. Ingawa kakidiri kuvuka mbahari fala shariya aimwasa kuinshi tena.” 
ACT.28.5	Fala nyoka ire akinsasanyira pamoto, iye aalumire anta mahala. 
ACT.28.6	Wanu ware wakidanizira kuwa avimba au akufwa gafula mpunde noure. Fala upita wakati mwingi wawenye, wammona kuwa acinkunire kinu, wapindula mawazo, wamba: “Eyu nlungu!”
ACT.28.7	Karibu noparepare, ákiwapo masamba a nkulungwa wa kisirwa cire, mwenye mmoja wakwitiwa Pubiliyu. Iye katipokerera sana-sana, tíkiwa wayeni wake muda wa suku natu. 
ACT.28.8	Wawaye Pubiliyu ákiwa na homa na akipulugari damu, ákilala pakinanda. Paulu akuka akimmona, akintula nkono, nakunlebelela duwa, nlwere ire akipona. 
ACT.28.9	Bandi yakukuna javire, piya wakiwóna kulwaza nkisirwa mure wakija ka Paulu akiwaponesa. 
ACT.28.10	Nowo watinshimu pakulu futi, na wakati watikilawa kuka, wenye kaya watipa piya catikisakula.
ACT.28.11	Bandi ya myezi mitatu, tikiripakira mbatela rengine rakulawa Aleshandriya. Batela‑ro ríkiwa Melita wakati wa kinja, mbere ricapariwa alama “Milungu ya masa”. 
ACT.28.12	Tikenenda, tikifika Sirakusa, tikisuka tikikala noko suku natu. 
ACT.28.13	Ndi katilawire, tikuka tikifika kaya ya Reziyu. Subuu yake akanza kuvuma kusi, basi tenenda suku mbiri, tikifika kisiko ca Potiyoli. 
ACT.28.14	Pakisiko pare, tiwasingana wanduzetu wakitilebela tikare nawo sumana mmoja. Javi ndi vyatenende, tikifika mpaka Roma.
ACT.28.15	Wanduzetu wa Roma, pawejiwe kuwa tankuka kwawo, wakija kutiwinza. Wengine tisimanana “Kumangisha a Apiyu” na wengine mahala pakwitiwa “Manyumba matatu a wayeni”. Paulu, pawawonire wanu ware, akinshukuru Mwenyezimungu, akizidi kuwa na nguvu.
ACT.28.16	Patifikire Roma, Paulu kapewa riusa kufikira nyumba yake yeka na surudadu mmoja basi wakunsunga.
ACT.28.17	Iwa zipita suku natu, Paulu akitumiza kuwarifu wakulungwa wa Mayahudi wa Roma akanza kujumana nawo. Pawajumane, akiwambira: “Wanduzangu, omi sitendire kinu cakuwakosera wanu wetu, wala situpire tabiya ya wababu zetu. Fala Yerusalemu niperekiwa mmakono mwa waRoma kamba nfungwa. 
ACT.28.18	Ewo wanidairi na wakisaka kunifungula, kwa kuwa kosa rimojawapo rakujuzi kunihukumu kifo awaniwonerere. 
ACT.28.19	Fala Mayahudi kwa kuwa wakinikaidi, ndimana inibidi kulebela nuke ka Kaisari, ingawa sina kinu kimojawapo cakuwasema cakubishana na wanu wa kwetu. 
ACT.28.20	Ndimana nukwitani munang'anize muwone na tipakanire. Kwa sababu ya tamaa ya waIziraeli, epa nifungiwa na unyolo wa cuma‑wu.”
ACT.28.21	Basi ewo wakimwambira javi: “Ofwe kuhusu uwe atipokerere waraka anta moja yakulawa Yudeya, wala aajire nduyetu mmojawapo na habari kuhusu ewu mwaha‑wu, wakukusowerera kinu kibaya. 
ACT.28.22	Fala ofwe vikitajibu tukusikire na kanywa yako cauwaza, konta tukwijiwa kuwa kipinga cauri‑ci kila mahala cikaidiwa.”
ACT.28.23	Basi, wakisikizana wakitula suku. Noyo suku‑yo, wanu wengi wawenye waja ka Paulu. Mwanzo wa subuu mpaka jironi, iye akiwambira ushahidi kuhusu ufalume wa Mwenyezimungu, akiyerera kuwakubalisa kuhusu Insa, kwa kutumira Taureti na mandiko a minabii wengine. 
ACT.28.24	Wengine wakikubalisiwa kwa vyawakereziwa vire, fala wengine awakikubali. 
ACT.28.25	Wakikaidiyana watupu. Sawanamba kulawa, Paulu akiwambira kinu cengine, akamba: “Roho Takatifu ákiwa na shariya yakusowera na babu zenu julu ya nabii Izaya
ACT.28.26	‘Uka ka ewa wanu‑wa, ukawambire javi:
ACT.28.26	Musikira na masikiro fala amwereriwa anta aba,
ACT.28.26	nakunang'aniza munang'aniza fala amuwona anta aba.
ACT.28.27	Konta myoyo ya wanu‑wa migumu.
ACT.28.27	Masikiro awo aasikira sana,
ACT.28.27	maso awo afunga.
ACT.28.27	Siwere javyo,
ACT.28.27	maso awo nanga awona,
ACT.28.27	masikiro awo nanga asikira,
ACT.28.27	myoyo yawo nanga wereriwa,
ACT.28.27	ewo nanga waludi waja kwangu,
ACT.28.27	nomi nanga niwaponesa’ ” amba ndi Mola.
ACT.28.28	Paulu akizidi kusowera akamba: “Basi, ijiwani kuwa eku ndi kuvuka Mwenyezimungu kawaperekere Sawari-Mayahudi; na ewo wakuja kusikiriza.” 
ACT.28.30	Paulu kekala myaka miwiri noire nyumba yake yaâlugariwe ire. Nomo, akiwapokerera piya wanu wakija kummona. 
ACT.28.31	Iye akereza habari ya ufalume wa Mwenyezimungu, na akifunda kuhusu Mwenye Insa Almasihi, akisowera bila wofi wala aakikataziwa na munu.
ROM.1.1	Omi Paulu, ntumisi wa Almasihi Insa, etiwe awe walii, wapambari wa kwereza Habari Ngema ya Mwenyezimungu. 
ROM.1.2	Eyi habari‑yi Mwenyezimungu kâlavya tamaa mida julu ya minabii wake mMandiko Matakatifu. 
ROM.1.3	Habari‑yi íkiwa kuhusu Mwanawe. Upande wa kibinadamu, iye kapongoriwa nkati ya rikolo ra Daudi. 
ROM.1.4	Upande wa roho yake, ákiwa takatifu, iye aturíwe na uwezo kuwa Mwana wa Mwenyezimungu kwa kufufuka ka wafwi. Iye ndi Insa Almasihi, Mwenye wetu. 
ROM.1.5	Julu yake iye ndi patipokerere rehema na uwalii ipate tiwete wanu wa mataifa piya wamwamini iye, wanfulate, kwa faida ya zina rake. 
ROM.1.6	Umwe novyo muwa kati ya wanu mwitiwe kuwa wa Insa Almasihi.
ROM.1.7	Kwa piya umwe muri Roma, wenye kupendiwa na Mwenyezimungu, mwitiwe muwe watakatifu, rehema na usalama viwe namwe kulawa ka Mwenyezimungu Baba wetu na ka Insa Almasihi, Mwenye wetu.
ROM.1.8	Cakwanza, ninshukuru Nlungu wangu, julu ya Insa Almasihi, kwa umwe piya, konta kwamini kwenu kwankwereziwa ulumwengu‑wu piya. 
ROM.1.9	Shahidi wangu ndi Mwenyezimungu, waniri kuntumika na roho yangu julu ya kwereza Habari Ngema ya Mwanawe, kuwa panilebelanga duwa, nukukutajani nfululu moja. 
ROM.1.10	Nilebela kuwa, kwa kufulata vyaasaka Mwenyezimungu, nipate nafasi ya kuja kwenu umwe. 
ROM.1.11	Konta vinajibu pakulu futi nije nukuwoneni, ipate nukugabizini uwezo maalumu mmojawapo wakwisusiriwa na Roho, ipate murimbisiwe. 
ROM.1.12	Caniri kwamba ndi‑ci: tirimbisane myoyo nkati ya kwamini kwetu kumoja, kwenu umwe na kwangu omi. 
ROM.1.13	Wanduzangu, vinajibu mwijiwe kuwa nipanga mara nyingi zawenye kuja kukuwonani, fala mpaka sambi‑pa sinapata nafasi. Vinajibu niwatenze wanu wamojawapo wamwamini na wanfulate Insa, kati yenu umwe na novyo kati ya wanu wengine Sawari-Mayahudi. 
ROM.1.14	Kusema kweli, vinilazimu kuwasaidiya wanu wa tabiya yetu na wanu wa tabiya nyengine, wanu wakusilimuka na wanu sawasilimuke. 
ROM.1.15	Ntamana, niwa radi kuja kwenu mwikala Roma-mwe kukwerezani Habari Ngema.
ROM.1.16	Kusema kweli, siwona haya kwa eyi Habari Ngema‑yi konta ndi uwezo wa Mwenyezimungu kuwavusha piya wenye kumwamini, mwanzo wa Yahudi mpaka Saari-Yahudi. 
ROM.1.17	Kamana ukamilifu wa Mwenyezimungu
ROM.1.18	Ifafanuriwa nyongo ya Mwenyezimungu binguni julu ya piya kutowa kuwepo ka dini na kukosa ukamilifu ka wanu, julu ya kutowa ukamilifu‑ko, ndi kuwatenza wanu kufuja ukweli. 
ROM.1.19	Kamana ukweli kuhusu Mwenyezimungu ufafanuriwa kati yawo, kwa kuwa Mwenyezimungu kawafafanurira. 
ROM.1.20	Tangu kumbiwa ulumwengu, namuna zake saziwoneka, kwa nfano uwezo wake sauna mwinsho na unlungu wake, vyeleweka na vijiwikana sana-sana julu ya vinu vyaatenda Mwenyezimungu. Basi ewo awana shariya yakolota. 
ROM.1.21	Kamana ingawa wamwijiwa Mwenyezimungu, fala awantukuze kamba Nlungu wawo wala awanshukurire. Kwasa javyo, wanza kufikiri mawazo saana mana, na myoyo yawo iwazizima, ikingíziwa nkisi. 
ROM.1.22	Waritula kuwa wejiwifu kumbe mazozo. 
ROM.1.23	Wasa kumwambudu Mwenyezimungu saabadilika, wapindula wambudu maswanamu a wanu wakubadilika, a nyuni, a wadudu pamoja na a manyoka.
ROM.1.24	Ntamana, Mwenyezimungu kawasa watende viwájibu myoyo yawo, vitendo vya ucafu, watebeni miri yawo wanyewe. 
ROM.1.25	Iye awatenda javyo konta wapindula ukweli wa Mwenyezimungu wafulata ulongo. Novyo, wamwabudu na wantumika kiyumbe, wasa kumwambudu Mwenyé kumba wawenye. Iye ájuzi asifiwe milele! Aamina.
ROM.1.26	Ntamana, Mwenyezimungu kâwasa watende vitendo vyawo vyakuwajibu vyakuwatenza aibu. Anta na wanawaka wapindula namuna yawajuzi kuloriwa na walume wawo, wanza kulolana wanawaka watupu. 
ROM.1.27	Namuna mmoja noyo, walume wasa kuwalola sana waka wawo, yanza kuwalunguza myoyo kwajibiwa pakulu na walume wenziwawo. Walume watupu watenda vitendo vya aibu, ntamana nkati yawo hukumu iwajuzire kwa makosa awo waritabisha wanyewe.
ROM.1.28	Kwa kuwa awolote kumwijiwa Mwenyezimungu, iye kawasa na ankili zawo za ubaya, watende vitendo sawajuzi kutenda. 
ROM.1.29	Myoyo yawo ijala udainfu wa kila namuna, kusiyanisa masemo, ulwaziwa moyo, na ubaya. Kusema kweli, uwejala nfululu wiyana, ukakatima, wivu, ulongo, na uzuda. Walawirira kuwa wasemisemi, 
ROM.1.30	wanu wakuwasowerera caputu wenziwawo, wamwina Mwenyezimungu, majauri, wakuritenza, wakuridãi, wakubuni vinu vibaya, na wakubishana na wawa zawo. 
ROM.1.31	Ewo awana ankili, awana kwamini, awampenda munu, na awana utungu. 
ROM.1.32	Ewo wakwijiwa sana-sana shariya za Mwenyezimungu, kuwa wanu watenda novi vitendo‑vi wajuzi waulaiwe. Evi vitendo‑vi awatenda tu basi fala wawetikizira wengine watenda.
ROM.2.1	Ntamana auswamiiwa, uwe mwenyé kulaumu. Kamana unlaumu munu mwengine, kumbe kwankurilaumu mwanyewe. Konta uwe kwankutenda vitendo vimoja novyo vyaulaumu-vyo. 
ROM.2.2	Tukwijiwa kuwa Mwenyezimungu, paabishana na wanu watenda vinu‑vi, hukumu yake ifulata shariya. 
ROM.2.3	Tunza javi, uwe munu mmojawapo, uwalaumu watenda vitendo nnowe ukitenda novyo, udaniza kuwa utakunyema hukumu ya Mwenyezimungu? 
ROM.2.4	Au kwankukejeli utajiri wa wema wa Mwenyezimungu, na kuvumirira kwake, pamoja na imani yake? Awijiwa kuwa wema wa Mwenyezimungu ukulongoza upate kutubiya? 
ROM.2.5	Fala uwe, kwa sababu ya ugumu wa moyo wako pamoja na ubishi, kwankurongeza nyongo ikupate uwe mwanyewe suku yakwisuka nyongo, na suku yakolotiwa hukumu ya haki ya Mwenyezimungu.
ROM.2.6	Iye mwenyé kunludisira kila mmoja kwa kitendo caatendire: 
ROM.2.7	upande mmoja, wasakúla utukufu, inshima, na uzima julu ya kutenda vinu vyema-vyema kwa kuvumirira, Mwenyezimungu awapa mainsha a milele. 
ROM.2.8	Upande mwengine wafitíni na awafulata ukweli, wafuláta kukosa haki, Mwenyezimungu akimiyana nawo na nyongo pakulu. 
ROM.2.9	Zije tabu na shida kwa kila mwanadamu aténda ubaya, mwanzo wa Mayahudi na novyo Sawari-Mayahudi, 
ROM.2.10	ila uje utukufu, inshima, pamoja na usalama kwa kila mwanadamu aténda meema, mwanzo wa Mayahudi na novyo Sawari-Mayahudi. 
ROM.2.11	Kamana akupo kusiyana ka wanu mbere ya Mwenyezimungu. 
ROM.2.12	Wakorire dambi sawana shariya, newo novyo sawana mpaka wa shariya wapoteya. Ila wakorire dambi wari na shariya, shariya noyo iwahukumu.
ROM.2.13	Kamana sikuwa wasikíra shariya kuwa ndi makamilifu mbere ya Mwenyezimungu ila ware waja kwakikishiwa ndi waténda vyaisaka shariya. 
ROM.2.14	Kamana wanu Sawari-Mayahudi sawana shariya, wakitenda vyaisaka shariya kwa kipongorero, ingawa awana shariya, wakolota kuwa wakwijiwa wanyewe shariya ya cema na kibaya. 
ROM.2.15	Ewo wakolota kuwa shuruti ya shariya yandikiwa mmyoyo yawo. Fahamu zawo pamoja na ankili zawo zilavya ushahidi. Wakati mwengine ziwalaumu, wakati mwengine ziwengirira, suku ya Kiyama. 
ROM.2.16	Suku‑yo, kwa kufulata utuba wangu, Mwenyezimungu julu ya Almasihi Insa alamula siiri za wanu.
ROM.2.17	Ona, uwe uritula kuwa Yahudi, utejemera shariya, na uridãi kuwa munu maalumu mbere ya Mwenyezimungu. 
ROM.2.18	Ukwamba kuwa ukwijiwa vyaasaka iye, na vikwajibu vinu bora vyaufundiwe kati ya shariya. 
ROM.2.19	Ukuwa na uhakika kuwa uwakorera nkongojo vipofu, na kuwa nuru ka wanu wenenda pakisi, 
ROM.2.20	uwalongoza wenye kutikina, kuwa mwanlimu wa wanemba, na kuwa nazo namuna za wijiwifu na ukweli nkati ya shariya. 
ROM.2.21	Uwe uwafunda wanu wengine, kutowa kurifunda mwanyewe sababuni? Uwe ukwereza kuwa munu aajuzi kwiwa, uwe wiwaja? 
ROM.2.22	Ukwamba munu asizinge, sambi, uwe uzingaja? Ukwamba kuwa ayukwajibu milungu ya ulongo, sambi, upitaja ukiiwa mmanyumba a dini? 
ROM.2.23	Uwe úridãi kwijiwa shariya, fala aufulata noyo shariya‑yo, kwankunkejeli Mwenyezimungu, sinovyo? 
ROM.2.24	Kamana Mandiko akwamba javi:
ROM.2.24	“Zina ra Mwenyezimungu riwankukejeliwa na wanu Sawari-Mayahudi kwa sababu zenu umwe.”
ROM.2.25	Kusema kweli, itani yanawo faida ukitimiza shariya. Fala ikiwa kuwa nvunji wa shariya, ukuwa kamba sawingire itani. 
ROM.2.26	Ikiwa wanu sawengire itani ndi wafuláta shariya, awaturiwa nowo kamba wanu wengire itani? 
ROM.2.27	Ntamana wanu sawengire itani watimíza shariya, ewo wakulaumu kwa kuwa kwanawo shariya yakwandikiwa yawenye na kwingira itani, fala aufulata shariya. 
ROM.2.28	Kamana iye siyo Yahudi wa vitendo vya panja tu basi. Itani sikinu, ila kitendo ca panja ca mmwiri tu basi. 
ROM.2.29	Fala iye Yahudi
ROM.3.1	Epa, faida yakuwa Yahudi ndi yepi? Au nkati ya itani, cipatikana kinani? 
ROM.3.2	Aye, ziwapo faida nyingi. Faida ya kwanza ndi kuwa Mayahudi wagabiziwa usemi wa Mwenyezimungu mwanyewe. 
ROM.3.3	Iwaja? Mayahudi wamojawapo wakitowa kwamini, kutowa kauli kwawo, Mwenyezimungu afuja kauli yake? 
ROM.3.4	Isiwe javyo, ila ingawa kila mwanadamu nlongo, fala Mwenyezimungu ndi mwenyé ukweli. Kamana mMandiko
ROM.3.4	“Wakikishiwe nkati ya usemi wako,
ROM.3.4	ushinde pauja kulamuriwa.”
ROM.3.5	Fala ikiwa kutowa kukamilika kwetu kukolota ukamilifu wa Mwenyezimungu, tambani tena? Tikwamba Mwenyezimungu sikamilifu paatihukumu na nyongo yake? (Nisowera kamba vyawasowera wanadamu.) 
ROM.3.6	Kusema kweli, sivyo! Ikiwa javyo, Mwenyezimungu ulumwengu‑wu alamulaja? 
ROM.3.7	Fala ikiwa ulongo wangu ukolota pakulu ukweli wake ipate iye atukuziwe pakulu, nihukumiriwani kamba mmadambi? 
ROM.3.8	Mbana atamba (kamba wanu wengine vyawabuni kuwa tikwamba): “Titende vitendo vibaya ipate vije vitendo vyema, sinovyo?” Kuhukumiwa kwawo ka haki.
ROM.3.9	Kinani tena? Itakuwa ofwe Mayahudi tiwa bora pakulu koliko wengine? Anta! Tibainisha futi kuwa wanu piya, Mayahudi pamoja na Sawari-Mayahudi, wamilikiwa na dambi. 
ROM.3.10	Mandiko Matakatifu
ROM.3.10	“Aapo munu kamilifu, anta mmoja.
ROM.3.11	Aapo anta munu mmoja wakwereriwa sana.
ROM.3.11	Aapo munu antaja Mwenyezimungu.
ROM.3.12	Piya wanu wanloza minyongo,
ROM.3.12	waridanganya awafãi kinu.
ROM.3.12	Aapo atenda meema, aapo anta mmoja.
ROM.3.13	Paulo pawo pawa kamba kaburi ra kuwa wanzu.
ROM.3.13	Kwa malulimi awo walongopa.
ROM.3.13	Mivumbu yawo ílawa sumu ya nyoka wakofya.
ROM.3.14	Viwejala pakanywa pawo lana na usowezi wa kuwawa.
ROM.3.15	Maulu awo akwenenda upesi kusuja damu.
ROM.3.16	Menenzi awo auwaribifu na ausikini.
ROM.3.17	Awejiwa njira ya usalama.
ROM.3.18	Mmaso mwawo awamopa Mwenyezimungu anta aba.
ROM.3.19	Sambi, tukwijiwa kuwa piya vyaisema shariya wakwambiriwa ware wenendera shariya ipate kanywa zawo zinyamare, na piya wanu mulumwengu‑mu wajuzi kunjibu Mwenyezimungu. 
ROM.3.20	Kamana kwa vitendo vya shariya aapo munu anta mmoja aja kwakikishiwa mbere ya Mwenyezimungu. Kamana shariya ndi intenza munu kwijiwa kuwa kanawo madambi.
ROM.3.21	Fala sambi, ukamilifu wa Mwenyezimungu
ROM.3.22	Ukamilifu wa Mwenyezimungu uwa julu ya kauli ya Insa Almasihi, kwa piya wenye kumwamini. Kati ya wanu akupo kusiyana, 
ROM.3.23	konta wanu piya wakola dambi na uwapunguka utukufu wa Mwenyezimungu. 
ROM.3.24	Wanu piya wakikishiwa kwa rehema yake bila maripo, julu ya komboriwa na Insa Almasihi. 
ROM.3.25	Mwenyezimungu wantondore kuwa awe kafara yakupatanisa julu ya damu yake ka ware wenye kuntumaini, iwa ipate olote ukamilifu wake. Mida, kwa sababu ya imani yake, iye akitowa kuhukumu madambi a munu akorire. 
ROM.3.26	Epa sambi, Mwenyezimungu kantondola Insa kuwa kafara yakupatanisa ipate wakati‑wu olote ukamilifu wake, kuwa iye ndi mwenyé shariya na wakumwakikisha ire antumaini Insa.
ROM.3.27	Kwa javyo, tiridãi sababuni? Kuridãi akupo. Kwa shariyani? Kwa shariya ya vitendo? Anta, kwa sababu ya kwamini. 
ROM.3.28	Konta tijiwa kuwa munu ápatana na Mwenyezimungu julu ya kumwamini Insa, siyo julu ya kutimiza shariya. 
ROM.3.29	Mwenyezimungu Nlungu wa Mayahudi tu basi? Níkamba Nlungu wa wanu Sawari-Mayahudi novyo? Ndi kweli, wawo na Sawari-Mayahudi newo novyo! 
ROM.3.30	Kamana Nlungu ndi mmoja, na iye antenza munu kupatana naye julu ya kumwamini, awe Yahudi au Saari-Yahudi. 
ROM.3.31	Kwa javyo tifuja shariya kwa sababu ya kwamini? Kusema kweli, anta! Ila na shariya, neyo tukwakikisha.
ROM.4.1	Kwa javyo, kuhusu Iburahima, wawa wa mataifa etu kibinadamu, iye kapata kinani? 
ROM.4.2	Kamana ikiwa kakikishiwa julu ya vitendo vyake, kanawo haki ya kuridãi, ila aawa nawo haki‑yo mbere ya Mwenyezimungu! 
ROM.4.3	Kamana Mandiko akwamba javi:
ROM.4.3	“Iburahima kamwamini Mwenyezimungu,
ROM.4.3	ntamana Mwenyezimungu kamwisabu kuwa kamilifu.”
ROM.4.4	Sambi, nshahara waapokera nkolakazi siyo zawadi ila deni. 
ROM.4.5	Na munu saatumaini kazi yaatenda ila antumaini ire amwakikisha mbaya, kwamini kwake ndi kuntenza iye awe kamilifu. 
ROM.4.6	Kwa namuna moja noyo, Daudi kuhusu heri ya munu wakuwa Mwenyezimungu ankubali kuwa kamilifu bila kwisabu vitendo vyaatendire,
ROM.4.7	“Heri wenye kuswamiiwa makosa awo,
ROM.4.7	ware wafutiwe madambi awo!
ROM.4.8	Aye, heri munu wakuwa Mwenye aaisabu dambi zake!”
ROM.4.9	Sambi, noyi heri‑yi itakuwa ya wenye kwingira itani tu basi, au na ya wanu sawengire newo novyo? Kamana tikwamba kuwa Iburahima kesabiwa kuwa kamilifu kwa sababu ya kwamini kwake. 
ROM.4.10	Kesabiwa rini? Iwa esire kutaiwa itani, au saanamba? Iwa saanamba, ila saanataiwa itani! 
ROM.4.11	Kusema kweli, iye kapokerera alama ya itani, iwe kipaji cakuwa mwenyé haki kwa sababu ya kwamini kwake, na evyo vikuna saanataiwa itani. Vikuna javyo, ipate awe wawa wa wanu piya wamwamini Mwenyezimungu sawengire itani, na ware wesabiwe kuwa makamilifu. 
ROM.4.12	Na iye ndi wawa wa ware wengire itani, fala siwengire itani tu basi ila newo novyo wari kulondoza kwamini ka babu yetu Iburahima kábula saanataiwa itani.
ROM.4.13	Kamana aiwere kwa kufulata shariya kuwa ndi citenzire Iburahima pamoja na ujukulu wake kupokerera tamaa ya kuwa akúja kuriti ulumwengu‑wu, ila kwa sababu ákiwa mwenyé haki julu ya kwamini kwake. 
ROM.4.14	Kwa kuwa, ikiwa wafulati shariya ndi wariti, basi kwamini akufãi na tamaa ifujika. 
ROM.4.15	Kamana shariya ikuja na nyongo, fala mahala saipo shariya, kukosa akupo.
ROM.4.16	Ndi ntamana, tamaa ikuja julu ya kwamini ipate iwe julu ya rehema, na kuhusu tamaa‑yo, piya ujukulu wa Iburahima wawe na uhakika. Siware wafulata shariya basi, fala na wari na kwamini ka Iburahima, wawa yetu piya-fwe. 
ROM.4.17	Kamba vyavyandikiwe:
ROM.4.17	“Omi nukutula kuwa wawa wa kabila nyingi.”
ROM.4.17	Iburahima kantumaini Mwenyezimungu, ire awápa mainsha wafwi, na mwenyé kumba savikiwepo. 
ROM.4.18	Ingawa upande wa kibinadamu aikiwepo tamaa, novyo-sivyo katumaini na tamaa kuwa álawirira kuwa wawa wa kabila nyingi zawenye, kamba vyaisemiwe
ROM.4.19	Iburahima aasokeziwe nkati ya kwamini kwake, ingawa akirinang'aniza mwiri wake wîsa (kwa kuwa hirimu yake íkiwa kiyasi ca myaka miya), na tumbo ra Sara rîfunga. 
ROM.4.20	Novyo-sivyo, iye aasire niya ya kutumaini tamaa ya Mwenyezimungu ila karimbisiwa na kwamini kwake kuno akinsifu Mwenyezimungu, 
ROM.4.21	konta ákiwa na hakika piya kuwa Mwenyezimungu tamaa yaalavire, ákiwa nawo uwezo wakutimiza novyo. 
ROM.4.22	Ntamana, Iburahima “kesabiwa kuwa kamilifu”. 
ROM.4.23	Usemi ukwamba “kesabiwa kuwa kamilifu”, aamwamba iye tu basi, 
ROM.4.24	ila wandikiwa novyo kwa faida yetu ofwe, tija kwisabiwa kuwa wenye ukamilifu kamana tintumaini ire anfufure Insa ka wafwi, Mwenye wetu. 
ROM.4.25	Insa‑yu aperekiwe kufwa kwa sababu ya madambi etu, na afufuriwe ipate takikishiwe.
ROM.5.1	Kwa kuwa takikishiwa julu ya kwamini kwetu, tanawo salama na Mwenyezimungu julu ya Mwenye wetu, Insa Almasihi. 
ROM.5.2	Julu ya kuntumaini Insa, tanawo uwezo wakupata rehema yatiri nawo‑yi. Kusema kweli, tifurahi kwa kuwa tirindira kuwona utukufu wa Mwenyezimungu.
ROM.5.3	Visitoshe, tifurahi novyo pazitipata tabu, konta tukwijiwa kuwa tabu zitifunda kuhitamili. 
ROM.5.4	Ikisa tena, kuhitamili kutitaya namuna yakusakikana, na namuna yakusakikana ititaya tamaa. 
ROM.5.5	Na eyi tamaa‑yi aititenza aibu, konta pendo ra Mwenyezimungu rijala mmyoyo mwetu julu ya Roho Takatifu watipewe ofwe.
ROM.5.6	Kamana ingawa tiveya, paufikire wakati wake, Almasihi kafwa kwa ajili ya makafiri. 
ROM.5.7	Kusema kweli, munu kufwa kwa ajili ya mwenyé ukamilifu, virigariga pakulu. Dalili, munu ákidiri kufwa kwa ajili ya ntenda-mema. 
ROM.5.8	Fala Mwenyezimungu kolota pendo rake kwetu ofwe, kamana Almasihi kafwa kwa ajili yetu ofwe patíkiwa wamádambi. 
ROM.5.9	Ntamana, kwa kuwa takikishiwa na Mwenyezimungu julu ya damu ya Almasihi, kuzidi pakulu iye akuja kutivusha nkati ya nyongo ya Mwenyezimungu. 
ROM.5.10	Kamana, kwa kuwa tipatanisiwa naye julu ya kifo ca Almasihi patikiwa maaduwi wake, vizidi futi patipatanisiwe‑pa, tikuja kuvushiwa julu ya mainsha ake. 
ROM.5.11	Visitoshe, tifurahi novyo ka Mwenyezimungu julu ya Insa Almasihi, Mwenye wetu, konta julu yake, tipatanisiwa.
ROM.5.12	Kwa javyo, julu ya munu mmoja ingira dambi mulumwengu‑mu, na kwa javyo cingira kifo novyo. Ikisa kifo ciwapata wanu piya, konta piya wakola dambi. 
ROM.5.13	Kusema kweli, sainamba kuwepo shariya, dambi ikiwapo mulumwengu‑mu. Fala, kwa kuwa aiwerepo shariya, dambi‑yo aikiwalangiwa. 
ROM.5.14	Novyo-sivyo, kifo cîtawala wanu piya tangu wakati wa Adamu mpaka wakati wa Musa, anta na ware sawakorire dambi kamba vyaatupire kauli Adamu. Adamu nfano wa namuna mmojawapo wa munu akirindiriwa kuja
ROM.5.15	Fala kitendo ca neema ca Insa aciri kamba ukosa wa Adamu. Kamana kwa kukosa munu mmoja
ROM.5.16	Novyo, kuwapo kusiyana kuwonekana nkati ya neema na dambi ya munu mmoja. Konta kulaumiwa kufulata ukosa mmoja ujire na hukumu, fala neema yesusiriwe munu ifuláta makosa mengi ajire na uhakika. 
ROM.5.17	Kamana, ikiwa kukosa ka munu mmoja, kifo citawala kwa sababu ya noyo munu‑yo, kuzidi pakulu ware wapokerere rehema pakulu-pakulu na neema ya uhakika, ewo wakuja kutawala nkati ya mainsha julu ya munu mmoja, noyo Insa Almasihi‑yo.
ROM.5.18	Sambi, kamba ukosa wa munu mmoja vyaujire na hukumu ka wanu piya, ndi sawa‑sawa novyo kitendo kimoja ca kukamilika cikuja na uhakika pamoja na mainsha ka wanu piya. 
ROM.5.19	Kamana, kamba ubishi wa munu mmoja vyawaturiwe wengi kuwa wenye ukosa, ndi sawa‑sawa novyo kwa kusikiriza ka munu mmoja, wengi wakuja kuturiwa kuwa wenye ukamilifu. 
ROM.5.20	Shariya ija ipate yolote sana-sana ukosa wa kutupa shariya. Fala paizidire dambi, izidi kwijala rehema, 
ROM.5.21	ipate, kamba vyaitaware dambi nkati ya kifo, na rehema novyo itaware, itipe ukamilifu mbere ya Mwenyezimungu, tipate mainsha a milele julu ya Insa Almasihi, Mwenye wetu.
ROM.6.1	Sambi, tambe mwaja? Tibaki tikiinshi nkati ya dambi, ipate rehema yongezeke? 
ROM.6.2	Anta! Ofwe tifwire dambi, tizidija kuinshi na dambi tena? 
ROM.6.3	Au mutikina kuwa piya-fwe toziwa tilungane na Insa Almasihi, toziwa tilungane novyo na kifo cake? 
ROM.6.4	Kamana tizikiwa pamoja naye julu ya kutoza nkifo cake ipate, kamba vyafufuriwe Almasihi nkifo julu ya utukufu wa Baba, na ofwe novyo tiinshi kwa namuna nyipya.
ROM.6.5	Konta ikiwa tilungana naye nkati ya kifo cake, ndi sawa‑sawa novyo nkati ya kufufuriwa kwake, nofwe tifufuriwa. 
ROM.6.6	Tijiwe javi, kuwa umunu wetu watíkiwa mida ugomezeriwa pansalaba pamoja neye ipate ufujike mwiri wetu wa dambi, tisiwe tena watwana wa dambi. 
ROM.6.7	Kamana mmojawapo afwire onse namuna‑yo, komboriwa nkati ya uwezo wa dambi. 
ROM.6.8	Na ikiwa tifwa na Almasihi, tukwamini kuwa novyo tiinshi naye. 
ROM.6.9	Tukwijiwa kuwa Almasihi kafufuriwa nkifo, ntamana aafwa tena, kifo acinkidiri tena. 
ROM.6.10	Paafwire, kafwa kwa sababu ya dambi, ntamana uwezo wa dambi ushindiwa kwa milele. Na sambi, nkati ya uhai wake, kankuinshi vyavimwajibu Mwenyezimungu. 
ROM.6.11	Kwa javyo, nnomwe novyo ritureni wanyewe kamba mufwire, uwezo wa dambi ushindiwe, fala kwa kuwa mulungana na Almasihi Insa, mwankuinshi vyavimwajibu Mwenyezimungu.
ROM.6.12	Kwa javyo, musase dambi kutawala mwiri wenu kusikiriza wájibu wenu wa vitendo vibaya. 
ROM.6.13	Musipereke vifingo vya mwiri wenu kudambi, kutenda vinu savina shariya. Ila, riperekeni umwe ka Mwenyezimungu kamba wanu wakulawa nkifo ipate muinshi ka ukweli. Riperekeni vifingo vya mwiri wenu kuwa combo ca kutenda shariya ka Mwenyezimungu. 
ROM.6.14	Kamana dambi aikukidirini, konta amutawariwa na shariya, muinshi julu ya rehema ya Mwenyezimungu.
ROM.6.15	Mana ake kinani? Tikore dambi kwa kuwa atiri sini yakumilikiwa na shariya ila timilikiwa na rehema? Anta! 
ROM.6.16	Amwijiwa kuwa mukiripereka ka munu kuntumika na mukinsikiriza kamba watwana, muwa watwana wamuntumika mukinsikiriza noyo? Anta iwe musikiriza dambi mwinsho íja na kifo, anta iwe munsikiriza Mwenyezimungu, mwinsho ája na uhakika. 
ROM.6.17	Fala shukuruni ka Mwenyezimungu! Ingawa mida múkiwa watwana wa dambi, fala sambi musikiriza kwa myoyo yenu ngano zamugabiziwe. 
ROM.6.18	Basi, momboriwa mmakono mwa dambi, mulawirira kuwa watwana wa njira ya uhakika. 
ROM.6.19	Omi nisowera kwa kutumira nfano wa kibinadamu konta ankili zenu aba. Umwe mida mupereka vifingo vyenu kuwa watwana wa ucafu na udainfu pakulu. Epa sambi, riperekeni vifingo vyenu viwe watwana wa njira ya haki ipate muwe watakatifu.
ROM.6.20	Pamúkiwa watwana wa dambi, múkiwa na uhuru amukifulata njira ya haki. 
ROM.6.21	Faidani yamupatire nowo wakati‑wo? Mukitenda vitendo vyamuriwonera haya kutenda sambi‑pa, na mwinsho yawo novyo vitendo-vyo ndi kifo! 
ROM.6.22	Fala sambi, kwa kuwa momboriwa nkati ya uwezo wa dambi, mulawirira kuwa watwana wa Mwenyezimungu, mupata faida yenu ya kuwa watakatifu, na mwinsho ndi mainsha a milele. 
ROM.6.23	Konta nshahara wa dambi ndi kifo, fala kitendo ca neema ya Mwenyezimungu ndi mainsha a milele julu ya Almasihi Insa, Mwenye wetu.
ROM.7.1	Niwasowerera wejiwa shariya. Mutikina wanduzangu, kuwa shariya yanawo uwezo julu ya munu ari hai tu basi? 
ROM.7.2	Kwa nfano, mwanamuka wakulombiwa, alungana naye nlumake nkati ya shariya. Fala ikiwa nlume‑yo kafwa, mwanamuka akuwa na uhuru wa noyi shariya ya ndowa‑yi. 
ROM.7.3	Ndi ntamana, akilombiwa na nlume mwengine nlumake ari hai, iye akwitiwa nzinzi. Fala nlumake akifwa, iye akuwa na uhuru nkati ya shariya, na akilombiwa na nlume mwengine, aawa nzinzi.
ROM.7.4	Basi, wanduzangu, paufwire mwiri wa Almasihi, nomwe novyo mufwira shariya, ipate muwe wa mwengine, ire afufuriwe nkifo, muntendere Mwenyezimungu vitendo vyema. 
ROM.7.5	Kamana patikiwa na hali ya kibinadamu, shariya íkisalamula wájibu mbaya mmwiri mwetu ipate tikore dambi, na mwinsho yawo ndi kifo. 
ROM.7.6	Fala sambi tomboriwa nkati ya shariya konta tifwira cire citifungire, ipate titumike sairi kwa namuna ya mida ya shariya yandikiwe, ila kwa namuna nyipya ya Roho.
ROM.7.7	Sambi, tikwamba kinani? Shariya ndi dambi? Anta, sivyo-javyo! Kusema kweli, singari kwijiwa dambi sairi julu ya shariya. Singari kwijiwa kuperereza saisemire shariya kuwa: “Usiperereze”. 
ROM.7.8	Fala dambi ítwala nafasi julu ya ámuri‑yo inisalamurira kila namuna yakuperereza. Kamana, inatowa kuwepo shariya, dambi aingari kuwa na uwezo. 
ROM.7.9	Wakati‑wo omi nikiinshingi bila shariya, fala panijiwe ámuri, dambi yanza kuwepo julu yangu omi, nomi nikifwa. 
ROM.7.10	Basi ámuri íkijuzi kuja nawo mainsha kwangu, falakini inijisira kifo. 
ROM.7.11	Kamana dambi itumira nafasi julu ya ámuri‑yo initesa, basi ámuri‑yo inulaya. 
ROM.7.12	Kwa javyo, shariya kinu takatifu, na ámuri kinu takatifu, kamilifu, na cema.
ROM.7.13	Basi, kinu cema cinisalamurira kifo? Kusema kweli, sivyo! Ila dambi itumira kinu cema kunisalamurira kifo, ipate dambi iwoneke sana-sana kuwa dambi, na julu ya ámuri izidi kuwa mbaya pakulu.
ROM.7.14	Tikwijiwa kuwa shariya ndi ya Roho, fala omi niwa kibinadamu, epa niuzanyiwa niwa ntwana wa kutumikira dambi. 
ROM.7.15	Kamana vyanitenda sereriwa: vitendo vyanisaka kutenda, sitenda, na vitendo vyakunikima, novyo ndi vyanitenda. 
ROM.7.16	Canitowa kusaka kutenda, nítenda, ntamana omi nikwitikizira kuwa shariya ngema. 
ROM.7.17	Fala sambi, sumi mwanyewe niri kutenda ila dambi iri nkati yangu. 
ROM.7.18	Nukwijiwa kuwa hapana kinu cema cisaka kuwa conse kati ya hali ya kibinadamu. Kweli, nanawo wájibu wakutenda cema, fala wájibu‑wo sitenda. 
ROM.7.19	Konta meema anisaka kutenda sitenda, fala ubaya sanisaka kutenda, nankuzidi kutenda. 
ROM.7.20	Basi, omi nikitenda kinu sanisakula kutenda, mana ake ndi kuwa sumi nitenda, ila dambi iri nkati yangu ndi itenda.
ROM.7.21	Kwa javyo, nankuwona kuwa ndi kamba shariya: panisakula kutenda meema, kitendo kibaya ciwa mbere yangu. 
ROM.7.22	Kamana inajibu shariya ya Mwenyezimungu nkati ya mmoyo mwangu, 
ROM.7.23	fala nankuwona uwezo wa shariya nyengine iri nvifingo vyangu. Ewo uwezo‑wo ubishana na shariya ya ankili zangu, initenza kuwa nfungwa wa uwezo wa dambi iri nvifingo vyangu. 
ROM.7.24	Mama! Omi ndi mununi wakuwa na uzuni‑mi! Nani anivusha nkati ya ewu mwiri unipereka kukifo‑wu? 
ROM.7.25	He! Ninshukuru Mwenyezimungu kwa sababu ya Insa Almasihi, Mwenye wetu.
ROM.7.25	Basi nomimi, upande mmoja kwa ankili zangu, nitumika uwezo wa shariya ya Mwenyezimungu. Kwa upande mwengine, kwa mwiri wangu, nitumika uwezo wa dambi.
ROM.8.1	Kwa javyo, hapana hukumu ka wanu walungane na Almasihi Insa. 
ROM.8.2	Kamana uwezo wa shariya ya Roho wa mainsha nkati ya Almasihi Insa ukombola nkati ya uwezo
ROM.8.3	Kinu cakurigariga pakulu upande wa shariya kwa sababu ya kuveya ka hali ya kibinadamu, kinu‑co Mwenyezimungu katenda pampereke Mwanawe mwanyewe, na mwiri wakulandana na wa binadamu wa madambi
ROM.8.4	ipate shuruti kamili ya shariya itimiziwe kwetu ofwe, ofwe atifulata wájibu mbaya watipongoreriwe fala tinfulata Roho wa Mwenyezimungu. 
ROM.8.5	Kamana ware waínshi na wájibu wa kibinadamu
ROM.8.6	Namuna zakuwaza za kibinadamu kifo, ila kunshugulikira Roho Takatifu ndi mainsha na usalama. 
ROM.8.7	Kamana namuna zakuwaza za kibinadamu zibishana na Mwenyezimungu, konta azifulata shariya za Mwenyezimungu, kusema kweli azikidiri kufulata. 
ROM.8.8	Wanu wari nkati ya hali ya kibinadamu awakidiri kutenda vyakumwajibu Mwenyezimungu.
ROM.8.9	Falakini umwe amuri nkati ya hali ya kibinadamu ila mwankulongoziwa na Roho wa Mwenyezimungu, ikiwa kweli-kwelini Roho wa Mwenyezimungu muwa naye mmyoyo mwenu. Mmojawapo ikiwa aana Roho wa Almasihi mmoyo mwake, siyo wake iye. 
ROM.8.10	Ila ikiwa Almasihi kawa mmyoyo mwenu, ingawa mwiri wenu ufwa kwa sababu ya dambi, fala Roho wa Mwenyezimungu akupani mainsha kwa kuwa mwakikishiwa. 
ROM.8.11	Ikiwa Roho wa Mwenyezimungu anfufure Insa ka wafwi kawa mmyoyo mwenu, noyo akuja kukupani mainsha mwiri wenu wakufwa, julu ya Roho yake iripo mmyoyo mwenu.
ROM.8.12	Basi, wanduzangu, ofwe tidãiwa, fala sikibinadamu, tisiinshi kibinadamu. 
ROM.8.13	Kamana ikiwa muinshi kibinadamu, mwinsho wenu mukufwa. Fala ikiwa mukulaya vitendo vya kimwiri, julu ya uwezo wa Roho Takatifu, mukuja kuinshi. 
ROM.8.14	Kamana piya walongóziwa na Roho wa Mwenyezimungu, ewo wana wa Mwenyezimungu. 
ROM.8.15	Kamana amupokerere roho yakukutenzani kuwa watwana muludire kutetema kamba mida, ila mumpokerera Roho Takatifu akutendani kuwa wana wa Mwenyezimungu, ntamana titamuka kwita “Abba, Baba”. 
ROM.8.16	Kusema kweli, Roho Takatifu mwanyewe alavya ushahidi pamoja na roho zetu kuwa tiwa wana wa Mwenyezimungu. 
ROM.8.17	Na kwa kuwa tiwa wanawe, tanawo novyo haki ya kuriti: upande mmoja, tanawo haki kuriti ka Mwenyezimungu. Upande mwengine, tanawo haki ya kuriti pamoja na Almasihi, kamana tikitabika naye, tukuja kutukuziwa novyo pamoja naye.
ROM.8.18	Basi sambi, niwalanga kuwa tabu zetu za ewu wakati‑wu azijuzi kuringanisiwa na utukufu usaka kuja watija koloteriwa ofwe. 
ROM.8.19	Kamana viyumbe piya wankurindira na hamu pakulu wakati wawaja kufafanuririwa wana wa Mwenyezimungu. 
ROM.8.20	Konta viyumbe piya vituriwe vyaufwabure, avitenda kinu kwa nafsi yawo ila kwa kusaka ka ire aturire. Iye katenda javyo kwa tamaa 
ROM.8.21	yakuwa viyumbe vikuja komboriwa, visiwe tena vitwana vyakuvunda, viwe na uhuru nkati ya utukufu wa wana wa Mwenyezimungu. 
ROM.8.22	Kamana tikwijiwa kuwa viyumbe piya viwankurama na viwankutabika na malwazo a kupongola mpaka sambi‑pa. 
ROM.8.23	Na sivyo viyumbe basi. Ofwe wanyewe vyatiwa nawo Roho Takatifu kamba visumo vyakwanza, nofwe novyo wanyewe tankurama patiwarindira na hamu pakulu tilawirire kuwa wanawe, mwiri wetu womboriwe nfululu. 
ROM.8.24	Kamana tivushiwa nkati ya kutumaini tamaa‑yo. Ona, kinu cakuwoneka sico ca tamaa. Kinu ciri kuwoneka, munu awaja na tamaa? 
ROM.8.25	Falakini kinu satiwona, eco ndi catiwa na tamaa, tirindira ka kuvumirira.
ROM.8.26	Sawa‑sawa novyo, patisokera Roho Takatifu atisaidiya. Kamana atinéjiwa vyatijuzi kutenda duwa, fala Roho Takatifu mwanyewe átilebelela ka Mwenyezimungu kwa namuna saikidirika kwereza. 
ROM.8.27	Na ire atúnza ciri nkati ya roho piya
ROM.8.28	Ofwe tukwijiwa kuwa, ka wenye kumpenda Mwenyezimungu, piya vinu‑vi vikwenendera kuwema ka ware wetiwe watimize mpango wake. 
ROM.8.29	Konta wawéjiwe tangu mwanzo iye kâwatondola wanlande Mwanawe ipate Mwanawe awe ntanzi kati ya wanduze wengi wawenye. 
ROM.8.30	Ware watondoriwe tangu mwanzo, Mwenyezimungu kaweta. Ware wawetire, iye kawakikisha, na ware wawakíkishe, iye kawawanyira utukufu wake.
ROM.8.31	Kwa javyo, tambani kuhusu vinu‑vi? Ikiwa Mwenyezimungu kawa upande wetu, akidiri kutilumbata nani? 
ROM.8.32	Mwenyezimungu aatituwire Mwanawe wawenye, ila kanlavya kuwa kafara kwa faida yetu ofwe piya. Kwa javyo, namunani vyaatowa kutipa neye novyo piya vinu?
ROM.8.33	Ware watondoriwe na Mwenyezimungu, ari na haki yakuwawonerera makosa nani? Mwenyezimungu ndi mwenyé kumwakikisha munu. 
ROM.8.34	Mwenyé kuhukumu nani? Almasihi Insa ndi afwire, visitoshe kafufuriwa ka wafwi, na iye kekala upande wa nkono nriro wa Mwenyezimungu, novyo iye ndi atilebelela. 
ROM.8.35	Atitanusa nani nkati ya pendo ra Almasihi? Kutabika, tafauti, kulumbatiwa, njala, diki, hatari au upanga? 
ROM.8.36	Anta! Kamba vyaandikiwe
ROM.8.36	“Kwa sababu zako uwe, tikulaiwa suku‑zi piya,
ROM.8.36	titafitiwa kamba makondoo vyawokisiwa kusinjiwa.”
ROM.8.37	Fala nkati ya piya‑vi, ofwe tiwazaidi washindi wakulu, julu ya ire atipendire ofwe. 
ROM.8.38	Kamana omi nanawo hakika kuwa wala kifo wala uhai, wala malaika wala wenye mamulaka, wala mashuguli yetu a rero wala a makeso, wala wenye uwezo, 
ROM.8.39	wala viripo julu au sini, wala kiyumbe cengine kimojawapo, acikidiri kutitanusa nkati ya pendo ra Mwenyezimungu, rolote julu ya Mwenye wetu, Insa Almasihi.
ROM.9.1	Kwa kuwa nilungana na Almasihi, nisowera kweli, silongopa. Fahamu yangu julu ya Roho Takatifu ilavya ushahidi pamoja nomi. 
ROM.9.2	Nisowera kweli panisowera kuwa mmoyo mwangu unijala uzuni nkulu na kulwaziwa sakuna mwinsho. 
ROM.9.3	Kamana vinilwaza mpaka vikinajibu nilaniwe ndaraja ra Almasihi kwa ajili ya wanduzangu, ware wa kabila yetu moja, 
ROM.9.4	niwamba waIziraeli. Ewo waturiwa kuwa wana wa Mwenyezimungu, wawona utukufu wake, wapokerera miyadi yakupatana, wagabiziwa Taureti, wapewa nafasi ya kumwabudu, na wapokerera tamaa zake. 
ROM.9.5	Nkati yawo wákiwa wababu zawo, na mmoja wawo nkabila yawo ndi Almasihi, Nlungu ari julu ya mambo piya. Iye Almasihi asifiwe milele! Aamina.
ROM.9.6	Sambi, sikuwa usemi wa Mwenyezimungu ukosa. Kamana sikuwa piya ware wa Iziraeli kibinadamu, waIziraeli wakweli, 
ROM.9.7	wala sikuwa piya wa rikolo ra Iburahima ujukulu wake. Konta Mandiko akwamba: “Wajukuluwo zina rawo ndi riwalangiwa julu ya Izaki.” 
ROM.9.8	Kinu‑ci mana ake ndi kuwa wana wapongoriwe kibinadamu siwo wana wa Mwenyezimungu ila wana wapongoriwe kamba vyaalavire tamaa ndi wawalangiwa kuwa ujukulu. 
ROM.9.9	Konta tamaa isema javi:
ROM.9.9	“Kwa muda wa mwaka mmoja nukuja,
ROM.9.9	na Sara ampongola mwana mmoja nlume.”
ROM.9.10	Visitoshe, Rebeka cinkuna kinu kimoja paawemite wanawe na nlume mmoja, Izaki baba wetu. 
ROM.9.11	Anta wanawe sawanapongoriwa, wala sawanatenda cema wala kibaya, Mwenyezimungu kantondola mwana mmoja ipate vyaalangele Mwenyezimungu kuhusu kutondola kwake kwendeleye, siyo kwa vitendo fala awepo wakwita, 
ROM.9.12	iye kambiriwa javi: “Mwana ntanzi akuja kuntumika wa mwinsho.” 
ROM.9.13	Kamba vyavyandikiwe mMandiko: “Yankubu nimpenda, Ezau nimwina
ROM.9.14	Sambi tambe mwaja? Mwenyezimungu aana shariya? Anta siyo javyo! 
ROM.9.15	Kamana kamwambira Musa javi
ROM.9.15	“Nintendera huruma waninsaka onse,
ROM.9.15	nimmonera utungu anajibu onse.”
ROM.9.16	Kwa javyo, avikuna kamba vyatisaka au vyatitenda ila vikuna kwa uwezo wa mwenyé kutendera huruma, Mwenyezimungu tu basi. 
ROM.9.17	Javi ndi vyaasowere Mwenyezimungu mMandiko Matakatifu, akimwambira nfalume wa Miswiri:
ROM.9.17	“Ndi noco canukuturire kuwa nfalume ipate julu ya uwe nolote uwezo wangu,
ROM.9.17	na zina rangu rijiwikane ulumwengu nzima‑wu piya.”
ROM.9.18	Kwa javyo, iye antendera huruma waansaka, na antula kuwa ngumu waansaka.
ROM.9.19	Umwe nanga munidairi javi: “Sababuni iye kuwapa wanu ukosa? Kamana akidíri kubishana na vyaasaka iye nani?” 
ROM.9.20	Fala uwe binadamu, kuwa nani wakunsutumu Mwenyezimungu? Kiyungu cakufiyangiwa cindairi afiyange kwamba: “Sababuni kunifiyanga javi?” 
ROM.9.21	Munu wakufiyanga, akitwala utope akifiyanga nringi wapambari, na utope mmoja nowo akifiyanga nringi mwengine wakutumiriwa pakaya, aana mamulaka a kutenda javyo? 
ROM.9.22	Sikuwa Mwenyezimungu ásaka kolota kukimiwa kwake na kwijiwisa uwezo wake? Ntamana iye ketamili na imani pakulu miringi yejaze nyongo yake, yaatengeze kwaribiwa, 
ROM.9.23	ipate ejiwise novyo utajiri wa utukufu wake ka miringi yejaze huruma zake, yaatengeze mida kupokerera utukufu wake. 
ROM.9.24	Miringi‑yo ndufwe titondoriwe na Mwenyezimungu. Atitondoriwe nkati ya Mayahudi tu basi, fala nkati ya Sawari-Mayahudi newo novyo. 
ROM.9.25	Kamba Mwenyezimungu vyaambire julu ya nabii Ozeya
ROM.9.25	“Niweta wanu sawari wangu, wawe wanu wangu;
ROM.9.25	niweta sawari wapendani wangu, wawe wapendani wangu.”
ROM.9.26	Novyo:
ROM.9.26	“Na vikuja kukuna mahala pawâmbiriwe javi: ‘Umwe amuri umati wangu’,
ROM.9.26	mahala‑po ewo wakuja kwitiwa ‘wana wa Mwenyezimungu hai.’ ”
ROM.9.27	Izaya nneye kankukuwa kuhusu Iziraeli, akwamba
ROM.9.27	“Ingawa ujukulu wa Iziraeli mwingi
ROM.9.27	kamba misanga ya mwani,
ROM.9.27	fala aba javi ndi waja kuvushiwa.”
ROM.9.28	Konta kulamula kwake muardhi, Mola aakawisa na atimiza nfululu. 
ROM.9.29	Kamba tangu mida vyaâsemire Izaya, akamba:
ROM.9.29	“Inawa Mola, Mwenyé Uwezo, aâtasire ujukulu
ROM.9.29	nanga tiwa kamba Sodoma,
ROM.9.29	nanga tilanda Gomora.”
ROM.9.30	Sambi, kuhusu novi vinu‑vi, tikwamba kinani? Tikwamba kuwa Sawari-Mayahudi awakisakula ukamilifu, wakipata, fala vikuna julu ya kuntumaini Mwenyezimungu. 
ROM.9.31	Upande mwengine, Mayahudi wakisakula ukamilifu julu ya kufulata shariya, fala awapatire. 
ROM.9.32	Konta ya kinani? Konta namuna zawo azíkiwa julu ya kwamini ila zíkiwa julu ya vitendo vyawo. Wakwakula riwe rakukwakuriwa, 
ROM.9.33	kamba vyayandikiwe
ROM.9.33	“Ona, nankutula Ziyoni
ROM.9.33	riwe risaka kuwagwisa.
ROM.9.33	Mwenyé kuntumaini iye, aaja kuriwonera haya.”
ROM.10.1	Wanduzangu, vinajibu pakulu mmoyo mwangu na niwanlebelela ka Mwenyezimungu Mayahudi wavushiwe. 
ROM.10.2	Omi niwa shahidi kuhusu ewo kuwa wanawo hamu pakulu na Mwenyezimungu, fala noyo hamu‑yo airi nkati ya kumwijiwa. 
ROM.10.3	Kamana awejiwa ukamilifu ulawa ka Mwenyezimungu, ila wasakula kubainisha ukamilifu wawo wanyewe. Kwa javyo, awasaka kupokerera ukamilifu wakulawa ka Mwenyezimungu. 
ROM.10.4	Kamana Almasihi ndi kusudi ya shariya, impa ukamilifu kila mwenyé kumwamini.
ROM.10.5	Musa kandika kuhusu ukamilifu ulawa julu ya kufulata shariya. Kaamba javi: “Mwenyé kufulata ámuri za shariya, áinshi julu yake.” 
ROM.10.6	Fala ukamilifu julu ya kumwamini Mwenyezimungu ukwamba: “Usambe mmoyo mwako: ‘Asáka kukwera mbinguni nani?’ ” Kwamba javyo, Almasihi umwisusa. 
ROM.10.7	“Wala: ‘Asáka kwisukira mahala ka wafwi nani?’ ” Konta eco Almasihi kunlamusa ka wafwi. 
ROM.10.8	Musa kankwamba kinani? Iye akwamba javi:
ROM.10.8	“Usemi uwa karibu yako,
ROM.10.8	nkanywa mwako na mmoyo mwako.”
ROM.10.8	(Mana ake ndi usemi watitangaza, kuwa tijuzi timwamini Mwenyezimungu.) 
ROM.10.9	Kamana ukisowera na kanywa yako kuwa Insa ndi Mwenye, na ukamini mmoyo mwako kuwa Mwenyezimungu kanfufula nkifo, ukuja kuvushiwa. 
ROM.10.10	Kamana mmoyo munu akamini, apata kwakikishiwa. Julu ya kusema na kanywa yake, apata kuvushiwa. 
ROM.10.11	Konta Mandiko akwamba javi:
ROM.10.11	“Munu asáka kuwa onse akimwamini Mwenyezimungu, aimpata aibu.”
ROM.10.12	Akupo kusiyana nkati ya Mayahudi na Sawari-Mayahudi. Mwenye mmoja ndi Mwenye wa wanu piya, na iye ndi mwenyé utajiri ka piya wenye kunlebela. 
ROM.10.13	Kamana “Munu asaka kuwa onse anlébela Mwenye akuja kuvushiwa.”
ROM.10.14	Fala wanu wanlebelaja sawanamba kumwamini? Na wamwaminija sawanasikira akitamburiwa? Na wasikiraja sawerepo munu wakuwereza Habari Ngema? 
ROM.10.15	Na wanu wokaja kwereza sawaperekiwe? Kamba vyandikiwe Mandiko Matakatifu:
ROM.10.15	“Namuna vyasitawire maulu a ware wapita wakereza Habari Ngema.”
ROM.10.16	Fala siyo kuwa Mayahudi piya wafulata Habari Ngema. Kamana Izaya kasema javi:
ROM.10.16	“Mola, amíni habari zetu nani?”
ROM.10.17	Basi, kwamini kukuja na kusikira Habari Ngema, na kusikira Habari‑yo ikuja nkati ya kwereza kuhusu Almasihi.
ROM.10.18	Fala nukwamba, Mayahudi piya awasikire? Kusema kweli, wasikira. Mandiko awenye akwamba
ROM.10.18	“Shauti zawo zenera ardhi piya,
ROM.10.18	usemi wawo ufika mpaka mwinsho wa ulumwengu.”
ROM.10.19	Nukwamba, itakuwa wanu wa Iziraeli awereriwe? Aye, wereriwa. Cakwanza, julu ya Musa
ROM.10.19	“Omi nukushongani muwatendere wiyana wanu sawari wa taifa.
ROM.10.19	Julu ya taifa watikinifu, nukukimwisani.”
ROM.10.20	Julu ya Izaya
ROM.10.20	“Nisinganiriwa na wanu sawakinisakula,
ROM.10.20	nirolota ka wanu sawakinidairi.”
ROM.10.21	Fala ka Iziraeli, Mwenyezimungu kaamba javi:
ROM.10.21	“Suku daima‑zi nikolosa makono angu kwawo ewo,
ROM.10.21	fala ewo awanisikiriza, wanikaidi.”
ROM.11.1	Sambi, omi nídairi: Mwenyezimungu wanu wake kawakatala? Anta! Omi mwanyewe niwa muIziraeli, ujukulu wa Iburahima, na wa rikolo ra Benjami. 
ROM.11.2	Mwenyezimungu aawakatare wanu wake wawatondore tangu mwanzo. Au amukumbukira vyaamba Mandiko Matakatifu kuhusu Aliyasi, namuna vyanlalamikira Mwenyezimungu kuhusu wanu wa Iziraeli? 
ROM.11.3	Iye kaamba javi:
ROM.11.3	“Mola, ewo minabii wako wawolaya,
ROM.11.3	mauralu ako a kafara wadangula.
ROM.11.3	Ila wanasa omi tu basi yeka yangu,
ROM.11.3	na wanisakula nomi novyo wanulaye.”
ROM.11.4	Mukumbukira majibu a Mwenyezimungu mbere yake? Akwamba:
ROM.11.4	“Niriturira omi mwanyewe wanu alufu saba sawankokorere Baal!”
ROM.11.5	Na wakati wa rero‑wu ndi novyo, ribaki kundi ra wanu aba futi, watondoriwe kwa rehema ya Mwenyezimungu. 
ROM.11.6	Kutondoriwa‑ko kuwa julu ya rehema, aiwere kwa sababu ya vitendo vyawo wanu‑wo. Kamana rehema yakupatikana julu ya vitendo siyo rehema.
ROM.11.7	Sambi tambe, mwaja? Cawakisakula Mayahudi, kinu‑co awapatire. Ila wanu watondoriwe ndi wapatire. Wengine‑wo wataiwa myoyo migumu. 
ROM.11.8	Kamba vyaamba Mandiko
ROM.11.8	“Mwenyezimungu kawapa roho ya usingizi,
ROM.11.8	maso sawona, na masikiro sasikira,
ROM.11.8	mpaka rero‑vi.”
ROM.11.9	Daudi neye novyo kasema javi
ROM.11.9	“Sherehe ya vyakurya vyawo iwe nambo na kiruzi,
ROM.11.9	cakuwakwakurisa awe ndi maripo awo.
ROM.11.10	Kuwenukare kumaso wasiwone,
ROM.11.10	iwatumbe miyongo yawo suku piya‑zi.”
ROM.11.11	Kwa javyo, nídairi tena: Mayahudi wakwakula, wagwe milele? Sivyo javyo! Ila kwa kuwa ewo wakosa, kuvushiwa kuja kwa ajili ya wanu Sawari-Mayahudi, kuwataye wivu Mayahudi. 
ROM.11.12	Basi, ikiwa ukosa wawo uwatenza wanu mulumwengu‑mu kupata utajiri, na kupunguka kwawo ndi utajiri wa Sawari-Mayahudi, utajiri nkulu pakulu ulawirira Mayahudi pawasaka kuludira ka Mwenyezimungu!
ROM.11.13	Epa nankukwambirani umwe, Samuri-Mayahudi. Kwa kuwa omi niwa walii wa wanu Sawari-Mayahudi, nintukuza Mwenyezimungu kwa kazi yanipere. 
ROM.11.14	Konta, kwa namuna mojawapo, nisaka niwashonge wanu wa kabila yangu wawe na wivu, niwavushe wamojawapo. 
ROM.11.15	Kamana, ikiwa kutuwisiwa kwawo ndi sababu ya wanu wa mulumwengu‑mu kupatana na Mwenyezimungu, vikuja kukuna mwaja wakikubaliwa? Ndi kamba kuludisiriwa uhai bandi ya kufwa, sinovyo? 
ROM.11.16	Ikiwa mikate yakwanza kociwa takatifu, na ibakire neyo takatifu. Na ikiwa nzipe wa muti takatifu, na vitambi nevyo takatifu.
ROM.11.17	Ikiwa visinjiwa vitambi vimojawapo vya muti
ROM.11.18	basi usiridãi julu ya vitambi visinjiwe vire. Ukiridãi, kumbukira kuwa uwe siwitamili nzipe‑wo, ila nzipe‑wo ndi ukwitamili uwe. 
ROM.11.19	Dalili ukwamba: “Visinjiwa vitambi ipate nilunganisiwe omi.” 
ROM.11.20	Vyema, ila kumbukira kuwa vitambi-vyo visinjiwa kwa sababu yakutowa kumwamini Mwenyezimungu. Na uwe koloka kwa sababu ya kwamini. Usiwaze kuridãi, ila wopesiwe. 
ROM.11.21	Kamana Mwenyezimungu, ikiwa aasire vitambi kaanuni, futi uwe, aatakukwasa.
ROM.11.22	Kwa javyo, tunza wema na ukali wa Mwenyezimungu: upande mmoja, iye nkali ka ware wagwire, upande mwengine, iye akutenda meema, ukizidi kuinshi nkati ya wema wake. Ukasa, nnowe novyo ukuja kusinjiwa. 
ROM.11.23	Mayahudi novyo, wakiludira kumwamini Mwenyezimungu, ewo walunganisiwa. Kamana Mwenyezimungu kanawo uwezo wakuwaludisira kuwalunganisa. 
ROM.11.24	Kamana uwe ndi kamba kitambi cakusinjiwa munzaituni kaanuni wa nnundu, cilunganisiwe munzaituni wakuvyariwa ingawa sico kaanuni. Futi vitambi kaanuni vilunganisiwe munzaituni wawo wawenye?
ROM.11.25	Wanduzangu, vinajibu musitikine eyi siiri ya kweli‑yi ipate musiwaze kuwa mwa wejiwifu pakulu. Eyi siiri‑yi ndi kuwa Mayahudi wamojawapo myoyo yawo ilawirira kuwa migumu mpaka isabu ya wanu Sawari-Mayahudi Mwenyezimungu waapangire kuvushiwa, wavushiwe. 
ROM.11.26	Kwa javyo, piya Iziraeli ikuja kuvushiwa, kamba vyavyandikiwe
ROM.11.26	“Nvushi akuja kulawa Ziyoni
ROM.11.26	akuja kulavya ubaya wa waIziraeli
ROM.11.27	Na eyi ndi miyadi yaniwaturire ewo,
ROM.11.27	panija kuwalavya madambi awo.”
ROM.11.28	Upande mmoja, kuhusu Habari Ngema, ewo maaduwi wa Mwenyezimungu kwa faida yenu. Fala, kwa kuwa Mwenyezimungu kawatondola, ewo wapendiwa pakulu kwa sababu ya tamaa yawâpewe wababu zawo. 
ROM.11.29	Kamana Mwenyezimungu aapindula mawazo ake kuhusu wanu wawatondola na uwezo maalumu awajanliya. 
ROM.11.30	Mida umwe amukinsikirizanga Mwenyezimungu, fala sambi‑pa moloteriwa huruma kwa sababu ya ubishi wawo. 
ROM.11.31	Kwa namuna moja novyo, Mayahudi sambi‑pa awansikiriza Mwenyezimungu ipate kwa sababu ya huruma yamoloteriwe, newo novyo sambi‑pa woloteriwe huruma. 
ROM.11.32	Basi, kwa sababu ya ubishi wa wanu piya, Mwenyezimungu awatula kamba wafungwa ipate awolotere wanu piya huruma yake.
ROM.11.33	He, namuna vyauri nkulu utajiri wa Mwenyezimungu! Na vyaziri nyingi fahamu zake na wijiwifu wake! Nani afafánula vyaalamula iye? Nani erériwa mipango yake? 
ROM.11.34	Kamba vyaasema Mandiko
ROM.11.34	“Nani ejíwa ankili za Mola?
ROM.11.34	Nani akidiri kunlanga iye?
ROM.11.35	Mununi ampere kinu Mwenyezimungu
ROM.11.35	kwa kuwa ajuzi kuripiwa?”
ROM.11.36	Konta piya vílawa kwake iye, julu yake iye, na kwa faida yake iye. Mwenyezimungu apewe utukufu wa milele! Aamina.
ROM.12.1	Kwa javyo, wanduzangu, kwa sababu ya huruma ya Mwenyezimungu, nukutafadalini mwiri wenu‑wo mupereke nfululu ka Mwenyezimungu, uwe kafara hai na takatifu, kamba vyavimwajibu iye. Eyi ndi ibada yako ya kweli. 
ROM.12.2	Musiinshi vyawainshi wanu wa mulumwengu‑mu, ila mwaseni Mwenyezimungu akupindureni ankili zenu muwe na mawazo mapya. Tendani javyo ipate mwijiwe vyaasaka Mwenyezimungu, vyema, vyakwajibisa, na vyakukamilika.
ROM.12.3	Kamana, kwa sababu ya rehema yanipewe, nukulaizirani umwe kila mmoja: musiriwone pakulu kupunda camuri‑co. Ila kila mmoja awaze kunyenyekeya mwanyewe kwa namuna ya kwamini Mwenyezimungu vyaantongera kila mmoja. 
ROM.12.4	Kamana kamba mwiri mmoja vyauri nawo vifingo vingi, fala vifingo-vyo piya avitenda kazi moja, 
ROM.12.5	ndi sawa‑sawa nofwe: tiwa wengi, fala kwa kuwa tilungana na Almasihi, tiwa mwiri mmoja, na kila mmoja kifingo ka mwenziwe. 
ROM.12.6	Mwenyezimungu, julu ya rehema yake, katipa neema ya uwezo jisijisi. Apéwe uwezo wakubushuru, atende kwa kufulata kiyasi ca kwamini kwake. 
ROM.12.7	Apéwe uwezo wakutumika, atumike. Ikiwa wakufunda, afunde. 
ROM.12.8	Apéwe uwezo wakuwarimbisa myoyo wenziwe, basi awarimbise myoyo. Apéwe uwezo wakumera, amere asiwe na coyo. Apéwe uwezo wakuwalongoza wenziwe, awalongoze kwa juhudi. Apéwe uwezo wakuwolotera wanu huruma, atende kwa radi.
ROM.12.9	Kupenda kwenu kuwe ka kweli. Ubaya ukukimeni, rimbisani kutenda meema. 
ROM.12.10	Pendanani munu na mwenziwe kwa pendo ra unduyu, na mwinshimiyane kwa juhudi. 
ROM.12.11	Tenderani juhudi kazi, musiwe wafuko. Ntumikeni Mwenye kwa roho ya kukulunguzani. 
ROM.12.12	Nkati ya tamaa, furahini. Nkati ya tabu, vumirirani. Na nkati ya duwa, zidini kulebela. 
ROM.12.13	Wasaidiyeni wenye kwamini. Na wayeni wapokerereni na jitiyadi.
ROM.12.14	Wanu wakulumbatani, nlebeleni Mwenyezimungu awabariki. Lebelani wajanliiwe, musiwalani. 
ROM.12.15	Wenzenu wari kufurahi, furahini nawo. Wenzenu wari kurira, rirani nawo. 
ROM.12.16	Munu na mwenziwe, mutafitiyane kwa namuna moja noyo. Musiriture ubora, ila pamulongoziwa murinyenyekeye. Musiriwone kuwa wejiwifu umwe wanyewe!
ROM.12.17	Musiripirirane na munu awa onse, ubaya ka ubaya. Tendani wanu vyawawona piya kuwa vyema. 
ROM.12.18	Camukidiri umwe wanyewe, tenderani juhudi muinshi salama na wanu piya. 
ROM.12.19	Wapendani wangu, musishupane watupu ila mwasireni nyongo Mwenyezimungu atende shariya.
ROM.12.19	Konta yandikiwa javi
ROM.12.19	“Omi ndi mwenyé maripo a ubaya.
ROM.12.19	Omi ndi nija kuripa, amba ndi Mola.”
ROM.12.20	Fala,
ROM.12.20	“Aduwi wako, ikinkola njala, mpe cakurya.
ROM.12.20	Ikinkola nyotwa, mpe maji.
ROM.12.20	Ukintenda javyo,
ROM.12.20	aduwi wako kuntula makala a moto patumela,
ROM.12.20	alama ya kuntenza aya.”
ROM.12.21	Usishindiwe na ubaya, ila shinda ubaya na meema.
ROM.13.1	Kila munu ariture kusikiriza mamulaka a mafalume, konta aangari kuwepo mamulaka a ufalume bila Mwenyezimungu. Piya wenye mamulaka, iye ndi awaturire. 
ROM.13.2	Basi, wanu wakukatala mamulaka a ufalume wawankubishana na kauli ya Mwenyezimungu. Na ware wabishana naye, wakuja kuhukumiwa. 
ROM.13.3	Kusema kweli, mafalume awawataya wofi waténda meema, ila wawataya wofi, waténda ubaya. Úkisaka usiwope wenye mamulaka? Basi, tenda meema, ukuja kusifiwa nawo. 
ROM.13.4	Kamana mwenyé mamulaka antumikira Mwenyezimungu kwa wema wako uwe. Fala, ukitenda ubaya, ukuwa mofi, konta iye aakusukurira bakora
ROM.13.5	Ntamana, ibidi kuwasikiriza wenye mamulaka, siyo kwa kunyema nyongo ya Mwenyezimungu tu basi, fala novyo ipate fahamu zako zitengemane.
ROM.13.6	Kwa namuna moja novyo waripeni nsoko, konta ewo watumisi wa Mwenyezimungu, washugulikira kazi‑yo suku daima. 
ROM.13.7	Nripeni kila mmoja camujuzi kunripa: nripeni nsoko munu wamujuzi kunripa nsoko, mpeni ncango munu wamujuzi kumpa ncango, mopeni wamujuzi kumopa, na nsifuni ire wamujuzi kunsifu.
ROM.13.8	Musiwiriwe anta kinu, sairi kupendana, konta ampénda munu mwengine, atimiza piya ámuri ziri nkati ya shariya. 
ROM.13.9	Kamana ámuri‑zo zikwamba, “Usizinge”, “Usiulaye”, “Usiwe”, “Usiperereze”, na ámuri vyaziri piya, zijumulanisiwa kwa ámuri mmoja tu basi: “Mpende mwenziwo kamba vyauripenda uwe mwanyewe.” 
ROM.13.10	Munu ampénda mwenziwe aantenda ubaya. Kwa javyo, kuwa na pendo ndi kutimiza shariya.
ROM.13.11	Visitoshe, mukijiwa enzi zatiri‑zi, kuwa ufika futi wakati wakusisimuka. Kamana epa sambi kuvuka kwetu kuwa karibu pakulu koliko patanzire kunkubali Insa. 
ROM.13.12	Usiku wankupita, kuca kuwa karibu. Basi, tase vitendo vya kisi, ila tivare sulaha za panlangaza. 
ROM.13.13	Tiinshi kwa namuna ngema kamba wanu wari kuinshi nsana juwa rikiwala. Musipite mmajambo a kurewiwa pakulu, wala musirewe. Musizinge, wala musitende kitendo kimojawapo ca ceje. Musumane, wala musiwatendere wiyana wenzenu. 
ROM.13.14	Kwasa evyo, rikengereni na kuwapo ka Mwenye Insa Almasihi. Musisakure kurinafusi wájibu wenu mbaya wa kibinadamu.
ROM.14.1	Sawana nguvu nkati ya kwamini, wapokerereni, wala musiwakaidi mawazo awo. 
ROM.14.2	Munu mmojawapo akwamini kuwa kanawo haki ya kurya kila namuna ya cakurya, fala wakwamíni aba akurya unde na masamba tu basi. 
ROM.14.3	Munu árya cakurya kimojawapo asikejeli cakurya saarya. Na saarya cakurya kimojawapo, asinlaumu munu wakurya piya vinu, konta Mwenyezimungu kawapokerera nowo wanu‑wo. 
ROM.14.4	Uwe nani wakusaka kunlaumu ntumisi wa munu mwengine? Ntumisi‑yo akuja koloka au kwinama mbere ya mwenye wake. Kweli, iye akuja koloka konta Mwenye Insa akidiri kumolosa. 
ROM.14.5	Munu mmojawapo awaza kuwa iwapo suku bora pakulu koliko suku nyengine, fala munu mwengine atula kuwa suku piya sawa‑sawa. Sikirizani, kila munu oloke na mawoni ake. 
ROM.14.6	Atúla kuwa iwapo suku maalumu atenda novyo ansifu Mwenye. Na árya vyakurya piya, akurya ka kunsifu Mwenye, konta anshukuru Mwenyezimungu. Na sawarya, newo novyo watenda javyo ajili ya kunsifu Mwenye, na wanshukuru Mwenyezimungu. 
ROM.14.7	Kamana kati yetu aapo munu ainshi kwa nafsi yake mwanyewe, wala aapo afwa kwa nafsi yake mwanyewe. 
ROM.14.8	Ikiwa tankuinshi, tiinshi kunsifu Mwenye. Ikiwa tukufwa, tukufwa kunsifu Mwenye. Kwa javyo, anta tiinshi au tifwe, tiwa wa Mwenye. 
ROM.14.9	Kamana kwa sababu ya noco, Almasihi kâfwa na kaludira kuinshi, ipate awe Mwenye wa wafwi na wari hai.
ROM.14.10	Sambi, uwe, konta ya kinani kunlaumu nduyo? Na uwe, sababuni kunkejeli nduyo? Kamana ofwe piya tukuja kujibu mbere ya Mwenyezimungu tilamuriwe. 
ROM.14.11	Konta vyandikiwa
ROM.14.11	“Kamba kweli-kwelini niwapo, amba ndi Mola,
ROM.14.11	wanu piya wakuja kukokora mbere yangu omi,
ROM.14.11	na kila lulimi rikuja kwakikisha kuwa omi ndi Mwenyezimungu!”
ROM.14.12	Kwa javyo, ofwe kila mmoja akuja kujibu mwanyewe mbere ya Mwenyezimungu.
ROM.14.13	Ndimana, tisilaumiyane tena. Kwasa javyo, kila mmoja alamure asintende mwenziwe kinu cakunkosesa au cakunkoresa dambi. 
ROM.14.14	Omi nukwijiwa, visitoshe nukwakikishiwa na Mwenye Insa, kuwa acipo cakuriharamisha wanyewe. Fala, ikiwa munu awaza kimojawapo kuwa haramu, kweli-kwelini cikuwa haramu kwake. 
ROM.14.15	Kamana, ikiwa nduyo abugudika kwa sababu ya cakurya caúrya, auri kumpenda. Usase cakurya cako kuntenza kwasika munu wakuwa, kwa ajili yake, Almasihi kâfwa. 
ROM.14.16	Basi, musiwase wanu kusowerera caputu kitendo cenu cema. 
ROM.14.17	Kamana ufalume wa Mwenyezimungu siwo kurya wala kunywa, ila ndi ukamilifu na salama pamoja na radi kati ya Roho Takatifu. 
ROM.14.18	Antumíka Almasihi kwa namuna‑yi, iye akwajibisa ka Mwenyezimungu na akubaliwa na wanadamu. 
ROM.14.19	Basi, tukeni tisakure vinu vyakutipa usalama, na vyakujengana.
ROM.14.20	Isiwe kwa sababu ya cakurya úfuja kazi ya Mwenyezimungu. Kweli-kwelini vinu piya halali kurya, fala cinyáta ndi munu kurya kinu cakunkosesa. 
ROM.14.21	Vyema kutowa kurya nyama au kunywa vinyu au kutenda kitendo kimojawapo cakuntenza nduyo kunkosesa. 
ROM.14.22	Kwamini kauri nawo, zidi kuwa nawo mwanyewe mbere ya Mwenyezimungu. Heri ire saarihukumu mwanyewe kwa kinu caari kuyeza. 
ROM.14.23	Fala, munu árya akidanizira, ahukumiwa, konta aarya ka kwamini. Basi, kila citendiwa bila kwamini ndi dambi.
ROM.15.1	Ofwe tiri na nguvu tijuzi tihitamili kuveya ka ware sawana nguvu. Tisenendere vyakutajibu ofwe wanyewe. 
ROM.15.2	Ofwe kila mmoja atende vyakumwajibu mwenziwe kwa wema, apate kunjenga. 
ROM.15.3	Kamana anta Almasihi aatendire vyakumwajibu iye mwanyewe. Ila kamba vyavyandikiwe
ROM.15.3	“Matukano awakutukana uwe, anigwirira omi.”
ROM.15.4	Piya vyaandikiwe tangu mida, vyandikiwa vitifunde, ipate julu ya imani na kurimbisiwa myoyo vyatipewe mMandiko, tiwe na tamaa. 
ROM.15.5	Mwenyezimungu, mwenyé imani na mwenye kurimbisa moyo, akupeni mawazo mamoja pamunfulata Almasihi Insa, 
ROM.15.6	ipate kwa shauti moja muntukuze Mwenyezimungu, Baba wa Mwenye wetu, Insa Almasihi. 
ROM.15.7	Basi sambi, kamba Almasihi vyakukaribisheni, nomwe karibishanani ipate atukuziwe Mwenyezimungu.
ROM.15.8	Omi nukwambirani kuwa Almasihi kâja awe ntumisi wa Mayahudi
ROM.15.9	Almasihi kâja novyo kuwolotera huruma Sawari-Mayahudi ipate wantukuze Mwenyezimungu. Kamba vyavyandikiwe
ROM.15.9	“Ntamana nukuja kukushukuru kati ya wanu Sawari-Mayahudi,
ROM.15.9	nukuja kwimba kusifu zina rako!”
ROM.15.10	Akamba tena
ROM.15.10	“Furahini umwe, wanu Samuri-Mayahudi, pamoja na umati wake.”
ROM.15.11	Na tena javi
ROM.15.11	“Ntukuzeni Mola, piya Samuri-Mayahudi,
ROM.15.11	wantukuze wanu wa mataifa piya!”
ROM.15.12	Tena nabii Izaya
ROM.15.12	“Ukuja kuwepo nzipe wa rikolo ra Yese
ROM.15.12	iye alamuka awataware Sawari-Mayahudi.
ROM.15.12	Iye Sawari-Mayahudi ndi wawaja kuwa na tamaa naye.”
ROM.15.13	Basi sambi, Mwenyezimungu atípa tamaa akwijazeni radi pamoja na usalama piya, julu ya kumwamini iye, ipate tamaa yenu izidi kukula daima, kwa uwezo wa Roho Takatifu.
ROM.15.14	Wanduzangu, omi mwanyewe nanawo uhakika kuhusu umwe, kuwa ukwijalani wema pamoja na wijiwifu piya, na mukidiri kulangana. 
ROM.15.15	Kwa sababu ya rehema zaanipere Mwenyezimungu, nukwandikirani kwa hakika kuhusu vimojawapo ipate nukukumbuseni. 
ROM.15.16	Nipewa rehema‑zo niwe shikarakanzi wa Insa Almasihi, ka wanu Sawari-Mayahudi. Nituriwa kuwa ntumisi maalumu wakwereza habari ya Mwenyezimungu kamba nlongozi wa dini ipate Sawari-Mayahudi wawe kafara yakwajibisa ka Mwenyezimungu, wakuswafiwa na Roho Takatifu. 
ROM.15.17	Basi, kwa kuwa nilungana na Almasihi Insa, omi niridãi nkati ya kazi yangu yakuntumika Mwenyezimungu. 
ROM.15.18	Sitwakali kusowera kinu sairi cire caatendire Almasihi julu yangu omi kuwatwala wanu Sawari-Mayahudi wansikirize Mwenyezimungu. Evi vikuna julu ya usemi wangu na vitendo vyangu, 
ROM.15.19	julu ya uwezo wa alama na maajuza, atendiwe na uwezo wa Roho Takatifu. Kwa javyo, nereza nfululu Habari Ngema za Almasihi, mwanzo wa Yerusalemu mpaka inti ya Ilíriko. 
ROM.15.20	Kweli-kwelini, anzima yangu daima íkiwa yakwereza Habari Ngema mahala mwaritowire kusikirika zina ra Almasihi, ipate nisijenge julu ya aluserusu zijengiwe na wanu wengine. 
ROM.15.21	Ila kamba vyaandikiwe
ROM.15.21	“Wanu sawambiriwe habari zake, wakuja kuwona.
ROM.15.21	Wanu sawanasikira kuhusu iye, wakuja kwereriwa!”
ROM.15.22	Ndimana, mara nyingi zawenye sikipata nafasi ya kuja kukuwonani. 
ROM.15.23	Epa sambi, kwa kuwa sina mahala tena pakutenda kazi ezi inti‑zi, na kwa kuwa tangu mida nilangela kuja kukuwonani, 
ROM.15.24	nanawo tamaa yakupita kwenu nukuwoneni, panisaka kuka Shipanya. Tikisa kutenda radi ya kuwonana wakati aba, vikinajibu munipereke Shipanya‑ko. 
ROM.15.25	Fala sambi‑pa nankuka Yerusalemu, nikawaudumu wenye kwamini. 
ROM.15.26	Konta wafulati wa Insa Makedoniya na Akaya wawazisana vyema wacange wawaperekere wakosofu wenye kwamini wa Yerusalemu. 
ROM.15.27	Wawaza vyema kutenda javyo. Kweli-kwelini, ewo Sawari-Mayahudi wákiwa na deni na nowo wanu wa Yerusalemu‑wo. Basi, kwa kuwa ewo Sawari-Mayahudi wafaiwa na mambo a kiroho a Mayahudi, newo iwabidi wawahudumu kwa vinu vyawari nawo. 
ROM.15.28	Kwa javyo, nikimariza shuguli‑yi, nikiwagabizi sana ewu nsada‑wu
ROM.15.29	Nukwijiwa kuwa nikija, julu yangu omi Almasihi akujanliyani nfululu.
ROM.15.30	Wanduzangu, kwa kuwa tintumaini Mwenye Insa Almasihi, na kwa sababu ya pendo ratipewe na Roho Takatifu, nukutafadalini mutende vita pamoja nomi julu yakunilebelela ka Mwenyezimungu, 
ROM.15.31	ipate anivushe mmakono mwa wabishi wari Yudeya. Munilebelele duwa novyo ipate kazi yangu yanuka kutenda Yerusalemu ikakubaliwe na wenye kwamini. 
ROM.15.32	Basi, Mwenyezimungu anijanliye, nije kwenu kwa radi, na nipate kupumuzika pamoja nomwe. 
ROM.15.33	Mwenyezimungu mwenyé usalama awe pamoja nomwe piya. Aamina.
ROM.16.1	Omi nukulaizirani kuhusu nlumbwetu Foibe, ari kutumika njamati ya Kenkereya, 
ROM.16.2	ipate mumpokerere vyema kwa zina ra Mwenye, kamba vyawajuzi kutenda wenye kwamini. Munsaidiye vinu piya vyaaja kusakula kwenu umwe, kamana kawasaidiya wanu wengi wawenye, anta nomi kanisaidiya.
ROM.16.3	Salamu zawo Pirisila na Akila, ewo watenda kazi pamoja nomi kuntumika Almasihi Insa. 
ROM.16.4	Kusema kweli, ewo watwakali mainsha awo wanyewe ipate wanivushe omi. Omi niwashukuru, na sumi basi, anta na jamati piya za wanu Sawari-Mayahudi ziwashukuru. 
ROM.16.5	Salamu zawo novyo wenye kwamini wasimanananga nnyumba mwawo.
ROM.16.5	Salamu zake mpendani wangu, Epayinetu. Iye ndi awere nfulati ntanzi wa Almasihi
ROM.16.6	Salamu zake Mariyamu, akorire kazi pakulu kwa faida yenu umwe. 
ROM.16.7	Salamu zawo Andoroniku pamoja na Juniya, jamaa zangu wa kwetu kumoja, wákiwa wenzangu nkalaboshu. Ewo wakwinshimiwa pakulu pawenye nkati ya mawalii. Ewo wankubali Almasihi omi saninamba kunkubali. 
ROM.16.8	Salamu zake Ampiliyatu, mpendani wangu nkulu nkati ya mainsha yetu upande wa Mwenye Insa. 
ROM.16.9	Salamu zake Urubanu, mwenzetu nkati ya kuntumika Almasihi, pamoja na mpendani wangu, Sitaku. 
ROM.16.10	Salamu zake Apele, olote kwaminika mbere ya wafulati wa Almasihi. Na salamu zawo jamaa wa Arishitobulu. 
ROM.16.11	Salamu zake Herodiyana jamaa yangu, pamoja na wenye kwamini jamaa zake Narikisi. 
ROM.16.12	Salamu zawo Turufena pamoja na Turufosa wantumikanga Mwenye, na mpendani wangu Perisi, akorire kazi pakulu kwa Mwenye. 
ROM.16.13	Salamu zake Rufo atondoriwe na Mwenye awe wake. Na salamu zake mamaye Rufo, wanintendire kuwa mama. 
ROM.16.14	Salamu zawo Asunkiritu, Feligoni, Herimeyu, Potoroba, Herima, pamoja na piya wafulati wa Insa wari pamoja nomwe. 
ROM.16.15	Niwaperekera salamu novyo ka Filologu, Juliya, Nereya na nunuye, Olumpa, pamoja na piya wenye kwamini wari pamoja nawo. 
ROM.16.16	Musalimiyane kwa alama takatifu yakolota pendo ra Insa
ROM.16.17	Sambi, wanduzangu, nukutafadalini muwatunze wawatenza wanu kwawanyana na kuwadanganya nkati ya inlimu yamurifundire umwe, watanukeni. 
ROM.16.18	Kamana wanu kamba ewo awantumika Mwenye wetu, Almasihi, ila waritumika ewo wanyewe. Julu ya kusowera usowezi mwema nkijanja, wawatesa wanu sawana ankili. 
ROM.16.19	Wanu piya wakwijiwa kuwa umwe munsikiriza Mwenye Insa. Kwa javyo, niwa radi kwa sababu zenu umwe. Novyo-sivyo, vinajibu muwe wejiwifu mufulate wema, fala mutikine kutenda vitendo vibaya. 
ROM.16.20	Mwenyezimungu, Mwenyé usalama, kwa mpunde nowo, ansapa Ibilisi mmaulu mwenu. Rehema ya Mwenye wetu, Insa, iwe pamoja namwe.
ROM.16.21	Timotiyu, mwenzangu wa kazi, akuperekerani salamu. Jamaa zangu wa kwetu kumoja, Lukiyu, Yasoni, pamoja na Sosipateri, newo novyo wakuperekerani salamu.
ROM.16.22	Omi Teritiyu, niri kwandika eyi waraka‑yi, nukuperekani salamu kwa zina ra Mwenye Insa.
ROM.16.23	Gayu, wanifikire nnyumba mwake, iye apereka salamu pamoja na jamati ijumananga nnyumba mwake. Erashitu, mwenyé kupokerera nzuruku wa kaya ulu, neye novyo akuperekerani salamu, pamoja na nduyetu Kwarutu. 
ROM.16.25	Basi, atukuziwe Mwenyezimungu! Iye akidiri kukwakikishani nkati ya kwamini kwenu, kwa namuna vyaisema Habari Ngema yangu na vyereze Insa Almasihi. Iye akoloseni kwa kufulata siiri ifisiwe tangu mwanzo fala sambi ifafanúriwa. 
ROM.16.26	Siiri‑yo ifafanúriwa julu ya mandiko a minabii, ikwijiwikana ka kabila piya, kwa kufulata vyaalazimishe Mwenyezimungu wa milele, ipate wantumaini na wanfulate. 
ROM.16.27	Mwenyezimungu ndi Mwenyé wijiwifu mmoja tu basi. Iye, julu ya Insa Almasihi, atukuziwe kwa milele! Aamina.
1CO.1.1	Omi Paulu, nitondoriwa niwe walii wa Almasihi Insa kamba vyaasaka Mwenyezimungu. Omi na nduyetu Soshiteni 
1CO.1.2	tukwandikirani eyi waraka‑yi umwe wa jamati ya Mwenyezimungu mwikala Korintiyu, muswafíwe julu ya Almasihi Insa. Umwe mwitiwa watakatifu pamoja na piya wanu wa kila upande wari kwita zina ra Insa Almasihi, Mwenye wetu. Iye ndi Mwenye wawo na wetu. 
1CO.1.3	Mwenyezimungu, Baba wetu, pamoja na Mwenye wetu, Insa Almasihi, wakujanliyeni rehema na salama.
1CO.1.4	Ninshukuru daima Mwenyezimungu kwa rehema yake yakujanliyeni julu ya Almasihi Insa. 
1CO.1.5	Kamana mutajirisiwa kwa vinu piya julu ya iye, kwa piya usowezi na piya wijiwifu, 
1CO.1.6	konta ushahidi kwetu kuhusu Almasihi ukolosiwa kati yenu umwe. 
1CO.1.7	Kwa javyo, ayukutowani neema ya uwezo isaka kuwa yonse, kuno mukirindira kufafanula ka Mwenye wetu, Insa Almasihi. 
1CO.1.8	Iye novyo akusaidiyani koloka mpaka mwinsho, bila kusutumiwa makosa, suku ulu paasaka kuludi Mwenye wetu, Insa Almasihi. 
1CO.1.9	Mwenyezimungu mwaminifu. Julu yake, mukwitiwa muinshi ka umoja na Mwanawe, Insa Almasihi, Mwenye wetu.
1CO.1.10	Nukulebelani wanduzangu, kwa zina ra Mwenye wetu, Insa Almasihi, ipate muwe nawo mawazo mamoja, kusiwepo kwawanyana kati yenu, ila mulungane, ankili zenu ziwe moja, na mawoni enu awe mamoja. 
1CO.1.11	Wanduzangu, jamaa zake Kolowi wanipa habari zenu, kuwa kati yenu uwapo umani. 
1CO.1.12	Nukwamba kuwa kila mmoja akwamba “Omi ninfulata Paulu”, mwengine “Omi ninfulata Apolu”, mwengine “Omi ninfulata Peduru
1CO.1.13	Itakuwa Almasihi‑yo kawanyika? Itakuwa mwenyé kufwa kwa ajili yenu pansalaba níkiwa omi Paulu? Au wamojawapo kati yenu woziwa kwa zina ra Paulu? 
1CO.1.14	Nishukuru kuwa nkati yenu simozire munu anta mmoja, ila nimoza Kirispu na Gayu, 
1CO.1.15	ipate asiwepo munu wakwamba kuwa moziwa kwa zina rangu. 
1CO.1.16	(Nikumbukira kuwa niwoza novyo jamaa zake Eshitefanu, fala sikumbukira kuwa nimoza munu mwengine tena.) 
1CO.1.17	Konta Almasihi aanitumire kupita nikoza wanu, ila kwereza Habari Ngema, sanitumira usowezi wa wijiwifu, ipate nisilavye faida ya uwezo wa kifo ca Almasihi pansalaba.
1CO.1.18	Kamana habari za kifo ca Almasihi pansalaba ndi habari za uzozo ka wari kwasika. Fala kwetu ofwe tiri kuvushiwa, ezi ndi habari za uwezo wa Mwenyezimungu. 
1CO.1.19	Kamana kamba vyavyandikiwe:
1CO.1.19	“Nifuja wijiwifu wa wejiwifu,
1CO.1.19	na kwereriwa ka werevu, nikatala!”
1CO.1.20	Wandepi wejiwifu? Wandepi wanlimu wa shariya? Wandepi wakuwajibu kukaidi vinu vya ezi enzi‑zi? Mwenyezimungu wijiwifu wa mulumwengu‑mu aaturire uzozo? 
1CO.1.21	Kamana, nkati ya wijiwifu wa Mwenyezimungu, wanu awakidirire kumwijiwa julu ya wijiwifu wawo. Kwasa javyo, Mwenyezimungu kalamula, julu ya uzozo watiri kwereza, kuwavusha wenye kumwamini. 
1CO.1.22	Mayahudi wasaka wawone alama, Sawari-Mayahudi wasakula wijiwifu, 
1CO.1.23	fala ofwe tintangaza Almasihi agomezeriwe. Habari‑zi ka Mayahudi matukano, na ka Sawari-Mayahudi uzozo. 
1CO.1.24	Novyo-sivyo, kwa ware wetiwe na Mwenyezimungu, Mayahudi na Sawari-Mayahudi, Almasihi ndi uwezo nkulu wa Mwenyezimungu na ndi wijiwifu wa Mwenyezimungu. 
1CO.1.25	Konta uzozo wa Mwenyezimungu ndi wijiwifu nkulu koliko wijiwifu wa wanadamu, na kuveya ka Mwenyezimungu ndi nguvu ulu koliko nguvu za wanadamu.
1CO.1.26	Wanduzangu, kumbukirani vyamukiwa pamwitiwe: amuwere wengi wejiwifu kamba vyawawaza wanu mulumwengu. Wengi amuwere wenye uwezo, wala wengi amuwere mabora. 
1CO.1.27	Fala Mwenyezimungu katondola vya uzozo vya mulumwengu‑mu, ipate wejiwifu awatenze aya. Na Mwenyezimungu katondola savina nguvu, ipate atenze aya vya nguvu. 
1CO.1.28	Mwenyezimungu katondola vyakurinyenyekeya mulumwengu‑mu na vyakukejeliwa, vinu savifãi, ipate vyakufãi afuje. 
1CO.1.29	Kwa javyo, asiwepo wa kuridãi mbere ya Mwenyezimungu. 
1CO.1.30	Iye ndi nviriro wa mainsha enu mupatana na Almasihi Insa. Mwenyezimungu antenza Almasihi awe wijiwifu wetu, ukamilifu wetu, uswafi wetu, na komboka kwetu. 
1CO.1.31	Kwa javyo, kamba vyavyandikiwe:
1CO.1.31	“Mwenyé kuridãi,
1CO.1.31	ajuzi aridãi kwa sababu ya Mwenye.”
1CO.2.1	Wanduzangu, omi panijire kukwerezani siiri ya Mwenyezimungu, situmire usowezi wakurigariga wala wa wijiwifu. 
1CO.2.2	Kamana ninuwiya kuwa, kati yenu, sifunda kinu cengine ila Insa Almasihi na kufwa kwake pansalaba. 
1CO.2.3	Níkiwa namwe kamba munu wakuveya, wakunijala wofi, nikitetema pakulu. 
1CO.2.4	Utuba wangu na namuna zangu zakufunda, aziwere za masemo a kutikinisa na a werevu, ila za kolota uwezo wa Roho wa Mwenyezimungu, 
1CO.2.5	ipate umwe musitumaini werevu wa wanadamu, ila mutumaini uwezo wa Mwenyezimungu.
1CO.2.6	Novyo-sivyo, tisowera na wijiwifu patiwa na waminifu. Fala wijiwifu‑wo siwo wa mulumwengu‑mu, wala wa mafalume wa mulumwengu‑mu, wakuwa suku karibu wapoteya. 
1CO.2.7	Wijiwifu wa Mwenyezimungu watisowera‑wu uwa kamba siiri yakufisiwa, ipangiwa na Mwenyezimungu tangu mida, kwa utukufu wetu ofwe. 
1CO.2.8	Ewu wijiwifu‑wu aapo nfalume mmojawapo mulumwengu‑mu wakumwerera. Unawerera, awangari kungomezera pansalaba Mwenye wetu ntukufu. 
1CO.2.9	Kamba vyavyandikiwe
1CO.2.9	“Anta riso arinawona, wala sikiro arinasikira
1CO.2.9	na mmoyo mwa mwanadamu avinengira,
1CO.2.9	mambo Mwenyezimungu awatengezere wenye kumpenda.”
1CO.2.10	Noya mambo‑ya, Mwenyezimungu katolotera ofwe julu ya Roho wake. Roho‑yo atunza mambo piya, mpaka siiri ulu za Mwenyezimungu. 
1CO.2.11	Kamana nani ejiwa mambo a munu, sairi roho ya munu‑yo iri nkati yake? Namuna moja novyo, aapo ejiwa mambo a Mwenyezimungu sairi Roho wa Mwenyezimungu. 
1CO.2.12	Na ofwe atimpokerera roho ya mulumwengu‑mu, ila Roho wakulawa ka Mwenyezimungu, ipate tijiwe mambo atipere bure Mwenyezimungu. 
1CO.2.13	Panukwambirani eya mambo‑ya, sisowera masemo akufundiwa na wijiwifu wa kibinadamu, ila nisowera masemo akufundiwa na Roho wa Mwenyezimungu. Nifafanula ukweli wa Roho mbere ya wenye kuwa nawo Roho wa Mwenyezimungu.
1CO.2.14	Falakini munu saana Roho wa Mwenyezimungu aapokerera mambo akuja na Roho‑yu. Kwake iye uzozo, aakidiri kufahamu, konta eya mambo‑ya akweleweka julu ya Roho wa Mwenyezimungu. 
1CO.2.15	Ire ari na Roho Takatifu akwelewa mambo‑ya piya, fala eleweshiwa na munu asaka kuwa onse. Kamba vyaamba Mandiko:
1CO.2.16	“Nani akidiri kufahamu ankili za Mwenye?
1CO.2.16	Nani akidiri kunlanga?”
1CO.2.16	Fala ofwe tanawo ankili za Almasihi.
1CO.3.1	Wanduzangu, sikidiri kusowera namwe kamba wanu wakumilikiwa na Roho wa Mwenyezimungu, ila nisowera namwe kamba wanu wa kibinadamu, wasimana upande wa Almasihi. 
1CO.3.2	Nukupani maziwa kunywa, sukupereni cakurya cakukamata, konta wakati‑wo amukiwa na uwezo. Na mpaka sambi‑pa amuna uwezo, 
1CO.3.3	konta mungari kumilikiwa na wájibu wa kibinadamu. Kwa kuwa mwankutenderana wiyana na mwankukaidiyana, amolota kuwa mwankuinshi kibinadamu na mufulata namuna za wanu wa mulumwengu‑mu? 
1CO.3.4	Kamana munu mmojawapo paamba: “Omi ninfulata Paulu”, na mwengine akwamba: “Omi ninfulata Apolu”, amuwa wanu wa mulumwengu‑mu?
1CO.3.5	Apolu‑yo kawa kinani? Na Paulu‑yo kawa kinani? Ewo watumisi wakuwa umwe mwamini julu yawo. Ofwe kila mmoja atumika kazi yaapewe na Mwenye. 
1CO.3.6	Omi nivyala, Apolu katairira maji, fala Mwenyezimungu ndi akurise. 
1CO.3.7	Kwa javyo, siyo bora avyála wala atairíra maji; ila bora ndi ire akurísa mbeyu, Mwenyezimungu. 
1CO.3.8	Avyála na atairíra maji wasawa‑sawa. Kila mmoja apokerera thawabu yake kwa kadiri ya kazi yake mwanyewe. 
1CO.3.9	Kamana ofwe pamoja tankunkorera kazi Mwenyezimungu. Umwe ndi masamba aríma Mwenyezimungu.
1CO.3.9	Novyo, umwe ndi majengo yaajenga Mwenyezimungu. 
1CO.3.10	Mwenyezimungu kanipa rehema ulu kuwa fundi mwijiwifu wakujenga, ntamana nijenga aluserusu, mwengine ajénga julu yake. Kila mmoja atunze namuna vyakujenga julu ya aluserusu‑yo. 
1CO.3.11	Konta aipo aluserusu nyengine munu yaakidiri kutula sairi ire isire kuturiwa. Aluserusu‑yo ndi Insa Almasihi. 
1CO.3.12	Wengine, pakujenga julu ya aluserusu, watumira oru, parata, mawe akung'anira, mbawo, minyani, au makuti. 
1CO.3.13	Fala suku ya Kiyama, kazi yaakorire kila munu ikuja kuwoneka. Kamana noyo suku‑yo, ifafanuriwa na moto. Namuna ya kazi ya kila munu, moto‑wo ndi uja kupima. 
1CO.3.14	Kipama caajengire munu‑co cikikala, munu‑yo apata thawabu. 
1CO.3.15	Fala kipama‑co cikilungula, munu‑yo apata hasara. Novyo-sivyo, iye akuja kuvushiwa, fala akuwa kamba munu wakunusurika pamoto.
1CO.3.16	Amwijiwa kuwa muwa nyumba takatifu ya Mwenyezimungu, na Roho wa Mwenyezimungu kekala nkati yenu? 
1CO.3.17	Ikiwa munu mmojawapo anyausa nyumba takatifu ya Mwenyezimungu, na iye Mwenyezimungu andangula. Kamana nyumba ya Mwenyezimungu takatifu, na nyumba yawenye ndumwe!
1CO.3.18	Asiwepo wakuritesa mwanyewe! Ikiwa mmojawapo kati yenu ariwona kuwa mwijiwifu mulumwengu‑mu, ariture kuwa zozo, ipate awe mwijiwifu. 
1CO.3.19	Konta werevu wa mulumwengu‑mu kinu ca uzozo mbere ya Mwenyezimungu. Kamba vyavyandikiwe
1CO.3.19	“Munu aritula kuwa mwerevu,
1CO.3.19	nkati ya ujanja wake, Mwenyezimungu ankoresa.”
1CO.3.20	Yandikiwa
1CO.3.20	“Mwenye akwijiwa mawazo a werevu,
1CO.3.20	akwijiwa kuwa aafãi kinu.”
1CO.3.21	Basi sambi, asiwepo wakuridãi kuhusu munu mmojawapo. Kusema kweli, piya vyenu umwe: 
1CO.3.22	Paulu, Apolu, Peduru
1CO.3.23	na umwe wa Almasihi, na Almasihi wa Mwenyezimungu.
1CO.4.1	Basi sambi, titureni kamba watumisi wa Almasihi, na maamiri wa mipango ya siiri za Mwenyezimungu. 
1CO.4.2	Sambi, munu agabiziwe kuwa amiri isakikana awe mwaminifu. 
1CO.4.3	Kwangu omi, aviniyeri kunilamula umwe au tiribunali ya wanadamu. Anta omi mwanyewe sirilamula. 
1CO.4.4	Siwonerera kosa mmoyo mwangu, fala eco acinakikisha. Anilámula ndi Mwenye Insa. 
1CO.4.5	Basi, musiwalamure wanu saunafika wakati maalumu, waaja kulamula Mwenye. Iye akúja kumwarika piya virifisire pakisi, na cailangele myoyo ya wanu afisula. Ikisa kila munu akuja kupokerera swifa ka Mwenyezimungu.
1CO.4.6	Wanduzangu, nisowera kuhusu omi na Apolu uwé nfano wa kukusaidiyani, ipate julu yetu murifunde mana a usemi wandikiwe javi: “Musipundise vyavyandikiwe.” Mukirifunda, amuja kuridãi kwa kumpendeleya mmoja koliko mwenziwe. 
1CO.4.7	Nani akutula ubora koliko wenziwo? Kinani cawuri nawo cawutowire kupewa? Basi ukipewa, sababuni kuridãi kamba saupewe?
1CO.4.8	Epo mwikuta! Mutajiri futi! Aye, mutawala bila ofwe kukusaidiyani! Vinajibu mutaware ka ukweli ipate ofwe nnomwe titaware! 
1CO.4.9	Konta niwona kuwa ofwe mawalii Mwenyezimungu katitula kuwa wanu wa nyuma, kamba wafungwa wa vita wakuhukumiwa kifo. Tituriwa kamba misezo yakusekesa mulumwengu‑mu, mbere ya malaika pamoja na wanu. 
1CO.4.10	Ofwe tizozoka ka Almasihi, umwe mwawejiwifu ka Almasihi! Ofwe tiveya, umwe muwa nawo nguvu! Mukwinshimiwa, ofwe atiinshimiwa. 
1CO.4.11	Mpaka sambi‑pa, itikola njala na nyotwa, tivala mapindi, tikwibiiwa, na atina mekazi maalumu. 
1CO.4.12	Tisokera kukola kazi na makono etu wanyewe. Patitukaniwa, tiwabariki. Patilumbatiwa, tivumirira. 
1CO.4.13	Patisowereriwa caputu, tijibu satina nyongo. Tiwoniwa kamba vizolo vya mulumwengu‑mu. Mpaka sambi‑pa, tiwa takataka nkati ya vinu piya.
1CO.4.14	Siri kukwandikirani javi kukutenzani haya, ila kamba wanangu wanukupendani, kwa kukudumani. 
1CO.4.15	Anta paiwa kuwa mwanawo alufu ka maalufu wakukufundani kuhusu Almasihi, muwa nawo Baba mmoja tu basi. Kamana julu ya Almasihi Insa, panukwerezeni Habari Ngema, omi niwa wawa yenu. 
1CO.4.16	Basi nukutafadalini, nifulatizeni omi. 
1CO.4.17	Kwa sababu ya javyo, nukuperekerani Timotiyu. Eyo mwanangu mpendani wangu, ndi kamilifu ka Mwenye. Iye akúja kukukumbusani namuna vyaniinshi nkati ya Almasihi Insa, vyanifunda kila jamati. 
1CO.4.18	Sambi, kwa kuwa nikawa kuja kukuwonani, wamojawapo kati yenu wankuridãi pakulu. 
1CO.4.19	Fala omi níkuja suku karibu, akisaka Mwenye. Basi, níkuja kuwawona ewo wanu wakuridãi‑wo kamba wanawo usowezi basi au wanawo uwezo. 
1CO.4.20	Konta ufalume wa Mwenyezimungu siwo mwaha wa usowezi ila uwezo. 
1CO.4.21	Sambi, umwe muhitari mwaja? Musaka nije na nkwaju nukucapeni, au nije na pendo pamoja na roho ya umuminu?
1CO.5.1	Kweli-kwelini, nambiriwa kuwa kati yenu riwapo lukware, na lukware ribaya pakulu, anta saritendiwa na makafiri! Nambiriwa kuwa kawapo munu njamati ari kuzinga na muka wa wawaye. 
1CO.5.2	Na umwe mwankuridãi. Mbana amusikitika? Mbana amuntuwisa kati yenu eyo munu ari kutenda javyo‑yo? 
1CO.5.3	Siri pamoja namwe javi-ka-javi, fala niwa pamoja namwe nroho. Kamba vyanikisaka kuwa pamoja namwe, ninlamula futi ire atendire kitendo‑co. 
1CO.5.4	Pamujumane kwa zina ra Mwenye wetu Insa, na roho yangu iwa eko pamoja na uwezo wa Mwenye wetu Insa uwa nomwe, 
1CO.5.5	mperekeni eyo munu‑yo mmakono mwa Ibilisi. Tendani javyo ipate mainsha ake a kibinadamu afujike, roho yake ivushiwe suku ya kuludi Mwenye.
1CO.5.6	Kuridãi kwenu siko kwema. Amwijiwa kuwa furumento aba ufu mwingi ilovodarisa?
1CO.5.7	Basi, efyani kunundu furumento
1CO.5.8	Kwa javyo, tukeni tisherekeye jambo‑ri fala siyo na furumento ya mida, wala sairi na furumento ya udainfu na ubaya. Ila tisherekeye na mikate bila furumento ya kuwa swafi na ya ukweli.
1CO.5.9	Nûkwandikirani nkati ya waraka yangu kuwa wasukuyerini wenye kutenda lukware. 
1CO.5.10	Fala omi siwamba wanu wa lukware mulumwengu‑mu, wala sawashukuru, wevi, wala wenye kwambudu maswanamu. Inawa niwamba ewo, nanga vikulazimuni mwase ulumwengu‑wu. 
1CO.5.11	Fala sambi nankukwandikirani kuwa wasukuyerini wenye kuritenza kuwa wafulati wa Insa na iri hali ndi wenye lukware, sawashukuru, wenye kwambudu maswanamu, watesi, warevi, au wevi. Nowo wala musirye nawo. 
1CO.5.12	Sina haki yakuwalamula sawari njamati, sinovyo? Umwe amuwalamula wari njamati, novyo? 
1CO.5.13	Falakini sawari njamati‑wo, Mwenyezimungu akuja kuwalamula. Kamba vyaamba Mandiko:
1CO.5.13	“Mbaya kati yenu, ntuwiseni.”
1CO.6.1	Ikiwa umwe mmojawapo kankumana na nfulati wa Insa mwenziwe, atwakalija kuka kulamuriwa na wanu sawanfulata Insa, kwasa kuka kulamuriwa na wenye kwamini? 
1CO.6.2	Amwijiwa kuwa wenye kwamini wakúja kulamula mulumwengu‑mu? Ikiwa ulumwengu‑wu ulamuriwa nomwe‑po, amukidiri kulamula myaha mitoto-mitoto? 
1CO.6.3	Amwijiwa kuwa ofwe tikuja kuwalamula malaika? Futi myaha ya eya mainsha‑ya! 
1CO.6.4	Mukiwasakula wanu wa kukulamulani myaha ya eya mainsha‑ya, muwasakurirani wanu sawari kinu njamati? 
1CO.6.5	Nukwambirani javyo aibu kwenu. Ukiwepo nlandu kati ya wenye kwamini, aapo anta munu mmoja kati yenu umwe ari na ankili ya kulamula? 
1CO.6.6	Kwasa javyo, nduyenu akuka kutiribunali kunkashari mwenziwe, akalamuriwe na wanu sawamini, sababuni?
1CO.6.7	Kusema kweli, kati yenu cukukisani kutiribunali‑co, mukolota kubonya. Sifadali mukoseriwe? Sifadali munyang'anyiwe? 
1CO.6.8	Kwasa javyo, muwakosera na muwanyang'anya, anta na wanduzenu wawenye.
1CO.6.9	Mutikina kuwa wamádambi awariti ufalume wa Mwenyezimungu? Musitesiwe! Wenye lukware, wala wenye kwambudu maswanamu, wazinzi, ware walolana walume watupu au waka watupu, 
1CO.6.10	wala wevi, wanu sawashukuru, warevi, watesi, wala walongo, piya‑wa awariti ufalume wa Mwenyezimungu. 
1CO.6.11	Umwe wamojawapo múkitendanga novi vitendo‑vi, fala epa sambi madambi enu aswafiwa. Mutakatifiwa
1CO.6.12	Dalili uwe ukwamba: “Kwangu omi, piya halali.” Fala siyo kuwa piya vyema kwako. Ndi kweli, kwangu omi piya halali fala siri ntwana wa kinu. 
1CO.6.13	Uwe ukwamba: “Cakurya citaiwa ntumbokulu, na tumbokulu ndi rakutaiwa cakurya.” Ndi kweli, fala Mwenyezimungu akuja kudangula vyo viwiri. Mwiri autumiriwa kwa vitendo vya lukware, ila utumiriwa kuntumika Mwenye, na Mwenye asunga mwiri. 
1CO.6.14	Mwenyezimungu anfufure Mwenye, na ofwe novyo akúja kutifufula, julu ya uwezo wake. 
1CO.6.15	Amwijiwa kuwa mwiri wenu ndi vifingo vya mwiri wa Almasihi? Sambi, utwalaja vifingo vya Almasihi kulawirira kuwa vifingo vya reba? Sivyo anta aba! 
1CO.6.16	Amwijiwa kuwa munu alungana na reba, wo‑wawiri wakuwa mwiri mmoja? Kamana Mandiko
1CO.6.16	“Wo‑wawiri wakuwa mwiri mmoja.”
1CO.6.17	Fala ire alungane na Mwenye, wo‑wawiri wakuwa roho mmoja. 
1CO.6.18	Asani lukware‑ro! Dambi nyengine iwapo saakola munu na mwiri, fala aténda lukware, akola dambi na mmwiri wake mwanyewe. 
1CO.6.19	Amwijiwa kuwa mwiri wenu‑wo ndi nyumba takatifu ya Roho Takatifu ari mmoyo mwenu? Roho‑yo kesusiwa na Mwenyezimungu. Umwe amurimiliki wanyewe, 
1CO.6.20	kamana muuziwa na beyi. Basi, munsifu Mwenyezimungu na mwiri wenu.
1CO.7.1	Sambi, kuhusu mwaha wamunandikire: aye, ndi vyema mwananlume kwikala saanlola mwanamuka. 
1CO.7.2	Fala, kwa sababu ya hatari ya lukware, kila mwananlume awe na nkawake, na kila mwanamuka awe na nlumake. 
1CO.7.3	Nlume nkawake nnyumba asinkatare, na kwa namuna mmoja noyo, mwanamuka aajuzi kunkatala nlumake. 
1CO.7.4	Mwanamuka aana mamulaka julu ya mwiri wake, ila angabizi nlumake, na kwa namuna mmoja, nlume aana mamulaka julu ya mwiri wake, ila angabizi nkawake. 
1CO.7.5	Basi, musikiririshane, sairi kwa kusikizana, kwa muda aba, mupate nafasi ya kutenda duwa. Ikisa muludire mainsha enu, ipate Ibilisi asukushetwanini, kwa kutowa kukidiri kumiliki mwiri wenu. 
1CO.7.6	Vyanukwambirani‑vi mawoni angu, siyo shuruti. 
1CO.7.7	Vikinajibu kuwa piya-mwe muinshi samulombire, kamba omi. Fala kila munu kanawo mwanyewe uwezo maalumu wa Mwenyezimungu: mmoja kawa nawo uwezo wa kulomba, na mwengine kawa nawo uwezo wakutowa kulomba.
1CO.7.8	Sambi, niwambira sawalombire na sawalombiwe pamoja na manankweli, kuwa ndi vyema kwikala yeka kamba omi. 
1CO.7.9	Fala kamba awana uwezo wakuritunza, walombe au walombiwe. Vyema kulomba au kulombiwa koliko kufwa mweke wa wájibu.
1CO.7.10	Ka ware walombiwe, nanawo ámuri, si yangu omi, iláwa ka Mwenye: mwanamuka aajuzi kunlawira nlumake. 
1CO.7.11	Fala ikiwa muka‑yo kanlawira, ekare saalombiwe au apembeziwe na nlumake. Na nlume ndi novyo, nkawake aajuzi kumwasa.
1CO.7.12	Na ka wanu wengine niwambira, siyo shuruti za Mwenye: nduyetu, akiwa nawo muka saamini, na muka‑yo akikubali kwikala naye, asimwase. 
1CO.7.13	Na mwanamuka akilombiwa na nlume saamini, na nlumake‑yo akikubali kwikala naye, asintuwise nlumake‑yo. 
1CO.7.14	Kamana nlume saamini, julu ya nkawake wa kwamini, aturiwa upande wa Mwenyezimungu, na mwanamuka saamini, julu ya nlumake wa kwamini, aturiwa upande wa Mwenyezimungu. Siwere javyo, wana wawo nanga wawa waharamu, fala kweli-kwelini, wawalangiwa upande wa Mwenyezimungu. 
1CO.7.15	Fala munu saamini, akisaka kumwasa mwenziwe, amwase. Nfulati wa Insa ailazimu ndowa kuntenda utwana, kamana Mwenyezimungu kakwitani mwikare ka usalama. 
1CO.7.16	Uwe muka, ukwijiwa sana-sana kuwa nlumako aunvusha? Na uwe nlume, ukwijiwa sana-sana kuwa nkawako aunvusha?
1CO.7.17	Kila munu ainshi kamba Mwenye vyaamwamurire, vyaampere uwezo maalumu. Kamba vyaapangire Mwenyezimungu, enende javyo. Javi ndi vyanilaizira jamati‑zi piya. 
1CO.7.18	Munu petiwe, engire itani? Iye asilavye alama ya itani. Munu petiwe, sengire itani? Iye asingire itani. 
1CO.7.19	Kwingira itani sico kinu, kutowa kwingira itani sico kinu. Kinu bora ndi kufulata ámuri za Mwenyezimungu. 
1CO.7.20	Kila mmoja ekare na hali yaakiwa noyo petiwe. 
1CO.7.21	Pawitiwe, úkiwa ntwana? Usiwe na wasi-wasi. Fala ukiwa na nafasi yakuwa na uhuru, nafasi‑yo tumira. 
1CO.7.22	Ire etiwe na Mwenye ari ntwana, ndi mwenye uhuru mbere ya Mwenye. Kwa namuna mmoja novyo, ire etiwe ari na uhuru, ntwana wa Almasihi. 
1CO.7.23	Muuziwa na beyi gali futi. Musilawirire kuwa watwana wa wanu. 
1CO.7.24	Basi, wanduzangu, kila munu hali yake yaakiwa petiwe, mbere ya Mwenyezimungu ekare na hali noyo.
1CO.7.25	Sambi kuhusu wári, sina ámuri ya Mwenye, fala nukupani mawoni angu kwa kuwa, julu ya huruma za Mwenye, nolotiwa kuwa mwaminifu. 
1CO.7.26	Kwa sababu ya mashuguli a wakati watiri‑wu, niwona kuwa vyema munu kwikala vyaari novyo. 
1CO.7.27	Kulomba? Usisakure kumwasa nkawako. Aulombire? Usinsakure muka. 
1CO.7.28	Fala ukilomba, usikore dambi. Na muka, akilawa harusi, asikore dambi. Fala ware walombane wakuja kuwa nawo tafauti za mainsha a mulumwengu‑mu. Nomi nisaka nukukengereni nozo tafauti‑zo.
1CO.7.29	Wanduzangu, canisaka kukwambirani ndi javi: wakati ubakire mulumwengu‑mu aba. Ndi ntamana, walume walombire wajuzi wawe kamba sawalombire. 
1CO.7.30	Wari kusisimira, wawe kamba sawasisimira. Wari radi wawe kamba sawari radi, wenye kuuza wawe kamba sawana kinu mmakono mwawo, 
1CO.7.31	na ware watumira vinu vya mulumwengu‑mu, wawe kamba sawatumira. Konta namuna vyauri ulumwengu‑wu ukuja kupita.
1CO.7.32	Vinajibu umwe musishugulike. Kilumelanga ashugulika na mambo a Mwenye, namuna za kumwajibu Mwenye. 
1CO.7.33	Fala nlume wakulomba ashugulikira mambo a mulumwengu‑mu, namuna za kumwajibu nkawake. 
1CO.7.34	Kweli, nlume‑yo akwawanyika, avutiwa kuno na kuno.
1CO.7.34	Muka saalombiwe na mwari washugulikira mambo a Mwenye, ipate wawe takatifu mmwiri mwawo pamoja na roho zawo. Fala muka wakulombiwa ashugulikira mambo a ulumwengu‑wu, namuna za kumwajibu nlumake. 
1CO.7.35	Nukwambirani javi kwa vyema vyenu. Sisaka kukwinikirani kiruzi, ila nísaka kuwa muinshi kwa namuna ngema, mukintumika Mwenye, musifazaike na mambo mengine.
1CO.7.36	Ikiwa mmojawapo kankuwaza kuwa akwajibiwa pakulu na ncumba wake, neko kwankuntenza caputu, na ikiwa akwajibiwa kanguvu pakulu, ibidi walombane. Caasaka noco, atende, aakola dambi walombane. 
1CO.7.37	Fala ikiwa nnemba‑yo koloka moyo, aavutiwa na wájibu kanguvu, na kawa nawo mamulaka julu ya nafsi yake, kanuwiya kweli-kwelini ekare saalombire, basi atenda sana. 
1CO.7.38	Kwa namuna‑yi, mwenye kunlomba ncumba átenda vyema, na saalombire, atenda vyema pakulu.
1CO.7.39	Muka alungana na nlumake iri nlumake kawa hai. Fala akifwa nlumake, iye akuwa na uhuru wa kulombiwa tena na nlume amwajibu onse, ikiwa nlume‑yo kalungana na Mwenye. 
1CO.7.40	Falakini niwona kuwa muka‑yo akuwa radi pakulu akikala na hali yaari noyo. Na niwaza kuwa vyanamba‑vi, nilongoziwa na Roho wa Mwenyezimungu.
1CO.8.1	Sambi kuhusu swadaka zawalaviriwa maswanamu, tikwijiwa kuwa “piya-fwe tanawo wijiwifu”. Wijiwifu‑wu utitenza kuridãi, fala pendo rijenga. 
1CO.8.2	Munu awáza kuwa akwijiwa kinu kimojawapo, kusema kweli, eejiwa kamba vyakijuzi kwijiwa. 
1CO.8.3	Fala munu ampenda Mwenyezimungu, na iye amwijiwa munu‑yo.
1CO.8.4	Sambi, kuhusu kutafuna nyama yakutenderiwa kafara maswanamu, tikwijiwa kweli kuwa maswanamu awana kazi mulumwengu‑mu. Aapo nlungu mwengine, Nlungu mmoja tu basi. 
1CO.8.5	Wawapo wetiwa milungu mbinguni au muardhi, kamba vyairipo milungu mingi na mamwenye wengi. 
1CO.8.6	Fala kwetu ofwe, kawapo Nlungu mmoja basi, Baba, ombire vinu piya, na ofwe tiinshi kwa ajili yake. Na kawapo Mwenye mmoja tu basi, Insa Almasihi. Piya vyumbiwa julu yake, na julu yake, ofwe tiinshi.
1CO.8.7	Fala sikuwa wanu piya wawa nawo wijiwifu‑wu. Wengine wawa nawo tabiya ya maswanamu, ntamana mpaka sambi‑pa, wawaza kuwa vyawarya ndi kafara yakupewa maswanamu. Kwamini kwawo aba, kwa javyo wariwona kuwa awari swafi. 
1CO.8.8	Kusema kweli, cakurya acintenza Mwenyezimungu kutikubali. Tikasa kurya, acitipoteya kinu. Na novyo, tikirya, atipata faida.
1CO.8.9	Fala more-more ipate uhuru wenu‑wo musinkwakurise mwenzenu ari na kwamini aba. 
1CO.8.10	Mwenziwo wa kwamini aba, akukuwona uwe mwijiwifu, ukirya cakurya nnyumba ya kutukuziwa swanamu, aunshonga neye kurya kafara ya swanamu‑yo? 
1CO.8.11	Kwa javyo, mwenziwo wa kwamini aba akwaribika julu ya wijiwifu wako, ingawa iye nduyo waanfwire Almasihi. 
1CO.8.12	Pamuwakosera wenzenu na pamupoteza kwamini kwawo aba, mwankukola dambi ka Almasihi. 
1CO.8.13	Basi sambi, ikiwa canirya omi cinshonga mwenzangu kukola dambi, sishubutu kurya tena cakurya‑co milele, ipate nisinshonge kukola dambi.
1CO.9.1	Sina uhuru? Siri walii? Simmonire Insa, Mwenye wetu? Umwe amuri kazi yangu yaninkorere Mwenye? 
1CO.9.2	Ingawa wengine wawaza kuwa siri walii, fala mbere ya umwe niwa walii, kamana alama yakwakikisha kuwa omi niwa walii ndumwe, kwa kuwa mulungana na Mwenye. 
1CO.9.3	Kurikengera kwangu ka wenye kunilamula ndi javi: 
1CO.9.4	Atina haki ya kurya na kunywa? 
1CO.9.5	Atina haki ya kulongozana nawo waka wetu wa kwamini, kamba vyawatenda mawalii wengine, na wanduze Mwenye pamoja na Peduru
1CO.9.6	Au Barinaba nomi tu basi ndi satina haki yakupata luziki retu njamati, tikasa kukola kazi panja? 
1CO.9.7	Nani atenda kazi ya usurudadu aripa garama zake? Nrimini ataya mise saana haki ya kurya visumo vyake? Nsungani wa mifuwo akataziwa kunywa maziwa a mifuwo yaasunga?
1CO.9.8	Vyanukwambirani‑vi vilawa na mamulaka a kibinadamu? Au Taureti neyo isema vinu vimoja? 
1CO.9.9	Kamana nTaureti ya Musa
1CO.9.9	“Musinkataze ng'ombe kurya paakola kazi yakukukurula mafuluwela.”
1CO.9.9	Mudaniza kuwa Mwenyezimungu ashugulikira ng'ombe basi? 
1CO.9.10	Ayandikiwe novyo kwa ajili yetu? Aye, kamana atimbúla mmasamba, átimbula akirindira fungu rake, na avúna, ávuna akirindira fungu rake. 
1CO.9.11	Tikivyala mbeyu ngema nroho zenu, atina haki ya kuvuna, kupata luziki mulumwengu‑mu? 
1CO.9.12	Ikiwa wengine wawa nawo haki ya kwazimana na kumerana, futi ofwe sikuzidi? Fala ofwe atikitumira noyo haki‑yo, ila tihitamili piya, ipate tisiziwiye anta aba Habari Ngema ya Almasihi. 
1CO.9.13	Amwijiwa kuwa wakola-kazi wa vinu takatifu, ewo wakurya vya Nyumba Takatifu? Maudumu pauralu wa kafara wapokereranga fungu ra vinu vilaviwanga kafara, sinovyo? 
1CO.9.14	Kwa namuna moja noyo, Mwenye Insa kalaiza kuwa wanu wapita wakereza Habari Ngema, nkati ya Habari noyo wapokerere luziki rawo.
1CO.9.15	Fala omi sinatumira nozo haki‑zo anta aba. Na sandike evi vinu‑vi ipate nitumire sambi‑pa. Kamana nihitari nifwe koliko mmojawapo kunilavya kuridãi kwangu kwa caniri kutenda‑ci.
1CO.9.16	Nikereza Habari Ngema, sina sababu ya kuridãi. Kusema kweli, omi nilazimishiwa. Utungu kwangu omi nikitowa kwereza Habari Ngema! 
1CO.9.17	Nikereza kwa kusaka kwangu, nirindira thawabu. Fala, ikiwa sikwakusaka kwangu, kazi tu basi yanigabiziwe. 
1CO.9.18	Basi, thawabu yangu ndi yepi? Ndi kuwa, panereza Habari Ngema, nikwereza bure bila kutumira haki zangu nkati ya Habari Ngema.
1CO.9.19	Ingawa nanawo uhuru ka wanu piya, fala ka wanu piya niritula utwana, ipate niwalongoze wanu wengi ka Insa. 
1CO.9.20	Paniwa na Mayahudi, nukuwa Yahudi ipate niwalongoze ka Insa Mayahudi. Paniwa na ware wafulata Taureti, nífulata Taureti noyo, ingawa kweli-kwelini silazimishiwa kufulata Taureti‑yo. Nítenda javyo ipate niwalongoze ka Insa ware wafulata Taureti‑yo. 
1CO.9.21	Paniwa na wanu sawafulata Taureti, omi nítenda sawa‑sawa vyawatenda. Siri kufezeyi shariya za Mwenyezimungu, fala nankutimiza shariya za Almasihi. Nítenda javyo ipate niwalongoze ka Insa wanu sawafulata Taureti. 
1CO.9.22	Paniwa na wanu wakuveya, níritula kuveya ipate niwalongoze ka Insa wanu wakuveya. Niripindula namuna nyingi ka wanu piya, ipate wamojawapo niwavushe. 
1CO.9.23	Nítenda piya‑vi kwa sababu ya Habari Ngema, ipate nijanliiwe nkati ya tamaa za Habari Ngema‑zi.
1CO.9.24	Amwijiwa kuwa, pamashindano a kutuwa, piya watuwi wakuwa nkati ya kutuwa, fala mmoja basi ndi apáta tuzo? Basi, tuwani kwa namuna ya kuwa tuzo‑ri mupate. 
1CO.9.25	Piya watuwi warimbisa mwiri sana-sana, wakongiwe lemba ra kwikala wakati aba. Fala ofwe tíkola kazi tipate lemba ra milele. 
1CO.9.26	Basi, sítuwa sananzimiya. Siri kamba munu wakurifunda soku, vyebiya guniya ra nsanga sarintendire kinu. 
1CO.9.27	Ila nirimbisa mwiri wangu, nitende utwana, ipate bandi ya kuwereza wengine, omi mwanyewe nisikatariwe.
1CO.10.1	Wanduzangu, vinajibu umwe musitikine vinu viwakunire wababu zetu mida. Mwenyezimungu kawalongoza julu ya wingu ríkenendanga mbere yawo, na piya wákiruka kati-kati ya bahari. 
1CO.10.2	Ewo wakinfulata Musa, walongoziwa na wingu na wapita kati-kati ya bahari
1CO.10.3	Piya warya cakurya kimoja ca kiroho, 
1CO.10.4	na piya wanywa maji a kiroho, kamana wanywa mwala wa kiroho ukiwafulata. Ewo mwala‑wo ákiwa Almasihi. 
1CO.10.5	Fala novyo-sivyo, wanu wengi kati yawo awajibise mbere ya Mwenyezimungu, ndi ntamana makongolo awo atawanyika nlanga.
1CO.10.6	Sambi, novyo vinu-vyo vikuna kamba mifano kwetu ofwe, ipate ofwe visitajibu vinu vibaya kamba vyawatendire ewo. 
1CO.10.7	Wala musambudu maswanamu, kamba vyawatenda wanu wamojawapo. Konta Mandiko
1CO.10.7	“Wanu wekala kurya na kunywa,
1CO.10.7	ikisa walamuka kuseza.”
1CO.10.8	Wala musitende lukware kamba wengine vyawatendire lukware. Ntamana kwa suku moja noyo, wagwa wanu alufu shirini na natu. 
1CO.10.9	Kinu cengine, atijuzi kumyerera Mwenye, kamba wengine vyawâmyerere, wakiulaiwa na nyoka. 
1CO.10.10	Na musidugude kamba wanu wengine vyawaduguda, wakiulaiwa na Nzulairi. 
1CO.10.11	Evi vinu‑vi viwakuna wababu zetu, vyandikiwa ipate vitilange, ofwe tiri kuinshi ewu wakati wa mwinsho‑wu. 
1CO.10.12	Basi, awáza kuwa kooloka, aritunze sana, asigwe. 
1CO.10.13	Kuyereriwa kamuyereriwe umwe akusiyane na ka wanu wengine. Mwenyezimungu mwaminifu, aakwasani kuyereriwa kushindiwa nguvu zenu. Mukiyereriwa, Mwenyezimungu akoloterani njira yakutengezereni ipate mukidiri kuhitamili.
1CO.10.14	Kwa javyo wapendani wangu, tirani maswanamu. 
1CO.10.15	Nankusowera na wanu werevu, fikirini vyanisowera‑vi. 
1CO.10.16	Patikumbukira kifo ca Almasihi, tishukuru kwa kaneka ijanliiwe. Patinywa kaneka‑yo, atiri kumerana damu ya Almasihi? Na patimeya nkate, atiri kumerana mwiri wa Almasihi? 
1CO.10.17	Kwa kuwa nkate ndi mmoja, mana ake ndi kuwa piya-fwe tiwa mwiri mmoja, kamana piya-fwe tipokerera nkate mmoja nowo. 
1CO.10.18	Wawazeni waIziraeli upande wa kimwiri: ware watafuna nyama zakulaviwa kafara mwaja? Awari kumerana watupu? 
1CO.10.19	Noci mana ake kinani? Nitakwamba kafara ya swanamu kinu ca faida? Au nitakwamba kuwa swanamu kinu ca faida? 
1CO.10.20	Anta! Canamba ndi kuwa nozo kafara zawalaviriwa mashetwani‑zo, aari kulaviriwa Mwenyezimungu. Omi avinajibu umwe kumerana na mashetwani. 
1CO.10.21	Amujuzi kunywera kaneka ya Mwenye, kuno mukinywera kaneka ya shetwani. Amujuzi kurya pameza ya Mwenye, kuno mukirya pameza ya shetwani. 
1CO.10.22	Au tinshonga Mwenye awe na wivu? Tanawo nguvu za kunzaidi iye?
1CO.10.23	Dalili munu akwamba: “Vinu piya halali.” Fala siyo kuwa vinu piya vifãi. “Vinu piya halali” fala siyo kuwa vinu piya vinjenga munu. 
1CO.10.24	Munu asisakure faida yake mwanyewe, ila asakure faida ya mwenziwe. 
1CO.10.25	Tendani javi: nyama iuzanyiwa kubazari yonse, iryani. Musitafiti kwijiwa cahalali wala caharamu kwa sababu ya fahamu zenu. 
1CO.10.26	Kamana kamba vyavyandikiwe:
1CO.10.26	“Ulumwengu na viripo piya,
1CO.10.26	mwanyewe ndi Mwenye.”
1CO.10.27	Saári mwenye kwamini akukwarifuni, mukisaka, ukani. Piya vyamusaka kupewa vyonse, iryani. Musitafiti kwijiwa cahalali au caharamu kwa sababu ya fahamu. 
1CO.10.28	Fala ikiwa munu kakwambirani: “Onani, eyi nyama‑yi ilaviriwa kafara maswanamu”, basi musirye, ipate musinkosere akwambíreni‑yo, kwa sababu ya fahamu zake. 
1CO.10.29	Siyo kwa sababu ya fahamu zenu fala kwa sababu ya fahamu za mwenzenu‑yo. Dalili munu áwaza javi: “Konta ya kinani uhuru wangu kwasisiwa na fahamu za mwenzangu? 
1CO.10.30	Nikishukuru kwa kinu canipokerera, nisutumiriwani kwa kinu canishukuru?”
1CO.10.31	Basi, mukirya au mukinywa au camutenda conse, tendani piya kwa kuntukuza Mwenyezimungu. 
1CO.10.32	Inshini namuna ya kuwa amuwakosesa Mayahudi, wala Sawari-Mayahudi, wala jamati ya Mwenyezimungu, 
1CO.10.33	kamba omi novyo, kwa namuna piya, vyanajibisa mbere ya wanu piya. Sisakula faida yangu mwanyewe, ila faida ya wanu wengi, ipate wavushiwe.
1CO.11.1	Basi nifulatizeni, kamba omi vyaninfulatiza Almasihi.
1CO.11.2	Nukusifuni konta piya vyanukufundireni mwankukumbukira, na inlimu yanukugabizireni, mwankufulata. 
1CO.11.3	Fala nisaka mwijiwe kuwa kiswa ca kila mwananlume ndi Almasihi, na kiswa ca mwanamuka ndi nlumake, na kiswa ca Almasihi ndi Mwenyezimungu. 
1CO.11.4	Kila nlume wakulebela duwa au wakubushuru afiníke kiswa, akejeli kiswa cake. 
1CO.11.5	Fala mwanamuka wakulebela duwa au wakubushuru saarifinike lusungi nkiswa akejeli kiswa cake. Ndi sawa‑sawa kamba mwanamuka wakumyola nywiri. 
1CO.11.6	Ikiwa mwanamuka aasaka kurifinika lusungi, fadari amyore nywiri zake. Fala ikiwa kumyola nywiri kuntenza haya, basi arifinike lusungi nkiswa. 
1CO.11.7	Nlume aajuzi kufinika kiswa, kwa kuwa iye ndi nfano na utukufu wa Mwenyezimungu. Fala mwanamuka ndi utukufu wa mwananlume. 
1CO.11.8	Kamana nlume
1CO.11.9	Kusema kweli, mwananlume oombiwe kwa ajili ya mwanamuka, ila mwanamuka ndi ombiwe kwa ajili ya nlume. 
1CO.11.10	Kwa javyo, mwanamuka ajuzi arifinike nkiswa, iwe alama ya kuwa akubali mamulaka a nlumake, konta malaika wankummona.
1CO.11.11	Novyo-sivyo, nkati ya jamati ya Mwenye, wanawaka awatimu bila wanawalume, na wanawalume awatimu bila wanawaka. 
1CO.11.12	Ndi kweli kuwa mwanamuka ntanzi kombiwa na mwiri wa mwananlume, fala tangu nopo, walume piya wawankupongoriwa na wanawaka. Basi, piya vilawa ka Mwenyezimungu. 
1CO.11.13	Umwe wanyewe lamulani: muwona kuwa vijuzi mwanamuka kunlebela Mwenyezimungu saarifinike lusungi? 
1CO.11.14	Namuna Mwenyezimungu vyaatumbire aitifunda kuwa mwananlume, zikintambuluka nywiri aibu, sikweli? 
1CO.11.15	Fala mwanamuka, nywiri zake zikiwa nrefu, sikuridãi kwake? Konta nywiri nrefu kapewa zinfinike. 
1CO.11.16	Ikiwa munu asaka kukaidi kuhusu mambo‑ya, ejiwe kuwa ofwe tanawo tabiya‑zi, na ndi tabiya zitumiriwa njamati za Mwenyezimungu.
1CO.11.17	Sambi, kwa ewu mwaha mwengine‑wu, sukusifuni. Kusema kweli, pamujumana, siyo kwa faida ila kwa hasara. 
1CO.11.18	Kinu cakwanza, nankusikira kuwa pamujumana njamati, kuwapo kwawanyana watupu, nomi upande nikubali. 
1CO.11.19	Kamana ilazimu kuwepo kwawanyana kati yenu, ipate wafulati wa Insa wakweli wejiwikane. 
1CO.11.20	Umwe pamujumana, wamojawapo awalanda kuwa wawa pakwawanyirana cakurya ca Jambo ra Kumbukumbu. 
1CO.11.21	Kamana pamurya, kila mmoja akwangupisa kurya. Wengine wabaki na njala, wengine walawirira wakurewa. 
1CO.11.22	Umwe amuna manyumba akurya na akunywa? Au mwankukejeli jamati ya Mwenyezimungu na mwankuwatenza haya sawana? Musaka nukwambireni kinani? Nukusifuni? Javyo sukusifuni!
1CO.11.23	Kamana vyanipokerere ka Mwenye, novyo-novyoni ndi vyanukupani umwe: kuwa usiku waaperekiwe Insa ka maaduwi, iye katwala nkate, 
1CO.11.24	akinshukuru Mwenyezimungu, akimeya, akamba: “Ewu ndi mwiri wangu, wanipereka kwa ajili yenu umwe. Tendani novi kwa kunikumbukira.” 
1CO.11.25	Kwa namuna mmoja noyo, nakwisa kurya, iye katwala kaneka, kaamba: “Eyi kaneka‑yi ndi miyadi mipya, yaakikishiwe kwa damu yangu. Kila mara pamutenda eri jambo‑ri ponse, tendani novi kwa kunikumbukira.” 
1CO.11.26	Konta kila mara pamutafuna ewu nkate‑wu na pamunywa eyi vinyu‑yi, mwankutangaza kifo ca Mwenye, mpaka suku ya kuludi iye.
1CO.11.27	Sambi, munu akitafuna ewu nkate‑wu, au akinywa vinyu iri nkikombe ya Mwenye‑yi, kwa namuna saijuzi, akorera dambi mwiri pamoja na damu ya Mwenye. 
1CO.11.28	Kila munu aritunze mwanyewe, ikisa atafune nkate na kaneka‑yi anywe. 
1CO.11.29	Kamana munu akitafuna na akinywa saatula kuwa mwiri wa Mwenye, paarya na paanywa arilamula hukumu. 
1CO.11.30	Kwa javyo, kati yenu wawapo wengi wepepe na walwala, mpaka wengine wakufwa. 
1CO.11.31	Fala tikiritunza ofwe wanyewe, atija kupata lawama. 
1CO.11.32	Patilaumiwa na Mwenye, tankudumiwa ipate tisilamuriwe hukumu na wanu mulumwengu‑mu. 
1CO.11.33	Basi wanduzangu, pamutenda Jambo ra Kumbukumbu, warindeni wenzenu. 
1CO.11.34	Ári na njala onse, arye ukaya, ipate pamujumana, isukwisukireni hukumu.
1CO.11.34	Kuhusu vinu vyengine, panisaka kuja kukuwonani, nukuja kukwamuruni.
1CO.12.1	Sambi, wanduzangu, kuhusu neema ya uwezo wa Roho Takatifu, nisaka musiwe watikinifu. 
1CO.12.2	Mukwijiwa kuwa, pamukiwa makafiri, kwa namuna mojawapo mukubalisiwa, muzungunusiwa muwafulata maswanamu sawasowera. 
1CO.12.3	Kwa javyo, nisaka mwijiwe kuwa munu wakulongoziwa na Roho wa Mwenyezimungu ashubutu kwamba: “Alaniwe Insa”, na hapana akidiri kwamba “Insa ndi Mwenye
1CO.12.4	Uwapo uwezo wakwisusiriwa wakusiyana, fala esusa ndi Roho mmoja. 
1CO.12.5	Ziwapo namuna zakuntumika zakusiyana, fala tankuntumika Mwenye mmoja. 
1CO.12.6	Ziwapo namuna zakutenda kazi zakusiyana, fala Mwenyezimungu ndi mmoja aténda kazi piya, julu yetu ofwe piya.
1CO.12.7	Kila mmoja kesusiriwa alama ya Roho Takatifu kwa faida ya jamati piya. 
1CO.12.8	Munu mmoja kesusiriwa julu ya Roho Takatifu, uwezo wa kusowera na werevu. Mwengine kesusiriwa uwezo wa wijiwifu maalumu, na Roho mmoja noyo. 
1CO.12.9	Mwengine kesusiriwa kwamini maalumu, na Roho mmoja noyo; na mwengine kesusiriwa uwezo wa kuwaponesa walwere, na Roho mmoja noyo. 
1CO.12.10	Mwengine kesusiriwa uwezo wakutenda maajuza, mwengine uwezo wa kubushuru, mwengine uwezo wa kumanyira Roho wa Mwenyezimungu na roho nyengine. Mwengine kesusiriwa uwezo wa kusowera luga kwa kwisusiriwa na Roho Takatifu, mwengine kesusiriwa uwezo wa kwereza mana a luga‑yo. 
1CO.12.11	Ire aténda piya‑vi ndi Roho mmoja basi, antongera uwezo kila mmoja kamba vyaasaka mwanyewe.
1CO.12.12	Kamana, kamba mwiri vyauri mmoja, fala uwa nawo vifingo vingi, na piya vifingo-vyo ingawa vingi vitenda kuwa mwiri mmoja nowo, ndi sawa‑sawa novyo mwiri wa Almasihi. 
1CO.12.13	Kweli-kwelini, piya-fwe na Roho mmoja noyo toziwa tiwe mwiri mmoja. Wengine-fwe tiwa Mayahudi, wengine Sawari-Mayahudi, wengine tiwa watwana, wengine walungwana, fala piya-fwe tinywesiwa
1CO.12.14	Ndi kweli, mwiri sico kifingo kimoja basi, ila uwa nawo vifingo vingi vyawenye. 
1CO.12.15	Mulu ukamba: “Kwa kuwa siri nkono, siri upande wa mwiri”, kweli-kwelini, ungari upande wa mwiri. 
1CO.12.16	Na sikiro rikamba: “Kwa kuwa siri riso, siri upande wa mwiri”, ringari upande wa mwiri. 
1CO.12.17	Mwiri piya‑wo unawa riso, nanga kusikira mwaja? Inawa piya sikiro, nanga kunuwiza mwaja? 
1CO.12.18	Fala Mwenyezimungu katula vifingo mmwiri, kila kifingo katula paasakire iye. 
1CO.12.19	Mwiri piya inawa kifingo kimoja tu basi, mwiri nanga uwa ndepi? 
1CO.12.20	Aye, mwiri uwa nawo vifingo vingi vyawenye, fala evyo vitenda kuwa mwiri mmoja.
1CO.12.21	Maso aajuzi kwambira nkono kwamba: “Uwe sukusakula.” Kiswa acijuzi kusowerera maulu kwamba: “Umwe sukusakulani.” 
1CO.12.22	Kwasa javyo, vifingo vimojawapo mmwiri vilandire kuwa vyepepe pakulu, novyo ndi visakurikana pakulu. 
1CO.12.23	Na vire vifingo vyatiwaza kuwa aviinshimiwa ndi vyatikingiza na inshima pakulu. Na vifingo saviwoneka baina ndi vyatitafiti kusunga pakulu. 
1CO.12.24	Fala viwapo vifingo vyengine savisakula javyo. Mwenyezimungu ndi vyaalunganise mwiri wa binadamu kwa namuna ya kuwa vifingo savinshimiwa, viinshimiwe pakulu. 
1CO.12.25	Kwa javyo, akupo kwawanyika kati ya mmwiri, ila kifingo cisunge vyenziwe piya kwa namuna mmoja. 
1CO.12.26	Kifingo kimoja cikitabika, vifingo piya viwankutabika. Na kifingo kimoja cikisifiwa, vifingo piya vifurahi.
1CO.12.27	Basi, umwe muwa mwiri wa Almasihi, na kila mmoja kifingo ca mwiri. 
1CO.12.28	Mwenyezimungu njamati kila mmoja kantula mahala pake:
1CO.12.28	cakwanza ndi mawalii,
1CO.12.28	capiri ndi minabii
1CO.12.28	catatu wanlimu,
1CO.12.28	ikisa wanu wakutenda maajuza,
1CO.12.28	na wari na uwezo wakuponesa,
1CO.12.28	na wari na uwezo wakuwasaidiya wenziwawo,
1CO.12.28	na wari na uwezo wakuwalongoza wenziwawo,
1CO.12.28	pamoja na wari na uwezo wakusowera luga zakwisusiriwa.
1CO.12.29	Piya‑wo mawalii? Piya‑wo minabii? Piya‑wo wanlimu? Piya‑wo wanu wakutenda maajuza? 
1CO.12.30	Piya‑wo wawa nawo uwezo wakuponesa? Piya‑wo wawa nawo uwezo wakusowera luga zakwisusiriwa? Piya‑wo wakidiri kwereza mana awo? 
1CO.12.31	Kwa javyo, vikwajibuni kusakula uwezo maalumu pakulu. Visitoshe, omi nukoloterani njira ngema pakulu pawenye.
1CO.13.1	Anta nisowere luga zawasowera wanadamu pamoja na za malaika, fala kamba sina pendo, usowezi wangu ukuwa kamba vyaisikirikana ngoma au kuvuma ka cuma. 
1CO.13.2	Ikiwa nanawo uwezo wakubushuru, na kwijiwa siiri piya, na kuwa mwijiwifu wa vinu piya, na niwe nawo kwamini kukulu ka kusamisa mwango, fala kamba sina pendo, siri kinu. 
1CO.13.3	Anta nilavye vinu vyangu piya niwatongere masikini, na anta panilavya kafara mwiri wangu kupereka kociwa, fala kamba sina pendo, sifãi anta kinu.
1CO.13.4	Pendo kuvumirira, ndi kinu cema, siyo kuwa na wivu, usiritenze wala usiridãi. 
1CO.13.5	Pendo siwo unyamangalo, arisakula kurinafusi mwanyewe, aarangupa kukimwisa, na aawalanga mara nyengapi zaakoseriwe. 
1CO.13.6	Pendo sikufurahira ubaya ila kufurahira ukweli. 
1CO.13.7	Pendo kumiza vibaya piya, kwamini vinu piya, kurindira na tamaa vinu piya, na kuhitamili vinu piya.
1CO.13.8	Pendo arina mwinsho. Fala anta kubushuru kukwasiwa, anta luga zakwisusiwa zikwisa, na anta wijiwifu ukwasiwa. 
1CO.13.9	Basi vyatijiwa avitimire, na vyatibushuru avitimire, 
1CO.13.10	fala pavisaka kuja vyakukamilika, savitimire vikwasiwa. 
1CO.13.11	Panikiwa kisimana, nikisoweranga kikisimana, fahamu zangu zikiwa za kikisimana, na nikiwazanga kikisimana. Paniwere munu nzima, nasa vinu vya kikisimana. 
1CO.13.12	Epa sambi tankuwona kamba nkirilolo, atirikuwona baina. Fala kwa suku yake, tukuja kuwona kumaso-kumaso. Kamana sambi‑pa nukwijiwa sacitimire, fala noyo suku‑yo, nukwijiwa piya, kamba vyanijiwiwa na Mwenyezimungu. 
1CO.13.13	Basi, viripo ndi vinu vitatu‑vi: kwamini, kutumaini, na pendo. Fala kinu kikulu ndi pendo.
1CO.14.1	Tendani juhudi mufulate pendo, fala musase kusakula pakulu uwezo wakwisusiriwa na Roho Takatifu, pakulu-pakulu uwezo wa kubushuru. 
1CO.14.2	Kamana asowéra luga kwa kwisusiriwa aasowera na wanu, ila asowera na Mwenyezimungu. Hapana asikíra, konta asowera mambo a siiri julu ya Roho‑yo. 
1CO.14.3	Fala ire abushúru asowera kwa namuna yakuwajenga, na kuwarimbisa myoyo yawo, na alánga awalavya uzuni. 
1CO.14.4	Ire asowéra luga kwa kwisusiriwa arijenga mwanyewe, fala ire abushúru, ajenga jamati. 
1CO.14.5	Basi, vinajibu kuwa piya-mwe musowere luga zakwisusiriwa, fala pakulu-pakulu vinajibu mubushuru. Kusema kweli, nkulu ndi abushúru koliko asowéra luga kwa kwisusiriwa, sairi kuwa akwereza mana ake, ipate jamati ijengiwe.
1CO.14.6	Wanduzangu, nikija kwenu nukukusowererani luga zakwisusiriwa, nanga mupata faidani, sairi nukusowerereni na nukufafanurireni, au na wijiwifu maalumu, au julu ya kubushuru, au kwa kufunda inlimu? 
1CO.14.7	Anta na vinu vyakuvuma, kwa nfano furumbãu au kityatya, ikiwa aisikirika sana shauti ya kinu cibiiwa, cijiwikanaja ciri kwibiiwa? 
1CO.14.8	Kusema kweli, ikiwa munu ebiya baramanda kwa namuna yakusikirikana sana shauti‑yo, nani asaka kuritengeza kuka kuvita? 
1CO.14.9	Víkuna sawa‑sawa pamusowera: kamba amusowera usowezi wakweleweka, nani ejiwa camuri kusema? Ndi kamba mulavya mepo tu basi. 
1CO.14.10	Kusema kweli, ziwapo luga nyingi zawenye zakusiyana mulumwengu‑mu, fala aipo anta moja saina mana. 
1CO.14.11	Novyo-sivyo, sikelewa mana a luga mojawapo, ndi kamba omi myeni ka ire anisowérera, na iye akuwa myeni kwangu omi. 
1CO.14.12	Basi, nomwe ndi novyo. Kwa kuwa musakula na juhudi uwezo wakwisusiriwa na Roho wa Mwenyezimungu, sakulani mupate mwingi jamati ijengiwe.
1CO.14.13	Basi sambi, asowéra luga yakwisusiriwa, anlebele Mwenyezimungu ipate ereze mana ake. 
1CO.14.14	Konta omi, panilebela duwa na luga yakwisusiriwa, ikuwa roho yangu ndi iri kutenda duwa, fala ankili yangu aipata faida
1CO.14.15	Sambi, vikuwa mwaja? Nitenda duwa julu ya Roho Takatifu, na nitenda duwa julu ya ankili zangu. Nukwimba julu ya Roho Takatifu, na nukwimba julu ya ankili zangu. 
1CO.14.16	Kwasa javyo, ikiwa utukuza na luga yakwisusiriwa, ntikinifu akisaka kwamba “Aamina” kwa kushukuru kwako, etikiziraja? Konta causema, ereriwa. 
1CO.14.17	Kweli-kwelini uwe kushukuru sana, fala ntikinifu‑yo aapata faida. 
1CO.14.18	Ninshukuru Mwenyezimungu kwa kuwa nisowera luga zakwisusiriwa kukupundani piya-mwe. 
1CO.14.19	Fala njamati, vinajibu nisowere masemo matanu kwa ankili zangu ipate wengine niwafunde, koliko kusowera masemo alufu ka maalufu a luga yakwisusiriwa.
1CO.14.20	Wanduzangu, musiwe kamba wasimana nkati ya mawazo enu. Kuhusu ubaya, musiwe na makosa kamba wasimana. Fala kuhusu namuna za kuwaza, muwe kamba wakulungwa. 
1CO.14.21	NTaureti
1CO.14.21	“Julu ya malulimi a wanu wengine,
1CO.14.21	julu ya kanywa za wayeni,
1CO.14.21	nisowera na ewa wanu‑wa.
1CO.14.21	Fala novyo-sivyo, awaja kunisikiriza”
1CO.14.21	amba ndi Mwenye.
1CO.14.22	Basi, kusowera luga yakwisusiriwa siyo alama ka wamwamini ila ka sawamwamini, na kubushuru siyo ka sawamwamini ila ka wamwamini. 
1CO.14.23	Kwa javyo, jamati piya ikijumana na wanu piya wakisowera luga za kwisusiriwa, na wakingira sawamwamini au watikinifu, awamba kuwa muzozoka? 
1CO.14.24	Fala ikiwa piya wabushuru, na akingira saamini au ntikinifu, iye akuja kuriwonerera madambi ake, alamuriwa kwa piya vyaasikire. 
1CO.14.25	Mawazo a siiri a mmoyo mwake akuja kufisuriwa, neye akúja kusujudi, kumwambudu Mwenyezimungu, na kwereza kuwa kweli-kwelini Mwenyezimungu kawa kati yenu.
1CO.14.26	Sambi wanduzangu, mwaja? Daima pamujumana, munu mmoja kanawo rimbo, mwengine kufunda, mwengine kufafanula, mwengine luga yakwisusiriwa na Roho, na mwengine kufasuli. Piya vitendiwa‑vi vyakujenga. 
1CO.14.27	Ikiwa mmojawapo asowera luga yakwisusiriwa, waseni wawiri au watatu wasowere, fala wasowere mmoja-mmoja. 
1CO.14.28	Na mwaseni mmoja afasuli mana a kila luga. Fala akitowa kuwapo wakufasuli, ewo wanyamare njamati nomo, wasowere wanyewe-ka-wanyewe na wasowere na Mwenyezimungu.
1CO.14.29	Kuhusu minabii, waseni wawiri au watatu wereze, na vyaambiwe-vyo, wanu wengine‑wo watunze. 
1CO.14.30	Fala akiwapo munu mwengine nopo, akisusiriwa habari ya Mwenye, ári kwereza, anyamare. 
1CO.14.31	Kamana piya-mwe mwanawo nafasi yakubushuru mmoja-mmoja, ipate wanu piya warifunde na warimbisiwe kwamini kwawo. 
1CO.14.32	Roho za minabii zimilikiwa newo wanyewe. 
1CO.14.33	Kamana Mwenyezimungu siyo wa umani, ila wa salama.
1CO.14.34	Kamba vyanilaizire mmajamati piya, wanawaka mmajamati wanyamare. Ewo awasakisiwa kusowera, ila warinyeneyekeye, kamba vyaisema Taureti. 
1CO.14.35	Fala wakiwa nawo kinu cakudairi, wakawadairi walume wawo ukaya. Kamana mwanamuka kusowera mbere ya jamati aibu. 
1CO.14.36	Au usemi wa Mwenyezimungu ulawa kwenu umwe? Au ufika kwenu umwe tu basi? 
1CO.14.37	Akiwapo munu adaníza kuwa nabii au anfulata Roho wa Mwenyezimungu, ejiwe sana-sana kuwa vyanukwandikirani‑vi ndi shuruti ya Mwenye. 
1CO.14.38	Fala ikiwa munu aakubali evi vinu‑vi, neye aakubaliwa.
1CO.14.39	Basi, wanduzangu, sakulani na juhudi uwezo wa kubushuru, na musikataze luga zakwisusiriwa. 
1CO.14.40	Fala piya‑vi tendani kwa namuna ngema bila umani.
1CO.15.1	Umwe wanduzangu, nukukumbusani kuhusu Habari Ngema yanukwerezeni, yamupokerere mukibaki nawo, mpaka sambi‑pa muloka. 
1CO.15.2	Julu ya noyi Habari Ngema‑yi muvushiwa, ikiwa musukula sana usemi wanukwerezeni, sairi kuwa mwamini bure!
1CO.15.3	Nukugabizini kinu bora pakulu canipokerere, cakuwa, kamba vyavyandikiwe mMandiko, Almasihi kafwa kwa sababu ya madambi etu. 
1CO.15.4	Na kamba vyavyandikiwe mMandiko, iye kazikiwa, na suku ya tatu, kafufuka. 
1CO.15.5	Iye kawoniwa na Peduru
1CO.15.6	Mara nyengine kawoniwa na wenye kwamini, zaida ya miya ntanu pamoja. Wengi kati yawo mpaka sambi‑pa wangari hai, fala wengine wafwa. 
1CO.15.7	Ikisa iye kawoniwa na Yakobu, na airini kawoniwa na mawalii piya. 
1CO.15.8	Mwinshoni, kawoniwa novyo nomi, kamba toto vyaapongoriwa wakati saunafika.
1CO.15.9	Kamana omi ndi walii wa mwinsho katika mawalii. Sijuzi kwitiwa walii konta níkilumbatanga jamati ya Mwenyezimungu. 
1CO.15.10	Fala julu ya rehema ya Mwenyezimungu, niwa javi vyaniri‑vi, na rehema zake zaniri nazo omi, sizo za bure. Kusema kweli, nikola kazi pakulu koliko mawalii wengine‑wo. Fala sumi mwanyewe nitendire javyo, ila rehema zake ziri nomi. 
1CO.15.11	Basi sambi, kamba vyanereze omi au vyawereze mawalii wengine, ezi ndi habari zatereza, habari zamukubalire‑zi.
1CO.15.12	Sambi, kwa kuwa vyankwereziwa kuwa Almasihi kafufuka nkifo, kati yenu wamojawapo wambaja kuwa hapana kufufuka ka wafwi? 
1CO.15.13	Konta, ikiwa wafwi awaja kufufuka, mana ake ikuwa Almasihi neye aafufuke. 
1CO.15.14	Na ikiwa Almasihi aafufuke, mana ake ikuwa vyatereza vyabure, na kwamini kwenu‑ko novyo kabure. 
1CO.15.15	Visitoshe, mana ake ndi kuwa piya-fwe tiwa mashahidi wa ulongo, konta tankulavya ushahidi kuwa Mwenyezimungu kanfufula Almasihi. Basi, ikiwa wengine vyawamba vyakweli kuwa wafwi awafufuka, mana ake ikuwa Almasihi neye aafufuke. 
1CO.15.16	Kamana ikiwa wafwi awaja kufufuka, na Almasihi neye novyo aafufuke. 
1CO.15.17	Na ikiwa Almasihi aafufuke, kwamini kwenu akufãi kinu, na umwe mungari nkati ya madambi enu. 
1CO.15.18	Visitoshe, ikiwa Almasihi aafufuke, wanu wafwire wakintumaini Almasihi wapoteya. 
1CO.15.19	Ikiwa titumaini tamaa za Almasihi kwa eya mainsha‑ya tu basi, ofwe tiwa masikini pakulu koliko wanu piya.
1CO.15.20	Fala ukweli ndi kuwa Almasihi kafufuka nkifo! Iye ndi kisumo kitanzi ca wafwi wája kufufuka. 
1CO.15.21	Basi, kwa kuwa julu ya mwananlume cija kifo, na novyo julu ya mwananlume kuja kufufuka ka wafwi. 
1CO.15.22	Kamana, kwa kuwa wanu piya walungane na Adamu wakufwa, kwa namuna moja noyo, wanu piya walungane na Almasihi wapewa uhai wa milele. 
1CO.15.23	Fala kila mmoja afufuriwa kwa wakati wake: kisumo kitanzi cakufufuriwa ndi Almasihi. Airini, paasaka kuludi iye, wáfufuriwa walungane na Almasihi. 
1CO.15.24	Basi epo ndi mwinsho, Almasihi paagabizi ufalume mmakono mwa Mwenyezimungu Baba wake, bandi yakuwapoteza mafalume piya, wenye mamulaka piya, pamoja na wenye nguvu. 
1CO.15.25	Kamana isakikana Almasihi ataware mpaka awashinde maaduwi wake wawe sini ya kumaulu kwake. 
1CO.15.26	Na aduwi wa mwinsho asaka kufujiwa ndi kifo, kamana vinu piya vishindiwa viwa sini ya kumaulu kwake. 
1CO.15.27	Fala Mandiko paamba “vinu piya vishindiwa”, kusema kweli usemi wa “piya” aawalangiwa Mwenyezimungu, ashindire vinu piya. 
1CO.15.28	Pavishindiwa sini ya Almasihi vinu piya, iye Mwana novyo ashindiwa na iye ashínda vinu piya, ipate Mwenyezimungu awe piya nkati ya piya.
1CO.15.29	Sambi, ikiwa wafwi awafufuka, ware woziwa kwa ajili ya wafwi, watendaja? Ikiwa wafwi awafufuriwa, sababuni koziwa kwa ajili yawo? 
1CO.15.30	Kinu cengine, mbana tankurileva mbere ya hatari wakati piya? 
1CO.15.31	Nankuwona kifo karibu yangu suku daima‑zi. Eyi ndi kweli, wanduzangu. Ndi kweli novyo kuwa omi niridãi kwenu umwe nkati ya umoja wetu na Insa Almasihi Mwenye wetu. 
1CO.15.32	Panitendire vita na waEfezu wakiwa kamba manyamangalo, níkitenda kwa tamaa a eya mainsha‑ya tu basi? Faidani? Kweli-kwelini, ikiwa akupo kufufuka, kamba vyawamba wanu mulumwengu: “Tukeni tirye na tirewe, konta makeso tikufwa.”
1CO.15.33	Musiteseke! Kamba vyavyandikiwe: “Ukenenda na wabaya wákwaribu tabiya ngema.” 
1CO.15.34	Basi, muwe na ankili vyamujuzi! Musikore dambi! Wamojawapo kati yenu awalungane na Mwenyezimungu. Nukwambirani kuwa aibu kwenu.
1CO.15.35	Munu awaza akwamba: “Wafwi vyawaja kufufuriwa namunani? Mwiri wawo ukuja kuwa namunani?” 
1CO.15.36	Nisaka kunjibu munu‑yo: Uwe kuwa zozo! Ukivyala mbeyu pansi, mbeyu‑yo aiwota sayanzire kufwa. 
1CO.15.37	Na cauvyala‑co acina mwiri uja kuwa, ila mbeyu yakumiliya, iwe ya tirigu au mbeyu isaka kuwa yonse. 
1CO.15.38	Fala Mwenyezimungu ataya mwiri mbeyu‑yo kamba vyaasaka, na kila mbeyu na mwiri wake maalumu. 
1CO.15.39	Umbo piya auri namuna moja: mmoja wa wanadamu, mwengine wa manyama, mwengine wa nyuni, na mwengine wa inswi. 
1CO.15.40	Uwapo novyo umbo wa bingu na umbo wa ardhi. Wema wa umbo wa bingu usiyana na wema wa umbo wa ardhi. 
1CO.15.41	Juwa riwa nawo wema wake, mwezi uwa nawo wema mwengine, na nondwa ziwa nawo wema wakusiyana. Ka ukweli, wema wa nondwa moja usiyana na wema wa nondwa nyengine.
1CO.15.42	Vikuja kukuna novyo kufufuka ka wafwi. Vyauvyariwa
1CO.15.43	Mwiri uvyariwa bila inshima fala ukifufuriwa ukuwa na utukufu. Uvyariwa uri mwepepe, fala ukifufuriwa ukuwa na nguvu. 
1CO.15.44	Uvyariwa mwiri wa nyama, fala ufufuriwa mwiri wa roho. Ikiwa uwapo mwiri wa nyama, uwapo novyo mwiri wa roho. 
1CO.15.45	Javi ndi vyavyandikiwe
1CO.15.45	“Mwananlume ntanzi Adamu kombiwa awe munu wa uhai.”
1CO.15.45	Fala Adamu wa mwinsho
1CO.15.46	Siyo kuwa mwanzo vyawisuka ndi mwiri wa roho ila wisuka mwanzo ndi mwiri wa nyama, airini ukuja mwiri wa roho. 
1CO.15.47	Mwananlume ntanzi Adamu kombiwa na utope wa ardhi, fala mwananlume wapiri, Almasihi, kalawa mbinguni. 
1CO.15.48	Kamba Adamu
1CO.15.49	Kamba ofwe vyatinlandire binadamu vyaari wa utope, kwa namuna mmoja, tikuja kunlanda binadamu wa binguni, Almasihi.
1CO.15.50	Wanduzangu, canamba ndi kuwa nyama na damu avikidiri kuriti ufalume wa Mwenyezimungu. Kinu cakuvunda acikidiri kuriti kinu sacivunda. 
1CO.15.51	Onani, nukwambirani siiri ya matajabisa: siyo kuwa piya-fwe tikuja kufwa, ila piya-fwe tikuja kupinduriwa, 
1CO.15.52	kwa wakati mmoja basi, kufinya maso na kufunula, wakati waija kwibiiwa baramanda ya mwinsho. Kamana baramanda ikuja kwibiiwa, na wafwi wakuja kufufuriwa na mwiri sauvunda, na ofwe tikuja kupinduriwa. 
1CO.15.53	Kamana isakikana kuwa cakuvunda civaziwe sacivunda, na cakufwa civaziwe sacifwa. 
1CO.15.54	Pausaka mwiri wakuvunda‑wu kuvala mwiri sauvunda, mwiri wakufwa‑wu kuvala mwiri saufwa, wakita‑wo ukúja kutimiziwa usowezi wandikiwe javi:
1CO.15.55	“Kifo cimiziwa na ushindi.
1CO.15.55	Uwe kifo, kushinda kwako ndi kwepi?
1CO.15.55	Uwe kifo, kuluma kwako ndi kwepi?”
1CO.15.56	Kweli-kwelini, kuluma ka kifo ndi dambi, na nguvu za dambi ndi shariya
1CO.15.57	Ila tinshukuru Mwenyezimungu, atípa ushindi julu ya Mwenye wetu, Insa Almasihi. 
1CO.15.58	Basi, wanduzangu wapendani wangu, zidini koloka, musitikinyike, daima mukitenda kazi nyingi ka Mwenye Insa, mukijiwa kuwa kazi yamunkorera Mwenye siyo ya bure.
1CO.16.1	Sambi, kuhusu nzuruku uri kucangiwa waperekeriwe watakatifu
1CO.16.2	Suku yakwanza ya sumana
1CO.16.3	Nikifika, wamusaka kuwatondola onse, niwatuma pamoja na waraka wakapereke nzuruku wa ncango Yerusalemu. 
1CO.16.4	Na ikifãi kuwa nomi novyo nuke, tukuka onse.
1CO.16.5	Nukuja kwenu‑ko bandi yakupita Makedoniya, kamana nipanga kupita kati ya Makedoniya. 
1CO.16.6	Dalili nukuja kwikala nnomwe wakati mmojawapo, anta wakati wa baridi uta kunisingana noko ipate munisaidiye safari yangu kanisakula kuka konse. 
1CO.16.7	Omi sisaka kukuwonani na kupunda, ila nitumaini kwikala namwe wakati aba, Mwenye akijanliya. 
1CO.16.8	Falakini nikwikala Efezu nokuno mpaka ritendiwe jambo ra Pentekoshiti. 
1CO.16.9	Konta iwapo nafasi nyingi yakutenda kazi ngema nokuno, ingawa wawapo wengi wabishana nomi.
1CO.16.10	Timotiyu akifika eko, ntendereni piya ariwone kutafitiwa vyema, kamana kamba vya niri omi, na iye novyo kankutenda kazi ya Mwenye. 
1CO.16.11	Kwa javyo, musimwase munu anta mmoja kunfezeyi. Mwenendeseni salama ipate aludi anisingane, kamana nankunrindira pamoja na wanduzangu wengine.
1CO.16.12	Sambi, kuhusu nduyetu Apolu, nintafadali aje akuwoneni umwe pamoja na wenye kwamini wengine. Fala iye aasaka kuja sambi‑pa, ila akiwa na nafasi, akuja.
1CO.16.13	Tengemanani, olokani nkati ya kwamini, rimbani myoyo, na komalani. 
1CO.16.14	Piya vyamutenda, tendani na pendo.
1CO.16.15	Sambi, wanduzangu, nukutafadalini umwe kuhusu Eshitefanu pamoja na jamaa zake. Mukwijiwa kuwa ewo ndi wawére watanzi wakunfulata Insa
1CO.16.16	Wasikirizeni ewo pamoja na wengine wari kutumika na kutenda kazi javyo. 
1CO.16.17	Niwa radi pakulu kuwa wanduzetu wáfika kuno salama Eshitefanu na Furtunatu pamoja na Akayiko. Kamana ewa wanifãi pamutowire kuwepo umwe, 
1CO.16.18	konta wanirimbisa moyo pakulu, kamba vyawakutendireni umwe. Kwa javyo, wasikirizeni sana-sana wanu kamba ewo.
1CO.16.19	Jamati za Aziya zukuperekerani salamu. Akila na Pirisila pamoja na wenye kwamini wajumunanga kwawo‑wo, newo novyo wakuperekerani salamu nyingi. 
1CO.16.20	Wenye kwamini piya wakuperekerani salamu. Komazanani nkati ya pendo ra Almasihi.
1CO.16.21	Nukuperekerani salamu za kwandika na nkono wangu, omi Paulu. 
1CO.16.22	Ikiwa kawapo munu saampenda Mwenye, eyo munu‑yo alaniwe. Maranata
1CO.16.23	Rehema ya Mwenye Insa iwe namwe. 
1CO.16.24	Nukuperekerani pendo rangu piya-mwe mulungane na Almasihi Insa.
2CO.1.1	Omi Paulu, walii wa Almasihi Insa kwa kusaka ka Mwenyezimungu. Omi na nduyetu Timotiyu tukwandikirani eyi waraka‑yi wanu wa jamati ya Mwenyezimungu ya Korintiyu, pamoja na piya watakatifu wenére piya inti ya Akaya.
2CO.1.2	Mwenyezimungu Baba wetu, na Mwenye Insa Almasihi, wakujanliyeni rehema na salama.
2CO.1.3	Piya swifa apewe Mwenyezimungu, Nlungu na Baba wa Mwenye wetu, Insa Almasihi. Iye ndi Baba wa huruma, Nlungu atinyamaza nfululu. 
2CO.1.4	Iye atinyamaza nkati ya tabu zetu piya, ipate nofwe tiwanyamaze wengine wari na tabu, tiwanyamaza na kunyamaza katinyamaziwe na Mwenyezimungu. 
2CO.1.5	Kamana, kamba vyatintabikira pakulu Almasihi, na ofwe novyo, julu ya Almasihi, tinyamaziwa pakulu. 
2CO.1.6	Basi tikitabika, ndi faida yenu ipate munyamaziwe na muvushiwe. Tikinyamaziwa, ndi faida yenu: munyamaziwa pamuhitamili tabu moja nozo zatiri kupata ofwe. 
2CO.1.7	Kukutumainini kwetu koloka kwa kuwa tikwijiwa kuwa, kamba nomwe muwa nkati ya kutabika kwetu, novyo mukuja kuwa nkati ya kunyamaziwa kwetu.
2CO.1.8	Kamana, wanduzangu, avinajibu kuwa mutikine kuhusu kutabika kwetu patikiwa porovinsiya ya Aziya. Kutabika kwetu kûzidi pakulu futi kûzaidi nguvu zetu, tîremeriwa vyakutisha zîtisa tamaa za kuinshi. 
2CO.1.9	Ofwe wanyewe tiwona kuwa tihukumiwa kifo. Fala eci cikuna ipate tisiritumaini wanyewe ila tintumaini Mwenyezimungu ari na uwezo wakuwaludisira wafwi uhai. 
2CO.1.10	Iye kativusha nkati ya kifo kikulu cakofya, na akuja kutivusha. Iye ndi watintumaini kuwa ázidi kuja kutivusha, 
2CO.1.11	kuno mwankutisaidiya julu ya kutilebelela duwa. Kwa namuna‑yi, wengi wakuja kushukuru kwa ajili yetu, kwa neema vyatipewa ofwe julu ya duwa ya wanu wengi.
2CO.1.12	Kamana kuridãi kwetu kwakikisha uswafi wa myoyo ndiku: kuwa daima titenda mulumwengu na niya swafi, na ukweli wakulawa ka Mwenyezimungu. Siyo kwa wijiwifu wa kibinadamu ila julu ya rehema ya Mwenyezimungu, ndi vyatiinshi mulumwengu‑mu. Wanu piya tíwatenda novyo, pakulu-pakulu umwe. 
2CO.1.13	Kamana atukwandikireni vinu vyengine sairi vinu vyamufyomire na vyamwereriwe. Nirindira kuwa suku moja mukuja kwereriwa nafwe nfululu, 
2CO.1.14	kamba sambi‑pa vyamwereriwa nafwe aba. Kwa javyo, suku ya kuludi Mwenye Insa, kwa namuna mmoja yakuwa ofwe tikuja kuritenza kwenu umwe, nomwe mukuja kuritenza kwetu ofwe.
2CO.1.15	Kwa kuwa nanawo uhakika kuhusu eci kinu‑ci, ninuwiya kwanza nije kwenu ipate nukwaunini mara yapiri. 
2CO.1.16	Vînajibu nije nukuwoneni panuka Makedoniya, na mara nyengine tena pakuludi. Kwa javyo, umwe nanga munipereka panuka Yudeya. 
2CO.1.17	Javi ndi vyanîpangire. Kwa javyo itakuwa sinuwiye sana? Au nipanga kamba wanu wa mulumwengu‑mu, wámba eci wakitenda cengine? 
2CO.1.18	Iii, kamba Mwenyezimungu kamilifu, usowezi wetu kwenu usiwe “aye” na “iii” kwa wakati mmoja nowo. 
2CO.1.19	Konta Mwana wa Mwenyezimungu, Insa Almasihi, wakwerezani umwe Timotiyu, Sila, pamoja nomi, siyo wa “aye” na “iii”, ila daima ka iye ndi “aye”. 
2CO.1.20	Kamana piya tamaa za Mwenyezimungu julu ya Insa ndi “aye”, zitimiziwa. Ndimana, julu yake tikwamba “Aamina 
2CO.1.21	Na ndi Mwenyezimungu atípa ofwe na akupáni novyo umwe Almasihi ipate awe pondo retu rakutolosa. Iye ndi atitáwaze, 
2CO.1.22	na katitaya alama maalumu, kuwepo ka Roho Takatifu mmyoyo mwetu, kamba maripo akwanza ipate olote kuwa ofwe tiwa wanu wake. Kwa javyo, iye atipa tamaa yakutigabizi piya vyaapangire kwetu ofwe.
2CO.1.23	Sambi, omi ninlebela Mwenyezimungu ikiwa siri kusema kweli anuulaye, kuwa siludira Korintiyu konta ninyema kukusutumuni kanguvu pakulu. 
2CO.1.24	Avinajibu kukutawalani nkati ya kwamini kwenu. Ila vinajibu kukola kazi pamoja namwe ipate muwe radi pakulu, kamana moloka julu ya kwamini kwenu.
2CO.2.1	Ndimana, omi nilamula javi: nisije kukuwonani tena ikiwa nukutayani uzuni. 
2CO.2.2	Avi, ikiwa omi nukutayani uzuni, nani ásaka kunipa radi sairi umwe wanukutayireni uzuni? 
2CO.2.3	Nandika evyo vinu-vyo ipate nikija nisitayiwe uzuni na ware wajuzi kunipa radi. Kamana nanawo hakika kuwa radi yangu omi ndi yenu umwe piya. 
2CO.2.4	Kamana nukwandikirani kwa kukafilika na tabu pakulu za mmoyo, akinitika masozi mengi. Sikuwa nukukimwiseni, fala ipate mwijiwe kuwa nukupendani pakulu pawenye.
2CO.2.5	Akilawirira munu mwengine wakuniuzunisa, aaniuzunisa omi, ila, kwa namuna moja novyo (ingawa sisaka kuzidisa), kakuuzunisani piya-mwe. 
2CO.2.6	Noyo hukumu yamumpere umwe wengi-mwe itosha. 
2CO.2.7	Kwasa javyo, ikulazimuni munswamii na munnyamaze ipate iye isimwise tamaa. 
2CO.2.8	Ndimana, nukutafadalini mumolotere kuwa mungari kumpenda. 
2CO.2.9	Panukwandikireni javyo, iwa ipate nukuyerereni, nukuwoneni kamba musikiriza piya vyanukufundani. 
2CO.2.10	Camunswamii munu conse, nomi novyo ninswamii. Kamana caniswamii, (ikiwa cakweli caniswamii), niswamii kwa ajili yenu, mbere ya Almasihi. 
2CO.2.11	Titenda javyo ipate tisishindiwe na Ibilisi, konta atitikina mipango yake ya ubaya.
2CO.2.12	Sambi, panifikire Torowa kwereza Habari Ngema kuhusu Almasihi, nryango nifunguririwa na Mwenye. 
2CO.2.13	Novyo-sivyo, sipatire pumuzi mmoyo mwangu kwa kutowa kummona nduyangu, Titu. Ndimana, nîwalaya, nikilawa nukuka Makedoniya.
2CO.2.14	Fala ninshukuru Mwenyezimungu, atilóngoza daima nkati ya mandamano a ushindi wa Almasihi. Kwa javyo julu yetu, awesusira wanu wengine wijiwifu kuhusu iye kamba sheru vyayenera kunuwira kwake kila mahala. 
2CO.2.15	Kamana tiwa kamba sheru yakunuwira sana yaalavire Almasihi ka Mwenyezimungu, mbere ya wanu wakúja kuvushiwa na ware wari kwasika. 
2CO.2.16	Ka wanu wája kwasika, tiwa harufu ya maiti, alama ya kifo. Ila ka wanu wakuvushiwa, tiwa harufu ya wenye kuvushiwa sana, alama ya uhai. Nani akidiri kutenda kinu kikulu kamba‑ci? 
2CO.2.17	Ofwe atiri kamba wengi wengine‑wo wereza usemi wa Mwenyezimungu kwa anzima yakupata faida. Kwasa javyo, kwa kuwa tiwa wanu wa kweli, tiperékiwa na Mwenyezimungu, tukwereza ukweli kuhusu Almasihi mbere ya Mwenyezimungu.
2CO.3.1	Tankwanza upya kuritorya ofwe wanyewe? Au ofwe tisakula waraka zakuritorya umwe au umwe musakula za kuritorya ofwe? 
2CO.3.2	Iii! Waraka ya kutorya ndumwe wanyewe, mwandikiwa mmyoyo mwetu, ikwijiwikana na ifyomiwa na wanu piya. 
2CO.3.3	Umwe mukolota kuwa muwa waraka ya Almasihi, itengeziwe nofwe. Avyandikiwe na kalamu wala wino ila yandikiwa na Roho wa Nlungu hai. Aritwariwe riwe rikiwajiwa nfano wa luwawo rikandikiwa, ila yandikiwa mmyoyo ya wanadamu.
2CO.3.4	Julu ya Almasihi, titumaini kuwa eyi ndi kweli mbere ya Mwenyezimungu. 
2CO.3.5	Siyo kuwa ofwe wanyewe tikidiri kuwaza kimojawapo kamba cetu, ila kukidiri kwetu kulawa ka Mwenyezimungu. 
2CO.3.6	Iye ndi atipere uwezo wakukidiri tiwe watumisi wa miyadi yake mipya. Eyi siyo miyadi ya shariya yakwandikiwa, ila miyadi ya Roho wa Mwenyezimungu. Shariya yakwandikiwa íruwerya kifo, fala Roho Takatifu átipa uhai.
2CO.3.7	Sambi, miyadi isíriza nkifo, miyadi yakukoporiwa arufu mmaluwawo a mawe‑yo, vyânza na utukufu nkulu. Kwa javyo, wanu wa Iziraeli awakidirire kunang'aniza uso wa Musa konta kumaso kwake kunuru pakulu. Novyo-sivyo, mwinsho utukufu ure ukilainika. 
2CO.3.8	Ikiwa kweli, futi miyadi ya Roho Takatifu aiwa nawo utukufu nkulu? 
2CO.3.9	Kamana, ikiwa miyadi yakuwahukumu wanu îja na utukufu, futi miyadi itakikisha ofwe aija na utukufu nkulu? 
2CO.3.10	Kusema kweli, kitukufu kitanzi‑co, sambi‑pa sicitukuziwa tena kwa sababu ya utukufu wa sambi uzidire pakulu‑wu. 
2CO.3.11	Basi, kwa kuwa miyadi ilainike íja na utukufu, futi miyadi itumika milele aiwa nawo utukufu pakulu?
2CO.3.12	Kwa kuwa tanawo tamaa kamba‑yo, titwakali pakulu. 
2CO.3.13	Atiri kamba Musa, akifinikanga kumaso na lemba, ipate waIziraeli wasiwone utukufu ukipunguka. 
2CO.3.14	Na ankili za wanu zíkiwa ngumu. Kamana mpaka rero, pawafyoma miyadi ya mida, pazira íwafinika. Eyi pazira‑yi ílainika julu ya Almasihi tu basi. 
2CO.3.15	Ndi kweli: mpaka rero, pawafyoma vitabu vya Musa, noyo pazira‑yo ndi itenza iwafinika mawazo awo. 
2CO.3.16	Fala munu paaludira ka Mwenye, eyi pazira‑yi áfunuriwa. 
2CO.3.17	Basi, Mwenye ndi Roho, na mahala paari Roho wa Mwenye, uwapo uhuru. 
2CO.3.18	Noyo pazira‑yo tifunuririwa piya-fwe ipate tinang'anize kamba nkirilolo utukufu wa Mola.
2CO.4.1	Sambi, kwa kuwa tanawo eyi kazi‑yi julu ya huruma ya Mwenyezimungu, tisase kurimbisa myoyo. 
2CO.4.2	Fala tikatala vitendo vyakufisiwa vyakutenza aibu. Tikatala kuntesa munu na atipindula usemi wa Mwenyezimungu. Ila tisema ukweli baina, ntamana piya wanu wakidiri kwijiwa mmyoyo mwawo namuna yetu mbere ya Mwenyezimungu. 
2CO.4.3	Ikiwa habari yetu yatiri kwereza ifisiwa, ifisiwa ka ware wari kupoteya. 
2CO.4.4	Kuhusu ware sawankubali Insa, Ibilisi nlungu wa mulumwengu‑mu kawafinika mawazo awo. Kawatenda javyo ipate wasiwone nlangaza vyairi Habari Ngema kuhusu Almasihi mwenyé utukufu, olóta sawa‑sawa vyaari Mwenyezimungu. 
2CO.4.5	Kamana atiritangaza ofwe wanyewe, ila tintangaza Almasihi Insa kuwa Mwenye wetu, na ofwe watumisi wenu kwa sababu ya Insa. 
2CO.4.6	Konta kamba Mwenyezimungu vyaambire “Nkati ya kisi ikorere nuru”, iye ndi nuru ikorera mmyoyo mwetu, eco ndi citijiwisa utukufu wa Mwenyezimungu, uwoneka mmwiri mwa Insa Almasihi.
2CO.4.7	Tanawo eya mali‑ya nvyombo vya utope, ipate wolotiwe uwezo ntukufu kuwa aulawa kwetu ofwe, úlawa ka Mwenyezimungu. 
2CO.4.8	Kila upande tíkafilika, fala atitemiwa. Tanawo tafauti, fala aitisa tamaa, 
2CO.4.9	tankulumbatiwa fala atitipukiwe, tigwisiriwa pansi fala hataribiwe. 
2CO.4.10	Daima kifo ca Insa ciwa nlukombe mwetu, ipate mmwiri mwetu mainsha a Insa neyo novyo awoneke. 
2CO.4.11	Kamana ofwe patiri hai, suku daima tiwa mbere ya kifo kwa ajili ya Insa, ipate mmiri yetu yakufwa mainsha ake novyo awoneke. 
2CO.4.12	Kwa javyo, kifo cítenda kazi kati yetu, fala mainsha a milele átenda kazi kati yenu umwe.
2CO.4.13	Sambi, kwa kuwa tanawo roho moja ya kwamini kamba vyavyandikiwe: “Nimwamini Mwenyezimungu, ndimana nisowera”, ofwe novyo tímwamini ndimana tísowera. 
2CO.4.14	Konta tukwijiwa kuwa noyo anfufure Mwenye wetu Insa, na ofwe novyo akúja kutifufula pamoja naye, na pamoja nnomwe akúja kutimisa mbere yake. 
2CO.4.15	Kamana piya‑vi vikuna kwa vyema vyenu, ipate izidi rehema ya Mwenyezimungu ka wanu wengi wawenye, na ewo waje wanshukuru na wantukuze Mwenyezimungu.
2CO.4.16	Kwa sababu ya javyo, ainatisa niya. Ingawa kuwa mwiri wetu wankuwa mwepepe, roho zetu ziwankurinbisiwa suku anta suku. 
2CO.4.17	Kamana ezi tabu noto-noto za ewu wakati‑wu zítijisira utukufu nkulu wa milele, nkulu pakulu wakupunda tabu zetu. 
2CO.4.18	Basi, tisinang'anize vinu vyakuwoneka, ila tinang'anize vinu saviwoneka. Kamana vyakuwoneka vípita, fala saviwoneka vya milele.
2CO.5.1	Kamana tukwijiwa kuwa, pacisaka kudanguriwa kibanda
2CO.5.2	Patiwa nkati ya eci kibanda‑ci tankumira, vítajibu pakulu tisamire nyumba yetu ya mbinguni. 
2CO.5.3	Kamana, pativaziwa namuna yetu ya binguni, atiriwona kuwa wawaka diki. 
2CO.5.4	Patiinshi eci kibanda‑ci
2CO.5.5	Ire apangire kuwa evi vitikune ofwe ndi Mwenyezimungu. Iye kaakikisha kuwa eci ndi kweli julu ya kutipa Roho wake.
2CO.5.6	Kwa javyo, tírimba myoyo daima. Tukwijiwa kuwa patiinshi nnyumba ya ewu mwiri‑wu, tiwa baidi na Mwenye, 
2CO.5.7	kamana tankuinshi siyo julu ya kuwona ila julu ya kwamini. 
2CO.5.8	Tiwa myoyo radi, tiwona kuwa fadari tase mwiri‑wu, tikainshi pamoja na Mwenye. 
2CO.5.9	Basi, anta tiwe karibu anta tiwe baidi, haja yetu ndi kutenda vyavimwajibu Mwenyezimungu. 
2CO.5.10	Kamana piya-fwe vítilazimu tiwe mbere ya Baraza tilamuriwe na Almasihi, ipate kila mmoja apokerere kwa vyaatendire na mwiri wake, anta atende meema au mabaya.
2CO.5.11	Kwa kuwa tanawo inshima pakulu mbere ya Mwenye, tíwashonga wanu waludire upande wake. Namuna yetu yakwijiwikana na Mwenyezimungu. Nírindira kuwa namuna yetu nomwe novyo mukwijiwa mmyoyo mwenu. 
2CO.5.12	Atiri kurisifu ofwe wanyewe mbere yenu, ila tísaka tukupeni mana a kuridãi kwetu. Kwa javyo, muwe nawo jibu ka ware waridãi sairi kuwa cire ciri mmoyo, ila kwa sababu ya wema wapanja. 
2CO.5.13	Kamana tikilawirira kamba wanu wa mava, faida ka Mwenyezimungu. Tikilawirira kuwa wenye ankili zetu, faida kwenu umwe. 
2CO.5.14	Kamana pendo ra Almasihi rítilongoza, konta tíkubali kuwa munu mmoja kafwa kwa faida ya wanu piya. Kwa javyo, wanu piya wafwa. 
2CO.5.15	Na iye kafwa kwa faida ya wanu piya ipate ware waínshi wasiinshi tena vyakuwajibu ewo wanyewe. Kwasa javyo, wájuzi wainshi vyakumwajibu ire afwire na afufuke kwa faida yawo, Almasihi.
2CO.5.16	Ndimana, tasa kuwalamula wanu kwa namuna ya kibinadamu. Mida kuhusu Almasihi níkindaniza javi
2CO.5.17	Basi munu mmojawapo, akiwa nawo umoja na Almasihi, iye ikuwa kapongoriwa tena upya. Úmida ure upita, kanza upya. 
2CO.5.18	Eya mainsha mapya‑ya alawa ka Mwenyezimungu, atitúrire kupatana naye julu ya vire vyaatitendere Almasihi. Na Mwenyezimungu katipa cewo tiwasaidiye wanu wapatane naye. 
2CO.5.19	Basi Mwenyezimungu, julu ya Almasihi, kawankuwalanga wanu wapatane naye, saanang'aniza madambi awo. Eyi ndi habari yaatigabizire ofwe, habari yakupatana. 
2CO.5.20	Kwa javyo, tiwa wanu wakwitika zina ra Almasihi, na Mwenyezimungu kawankutituma tisowere namwe. Basi tukulebelani, kwa ajili ya Almasihi: “Ritureni kupatana na Mwenyezimungu!” 
2CO.5.21	Kwa ajili yetu, Mwenyezimungu kantula Almasihi, wakuwa tangu aakorire dambi, kuwa mmadambi nkulu, ipate julu ya umoja wetu na Almasihi, tilawirire kuwa wanu makamilifu julu ya ukamilifu wa Mwenyezimungu.
2CO.6.1	Sambi, tankukola kazi na Paulu, tukutafadalini musipokerere rehema ya Mwenyezimungu kwa namuna saifãi. 
2CO.6.2	Konta iye akwamba:
2CO.6.2	“Paufikire wakati maalumu, omi nukusikira.
2CO.6.2	Suku yakuvushiwa, uwe nukusaidiya.”
2CO.6.2	Onani, epa sambi ndi wakati maalumu, epa rero ndi suku yakuvushiwa.
2CO.6.3	Tisinziwiye munu na kinu kimojawapo ipate kazi yetu yakutumika isilaumiwe. 
2CO.6.4	Kwasa javyo, kwa piya vyatitenda, tankolota kuwa tankuntumika Mwenyezimungu: tankuhitamili pakulu, titabika, titowiwa, tipita tafauti za piya namuna‑zi, tiibiwa, 
2CO.6.5	tifungiwa nkalaboshu, watilavira vurumãi, tikola kazi pakulu, tihitamili suku nyingi satilala au satírya kinu. 
2CO.6.6	Tolota uswafi wetu, werevu, imani, wema, roho ya utakatifu, pamoja na pendo rakweli. 
2CO.6.7	Titangaza usowezi wakweli julu ya uwezo wa Mwenyezimungu, kwa kutumira sulaha za shariya upande wa nkono sonto na nkono nriro. 
2CO.6.8	Tintumika Mwenyezimungu wanu wakitisifu, wengine watifezeyi. Wakitisowerera vibaya, wengine vyema. Watita walongo ingawa tanawo ukweli. 
2CO.6.9	Titafitiwa kamba wanu satijiwikana ingawa tikwijiwikana sana-sana. Tiinshi na kifo nlukombe fala ona, tingari kuinshi. Tihukumiwa fala atiulaiwe. 
2CO.6.10	Tiuzunika fala daima tiwa radi. Titafitiwa kamba masikini, fala tiwatenza wanu wengi utajiri. Titafitiwa kamba satina kinu, fala tiri nawo vinu piya.
2CO.6.11	Wanduzangu waKorintiyu, tukwambirani kweli, myoyo yetu tukufungurirani. 
2CO.6.12	Atukufungirani myoyo, ila umwe ndi mutifungira myoyo pakulu ofwe. 
2CO.6.13	Basi, ludisani kwa kadiri yamupewa, nisowera namwe kamba wanangu: “Tifungurireni nfululu myoyo yenu.”
2CO.6.14	Musisanganyike na ware sawankubali Insa. Namunani kinu ca shariya vyaciwa pamoja na sacina shariya? Namunani vyavikidirika kuwa pamoja nuru na kisi? 
2CO.6.15	Ndi kupatanani kuripo kati ya Almasihi na Ibilisi
2CO.6.16	Umojani uripo kati ya nyumba takatifu ya Mwenyezimungu na milungu sairi ya ukweli? Kamana ofwe ndi nyumba takatifu ya Nlungu ari hai. Kamba vyaambire Mwenyezimungu
2CO.6.16	“Omi nukwikala kati yawo, na nukwenenda kati yawo.
2CO.6.16	Nikuwa Nlungu wawo, ewo wakuwa wanu wangu.
2CO.6.17	Ndimana, lawani kati yawo
2CO.6.17	watanukeni (amba ndi Mola),
2CO.6.17	na kinu kicafu musikumbure.
2CO.6.17	Na omi nukupokererani kwa radi.
2CO.6.18	Basi, kwenu umwe nukuwa Baba,
2CO.6.18	na umwe kwangu omi mukuwa wanangu walume na waka (amba ndi Mola, Mwenyé uwezo piya).”
2CO.7.1	Wapendani wangu, kwa kuwa tanawo ezi tamaa‑zi, tukeni tiriswafi wanyewe vitendo piya vya ucafu kati ya mmwiri mwetu au nroho zetu. Titimize kuinshi namuna ya utakatifu wakumwinshimu Mwenyezimungu.
2CO.7.2	Tipokerereni ofwe kati ya myoyo yenu. Hapana munu watindulumire, wala watinlumize, wala watimwiwire julu yakuntesa. 
2CO.7.3	Sisowera kusakula kukulaumuni. Nukwambirani tangu mida kuwa umwe muwa mmyoyo mwetu, anta patifwa au patiinshi pamoja. 
2CO.7.4	Nukutumainini pakulu na niridãi pakulu kwa sababu zenu umwe. Umwe munirimbisa moyo. Ingawa tanawo tabu nyingi, fala umwe munijaza radi!
2CO.7.5	Kamana anta patifikire Makedoniya, mwiri wetu aupumure anta suku moja, ila kila upande tikipata tabu: panja tikibishana, na mmyoyo mwetu ukiwepo wofi. 
2CO.7.6	Fala Mwenyezimungu awarímbisa myoyo wanu wakunyenyékeya, noyo ndi atirimbise myoyo julu ya kuja ka Titu. 
2CO.7.7	Siyo kwa sababu ya eco basi, fala tirimbisiwa myoyo novyo patisikire habari zakuwa moyo Titu munrimbisa moyo pakulu. Iye katambira kuwa musakula kuniwona, muwa na uzuni kwa sababu ya vikunire vire, na mwanawo pendo kamili pakulu kwangu omi. Basi, omi nizidi kuwa radi pakulu!
2CO.7.8	Waraka‑yo anta ikuuzuniseni, situbu (ingawa mida nitubu konta niwona kuwa waraka‑yo ikuuzunisani wakati aba.) 
2CO.7.9	Epa sambi, omi niwa radi, siyo kwa kuwa muuzunika, ila kuuzunika kwenu‑ko kukusalamurirani kutubiya. Kamana muuzunika kwa namuna vyaapangire Mwenyezimungu, ipate musipate hasara kwa sababu ya ofwe. 
2CO.7.10	Konta kuuzunika kwa namuna vyaasaka Mwenyezimungu kuntenza munu kutubiya ipate avushiwe, ewo uzuni‑wo auremera. Fala kuuzunika kwa namuna ya kimulumwengu kumpereka munu kuinfwa. 
2CO.7.11	Tunzani sana-sana kuuzunika kwa namuna ya kumwajibu Mwenyezimungu‑ko kuja na vitendo vyema-vyema. Kujisa hamu, wájibu wakuwa wanu samuna makosa mbere yetu ofwe, vikukimani vinu vibaya, inshima, hamu ya kuniwona, wájibu wa kutenda ibada, pamoja na ucilili wa kumhukumu munu atendire ubaya! Kwa piya namuna‑zi, molota kuwa muwa swafi kuhusu hali‑yi. 
2CO.7.12	Basi, vyanukwandikireni siyo kwa faida ya munu atendire ubaya wala atendiwe ubaya, ila nukwandikirani ipate mbere ya Mwenyezimungu moloteriwe hamu yenu yamuri nawo kwetu ofwe. 
2CO.7.13	Kwa javyo, tirimbisiwa myoyo.
2CO.7.13	Kwasa vyamutirimbise myoyo yetu, tiwa radi pakulu kwa kummona Titu ari radi kwa sababu ya umwe piya kutengemanisa roho yake. 
2CO.7.14	Niridãi pakulu kwenu umwe, siriwonera haya ila viwoneka kuwa vyakweli. Kamba daima vyanukukwambirangani kweli, na sambi vyanimwambire Titu kuhusu umwe, nevyo novyo viwoneka kuwa vyakweli. 
2CO.7.15	Iye akwajibiwa namwe pakulu paakumbukira namuna vyamunsikirize, vyamumpokerere ka inshima na kunyenyekeya. 
2CO.7.16	Basi, nukuwa radi pakulu konta nanawo hakika piya kwenu umwe.
2CO.8.1	Sambi, wanduzangu, nukwambireni kuhusu rehema ya Mwenyezimungu ipewe jamati za Makedoniya. 
2CO.8.2	Kamana ingawa kuwapata kuyereriwa na tabu nyingi zawenye, wawa nawo dhiki ulu, fala iwejala radi pakulu mpaka radi‑yo iwatenza kumera sakuna coyo wala mpaka. 
2CO.8.3	Nilavya ushahidi kuwa walavya vyawawere navyo na wapundisa, na wakiwapa na moyo radi. 
2CO.8.4	Ewo watitafadali mara nyingi zawenye wapate nafasi ya swifa ya kuwa munkonjo wa ware walavya swadaka ya kuwaperekera watakatifu
2CO.8.5	Watenda zaida vyatikirindira: kwanza waripereka mmakono mwa Mwenye, na kamba vyaiwere nafsi ya Mwenyezimungu, waripereka novyo mmakono mwetu. 
2CO.8.6	Kwa nowu nfano wawatendire wenzenu waMakedoniya‑wu, tisaka tinlebele Titu aludire kwenu‑ko ipate, kamba vyaanzire tangu mida, atimize eyi rehema‑yi kati yenu umwe novyo. 
2CO.8.7	Umwe, kwa kuwa ukwijalani tele‑tele uwezo wa kwamini, usowezi, fahamu, juhudi piya, pamoja na pendo rikulu rakulawa kwetu ofwe, novyo ikwijareni tele‑tele noyi rehema‑yi.
2CO.8.8	Vyanukwambirani‑vi sukushurutisani, ila nísaka kuwa juhudi ya wanu wa jamati nyengine ikutenzeni kuwamera wenzenu, mukwakikisha kuwa kupenda kwenu kakweli. 
2CO.8.9	Kamana mukwijiwa rehema ya Mwenye wetu Insa Almasihi, kuwa, kwa faida yenu, ingawa ákiwa tajiri nkulu, karitula kuwa masikini, ipate julu ya usikini wake, mulawirire kuwa matajiri.
2CO.8.10	Kuhusu mwaha‑wu, nukwambirani mawoni angu: ndi vyema kuwa umwe vyamwanzire tangu makejana kutenda, (na siyo kutenda basi, fala na kusaka kusaidiya neko), 
2CO.8.11	zidini kutenda vitendo vyema-vyo mpaka mwinsho, sawa‑sawa na hamu ngema noyo, mukicanga camuri nawo. 
2CO.8.12	Ikiwa muwa nawo futi hamu ngema ya kucanga, kuwapa sawa‑sawa na camuri nawo ndi vyema, sairi na kinu samuna. 
2CO.8.13	Isiwe wamojawapo wanafusika, umwe mubaki makono-waka, ila ware wari nawo watonge sawa‑sawa. 
2CO.8.14	Wakati‑wu, vingi vyenu viwasaidiya wenzenu wakosofu, ipate wakati mwengine vingi vyawo vikusaidiyeni. Kwa javyo, hali yenu ikuwa sawa‑sawa. 
2CO.8.15	Kamba vyayandikiwe
2CO.8.15	“Wavunire pakulu awawere na vingi,
2CO.8.15	wavunire aba awatowiwe.”
2CO.8.16	Ashukuriwe Mwenyezimungu ampere Titu mmoyo niya mmoja ya niri nawo omi kwenu umwe. 
2CO.8.17	Iye ketikiza catinlebele, na kwa kuwa nawo hamu pakulu, kaja kwenu kwa kusaka kwake. 
2CO.8.18	Timpereka pamoja neye nduyetu wakwinshimiwa njamati piya kwa namuna vyayereza Habari Ngema. 
2CO.8.19	Kwasa javyo, eyo nduyetu‑yo katondoriwa na majamati kutipereka patitenda neema ya kungabizi ncango. Kazi‑zi titenda kwa utukufu wa Mwenye, na ipate tolote nafsi yetu ngema. 
2CO.8.20	Tisaka tirinyemese asiwepo wakutisutumu kwa namuna vyatiri kulavisa ncango nkulu watigabiziwe ofwe‑wu. 
2CO.8.21	Kamana tukwangaikira vitendo vyema, siyo mbere ya Mwenye basi, fala mbere ya wanu novyo.
2CO.8.22	Timpereka pamoja newo nduyetu, watimwakikishe mara nyingi zawenye kuwa na juhudi kwa vinu vingi. Iye kawa nawo juhudi pakulu sambi‑pa, kwa kuwa akutumainini pakulu. 
2CO.8.23	Kuhusu Titu, iye mwenzangu, ákola kazi nomi ya kukusaidiyani umwe. Kuhusu wanduzetu wengine, ewo watumisi wa jamati, wantukuza Almasihi. 
2CO.8.24	Basi, mbere ya jamati, olotani kuwa muwapenda, ndimana tanawo shariya ya kuridãi kwa sababu yenu umwe.
2CO.9.1	Sambi, kuhusu kuwacangira watakatifu, aisakikana omi kukwandikirani. 
2CO.9.2	Nukwijiwa hamu yenu vyaníridãi namwe mbere waMakedoniya, nukwamba: “Wenziwe Akaya wákiwa tayari muda wa mwaka mmoja.” Na niya yenu iwashonga wanu wengi. 
2CO.9.3	Nukuperekerani ewa wanduzangu‑wa wakikishe kuwa kuridãi kwangu kwenu umwe kusitowe faida kwa namuna‑yi. Vinajibu kuwa, kamba vyanambire, muwe tayari. 
2CO.9.4	Kamana, ikiwa wenzetu wa Makedoniya waja pamoja nomi, na wakukusinganani samuri tayari, omi nanga nikejeliwa, na umwe mukejeliwa pakulu, kwa sababu ya kuridãi kwangu. 
2CO.9.5	Ndimana, niwona kuwa vyema kuwalongoza ewa wanduzetu‑wa, ipate watengeze ncango wenu wamulavire tamaa. Kwa javyo, kucanga kwenu kuwe ka myoyo radi, kusiwe ka kukenekezeriwa.
2CO.9.6	Kumbukirani javi: avyála aba, avuna aba, na avyála vingi, ávuna vingi. 
2CO.9.7	Kila mmoja alavye amere ikiwa kanuwiya mwanyewe, bila kurishuku wala kuduguda. Kamana Mwenyezimungu ámpenda munu ámera ka moyo radi. 
2CO.9.8	Na Mwenyezimungu kanawo uwezo wa kukwijazani neema kwa wingi, ipate daima mupate vyamusakula kwa kila namuna, ipate nomwe muwasaidiye pakulu wenzenu kwa vitendo vyema piya. 
2CO.9.9	Kamba vyavyandikiwe
2CO.9.9	“Katonga umunu-mwema, kawapa masikini,
2CO.9.9	ukamilifu wake auriwariwa tena.”
2CO.9.10	Ire ámpa mbeyu nrimi, na nkate wakutafuna, iye akuja kumpa na kuvisa mbeyu yenu, na akongeza visumo vya ukamilifu wenu. 
2CO.9.11	Ndi kweli, umwe mukuja kupewa utajiri kwa namuna piya ipate nomwe novyo daima mumere vingi. Na kwa sababu ya ncango wenu wawapokerera julu yetu, ewo wanshukuru Mwenyezimungu. 
2CO.9.12	Konta eyi kazi yakulavya ncango‑yi aiwasaidiya cawasakula watakatifu tu basi, fala isalamula novyo kushukuriwa pakulu Mwenyezimungu. 
2CO.9.13	Julu ya eyi kazi, mwakikisha kuwa vyamwereze kuhusu Habari Ngema ya Almasihi mwankutimiza kwa vitendo. Kwa javyo, wanu
2CO.9.14	Na ewo wakulebelelani duwa na hamu pakulu, kwa sababu ya rehema ulu ya Mwenyezimungu nkati yenu. 
2CO.9.15	Ashukuriwe Mwenyezimungu kwa swadaka yake saikidirika kwerezeka.
2CO.10.1	Sambi, omi Paulu nukutafadalini kwa namuna ya imani na wema wa Almasihi, (omi nilongoperiwa kuwa niwa mwepepe paniwa pamoja namwe, kumbe niwa ngumu paniwa baidi namwe), 
2CO.10.2	nukutafadalini kuwa panija kuwa pamoja namwe, ainilazimu kuwa ngumu pakulu, kamba vyaniwaza kuwa ndi visakikana mbere ya wamojawapo, wasema kuwa tiinshi kwa kufulata namuna ya kibinadamu. 
2CO.10.3	Ndi kweli kuwa tiinshi kibinadamu, fala sifulata kibinadamu panitenda vita na Ibilisi. 
2CO.10.4	Kamana sulaha zetu zatitendera vita sizo za kibinadamu, ila zanawo uwezo wa Mwenyezimungu, kushinda kutawala ka Ibilisi na kugwisa mawazo ake. 
2CO.10.5	Nozi sulaha‑zi zanawo uwezo wa kushinda piya mawazo a kuridãi alawírira julu ya kubishana na wijiwifu kuhusu Mwenyezimungu. Novyo, zanawo uwezo wakufunga kila mawazo a binadamu ansikirize Almasihi. 
2CO.10.6	Pakusaka kutimiziwa kusikiriza kwenu, tukuwa tayari kuwahukumu piya sawansikiriza Mwenyezimungu.
2CO.10.7	Nang'anizani ciri mbere ya kumaso kwenu. Munu mmojawapo, akiwa nawo uhakika kuwa wa Almasihi, akumbukire kuwa kamba iye vyaari wa Almasihi, na ofwe novyo tiwa wa Almasihi. 
2CO.10.8	Dalili niridãi pakulu kuhusu mamulaka anipewe na Mwenye Insa, wala siriwonera haya. Mamulaka anipewe‑ya siyo akukufujani ila nukupeni nguvu kati ya kwamini kwenu. 
2CO.10.9	Avinajibu kukopepesani julu ya waraka zangu. 
2CO.10.10	Wanu wamojawapo wakwamba: “Waraka zake ngumu na zishurutisa, fala iye patiwa onse, akuwa mwepepe, na usowezi wake aufãi kinu.” 
2CO.10.11	Wanu wamba javyo‑wo wejiwe kuwa, kamba vyanandike julu ya waraka niri baidi, ndi vyanitenda sawa‑sawa paniwa karibu yenu.
2CO.10.12	He, atishubutu kuritula kuwa sawa‑sawa au kwa namuna moja na ware waritula ubora pakulu! Ewo walandanisana, waripima na vipimo vyawo wanyewe. Basi, awana deretu! 
2CO.10.13	Fala omi siridãi kupunda mpaka, ila niridãi nkati ya mipaka yaaniturire Mwenyezimungu. Nkati ya noyo mipaka‑yo, ndi kazi yanikola nomwe. 
2CO.10.14	Atiridãi pakulu kamba wanu satinafika kwenu umwe, konta tija mpaka inti yenu, kukwerezani Habari Ngema ya Almasihi. 
2CO.10.15	Kwa javyo atiridãi kupunda mpaka, atiridãi na kazi yawatenda wanu wengine. Fala tirindira kuwa, pakuzidire kukula kwamini kwenu, kazi yetu kati yenu ikuja kuwa nyingi pakulu. 
2CO.10.16	Basi, tikidiri kuka kutangaza Habari Ngema inti nyengine kwasa kwenu kamwikala‑ko, ndimana atiridãi na kazi yawesire kutenda wanu wengine. 
2CO.10.17	Kamba vyayandikiwe
2CO.10.17	“Munu asaka kuridãi,
2CO.10.17	aridãi na vire vyaatenda Mwenye basi.”
2CO.10.18	Kamana mwenyé kukubaliwa siyo munu arisifu mwanyewe, ila ire asifiwa na Mwenye Insa.
2CO.11.1	Vinajibu munihitamili aba ingawa nilanda munu saana deretu. Tafadali nihitamilini! 
2CO.11.2	Nukuririrani wivu kamba Mwenyezimungu vyakuririrani wivu, konta umwe muwa kamba mwari-harusi kamili waninlombese nlume mmoja basi, Almasihi. 
2CO.11.3	Falakini nikopereza kuwa, kamba Hawa vyaâteseke na nyoka julu ya ujanja wake, mawazo enu akuja kuteseka, mukwasa njira ya kweli na swafi yakunshugulikira Almasihi. 
2CO.11.4	Kamana ikiwa kaja munu kukwerezani kuhusu Insa mwengine saari ire watukwerezeni, muhitamili. Au ikiwa munu‑yo kankusowera kwa kumilikiwa na roho mmojawapo yakusiyana na Roho Takatifu akwisukireni umwe, mumwihitamili. Au ikiwa munu‑yo kankusowera habari nyengine yakusiyana na ire yamwisire kukubali, muhitamili. 
2CO.11.5	Sikirizani, omi niriwona kuwa siri ntoto koliko ewa mawalii walanda kuwa bora pakulu‑wa! 
2CO.11.6	Dalili sijiwa kusowera sana, novyo-sivyo nanawo wijiwifu. Kwa namuna‑zi piya, vinu piya tukoloterani kuwa ewu ndi ukweli.
2CO.11.7	Panirinyenyekeye mwanyewe kukusifuni umwe, julu ya kukwerezani Habari Ngema bure, nikola dambi? 
2CO.11.8	Niwewira jamati nyengine
2CO.11.9	Na panikiwa nomwe, parikinitowa luziki, simwandibire munu anta mmoja. Vinu vinitowire wanaunire ndi wanduzetu walawire Makedoniya. Kwa namuna‑yo piya, umwe amuremeriwe nomi, nomi sisakire kukuremeresani. 
2CO.11.10	Ukweli wa Almasihi uwa mmoyo mwangu panamba kuwa kuridãi kwangu kanukutumikirani bure akunyamazikana piya inti za Geresiya. 
2CO.11.11	Kwa sababuni? Itakuwa sukupendani? Mwenyezimungu akwijiwa kuwa omi nukupendani pakulu!
2CO.11.12	Fala omi nizidi kukatala kupokerera luziki renu ipate niwasutumu wanu wakuwajibu kuridãi wamba kuwa kazi zawo sawa‑sawa na zangu‑zi. 
2CO.11.13	Nowo wanu‑wo mawalii walongo, watumisi wakukutesani, waritula kuwa mawalii wa Almasihi. 
2CO.11.14	Fala avinisususa! Anta na Ibilisi wawenye akidiri novyo kurolota kamba laika wa nuru! 
2CO.11.15	Ndimana, sico kinu cakunishangisha ikiwa watumisi wa Ibilisi newo novyo wáritula kuwa watumisi wa ukamilifu. Fala mwinsho, wakúja kuhukumiwa kadiri ya vitendo vyawo vyawatenda.
2CO.11.16	Mara nyengine tena, musidanize kuwa omi ninlanda munu saana deretu. Fala anta muwaze javyo, nikubalini kamba munu saana deretu nipate aba cakuridãi. 
2CO.11.17	Canisowera nikiridãi nitumaini. Sisowera kwa mamulaka a Mwenye Insa, ila nísowera kamba munu saana deretu. 
2CO.11.18	Wengi waridãi kwa namuna ya kibinadamu, basi nomi nítenda novyo. 
2CO.11.19	Kusema kweli, muwahitamili wanu sawana deretu kwa radi. Mana ake muwa werevu? 
2CO.11.20	Kamana wakuténdani utwana‑wo, wakupókerani vyamuri navyo piya, wakunyang'ányani, wakufezéyini na wakwefyáni malatuma, muwahitamili. 
2CO.11.21	Sina nguvu yakutenda javyo! Niswamiini!
2CO.11.21	Fala ikiwa kawapo munu atwakali kuridãi, (epa niludira kusowera kamba munu saana deretu), nomi nitwakali kuridãi novyo. 
2CO.11.22	Wakwamba kuwa ewo Waebraniya? Nomi novyo! Kwawo ewo Iziraeli? Nomi novyo! Ewo wajukulu wa Iburahima? Nomi novyo! 
2CO.11.23	Ewo watumisi wa Almasihi? Omi níntumika Almasihi pakulu. (Nankusowera kamba munu saana deretu.) Níkola kazi pakulu pawenye kuwapunda ewo, nifungiwa mmakalaboshu mara nyingi zawenye kuwapunda ewo, nibiwa mara nyingi zawenye, na nikiwa nkati ya hatari ya kifo mara nyingi zawenye. 
2CO.11.24	Nihukumiwa na Mayahudi mara ntanu, wanicapa viboko talatini na kenda. 
2CO.11.25	Nikonyoriwa na miti mara natu, wanipanja na mawe mara moja, nitota na ngalawa mara natu, 
2CO.11.26	kutwa nzima usiku na nsana nasíke mbahari, na nitenda safari nyingi zawenye kuno nikitabika hatari ya mmyuto, hatari ya wevi, hatari ya wanu wangu Mayahudi, hatari ya wamalamboni, hatari ya mmakaya makulu, hatari ya nlanga, hatari ya bahari, na hatari ya wanu waritula kuwa wafulati wa Insa fala sawari. 
2CO.11.27	Nihitamili wakati wanisokere pakulu na wanikilwaziwa pakulu. Suku nyingi sanilala usiku. Suku nyingi zawenye nikifwa njala na nyotwa, na ikipita kutwa nzima sanirire. Inizizima baridi, sikiwa nawo cakurifinika. 
2CO.11.28	Na visitoshe, nijuzi kuremeriwa daima‑zi kwa sababu ya mashuguli a piya jamati‑zi. 
2CO.11.29	Ikiwa munu kawankutabika, nomi novyo nankutabika. Munu patesiwa kulawa njira ya kweli, omi nikimiwa pakulu!
2CO.11.30	Basi, ikisakikana omi kuridãi, nukuja kuridãi kuhusu vinu vyolota kuwa omi niwa mwepepe. 
2CO.11.31	Mwenyezimungu, Nlungu na Baba wa Mwenye wetu Insa, Mwenyé kusifiwa daima milele, iye akwijiwa kuwa siri kusema ulongo. 
2CO.11.32	Panikiwa Damashiku, guvinadoru wa nfalume Areta kawamuru minduna wekare mmiryango ya kaya ipate wanikore. 
2CO.11.33	Fala nitaiwa nkisapo, nikipenyeziwa pakitololo, nikiteremusiriwa panja, javyo ndi vyanikidirire kupolonyoka mmakono mwake.
2CO.12.1	Inibidi niridãi ingawa kuridãi kwangu akuna faida. Niridãi kuhusu ruhuya pamoja na vyanoloteriwe na Mwenye Insa. 
2CO.12.2	Nimwijiwa mwananlume mmoja
2CO.12.3	Nukwijiwa kuwa mwananlume‑yo kâtwariwa, kweli sijiwa nkati ya mmwiri mwake au panja ya mwiri, ila Mwenyezimungu ndi ejiwa. 
2CO.12.4	Iye kâtwariwa akiperekiwa peponi, na noko kasikira vinu vya matajabisa pakulu savikidirika munu kwereza. 
2CO.12.5	Kwa zina ra mmoja noyo‑yo niridãi, fala sisaka kuridãi kwa zina rangu omi mwanyewe, ila niridãira wepepe wangu. 
2CO.12.6	Kusema kweli nikisaka kuridãi, siwa munu saana deretu, kamana nisowera kweli. Fala sitenda javyo konta sisaka kuwa munu aniwazire kinu kupunda vyaaniwona au vyaanisikira, 
2CO.12.7	anta nipokerere ruhuya za matajabisa. Fala kwa ajili ya kuniziwiya kuwa nisiritenze, mmwiri mwangu nitaiwa tafauti moja kamba mwiwa, wakuperekiwa na Ibilisi, anihukumu mpunde-mpunde. Uperekiwa kwa ajili ya kuniziwiya nisiritenze. 
2CO.12.8	Kuhusu eyi tafauti‑yi, ninlebela Mwenye mara natu anilavye. 
2CO.12.9	Fala iye kanijibu: “Ikutosha rehema yangu noyo, kamana nkati ya kuveya kwako, uwezo wangu útimu kukamilika kweli-kwelini.” Ndimana, niwa radi niridãi kuhusu wepepe wangu, ipate julu yangu omi uwoneke uwezo wa Almasihi. 
2CO.12.10	Aye, kwa zina ra Almasihi, niwa radi pakulu na wepepe wangu, matukano, kutowiwa, kulumbatiwa, pamoja na tafauti. Kamana paniriwona kuwa mwepepe ponse, nowo wakati‑wo ndi panikomala.
2CO.12.11	Nilawirira kuwa munu saana deretu, fala umwe ndi munilazimishe. Kusema kweli, omi nikijuzi nisifiwe nomwe‑po, kamana ingawa siri munu bora, sitowa kuwa kinu kati ya ewo wetiwa “mawalii wakulu‑wo”. 
2CO.12.12	Kweli-kwelini, alama ya walii itendiwa kati yenu na imani pakulu, julu ya alama na mambo a matajabisa, pamoja na vitendo vya uwezo. 
2CO.12.13	Camuveyesiwe koliko jamati nyengine kinani? Cisiyane kimoja ca kuwa omi mwanyewe sukuremereseni kwa kunisaidiya. Basi niswamiini ewo ukosa‑wo!
2CO.12.14	Sambi, eyi ndi mara yatatu ya niri tayari kuja kukuwonani. Sukuremeresani, kamana sisakula kinu camuri naco, ila muniyeri ndumwe. Kamana wasimana awajuzi kuwaturira vinu wawa zawo, ila wawawa ndi wajuzi wawaturire vinu wana wawo. 
2CO.12.15	Niwa radi kwaribu piya vyaniri navyo, anta kuraribu omi mwanyewe, kwa faida yenu. Novyo-sivyo, ikiwa nukupendani pakulu, nipendiwa aba? 
2CO.12.16	Kwasa javyo, omi siremere kwenu umwe. Novyo-sivyo, wamojawapo kati yenu wadaniza kuwa niwa njanja, ndimana nankukutesani. 
2CO.12.17	Itakuwa nukunyonyani kwa munu mmojawapo kati ya wanu wanukuperekereni? 
2CO.12.18	Ninlebela Titu aje akuwoneni, na nimpereka nduyetu mwengine pamoja naye. Itakuwa Titu‑yo kakunyonyani? Sivyatiri omi na Titu na roho yetu simmoja? Na mwendo wetu simmoja?
2CO.12.19	Dalili muwaza kuwa tankusakula kurikengera mbere yenu. Fala kusema kweli, tukwambirani mbere ya Mwenyezimungu, vyatitumiwe na Almasihi. Piya vyatukutenderani, wanduzetu wapendani wetu, vyema vyenu umwe. 
2CO.12.20	Kamana nukopereza panija kukuwonani‑po nukusinganani na vitendo savinajibu. Na umwe kuniwona namuna nyengine savikwajibuni. Nukopa kukusinganani mukumana, ukwijareni wiyana na nyongo, na kila munu akiriwazira mwanyewe. Nukopa kukusinganani umwe mukilaumiyana au mukiwateta wenzenu! Nikopa novyo kukusinganani mukirisukula au mukumana. 
2CO.12.21	Omi nukofeleya panija tena‑po, Nlungu wangu kuja kunitaya unyenyekevu mbere yenu umwe. Ntamana nukuja kurira ka wengi wakorire dambi mida sawatubiye ucafu wawo, lukware rawo, na vitendo vibaya vyengine tena vyawatenda.
2CO.13.1	Eyi ndi mara yatatu yanija kukuwonani umwe.
2CO.13.1	“Kukosa ka munu kujuzi kwakikishiwe julu ya ushahidi wa wanu wawiri au watatu.”
2CO.13.2	Panikiwa noko safari yapiri, niwalaizira sana futi wakikolanga dambi. Sambi‑pa panitowire kuwa pamoja nomwe, niwalaizira wakikolanga dambi mida pamoja na piya wanu wengine, kuwa panija tena, siwaswamii. 
2CO.13.3	Nitenda javyo konta musakula kwakikisha kuwa Almasihi asowera julu yangu omi. Iye aarolota kuwa mwepepe mbere yenu, ila ndi mwenyé uwezo kati yenu. 
2CO.13.4	Ingawa paafwire pansalaba ákiwa mwepepe, fala sambi‑pa kankuinshi julu ya uwezo wa Mwenyezimungu. Kamana nofwe novyo tilungane naye tiwa wepepe, fala tikuja kuinshi naye na uwezo wa Mwenyezimungu, uwezo watitumira patiwa pamoja namwe.
2CO.13.5	Ritunzeni umwe wanyewe, muwone kuwa kweli-kwelini muwa wanu wa kwamini. Rakikisheni wanyewe. Amwamini kuwa Insa Almasihi kankuinshi mmyoyo mwenu? Sairi kuwa mukatariwa nfululu. 
2CO.13.6	Vinajibu mwijiwe kuwa ofwe atikatariwa.
2CO.13.7	Tilebela ka Mwenyezimungu kuwa umwe musitende kitendo kibaya anta mmoja. Tilebela javi siyo kwa ajili ya kuwa tisifiwe, ila ipate mutende meema ingawa ilanda kuwa tikatariwa. 
2CO.13.8	Kamana atishubutu kutenda kinu cakubishana na ukweli, ila cakupendeleya ukweli. 
2CO.13.9	Kamana anta ofwe tiwe wepepe, tikuwa radi umwe murimbire novyo. Catilebela ndi kuwa murimbise kwamini kwenu. 
2CO.13.10	Basi, evi vinu‑vi nankukwandikirani saninafika eko, ipate nikija, nisisowere namwe kanguvu nakutumira mamulaka anigabizire Mwenye, siyo kuwa akudangureni ila akujengeni.
2CO.13.11	Mwinsho, kwaherini wanduzangu. Sakulani kuwa makamilifu, rimbisanani myoyo. Inshiini nkati ya umoja na salama munu na mwenziwe. Mukiinshi javyo, Mwenyezimungu Mwenyé pendo na salama akuwa pamoja namwe.
2CO.13.12	Komazanani nkati ya pendo ra Almasihi. 
2CO.13.13	Wenye kwamini piya wakuperekerani salamu.
2CO.13.14	Rehema ya Mwenye Insa Almasihi, pendo ra Mwenyezimungu, na umoja wa Roho Takatifu viwe namwe piya.
GAL.1.1	Omi Paulu, walii, solotiwe na wanadamu wala kwa mamulaka asaka kuwa onse a wanadamu, ila nolotiwa na Insa Almasihi pamoja na Mwenyezimungu Baba, anfufure Insa ka wafwi. 
GAL.1.2	Omi pamoja na wanduzangu piya wakuno tukuperekerani salamu umwe, wenye kwamini wa mmajamati a Galata. 
GAL.1.3	Mwenyezimungu Baba wetu, pamoja na Mwenye Insa Almasihi, akujanliyeni rehema na salama. 
GAL.1.4	Insa ndi ire aripereke mwanyewe kwa sababu ya dambi zetu, ipate atinusuru nkati ya eyi tarehe yakunyata ya sambi‑yi, kamba vyaisaka nafsi ya Mwenyezimungu, Baba wetu. 
GAL.1.5	Mwenyezimungu atukuziwe daima milele. Aamina!
GAL.1.6	Nukushangani pakulu futi kamana mukwangupa kuntipuka ire akwitireni kwa rehema ya Almasihi, mwankufulata Habari Ngema nyengine. 
GAL.1.7	Kusema kweli, aipo habari ngema nyengine. Novyo-sivyo, wawapo wengine wankukutangaushani, wasiyanisa vibaya Habari Ngema ya Almasihi. 
GAL.1.8	Anta tiwe ofwe au laika mmojawapo wa binguni akukwerezani Habari Ngema yakusiyana na yatukwerezeni ofwe‑pa, eyo munu‑yo alaniwe! 
GAL.1.9	Kamba vyaatambire mida, na sambi‑pa nukwamba tena: munu mmojawapo akereza Habari Ngema yakusiyana na yamupokerere umwe, alaniwe!
GAL.1.10	Sambi, nisakula kukubaliwa na wanadamu au na Mwenyezimungu? Au nisakula viwajibu wanadamu? Kamba níkisakula viwajibu wanadamu, singari kuwa ntumisi wa Almasihi. 
GAL.1.11	Kamana, wanduzangu, nisaka mwereriwe kuwa Habari Ngema yanukwerezeni omi siyo ya mawazo a kibinadamu. 
GAL.1.12	Omi sambiriwe na munu asaka kuwa onse wala sifundiwe, ila nifafanuririwa na Insa Almasihi.
GAL.1.13	Musikira futi kuhusu mainsha angu a mida panikifulata dini ya kiyahudi, kuwa nikiwalumbata pakulu wanu wa jamati ya Mwenyezimungu, anzima yangu ikiwa ya kufuja. 
GAL.1.14	Níkishika dini ya kiyahudi pakulu, nîwapunda wenzangu wengi wawenye. Nkati ya hirimu moja, níkiwa nawo hamu pakulu yakufulata tabiya za wababu zangu. 
GAL.1.15	Fala Mwenyezimungu, kwa rehema yake, kanitondola tangu niri mmatumbo mwa mama na kanita nintumike. Paufikire wakati maalumu wakumwajibu, 
GAL.1.16	iye kanifafanurira Mwanawe ipate niwereze Habari Ngema wanu Sawari-Mayahudi kuhusu Mwanawe‑yo. Pavinikunire piya‑vi, sukire kulebela ankili ka binadamu, 
GAL.1.17	wala sukire Yerusalemu kuwonana na wanu wanzire kuwa mawalii omi saninamba kuwa. Ila nuka kimbere inti ya Arabiya, ikisa nikiludira Damashiku. 
GAL.1.18	Bandi ya myaka mitatu, nikwera nuka mpaka Yerusalemu kummona Peduru
GAL.1.19	Kumwasa iye, simmonire walii mwengine sairi Yakobu, nduye Mwenye wetu. 
GAL.1.20	Vyanukwambirani‑vi, mbere ya Mwenyezimungu siri kulongopa! 
GAL.1.21	Ikisa nuka inti za Siriya na Kilikiya. 
GAL.1.22	Makundi a wenye kunfulata Almasihi wakikalanga Yudeya wákiwa sawananijiwa munu wawenye‑mi. 
GAL.1.23	Ila wakisikiranga basi ikambiwa: “Ire akitilumbatanga ire, sambi kankwereza habari ya kwamini yaâkikenekeza kufuja mida.” 
GAL.1.24	Ndimana wakintukuza Mwenyezimungu kwa sababu ya omi.
GAL.2.1	Bandi ya myaka kumi na mine, nikikwera tena Yerusalemu pamoja na Barinaba, ninsukula novyo Titu. 
GAL.2.2	Nuka kwa kuwa Mwenyezimungu kânifahamisha kwa ruhuya kuwa nikijuzi nuke. Nisowera pambari na wanu wakwijiwikana kuwa wakulungwa, niwereza Habari Ngema yaniwerezanga wanu Sawari-Mayahudi, ipate nijiwe kuwa kazi yanitenda na yanikitendanga aiwere ya bure. 
GAL.2.3	Anta Titu mwenzangu watikiwa pamoja, ingawa aawere Yahudi
GAL.2.4	Novyo-sivyo, wákiwapo wenzetu walongo waringiza kisiiri-siiri kamba manasonde munkonjo mwetu, waperereze uhuru watiri nawo kwa kulungana na Almasihi Insa, wakisaka kutitenda tena utwana. 
GAL.2.5	Atikubaliyane vyawasowere anta suku moja, ipate ukweli wa Habari‑yo uzidi kuwa nomwe. 
GAL.2.6	Na nowo wakwijiwikana kuwa wakulungwa wa jamati‑wo, awasakire kupindula habari zanikerezanga zire. (Nepo nukwamba aviniyeri cawari nowo wakulungwa‑wo, konta Mwenyezimungu aalamula kwa kunnang'aniza munu.)
GAL.2.7	Kwasa javyo, ewo wawona kuwa Mwenyezimungu kânigabizi omi kuwereza Habari Ngema wanu Sawari-Mayahudi, kamba vyaâgabiziwe Peduru kuwereza Mayahudi. 
GAL.2.8	Konta Mwenyezimungu ampere uwezo Peduru kuwa walii ka wenye itani
GAL.2.9	Basi, nakuwona rehema yanipewe omi, Yakobu, Peduru
GAL.2.10	Ila watilaizira kinu kimoja basi, kuwa tiwasunge masikini, neci ndi caniri nawo niya kutenda.
GAL.2.11	Fala Peduru
GAL.2.12	Kamana pakwanza kâzowerera kurya nawo wenye kwamini Sawari-Mayahudi. Fala pawafikire wanawalume wamojawapo wâtumiwe na Yakobu, akasa kurya nawo, akiwopa ware wâmbire kuwa wanu Sawari-Mayahudi wajuzi wengire itani. 
GAL.2.13	Mayahudi wengine waringiza pamoja neye vitendo vya unafiki-vyo, mpaka Barinaba neye novyo katwariwa nkati ya unafiki‑wo. 
GAL.2.14	Paniwonire kuwa awafulata kamba vyaushuruti ukweli wa Habari Ngema, nimwambira Peduru
GAL.2.15	Ndi kweli ofwe tiwa Mayahudi kwa kipongorero, atiri kamba wanu Sawari-Mayahudi sawafulata tabiya za kiyahudi.
GAL.2.16	Novyo-sivyo, tikwijiwa kuwa munu aakikishiwa julu ya vitendo vyakutimiza Shariya za kiyahudi, ila apatana naye julu ya kumwamini Almasihi Insa. Ndimana nofwe novyo timwamini Almasihi Insa, ipate takikishiwe julu ya kumwamini Almasihi, siyo julu ya vitendo vyakutimiza Shariya‑zo. Konta Mandiko
GAL.2.16	“Aapo munu anta mmoja wakwakikishiwa julu ya vitendo vyakutimiza Shariya.”
GAL.2.17	Basi, tisakula takikishiwe julu ya kulungana na Almasihi. Novyo-sivyo, tiwoniwa kuwa wamádambi. Mana ake ikuwa Almasihi atitenza kuwa wamádambi? Aviwa javyo! 
GAL.2.18	Kamana nikijenga tena upya vyanidangula
GAL.2.19	Kamana kuhusu Shariya, omi niwa kamba mufwi, similikiwa tena na Shariya, ipate niinshi nintumike Mwenyezimungu. 
GAL.2.20	Kwa kulungana na Almasihi, nigomezeriwa naye pamoja pansalaba. Basi siinshi omi tena, ila nkati yangu ainshi ndi Almasihi. Mainsha angu a sambi‑pa, niinshi julu ya kuntumaini Mwana wa Mwenyezimungu, anipendire na aripereke mainsha ake kwa ajili yangu. 
GAL.2.21	Sifuja rehema ya Mwenyezimungu, kamana inawa munu akwakikishiwa kwa kutimiza Shariya, basi kifo ca Almasihi acingari kuwa na faida.
GAL.3.1	Umwe waGálata, mwawajinga! Nsawini akutendireni? Mbere ya kumaso kwenu, muwona kuwa Insa Almasihi kagomezeriwa pansalaba. 
GAL.3.2	Nambireni kinu kimojawapo: Roho Takatifu kakwisukirani mmyoyo mwenu, iwa kwa sababu mutimiza Shariya, au kwa sababu musikira na mutumaini Habari Ngema? 
GAL.3.3	Javyo mukuwa wajinga? Mwanza mainsha mapya julu ya Roho Takatifu. Sambi, músaka muwe makamilifu julu ya nguvu zenu wanyewe? 
GAL.3.4	Mashaka akupatireni mengi awenye ikuwa akupatani bure? Ikuwa bure kweli? 
GAL.3.5	Mwaja? Ire akupereni Roho na akutenderani maajuza, iwa kwa sababu mutimiza Shariya au kwa kuwa musikira na mutumaini Habari Ngema?
GAL.3.6	Kumbukirani kuwa Iburahima “kâmwamini Mwenyezimungu, ntamana iye kesabiwa kuwa kamilifu
GAL.3.7	Ndimana, ereriwani kuwa wamwamini Mwenyezimungu, ndi “wana wa Iburahima”. 
GAL.3.8	Kwa myaka mingi ipitire, Mandiko ásowera savinamba kukuna kuwa Mwenyezimungu áwakikisha wanu Sawari-Mayahudi julu ya kwamini. Ndimana Iburahima kereziwa Habari Ngema javi: “Julu yako, Sawari-Mayahudi piya
GAL.3.9	Basi, piya wenye kutumaini wajanliiwa kamba vyaajanliwe Iburahima atumainire.
GAL.3.10	Piya ware wamíni kwakikishiwa julu ya vitendo vyakutimiza Shariya wárindira kulaniwa, konta vyandikiwa javi
GAL.3.10	“Munu saafulata na saatimiza piya vyaandikiwe nShariya kalaniwa.”
GAL.3.11	Vikwijiwikana kuwa aapo munu wakwakishiwa mbere ya Mwenyezimungu julu ya vitendo vyakutimiza Shariya. Kamana Mandiko akwamba javi:
GAL.3.11	“Kamilifu áinshi julu ya kwamini.”
GAL.3.12	Fala kutimiza Shariya kusiyana na kuntumaini Mwenyezimungu. Kamba vyavyandikiwe nShariya
GAL.3.12	“Mwenyé kufulata shuruti ya Shariya ainshi julu ya noyo.”
GAL.3.13	Almasihi katinusuru nkati ya lana vyatijuzi kulaniwa kwa kutowa kutimiza Shariya. Katenda javyo kwa kulaniwa iye kwa ajili yetu. Konta vyandikiwa
GAL.3.13	“Kila munu angíkiwa pamuti kalaniwa.”
GAL.3.14	Almasihi Insa katenda javyo ipate julu yake, kujanliiwa kapewe tamaa Iburahima kuwafike Sawari-Mayahudi, na tamaa ya Roho Takatifu tipokerere julu ya kwamini.
GAL.3.15	Wanduzangu, nisaka nukwambireni nfano mmoja wa mainsha a wanadamu: wanu wakipana miyadi, aapo mwenyé mamulaka a kongeza wala kupungula kinu. 
GAL.3.16	Basi, Mwenyezimungu kâmpa tamaa Iburahima pamoja na njukuluwe. Mandiko aasema “ujukulu wake” kamba mwingi, fala ásema “njukuluwe”, mmoja tu basi, ambiwa wawenye ndi Almasihi. 
GAL.3.17	Canisaka kukwambirani ndici: Mwenyezimungu kâtula miyadi. Itumika myaka miya nne na talatini, ikisa ikija Shariya. Basi, Shariya‑yo aifujire noyo miyadi‑yo ipate isipindure tamaa. 
GAL.3.18	Kamana irati, ikiwa ipatiwa julu ya Shariya, aiwa ipatikana julu ya tamaa. Fala Mwenyezimungu kanjanliya Iburahima irati julu ya tamaa.
GAL.3.19	Sambi, Shariya anzima yake ndi yepi? Shariya‑yo yengeziwa ipate iwolotere wanu makosa awo. Itumike mpaka kuja ka Almasihi Insa, njukuluwe ambiwe nkati ya tamaa yaapewe Iburahima. Shariya‑yo wesusa malaika mmakono mwa shikarakanzi
GAL.3.20	Fala pakumpa tamaa Iburahima, aasakikane shikarakanzi. Ampere ndi Mwenyezimungu mwanyewe.
GAL.3.21	Epo, mana ake ikuwa vyaisema Shariya vibishana na tamaa ya Mwenyezimungu? Sivyo javyo! Inawepo shariya yakukidiri kuwapa wanu mainsha a kweli, basi julu ya kwenendera noyo shariya‑yo, wanu nanga wapata ukamilifu. 
GAL.3.22	Fala Mandiko awafunga ulumwengu nzima watawariwe na dambi, ipate wamíni piya wapewe tamaa julu ya kuntumaini Insa Almasihi.
GAL.3.23	Fala saunafika wakati wa kuntumaini Almasihi, tîfungika na Shariya mpaka paifafanuriwe kauli ya kwamini. 
GAL.3.24	Kwa namuna‑yi, Shariya itirera kutilongoza ka Almasihi, ipate takikishiwe julu ya kwamini kwetu. 
GAL.3.25	Fala kwa kuwa kauli ya kwamini ija futi, atireriwa tena na Shariya.
GAL.3.26	Sambi, piya-mwe muwa wana wa Mwenyezimungu julu ya kuntumaini Almasihi Insa. 
GAL.3.27	Kusema kweli, moziwe-mwe piya munvala Almasihi. 
GAL.3.28	Akupo kusiyana kati ya Mayahudi na Sawari-Mayahudi, wala kati ya watwana na walungwana, wala kati ya waka na walume. Piya-mwe muwa kinu kimoja kwa sababu ya umoja wenu na Almasihi Insa. 
GAL.3.29	Na kwa kuwa mulungana na Almasihi, muwa ujukulu wa Iburahima, na kwa javyo, mukuja kuriti kamba vyaisema tamaa.
GAL.4.1	Nukwamba javi: mwana wakuriti mali a wawaye, ari ntoto, atafitiwa kamba ntwana, ingawa mali‑yo akuja kuwa ake piya. 
GAL.4.2	Ari ntoto, mali ake átafitiwa na wanu wari kunrera mpaka wakati waturire wawaye. 
GAL.4.3	Piya-fwe novyo, patíkiwa watoto, tíkiwa kamba watwana tíkimilikiwanga na mashetwani wataware mulumwengu‑mu. 
GAL.4.4	Fala paufikire wakati maalumu waâturire Mwenyezimungu, iye kampereka Mwanawe, kapongoriwa na mwanamuka na kamilikiwa na shuruti za Shariya, 
GAL.4.5	ipate awombore ware wamilikiwa na Shariya, tipate kuwa wanawe wakweli. 
GAL.4.6	Na kwa kuwa muwa wanawe, Mwenyezimungu kesusa Roho ya Mwanawe ari mmyoyo mwetu, atitenza kuntaja “Abba”, mana ake “Baba”. 
GAL.4.7	Kwa javyo, auri tena ntwana ila kuwa mwana. Na kwa kuwa mwana, ukuja kuriti piya Mwenyezimungu vyaaja kuwaritisa wanawe.
GAL.4.8	Mida, samunamwijiwa Mwenyezimungu, múkiwa watwana wa milungu sairi ya ukweli. 
GAL.4.9	Fala sambi, kwa kuwa mumwijiwa Mwenyezimungu, au nambe, kwa kuwa mukwijiwiwa na Mwenyezimungu, mbana muludira kuwatumika mashetwani sawakufãini kinu? Mbana músaka kuludira tena upya kuwa watwana wawo? 
GAL.4.10	Múfulata shuruti kuhusu suku maalumu, myezi maalumu, mirongo maalumu, pamoja na myaka maalumu. Sababuni? 
GAL.4.11	Umwe nukoperazani! Epo kazi yanukutendereni, nifumuka bure?
GAL.4.12	Wanduzangu, nukutafadalini muwe kamba omi, konta omi novyo niwa kamba umwe. Amunamba kunitenda kitendo kibaya. 
GAL.4.13	Mukwijiwa kuwa mida, kwa sababu ya malwazo a mwiri, nikiwa nawo nafasi yakukwerezani Habari Ngema. 
GAL.4.14	Na ingawa kuwa mwiri wangu ukupani tafauti, fala amuninyanyate wala amunikatare. Kwasa javyo, munipokerera sana-sana kamba vyamukisaka kumpokerera laika wa Mwenyezimungu au nambe, Almasihi Insa wawenye. 
GAL.4.15	Wakati‑wo mûfurahi pakulu sana. Sambi, furaha yenu ikiwa ndepi? Konta nilavya ushahidi wakuwa, mukiwa nawo nafasi ya kunisaidiya, múkiwa tayari kunisaidiya pakulu, anta paiwa kulavya maso enu kunipa. 
GAL.4.16	Itakuwa nilawirira kuwa aduwi wenu kwa sababu ya kukwambirani kweli?
GAL.4.17	Ewo wanu‑wo wakutenderani juhudi muwe upande wawo
GAL.4.18	Vyema daima muwe na juhudi ikiwa mwankutenda meema, anta nisiwe pamoja nomwe. 
GAL.4.19	Wanangu, nankukutabikirani kamba mwanamuka wamimba vyaatabika zikifika suku zakupongola. Nízidi kutabika mpaka namuna za Almasihi ziwoneke nkati yenu. 
GAL.4.20	Víkinajibu tiwe pamoja sambi‑pa ipate nisowere namwe kwa namuna nyengine, sana! We! Shaka yangu iwa nomwe eko!
GAL.4.21	Nambireni, umwe vikwajibuni kumilikiwa na Shariya: amusikira caisema Shariya‑yo? 
GAL.4.22	Kamana vyandikiwa kuwa Iburahima ákiwa nawo wana wawiri: mmoja kâpongoriwa na njakazi, mwengine na nlungwana. 
GAL.4.23	Mwana wa njakazi kâpongoriwa kwa mipango ya kibinadamu, fala mwana wa nlungwana kâpongoriwa kwa kutimiza tamaa ya Mwenyezimungu. 
GAL.4.24	Kupongoriwa ka wana wawiri‑wa kuwa kamba nfano wa kinyume: ewa waka wakolota miyadi miwiri yaturire Mwenyezimungu upande wa wanu. Ire ampongore mwana kuutwana ndi Hagari, iye kolota miyadi ituriwe mwango wa Sinayi
GAL.4.25	Basi, Hagari kalandana na mwango wa Sinayi inti ya Arabiya na akolota novyo Yerusalemu yakuwoneka, vyairi ntwana wa Shariya pamoja na wanawe Mayahudi. 
GAL.4.26	Fala Yerusalemu ya binguni siyo ya utwana. Ofwe wenye kwamini, eyo ndi mama yetu. 
GAL.4.27	Konta vyandikiwa
GAL.4.27	“Uwe mwanamuka nata, tangu aunapongola,
GAL.4.27	aunawona malwazo akupongola,
GAL.4.27	furahi, utambe na radi!
GAL.4.27	Konta muka saapongore kwa nguvu zake
GAL.4.27	sambi kanawo wana wengi wawenye koliko muka ari na nlume.”
GAL.4.28	Wanduzangu, kamba Izaki vyaapongoriwe kwa tamaa, nomwe muwa wana wa tamaa. 
GAL.4.29	Wakati‑wo, mwana apongoriwe kwa mipango ya wanadamu akinlumbata ire apongoriwe julu ya Roho wa Mwenyezimungu. Na noko kulumbatana‑ko kungaripo mpaka rero. 
GAL.4.30	Fala Mandiko Matakatifu akwamba kinani? Akwamba javi
GAL.4.31	Basi wanduzangu, ofwe atiri wana wa njakazi
GAL.5.1	Almasihi katombola ipate tiwe na uhuru wakweli! Kwa javyo, moloke, musidikike tena nkati ya utwana.
GAL.5.2	Onani, sikirizani sana-sana canukwambirani omi Paulu. Mukiripereka kutaiwa itani
GAL.5.3	Niludira tena kukulaizirani: piya wataiwa itani
GAL.5.4	Kati yenu, umwe musakula kwakikishiwa na Mwenyezimungu julu ya kutimiza Shariya, mutupula umoja wenu na Almasihi, mutula minyongo rehema ya Mwenyezimungu. 
GAL.5.5	Kamana, kwa kulongoziwa na Roho Takatifu na julu ya kwamini kwetu, tankurindira na hamu kupokerera tamaa yakuwa tiwe makamilifu. 
GAL.5.6	Konta patilungana na Almasihi Insa, Mwenyezimungu avimmweri kamba tingira itani au atingire. Ila cimmweri ndi kwamini kolotiwa julu ya pendo.
GAL.5.7	Umwe mukenendanga sana-sana! Sambi nani akukatazeni kufulata ukweli? 
GAL.5.8	Mwenyezimungu aakutayireni shonge javyo, konta iye ndi akwitireni. 
GAL.5.9	Furumento aba javi ilovodarisa ufu mwingi wawenye!
GAL.5.10	Fala kwa kuwa tanawo umoja nkati ya Mwenye, omi nitumaini kuwa umwe muwaza kamba omi. Neyo ari kukudanganyani‑yo, anta awe vyaawa vyonse, ahukumiwa.
GAL.5.11	Upande wangu omi, wanduzangu, inawa nankwereza kuwa itani isakikana, sababuni omi kulumbatiwa mpaka rero? Epo kwereza kuhusu nsalaba wa Almasihi akungari kunkosera munu. 
GAL.5.12	Vinajibu kuwa ware wakufazaisani julu ya kukukenekezerani kusinja mwiri, wawe macande nfululu!
GAL.5.13	Wanduzangu, mutondoriwa mupewe uhuru. Fala nowo uhuru‑wo, usiwe sososo ya nswamaa wakufulata vitendo vyenu vibaya vya kibinadamu. Kwasa javyo, olotani kupendana kwenu julu ya kuhudumiyana. 
GAL.5.14	Kamana piya shuruti za Shariya zitimiziwa julu yakufulata ámuri moja tu basi, yaamba javi: mpende mwenziwo kamba vyauripenda uwe mwanyewe. 
GAL.5.15	Fala ikiwa mwankwenenda kamba wanyamangalo kulumana na kutafunirana meno, more-more musulayane!
GAL.5.16	Vyanukwambirani ndi javi: longoziwani na Roho Takatifu, kwa javyo amutimiza wájibu mbaya wa kibinadamu. 
GAL.5.17	Kamana kibinadamu cibishana na Roho, na Roho abishana na kibinadamu. Vyo viwiri‑vi daima viwankubishana ndimana amutenda camukisaka kutenda. 
GAL.5.18	Fala mukilongoziwa na Roho, amumilikiwa tena na Shariya.
GAL.5.19	Vitendo vyakibinadamu viwoneka baina javi: uzinzi, ucafu, lukware, 
GAL.5.20	kwambudu maswanamu, usawi, uwaduwi, umani, wivu, nyongo, fitina, kwasana, kwawanyana, 
GAL.5.21	wiyana, kurewa, kuseza ka viwi, pamoja na vitendo vyengine vyakulandana na novyo. Nukulaizirani sambi‑pa kamba vyanukulaizireni mida: wanu waténda vinu-vyo awengira muufalume wa Mwenyezimungu.
GAL.5.22	Fala kisumo ca Roho Takatifu rilawírira pendo, furaha, salama, imani, umuminu, wema, waminifu, 
GAL.5.23	kurinyenyekeya na kurimiliki. Aipo anta shariya moja ya kuwalaumu wanu wakutenda javyo. 
GAL.5.24	Wafulati wa Almasihi Insa wagomezera futi wájibu wawo mbaya pamoja na hamu zawo mbaya za kibinadamu. 
GAL.5.25	Ona, tikiinshi julu ya Roho, noyo tinfulate. 
GAL.5.26	Basi tisiridãi, tisisalamulane, wala tisitenderane wiyana.
GAL.6.1	Wanduzangu, munu akikwakula dambi mmojawapo, umwe muri kulongoziwa na Roho Takatifu, mumwavye aludire njira ngema. Fala tendani kwa kunyenyekeya kuno mukiropereza, ipate musije kukwakula dambi mmoja noyo. 
GAL.6.2	Pokezanani mizigo, kwa javyo mútimiza shariya ya Almasihi. 
GAL.6.3	Kamana munu akiritula kuwa bora pakulu saari, kankuritesa mwanyewe. 
GAL.6.4	Fala kila munu atunze vitendo vyake mwanyewe. Kamba vyema, kanawo shariya yakuridãi, aaridãi kunlandanisa munu mwengine. 
GAL.6.5	Kamana kila mmoja amiri wa vitendo vyake vyaatenda mwanyewe.
GAL.6.6	Afundíwa usemi wa Mwenyezimungu onse, vinu vyema vyaari nawo, alavye ammere mwanlimu wake. 
GAL.6.7	Musiteseke! Mwenyezimungu aafezeyiwa, kamana kila mmoja caavyála noco, ávuna noco. 
GAL.6.8	Kamana avyála vinu vyake vya kibinadamu, ávuna uwaribifu. Fala avyála vinu vya Roho Takatifu, ávuna mainsha a milele. 
GAL.6.9	Ndimana tisisokeziwe kutenda meema, kamana ukuja wakati maalumu, tívuna, usitizizime moyo. 
GAL.6.10	Basi, tikipata nafasi, tiwatende meema wanu piya, fala pakulu-pakulu jamaa zetu nkati ya kwamini.
GAL.6.11	Nang'anizani arufu ulu‑ulu zaniri kukwandikirani na makono angu!
GAL.6.12	Wásakula kuridãi na vinu wawoniwe, wakulazimishani mwingire itani, ipate wasilumbatiwe kwa kwereza kuhusu nsalaba wa Almasihi Insa. 
GAL.6.13	Kamana anta nowo wataiwa itani‑wo awafulata Shariya. Wásaka mutaiwe itani ipate julu ya mwiri wenu waridãi. 
GAL.6.14	Fala upande wangu siridãi, sairi kwa sababu ya nsalaba wa Mwenye wetu, Insa Almasihi. Julu yake, upande wangu ulumwengu ugomezeriwa, na upande wa ulumwengu, nomi novyo nigomezeriwa. 
GAL.6.15	Kamana kwingira itani au kutowa kwingira siyo kinu, ila kinu ndi kuwa kiyumbe mupya. 
GAL.6.16	Piya wari kufulata eyi kauli‑yi, salama na huruma viwe kwawo pamoja na piya Iziraeli ya Mwenyezimungu
GAL.6.17	Basi mwanzo wa rero, asinitabishe munu tena, konta mwiri wangu uwa nawo vilaso vyakolota kuwa omi niwa wa Insa.
GAL.6.18	Wanduzangu, Mwenye wetu, Insa Almasihi, akujanliyeni na rehema nroho zenu. Aamina.
EPH.1.1	Omi Paulu, walii wa Almasihi Insa kwa nafsi ya Mwenyezimungu, niwandikira eyi waraka‑yi watakatifu wa Efezu
EPH.1.2	Mwenyezimungu Baba wetu, na Insa Almasihi Mwenye wetu, wakujanliyeni rehema na salama.
EPH.1.3	Asifiwe Nlungu na Baba wa Mwenye wetu, Insa Almasihi. Iye katijanliya julu ya Almasihi na piya vinu vyema vya kiroho vyakulawa mbinguni. 
EPH.1.4	Katijanliya kwa kutitondola kábula ya kumba ulumwengu, tilungane na Almasihi tiwe watakatifu na satina ukosa mbere yake. Kwa sababu ya kutipenda, 
EPH.1.5	kaapangire tangu mida kakutitenda kuwa wanawe, julu ya Insa Almasihi. Javi ndi vimwajibire iye. 
EPH.1.6	Basi, Mwenyezimungu asifiwe kwa rehema zake ntukufu zaatipere ofwe, julu ya ire
EPH.1.7	Kati yake, tipata komboriwa julu ya kifo cake
EPH.1.8	Kweli, Mwenyezimungu katijaza novyo piya wijiwifu na werevu, 
EPH.1.9	katifafanurira siiri yake. Iye vimwajibu tijiwe kuwa mpango wake ukuja kutimiziwa julu ya Almasihi. 
EPH.1.10	Mpango‑wo úkiwa javi: ukifika wakati maalumu, Mwenyezimungu akusanya piya viripo mbinguni na muardhi viwe sini ya mamulaka a Almasihi, kiswa cawo.
EPH.1.11	Julu yake, titondoriwa tiwe irati
EPH.1.12	Anzima yake ikiwa ofwe
EPH.1.13	Novyo umwe
EPH.1.14	Kwisuka ka Roho Takatifu kutakikisha mpaka típokerera irati yetu, kuwa Mwenyezimungu akuja kutipa irati‑yo. Wakati‑wo, utukufu wake usifiwa!
EPH.1.15	Kwa javyo, kwa kuwa nisikira kuwa mwankuntumaini Mwenye Insa na kuwa muwapenda watakatifu piya, 
EPH.1.16	panitenda duwa ponse, sasa kunshukuru Mwenyezimungu kwenu umwe na kukukumbukirani. 
EPH.1.17	Nínlebela Mwenyezimungu, Baba ntukufu, Nlungu wa Mwenye wetu, Insa Almasihi, akupeni fahamu na werevu nroho zenu
EPH.1.18	Nínlebela Mwenyezimungu akumwarikireni pakulu mmyoyo mwenu, ipate mwereriwe tamaa yakupangireni paamwitiwe muwe wake. Mwereriwe kuwa irati yake
EPH.1.19	Na mwereriwe novyo uwezo nkulu pakulu waatipa. Uwezo‑wo sawa‑sawa na 
EPH.1.20	uwezo nkulu Mwenyezimungu vyaâtumire paanfufure Almasihi ka wafwi, na paanturire upande wa nkono nriro wake
EPH.1.21	Epa sambi, enzi‑zi pamoja na enzi zija mbere, piya wenye uwezo mbinguni: wakulungwa, wenye mamulaka, viyumbe vyengine vya nguvu, mamwenye, pamoja na kila cewo, Insa ndi ari julu yawo. 
EPH.1.22	Mwenyezimungu katula vinu piya kumaulu ka Insa, na kantula kuwa kiswa ca vinu piya ka jamati. 
EPH.1.23	Jamati‑yo ndi mwiri wake, itimiza ushahidi wa Almasihi, na Almasihi atimiza vinu piya.
EPH.2.1	Nomwe, mida mukenenda muri maiti hai nroho zenu julu ya madambi na makosa enu. 
EPH.2.2	Nkati ya nozo dambi‑zo, mukenendanga kamba makafiri
EPH.2.3	Ofwe novyo, satinamba kumwijiwa Mwenyezimungu, piya-fwe tikiinshingi tikitimiza wájibu wetu wa kibinadamu, tikifulata wájibu mbaya wa mwiri na mawazo. Tíkiwa na kibinadamu cetu kamba vyawari wanu wengine, ndimana mwinsho iwa tihukumiwe na nyongo ya Mwenyezimungu.
EPH.2.4	Fala Mwenyezimungu katipenda pakulu na kanawo huruma pakulu. 
EPH.2.5	Kwa javyo katipa mainsha mapya, tiwe hai pamoja na Almasihi. Katenda javyo ingawa madambi etu atitenza kwenenda nroho zetu maiti-hai. Kumbukirani kuwa muvushiwa julu ya rehema yake. 
EPH.2.6	Kusema kweli, Mwenyezimungu katifufula pamoja na Almasihi Insa, katíkaza pamoja naye mbinguni
EPH.2.7	ipate olote enzi za mbere utajiri nkulu wa rehema yake. Katenda javyo julu ya wema wake kwetu ofwe tilungane na Almasihi Insa. 
EPH.2.8	Kamana rehema ya Mwenyezimungu ndi ikuvushani julu ya kwamini kwenu. Kuvushiwa kwenu aiwere kwa vyamutendire, ila zawadi mupewa na Mwenyezimungu. 
EPH.2.9	Aiwere julu ya vitendo vyema, ipate asiwepo munu wa haki yakuridãi. 
EPH.2.10	Kamana Mwenyezimungu ndi atitendire
EPH.2.11	Kwa javyo, umwe Samuri-Mayahudi wakupongoriwa, Mayahudi wakwitani “wanu sawengire itani”, kwa kuwa ewo wengira itani, (ingawa itani yawo itendiwa na makono a mwanadamu ibadili mwiri basi), musiriware 
EPH.2.12	kuwa mida mûtanusiwa na Almasihi. Kusema kweli, amúkiwa nkati ya kabila ya Iziraeli, na amúkiwa nawo fungu kati ya miyadi iwapa wanu tamaa. Mukiinshingi mulumwengu‑mu samuna tamaa wala samumwijiwa Mwenyezimungu.
EPH.2.13	Fala umwe mulungane na Almasihi Insa, ingawa múkiwa baidi ya Mwenyezimungu, sambi‑pa mujisiwa karibu yake julu ya damu ya Almasihi. 
EPH.2.14	Kamana katijisira salama, kakutenzani Mayahudi na Samuri-Mayahudi kuwa kinu kimoja tu basi. Julu ya mwiri wake, iye kabomola kipama ca uaduwi cukukwawanyani newo. 
EPH.2.15	Iye kafuja ámuri na shuruti za Taureti, ipate awatende Mayahudi na Samuri-Mayahudi walawirire kuwa kabila moja nyipya yakulungana naye, ndimana iwapo salama. 
EPH.2.16	Pansalaba iye kafuja uaduwi nkati ya Mayahudi na umwe Samuri-Mayahudi tiwe mwiri moja, nofwe makundi wo‑mawiri, atipatanisa ka Mwenyezimungu. 
EPH.2.17	Almasihi kâja kukwerezani habari ya usalama umwe múkiwa baidi naye, na ka ware wákiwa karibu naye. 
EPH.2.18	Kamana julu yake, makundi wo‑mawiri tanawo nafasi yakufika ka Baba julu ya Roho Takatifu mmoja noyo.
EPH.2.19	Kwa javyo, ámuri tena wayeni wala wanu wakupita tu basi, ila muwa wenye-kaya pamoja na watakatifu, muwa upande wa ujamaa wa Mwenyezimungu. 
EPH.2.20	Ujamaa‑wo mujengiwa kamba nyumba: mapondo a aluserusu ndi mawalii na minabii, na riwe maalumu ndi Almasihi Insa mwanyewe. 
EPH.2.21	Julu yake majengo piya alunganisiwa sana-sana ipate nyumba‑yo ikure, iwe nyumba takatifu yakwambudiwa Mwenye. 
EPH.2.22	Basi, kwa sababu ya umoja wenu naye, nomwe novyo mujengiwa muwe mahala pamekazi a Roho wa Mwenyezimungu.
EPH.3.1	Kwa sababu vyaatendire Almasihi Insa, omi Paulu, nifungíwe kwa kuntumika iye kwa ajili yenu umwe Samuri-Mayahudi, nukulebelelani duwa
EPH.3.2	Niwona kuwa musikira kuhusu kazi maalumu Mwenyezimungu yanigabizire omi kwa sababu ya rehema yake. 
EPH.3.3	Kamba vyanukwandikireni aba, mpango wa Mwenyezimungu waâfisire, nifafanuririwa. 
EPH.3.4	Mukifyoma vyanandike-vyo, mukwijiwa vyanereriwe omi kuhusu mpango‑wo Mwenyezimungu vyaapangire kuhusu Almasihi. 
EPH.3.5	Mpango‑wo awafafanuririwe wanu wa enzi zipitire, fala sambi‑pa, julu ya Roho Takatifu, kawafafanurira mawalii watakatifu na minabii wake. 
EPH.3.6	Mpango‑wo ndi javi: julu ya Habari Ngema, wanu Sawari-Mayahudi walungane na Almasihi Insa waje wariti pamoja na Mayahudi, wawe vifingo vya mwiri mmoja newo, na novyo wapate tamaa moja newo.
EPH.3.7	Kwa kwereza Habari Ngema‑yi, nilawirira kuwa ntumisi, julu ya rehema maalumu ya Mwenyezimungu yaanigabizire pautendeke uwezo wake kwangu omi. 
EPH.3.8	Ingawa niwa ntoto pakulu futi nkati ya watakatifu piya, fala rehema‑yi nipewa omi, ipate niwereze wanu Sawari-Mayahudi kuhusu utajiri nkulu sauna kipimo ka Almasihi. 
EPH.3.9	Novyo mpango ûfisiwe tangu mwanzo na Mwenyezimungu, mwenyé kumba vinu piya, nitondoriwa nifafanure kutimiziwa kwake. 
EPH.3.10	Nijuzi nifafanure ipate mwazikala roho, wenye kutawala na wenye mamulaka, wijiwifu jisijisi wa Mwenyezimungu, uwoneke julu ya jamati, wijiwikane. 
EPH.3.11	Ewu ndi mpango Mwenyezimungu waapangire tangu mwanzo, iwa utimiziwe julu ya Almasihi Insa, Mwenye wetu. 
EPH.3.12	Kwa javyo, ofwe tilungane na Almasihi na tintumaini iye, tanawo hakika na haki yakwingira ka Mwenyezimungu bila wofi. 
EPH.3.13	Basi, nukulebelani isukwiseni niya kwa sababu ya tabu zangu kwa ajili yenu. Eyi ndi faida yenu!
EPH.3.14	Sambi, paniwaza kuhusu mpango wa Mwenyezimungu, ndi panikokora mbere ya Baba, 
EPH.3.15	mwenyé kutenza kuwepo kabila
EPH.3.16	Nínlebela alavye nkati ya utajiri wa utukufu wake, akupeni uwezo julu ya Roho yake ipate mukomare mmoyo mwenu, 
EPH.3.17	Nínlebela kuwa, julu ya kwamini kwenu, mekazi a Almasihi awe mmyoyo mwenu. Umwe molósiwa na murimbísiwa
EPH.3.18	mukidiri kwereriwa, pamoja na watakatifu piya, upana, urefu, ujunda, pamoja na kwica ka pendo rake. 
EPH.3.19	Aye, mwijiwe pendo ra Almasihi, ingawa ripunda kiyasi arijiwiririwa, ipate zikwijareni nfululu namuna piya za Mwenyezimungu.
EPH.3.20	Basi, ire akidíri kutenda, julu ya uwezo wake kwetu ofwe, vinu vyakupunda vyatilebela au vyatiwaza, atukuziwe! 
EPH.3.21	Atukuziwe kwa mambo aténda njamati
EPH.4.1	Kwa javyo, omi nfungwa kwa sababu yakuntumika Mwenye, nukutafadalini kuwa umwe mwitiwa na Mwenyezimungu muinshi kamba vyawajuzi kuinshi wanu waawéta iye. 
EPH.4.2	Kwa namuna piya, murinyenyekeye, muwe wororo, muhitamili, kwa kuvumirirana nkati ya pendo. 
EPH.4.3	Mutende juhudi‑zi piya ipate muzidi kutengemanisa umoja wenu vyaaturire Roho Takatifu, julu ya kurilunga na mizizi ya usalama. 
EPH.4.4	Kamana mwiri mmoja tu basi na Roho mmoja tu basi, kamba vyamwitiwe kati ya tamaa mmoja tu basi mupáta wakati wamwitiwe. 
EPH.4.5	Mwenye mmoja tu basi, tukwamini inlimu moja tu basi, koza kumoja tu basi, 
EPH.4.6	Nlungu mmoja tu basi, Baba wa piya-fwe, ari julu yetu piya-fwe, kawa nkati ya piya-fwe, na kankutenda mambo julu ya piya-fwe.
EPH.4.7	Piya-fwe kila mmoja kapewa uwezo maalumu, kwa namuna kamba Almasihi vyaapimire akitisusira ofwe. 
EPH.4.8	Kwa javyo, Mandiko Matakatifu
EPH.4.8	“Iye paapandire akuka julu,
EPH.4.8	kawalongorera wafungwa wengi wawenye
EPH.4.8	na kawapa vinu vyema wanadamu.”
EPH.4.9	Mandiko paamba javi: “iye paapandire”, mana ake kinani? Mana ake ndi kuwa Almasihi kanza kwisuka kuja mulumwengu‑mu. 
EPH.4.10	Esuke noyo ndi apandire noyo, akuka mpaka mahala paswifa pakulu mbinguni, ipate iye ejare mulumwengu‑mu piya mpaka binguni. 
EPH.4.11	Noyo apandire‑yo
EPH.4.12	Kazi zawo ewo ndi kuwatengeza sana-sana watakatifu wantumike Mwenyezimungu, ipate warimbise mwiri wa Almasihi mpaka ukomare. 
EPH.4.13	Evyo vikikuna, piya-fwe tifikirire kuwa na umoja nkati ya namuna yetu ya kuntumaini Almasihi na ya kumyerera Mwana wa Mwenyezimungu. Tikuja kuwa wanu wakukomala sana-sana, sawa‑sawa na kipimo cakutimu, ipate zitijare nfululu namuna piya za Almasihi. 
EPH.4.14	Ndimana tisiwe tena kamba wasimana nkati ya kwamini kwetu, javyo atibengwa na inlimu nyipya kamba ngalawa vyairefya na mepo, atiteseka na wajanja julu ya mipango ya ulongo wawo. 
EPH.4.15	Kwasa javyo, tukeni tambirane ukweli nkati ya kupendana ipate tikure, tinlande kwa namuna zake piya ire wakuwa ndi kiswa, Almasihi wawenye. 
EPH.4.16	Vifingo vya mwiri piya, vikilongoziwa neye, vikilungana sana na piya malungo a vipewe, kila kimoja citenda kazi yake na mwiri‑wo ukula na úkomala nkati ya pendo.
EPH.4.17	Kwa javyo, nukwambirani na nukukenekezerani kwa mamulaka a Mwenye: amujuzi kuinshi tena kamba makafiri, wawaza kwa namuna sazifãi kinu. 
EPH.4.18	Ankili zawo ziwa nkisi. Watanukana na mainsha awapewa na Mwenyezimungu, kwa kuwa ewo watikinifu, kwa sababu myoyo yawo migumu. 
EPH.4.19	Pawatenda ubaya, awawona haya, ndimana wengira lukware, wafulata kila namuna ya ucafu, na daima wafulata wájibu mbaya.
EPH.4.20	Fala umwe, pamufundiwe njira ya Almasihi, amwambiriwe javyo! 
EPH.4.21	Musikira kuhusu iye, na mufundiwa ukweli sawa‑sawa na vyaafundire Insa. 
EPH.4.22	Mufundiwa kuvula umunu wenu wamukiwa nawo mida, wakudanganyiwa julu ya wájibu mbaya wakutenviwa. 
EPH.4.23	Mufundiwa mumwase Mwenyezimungu kupindula mawazo enu, 
EPH.4.24	na muvare umunu mupya wakunfulatiza Mwenyezimungu, muwe nkati ya ukamilifu wa ukweli pamoja na utakatifu.
EPH.4.25	Ndimana, kwasa ulongo, mwambirane kweli munu na mwenziwe, konta piya-fwe tiwa vifingo vya mwiri moja. 
EPH.4.26	Pamukimiwa, musase nyongo yenu kukutenzani dambi. Na musase kuswa juwa saikwisireni nyongo yenu. 
EPH.4.27	Kusema kweli, Ibilisi musimpe nafasi. 
EPH.4.28	Akiwanga onse, asiwe tena. Kwasa javyo, ájuzi akore kazi sana-sana na makono ake ipate awe nawo kinu cakuwamera wakosofu. 
EPH.4.29	Usemi wakudángula, usilawe pakanywa penu. Kwasa javyo, usemi wenu uwé mwema na wa faida, uwajanliye wanu wakusikirani. 
EPH.4.30	Roho Takatifu wa Mwenyezimungu, aturiwe alama yakuwa muwa wanu wa Mwenyezimungu, mpaka suku yakuwombola wanu wake, musintaye uzuni. 
EPH.4.31	Asani ukakatima piya, kukimiwa, nyongo, kukaidiyana caputu na wenzenu, masemo a kutukana, pamoja na namuna nyengine piya zakutenderana ucaputu. 
EPH.4.32	Ila tenderanani wema munu na mwenziwe, muwonerane utungu, na muswamiiyane kamba Mwenyezimungu, julu ya Almasihi, vyaakuswamiini umwe.
EPH.5.1	Ndimana, kwa kuwa wana wakupéndiwa, nfulatizeni Mwenyezimungu. 
EPH.5.2	Inshini nkati ya pendo kwa namuna moja noyo kamba Almasihi vyatipendire ofwe. Karipereka iye mwanyewe kwa ajili yetu, kuwa zawadi na kafara yakunuwira pakulu sana ka Mwenyezimungu.
EPH.5.3	Fala, kamba viwahusu watakatifu, mwase nfululu kutenda lukware, ucafu piya, pamoja na kululuka.
EPH.5.4	Na isisikirikane kati yenu hadisi ya kunyata, wala masemo saafãi kinu, wala kiseko ca vinu vyakutenza aibu. Vitendo-vyo avikujuzini. Kwasa javyo, masemo enu awe a kushukuru. 
EPH.5.5	Kamana mukwijiwa kuwa wenye kutenda lukware, ucafu, au kululuka awariti muufalume wa Almasihi na wa Mwenyezimungu. Kusema kweli, kululuka sawa‑sawa na kwambudu milungu sairi ya ukweli.
EPH.5.6	Musimwase munu kukutenvyani na masemo saana deretu, kamana novyo vitendo-vyo vikuja na nyongo yakofya ya Mwenyezimungu kwa wanu sawansikiriza. 
EPH.5.7	Basi, vitendo vyawatenda wanu‑wo, musiwalunge nkono!
EPH.5.8	Kamana mida roho zenu zíkiwa nkisi, fala sambi, kwa kulungana na Mwenye, ziwa nnuru. Ndimana enendani kamba wanu wakuinshi panuru. 
EPH.5.9	Konta visumo vya nuru ndi vitendo vyema jisijisi, kamilifu, na vya ukweli. 
EPH.5.10	Sakulani kwijiwa daima vimwajibu Mwenye. 
EPH.5.11	Musisanganyike nvitendo savina faida vyawatenda wanu wakwenénda nkisi. Kwasa javyo, olotani ubaya wa vitendo-vyo. 
EPH.5.12	Kamana vitendo vyawatendire kwa siiri, anta kwereza vitenza aibu. 
EPH.5.13	Fala kila kinu cakólotiwa kati ya nuru, ciwoneka, 
EPH.5.14	kamana nuru ndi kinu cakuwónesa. Ndimana ikwambiwa javi:
EPH.5.14	“Uwe uri kulala, lamuka.
EPH.5.14	Uwe ufwire, fufuka.
EPH.5.14	Na Almasihi akumwarikira.”
EPH.5.15	Kwa javyo, more-more namuna zenu za kuinshi. Musiinshi kamba wajinga, ila inshini kamba werevu. 
EPH.5.16	Pamuri nawo nafasi nopa, tumirani nafasi piya kwa namuna ngema, konta ezi suku‑zi wawapo wengi waténda ubaya. 
EPH.5.17	Ndimana musizozoke, ila mwereriwe vyaasaka Mwenye. 
EPH.5.18	Vinyu musirewe, ikutenzani kufuja mainsha enu. Ila mwijaziwe na Roho Takatifu, 
EPH.5.19	kwimbisana nyimbo za zaburi, utenzi, na kaswaida zakukupani Roho Takatifu. Imbani na ntukuzeni Mwenye na myoyo yenu. 
EPH.5.20	Kwa zina ra Mwenye wetu, Insa Almasihi, nshukuruni Mwenyezimungu Baba wetu daima kwa piya viri kukuna. 
EPH.5.21	Kwa kumwinshimu Almasihi, rinyenyekeyeni munu na mwenziwe.
EPH.5.22	Umwe mulombíwe, rinyenyekeyeni ka walume wenu wanyewe kwa namuna vyamurinyenyekeya mbere ya Mwenye. 
EPH.5.23	Kamana nlume ndi kiswa ca muka wakulombiwa, kamba Almasihi vyaari kiswa ca jamati. Noyo ndi Nvushi wa jamati‑yo, mwiri wake. 
EPH.5.24	Kamba jamati vyairinyenyekeya ka Almasihi, kwa namuna mmoja noyo, waka wakulombiwa warinyenyekeye kwa piya ka walume wawo.
EPH.5.25	Umwe walume mutendíre ndowa, kila munu ampende nkawake kamba Almasihi vyaapendire jamati, akiripereka mwanyewe mainsha ake kwa ajili ya jamati‑yo. 
EPH.5.26	Iye katenda javyo ipate jamati iwe takatifu. Iye awaswafi wanu wake julu ya kuwoza na maji, na julu ya usemi wa Mwenyezimungu. 
EPH.5.27	Almasihi vikimwajibu awaswafi javyo, ipate arolotere iye mwanyewe jamati‑yo iwe ngema kamba nondwa, bila noda wala makunyare wala ca ucafu kimojawapo, ila iwe takatifu saina ukosa. 
EPH.5.28	Kwa namuna mmoja noyo, walume watendíre ndowa, kila mmoja ajuzi ampende nkawake kamba vyaapenda mwiri wake mwanyewe. Ampénda nkawake onse kankuripenda iye mwanyewe. 
EPH.5.29	Sikirizani, aapo munu wakwína mwiri wake mwanyewe, ila arisa na asunga, sawa‑sawa na Insa Almasihi vyaasunga jamati. 
EPH.5.30	Konta piya-fwe tiwa vifingo vya mwiri wake.
EPH.5.31	“Kwa javyo, nlume amwasa wawaye na mamaye alungana na nkawake,
EPH.5.31	wo‑wawiri walawirira kuwa mwiri mmoja tu basi.” 
EPH.5.32	Piya‑vi ndi maajuza makulu, kurigariga kwereriwa munu, nankusowera kuhusu Almasihi na jamati. 
EPH.5.33	Novyo-sivyo, umwe kila mmoja ampende nkawake kamba vyaaripenda mwanyewe, na kila mwanamuka amwinshimu nlumake.
EPH.6.1	Umwe wasimana, wasikirizeni wakupongoreni
EPH.6.2	“Mwinshimu wawayo na mamayo.”
EPH.6.2	Eyi ndi ámuri yakwanza íri nawo tamaa. 
EPH.6.3	Na tamaa yawenye ndiyi:
EPH.6.3	“Ukiwenshimu wawayo na mamayo,
EPH.6.3	piya vinu vyautenda vikwenendera sana,
EPH.6.3	na úinshi myaka mingi mulumwengu‑mu.”
EPH.6.4	Na umwe wawáwa, musiwashonge wanenu kukimiwa, ila warereni kwa kuwaduma na kuwafunda vyavimwajibu Mwenye.
EPH.6.5	Umwe watwana, mamwenye wenu wa mulumwengu‑mu, wasikirizeni kwa inshima, kwa niya moja kamba vyamunsikiriza Almasihi. 
EPH.6.6	Sikirizani daima, kuwapo wanyewe au kutowa kuwapo. Musitende kwa kusakula fadili kwawo, au vyakuwajibu wanadamu. Ila, kwa kuwa watwana wa Mwenyezimungu, tendani nafsi yake ka moyo piya. 
EPH.6.7	Kolani kazi na radi konta, kusema kweli, ámuri kuwakorera wanu, mwankunkorera kazi Mwenye. 
EPH.6.8	Mukwijiwa kuwa ofwe kila mmoja, anta awe ntwana au nlungwana, akuja kupokerera thawabu ka Mwenye kwa meema yaatendire.
EPH.6.9	Umwe mamwenye, kwa namuna mmoja novyo, watafitini sana watwana wenu. Musiwatishire hukumu. Mwijiwe kuwa, kwenu umwe anta na kwawo ewo, Mwenye kawapo mbinguni, awalamula wanu piya kwa kipimo kimoja noco.
EPH.6.10	Mwinsho, kwa kulungana na Mwenye, komalani, kwa uwezo wake nkulu. 
EPH.6.11	Valani mavazi akurikengera na pangirani sulaha piya zaakupereni Mwenyezimungu, ipate moloke nkati ya mipango ya ulongo wa Ibilisi. 
EPH.6.12	Kusema kweli, vita yetu atitenda na wanadamu
EPH.6.13	Basi, risukuzeni sulaha piya zaakupereni Mwenyezimungu, ipate musishindiwe na aduwi mbaya suku yaaja kukushambuliyani yonse. Evi piya‑vi mukitenda, mukoloka. 
EPH.6.14	Kwa javyo, olokani: rifungeni ukanda
EPH.6.15	Na mmaulu valani viratu kolota kuwa muwa tayari kwereza Injili ya usalama. 
EPH.6.16	Visitoshe, sukulani daima kinga rakolota kwamini kwenu, ipate muzimise piya moto wa masonga éfya Ibilisi
EPH.6.17	Rikengereni viswa na gula rakolota kuvushiwa kwenu, na risukuzeni upanga wa Roho Takatifu, ewo ndi usemi wa Mwenyezimungu. 
EPH.6.18	Tendani javyo kuno mukilebela duwa daima kwa namuna jisijisi, kulongoziwa na Roho Takatifu. Basi, musiriziuke na muhitamili daima nkati ya kuwalebelela duwa watakatifu piya. 
EPH.6.19	Nomi novyo nilebeleleni ka Mwenyezimungu, panambula kanywa yangu, anipe usemi wake na uhakika, nipate kwijiwisa ukweli wa Habari Ngema. 
EPH.6.20	Kwa Habari Ngema‑yo ndi caniwere shikarakanzi
EPH.6.21	Nankukuperekerani nduyetu mpendani wetu Tikiku, mwaminifu nkulu nkati ya kazi ya Mwenye Insa, ipate mwijiwe novyo mwaha kuhusu omi na vyanitenda. Iye kankuja kukwerezani piya. 
EPH.6.22	Nankukuperekerani kwa eyi anzima‑yi, ipate mwijiwe habari kuhusu ofwe na iye akurimbiseni myoyo yenu.
EPH.6.23	Basi, Mwenyezimungu Baba na Mwenye Insa Almasihi akujanliyeni
EPH.6.24	Rehema iwesukire piya wenye kumpenda sakuna mwinsho Mwenye wetu, Insa Almasihi.
PHP.1.1	Paulu na Timotiyu, watumisi wa Almasihi Insa, tankukwandikirani watakatifu piya wa Filipi, mulungane na Almasihi Insa. Na atiwasa kati yenu wari kukusungani pamoja na wari kukuhudumuni.
PHP.1.2	Mwenyezimungu Baba wetu pamoja na Mwenye Insa Almasihi wakujanliyeni rehema na salama.
PHP.1.3	Panukukumbukirani ponse, ninshukuru Nlungu wangu daima. 
PHP.1.4	Na daima panukutenderani duwa ponse, nítenda duwa‑yo ka moyo radi pakulu pawenye, 
PHP.1.5	kwa kusanganyika kwenu nkati ya Habari Ngema, tangu suku yamwanzire kukubali mpaka rero. 
PHP.1.6	Nanawo hakika javyo kuwa Mwenyezimungu, anzíre kukutenderani meema, ázidi mpaka itimiziwe suku ya kuludi Almasihi Insa. 
PHP.1.7	Niwa nawo shariya yakukuwazani kwa radi konta daima muwa mmoyo mwangu
PHP.1.8	Shahidi wangu ndi Mwenyezimungu, kuwa pendo raniri naro nomwe rilawa mmoyo mwa Almasihi Insa wawenye. 
PHP.1.9	Na nílebela javi: kuwa pendo renu rizidi kongezeka pakulu, na muwe nawo wijiwifu wakweli, na kulamula kwenu kukamilike, 
PHP.1.10	ipate mwijiwe namuna yakutondola vitendo vya faida pakulu. Kwa javyo, mukuwa swafi, amuwa na ukosa suku ya kuludi Almasihi, 
PHP.1.11	mainsha enu akwijala vitendo vyema
PHP.1.12	Sambi wanduzangu, nísaka mwijiwe kuwa vinu vinikunire‑vi visaidiya kweneza Habari Ngema. 
PHP.1.13	Kwa javyo, piya masurudadu wari kusunga nyumba ulu ya kifalume pamoja na wanu wengine piya, wakwijiwa kuwa omi niwa nkifungo kwa kuwa ntumisi wa Almasihi. 
PHP.1.14	Na wenye kwamini wengi, kwa kuwona namuna zangu zanifungiwe, Mwenye awarimbisa myoyo pakulu ipate wereze usemi wa Mwenyezimungu bila wofi.
PHP.1.15	Ndi kweli kuwa wamojawapo wakwereza kuhusu Almasihi kwa sababu ya kunitendera wiyana na kunidanizira mabaya, fala wengine wakwereza kwa niya ngema. 
PHP.1.16	Ewo watenda javyo kwa kunipenda omi konta wakubali kuwa nituriwa nolote kuwa Habari Ngema yakweli. 
PHP.1.17	Wengine wakwereza kuhusu Almasihi konta wanitendera wiyana, awana niya ngema, wawaza kuwa wazidi kunisalamurira tabu paniri nkalaboshu‑mu. 
PHP.1.18	Ciduru kinani? Kinu cisakikana ndi kuwa, kwa namuna zikidirika zonse, kwa niya ngema au yakunyata, Habari Ngema ya Almasihi yereziwe. Kwa javyo nukuwa radi.
PHP.1.18	Na nízidi kuwa radi, 
PHP.1.19	konta nukwijiwa kuwa evi vinikunire‑vi mwinsho nífunguriwa
PHP.1.20	Tamaa yangu omi na cinájibu pakulu ndi kuwa cisiwepo cakunitenza haya, ila daima, kuzidi pakulu sambi‑pa, julu ya kuinshi au ya kufwa, nolote baina mmwiri mwangu ukulu wa Almasihi. 
PHP.1.21	Kamana kuinshi kwangu omi ndi Almasihi, na kufwa ndi faida yangu! 
PHP.1.22	Fala ikiwa julu ya mainsha angu, nikidiri kutenda kazi ya faida pakulu, basi sijiwa canisaka kutondola: kuzidi kuinshi au kuulaiwa? 
PHP.1.23	Nankuvutiriwa njira zombiri: vinajibu pakulu nílawe mulumwengu‑mu nikawe na Almasihi, kamana ndi vyema pakulu. 
PHP.1.24	Fala kuzidi kuinshi mulumwengu‑mu ndi cisakikana pakulu nukusaidiyeni umwe. 
PHP.1.25	Niwa nawo hakika kuhusu kinu‑ci, ndimana nukwijiwa kuwa nízidi kuinshi namwe piya nukukusaidiyani nkati ya kwamini kwenu, mupate radi pakulu. 
PHP.1.26	Panisaka kuja tena kukuwonani, mukuja kuridãi pakulu vyaakutendereni Almasihi Insa julu yangu omi.
PHP.1.27	Sambi kinu bora, muinshi kamba wanu wafulata Habari Ngema ya Almasihi ipate, nikija kukuwonani au sanipo, nisikire kuwa moloka kwa roho moja, mwankutenda juhudi na niya mmoja nkati ya inlimu ya Habari Ngema. 
PHP.1.28	Wengine pawakulumbatani, vinajibu nisikire novyo kuwa mwasa kuwopa. Eyi ndi alama ya kuwa ewo washindiwa, umwe muwashinda, neko kushinda‑ko kukuja na Mwenyezimungu. 
PHP.1.29	Konta umwe mupéwa ubora sairi kwa kunkubali Almasihi tu basi, fala novyo kwa kutabika kwa ajili yake. 
PHP.1.30	Noko kushindana‑ko ndi sawa‑sawa vyamuwonire vinikunire omi, nepa sambi ndi kamba vyamuri kunisikira.
PHP.2.1	Novyo-sivyo, ndi kweli kuwa Almasihi akurimbisani myoyo yenu, na pendo rake rukulavyani úzuni. Novyo, piya-mwe mulungana na Roho wa Mwenyezimungu, ndimana mutenderana wema na muwonerana utungu. 
PHP.2.2	Basi, timizani radi yangu julu ya mawazo mamoja, pendo rimoja, nafsi moja, pamoja na niya moja. 
PHP.2.3	Musitende kinu cisaka kuwa conse kwa kuripendeleya wala kwa kuridãi, ila tendani kwa kunyenyekeya julu ya kuwasifu wenzenu pakulu koliko kurisifu wanyewe. 
PHP.2.4	Visiwe vyakukufaini umwe wanyewe, ila nang'anizani novyo vyakuwafãi wenzenu.
PHP.2.5	Sambi, muwe nawo namuna moja yakuwaza kamba vyaákiwa nawo Almasihi Insa javi:
PHP.2.6	ingawa akiringana na Mwenyezimungu,
PHP.2.6	avimmwerire kutumira kwa faida yake.
PHP.2.7	Kwasa javyo, ákiwa tayari kwasa haki zake piya,
PHP.2.7	karipindula namuna zake karitula utwana,
PHP.2.7	kalawirira nfano wa mwanadamu,
PHP.2.7	kawoniwa kamba munu.
PHP.2.8	Karinyenyekeya mwanyewe,
PHP.2.8	kansikiriza Mwenyezimungu mpaka kifo,
PHP.2.8	kifo‑co ca pansalaba.
PHP.2.9	Ndimana, Mwenyezimungu kanlamusa,
PHP.2.9	kantula mahala pakusifiwa pakulu,
PHP.2.9	na kampa cewo bora pakulu.
PHP.2.10	Katenda javyo ipate viyumbe piya vya binguni,
PHP.2.10	mulumwengu‑mu,
PHP.2.10	na Kuzimu vije vikokore vyaambudu zina rake.
PHP.2.11	Malulimi piya akuja kwakikisha kuwa Insa Almasihi ndi Mwenye!
PHP.2.11	Kwa javyo, Mwenyezimungu Baba atukuziwe.
PHP.2.12	Kwa javyo, wapendani wangu, kamba daima vyamukisikiriza, siyo panikiwa namwe tu basi fala pakulu panitowire kuwapo‑pa, tendani juhudi piya mutimize kuvuka kwenu na inshima pamoja na kurinyenyekeya. 
PHP.2.13	Kamana Mwenyezimungu ndi akutenzani kukwajibuni vyavimwajibu iye, na ndi akupani uwezo wa kutenda kamba vyaasaka iye.
PHP.2.14	Piya vinu tendani bila kurishuku wala kukaidiyana, 
PHP.2.15	ipate musiwe na lawama wala na kinu kumoyo, muwe wana wa Mwenyezimungu samuna noda kati ya kizazi kicafu ca wamádambi. Nkati yawo, ng'anirani kamba nondwa mulumwengu‑mu, 
PHP.2.16	korerani makono mawiri habari ímpa munu mainsha. Mukitenda javyo, omi nukuwa radi suku ya kuja Almasihi kwa kuwa sitendire ushinda sauna faida. 
PHP.2.17	Fala ikiwa damu ya kifo cangu isanganyika julu ya kafara zenu zamutenda pamuntumaini na pamuntumika Almasihi, omi nukuwa radi na nifurahi namwe. 
PHP.2.18	Nnomwe novyo tendani radi, furahini pamoja nomi!
PHP.2.19	Vinajibu julu ya Mwenye Insa kuwa, suku karibu nukuperekereni Timotiyu, ipate omi novyo niwe radi kwa kusikira habari zenu. 
PHP.2.20	Kamana Timotiyu tu basi ndi ari na moyo mmoja nomi, ndi ashugúlika namwe kweli-kwelini. 
PHP.2.21	Wengine piya wásakula faida yawo ewo wanyewe, awawaza cimwajibu Almasihi Insa. 
PHP.2.22	Fala nomwe mukwijiwa namuna Timotiyu vyolote kuwa munu mwema, na namuna zaakorire kazi pamoja nomi yakwereza Habari Ngema, kamba mwana vyaansaidiya wawaye. 
PHP.2.23	Basi, panisaka kwijiwa kinu kimojawapo kamba nifunguriwa au sifunguriwa, noyu‑yu ndi wanisaka kukuperekerani. 
PHP.2.24	Nítumaini ka Mwenye Insa kuwa nomi novyo nukuja kukuwonani suku karibu.
PHP.2.25	Omi niwona kuwa ísakikana nukuperekereni novyo Epáforaditu, nduyetu wanikola naye kazi, na waniténda naye vita yakukengera Habari Ngema. Cînitowire conse, iye ndi wamumpere kuja kunipa. 
PHP.2.26	Iye kanawo hamu pakulu na piya-mwe, na kashugulika konta musikira kuwa iye ákiwa nlwere. 
PHP.2.27	Ndi kweli kalwala pakulu futi nusura kufwa, fala Mwenyezimungu kammonera utungu, wala ammonere iye basi, nomi novyo kaniwonera utungu ipate nisiwe na uzuni kupunda waniri nawo‑wu. 
PHP.2.28	Ndimana, nízidi kuwa na niya ya kukuperekerani Epáforaditu ipate muwonane naye muwe radi tena, nomi uzuni wangu únisa kwa sababu ya radi zenu. 
PHP.2.29	Basi, kamba nduyenu ari kunfulata Mwenye, mpokerereni kwa radi zenu piya. Wanu wari kamba iye wainshimuni, 
PHP.2.30	konta kwa kazi ya Almasihi, karitisira ajali mainsha ake nusura kufwa, ipate atimize kunisaidiya, nafasi yamutowire kunitendera umwe.
PHP.3.1	Mwinsho wanduzangu, kwa kulungana na Mwenye, furahini. Avinibugudi kuludira tena kukwandikirani kamba vyanûkwambireni konta ndi cukukengerani umwe.
PHP.3.2	More-moreni na wanu wakutenda vitendo vibaya, ewo wawa kamba waumbwa, wakenekeza kuwa itani ilazímu. 
PHP.3.3	Kamana siwo ewo, ofwe ndi tipatire itani yakweli, konta timwabudu Mwenyezimungu kwa Roho yake, atitumaini vitendo vya mwiri, ila tíridãi kwa kulungana na Almasihi Insa. 
PHP.3.4	Ka ukweli, nanawo shariya kutumaini vitendo vya mwiri. Inawa munu áwaza kuwa kwanawo shariya yakutumaini vitendo vya mwiri, omi nanga nizidi. 
PHP.3.5	Omi nitaiwa itani suku yanane bandi ya kupongoriwa, omi niwa wa kabila ya Iziraeli
PHP.3.6	Nîtenda ibada pakulu mpaka nîfika kuwalumbata wenye kwamini. Na kuhusu kutimiza vyaisaka shariya, hapana canitowire kutenda.
PHP.3.7	Fala víkiwa na faida kwangu omi mida, sambi‑pa nitula kamba vinásike, kwa sababu ya Almasihi. 
PHP.3.8	Visitoshe, nitula vinu piya kamba vinasike kwa kuwa ciri na faida pakulu, ndi kumwijiwa Almasihi Insa, Mwenye wangu. Kwa sababu yake, vinasike piya, nitula kamba vizolo, ipate nimpate Almasihi, 
PHP.3.9	na niwoniwe kulungana naye. Ukamilifu wangu siyo julu ya kutimiza Taureti, ila julu ya kuntumaini Almasihi tu basi. Ire atipa ukamilifu julu ya kwamini ndi Mwenyezimungu. 
PHP.3.10	Ndimana, nisakula kumwijiwa Almasihi, nijiwe uwezo wa mainsha ake akushinda kifo, nirilunge na tabu zake, na nilandanise kifo cake. 
PHP.3.11	Kwa namuna isáka kuwa yonse, nírindira kuwa nukuja kufufuriwa ka wafwi.
PHP.3.12	Siyo kuwa nifikirira wala niwa kamilifu, ila nikaza mwendo nikakore, kwa kuwa omi novyo nikoriwa na Almasihi Insa. 
PHP.3.13	Wanduzangu, omi situla kuwa nisa kukola futi, fala nukwenendera kinu kimoja: sinang'aniza nyuma, nítenda juhudi kurinyulurira mbere, nikapate ciri mbere yangu. 
PHP.3.14	Ndimana níkaza mwendo nifikirire anzima ya tuzo rangu. Tuzo‑ro ndi kuwa Mwenyezimungu, julu ya Almasihi Insa, aníta binguni. 
PHP.3.15	Kati yetu ofwe tikamilike nkati ya kwamini, tiwaze namuna moja noyo. Fala mukiwaza namuna nyengine, Mwenyezimungu akufahamishani. 
PHP.3.16	Novyo-sivyo, vyaatifahamishe Mwenyezimungu, tukeni tifulate novyo.
PHP.3.17	Wanduzangu, zidini kunifulatiza, na watunzeni wenye kufulata nfano kamili watukolotereni. 
PHP.3.18	Kamana vyanukwambireni mara nyingi zawenye, nepa sambi nankukwambirani tena kuno akinipakatika masozi: wawapo wengi waténda kamba maaduwi wa nsalaba wa Almasihi
PHP.3.19	Mwinsho wawo wakwasika, konta wáshugulika kutimiza wájibu wawo wa ubaya
PHP.3.20	Fala ofwe kwetu mbinguni. Noko ndi katinrindira na hamu kuja Nvushi wetu, Mwenye Insa Almasihi. 
PHP.3.21	Iye akuja kupindula mwiri wetu mwepepe‑wu ukuwa ntukufu kamba mwiri wake, julu ya uwezo wake ukidiri kutawala vinu piya.
PHP.4.1	Kwa javyo, wanduzangu wapendani wangu, waniri namwe hamu pakulu, furaha yangu na lemba rangu, zidini koloka kwa kulungana na Mwenye, wapendani wangu.
PHP.4.2	Nukulebelani nunu Adiya na nunu Iliki, kwa kuntwii Mwenye Insa, muwe na ankili moja. 
PHP.4.3	Na uwe, mwenzangu mwaminifu nkulu, nukulebela uwasaidiye ewo wanawaka‑wo, kamana watenda kazi na juhudi yakwereza Habari Ngema pamoja nami, na Kelementi, na wenziwe wengine wari nawo mazina andikíwe mbuku ra mainsha
PHP.4.4	Kwa kulungana na Mwenye, furahini daima. Nukwambirani tena, furahini! 
PHP.4.5	Wema wenu wijiwikane ka wanu piya. Kuja ka Mwenye kuwa karibu. 
PHP.4.6	Musifazaike na kinu anta kimoja. Ila cukutowani conse, daima tendani duwa, nlebeleni Mwenyezimungu ejiwe haja zenu, kuno mukishukuru. 
PHP.4.7	Mukitenda javyo, salama ya Mwenyezimungu izaídi namuna zetu zakwereriwa, akusungani myoyo yenu na ankili zenu, kwa kuwa mulungana na Almasihi Insa.
PHP.4.8	Mwinsho, wanduzangu, tunzani vitendo‑vi: vitendo vyakweli, vyakuinshimika, vya shariya, swafi, vyakwajibisa, vyakutukuziwa, pamoja na piya vinu vyema na vire vyakujuzi kusifiwa. 
PHP.4.9	Vire vyanukufundireni vyamupokerere, na vire vyamunisikire na vyamuniwonire nikitenda, zidini kutenda. Na Mwenyezimungu awápa wanu salama awe pamoja namwe.
PHP.4.10	Kwa kulungana na Mwenye, niwa radi pakulu kwa kuwa mwinsho muludira kunipenda. Sikuwa amúkinipendanga, fala amukiwa na nafasi. 
PHP.4.11	Vyanamba‑vi samba kwa kusakula kinu, konta nirifunda niwe radi na caniri nawo noco. 
PHP.4.12	Omi nukwijiwa hali yakwisiwa, na nukwijiwa novyo hali yakupata vinu vingi visakikana. Nirifunda namuna ya kuwa radi kila mahala na kila hali: anta nikute au anta inikore njala, nukuwa radi. Kuwa nawo kinu cingi au kutowa kuwa nawo, nukuwa radi. 
PHP.4.13	Nikidiri kutenda vinu piya julu ya ire anípa nguvu. 
PHP.4.14	Novyo-sivyo, mutenda sana kunisaidiya panikiwa na mashaka.
PHP.4.15	Na umwe wanyewe waFílipi, mukwijiwa novyo kuwa pananzire kwereza Habari Ngema panilawire Makedoniya, aiwerepo jamati nyengine ya wenzangu yakunípa newo kupokerera ila umwe tu basi. 
PHP.4.16	Anta paníkiwa inti ya Tesalonika, novyo muniperekera, zaida ya mara moja, nsaada wa vinu vyanikisakula. 
PHP.4.17	Siyo kuwa nísakula kumeriwa vinu, fala vinajibu muzidi kongeziwa thawabu zenu. 
PHP.4.18	Nipokerera piya vinu, nanawo vingi vyawenye! Viningipa vinu vyamuniperekere na Epáforaditu. Viwa kamba swadaka yakunuwira sana, kafara yakusakikana na yakumwajibu Mwenyezimungu. 
PHP.4.19	Na Nlungu wangu akupeni kila kinu camusaka conse, kwa utajiri wake ntukufu julu ya Almasihi Insa. 
PHP.4.20	Basi, Mwenyezimungu Baba wetu atukuziwe kwa daima milele. Aamina.
PHP.4.21	Salamu zawo piya watakatifu, walungane na Almasihi Insa. Wanduzangu wari nomi, newo novyo wakuperekerani salamu. 
PHP.4.22	Wakuperekerani salamu piya watakatifu, kuzidi wanu wakola kazi kunyumba ya Nfalume nkulu Kaisari.
PHP.4.23	Rehema ya Mwenye Insa Almasihi iwe namwe.
COL.1.1	Omi Paulu, walii wa Almasihi Insa kwa nafsi ya Mwenyezimungu, na mwenzangu Timotiyu, tukwandikirani eyi waraka‑yi 
COL.1.2	umwe, wenye kwamini wa Kolosayi, wanduzetu makamilifu mulungane na Almasihi. Mwenyezimungu Baba wetu akujanliyeni rehema na salama.
COL.1.3	Patukulebelelani duwa ponse, daima tinshukuru Mwenyezimungu, Baba wa Mwenye wetu Insa Almasihi, 
COL.1.4	konta tisikira kuwa muntumaini Almasihi Insa, na watakatifu piya muwapenda. 
COL.1.5	Mutenda javyo kwa tamaa yamutuririwe mbinguni, yamwanzire kusikira julu ya usemi wakweli wa Habari Ngema 
COL.1.6	yukufikireni umwe. Eyo Habari‑yo, kamba vyaikula na vyaipa visumo ulumwengu nzima, na kati yenu novyo iwankukula na iwankupa, tangu suku yamusikire kuhusu rehema ya Mwenyezimungu, yamwereriwe ka ukweli. 
COL.1.7	Eyo murifunda na Epáfora, mwenzetu mpendani wetu, ntumisi kamilifu wa Almasihi kwa ajili yenu. 
COL.1.8	Novyo iye katereza kuhusu pendo renu rilawa nRoho Takatifu.
COL.1.9	Kwa javyo, tangu suku yatanzire kusikira, ofwe atinamba kwasa kukulebelelani duwa. Tinlebela Mwenyezimungu akwijazeni wijiwifu piya na werevu ulawa nRoho mwake, mwereriwe nfululu vyaasaka iye, 
COL.1.10	ipate muinshi kamba vinjuzi kuinshi munu alungána na Mwenye, kwa namuna vyavimwajibu iye. Namuna‑yo ndi kupa visumo kwa piya vitendo vyenu vyema, na kukula kwenu mukimwijiwa Mwenyezimungu nfululu. 
COL.1.11	Tukulebelelani murimbisiwe kwa nguvu piya za uwezo wa utukufu ipate muhitamili daima na imani pamoja na radi, 
COL.1.12	kuno mukishukuru ka Mwenyezimungu Baba. Iye akukidiriseni kupata fungu ra irati ya watakatifu wari nkati ya nuru. 
COL.1.13	Iye ndi atilavire nkati ya uwezo wa kisi, akitisamisa akitingiza muufalume wa Mwanawe waampenda iye. 
COL.1.14	Julu ya Mwana‑yo, tikomboriwa, dambi zetu ziswamiiwa.
COL.1.15	Almasihi ndi nfano wakuwoneka wa Mwenyezimungu saawoneka,
COL.1.15	iye ndi ntanzi
COL.1.15	kábula ya kumbiwa viyumbe piya.
COL.1.16	Kamana julu ya Almasihi,
COL.1.16	piya viripo mbinguni na duniya vyumbiwa,
COL.1.16	vinu vyakuwoneka na saviwoneka,
COL.1.16	vyakuwa na nguvu ya kiroho au nguvu ya kibinadamu,
COL.1.16	vyakutawala au vya mamulaka pakulu.
COL.1.16	Piya vyumbiwa julu yake, na kwa ajili yake.
COL.1.17	Iye kawapo tangu savinombiwa viyumbe piya,
COL.1.17	na iye ndi aténza kuwapo vinu piya.
COL.1.18	Iye ndi kiswa ca jamati, mwiri wake.
COL.1.18	Iye ndi mwanzo, na ntanzi kufufuriwa ka wafwi,
COL.1.18	ipate kwa vinu piya, apate mahala patanzi.
COL.1.19	Kamana vimwajibu Mwenyezimungu kuwa
COL.1.19	namuna zake piya ziwe nkati ya Almasihi.
COL.1.20	Na vimwajibu novyo viyumbe piya kupatanisa naye julu ya Almasihi,
COL.1.20	julu ya damu yake itawanyike pansalaba.
COL.1.20	Kwa javyo, viyumbe piya, mulumwengu‑mu au mbinguni,
COL.1.20	vikare kwa usalama na Mwenyezimungu.
COL.1.21	Nomwe novyo mida múntula minyongo Mwenyezimungu, na mukiwa maaduwi wake julu ya vitendo vibaya vyamukiwazanga na vyamukitendanga. 
COL.1.22	Fala sambi, julu ya kifo ca mwiri wa Almasihi, Mwenyezimungu katula mupatane naye, ipate muwajise mbere yake wari watakatifu na swafi, sawana lawama. 
COL.1.23	Fala ibidi muzidi kutumaini, kwamini kwenu kuwe kamba aliserusu ya nyumba yakukomala, saisakikana kukupani tamaa nyengine koliko yamupokerere pamusikire Habari Ngema. Eyi Habari‑yi wereziwa wanu piya mulumwengu‑mu. Noyo yanitumikire omi Paulu.
COL.1.24	Sambi, niwa radi kutabika kwa ajili zenu. Nankutimiza na mwiri wangu tabu zibakire zaakitabika Almasihi. Nisaka kutenda javyo kwa ajili ya jamati, mwiri wa Almasihi. 
COL.1.25	Nilawirira kuwa ntumisi ka wenye kwamini, kwa kuwa Mwenyezimungu kanigabizi kazi ya kukwerezani piya Habari za Mwenyezimungu. 
COL.1.26	Wakati upitire, Mwenyezimungu kâwafisa wanu piya ngano yake fala epa sambi kankuwolotera wanu wake watakatifu. 
COL.1.27	Ka watakatifu‑wo, Mwenyezimungu asaka awafafanurire utajiri wa utukufu wa ngano‑yo mbere ya wanu Sawari-Mayahudi. Eyo ngano‑yo ndi Almasihi ari mmyoyo mwenu, ndimana muwa nawo tamaa yakuvuza vinu vya utukufu visáka kuja.
COL.1.28	Kwa javyo, tíwereza habari ya Almasihi. Títumira wijiwifu piya kunlanga na kunfunda kila munu ipate tinjise munu‑yo mbere ya Mwenyezimungu wakutimu, kulungana na Almasihi. 
COL.1.29	Kwa noyo anzima‑yo, nítenda juhudi yakukola kazi na uwezo piya waanipa. Uwezo‑wo útenda kazi kanguvu nkati yangu.
COL.2.1	Kamana nísaka umwe mwijiwe kuwa nankukola kazi kanguvu zangu piya ipate nukusaidiyeni umwe na wenye kwamini wekála Layodikeya, na wengine sawanamba kuniwona uso ka wajii. 
COL.2.2	Nankukola kazi javi ipate myoyo yawo irimbisiwe, ilungane julu ya kupendana. Kwa javyo, muwe nawo utajiri wa uhakika wakweli, ipate mwereriwe nfululu ngano za Mwenyezimungu, ziri kolotiwa julu ya Almasihi. 
COL.2.3	Kati yake, afisiwa mali piya a wijiwifu na werevu. 
COL.2.4	Evi nukwandikirani ipate musitesiwe na munu mmojawapo na masemo a kukugilibuni. 
COL.2.5	Kamana ingawa mwiri wangu auri pamoja nomwe, fala moyo wangu uwa noko. Na nukutenderani radi kwa kwijiwa kuwa múpangana vyema, na moloka nkati ya kwamini kwenu mulungana na Almasihi.
COL.2.6	Ndimana, kwa kuwa munkubali Almasihi Insa awe Mwenye wenu, enendani kwa kulungana naye. 
COL.2.7	Tulani mizipe yenu nkati yake, jengani mainsha enu julu yake, kamilikani kwamini kwenu kamba vyamufundiwe, na shukuruni pakulu!
COL.2.8	More-more, asukuteseni munu kukwiwirani uhuru wenu julu ya namuna zake za mawazo, sazifãi kinu. Eyo mawazo‑yo aaja na Almasihi, ila alawirira nkati ya tabiya za wanu au mashetwani wataware mulumwengu‑mu. 
COL.2.9	Musitesiwe konta Almasihi, paakiwapo mulumwengu‑mu, mwiri wake zimwikala ka kumwijala piya namuna za kiMwenyezimungu. 
COL.2.10	Nomwe, kwa kuwa mulungana naye, akwijareni mainsha kamili, konta iye ndi kiswa ca piya wari kutawala na wari na mamulaka.
COL.2.11	Kwa kulungana naye mwingira itani, fala siyo itani yawengiziwe wanu mmwiri, ila itani yakulawa ka Almasihi
COL.2.12	Almasihi katenda javyo wakati umwe wamoziwe. Iwa kamba muzikiwe pamoja naye na, julu ya kwamini uwezo wa Mwenyezimungu anfufure Almasihi ka wafwi, mufufuke naye novyo. 
COL.2.13	Mida, umwe mûfwa nkati ya tabiya zenu za dambi, na kwa kuwa ámuri Mayahudi amufulata Shariya
COL.2.14	kafuta waraka yaândikiwe deni yetu ya madambi, ikitilaumu kwa sababu ya kutowa kufulata Taureti. Kweli, paagomezeriwe Insa, waraka‑yo Mwenyezimungu kagomezera nopo, ndimana aina nguvu tena. 
COL.2.15	Pansalaba nopo, Almasihi kawashinda wari kutawala na wari na mamulaka, kawalavya nguvu zawo piya. Kawafezeyi mbere ya viyumbe piya, kawalongoza washindiwe nkonjo nzima.
COL.2.16	Kwa sababu ya piya-vyo, musimwase munu kukulaumuni kuhusu shuruti ya kurya au kunywa, suku maalumu yakuntukuza Nlungu, sherehe yakuwoneka mwezi mupya, au suku maalumu yakupumula. 
COL.2.17	Evyo vitendo-vyo piya víkiwa kinviri ca ukweli mpaka paufikire ukweli, na ukweli wawenye ndi Almasihi. 
COL.2.18	Musimwase munu mmojawapo kukulavyani thawabu zenu kwa kukukenekezerani kuwa murinyenyekeye savijuzi au muwambudu malaika. Munu kamba‑yo aritula ubora koliko umwe kwa sababu ya kumwisukira ruhuya maalumu, fala aridãi bila shariya, mawazo ake a kibinadamu, 
COL.2.19	kasa kulungana na kiswa cake. Kiswa‑co ndi Almasihi alongóza vifingo vya mwiri wake piya, ipate vitayiwe nguvu, vilunganisiwe na malungo pamoja na mizipe, mwiri ukurisiwe na Mwenyezimungu.
COL.2.20	Umwe, kwa kuwa mufwa pamoja na Almasihi, mwanawo uhuru kati ya mashetwani wataware mulumwengu‑mu. Sambi, mbana musikiriza shuruti za mulumwengu‑mu? Musisikirize shuruti zamba javi: 
COL.2.21	“Musikumbure” wala “Musirye” wala “Musitumire”. 
COL.2.22	Shuruti kamba‑zi, piya zihusu vinu vyakutumira vikipita. Ezo ngano na inlimu za wanu. 
COL.2.23	Wanu walazímisha nozo shuruti‑zo wáwalanda wejiwifu. Ewo wákenekeza wanyewe vitendo vya dini fala dini‑yo ndi ya binadamu. Wákolota kunyenyekeya fala sakuri kakweli, na upande wa dini yawo, wáritabisha mwiri wawo wanyewe. Fala evyo avifãi kinu, avinsaidiya munu kushinda wájibu wake wa kibinadamu.
COL.3.1	Paafufuke Almasihi, nomwe novyo mufufuka. Ndipairi sakulani vinu vya mbinguni, kaari Almasihi upande wa nkono nriro
COL.3.2	Musishugulikire vinu vya mulumwengu‑mu, ila shugulikirani vinu vya mbinguni. 
COL.3.3	Kamana mufwa, na mulungana na Mwenyezimungu, mainsha enu afisiwa pamoja na Almasihi. 
COL.3.4	Almasihi ndi mainsha etu a kweli. Iye paasaka kulawirira tena mulumwengu‑mu, nomwe novyo mukuja kulawirira pamoja naye nkati ya utukufu wake.
COL.3.5	Ndimana wájibu wenu wa kibinadamu, ulayani: lukware, ucafu, hamu mbaya, wájibu mbaya, na coyo, konta coyo sawa‑sawa na kuwambudu maswanamu. 
COL.3.6	Kwa sababu ya novyo, ikuja nyongo yakofya ya Mwenyezimungu. 
COL.3.7	Mida noyo nyongo‑yo yanza kukwambatani, konta mukitenda novyo vitendo-vyo. 
COL.3.8	Fala sambi umwe, asani evyo vitendo-vyo piya: kukimiwa, nyongo, ubaya, kukufuru, pamoja na kusowera caputu. 
COL.3.9	Musitesane konta amuri camukiwa mida, amutenda tena tabiya zamukitendanga. 
COL.3.10	Ila lawirirani kuwa wanu wapya, wakupinduriwa upya kila mara ipate muwe nawo wijiwifu nfululu munlande iye akumbireni. 
COL.3.11	Wakati‑wo, avimmweri tena Yahudi wala Saari-Yahudi, ataiwe itani wala satayiwe, nshenzi wala asilimuke, ntwana wala nlungwana. Ila Almasihi tu ndi vinu piya, na iye ainshi nkati ya wanu wake piya.
COL.3.12	Umwe ndi mutondoriwe na Mwenyezimungu, watakatifu, na wenye kupendiwa. Ndimana ritayeni moyo wa huruma, wema, kurinyenyekeya, wororo, na wakuvumirira. 
COL.3.13	Hitamiliyanani munu na mwenziwe. Ikiwa mmojawapo kakosiwa, swamiiyanani. Kamba Mwenye vyakuswamiireni umwe, nnomwe novyo swamiini. 
COL.3.14	Kinu bora koliko piya-vyo ndi kupendana, konta kupendana ndi lundo kamilifu ra kulungana. 
COL.3.15	Asani salama yaakupani Almasihi ikulongozeni nkati ya roho zenu konta kwa salama mwitiwa muwe mwiri mmoja. Na muwe wanu wakushukuru. 
COL.3.16	Habari kuhusu Almasihi, ikwijareni pakulu ipate mufundane na mudumane kwa wijiwifu piya. Mukinsifu Mwenyezimungu na shukurani mmyoyo mwenu, julu ya nyimbo za zaburi, kaswaida, na nyimbo zakuja na Roho wa Mwenyezimungu. 
COL.3.17	Basi, piya vyamutenda au vyamwamba, tendani kwa zina ra Mwenye Insa, kuno mukinshukuru Mwenyezimungu Baba wetu kwa piya vyaatitendere Almasihi.
COL.3.18	Umwe waka mulombiwe, kila mmoja ansikirize nlumake konta evi ndi vyawajuzi kutenda wafulati wa Mwenye. 
COL.3.19	Umwe walume mulombire, kila mmoja ampende nkawake sana-sana, asiwepo wakuntabisha nkawake.
COL.3.20	Umwe wana, wasikirizeni kwa kila namuna wawa zenu, konta javyo ndi vyavimwajibu Mwenye Insa. 
COL.3.21	Umwe wawawa, musiwandibu wanenu daima ipate wasiuzunike.
COL.3.22	Umwe watwana, wasikirizeni kwa kila namuna mamwenye wa mulumwengu‑mu. Daima, kuwapo wanyewe au kutowa kuwapo, kolani kazi sana. Musitende kamba wasakula kutenda vyakuwajibu wanadamu basi, ila na myoyo ya ukweli, ritureni kuwa watumisi wakumwinshimu Mwenye Insa. 
COL.3.23	Kwa piya vyamutenda vyonse, musiture kuwa mwankuntumika binadamu. Ila tendani kanguvu kamba múri kuntumika Mwenye Insa. 
COL.3.24	Kumbukirani kuwa mukuja kupokerera tuzo ya irati ka Mwenye wawenye. Kusema kweli, wamuri kuntumika ndi Mwenye Almasihi. 
COL.3.25	Kamana ware waténda vibaya wakuja kuhukumiwa kwa vibaya vyawatendire. Aipo namuna yakusiyana.
COL.4.1	Umwe mamwenye, kwa kuwa mukwijiwa kuwa nomwe novyo mwanawo Mwenye wenu mbinguni, watafitini sana watwana wenu kwa shariya na haki.
COL.4.2	Zidini kulebela duwa, mukirinang'anizira na mushukuru. 
COL.4.3	Nofwe novyo tilebeleleni duwa ipate Mwenyezimungu atifungurire nryango tipite tikereza Habari yake, mpango kuhusu Almasihi sawejiwa wanu mpaka sambi‑pa. Kwa sababu yakupita nikereza, noko ndi canifungiriwe nkalaboshu‑mu. 
COL.4.4	Basi, lebelani duwa ipate omi nereze usemi‑wo sana-sana kamba vyanijuzi kwereza.
COL.4.5	Muwe wejiwifu mbere ya wanu sawamwamini Almasihi. Mukipata atuwa, tumirani kwa namuna ngema. 
COL.4.6	Mukipakanira na wanu, mwaha wenu unowe kamba cakurya cakulungiwa munyu. Mwijiwe vyakunjibu kila mmoja.
COL.4.7	Tikiku, nduyetu wakupendiwa, akwerezani hali yangu piya. Iye ntumisi mwaminifu na pamoja nomi antumikanga Mwenye. 
COL.4.8	Basi ndi canukuperekereni umwe Tikiku‑yo ipate mwijiwe hali yetu, na iye akurimbiseni myoyo. 
COL.4.9	Onezimu, nduyetu mwaminifu, wakupendiwa, ari munkonjo mwenu, iye pamoja na Tikiku vinu piya vikuna kuno wákwijiwisani.
COL.4.10	Arishitariku afungiwe pamoja nomi akuperekerani salamu, pamoja na Maruku nduye Barinaba. Kuhusu Maruku, musikira sana-sana vyatukulaizireni kuwa paája kukuwonani, mumpokerere vyema. 
COL.4.11	Insa (wakwitiwa zina rengine Zushutu), iye novyo akuperekerani salamu. Nkati ya Mayahudi wenye kumwamini Almasihi, ewa watatu‑wa tu basi ndi wakola kazi nomi yakwereza ufalume wa Mwenyezimungu. Ewa ndi wanirimbisa moyo.
COL.4.12	Epáfora, antúmika Almasihi Insa, na iye novyo ari kati ya nkonjo wenu, akuperekerani salamu. Daima átenda jitiyadi yakukulebelelani duwa, ipate moloke, muwe makamilifu, na muwe na hakika pakulu kuhusu piya nafsi ya Mwenyezimungu. 
COL.4.13	Nikwakikisha kuwa Epáfora akushugulikirani pakulu umwe pamoja na wanu wari makaya makulu a Layodikeya na Hiyerapori.
COL.4.14	Luka, dotoru wetu wakupendiwa, pamoja na Dema wakuperekerani salamu. 
COL.4.15	Tiwaperekera salamu wanduzetu wa Layodikeya, nlumbwetu Ninfa, pamoja na jamati ya wenye kwamini ijumananga nnyumba mwake.
COL.4.16	Eyi waraka‑yi mukisa kufyoma, waperekereni wenye kwamini wa Layodikeya ipate newo novyo wakafyome. Na waraka yaniwaperekere wanduzetu wa Layodikeya, ikija kwenu, nomwe mufyome. 
COL.4.17	Na Arikipu mwambireni javi: “Tunza kazi yaugabiziwe na Mwenye Insa utimize.”
COL.4.18	Mwinsho, omi Paulu nankukusalimuni ka kukwandikirani na makono angu mwanyewe.
COL.4.18	Musiriware kuwa nifungiwa nkalaboshu.
COL.4.18	Rehema iwe nomwe!
1TH.1.1	Omi Paulu na Sila
1TH.1.2	Daima tinshukuru Mwenyezimungu ka umwe piya. Patitenda duwa, nomwe tukulebelelani. 
1TH.1.3	Patisowera na Mwenyezimungu Baba wetu, tiwaza kazi yamukorire kwa kwamini kwenu, tabu yenu nkati ya kuwapenda wenzenu, na namuna zamuri kuhitamili kwa sababu ya tamaa ya Mwenye wetu, Insa Almasihi. 
1TH.1.4	Kamana umwe, wanduzetu mupendiwe na Mwenyezimungu, tukwijiwa kuwa iye kakutondolani. 
1TH.1.5	Tukwijiwa evi konta paifikire Habari Ngema kwenu umwe, aiwere julu ya usowezi tu basi, ila novyo julu ya alama za uwezo waatendire Roho Takatifu pamoja na uhakika piya. Mukwijiwa tabiya zetu patikiwa pamoja, kwa fadili yenu. 
1TH.1.6	Basi, umwe mupokerera habari na radi yakuja na Roho Takatifu, ingawa ikujisirani tabu nyingi. Kwa javyo, umwe mufulatiza nfano wetu na nfano wa Mwenye Insa. 
1TH.1.7	Kwa namuna‑yo, anta umwe wanyewe mulawirira kuwa nfano mbere ya wenye kwamini piya wa Makedoniya na wa Akaya. 
1TH.1.8	Kamana usemi kuhusu Mwenye Insa wankuvuma ulawa kwenu mpaka ka wanu wa kila upande wa Makedoniya na wa Akaya. Kila mahala vyankusikirikana kuwa munwamini Mwenyezimungu, kwa javyo aisakikana ofwe kuwambira kinu. 
1TH.1.9	Ewo wanyewe wankuzidi kusowera kuhusu namuna ngema pakulu zamutipokerere, na namuna vyamuzungunukire ka Mwenyezimungu, mukitipuka milungu ya ulongo ipate muntumike Nlungu hai na wa ukweli. 
1TH.1.10	Na nowo wankusowera namuna vyamurindira na radi pakulu kuja ka Mwana kulawa binguni
1TH.2.1	Wanduzetu, mukwijiwa kuwa kuja kwetu ofwe kukuwonani akuwere ka bure. 
1TH.2.2	Mukwijiwa kuwa titabika na atipata matukano kaya ya Filipi. Novyo-sivyo, Nlungu wetu katisaidiya kukwerezani bila wofi Habari zake Ngema, ingawa wanu wengi wakibishana nafwe. 
1TH.2.3	Vyatukutafadalireni sivyo vya ukosa, wala vya ucafu, wala atiyerere kukutenvyani. 
1TH.2.4	Kwasa javyo, kwa kuwa titondoriwa na Mwenyezimungu, tigabiziwe kwereza Habari Ngema, tísowera kamba mashikarakanzi wake. Anzima yetu siyo yakuwajibu wanadamu ila yakumwajibu Mwenyezimungu, apíma myoyo yetu. 
1TH.2.5	Kamana mukwijiwa kuwa atinamba kuyerera kukutenvyani julu ya kukwambirani vinu vyema-vyema kuhusu umwe. Na atukutafitireni kuwa marafiki zenu ipate mutipe nzuruku. Mwenyezimungu neye shahidi wetu. 
1TH.2.6	Wala atisakure kusifiwa na munu mmojawapo, atisakure kwenu umwe wala ka munu mwengine, 
1TH.2.7	ingawa tanawo haki ya kukukenekezerani vinu konta tiwa mawalii wa Almasihi. Fala tíkiwa pamoja namwe kwa namuna ngema, kamba ametoto vyawatafiti wanawe. 
1TH.2.8	Tukupendani pakulu, ntamana tiwa radi, siyo kwa kukwerezani Habari Ngema ya Mwenyezimungu tu basi, ila kukupani novyo mainsha etu awenye, konta mulawirira kuwa wapendani wetu.
1TH.2.9	Wanduzetu, amukumbukira vyatikorire kazi pakulu na tabu nyingi zawenye? Tíkikola kazi usiku na nsana ipate, patukukwerezani Habari Ngema ya Mwenyezimungu, vyatikitumira isiwe garama yenu umwe. 
1TH.2.10	Umwe wanyewe muwa mashahidi wetu, na Mwenyezimungu neye novyo shahidi wetu, kuwa namuna yetu íkiwa takatifu, kamilifu, na bila makosa kwenu umwe wenye kwamini. 
1TH.2.11	Mukwijiwa kuwa kila mmoja kati yenu tintafiti kamba wawa vyawatafiti wanawe wa kuwapongola. 
1TH.2.12	Tukurimbisani myoyo, tukunyamazani, na tukutafadalini, ipate muinshi kamba vyawajuzi kuinshi wanu walungána na Mwenyezimungu, ire akwitireni muwe upande wa utukufu muufalume wake.
1TH.2.13	Ofwe tizidi kunshukuru Mwenyezimungu kwa kuwa, pamupokerera usemi wa Mwenyezimungu wamusikire kwetu ofwe, mukubali na radi, mwakikisha kuwa auwere usemi wa wanu tu basi ila uwa usemi wa Mwenyezimungu. Kweli-kwelini ndi nowo, uri kukola kazi kwenu umwe wenye kwamini. 
1TH.2.14	Kamana umwe, wanduzetu, muwalanda ware walungane na Insa Almasihi mmajamati a Mwenyezimungu Yudeya. Konta wákitabika kulumbatiwa na Mayahudi wenziwawo, na umwe novyo múkitabika, kulumbatiwa na wenzenu. 
1TH.2.15	Mayahudi wamojawapo wamulaya Mwenye Insa, wawólaya minabii, na ofwe watituwisa. Ewo awajibisa ka Mwenyezimungu na wawalumbata wanu piya. 
1TH.2.16	Wakenekeza kutiziwiya tisiwereze wanu Sawari-Mayahudi wasivushiwe. Kwa javyo, wawankuzidi kongeza madambi awo. Fala mwinsho, iwagwirira hukumu ya Mwenyezimungu.
1TH.2.17	Kuhusu ofwe, wanduzetu, patasane nomwe kwa suku aba (ingawa myoyo yetu daima iwa pamoja namwe), tíkiwa nawo hamu pakulu namwe, vikitajibu pakulu tiwonane uso ka wajii. 
1TH.2.18	Vitajibu pakulu kuja kukuwonani. Nomimi Paulu nikenekeza kuja eko zaida ya mara moja, fala Ibilisi katiziwiya. 
1TH.2.19	Kusema kweli, kinani citipa tamaa na radi? Lemba retu mbere ya Mwenye Insa paasaka kuludi ndi repi? Ndumwe‑po! 
1TH.2.20	Basi, umwe ndi mutikurisa viswa na ndi mutitenza kuwa radi!
1TH.3.1	Ndimana, patikidirire kurinda tena kusikira habari zenu, tinuwiya vyema omi na Sila tikare yeka yetu Atena kuno, 
1TH.3.2	timpereke Timotiyu aje akuwoneni. Iye ndi nduyetu ari kukola kazi ya Mwenyezimungu pamoja nofwe, ya kwereza Habari Ngema ya Almasihi. Timpereka ipate akoloseni na akurimbiseni myoyo nkati ya kwamini kwenu, 
1TH.3.3	ipate asiwepo wakukafílika nezi tabu zamuri kukuna‑zi. Kamana mukwijiwa wanyewe kuwa ofwe wafulati wa Insa tijuzi tirindire kutabika. 
1TH.3.4	Kamana, anta patikiwa onse kwenu‑ko, tukwambirani tangu mida kuwa tikuja kulumbatiwa, sawa‑sawa kamba vyamwijiwa vikunire. 
1TH.3.5	Kwa javyo, panitowire kukidiri kurinda habari zenu, nukuperekerani Timotiyu aje ejiwe kuhusu kwamini kwenu. Nukukoperezani kushetwaniwa na mwenyé kuwashetwani wanu
1TH.3.6	Fala epa sambi Timotiyu kaludi, kalawa kwenu‑ko kaja kuno. Kaja nawo habari ngema ya kwamini kwenu na pendo renu. Katambira kuwa mwankutikumbukira daima na radi, na mwanawo hamu ya kutiwona, kamba ofwe novyo. 
1TH.3.7	Basi wanduzetu, ingawa tanawo tafauti nyingi na titabika pakulu, habari za kuwa mwankuzidi kumwamini Mwenyezimungu zankutirimbisa myoyo. 
1TH.3.8	Epa sambi, kwa kuwa tikwijiwa kuwa mungari moloke ka Mwenye, javyo tiinshi vyema. 
1TH.3.9	Basi, tukushukuruni pakulu ka Mwenyezimungu! Ofwe tiwa radi pakulu futi mbere ya Mwenyezimungu kwa sababu zenu umwe! 
1TH.3.10	Usiku na nsana, tinlebelela Mwenyezimungu kwa myoyo yetu piya ipate tije tiwonane uso ka wajii, titimize cukubakireni muzidi kumwamini Mwenyezimungu.
1TH.3.11	Sambi, Mwenyezimungu mwanyewe, Baba wetu, pamoja na Mwenye wetu Insa, watilongoze mpaka kwenu. 
1TH.3.12	Na Mwenye akukuriseni na akongezeni pakulu kupendana kwenu watupu na ka wanu piya, kamba ofwe vyatukupendani umwe. 
1TH.3.13	Kwa javyo, pakuludi Mwenye wetu Insa na watakatifu wake piya, iye akoloseni myoyo yenu muwe takatifu, bila baka, mbere ya Mwenyezimungu Baba wetu.
1TH.4.1	Mwinsho, wanduzetu, tukulebelani na tukutafadalini kwa mamulaka ya Mwenye Insa, inshini kamba vyamujuzi kuinshi kwa namuna vyatukufundireni, ipate vimwajibu Mwenyezimungu. Nepa mwankuinshi futi, basi tukutafadilini kuwa muzidi kuinshi javyo pakulu pawenye. 
1TH.4.2	Mukwijiwa ngano zatukupereni julu ya mamulaka a Mwenye Insa. 
1TH.4.3	Kamana vimwajibu Mwenyezimungu ndi kuwa muwe takatifu javyo: murisapuse lukware. 
1TH.4.4	Kila mmoja atunze mwiri wake awe swafi na enshimiwe. 
1TH.4.5	Musifulate wájibu mbaya kamba vyawatenda ware sawanshugulikira Mwenyezimungu. 
1TH.4.6	Musimwiwire nduyenu nfulati wa Insa julu ya kutenda lukware, konta Mwenye ariripira ka wanu watenda javyo, kamba vyatukulaizireni kanguvu tangu-mida. 
1TH.4.7	Kamana Mwenyezimungu aatitire kutenda ucafu ila katita tiwe watakatifu. 
1TH.4.8	Basi, munu akatala kufulata shuruti‑zi onse aari kunkatarira mwanadamu, ila kawankunkatarira Mwenyezimungu, mwenyé kukwisusirani Roho wake Takatifu.
1TH.4.9	Sambi kuhusu kupendana munu na mwenziwe, amusakula kuwa tukwandikireni kinu, kamana Mwenyezimungu mwanyewe kakufundani kupendana. 
1TH.4.10	Kweli-kwelini, muwapenda wanduzetu piya wari kuinshi Makedoniya piya. Novyo-sivyo, tukutafadalini wanduzetu muzidi kuwapenda pakulu wanduzenu‑wo. 
1TH.4.11	Tendani juhudi muinshi salama, musitafiti mashuguli a wanu wengine, na tendani kazi mupate luziki renu, kamba vyatukulaizireni. 
1TH.4.12	Kwa javyo, muinshi vyakujuzi mbere ya wanu sawanfulata Insa, na muinshi samusakula luziki ra munu.
1TH.4.13	Epa sambi wanduzetu, vitajibu musitikine kuhusu wenye kwamini wafwire, ipate musiuzunike kamba wanu wengine sawana tamaa. 
1TH.4.14	Kamana, kwa kuwa tikubali kuwa Insa kafwa na kafufuka kankuinshi tena upya, tanawo uhakika kuwa piya wafwire wakintumaini Insa, ewo novyo Mwenyezimungu awajisa wawe pamoja naye. 
1TH.4.15	Kwa usemi wa Mwenye, tukwambirani javi, kuwa ofwe tiri hai pakuludi Mwenye atishubutu kuwonana naye kábula wafwi sawanawonana naye. 
1TH.4.16	Kamana Mwenye akwisuka kulawa binguni, akuja iye mwanyewe paaja kukuwa akilavya ámuri, nkulungwa wa malaika awatuma malaika wengine, na baramanda ya Mwenyezimungu ikwibiiwa pom-pooom. Ikisa wafwire wakintumaini Almasihi, ewo wakuwa watanzi kufufuriwa. 
1TH.4.17	Ikisa, ofwe tíri hai mulumwengu‑mu, tibakire-fwe, Mwenyezimungu átitwala pamoja na wafwi wafufuriwe ware, ipate tikawonane na Mwenye mmawingu julu. Basi, tikuwa pamoja na Mwenye kwa milele. 
1TH.4.18	Ntamana, kwa ewu usemi‑wu, rimbisanani myoyo.
1TH.5.1	Kuhusu namuna na wakati wavisáka kukuna piya‑vi, wanduzetu, amusakula kuwa tukwandikireni. 
1TH.5.2	Konta umwe mukwijiwa sana-sana kuwa suku ya kuludi Mwenye ifíka wanu sawarindira, kamba mwivi vyaaja usiku saarindiriwa. 
1TH.5.3	Wakati wanu wawamba javi: “Tankuinshi salama na tanawo cakurikengera”, basi kwa mpunde nowo, cíwesukira kinu cakofya pakulu, kamba malwazo akupongola akutabika mwanamuka wamimba. Newo awashubutu kutira tabu zisaka kuja‑zo.
1TH.5.4	Fala umwe, wanduzetu, amwenenda pakisi ca utikinífu, ntamana noyo suku‑yo aija kukwisukirani kamba mwivi. 
1TH.5.5	Kamana ofwe atiri upande wa usiku wala upande wa kisi. Piya-mwe muwa wana wa nuru, muwa upande wa nsana. 
1TH.5.6	Basi, tisiriziuke kulala kamba vyawatenda wanu wengine, ila tirinang'anizire na tiropereze. 
1TH.5.7	Wakati wa kulala na wakati wanu wawapita wakirewa ndi usiku. 
1TH.5.8	Fala kwa kuwa tiinshi nsana, tiropereze. Tivarire kwamini na pendo kamba kinga retu, na nkiswa tivarire kilemba ca tamaa yakuvushiwa kwetu. 
1TH.5.9	Konta Mwenyezimungu aatitondore atikimwire, ila katitondola tivushiwe julu ya Mwenye Insa Almasihi. 
1TH.5.10	Iye kafwa kwa ajili yetu ipate, tiri hai au tifwire paasaka kuludi Insa, tiinshi tilungane naye. 
1TH.5.11	Kwa javyo, tendereranani radi na murimbisanane myoyo, kamba kweli-kwelini vyamuri kutenda.
1TH.5.12	Wanduzetu, tukulebelani muwainshimu wari kutenda kazi nyingi kati yenu, wakulongózani upande wa Mwenye, na wakudúmani makosa. 
1TH.5.13	Wainshimuni na wapendeni kwa nguvu zenu piya, kwa sababu ya kazi yawo.
1TH.5.13	Sakulani kuinshi salama munu na mwenziwe. 
1TH.5.14	Vinu vyengine, wanduzetu, tukutafadalini muwadume wafuko, warimbiseni myoyo wanu wa kuwesa tamaa, wasungeni sana-sana wanu wa myoyo myepepe, na muhitamili wanu piya. 
1TH.5.15	Nang'anizani kuwa munu asáka kuwa onse asiriripire mabaya ka mabaya. Ila daima fulatani meema munu na mwenziwe, na ka wanu piya. 
1TH.5.16	Furahini daima, 
1TH.5.17	musase kulebela duwa, 
1TH.5.18	na cukusinganani conse, shukuruni ka Mwenyezimungu.
1TH.5.18	Konta eyi ndi nafsi ya Mwenyezimungu ka umwe mulungane na Almasihi Insa. 
1TH.5.19	Musitende kinu kimojawapo kuziwiya kazi ya Roho Takatifu, 
1TH.5.20	wala musikejeli usemi wa minabii. 
1TH.5.21	Camwambiriwa conse, tunzani sana-sana, cema conse muture mmoyo. 
1TH.5.22	Na namuna piya za ubaya zonse, asani.
1TH.5.23	Sambi, Mwenyezimungu mwenyé kuwapa wanu usalama, akutureni kuwa watakatifu nfululu. Na piya-mwe kila mmoja, roho yake, moyo wake, pamoja na mwiri wake, azidi kutowa kuwa na kosa mpaka suku ya kuludi Mwenye wetu, Insa Almasihi. 
1TH.5.24	Akwitani ndi kamilifu, iye átenda vyakupereni tamaa.
1TH.5.25	Wanduzetu, pamulebela duwa, tikumbukireni. 
1TH.5.26	Komazanani sana-sana piya wenye kwamini. 
1TH.5.27	Nukwamuruni kwa zina ra Mwenye kuwa eyi waraka‑yi wafyomereni piya wenye kwamini. 
1TH.5.28	Rehema ya Mwenye wetu, Insa Almasihi, iwe pamoja namwe.
2TH.1.1	Omi Paulu, Sila
2TH.1.2	Rehema na salama viwe namwe kulawa ka Mwenyezimungu Baba na Mwenye Insa Almasihi.
2TH.1.3	Wanduzetu, tijuzi daima tinshukuru Mwenyezimungu kwa umwe piya. Kusema kweli, tanawo shariya ya kutenda javyo, konta kwamini kwenu kila mara kwankukula, na mwankuzidi kupendana pakulu. 
2TH.1.4	Kwa javyo, patipita mmajamati mengine a Mwenyezimungu, tiridãi kuhusu kuhitamili kwenu na kwamini kwenu, nkati ya piya kulumbatiwa na tabu zamuvumirira.
2TH.1.5	Kutabika kwenu kukolota sana-sana kuwa tírindira kulamula ka shariya ya Mwenyezimungu. Kwa sababu ya kutabika kwenu, mukuja kuwalangiwa kuwa na haki ya kwingira muufalume wa Mwenyezimungu. Kweli, mwankutabika kwa ajili ya nowo ufalume‑wo. 
2TH.1.6	Kwa kuwa Mwenyezimungu ndi mwenyé shariya, iye awauzunisa wenye kukuuzunisani, 
2TH.1.7	na umwe muri kuuzunisiwa, Mwenyezimungu akupani pumuzi pamoja nofwe, paaja Mwenye Insa kulawa binguni na malaika wake wanguvu. 
2TH.1.8	Iye akuja nkati ya malulimi a moto, áriripira nfululu ware sawankubali Mwenyezimungu na wanu sawafulata Habari Ngema ya Mwenye wetu, Insa Almasihi. 
2TH.1.9	Ewo wakuja kutabika hukumu ya kwaribiwa milele, waturiwa baidi ya Mwenye na baidi ya utukufu wa uwezo wake. 
2TH.1.10	Evyo vikúja kukuna suku Mwenye yaája kupokerera utukufu ka piya watakatifu wake. Piya wankubáli‑wo wakúja kushanga ubora nkulu wa Mwenye. Noyo suku‑yo nomwe novyo mukuja kuwa nkonjo nowo, konta mukubali ushahidi wetu.
2TH.1.11	Kwa anzima‑yo, tankuzidi kukutenderani duwa, ipate Nlungu wetu akutenzeni muinshi kamba wanu wawétire iye wajuzi kuinshi. Mana ake, mutimize julu ya uwezo wake piya vyema vyamupangire kutenda, na piya vyema vyamutenda kwa kwamini kwenu. 
2TH.1.12	Tilebela duwa javyo ipate zina ra Mwenye wetu, Insa Almasihi, ritukuziwe kwa sababu yenu umwe, na umwe musifiwa pamoja naye. Piya‑vi víkidirika kwa rehema ya Nlungu wetu na ya Mwenye Insa Almasihi.
2TH.2.1	Sambi wanduzetu, tisaka tukwerezeni kuhusu kuludi ka Mwenye wetu Insa Almasihi na kujumana kwetu mbere yake. 
2TH.2.2	Tukulebelani musifazaike wala musikafilike na ware wapíta wakisema kuwa suku ya Mwenye ifíka futi. Musiwakubali anta wambe kuwa wapokerera kubushuru kwetu, kufunda kwetu, au waraka yetu yakwamba javyo. 
2TH.2.3	Musirase kukutesani munu kwa namuna isaka kuwa yonse! Konta noyo suku‑yo aifika mpaka kulawirire kubishana kukulu na Mwenyezimungu. Na “munu mbishi” akúja kufafanuriwa, ire alamuriwe kuperekiwa motoni. 
2TH.2.4	Iye abishana na piya milungu ya wanu na piya vyakutukuziwa, aritula kuwa bora pakulu koliko ewo, mpaka atwala cewo ca Mwenyezimungu nNyumba Takatifu, asema kuwa iye ndi Mwenyezimungu.
2TH.2.5	Amukumbukira kuwa novi ndi vyanûkwambireni panikiwa nomwe? 
2TH.2.6	Mukwijiwa kinu cinkatáza kuja sambi‑pa, konta mbishi ire akúja kufafanuriwa ukifika wakati waaturire Mwenyezimungu. 
2TH.2.7	Kamana ubishi uwankuwatenza wanu ubaya, newo uwapo futi, fala uwapo kisiiri-siiri kwa namuna yakuwa uwoniwe basi na wanu wa Mwenyezimungu. Newo úzidi mpaka aziwíya ubishi‑yo alainike. 
2TH.2.8	Ikisa “munu mbishi” ndi paája kurolota. Iye ndi ire ája kushindiwa na Mwenye Insa kwa usemi wake tu basi, na akwaribiwa kwa nlangaza úja na Mwenye Insa. 
2TH.2.9	Kuja ka munu mbishi‑yu áwoneka julu ya kazi yaatenda Ibilisi, atumira uwezo nkulu atende alama na maajuza a ulongo. 
2TH.2.10	Akúja kutumira namuna piya za ubaya awatese wanu wafulata njira ya motoni, konta wakatala kukubali ukweli uri na nguvu yakuwavusha. 
2TH.2.11	Ntamana, Mwenyezimungu awasa wateseke, newo novyo wakúja kukubali ewu ulongo‑wu. 
2TH.2.12	Basi, wakúja kuhukumiwa konta awakubali ukweli, ila viwajibu vitendo savina shariya.
2TH.2.13	Fala daima tíjuzi tinshukuru Mwenyezimungu kwa sababu zenu, wanduzetu, muri kupendiwa na Mwenye, konta Mwenyezimungu kakutondolani kuwa nkati ya wanu watanzi kuvushiwa. Mupokerera kuvushiwa‑ku julu ya Roho Takatifu akutenzani kuwa takatifu, na julu ya kwamini ukweli. 
2TH.2.14	Mwenyezimungu kakwitani akuvusheni julu ya Habari Ngema yatipita tikereza, ipate muvuze nkati ya utukufu wa Mwenye wetu, Insa Almasihi. 
2TH.2.15	Basi sambi wanduzetu, olokani na mukorere makono mawiri vyatukufundireni ofwe wanyewe na nkati ya waraka zetu.
2TH.2.16	Mwenyezimungu Baba wetu katipenda, na kwa rehema zake, katinyamaza milele na katipa tamaa kamili. Basi, tinlebela Mwenyezimungu pamoja na Mwenye Insa Almasihi, 
2TH.2.17	wakunyamazeni myoyo yenu, na wakupeni nguvu kwa piya vinu vyema-vyema vyamutenda na vyamwamba.
2TH.3.1	Mwinsho wanduzetu, tilebeleleni duwa ipate habari kuhusu Mwenye yangupe kusikirikana na itukuziwe, kamba vyavikunire paifikire kwenu umwe. 
2TH.3.2	Tilebeleleni novyo ipate tivushiwe mmakono mwa wacaputu na wabaya, konta siwanu piya wamwamini Mwenyezimungu. 
2TH.3.3	Fala kamilifu ndi Mwenye, akupani nguvu na akukengerani mbere ya Ibilisi. 
2TH.3.4	Mwenye ndi atiténza kukwaminini kuwa, vyatukulaizireni, mwankutenda na novyo muzidi kutenda. 
2TH.3.5	Mwenye akulongozeni roho zenu mumpende Mwenyezimungu na muhitamili kamba vyahitamilire Almasihi.
2TH.3.6	Sambi wanduzetu, tukulaizirani kwa mamulaka a Mwenye Insa Almasihi, watanukeni wanduzetu wekare bure, sawafulata tabiya zatiwafundire ofwe. 
2TH.3.7	Kamana umwe mukwijiwa sana-sana kuwa mujuzi mutifulatize ofwe konta patikiwa onse, atíkare bure. 
2TH.3.8	Wala atirire cakurya ca munu mmojawapo satiripire. Ila titabika na tishugulika usiku na nsana tikikola kazi, ipate musiremeriwe nofwe. 
2TH.3.9	Siyo kuwa atikiwa nawo haki yakupokerera luziki renu, fala tikisakula tukolotereni nfano mutifulatize. 
2TH.3.10	Anta patikiwa nomwe, tukulaizirani javi: “Saasaka kukola kazi onse, aana haki ya kurya.” 
2TH.3.11	Kamana tankusikira kuwa kati yenu umwe, wawapo wamojawapo wekare bure sawakola kazi, ila wápita wakizudari vinu vya wenziwawo. 
2TH.3.12	Ewo wanu‑wo tiwalaizira na tiwarimbisa myoyo, julu ya mamulaka atípa Mwenye Insa Almasihi, kuwa watengemane wakore kazi, wapate luziki rawo wanyewe.
2TH.3.13	Na umwe wanduzetu, musisokeziwe kutenda meema. 
2TH.3.14	Ikiwa kawapo munu akatála kufulata shuruti zetu za eyi waraka‑yi, mmoloteni na muntanuke ipate awone haya. 
2TH.3.15	Fala musinture kuwa aduwi wenu, ila nsutumuni kamba nduyenu.
2TH.3.16	Mwenye mwanyewe, vyaari nviriro wa salama, daima akupeni salama yake kwa namuna piya. Mwenye awe pamoja namwe piya.
2TH.3.17	Sambi, omi Paulu nukuperekerani salamu, nandika na nkono wangu. Eyi ndi alama nkati ya piya waraka zangu kuwa omi ndi nipereke. 
2TH.3.18	Rehema ya Mwenye wetu, Insa Almasihi, iwe nomwe piya.
1TI.1.1	Omi Paulu, walii wa Almasihi Insa, kwa ámuri ya Mwenyezimungu Nvushi wetu na ka Almasihi Insa, tamaa yetu. 
1TI.1.2	Nankukwandikira uwe Timotiyu, mwanangu wa kweli nkati ya kwamini. Mwenyezimungu Baba wetu, pamoja na Almasihi Insa, Mwenye wetu, wakujanliye rehema na salama, na wakutendere huruma.
1TI.1.3	Kamba vyanukutafadalire panikuka Makedoniya, wikare Efezu noko ipate uwatume wanu wamojawapo wasifunde inlimu nyengine, 
1TI.1.4	wala wasisikirize hadisi wala kufulatana ka marikolo mengi a wámida, vinu vyakusalamula kukaidiyana sakuna mana, kwasa Mwenyezimungu vyaapangire, vijiwikana ka kwamini. 
1TI.1.5	Sambi, kukutuma‑ku kusudi yake ndi pendo rilawa mmoyo swafi na moyo saususuka na kwamini ka ukweli. 
1TI.1.6	Evi wanlimu walongo wamojawapo nakubonya wazungunukira masemo saana mana. 
1TI.1.7	Ewo viwajibu wawe wanlimu wa shariya bila kwereriwa vyawari kwamba wala vinu vyawari kukenekezera.
1TI.1.8	Na tikwijiwa kuwa shariya ngema pakulu akitumira munu kwa shariya. 
1TI.1.9	Tikwijiwa javi, kuwa shariya awesusiriwe wari na shariya, ila wesusiriwa sawatenda shariya na wabishi, makafiri na wamádambi, watafíti vitakatifu kwa namuna mbaya na sawainwishimu Mwenyezimungu, wenye kuwolaya wawa zawo au mama zawo au munu asaka kuwa onse. 
1TI.1.10	Wesusiriwa wanu wa lukware, walume na waka wakulólana watupu, wawaténda utwana wenziwawo, walongo, walapíra vinu vya ulongo, na wengine waténda vinu vyengine‑po vyakusiyana na mafunzo meema 
1TI.1.11	asemiwe nkati ya Habari Ngema ya utukufu wa Mwenyezimungu, Mwenyé kutukuziwa, yanigabiziwe omi.
1TI.1.12	Nishukuru pakulu ka Almasihi Insa, Mwenye wetu, anipere nguvu kamana kaniwona kuwa mwaminifu, akinitula muutumisi wake, 
1TI.1.13	ingawa mida nikikufuru, nikiwalumbata wenye kwamini, na níkiwa mmani. Fala niwoneriwa huruma kwa kuwa níkitenda sanamini na nikitikina. 
1TI.1.14	Neema ya Mwenye wetu inijala tele‑tele, pamoja na kwamini na pendo ka Almasihi Insa.
1TI.1.15	Mafunzo kamilifu na ajuzi akubaliwe nfululu kuwa Almasihi Insa kâja mulumwengu‑mu awavushe wamádambi, na nowa nizidire ndumi, 
1TI.1.16	fala niwoneriwa huruma ipate julu yangu omi Almasihi Insa olote imani pakulu, iwe nfano ka ware wája kunkubali iye wapate mainsha a milele. 
1TI.1.17	Basi, asifiwe nfalume wa enzi piya, Mwenye saafwa na sawoneka, Nlungu mmoja tu basi! Iye ajuzi atukuziwe kwa milele! Aamina.
1TI.1.18	Uwe‑po, mwanangu Timotiyu, eku kukutuma‑ku nankukutumaini kamba vyavibushuriwe mida kuhusu uwe, ipate kwa sababu ya javyo, utende vita ngema yakwereza habari ya Insa, 
1TI.1.19	na uzidi nkati ya kwamini pamoja na moyo saususuka. Wamojawapo nowo moyo saususuka‑wo wakatala, kwa javyo wafyajula kwamini kwawo kamba ngalawa ya kufulwa. 
1TI.1.20	Nkati ya nowo, wawapo Himenayo
1TI.2.1	Sambi, cakwanza kábula ya vinu piya, nukutafadali kuwa wanu watende duwa ka fadili ya wanu piya: walebele vyawasakula, wawalebelele wanu wengine, na washukuru. 
1TI.2.2	Walebeleleni mafalume na piya wenye mamulaka ipate tiwe nawo mainsha a kutengemana na a usalama, kwa kutenda vyaasaka Mwenyezimungu na kwa kwiinshimiwa. 
1TI.2.3	Duwa kamba eyi ndi kinu cema cakusakikana mbere ya Mwenyezimungu Nvushi wetu. 
1TI.2.4	Iye asaka kuwa piya wanu wavushiwe na walawirire kuwa wejiwifu wa ukweli. 
1TI.2.5	Kawapo Nlungu mmoja tu basi, na kawapo mwenyé kupatanisa mmoja tu basi ari na uwezo wa kuwalunganisa wanadamu na Mwenyezimungu, Almasihi Insa, binadamu. 
1TI.2.6	Iye karipereka mwanyewe awe maripo
1TI.2.7	Kwa nowu ushahidi‑wu, omi nitondoriwa niwe mwerezi na walii (silongopa, nisema kweli), niwe mwanlimu wakufunda kwamini kakweli ka wanu Sawari-Mayahudi.
1TI.2.8	Basi, vinajibu kuwa wanawalume walebele duwa, walamuse makono matakatifu
1TI.2.9	Novyo-novyoni, vinajibu kuwa, pawajumana wenye kwamini, wanawaka warisitawize na mavazi akwinshimika, akuwawaiza bila kuwashonga wenziwawo. Wasirisitawize kupakasa nywiri vyakuzidisa
1TI.2.10	warisitawize kamba wafulati wa Mwenyezimungu kwa vitendo vyema.
1TI.2.11	Mwanamuka paafundiwa, ajuzi anyamare na piya namuna zakurinyenyekeya. 
1TI.2.12	Simwasa mwanamuka kufunda wala kuwa na mamulaka julu ya mwananlume, fala ajuzi anyamare. 
1TI.2.13	Ntanzi kumbiwa ndi Adamu, ikisa akumbiwa Hawa. 
1TI.2.14	Âtesiwe na Ibilisi siyo Adamu, ila mwanamuka, neye akikola dambi. 
1TI.2.15	Novyo-sivyo, wanawaka wavushiwa wakitenda viwalazimire, anta pawawapongola wana
1TI.3.1	Kamilifu ndi usowezí‑wu: munu mmojawapo akisakula kuwa nkulungwa wa jamati, imwájibu kazi ngema. 
1TI.3.2	Basi, nkulungwa wa jamati ájuzi asiwonereriwe ukosa: awe nlume wa muka mmoja tu basi, aritunze iye mwanyewe, ainshi kwa werevu na kwa namuna yakwinshimiwa na wanu. Awe munu wakumwajibu kufikiriwa na wayeni pakaya pake, na awe na wijiwifu wakufunda. 
1TI.3.3	Asiwe nrevi, asiwe mmani, wala asajibiwe caputu na nzuruku, fala awe na imani, na asowere na wanu sana. 
1TI.3.4	Amiliki pakaya pake mwanyewe sana-sana, wanawe warinyenyekeye, na jamaa piya wainshimiyane. 
1TI.3.5	Ikiwa munu aakidiri kutawala pakaya pake, futi njamati ya Mwenyezimungu akidirija kusunga? 
1TI.3.6	Aajuzi kuwa nfulati wa Insa mupya ipate asiridãi, asigwirire kuhukumiwa kamba Ibilisi. 
1TI.3.7	Basi, iye ájuzi alaviriwe ushahidi mwema mbere ya wanu wa nkaya ipate asiwonereriwe ukosa, asikoreke nnambo ya Ibilisi.
1TI.3.8	Novyo-novyoni, isakikana kuwa maudumu wa jamati wawe wanu wakwinshimika: wasiwe nawo malulimi mawiri, wala wasitubiye urevi, wala wakuwajibu kupata nzuruku sauri wa halali. 
1TI.3.9	Wajuzi washugulikire ukweli ufafanuriwe ka kwamini na moyo swafi. 
1TI.3.10	Basi, ewa novyo kwanza wájuzi wawoniwe. Ikisa waudumu, ikiwa awawonereriwe kosa.
1TI.3.11	Novyo-novyoni, kuhusu wanawaka, isakikana wawe wanu wakwinshimika: wasiwalongopere wenziwawo, wasipundise kiyasi vyawatenda, na wawe waminifu wa vinu piya.
1TI.3.12	Maudumu wa jamati ájuzi awe nlume wa muka mmoja tu basi, na ájuzi awataware sana-sana wanawe pamoja na pakaya pake. 
1TI.3.13	Wakiudumu vyema, wapata cewo cakwinshimika, na awaropereza kusowera kuhusu kwamini kwawo kuri kati ya Almasihi Insa.
1TI.3.14	Ewu usemi‑wu nukwandikira, ingawa nitumaini kuwa nawe kwa suku karibu. 
1TI.3.15	Nukwandikira ipate nikikawa, wijiwe namuna vyawajuzi kwenenda jamaa wa Mwenyezimungu. Jamaa‑yo ndi jamati ya Nlungu hai. Kamba mwamba na maribwi vyaarimbisa nyumba, novyo-novyoni jamati‑yo irimbisa ukweli.
1TI.3.16	Ndi kinu kikulu, hapana dana, siiri ifafanuriwe ka wenye kwamini. Siiri‑yo ndi kuhusu Almasihi Insa, isemiwa javi:
1TI.3.16	“Karolota kwa mwiri
1TI.3.16	kakikishiwa na Roho,
1TI.3.16	kawoniwa na malaika,
1TI.3.16	katangaziwa mumataifa,
1TI.3.16	katumainiwa mulumwengu‑mu,
1TI.3.16	katwariwa muutukufu.”
1TI.4.1	Sambi, Roho wa Mwenyezimungu atambira bila kutifisa kuwa ewu wakati wa mwinsho‑wu, wálawirira wamojawapo wakwasa kwamini. Ewo wafulata roho sazina ukweli na inlimu yakushongezeriwa na mashetwani. 
1TI.4.2	Watenda javyo julu ya unafiki wa wanu walongo, myoyo yawo saiwasusuka yociwe na cuma ca moto.
1TI.4.3	Ewo wáwakataza wanu kulomba na wasirye vyakurya vimojawapo, ingawa Mwenyezimungu ndi ombire vyakurya-vyo. Iye vimwajibu kuwa wenye kwamini, wejiwifu wa ukweli, warye kwa shukurani. 
1TI.4.4	Kweli, kila kiyumbe ca Mwenyezimungu halali, acipo kinu cijuzi kukatariwa, ila cipokereriwa na shukurani, 
1TI.4.5	konta cihalalishiwa julu ya usemi wa Mwenyezimungu pamoja na duwa.
1TI.4.6	Vyanukwambira‑vi ukiwambira wenziwo wenye kwamini, ukuwa maudumu wa Almasihi Insa mwema, urisiwa julu ya usemi wa kwamini na inlimu ngema yauri kufulata uwe‑yo. 
1TI.4.7	Fala ezo hadisi za kunyata na sazina faida‑zo, ukatare. Urizowereze mwanyewe kutenda ibada. 
1TI.4.8	Ingawa kurolola kwanawo faida aba, fala kutenda ibada kwanawo faida pakulu konta kutipa tamaa ya mainsha a sambi‑pa na mainsha a mbere. 
1TI.4.9	Ewu usowezi‑wu kamilifu na újuzi ukubaliwe nfululu. 
1TI.4.10	Ndi ntamana tikola kazi pakulu na titenda juhudi, konta tamaa yetu iwa ka Nlungu hai. Iye ndi Nvushi wa wanu piya, pakulu-pakulu wenye kuntumaini iye.
1TI.4.11	Evi vinu‑vi vyanukwambire‑vi, amuru, na ufunde. 
1TI.4.12	Usimwase awaonse kufezeyi unemba wako. Ila ka wenye kwamini, uwé nfano mwema, kati ya namuna yako yakusowera, yakuinshi, yakupenda, yakuntumaini Mwenyezimungu, na ya uswafi wako. 
1TI.4.13	Mpaka omi nije, vinu‑vi shugulikira: kufyoma baina Mandiko, kuwarimbisa myoyo wenye kwamini, na kuwafunda. 
1TI.4.14	Usase uwezo maalumu wawisusiriwe. Kumbukira kuwa uwezo‑wu kupewa julu ya kubushuriwa pawakuturire makono wakulungwa wa jamati. 
1TI.4.15	Vyanukwandikire‑vi tunza sana-sana, vinu‑vi ufulate. Kwa javyo, kukula kwako kolotiwa baina ka wanu piya. 
1TI.4.16	Risunge sana mwanyewe na usunge vyauri kufunda. Zidi kushugulikira novyo. Ukitenda javyo, urivusha uwe pamoja na wanu wari kukusikira‑wo.
1TI.5.1	Nukutafadali nkulungwa usimwinyukire, ila unrimbise moyo kamba wawayo. Wanemba uwarimbise myoyo kamba wanduzo, 
1TI.5.2	wanawaka wakulungwa uwarimbise myoyo kamba wamamazo, na wári uwarimbise myoyo kamba walumbuzo, kwa uswafi piya.
1TI.5.3	Kuhusu manankweli, wenshimu ware sawana munu mwengine wakuwasaidiya. 
1TI.5.4	Fala nankweli mojawapo akiwa nawo wana au ujukulu, ewo wajuzi wanze kutenda ibada na jamaa pakaya pawo, maripo akuwaludisira makolo, kamana eci ndi kinu cema cakusakikana mbere ya Mwenyezimungu.
1TI.5.5	Basi, nankweli wakweli, saana munu mwengine wakunsunga, iye tamaa yake katula ka Mwenyezimungu. Iye ázidi kulebela na kutenda duwa usiku na nsana. 
1TI.5.6	Fala nankweli ainshi vimwajibu iye mwanyewe, ingawa kawa hai, nkati ya roho kafwa. 
1TI.5.7	Na kuhusu ezi shuruti‑zi, wamuru, ipate manankweli na jamaa zawo wasisutumiwe na wenziwawo.
1TI.5.8	Munu akitowa kuntafiti jamaa yake, kuzidi pakulu pakaya pake, iye kankukatala kwamini kwetu, basi kawapunda wanu sawamini.
1TI.5.9	Nankweli andikiwe nkati ya kipinga cakusaidiiwa na jamati akiwa munu wa hirimu ya myaka sitini au zaida, akiwa muka âlombiwe na nlume mmoja tu basi
1TI.5.10	akiwa munu alavyanga ushahidi julu ya vitendo vyema-vyema, akiwa munu awarerire wanawe, akiwa munu akolotanga wema ka wayeni, akiwa munu awatumikiranga wenziwe wenye kwamini ka kurinyenyekeya, akiwa munu awasaidiyanga wenye uzuni, na akiwa munu akishugulikiranga piya vitendo vyema.
1TI.5.11	Kuhusu manankweli wári, uwakatare nkundi‑mo, kamana pawasaka kwasa njira ya Almasihi, viwajibu kulombiwa tena upya. 
1TI.5.12	Wakilombiwa tena upya, wakuja kuhukumiwa kwa kuwa kwamini kakwanza wasa. 
1TI.5.13	Kuno warifunda ufuko, wapita-pita manyumba. Visitoshe wakuwa watesi na ware wazuda, wakisowera vinu savijuzi kusoweriwa. 
1TI.5.14	Basi, kuhusu manankweli wári‑wa, vinajibu walombiwe tena upya, wawapongore wana wawo, wamiliki sana pakaya pawo. Kweli, wasimpe mbishani wetu wakutilaumu anta nafasi mmoja. 
1TI.5.15	Wamojawapo wazungunuka futi, wankunfulata Ibilisi.
1TI.5.16	Akiwapo mwanamuka mmojawapo njamati ari na jamaa nankweli, ansunge, awe amiri wa nankweli‑yo. Iye aajuzi kuremeresa jamati ipate jamati‑yi iwasunge manankweli wakweli.
1TI.5.17	Wakulungwa walongoza jamati sana wajuzi wasifiwe pakulu pawenye, kuzidi watenda juhudi ya kwereza na kufunda. 
1TI.5.18	Kwa faida yawo, Mandiko akwamba:
1TI.5.18	“Ng'ombe asáya mafuluwela,
1TI.5.18	kanywa yake usinfunge.”
1TI.5.18	Na Mandiko akwamba novyo tena:
1TI.5.18	“Nshahara waapokéra nkolakazi, únjuzi.”
1TI.5.19	Nkulungwa mmojawapo wa jamati, ukisikira kalongoperiwa kinu, usikubali, sazilawirire kanywa za mashahidi wawiri au watatu. 
1TI.5.20	Wakóla dambi, uwasutumu mbere ya wenye kwamini piya ipate wope wengine‑wo novyo.
1TI.5.21	Nankukulaizirani mbere ya Mwenyezimungu na Almasihi Insa pamoja na malaika watondoriwe kuwa fulata vyanukutuma‑vi, usinang'anize kumaso, usimpendeleye munu. 
1TI.5.22	Pausaka kuntula makono kuntawaza munu awe nlongozi, usitende upesi-upesi. Ukitenda javyo, uringiza madambi ake. Madambi a wanu wengine usiringize, rikengere uwé swafi.
1TI.5.23	Usinywe tena maji matupu, ila na vinyu neyo tumira aba, kwa sababu ya ntumbokulu rako na malwazo ako mara nyingi zawenye
1TI.5.24	Kuhusu wanu wamojawapo, madambi awo awoneka baina sawanalamuriwa suku ya Kiyama. Ila kuhusu wengine, madambi awo awafulata, aawoneka mpaka suku ya Kiyama. 
1TI.5.25	Novyo-novyoni, kábula Kiyama víwoneka baina vitendo vyema-vyema. Anta savyanzire kuwoneka, mwinsho avifisika tena.
1TI.6.1	Wari sini ya nzigo wa utwana, mamwenye wawo wawature kuwa ndi wenye kujuzi kwinshimiwa nfululu ipate zina ra Mwenyezimungu na kufunda kwetu visikufuririwe. 
1TI.6.2	Na ware wari na mamwenye wenye kwamini, wasiwafezeyi kwa kuwa nkati ya kwamini munu na nduye. Wajuzi wawatumike pakulu sana kwa kuwa ndi wenye kwamini wakuwapenda, ware wapokerera faida ya kazi yawo.
1TI.6.2	Vinu‑vi wafunde na warimbise myoyo. 
1TI.6.3	Wanu wamojawapo wafunda inlimu nyengine yakusiyana, awakubali usemi mwema wa Mwenye wetu Insa Almasihi, na awakubali kufunda vyaifulata ibada. 
1TI.6.4	Nowa wanu‑wa kuwéjala kuridãi, awereriwa na kinu anta kimoja. Kweli, ewo walwere wa kukaidi, na kuhusu mana a masemo, watendanga ushinda. Vinu-vyo visalamula wiyana, umani, kufuru, dana mbaya sapana shariya, 
1TI.6.5	pamoja na kukaidiyana sakuna mwinsho. Piya-vyo visalamuriwa na wanu wakupombonyoriwa ankili, wakukosa ukweli, wadaniza kuwa ibada namuna ya kupata faida ya mali.
1TI.6.6	Kweli-kwelini, iwapo faida ulu ka munu wa ibada akitenda na radi. 
1TI.6.7	Atijire mulumwengu‑mu na kinu, na tikifwa, atisukula anta kinu. 
1TI.6.8	Basi, tiwe radi, tikiwa nawo cakurya na nguwo. 
1TI.6.9	Fala wanu wa kuwajibu utajiri wagwirira kushetwaniwa, kukoreka nnambo na wájibu mwingi sauna mana na waajali. Vitendo-vyo viwazamisa wanu mpaka kuwa dhiki na kuwaribu. 
1TI.6.10	Kweli, wájibu wa nzuruku ndi nzipe wa ubaya piya. Nzuruku‑wu, wamojawapo, kwa kuwajibu pakulu wapate mwingi, wasika, wasa kwamini, warisoma na malwazo mengi awenye.
1TI.6.11	Uwe, mwananlume wa Mwenyezimungu, evyo vinu-vyo, tira! Fulata shariya na tenda ibada, fulata kwamini pamoja na pendo, fulata kuhitamili pamoja na wororo. 
1TI.6.12	Utende ushinda, ushinda mwema wa kwamini. Korera mainsha a milele kwa kuwa ndi cawitiriwe. Kuhusu noya, kulavya ushahidi mwema mbere ya mashahidi wengi. 
1TI.6.13	Mbere ya Mwenyezimungu, Mwenyé mainsha ka viyumbe piya, na mbere ya Almasihi Insa (noyo Insa‑yo kâlavya ushahidi mwema mbere ya Pontiyu Pilatu), 
1TI.6.14	mbere yawo, nankukwamuru javi: fulata ezi shuruti‑zi bila baka wala kulaumiwa, mpaka kuludi ka Mwenye wetu, Insa Almasihi. 
1TI.6.15	Mwenyezimungu anludisa wakati wake watondore:
1TI.6.15	Iye ndi Mwenyezimungu ntukufu,
1TI.6.15	mmoja tu basi Mwenyé Uwezo,
1TI.6.15	Nfalume wa mafalume,
1TI.6.15	Mwenye wa mamwenye.
1TI.6.16	Mmoja tu basi saafwa milele,
1TI.6.16	ainshi nnuru saiwandikika.
1TI.6.16	Aapo ammonire manziro, aapo akidiri kummona.
1TI.6.16	Mwenyé utukufu, Mwenyé mamulaka milele! Aamina.
1TI.6.17	Matajiri wa sambi‑wa, wamuru wasiridãi wala wasitumaini nzuruku saukawa kulainika. Ila wawajuzi kuntumaini ndi Mwenyezimungu atipa piya vinu kwa wingi tivuze. 
1TI.6.18	Wamuru watende vyema, wawe matajiri wa vitendo vyema. Wasiwe wa coyo, wawe tayari kuwamera wengine. 
1TI.6.19	Wariturire aliserusu ngema mbere ipate wakapate mainsha a kweli.
1TI.6.20	He, Timotiyu, amana‑yo riturire. Usowezi wa makafiri saufãi, risapuse. Usowezi wakukaidiyana witiwa wawijiwifu sauri, risapuse. 
1TI.6.21	Wamojawapo kwa kuwa wafulata nowo usowezi‑wo, kwamini wabonya.
1TI.6.21	Neema iwe pamoja namwe!
2TI.1.1	Omi Paulu, walii wa Almasihi Insa kamba vyaasaka Mwenyezimungu, niperekiwe kwereza tamaa ya mainsha atiri nawo kwa kulungana na Almasihi Insa. 
2TI.1.2	Nukwandikira uwe Timotiyu, mwanangu wanukupenda.
2TI.1.2	Mwenyezimungu Baba, pamoja na Mwenye wetu, Almasihi Insa, wakujanliye rehema na salama na wakutendere huruma.
2TI.1.3	Mwenyezimungu wanintumikanga na moyo saunisusuka kamba vyawakintukuza wababu zangu, noyo ndi waninshukuru. Ninshukuru panukukumbukira ponse panitenda duwa usiku na nsana. 
2TI.1.4	Panikumbukira masozi ako, nukuwa na hamu yakukuwona tena inijare radi.
2TI.1.5	Nikumbukira kwamini kwako ka ukweli, kanzire wiwiyo Loisi pamoja na mamayo Unisi, na mpaka sambi‑pa nanawo uhakika kuwa uwe novyo kwanawo. 
2TI.1.6	Ntamana, uwezo maalumu waakwisusire Mwenyezimungu panukuturire makono, nukukumbusa urimbise nowo uwezo‑wo. 
2TI.1.7	Kamana roho yaatipere Mwenyezimungu aititaya wofi, ila ititaya uwezo, pendo, pamoja na nguvu zakuritunza ofwe wanyewe.
2TI.1.8	Kwa javyo, usiwonere haya kulavya ushahidi wa Mwenye wetu, wala kuhusu omi nfungwa wake, ila kutabika pamoja nami kwa Habari Ngema, na uwezo wa Mwenyezimungu. 
2TI.1.9	Mwenyezimungu ndi ativushire na ndi atitondore tiwe umati wake-wakeni. Eci siyo kwa sababu ya vitendo vyetu, ila kwa kupanga iye mwanyewe, na rehema yake yaatipewe tangu milele julu ya Almasihi Insa. 
2TI.1.10	Rehema‑yo tifafanuririwa epa sambi julu ya kulawirira Nvushi wetu, Almasihi Insa. Iye kafuja kifo, na visitoshe, julu ya Habari Ngema, kafafanula baina mainsha a milele. 
2TI.1.11	Kwa kwereza na kufunda noyi Habari Ngema‑yi, omi nitondoriwa niwe mwerezi na walii na mwanlimu, 
2TI.1.12	ndimana nankutabika novyo. Fala siwona haya, konta nimwijiwa ire waniri kuntumaini, na nanawo hakika kuwa iye kanawo uwezo wakusunga sana vire vyaanigabizire omi, mpaka suku ya Kiyama.
2TI.1.13	Vyaunisikire omi, tula kamba nfano wa inlimu yakweli, ka kuzidi kwamini na kwa pendo ratiri nawo kwa kuwa tilungana na Almasihi Insa. 
2TI.1.14	Na julu ya Roho Takatifu ári nkati yetu ofwe, sunga ankiba ngema vyaugabiziwe.
2TI.1.15	Kamba vyawijiwa, piya wanu wa Aziya wanitipuka. Munkonjo mwawo, kawapo Figelo na Heromogeni. 
2TI.1.16	Ila Oneziforu anirimbisanga moyo mara nyingi, na aawona haya ingawa omi niwa nfungwa. Mwenye Insa awolotere huruma iye na jamaa zake. 
2TI.1.17	Iye paafikire Roma, katenda juhudi mpaka kaniwona. 
2TI.1.18	Mwenye Insa amwase Oneziforu‑yo atenderiwe huruma na Mola suku ya Kiyama‑yo. Ukwijiwa sana-sana namuna vyaanitumike Efezu.
2TI.2.1	Kwa javyo, uwe mwanangu, rimba moyo julu ya rehema ya Almasihi Insa. 
2TI.2.2	Na vinu vyausikire julu yangu omi mbere ya mashahidi wengi wawenye, novyo wagabizi wanu wakamilifu wari nawo uwezo wakuwafunda wanu wengine.
2TI.2.3	Tabika pamoja nofwe kamba surudadu mwema wa Almasihi Insa. 
2TI.2.4	Atumíka kuwa surudadu aashugulikira na hali ya eya mainsha‑ya, ipate vimwajibu ire antondore. 
2TI.2.5	Na novyo, ikiwa munu kankutenda mashindano na mwenziwe, aatuziwa saafulate shuruti za mashindano. 
2TI.2.6	Na mwenyé kukola kazi yakurima ájuzi awe ntanzi kupata faida ya kazi yake. 
2TI.2.7	Ereriwa canamba, kamana Mwenye Insa ákupa werevu wa vinu piya.
2TI.2.8	Kumbukira Insa Almasihi! Iye kafufuriwa ka wafwi, na akiwa ujukulu wa Daudi. Javi ndi vyanereze Habari Ngema yangu omi. 
2TI.2.9	Kwa noyo Habari‑yo ndi iri kunitabisha, nifungiwa na unyolo kamba kisomi. Fala usemi wa Mwenyezimungu aufungiwe. 
2TI.2.10	Ndimana, kwa faida ya ware watondoriwe nihitamili vinu piya, ipate wapate kuvushiwa nkati ya Almasihi Insa pamoja na utukufu wa milele.
2TI.2.11	Wakwaminika ndi usemi wamba:
2TI.2.11	“Tikifwa na Insa, tiinshi naye novyo.
2TI.2.12	Tikihitamili naye, titawala naye novyo,
2TI.2.12	tikinkana, naye novyo atikana.
2TI.2.13	Tikintula minyongo, iye azidi kuwa mwaminifu,
2TI.2.13	kamana aakidiri kurikana mwanyewe.”
2TI.2.14	Evi vinu‑vi, wenye kwamini wari pamoja nawe, wakumbuse. Na mbere ya Mwenyezimungu, wamuru kuwa wase kukaidiyana kuhusu masemo, konta akuna faida, kuwaribu wenye kusikira. 
2TI.2.15	Sakula kurolota mbere ya Mwenyezimungu kamba munu wakwajibisa, ntumisi sariwonera haya na kazi yake, wakufunda sana-sana habari za ukweli. 
2TI.2.16	Fala rinyemese kukaidiyana sakuna mana, sakumwinshimu Mwenyezimungu, konta ukuja kuwalongoza wanu kwasa kumwinshimu tena pakulu. 
2TI.2.17	Visitoshe, kusowera kwawo kukwenera kamba vyawenera ulwere wa kuulaya. Nfano wake ndi kamba vyawakunishe Himenayo na Fileto. 
2TI.2.18	Ewo wasa kufulata njira yakweli, wankupita wakereza kuwa wafwi wesa futi kufufuriwa, wakwangaisha kwamini ka wanu wamojawapo. 
2TI.2.19	Fala aliserusu ya ukweli wa Mwenyezimungu ibaki yoloke. Neyo yandikiwa alama javi: “Mola awejiwa wake.” Na yandikiwa tena javi: “Piya wenye kwamba kuwa wawa upande wa Mwenye watire nfululu ubaya.”
2TI.2.20	Nnyumba mwa tajiri, aviwapo vyombo vya oru na vya parata tu basi, fala vikuwepo vyengine novyo vya mbawo au vya utope. Vyengine viinshimiwa, vyengine aviinshimiwa. 
2TI.2.21	Basi, munu akiriswafi vinu vya ubaya vyanisowere‑vi, akuwa kamba combo cakuinshimiwa, akiwa swafi, akuwa tayari kutumiriwa na Mwenye kwa piya kazi zake ngema-ngema.
2TI.2.22	Ritanuse vinu vya unemba vyakuwa, aurikengera, vyakutenza wájibu mbaya. Ila uwe, pamoja na piya wenye kunlebela Mwenye Insa na moyo swafi, sakula shariya, kwamini, pendo, pamoja na salama. 
2TI.2.23	Ritanuse mambo a kukaidiyana kijinga na saana mana, ukijiwa kuwa mwinsho akumanisa. 
2TI.2.24	Ntumisi wa Mwenye Insa aajuzi kupita akitenda umani, ila ajuzi olote wema ka wanu piya, awe na uwezo wakufunda vyema, na olote imani. 
2TI.2.25	Ajuzi afunde kwa namuna yakurinyenyekeya ka ware wankatala. Dalili Mwenyezimungu awapindula watubiye, na awapa wijiwifu wa ukweli, 
2TI.2.26	waludi wawaze sana, wapolonyoke nnambo ya Ibilisi iwafungire tangu mida ipate watende caasaka iye.
2TI.3.1	Epa sambi, ijiwa kuwa suku za mwinsho, zikuja kulawirira tafauti nyingi zawenye. 
2TI.3.2	Kamana wanu wakuja kuripenda wanyewe, wapenda nzuruku, waridãi, wawakejeli wenziwawo, wakufuru, awawasikiriza wawa zawo, awashukuru, na watafiti vitakatifu kwa namuna mbaya. 
2TI.3.3	Ezo suku za mwinsho‑zo, wanu awapendana anta na jamaa zawo newo, na awaswamiiyana. Wawalongopera wenziwawo vinu vya ulongo, awaritunza wanyewe, wakakatima, na wakimiyana na meema. 
2TI.3.4	Ewo wawazungunuka wenziwawo, watenda kinu sawawazire sana, waridãi pakulu, na viwajibu vinu vya mulumwengu‑mu pakulu koliko Mwenyezimungu. 
2TI.3.5	Tena, wanu wa ezo suku za mwinsho‑zo, waritula kamba wanu wa dini, fala wakatala uwezo wa dini yakweli. Wanu kamba ewo, wasapuke. 
2TI.3.6	Kamana nkati ya ewo ndi ware waringiza mmanyumba, wawatesa wanawaka wa myoyo myepepe. Wanawaka kamba ewo watabishiwa na madambi, wamilikiwa na wájibu mbaya, 
2TI.3.7	na daima wafundiwa fala anta suku moja auwerera ukweli. 
2TI.3.8	Wanlimu wawafunda nowo wanawaka‑wo wabishane na ukweli, kamba wanu wakwitiwa Yane na Yambere
2TI.3.9	Fala nowo wanlimu‑wo awendeleya suku nyingi konta wanu piya wakuja kwijiwa uzozo wawo, kamba vyaviwakunire Yane pamoja na Yambere.
2TI.3.10	Sambi, uwe kufulata sana-sana kufunda kwangu, vitendo vyangu, anzima yangu, kwamini kwangu, kuvumirira kwangu, pendo rangu, kuhitamili kwangu, 
2TI.3.11	kulumbatiwa kwangu, pamoja na kutabika kwangu kunipatire inti za Antiyokiya, Ikoniyu, na Lishitera. Nilumbatiwa pakulu, fala Mwenye Insa kaninusuru mmakono mwa piya‑wo. 
2TI.3.12	Ndi kweli kuwa piya wasaka kunfulata Almasihi Insa kamba vyaasaka Mwenyezimungu, ewo wakuja kulumbatiwa. 
2TI.3.13	Ila wabaya na walongo wakwendeleya kutenda ubaya, wawatesa wenziwawo, newo wanyewe watesiwa novyo.
2TI.3.14	Fala uwe, zidi kutenda vyaufundiwe na vyawakikishiwe, ukiwejiwa ware wakufundire, 
2TI.3.15	na ukijiwa kuwa, tangu uri ntoto, kurifunda Mandiko Matakatifu, akupa uwezo wakupata fahamu mpaka uvushiwe, julu ya kuntumaini Almasihi Insa. 
2TI.3.16	Mandiko piya alawa ka Mwenyezimungu. Piya afãi atifunda ukweli, atolotera vitendo vya makosa nkati ya mainsha etu, atiduma, na atifunda njira ya ukamilifu. 
2TI.3.17	Kwa javyo, nfulati wa Mwenyezimungu akamilike, awe na uwezo wakutenda piya vitendo vyema.
2TI.4.1	Sambi, nukutafadali pakulu, mbere ya Mwenyezimungu na mbere ya Almasihi Insa ája kuwalamula wanu hai na wafwi, na kwa sababu ya kuludi kwake kuja kutawala awe nfalume. 
2TI.4.2	Nukutafadali wereze usemi wa Mwenyezimungu. Uwe tayari, kuwapo nafasi au kutowa kuwapo. Wadume, wasutumu, na warimbise myoyo wanu kwa kuwafunda sana-sana na imani. 
2TI.4.3	Konta ukuja kufika wakati wanu wawatowa kuhitamili kusikira inlimu yakweli. Ewo wakuja kufulata viwajibu ewo wanyewe, na wakuja kuwasakula wanlimu wakuwafunda viwajibu kusikira ewo. 
2TI.4.4	Wakuja kukatala ukweli, wafulata masemo saana mana.
2TI.4.5	Fala uwe, kwa kila hali, tunza cema na kibaya, tabika vya ubaya, kola kazi uwereze Habari Ngema, na timiza cewo cako.
2TI.4.6	Kamana mainsha angu amiminika futi. Wakati wangu wakwasa duniya uwa karibu. 
2TI.4.7	Nitenda ushinda mwema, nifika mwinsho wa mashindano a kutuwa, nibaki nikamini. 
2TI.4.8	Epa sambi, nitengezeriwa lemba ra shariya, nituririwa na Mwenye Insa, mwenyé kulamula shariya suku ulu ya Kiyama. Na aaniturire omi tu basi, fala áwaturira piya wanu warindira na radi kuludi kwake.
2TI.4.9	Tafadali ririmbise uje kwangu kuno upesi. 
2TI.4.10	Kamana Dema, nakupenda vinu vya mulumwengu‑mu, kanitipuka, kalawa koka Tesalonika. Kresike koka Galata, Titu koka Dalmatiya. 
2TI.4.11	Ila kuno Luka tu basi ndi abakire nomi. Paulawa kuja kuno, uje na Maruku, konta nkati ya kazi yangu, anisaidiya pakulu. 
2TI.4.12	Tikiku nimpereka Efezu. 
2TI.4.13	Pauja‑po, nisukurire kapa rangu ranasire Karupu kaya ya Torowa. Usukure novyo vitabu, kuzidi pakulu vyanandike mmasambala
2TI.4.14	Alishandere urivi kanitenda vibaya futi. Mwenye amhukumu kwa vitendo vyaatendire. 
2TI.4.15	More-more naye, konta kabishana na vyatimwambire piya.
2TI.4.16	Mara yakwanza yakuwa nirikotola yeka, aawerepo anta munu mmoja wakunisaidiya, piya wanitipuka. Mwenyezimungu awaswamii! 
2TI.4.17	Falakini Mwenye Insa ákiwa upande wangu, kanipa nguvu ipate niwereze Habari Ngema wanu Sawari-Mayahudi, piya wasikire. Níkiwa kamba niri nkanywa mwa simba, fala iye kanivusha. 
2TI.4.18	Mwenye akuja kunivusha kwa vitendo vibaya piya, na anisukula sana-sana muufalume wake mbinguni. Iye atukuziwe daima milele! Aamina.
2TI.4.19	Pirisila na Akila pamoja na wari kuinshi nyumba ya Oneziforu, salamu zawo. 
2TI.4.20	Erashitu kabaki Korintiyu, na Torofimu nimwasa Miletu nlwere. 
2TI.4.21	Ririmbise uje kuno upesi, sainamba kufika mirongo ya baridi. Eubulu, Pude, Linu, Kalaudiya, pamoja na wafulati wa Insa piya, wakuperekera salamu.
2TI.4.22	Mwenye awe pamoja nowe. Rehema iwe pamoja namwe.
TIT.1.1	Omi Paulu, ntumisi wa Mwenyezimungu na walii wa Insa Almasihi ipate niwasaidiye wanu watondoriwe na Mwenyezimungu wantumaini iye, wejiwe nfululu ukweli vyaisaka ibada. 
TIT.1.2	Ukweli‑wu ukuja na kurindira mainsha a milele, alavire tamaa Mwenyezimungu tangu mida, na Mwenyezimungu aalongopa. 
TIT.1.3	Paufikire wakati maalumu, usemi wake ufafanuriwa julu ya kwereza kwangu kanigabiziwe na Mwenyezimungu Nvushi wetu paanitumire.
TIT.1.4	Nukwandikira eyi waraka‑yi uwe Titu, mwanangu wakweli nkati ya kwamini kwetu kumoja noko.
TIT.1.4	Mwenyezimungu Baba wetu na Insa Almasihi, Nvushi wetu, wakujanliye rehema na salama.
TIT.1.5	Omi nûkwasa kisirwa ca Kereta ipate umarize kazi zibakire noko, na uwature walongozi wa jamati kila kaya. Kumbukira vyanukutumire: 
TIT.1.6	Nlongozi wa jamati ájuzi ainshi saasutumiwa na shariya, awe nlume wa muka mmoja tu basi, na wanawe wawe wenye kwamini, wasitowe inshima, na wasikire cawambiriwa. 
TIT.1.7	Isakikana nkulungwa wa walongozi wa jamati ainshi saasutumiwa na shariya, kwa kuwa alongoza kazi ya Mwenyezimungu. Ntamana, asiwe munu wakuridãi, wala asiwe munu wakwangupa kukimiwa, wala asiwe nrevi, wala asiwe mmani, wala asiwe munu wakumwajibu kutumira nzuruku kwa caputu. 
TIT.1.8	Ila noyo nkulungwa‑yo ájuzi awapokerere wayeni sana-sana, awe munu wakumwajibu piya vyema, aritunze, awe kamilifu, takatifu, na aridume mwanyewe. 
TIT.1.9	Ajuzi oloke na usemi kamilifu waafundiwe, ipate awarimbise wanu julu ya inlimu yakweli, na ware wabísha ukweli, awasutumu.
TIT.1.10	Kusema kweli, wawapo wengi wabísha, kuzidi pakulu nkati ya “nkonjo wa kupendeleya itani”. Wakwereza vinu savina mana, na wawatenvya wenziwawo. 
TIT.1.11	Ewo wajuzi wanyamaziwe, kwa kuwa wawadanganya jamaa piya, wafunda vinu savijuzi kufunda. Anzima yawo ndi kupata nzuruku, anta iwe kwa namuna za aibu! 
TIT.1.12	Mpaka mmoja wawo, nabii wa Kereta, kaamba javi:
TIT.1.12	“WaKereta daima walongo,
TIT.1.12	wawa kamba wanyamangalo wakofya.
TIT.1.12	Ewo wafuko, wawaza kurya tu basi.”
TIT.1.13	Ewu ushahidi‑wu ndi wakweli. Kwa javyo, wasutumu kanguvu ipate wawe nkati ya kwamini ka ukweli, 
TIT.1.14	newo wase kusikiriza masemo akubuniwa na Mayahudi, na wase novyo ámuri za ware waturire minyongo ukweli. 
TIT.1.15	Piya vinu swafi ka wanu wari swafi, fala ka wabaya na ware sawantumaini Mwenyezimungu, acipo swafi. Anta mawazo awo na fahamu zawo haramu. 
TIT.1.16	Nowo wanlimu walongo‑wo wakwamba kuwa wamwijiwa Mwenyezimungu, fala vitendo vyawo vikolota kuwa awamwijiwa. Ewo wabaya nfululu, awasikiriza, na awakidiri kutenda kitendo cema anta kimoja.
TIT.2.1	Fala uwe Titu, wafunde namuna yakufulata inlimu yakweli. 
TIT.2.2	Wafunde wakulungwa waridume wanyewe, wainshimike, waritunze wanyewe, wakomare kati ya kwamini kwawo, na riwejare pendo na kuhitamili.
TIT.2.3	Wafunde novyo waka wakulungwa wanshugulikire Mwenyezimungu. Wasipite wakiwasowerera wenziwawo caputu, wala wasiwe watwana wa kirevi. Ila, wafunde namuna ngema, 
TIT.2.4	wawafunde wanawaka wári kuwapenda walume wawo pamoja na wana wawo, 
TIT.2.5	waritunze wanyewe, wawe swafi, watafiti pakaya, wawe na moyo mwema, na wawatwii walume wawo. Kwa javyo, awatenza aibu usemi wa Mwenyezimungu.
TIT.2.6	Namuna moja noyo, walange wanemba wainshi wakiritunza wanyewe.
TIT.2.7	Uwe mwanyewe, kwa piya-vyo, uwé nfano mbere yawo julu ya vitendo vyema. Na paufunda, tenda bila kudanizira na vyakwinshimika, 
TIT.2.8	nakutumira usemi wakweli ipate asiwepo wakukusutumu. Basi, munu asaka kukukaidi onse awona haya, aawa nawo kinu kibaya cakwamba kwetu ofwe.
TIT.2.9	Wambire watwana wenendere piya cawambiriwa na mamwenye wawo, na wawatendere juhudi viwajibu. Usiwajibu usowezi wakunyata, 
TIT.2.10	wala wasiwewire. Kwasa javyo, warolote kuwa wanu wakwaminika ka ukweli kwa vinu piya, ipate inlimu ya Mwenyezimungu, Nvushi wetu, inshimiwe pakulu.
TIT.2.11	Kamana rehema ya Mwenyezimungu iwesukira, ija kuwavusha wanu piya. 
TIT.2.12	Julu ya rehema‑yo, tifundiwa tase kutowa kutenda ibada pamoja na wájibu wa kibinadamu, ila tiinshi enzi ya rero‑yi kwa shariya, tiritunze wanyewe, na tinshugulikire Mwenyezimungu. 
TIT.2.13	Kwa javyo tirindira suku yakujanliiwa yatiri nawo tamaa, pausaka kufafanuriwa utukufu wa Nlungu wetu nkulu na Nvushi wetu, Almasihi Insa. 
TIT.2.14	Iye ndi aripereke kwa ájili yetu ofwe, ipate atombore mabaya piya na atiswafi, atiture kuwa wanu wake iye mwanyewe, wakushugulikira nfululu vitendo vyema-vyema.
TIT.2.15	Basi Titu, evi vinu‑vi ufunde. Uwarimbise myoyo na uwasutumu, na mamulaka piya. Usimwase anta munu kukukejeli.
TIT.3.1	Sambi, wambire wanu wawenshimu mafalume pamoja na wenye mamulaka, wasikirize, wawe tayari kutenda meema piya, 
TIT.3.2	wasintukane munu asaka kuwa onse, warisapuse nkati ya kukaidiyana, wawe na imani, na warinyenyekeye mbere ya wanu piya.
TIT.3.3	Kamana mida ofwe novyo atíkiwa na deretu, atikisikiriza, tîteseka, tíkiwa watwana wa wájibu wakunyata jisijisi na vitendo vibaya vikitajibu kutenda. Ûtijala ucaputu na wiyana, na tîkinana. 
TIT.3.4	Fala pavitisukire wema na pendo rakwaminika ra Mwenyezimungu Nvushi wetu, 
TIT.3.5	iye kativusha, siyo kwa sababu ya vitendo vya shariya vyatitendire, ila kwa sababu ya huruma yake. Kativusha patoziwe na patipongoriwe upya julu ya Roho Takatifu. 
TIT.3.6	Noyo Roho Takatifu‑yo, julu ya Insa Almasihi Nvushi wetu, Mwenyezimungu katisusira kwa wingi. 
TIT.3.7	Kwa kuwa tikwakikishiwa julu ya rehema ya Mwenyezimungu, tiwe wariti wa tamaa ya mainsha a milele. 
TIT.3.8	Ewu ndi usemi wakwaminika! Ntamana, vinajibu kuwa evi vinu‑vi uwe ukenekezere, ipate wanu wari kuntumaini Mwenyezimungu washugulike wazidi kutenda wema. Evi ndi vyema, vya faida ka wanu piya.
TIT.3.9	Fala pawakaidiyana wanu vinu savina deretu, au kuhusu waraka ya mazina a wababu zawo, au kuhusu Taureti, au kwawanyana makundi, murisapuse. Vinu-vyo avina faida wala avina mana. 
TIT.3.10	Munu akukusalamurira umani, mwambire mara moja au mara mbiri, na akizidi kutenda javyo, mwase. 
TIT.3.11	Ijiwa kuwa munu kamba eyo kataiwa shonge, ázidi kukola dambi. Kweli, karilamula hukumu mwanyewe.
TIT.3.12	Sambi, panisaka kukuperekera Aritema au Tikiku, tenda fadili uje upesi Nikopoli tiwonane, konta nilangela kwikala noko mirongo ya baridi. 
TIT.3.13	Tenda juhudi uwasaidiye nkati ya safari yawo Zena, mwerezi shariya, pamoja na Apolu, ipate wawe nawo piya cawasakula conse. 
TIT.3.14	Na wanu wetu warifunde kushugulikira vitendo vyema, wawavye wenziwawo pawatowiwa na kinu, ipate mainsha awo awe na faida.
TIT.3.15	Wanu wari nomi kuno piya wakuperekera salamu. Tafadali, wape salamu zangu wenye kwamini wakutipenda. Rehema iwe nomwe piya.
PHM.1.1	Omi Paulu, nfungwa kwa kuwa nintumika Almasihi Insa. Eyi waraka‑yi, omi pamoja na nduyangu Timotiyu tukuperekera uwe Filemoni, mpendani wetu na ntumisi mwenzetu, 
PHM.1.2	na jamati ijumulananga kwako‑ko, pamoja na nlumbwetu Afiya, na nduyetu Arikipu aténda vita pamoja nafwe yakwereza Habari Ngema. 
PHM.1.3	Mwenyezimungu Baba wetu, na Mwenye Insa Almasihi, wakujanliyeni rehema na salama.
PHM.1.4	Panilebela duwa, daima nukukumbukira, ninshukuru Mwenyezimungu kwako uwe, 
PHM.1.5	kwa kuwa nisikira kuwa uwapenda watakatifu piya, na kwankuntumaini Mwenye Insa. 
PHM.1.6	Nilebela duwa kuwa uwe uzidi kuwa pamoja nofwe nkati ya kwamini kwako ipate uje wereriwe sana-sana piya vinu vyema-vyema vyatiwa nawo
PHM.1.7	Nduyangu, nipata radi nyingi na moyo wangu urimba kwa sababu ya pendo rako, konta uwarimbisa myoyo watakatifu.
PHM.1.8	Kwa javyo, ingawa nanawo haki julu ya Almasihi yakukwamuru cikulazimire kutenda, 
PHM.1.9	fala kwa sababu ya pendo retu, nihitari nukulebele. Sambi, omi Paulu, nuluvala na niwa nkifungo novyo kwa sababu ya kuntumika Almasihi Insa, 
PHM.1.10	nukutafadali kuhusu mwanangu Onezimu, vyanilawirire kuwa babuye konta yakunlongoza ka Almasihi nkalaboshu‑mu. 
PHM.1.11	Mida, iye aakifãi
PHM.1.12	Onezimu nankunludisa aje kwako. Kusema kweli, iye ndi moyo wangu. 
PHM.1.13	Vinajibu nikare naye nokuno kanifungiwe kuno kwa sababu ya Habari Ngema, anisaidiye ukosofu wa uwe. 
PHM.1.14	Fala sisaka kutenda anta kinu sairi kwa kusaka kwako uwe. Sisaka kuwa unisaidiye ka kukushurutisa, ila kwa radi yako. 
PHM.1.15	Dalili íwa anzima ya Mwenyezimungu yakuwa Onezimu akutire suku aba, ipate umpokerere uwe naye milele, 
PHM.1.16	siyo kamba ntwana basi, ila novyo kamba nduyetu wakupendiwa. Iye omi nimpenda pakulu, iye kazidi kupendiwa pakulu futi nowe kwa kuwa ntwana na nduyo kati ya Mwenye.
PHM.1.17	Basi, ukinitula kamba nduyo mwenye kwamini, mpokerere Onezimu kwa namuna mmoja kamba vyaukisaka kunipokerera omi. 
PHM.1.18	Uture pambari, ikiwa kakudulumu au ummwira kinu kimojawapo, deni‑yo andika zina rangu omi. 
PHM.1.19	Omi Paulu nankwandika na nkono wangu mwanyewe: “Omi nukuripa.” Wala sukwambira kuwa mainsha ako a kiroho nukuwira! 
PHM.1.20	Kweli nduyangu, kwa kuwa tilungana na Mwenye, vikinajibu unifãi
PHM.1.21	Nitumaini kuwa usikiriza, ndimana nukwandikira. Nukwijiwa kuwa utenda vyanukulebele, na upundisa!
PHM.1.22	Nukulebela novyo kuwa unitengezere kisusi kimoja, konta, julu ya duwa zenu, nanawo tamaa kuwa iwapo nafasi nukuwa pamoja namwe.
PHM.1.23	Epáfora tiwa onse nkalaboshu‑mu kwa sababu yakuntumika Almasihi Insa, neye akuperekerani salamu. 
PHM.1.24	Na wenzangu nkati ya kazi yetu, Maruku, Arishitariku, Dema, pamoja na Luka, ewo wakuperekerani salamu.
PHM.1.25	Rehema ya Mwenye Insa Almasihi iwe pamoja namwe.
HEB.1.1	Mida-na-midada, Mwenyezimungu kâsowera na wababu zetu mara nyingi zawenye, kwa namuna nyingi zawenye, julu ya minabii. 
HEB.1.2	Fala sambi, suku za mwinsho‑zi, kasowera nofwe julu ya Mwanawe, aturiwe na Mwenyezimungu kuwa mwenyé irati wa vinu piya, na iye ndi ire julu yake Mwenyezimungu ombire vinu piya. 
HEB.1.3	Mwana‑yo ndi nlangaza wa utukufu wa Mwenyezimungu, na atolotera kweli-kwelini vyaari Mwenyezimungu. Vinu piya mulumwengu‑mu viwankwikala kwa uwezo wa ámuri zake. Bandi yakutimiza kazi yake yakuswafi madambi, kekala nkono-nriro wa Mwenye Nkulu mbinguni, 
HEB.1.4	kwa kuwa kantula kuwa bora pakulu sana zaida ya malaika, kamba zina raritire rakuwa na mamulaka pakulu zaida ya mazina a malaika.
HEB.1.5	Ndi kweli konta Mwenyezimungu tangu aanamwambira laika wake mmojawapo javi
HEB.1.5	“Uwe kuwa mwanangu,
HEB.1.5	omi rero nanza kuwa wawayo.”
HEB.1.5	Na tena, aanamwambira laika mmojawapo javi
HEB.1.5	“Omi nukuja kuwa Baba wako
HEB.1.5	na uwe ukuja kuwa mwanangu.”
HEB.1.6	Visitoshe Mwenyezimungu, paawere tayari kumpereka Mwanawe ntanzi
HEB.1.6	“Piya malaika wa Mwenyezimungu wamwabudu.”
HEB.1.7	Kuhusu malaika kaamba javi
HEB.1.7	“Mwenyezimungu awatenda malaika wawe kamba mepo,
HEB.1.7	watumisi wake wawe kamba malulimi a moto.”
HEB.1.8	Fala kuhusu Mwanawe, akwamba javi
HEB.1.8	“Uwe Mwenyezimungu, útawala daima milele.
HEB.1.8	Úwatawala wanu muufalume wako kwa shariya.
HEB.1.9	Kwankupenda ukamilifu na wankukukima ubaya.
HEB.1.9	Kwa javyo, omi Mwenyezimungu, Nlungu wako,
HEB.1.9	nukumiminirani mafuta a radi
HEB.1.9	pakulu koliko wenziwo piya.”
HEB.1.10	Mwenyezimungu kamwambira Mwanawe tena
HEB.1.10	“Mwenye, tangu mwanzo,
HEB.1.10	uwe ndi uturire aluserusu ya duniya,
HEB.1.10	na kwa makono ako kumba bingu piya.
HEB.1.11	Evyo piya-vyo vílainika, fala uwe kuwapo daima.
HEB.1.11	Avija kufãi kinu, kamba nguwo zakupapuka.
HEB.1.12	Kamba zubãu ya mida, ndi vyauja kukunja,
HEB.1.12	kamba munu vyaaluriza nguwo, uwapindula.
HEB.1.12	Fala uwe ndi nowe wa daima,
HEB.1.12	kuinshi kwako akuna mwinsho.”
HEB.1.13	Mwenyezimungu laikani wamwambire suku moja javi
HEB.1.13	“Ikala mahala bora‑pa upande wangu wa nkono nriro‑wu,
HEB.1.13	mpaka maaduwi wako niwature kumaulu kwako”?
HEB.1.13	Malaika‑wo wa kinani? 
HEB.1.14	Piya‑wo siroho zintumika Mwenyezimungu na awaperekiwe kuwasaidiya wanu waja kuvushiwa?
HEB.2.1	Ndimana, tijuzi titengemane tifulate pakulu vyatisikira ipate tisipoteye. 
HEB.2.2	Kamana habari zereziwe na malaika zoloka, watúpa shariya onse na wabishi wapata hukumu iwajúzire 
HEB.2.3	Kwa javyo, futi ofwe ikiwa atiyeriwa tisaka kunusurikaja na kuvushiwa kukulu‑ko? Kuvushiwa‑ko ndi kwanzire kwereziwa na Mwenye mwanyewe, ikisa wasikire watakikisha kuwa kweli. 
HEB.2.4	Mwenyezimungu neye novyo ázidi kwakikisha kuwa habari‑zo zakweli julu ya alama, matajabisa, maajuza a uwezo jisijisi, na julu yakutisusira uwezo wa Roho Takatifu, sawa‑sawa na vyaasaka mwanyewe.
HEB.2.5	Mwenyezimungu aawapere malaika uwezo wakutawala ulumwengu mupya
HEB.2.6	Fala mMandiko Matakatifu mamojawapo
HEB.2.6	“Yarabi Mwenyezimungu,
HEB.2.6	binadamu nani wakummwaza?
HEB.2.6	Binadamu akuyeri kakinani?
HEB.2.7	Kuntula utoto aba kawa sini ya malaika,
HEB.2.7	kunkonga lemba ra utukufu na inshima,
HEB.2.8	kutula piya sini ya kumaulu kwake.”
HEB.2.8	Sambi, payambiwa kuwa “kutula piya sini yake”,
HEB.2.8	mana ake ndi kuwa acipo anta kimoja saciri sini yake.
HEB.2.8	Fala sambi‑pa wanu atiri kuwawona piya sini yake.
HEB.2.9	Ila tankummona iye kuwa, kwa wakati aba, kâturiwa utoto koliko malaika. Iye Insa ndi ayerere kifo, julu ya rehema ya Mwenyezimungu, kwa ajili ya wanu piya. Ingawa kâturiwa utoto, fala sambi‑pa, kwa sababu ya kutabika ka kifo, iye kakongiwa lemba ra utukufu na swifa!
HEB.2.10	Kamana iwapo shariya kuwa Mwenyezimungu, mwenyé vinu piya na mwenyé kumba piya, aje nawo wafulati wengi wawe upande wa utukufu wake. Katenda javyo julu ya kuntenza Insa, awalóngoza wanu kuwavusha, awe kamilifu julu ya kutabika. 
HEB.2.11	Kamana ire atakátifu, na ware watakatífiwa, walawirira ka Baba mmoja. Ndimana Insa aawona haya kuweta “wanduzangu”, 
HEB.2.12	kamba vyayambiwe mMandiko
HEB.2.12	“Níwereza baina vyautendanga uwe wanduzangu.
HEB.2.12	Nukwimba nukukusifu mbere ya wanu wako.”
HEB.2.13	Mmandiko mengine, iye kaamba javi
HEB.2.13	“Omi níntumaini Mwenyezimungu.”
HEB.2.13	Ikisa kaamba tena:
HEB.2.13	“Niwa epa, na ware Mwenyezimungu waunaminire kuwasunga,
HEB.2.13	ewo wawa kamba wanangu.”
HEB.2.14	Sambi, ware wetiwe wanawe na Insa, kwa kuwa ewo binadamu
HEB.2.15	Kwa namuna‑yo, piya wákiwa watwana kwa milele kwa sababu ya kopa kufwa, Insa kawanusuru. 
HEB.2.16	Kamana vikwijiwikana kuwa aajire kuwasaidiya malaika, ila kâja kusaidiya ujukulu wa Iburahima. 
HEB.2.17	Ndimana neye akijuzi awe sawa‑sawa na wanduze kwa kila namuna, ipate awe nlongozi nkulu wa dini wakuwa ndi mwenyé huruma na mwaminifu. Kwa namuna‑yo, antumike Mwenyezimungu, iye mwanyewe awe kafara, ipate madambi a wanu aswamiiwe. 
HEB.2.18	Kamana, kwa kuwa katabika julu ya kushetwaniwa, iye kanawo uwezo wa kuwasaidiya ware wenye kushetwaniwa.
HEB.3.1	Kwa javyo umwe, wanduzangu watakatifu, wenzangu titiwe mbinguni, akuyerini Insa. Iye ndi walii na nlongozi wetu nkulu wa dini yatiri kwereza‑yi. 
HEB.3.2	Kamba Musa vyaákiwa mwaminifu na kazi yake nnyumba ya Mwenyezimungu
HEB.3.3	Musa kasifiwa, fala Insa kawoniwa kuwa ndi wakujúzi kusifiwa pakulu zaida ya iye, kamba njengi wa nyumba vyaasifiwa pakulu koliko nyumba yawenye. 
HEB.3.4	Kamana kila nyumba ítengeziwa na munu, ila atengéza vinu piya Mwenyezimungu. 
HEB.3.5	Musa ákiwa ntumisi mwaminifu nnyumba ya Mwenyezimungu piya, kalavya ushahidi wa vire víkija kwereziwa mbere. 
HEB.3.6	Fala Insa Almasihi mwaminifu kamba mwana, amiri wa nyumba‑yo. Na nyumba‑yo ndufwe, ikíwa tizídi koloka mpaka mwinsho, na hakika na kwamini nkati ya tamaa yatirindira.
HEB.3.7	Kwa javyo, kamba vyaamba Roho Takatifu
HEB.3.7	“Rero, mukisikira shauti ya Mwenyezimungu,
HEB.3.8	myoyo yenu musitaye ugumu,
HEB.3.8	kamba wababu zenu pawâbishane nami,
HEB.3.8	suku yawâniyerere nlanga.
HEB.3.9	Emo wababu zenu wâniyerera waniwone canikisaka kutenda,
HEB.3.9	ingawa wâwona vyaniwasaidiye muda wa myaka arubaini.
HEB.3.10	Ndimana níkimiwa na noco kizazi‑co, nikisowera javi:
HEB.3.10	‘Daima wankukosa mmyoyo mwawo,
HEB.3.10	wakatala kufulata njira zangu.’
HEB.3.11	Kamba vyanílapire paníkimiwe, nikamba:
HEB.3.11	‘Awaja kwingira mahala pangu papumuzi.’ ”
HEB.3.12	Wanduzangu, more-more asilawirire munu nkati yenu wakuwa na moyo mbaya wakutowa kwamini, wakulongoza kukatala kunfulata Nlungu hai. 
HEB.3.13	Kwasa javyo, zidini kurimbisana myoyo kila suku sambi nopa pamwitiwe‑pa, ipate asilawirire nkati yenu munu wakutaiwa moyo ngumu, wakuteseka na dambi. 
HEB.3.14	Kamana kwamini kwetu katiwere nawo tangu mwanzo, tikizidi koloka mpaka mwinsho, tilawirira kuwa wenziwe Almasihi nkati ya kazi yake. 
HEB.3.15	Ndi kamba vyayambiwe
HEB.3.15	“Rero, mukisikira shauti ya Mwenyezimungu,
HEB.3.15	myoyo yenu musitaye ugumu,
HEB.3.15	kamba wababu zenu pawâbishane nami.”
HEB.3.16	Epa wasikire shauti ya Mwenyezimungu wakibishana naye ndi wepi? Kusema kweli, sipiya walongoziwe na Musa kulawa Miswiri? 
HEB.3.17	Na ware Mwenyezimungu waakimiyane nawo muda wa myaka arubaini ndi wepi? Siware wakorire dambi, wakifwira nlanga nomo? 
HEB.3.18	Na paalapire kuwa “awaja kwingira mahala pangu papumuzi”, waakiwamba ndi wepi? Siware watupire kauli zake? 
HEB.3.19	Basi, tereriwa kuwa awakidirire kwingira kwa sababu ya kutowa kutumaini.
HEB.4.1	Kwa kuwa tanawo mpaka sambi‑pa tamaa yakwingira mahala pake papumuzi, tiritunze sana-sana ipate asilawirire mmoja wenu wakusokerera kwingira nopo mahala‑po. 
HEB.4.2	Kamana teréziwa Habari Ngema kamba vyawereziwe ewo
HEB.4.3	Basi, ofwe wenye kwamini tingira nopo mahala papumuzi‑po, kamba vyaâmbire Mwenyezimungu javi
HEB.4.3	“Kamba vyanilapire nkati ya nyongo yangu:
HEB.4.3	‘Awaja kwingira mahala pangu papumuzi.’ ”
HEB.4.3	Kasowera javyo ingawa kazi yake kâtimiza tangu pawisire kumbiwa ulumwengu. 
HEB.4.4	Kamana kuhusu suku yasaba, nsitari mmoja wa Mandiko
HEB.4.4	“Suku yasaba Mwenyezimungu kapumula kwa kutimiza kazi zake piya.”
HEB.4.5	Usowezi mmoja nowo uwiriziwa tena:
HEB.4.5	“Awashubutu kwingira mahala pangu papumuzi.”
HEB.4.6	Kwa kuwa wanzire kwereziwa Habari Ngema awengire kwa kutowa kusikiriza, wengine wapewa nafasi yakwingira nopo mahala papumuzi‑po. 
HEB.4.7	Tukwijiwa kinu kamba‑ci konta Mwenyezimungu katula suku nyengine, kaamba kuwa ndi suku ya “rero” pairipo nafasi yakwingira mahala papumuzi‑po. Kwa myaka mingi ipitire, Mwenyezimungu kâsowera julu ya Daudi, kamba vyaamba futi:
HEB.4.7	“Rero mukisikira shauti ya Mwenyezimungu,
HEB.4.7	myoyo yenu musitaye ugumu.”
HEB.4.8	Kamana inawa Yoshwa wanu‑wo kawalongoza mahala papumuzi, aikibidi Mwenyezimungu kusowera tena, kutula suku nyengine. 
HEB.4.9	Kwa javyo, kamba Mwenyezimungu vyaapumure suku yasaba pesire kumba ulumwengu, ingaripo nafasi ya wanu wa Mwenyezimungu kupumula. 
HEB.4.10	Kamana mwenyé kwingira mahala papumuzi pa Mwenyezimungu ápumula kazi zake sawa‑sawa vyaapumure Mwenyezimungu kazi zake.
HEB.4.11	Basi, mahala papumuzi‑po, titende juhudi tingire, ipate asiwepo wakunkuna kamba vyaviwakunire mida, wakutowa kwingira kwa sababu ya ubishi.
HEB.4.12	Kamana usemi wa Mwenyezimungu uwa nawo uhai na nguvu, unoréka pakulu kupunda jambiya yakusinja kuno na kuno. Úpitirira mpaka mmoyo, ukwawanya moyo na roho kamba jambiya vyayawanya nyama na makongolo. Ndimana usemi wa Mwenyezimungu úkidiri kwawanya mawazo meema na mabaya a mmoyo. 
HEB.4.13	Aapo kiyumbe akidiri kufisa siiri mbere ya Mwenyezimungu. Kwake iye, piya viwa paweru, awona vinu piya na maso ake. Na vitendo vyatitenda tijuzi kunjibu.
HEB.4.14	Sambi, kwa kuwa tanawo nkulungwa nkulu wa dini atangurire binguni, Insa, Mwana wa Mwenyezimungu
HEB.4.15	Kamana nlongozi wetu nkulu wa dini akidiri kutiwonera utungu ufuko wetu, kwa kuwa kashetwaniwa kwa namuna‑zi piya kamba vyatishetwaniwa ofwe, ila iye aakorire dambi. 
HEB.4.16	Basi, tukeni na uhakika tiwe karibu na kiti ca Mwenyezimungu, tipate huruma na rehema patisakula kusaidiiwa.
HEB.5.1	Kila nkulu wa wakulungwa wa dini ákitondoriwa nkati ya wanu, akitawaziwa ipate antumike Mwenyezimungu kwa faida ya wanu. Kazi yake íkiwa yakupereka kafara na swadaka ipate wanu wafutiwe madambi awo. 
HEB.5.2	Watikínifu na sawári makamilifu, iye ákidiri kuwawonera utungu, kwa kuwa iye mwanyewe kaveya. 
HEB.5.3	Kwa javyo, ájuzi apereke kafara kwa madambi ake iye mwanyewe kamba vyaalavya kafara kwa madambi a wanu wengine. 
HEB.5.4	Na hapana munu wakuritawaza mwanyewe cewo cakusifiwa‑ci, ila akolotiwa na Mwenyezimungu kamba vyavínkunire Aruna.
HEB.5.5	Kwa namuna moja noyo, Almasihi aaritawaze iye mwanyewe ubora wakuwa nkulungwa wa dini. Ila Mwenyezimungu kantondola, akimwambira
HEB.5.5	“Uwe kuwa mwanangu,
HEB.5.5	rero omi nukupongola.”
HEB.5.6	Na mahala pengine
HEB.5.6	“Ukuwa nlongozi wa dini wa milele,
HEB.5.6	kamba vyaawere Melkizideki.”
HEB.5.7	Insa, mainsha ake mulumwengu‑mu, akilebelanga duwa ka Mwenyezimungu, mwenyé uwezo wakunvusha nkati ya kifo. Akilebelanga kwa shauti ulu‑ulu kuno akinlawa masozi. Na akisikiriziwa kwa sababu ya kunyenyekeya kwake kutenda vyaasaka Mwenyezimungu. 
HEB.5.8	Ingawa ákiwa mwana, karifunda kutwii julu ya tabu zimpatire. 
HEB.5.9	Na paatimize vinlazimire kutenda, kalawirira kuwa Nvushi wa milele wa piya wenye kunfulata. 
HEB.5.10	Na Mwenyezimungu kantula kuwa nkulu wa wakulungwa wa dini, kwa namuna moja noyo kamba vyaákiwa Melkizideki.
HEB.5.11	Kuhusu ewu mwaha‑wu
HEB.5.12	Kamana, ingawa upita wakati mwingi, mujuzi muwe wanlimu, fala munsakula munu akufundeni vinu vyakwanza vya habari za Mwenyezimungu. Muwa kamba watoto musakula kujiji maziwa, iri hali mukijuzi murye cakurya cakukamatiwa. 
HEB.5.13	Kamana ajúzi kunywa maziwa onse angari toto, ndi sejiwa cema. 
HEB.5.14	Fala cakurya cakukamatiwa ndi cankulungwa. Kwa njira ya kufundiwa, ewo wanawo ankili yakutondola cema na kibaya.
HEB.6.1	Kwa javyo, tase vyatanzire kurifunda kuhusu Almasihi, tukeni mbere mpaka tifikirire vyakurifunda vyakukamilika. Tisijenge tena upya aliserusu zakufulata ngano kamba ezi:
HEB.6.1	cakwanza, ibidi kutubiya vitendo vyakuja na kifo, na kurimbirira kuntumaini Mwenyezimungu;
HEB.6.2	capiri, kufunda kuhusu koza, alama ya kutubiya;
HEB.6.2	catatu, kuntula munu makono;
HEB.6.2	caane, kuwafufula wanu ka wafwi;
HEB.6.2	na catanu, kulamuriwa ka milele.
HEB.6.3	Nevyo, Mwenyezimungu akisaka, títenda.
HEB.6.4	Kamana ware wasire kunkubali Insa, aapo akidiri kuwaludisira kutubiya tena upya. Ewo mara moja wâpokerera nuru ya Mwenyezimungu, wâyeza thawabu ya binguni, wâpokerera Roho Takatifu pamoja na wenziwawo. 
HEB.6.5	Wâyerera wema wa usemi wa Mwenyezimungu, na wâyerera vitendo vya uwezo visaka kukuna paaja kutawala Mwenyezimungu. 
HEB.6.6	Fala novyo-sivyo, wantula minyongo iye! Aapo akidiri kuwaludisira kutubiya tena, konta wankejeli baina Mwana wa Mwenyezimungu, wangomezera tena mpaka warihukumu.
HEB.6.7	Kamana ewo wawa kamba ardhi inywa maji a nvula painya ponse. Ikiwa ardhi‑yo iruwerya miti ya kuwafãi warimi, ardhi‑yo ijanliiwa na Mwenyezimungu. 
HEB.6.8	Fala ikiwa ardhi‑yo iruwerya miti ya miwa na mbiriwiri, saifãi na karibu yakulaniwa. Ardhi‑yo mwinshoni ikociwa.
HEB.6.9	Wapendani wangu, ingawa tisowera javi, titumaini kuwa umwe mwanawo vinu vyema pakulu, vyakuja na kuvushiwa. 
HEB.6.10	Kamana Mwenyezimungu ndi mwenyé shariya, akwijiwa camutenda, na namuna vyamuwapenda wenzenu kwa zina rake, pamuwasaidiya watakatifu, na mpaka sambi‑pa mungari kutenda novyo. 
HEB.6.11	Vitajibu pakulu kuwa umwe‑po kila mmoja olote juhudi moja mpaka mwinsho, ipate muwe na uhakika wa tamaa yamurindira na imani. 
HEB.6.12	Nkati ya kwamini kwenu, musiwe wafuko, ila muwafulatize ware waríti tamaa julu ya kutumaini na imani.
HEB.6.13	Mwenyezimungu, paampere tamaa Iburahima, kârilapira mwanyewe kuwa atimiza tamaa yake, konta aawerepo mwengine wakunzaidi iye. 
HEB.6.14	Iye kaamba
HEB.6.14	“Nilapa ka ukweli kuwa uwe nukujanliya pakulu,
HEB.6.14	nukupa ujukulu mwingi wawenye.”
HEB.6.15	Ndimana Iburahima, kwa kuwa akirindira na imani, tamaa ire akipata. 
HEB.6.16	Munu paalapa, anlapira munu wakunzaidi álavya ushahidi, na kilapo ciwalavya wanu dana. 
HEB.6.17	Basi, Mwenyezimungu kâsaka kuwa ware waja kuriti tamaa yake wejiwe kuwa aapindula vyaasemire, ndimana tamaa‑yo iye kalapira. 
HEB.6.18	Kwa javyo, julu ya vinu viwiri
HEB.6.19	Eyo tamaa‑yo iwa kamba nanga ya ngalawa, ítirimbisa myoyo isiwe na dana isaka kuwa yonse. Kamana tamaa‑yo ípita papazira ya nyumba takatifu ya mbinguni, ikwingira mahala patukufu paari Mwenyezimungu. 
HEB.6.20	Kweli, epo ndi pengire Insa, kábula ya ofwe, kwa ajili yetu. Kamba vyaawere Melkizideki, neye novyo kalawirira kuwa nkulungwa wa dini wa daima milele.
HEB.7.1	Noyu Melkizideki‑yu ákiwa nfalume wa Salemu, na ákiwa nlongozi wa dini akintumika Mwenyezimungu, Nlungu nkulu pakulu. Iye paakiludi Iburahima kuvita yakuwashinda mafalume, kasimanana naye, akinjanliya.
HEB.7.2	Iburahima, vinu piya vyâapatire kuvita, kâlavya fungu rakumi, akimpa Melkizideki. Zina ra Melkizideki mana ake “nfalume wa shariya”. Kwa kuwa ákiwa nfalume wa Salemu, zina rake ríkiwa nawo novyo mana ake “nfalume wa usalama”. 
HEB.7.3	Iye aawere nawo wawaye wala mamaye, wala aipo waraka ya mazina a wakinya babuze. Ejiwikane mwaka waapongoriwe wala waafwire. Ndimana akilandanisiwa Mwana wa Mwenyezimungu, kawa nlongozi wa dini wa milele.
HEB.7.4	Onani, Melkizideki vyawere munu bora pakulu! Anta Iburahima, noyo babu yetu nkulu, kâmpa fungu rakumi kwa vinu vyaawapokere maaduwi wake kuvita. 
HEB.7.5	Na ujukulu wa Lawi, ware wâpewe cewo ca ulongozi wa dini, watumiwe nTaureti kupokerera fungu rakumi ra vinu vyawakipatanga wanu waIziraeli, wanduzawo, ingawa newo novyo wákiwa ujukulu wa Iburahima. 
HEB.7.6	Basi Melkizideki, ingawa aawere wa rikolo ra Lawi, kâpokerera fungu rakumi ra Iburahima, na kânjanliya Iburahima, noyo âpokerere tamaa za Mwenyezimungu‑yo. 
HEB.7.7	Hapana atikina kuwa ire ajanlíya ndi bora koliko ajanlíiwa. 
HEB.7.8	Kwa upande wa walongozi wa dini wa rikolo ra Lawi, wâpokerere fungu rakumi wákiwa wanadamu mwinsho wafwa. Fala upande wa Melkizideki, rîpokereriwa na munu ari hai, kamba vyaulaviwe ushahidi kuhusu iye. 
HEB.7.9	Tanawo shariya ya kwamba anta Lawi, akipokereranga fungu rakumi noyo, neye novyo kalavya fungu rakumi julu ya Iburahima, 
HEB.7.10	kwa kuwa ákiwa mmwiri mwa Iburahima babuye, paasimanane na Melkizideki.
HEB.7.11	Sambi, îkisakikana kazi ya walongozi wa dini wa rikolo ra Lawi ipate wanu wa Iziraeli wafulate shariya yawâpewe. Ináwa ulongozi‑wo utimiza ukamilifu, singari kasakikana nlongozi wa dini wa namuna nyengine kamba Melkizideki, sairi wa namuna ya Aruna wa rikolo ra Lawi. 
HEB.7.12	Paatawaziwa nlongozi mwengine wa dini, ílazimu shariya neyo novyo ipinduriwe.
HEB.7.13	Kamana Mwenye wetu, ambíwa mMandiko‑mu, aawere wa rikolo ra Lawi, na nkati ya rikolo rake tangu aalawirire mmojawapo wakutumika cewo ca nlongozi wa dini
HEB.7.14	Aapo atikina kuwa Mwenye wetu kâlawirira kurikolo ra Yuda. Na kuhusu rikolo‑ro, Musa aasowere kinu upande wa nlongozi wa dini.
HEB.7.15	Sambi tikwereriwa sana: kâlawirira nlongozi wa dini namuna nyengine, wakulandana na Melkizideki. 
HEB.7.16	Iye aalawirire kuwa nlongozi wa dini kwa kufulata shariya na shuruti za kufulatana ka rikolo, ila kwa sababu ya uwezo wa mainsha ake seesa tena. 
HEB.7.17	Kweli, Mandiko Matakatifu
HEB.7.17	“Uwe kuwa nlongozi wa dini wa milele kwa namuna ya Melkizideki.”
HEB.7.18	Basi shuruti ya mida yasiwa konta aina nguvu na aifãi kinu, 
HEB.7.19	kamana Taureti aíkikamilisha kinu. Fala sambi‑pa Mwenyezimungu katisakurira tamaa ngema pakulu ipate julu yake tiwe pamoja naye.
HEB.7.20	Na eyi tamaa‑yi yakikishiwa kwa kilapo. Pawakitawaziwa walongozi wa dini wengine, Mwenyezimungu aalapire, 
HEB.7.21	fala paalawirire eyu kuwa nlongozi wa dini, Mwenyezimungu kalapa, kamwambira javi
HEB.7.21	“Omi Mola nîlapa, sipindula kauli yangu.
HEB.7.21	Ukuwa nlongozi wa dini wa milele.”
HEB.7.22	Kwa sababu ya kilapo‑co, Insa atipa uhakika kuwa eyi miyadi‑yi ndi bora pakulu zaida ya mida.
HEB.7.23	Visitoshe, mida wákiwapo walongozi wa dini wengi wakorire kazi fala mwinsho wafwa, awakidirire kuzidi kukola kazi. 
HEB.7.24	Fala Insa kankuinshi kwa milele, na kazi yake ya ulongozi wa dini saupitisaniwa tena. 
HEB.7.25	Kwa javyo, iye kanawo uwezo, sambi‑pa mpaka milele, wakuwavusha wanu wóka ka Mwenyezimungu julu yake. Kweli, iye kankuinshi daima‑zi kuno akiwalebelela nowo wanu‑wo.
HEB.7.26	Basi Insa ndi nkulu wa wakulungwa wa dini wakutitendera piya visakikana vyonse. Iye takatifu, aana dambi anta mmoja wala kinu cakunyata, na katanusiwa nkati ya madambi mulumwengu‑mu akituriwa mbinguni. 
HEB.7.27	Iye aari kamba walongozi wa dini wa mida, wakiperekanga kafara daima‑zi, cakwanza wakitenda wapate kufutiwa madambi awo wanyewe, ikisa ka madambi a wenziwawo. Fala ka Insa sijavyo! Iye, paaripereke mwanyewe, kalavya kafara mara moja noyo tu basi kwa daima. 
HEB.7.28	Nkati ya Taureti, wanu sawakiwa makamilifu wakitawaziwanga kuwa walongozi wa dini. Fala kauli ya kilapo, cilapiwe bandi ya Taureti, katawaziwa Mwanawe, mwenyé kukamilika daima milele.
HEB.8.1	Onani, kinu maalumu catiri kwamba ndi kuwa tanawo nkulungwa nkulu wa dini wa namuna‑yo, ekare nkono nriro wa kiti ca Mwenye Nkulu mbinguni. 
HEB.8.2	Iye áhudumu vitakatifu nkati ya ema takatifu yakweli, saitengiwe na wanadamu, ila Mola. 
HEB.8.3	Kila nkulungwa nkulu wa dini ákitondoriwa apereke swadaka na kafara. Ndimana ikilazimu neye awe nawo kinu kimojawapo cakupereka. 
HEB.8.4	Insa, anawepo mulumwengu‑mu, aangari kuwa nlongozi wa dini, konta kuno wawapo walongozi wa dini waperéka kafara na swadaka, kamba vyaishurutisa Taureti. 
HEB.8.5	Kazi zawatenda ewo nfano tu basi au kinviri ca kazi zitendiwa mbinguni. Kwa sababu ya javyo, Musa paawere tayari kujenga ema ya miyadi ya kupatana, kâmbiriwa na Mwenyezimungu javi: “More-more, utende sawa‑sawa kamba nfano vyawoloteriwe kumwango.”
HEB.8.6	Fala sambi‑pa, Insa kagabiziwa kazi bora pakulu koliko wakulungwa wa dini wa mida, kwa kuwa iye ndi mwenyé kupatanisa kwa miyadi bora pakulu ya kupatana. Ndi javyo konta miyadi‑yo yanawo tamaa bora pakulu. 
HEB.8.7	Kamana miyadi ya kupatana yakwanza, ínawa íkamilika, aikisakikana kutula miyadi myengine ya kupatana kapiri.
HEB.8.8	Fala mMandiko Matakatifu
HEB.8.8	“Wakati uwa karibu wanija kutula miyadi mipya ya kupatana,
HEB.8.8	na wanu wa Iziraeli pamoja na wanu wa rikolo ra Yuda.
HEB.8.9	Eyo miyadi mipya‑yo aija kuwa kamba yaniturire mida na wababu zawo,
HEB.8.9	paníwalongoze sana-sana, nikiwalavya Miswiri.
HEB.8.9	Ewo awafulate kamba vyaikisaka miyadi‑yo, ndimana awaniyerire,
HEB.8.9	amba ndi Mola.
HEB.8.10	Basi, eyo ndi miyadi yaníja kutula na wanu wa Iziraeli bandi ya nozo suku‑zo,
HEB.8.10	amba ndi Mola.
HEB.8.10	Shariya zangu nitula nkati ya mawazo awo,
HEB.8.10	nikwandika mmyoyo mwawo.
HEB.8.10	Omi nukuwa Nlungu wawo,
HEB.8.10	newo wakuwa wanu wangu.
HEB.8.11	Aashubutu munu kufundana na mwenziwe wala kufundana na nduye,
HEB.8.11	kumwambira: ‘Mwijiwe Mola’,
HEB.8.11	konta piya‑wo wakuja kunijiwa,
HEB.8.11	ntoto kamba nkulu.
HEB.8.12	Nukuja kuwatendera huruma, kuswamii makosa awo,
HEB.8.12	madambi awo sishubutu kukumbukira tena.”
HEB.8.13	Mwenyezimungu paambire miyadi mipya, miyadi yakwanza katula kuwa yuluvala. Na kinu culuvare na cisire ciwa karibu yakwasiwa kutumiriwa.
HEB.9.1	Sambi, kwa kutimiza miyadi yakwanza, wanu wakijuzi wantukuze Mwenyezimungu kwa kufulata shariya zituriwe. Na wakiwa nawo novyo mahala patakatifu mulumwengu‑mu, 
HEB.9.2	Ema Takatifu ítengiwa. Ikiwa na misana miwiri. Nsana wakwanza wakwingirira úkitiwa “Mahala Patakatifu”. Nkati‑mo múkiwa kandiyeru, meza, pamoja na mikate takatifu
HEB.9.3	Noyo ema‑yo nkati‑mo ilumuriwa na pazira. Nkati ya pazira‑yo, nsana mwengine ûkitiwa “Mahala Patakatifu Pakulu”. 
HEB.9.4	Nopo ndi paukiwa uralu wakupambiwa na oru, na “Kashoti ya Miyadi” upande piya wakupambiwa na oru. Nkashoti-mo cikiwapo kiyungu ca oru citaiwa manã, ngombo ya Aruna yaâsipuse Mwenyezimungu, pamoja na maluwawo mawiri a mawe ândikiwe ámuri za Mwenyezimungu. 
HEB.9.5	Julu ya kashoti‑yo, víturiwa nfano viyumbe vya utukufu. Mbawa zawo zakukunjuka zîfinika mahala Mwenyezimungu pakiswamii madambi. Kuhusu novi vinu‑vi, aipo nafasi sambi‑pa yakwereza piya.
HEB.9.6	Piya‑vi pavitengeziwe sana-sana, walongozi wa dini wakingiranga nsana wakwanza wa ema
HEB.9.7	Fala nsana wapiri wa ema
HEB.9.8	Kwa piya‑vi, Roho Takatifu átolotera kuwa, íkiwa ema ya miyadi ya mida ingari kutumika, ilanda kuwa njira yúka Mahala Patakatifu Pakulu ainafunguriwa. 
HEB.9.9	Piya‑vi kinyume, namuna yakutifunda vinu vya faida rero‑vi. Mana ake ndi kuwa swadaka na kafara za manyama zikilaviwanga ka Mwenyezimungu zire azikidirire kukamilisha myoyo ya wanu wakilavyanga kafara wawenye‑wo. 
HEB.9.10	Ezi kafara na swadaka zitendiwa‑zi zishugulikira vinu vya mwiri basi, kwa nfano, namuna ya kurya, kunywa, na zakuriswafi. Zitumika mpaka Mwenyezimungu paasaka kutula namuna nyipya za kuinshi.
HEB.9.11	Fala Almasihi, paalawirire kuwa nkulu wa wakulungwa wa dini kuwa atipe vyema vyaajisire, iye kawa ema bora pakulu na yakukamilika kupunda ikiwepo mulumwengu‑mu. Ema‑yo aitendiwe na wanadamu, mana ake siyo ya mulumwengu‑mu. 
HEB.9.12	Iye, pengire mara moja tu basi kwa milele Mahala Patakatifu Pakulu, aasukure damu ya mbuzi wala ya ng'ombe ila kâsukula damu yake iye mwanyewe, apate kutombola milele. 
HEB.9.13	Mida wanu wacafu miri yawo ikiswafiwa julu ya kutawanyika damu ya mbuzi au ya ng'ombe, na kúpakiwa rivu ra mwana wa ng'ombe wakociwa. 
HEB.9.14	Kwa javyo, futi damu ya Almasihi aizidi kutiswafi? Iye, julu ya Roho wa milele, karipereka mwanyewe kawa kafara kamili saina baka ka Mwenyezimungu. Damu yake itiswafi myoyo yetu, tase vitendo vitilongoza kukifo, ipate tintumike Nlungu hai.
HEB.9.15	Kwa javyo, Insa Almasihi ndi mwenyé kupatanisa kwa miyadi mipya, ipate irati ya milele Mwenyezimungu yaawapere tamaa ware watondoriwe wapate. Iwapo eyi nafasi‑yi konta madambi awo awakorire wakati wa miyadi ya mida womboriwa na kifo ca Almasihi. 
HEB.9.16	Sambi, miyadi yakupatana yaaturire Mwenyezimungu iwa kamba waraka yakuritisa. Upande wa noyi waraka‑yi, ikibidi kwakikishiwa mwenyé kwandika‑yo kuwa kafwa. 
HEB.9.17	Kweli, waraka yakuritisa aina faida ikiwa andike‑yo angari hai, fala bandi ya kufwa andike, waraka‑yo yanawo faida. 
HEB.9.18	Ndimana ikibidi kuwa ciwepo kifo kimojawapo ipate miyadi iwe na faida. Anta miyadi yakwanza, noyo aitumike bila kutawanyika damu. 
HEB.9.19	Mmiyadi yakwanza, Musa pesire kuwambira wanu piya ámuri ya nTaureti, kâtumira minyani ya husopo yakufungiwa na luzi reundu, kâtwala damu ya ng'ombe na ya mbuzi. Ikisa akisulusa na maji, akisasanyira kitabu ca Taureti pamoja na wanu piya, 
HEB.9.20	akamba
HEB.9.21	Na ema ya miyadi‑yo, pamoja na piya vinu vikitumiriwa nkati yakuntukuza Mwenyezimungu, Musa kâsasanyira novyo damu. 
HEB.9.22	Basi, Taureti ikilazimisha kiyasi ca vinu piya viswafiwe julu ya kutawanyika damu. Na ikiwa damu aitawanyike, akupo kuswamiiwa dambi.
HEB.9.23	Sambi, ikibidi kuwa vyombo vikitumiriwa kuntukuza Mwenyezimungu viswafiwe julu ya namuna‑yi. Fala evyo mifano tu basi ya vinu vyakweli viri mbinguni. Ndimana vinu vyakweli mbinguni vishurutisa kafara ya faida bora pakulu. 
HEB.9.24	Kamana Almasihi engire Mahala Patakatifu pakutendiwa na makono a wanadamu, engire pakulandanisiwa nfano tu basi wa mahala pakweli. Aiwere javyo! Kêngira mbinguni kawenye, mbere ya Mwenyezimungu, kutitendera fadili ofwe. 
HEB.9.25	Na engire kurilavya kafara mara nyingi, kamba nkulungwa wa dini wa Mayahudi vyakingiranga Mahala Patakatifu Pakulu kila mwaka, na damu sairi yake. 
HEB.9.26	Inawa javyo, Almasihi akijuzi atabike mara nyingi zawenye tangu kumbiwa ka ulumwengu. Kwasa javyo, epa utimiziwa wakati wa mida, ufika wakati wa sambi‑wu, iye kolotiwa kwa kuripereka kufwa mara moja tu basi kwa milele, alavye mizigo ya dambi. 
HEB.9.27	Piya wanu ituriwa wafwe mara moja tu basi, ikisa waje walamuriwe na Mwenyezimungu. 
HEB.9.28	Kwa javyo Almasihi, neye novyo kâripereka mara moja kuwa kafara alavye dambi za wanu wengi. Ikisa, akúja kwisuka mulumwengu mara yapiri, fala eyo mara‑yo, anzima yake siyo kulavya dambi, ila kuwavusha wanu wari kunrindira iye.
HEB.10.1	Kwa kufulata Taureti, wanu wakisaka kuka karibu ya Mwenyezimungu kuntukuza wakilavya kafara daima‑zi kila mwaka. Fala Taureti tangu-tangu aiwere na uwezo wa kuwaswafi wanu‑wo. 
HEB.10.2	Ináwa nowo wanu‑wo kweli-kwelini waswafiwa nfululu, awangari kurifahamu tena kuwa na madambi, ndimana singari isakikana kuludira tena kutenda kafara, sinovyo? 
HEB.10.3	Fala kusema kweli, nozo kafara‑zo zankuwatenza wanu kukumbukira dambi zawo kila mwaka. 
HEB.10.4	Konta damu ya ng'ombe na ya mbuzi aina uwezo wa kulavya dambi.
HEB.10.5	Kwa javyo, Almasihi, pengire mulumwengu‑mu, kasema ka Mwenyezimungu
HEB.10.5	“Ausakire kafara wala swadaka,
HEB.10.5	ila kunitengeza mwiri.
HEB.10.6	Azukwajibu kafara za nyama wakociwa,
HEB.10.6	wala swadaka ipate uswamii madambi.”
HEB.10.7	Ikisa Almasihi kamwambira Mwenyezimungu:
HEB.10.7	“He Mwenyezimungu, niwa epa kutimiza nafsi yako,
HEB.10.7	kamba vyavyandikiwe kuhusu omi nkitabu ca Mandiko.”
HEB.10.8	Basi Almasihi, bandi yakusema:
HEB.10.8	“Ausakire na azukwajibu kafara za manyama wakociwa,
HEB.10.8	wala swadaka zakulaviwa kupata kuswamiiwa madambi”
HEB.10.8	(ingawa ezi kafara‑zi zilazimishiwa nkati ya Taureti), 
HEB.10.9	kamwambira Mwenyezimungu: “Niwa epa kutimiza nafsi yako.” Basi, Almasihi kafuja miyadi ya mida
HEB.10.10	Kwa noyo nafsi‑yo, julu ya swadaka ya mwiri wa Insa Almasihi mara moja kwa milele, ofwe titakatifiwa.
HEB.10.11	Kila nlongozi wa dini awahudumu Mayahudi kila suku ákikola kazi, ákipereka kafara namuna moja noyo mara nyingi zawenye. 
HEB.10.12	Falakini Almasihi kârilavya iye mwanyewe akiripereka kuwa kafara kwa mara moja noyo tu basi, kafara‑yo ífãi milele. Ikisa kekala mahala bora pakulu, upande wa nkono nriro wa Mwenyezimungu.
HEB.10.13	Tangu nopo kankurinda mpaka Mwenyezimungu awature maaduwi wake kumaulu kwake.
HEB.10.14	Basi iye, kwa kuripereka mara moja noyo tu basi, ware waawatenza utakatifu kawatula ukamilifu kwa milele. 
HEB.10.15	Na kinu‑ci Roho Takatifu neye katakikisha, kanza kutereza usemi wa Mola asema javi
HEB.10.16	“Bandi ya nozo suku‑zo, eyi ndi miyadi yaníja kuwaturira ewo,
HEB.10.16	amba ndi Mola.
HEB.10.16	Shariya zangu nitula mmyoyo mwawo,
HEB.10.16	nikwandika nkati ya mawazo awo.”
HEB.10.17	Ikisa kaamba javi
HEB.10.17	“Madambi awo na makosa awo sishubutu kukumbukira tena.”
HEB.10.18	Onani, madambi‑yo paaswamiiwe, aisakikana tena swadaka nyengine yakufuta.
HEB.10.19	Sambi, wanduzangu, tanawo uhakika wakwingira Mahala Patakatifu Pakulu julu ya damu ya Insa, 
HEB.10.20	njira nyipya ya uhai katifungurira julu ya kupapula pazira paapereke mwiri wake. 
HEB.10.21	Ndi kweli novyo kuwa tanawo nlongozi wa dini nkulu pakulu, amiri wa nyumba ya Mwenyezimungu mbinguni. 
HEB.10.22	Kwa javyo, tukeni tiwe karibu ya Mwenyezimungu na myoyo ya ukweli na kwamini nfululu, tiwe na myoyo yakosiwa fahamu mbaya na miri yetu yakoziwa na maji swafi. 
HEB.10.23	Tamaa yatereziwe, tukeni tizidi kutumaini bila dana, konta Mwenyezimungu alavire tamaa mwaminifu.
HEB.10.24	Tukeni tiwaze namuna zakushongana pendo na vitendo vyema. 
HEB.10.25	Tisitowe, kamba tabiya za wanu wamojawapo, kuka kujumana na wenzetu kujamati. Kwasa javyo, tukeni tirimbisane myoyo kila mara, konta mukwijiwa kuwa suku ya Kiyama iwa karibu.
HEB.10.26	Kamana bandi yakwereriwa ukweli sana-sana na kukubali, tikilangela kuzidi kukola dambi, basi aipo kafara anta moja yakufãi kutiswamii madambi. 
HEB.10.27	Ila ka wabishi, ciwabakire kinu kimoja basi, kurindira na wofi nkulu hukumu ya Mwenyezimungu na kulungula moto mwingi wakofya. 
HEB.10.28	Mida munu akikatala kufulata Taureti yésusiriwe Musa, wakilawirira mashahidi wawiri wakwakikisha kuwa kakosa akihukumiwa kifo, aakiwoneriwa utungu. 
HEB.10.29	Fikirini ndi hukumuni ulu iwapata wanu wakunkejeli Mwana wa Mwenyezimungu! Ware sawatula ubora damu ya Insa yakwakikisha miyadi ya kupatana iswamii dambi yake! Novyo, wakejeli damu ya miyadi itiswafire, na wafezeyi Roho Takatifu atolotera rehema! 
HEB.10.30	Kamana tikwijiwa kuwa Mwenyezimungu nkati ya Mandiko Matakatifu
HEB.10.30	“Kuriripira kwangu; omi niriripirira.”
HEB.10.30	Na mahala pengine mMandiko, yandikiwa javi:
HEB.10.30	“Mola awalamula wanu wake.”
HEB.10.31	Kugwirira makono mwa Nlungu hai ndi kinu cakofya pakulu!
HEB.10.32	Wazani suku zipitire bandi yakupata nuru ya Mwenyezimungu, muhitamili tabu nyingi zawenye. 
HEB.10.33	Umwe kati yenu, wamojawapo watukaniwa pawanu na watabishiwa, na wengine wakisanganyika na watabishiwe ware, newo novyo watabika. 
HEB.10.34	Mutabika pamoja na wafungwa, na pavitwariwe vinu vyenu piya, muhitamili hasara na furaha, kwa kuwa mukijiwa kuwa mukuja kupata vyema pakulu vyakuwepo daima. 
HEB.10.35	Basi, musase kurimba moyo konta kukujisirani tuzo rikulu. 
HEB.10.36	Kamana mujuzi muhitamili kwa imani mutimize nafsi ya Mwenyezimungu, ipate mupokerere vire vyaakupereni tamaa. 
HEB.10.37	Konta mMandiko
HEB.10.37	“Ubaki wakati aba futi wakuja ire akirindíriwa, aakáwa.
HEB.10.38	Fala kamilifu wangu áinshi julu ya kwamini
HEB.10.38	Saanihitamili, siri radi naye.”
HEB.10.39	Ofwe atiri kamba ware sawahitamili wakupoteya, ila tíntumaini Mwenyezimungu, ndimana tívushiwa.
HEB.11.1	Sambi, “kwamini” mana ake ndi kuwa nawo uhakika wakuwa na tamaa ya vinu saviwoneka viri vyakweli. 
HEB.11.2	Kamana julu ya kwamini, wababu zetu wa mida wajibisa ka Mwenyezimungu.
HEB.11.3	Julu ya kwamini, tikwereriwa kuwa wasaa umbiwa julu ya usemi wa Mwenyezimungu, vinu vyakuwoneka vyumbiwa na kinu saciwoneka.
HEB.11.4	Julu ya kwamini, Abeli kalavya kafara ngema zaida ya Kaini, ndimana kajibisa ka Mwenyezimungu kuwa kamilifu. Mwenyezimungu kolota kuwa kawa radi naye julu yakupokerera kafara yake. Ingawa iye kâfwa, fala julu ya kwamini kwake, angari akisowera.
HEB.11.5	Julu ya kwamini, Henoki katwariwa kaperekiwa mbinguni, iye aafwire. Hapana munu ammonire tena konta Mwenyezimungu kantwala. Kábula yakutwariwa mulumwengu‑mu, kâjibisa ka Mwenyezimungu. 
HEB.11.6	Aashubutu munu kwajibisa ka Mwenyezimungu bila kuntumaini iye. Konta asakúla kuka upande wa Mwenyezimungu ájuzi atumaini kuwa iye kawapo na awatuza wenye kuka upande wake.
HEB.11.7	Julu ya kwamini, Nnu kâsikiriza sana-sana paambiriwe na Mwenyezimungu kuhusu vinu savikiwoneka vîkija kukuna mbere. Kwa kumwinshimu Mwenyezimungu, kalunda safina invushire iye pamoja na jamaa zake. Kwa namuna‑yo, Nnu kâlamula kuwapa hukumu wanu wa mulumwengu‑mu. Novyo, kâriti ukamilifu wakulawirira julu ya kwamini.
HEB.11.8	Julu ya kwamini, Iburahima kâsikiriza paamuriwe kusama, kuka inti nyengine yaampere tamaa Mwenyezimungu kuwa akuja kuriti. Kôka ingawa aakijiwa mahala kaakuka.
HEB.11.9	Julu ya kwamini, akiinshi kamba malamboni inti yaâmpere tamaa Mwenyezimungu. Iye ákikalanga muema pamoja na Izaki na Yankubu, wenye kuriti sawa‑sawa cire caâwapere tamaa Mwenyezimungu. 
HEB.11.10	Iburahima akirindira kwikala kaya ya aliserusu yakukomala, yaapangire na yaajengire Mwenyezimungu mwanyewe.
HEB.11.11	Julu ya kwamini, Iburahima kâpata uwezo wa kumpongola mwana. Ingawa kôluvala pakulu na nkawake Sara aakipongola, kâkidiri konta akitumaini kuwa Mwenyezimungu kamilifu, atimiza tamaa yake. 
HEB.11.12	Kwa javyo, julu ya munu mmoja, noyo ári karibu kufwa, ulawirira ujukulu mwingi wawenye, kafyala-kafyala kamba nondwa za mbinguni au kamba misanga ya mwani.
HEB.11.13	Julu ya kwamini, ewa wanu‑wa piya wafwa wakitumaini, bila kupata kinu cawapewe tamaa, fala mmoyo wakiwona na wakisheherekera baidi, na wakikisha kuwa inti ire aiwere yawo, ila ewo wanu wakupíta mulumwengu‑mu. 
HEB.11.14	Wakiséma javyo kolota kuwa wankusakula inti yawo wanyewe. 
HEB.11.15	Inawa wakiwaza kuhusu inti yawâlawire, nanga wapata nafasi kuludira noko. 
HEB.11.16	Fala kwasa javyo, ewo wakiwa nawo hamu kufika inti ngema pakulu, inti ya mbinguni. Ndimana Mwenyezimungu aawona haya kwitiwa Nlungu wawo ewo. Kusema kweli, iye kawatengezera kaya yawo.
HEB.11.17	Julu ya kwamini, Iburahima paayereriwe, ákiwa tayari kunlavya mwanawe Izaki awe kafara. Ire waâpewe tamaa, kanleva kuwa kafara mwanawe mmoja noyo tu basi, 
HEB.11.18	ingawa kâmbiriwa mida kuwa: “Julu ya Izaki ndi kauja kulawirira ujukulu wako.” 
HEB.11.19	Iburahima kamini kuwa Mwenyezimungu ákiwa na uwezo wakunludisira uhai anta afwe. Na ka ukweli, kinyume, ilanda kampokerera afwire futi.
HEB.11.20	Julu ya kwamini, Izaki kâwajanliya kuhusu mambo akija kuwakuna mbere wanawe Yankubu na Ezau.
HEB.11.21	Julu ya kwamini, Yankubu, suku aba kábula yakufwa, kâwajanliya wana wa Yusufu mmoja-mmoja. Neye akimwabudu Mwenyezimungu kuno enyamire nkongojo wake.
HEB.11.22	Julu ya kwamini, Yusufu paawere karibu kufwa, kâkumbukira tamaa yakuwa ujukulu wake ukuja kulawa Miswiri uludira kwawo. Ndimana kâwalaizira wanawe vyawakijuzi kutenda makongolo ake.
HEB.11.23	Julu ya kwamini, wawaze Musa, bandi yakumpongola mwana wawo, wanfisa kwa muda wa myezi mitatu. Wâmmona toto ire kuwa mwema pakulu na kwa sababu ya kwamini kwawo, awopire shuruti ya nfalume.
HEB.11.24	Julu ya kwamini, Musa paakurire, kâkatala kutukuziwa kamba munu bora pakulu kwa sababu ya kuwa njukuluwe Firyauna nfalume wa Miswiri. 
HEB.11.25	Kwake iye kawona kuwa vyema pakulu kutabika na wanu wa Mwenyezimungu koliko kufurahira mambo a dambi kwa muda aba. 
HEB.11.26	Iye akiwaza kuwa kutabika kwa kufezeyiwa kamba vyaaja kutabika Almasihi, ndi bora pakulu koliko mali piya a Miswiri. Akiwaza javyo konta akirindira kupata tuzo mbere.
HEB.11.27	Julu ya kwamini, Musa paalawire Miswiri opire kukimiwa ka nfalume. Kahitamili kamba ari kummona Ire sawoneka
HEB.11.28	Julu ya kwamini, Musa kâwambira waIziraeli wasasanyire damu mmiryango mwawo ipate Mwenyezimungu, paasaka kuntuma Nzulairi kuwolaya wana watanzi wa WaMiswiri, asiwolaye wana watanzi wa waIziraeli.
HEB.11.29	Julu ya kwamini, waIziraeli wâloka Bahari Nyeundu, wapita kati-kati ya bahari pakukama maji. Fala waMiswiri, pawakenekeze kutenda novire, wazama, wafwa piya.
HEB.11.30	Julu ya kwamini, ukuta wa Yeriko bandi ya kuzunguriziwa muda wa suku saba, ûgwa.
HEB.11.31	Julu ya kwamini, reba wakwitiwa Rahabu kâwapa mamburo manasonde wa Iziraeli, ndimana aafwire pamoja na ware sawakinsikiriza Mwenyezimungu.
HEB.11.32	Mwaja, musaka nukwambireni kinani tena? Wakati uniwera aba, nanga nukwambirani kuhusu Gidiyoni, Baraki, Samsoni, Yefta, Daudi, Samuweli, pamoja na minabii wengine. 
HEB.11.33	Ewo, kwa kuwa wâmwamini Mwenyezimungu, wâwashinda mafalume wengine, wâtimiza shariya ya Mwenyezimungu, na wâpata Mwenyezimungu vyaawapere tamaa. Awawasire masimba kuwaduru, 
HEB.11.34	wâzimisa moto mwingi wawenye, wakinusurika mmakono mwa ware wakisaka kuwolaya na mapanga. Ingawa wâveya, wâlawirira kuwa na nguvu, wâlawirira kuwa masurudadu wakofya mpaka wâwashinda masurudadu wa inti nyengine. 
HEB.11.35	Wanawaka wakifwiriwa fala kwa kumwamini Mwenyezimungu wâwapokerera wafwi wawo, wafwi‑wo waludira uhai.
HEB.11.35	Wanu wengine, kwa kunfulata Mwenyezimungu, wâkatala kufunguriwa nkalaboshu, ndimana wêbiwa mpaka kufwa. Watenda javyo ipate waludisiriwe uhai wapate mainsha meema pakulu. 
HEB.11.36	Wengine wâtabika na matusi na kukonyoriwa, wengine wâfungiwa na alucema na wâtaiwa nkalaboshu. 
HEB.11.37	Wengine wâkipanjiwa na mawe mpaka kufwa, wengine wâkibaluriwa kati-kati, wengine wâkulaiwa na upanga. Wengine wâkenenda wakisamasama, wakivalanga masambala a kondoo au a mbuzi, newo wákiwa wakosofu pakulu, wakitabishiwa na wakopepesiwa. 
HEB.11.38	Wanu‑wo ulumwengu‑wu auwajuzire. Wákipayapaya nlanga na mmyango, wakiinshi mmajonga na mmapondo kamba wanu wakutíra.
HEB.11.39	Wanu ware piya, ingawa wájibisa ka Mwenyezimungu kwa kwamini kwawo, fala novyo-sivyo, awapokerere vyawapewe tamaa. 
HEB.11.40	Evi vikuna konta Mwenyezimungu katipangira kinu cema, kuwa bila ofwe, wasikamilike.
HEB.12.1	Sambi, kwa kuwa tizunguriziwa na kundi ra mashahidi, tukeni tase piya vitendo vitikataza vyatijuzi kutenda, tase dambi iri kutiziwiriza pakulu. Tukeni tituwirire kwa kuhitamili njira ituriwe mbere yetu ofwe. 
HEB.12.2	Tukeni tizidi kunnang'aniza Insa, kulongoza kwamini kwetu, tangu mwanzo mpaka mwinsho. Iye kahitamili kutabika pansalaba, aimmwerire aibu, kwa sababu ya radi ituriwe mbere yake. Epa sambi kekala mahala bora upande wa nkono nriro wa kiti ca Mwenyezimungu.
HEB.12.3	Aye, tunzani sana-sana kuhusu iye, kawavumírira pakulu wamádambi wakintendera husuma, ipate musisokere, wala isukulaweni niya. 
HEB.12.4	Kamana vita yenu yakubishana na dambi, amunamba kufika wakati wa kuvumirira mpaka wanu wakuulayeni. 
HEB.12.5	Kwasa javyo, amukumbukira usowezi urimbisa moyo? Muriwala caakwambireni Mwenyezimungu konta umwe muwa wanawe? Mandiko Matakatifu
HEB.12.5	“Mwanangu, fikiri sana-sana Mola paakolotera makosa ako.
HEB.12.5	Iye paakusutumu, usiuzunike.
HEB.12.6	Konta Mola awolotera makosa ware waawapenda.
HEB.12.6	Piya waawapokerera kuwa wanawe,
HEB.12.6	iye ndi wawasútumu
HEB.12.7	Ndimana Mwenyezimungu paakusutumuni, vumirirani. Mwenyezimungu akuwonani kamba wanawe. Na kweli, mwanani sasutumiwa na wawaye? 
HEB.12.8	Wasimana piya wásutumiwa. Ndimana, ikiwa aakusutumireni, ilanda kamba mwana wakunsingana, ailanda kamba muwa wanawe wakweli. 
HEB.12.9	Visitoshe, wawa zetu mulumwengu‑mu watisutumu na atasa kuwasifu. Futi ofwe atinsikiriza Baba wetu wa mbinguni tipate kuinshi vyema? 
HEB.12.10	Wawa zetu mulumwengu‑mu watisutumu kwa wakati aba, kwa ngano zawo zawawona kuwa ngema. Fala Mwenyezimungu atisutumu kwa vyema vyetu wanyewe, ipate tiwe watakatifu tinlande iye. 
HEB.12.11	Basi, mulumwengu‑mu kila mara patisutumiwa ponse, tíwona kuwa kitendo cakutipa uzuni, acitifuraisha mmyoyo mwetu. Fala wapatire kusilimuka kwa kusutumiwa na Mwenyezimungu, mwinsho wápata thawabu ya kuinshi kwa ukamilifu na usalama.
HEB.12.12	Kwa javyo, lamukani muririmbise murolore muwe na nguvu. Rimbisani malundi enu mepepe‑wo, musiteteme! 
HEB.12.13	Enendani njira yakoloka ipate musizidi kuremala, ila mupone.
HEB.12.14	Sakulani namuna za kuinshi kwa usalama na wanu piya na nshugulikireni Mola, konta saanatenda javyo, aakidiri kummona. 
HEB.12.15	Rikengereni musiture minyongo rehema ya Mwenyezimungu. Rikengereni, nkati yenu asilawirire munu wakuwa na sumu kamba utupa, kuwatenza wenziwe wengi kwingira haramu. 
HEB.12.16	Rikengereni nkati yenu asilawirire munu sharati, au kamba vyawere Ezau, saana inshima na vinu takatifu. Iye, kwa kupata finga moja tu basi ya cakurya, kâpereka haki yake ya utanzi kupongoriwa. 
HEB.12.17	Mukwijiwa kuwa mwinsho kadãi haki yajanliiwe na wawaye, fala kâkataririwa. Aakidirire kupindula vyaâtendire, ingawa kasakula haki yake kuno akinlawa masozi mengi.
HEB.12.18	Umwe ámuri kamba waIziraeli wâfikire karibu ya Mwango wa Sinayi ukilawa malulimi a moto. Newo ûfinikiwa kupi na giza, kuno mepo ikivunga thi‑thi, 
HEB.12.19	baramanda ikivuma, na shauti ya Mwenyezimungu îkisowera mpaka wakintafadali wakamba: “He! Atikidiri kusikira tena usowezi wake!” 
HEB.12.20	Ewo awâkidirire kuhitamili ámuri ya Mwenyezimungu ikisema javi
HEB.12.21	Vîkunire kuMwango wa Sinayi, anta Musa noyo vîmopepesa, akamba
HEB.12.22	Fala umwe mufika karibu ya Mwango wa Ziyoni na Yerusalemu ya binguni, kaya ulu yekala Mwenyezimungu hai, mahala kawari malaika laki-ka-malaki. 
HEB.12.23	Mufika kujamati ya wana wakwanza kupongoriwa
HEB.12.24	Epa, mufika karibu ya Insa, mwenyé kupatanisa kwa miyadi mipya. Mufika karibu ya damu yake itawanyike, iri na uwezo pakulu zaida ya damu ya Abeli.
HEB.12.25	More-more, musikatare kunsikiriza ári kusowera! Kamana, ikiwa ware wakatare kunsikiriza Musa apereke habari za Mwenyezimungu, awanusurike kuhukumiwa, futi ofwe! Tikuja kuhukumiwa pakulu, tikintula minyongo Mwenyezimungu asowéra nofwe binguni! 
HEB.12.26	Wakati wa Musa, shauti ya Mwenyezimungu îtetemesa ardhi, fala sambi Mwenyezimungu katipa tamaa nkati ya Mandiko javi:
HEB.12.26	“Nitetemesa inti tena, wala si inti basi, na bingu neyo novyo.”
HEB.12.27	Sambi, usemi wa “tena” utolotera kuwa vinu vyumbiwe vyonse vitetemisiwa na vilainika, ila vibaki ndi vire savitishiwa. 
HEB.12.28	Basi, kwa kuwa tipokerera ufalume sautishiwa, tíshukuru. Kwa javyo, tintumike Mwenyezimungu kwa namuna zakumwajibu iye, kwa kumwinshimu na kumopa. 
HEB.12.29	Kamana Nlungu wetu kawa kamba moto nkali vyaupoteza.
HEB.13.1	Kamba munu na nduye, zidini kupendana. 
HEB.13.2	Musase kuwakaribisha wayeni, konta kwa kutenda javyo, wamojawapo wafikirira kuwapokerera malaika mmanyumba mwawo bila kwijiwa. 
HEB.13.3	Watendereni huruma wanu wafungiwe na muwasaidiye, onani kamba mufungiwe nawo pamoja. Watendereni huruma wanu wari kutabika, tulani kamba utabika mwiri wenu pamoja newo. 
HEB.13.4	Wanu piya wajuzi wainshimu ndowa. Kusema kweli, muka na nlume wenarirane, kamana Mwenyezimungu akúja kuwahukumu wazinzi pamoja na masharati. 
HEB.13.5	Vinu vyakuuziwa na nzuruku, zidini kutowa kuperereza. Vikutosheni vinu vyamuri nawo, kamana Mwenyezimungu kasema: “Sukwasa futi, wala sukutipuka.” 
HEB.13.6	Ndimana na hakika tikwamba javi
HEB.13.6	“Mola ndi anisaídiya, omi sopa kinu.
HEB.13.6	Mwanadamu anitenda kinani cakunyata?”
HEB.13.7	Wakumbukireni wakulungwa wenu wâkwerezeni habari za Mwenyezimungu. Tunzani vyawainshire na vyawafwire. Wafulatizeni kwamini kwawo. 
HEB.13.8	Insa Almasihi ndi mmoja noyo, ijana na rero na milele‑yi. 
HEB.13.9	Musiwasikirize wanu wafúnda inlimu nyengine jisijisi wakupotezani njira ya ukweli. Cisáka kukupani nguvu mmyoyo myenu siyo shuruti kuhusu camujuzi kurya. Kwa kufulata nozo shuruti‑zo, tangu hapana munu apatire faida yake. Ila cisaka kukupani nguvu ndi rehema za Mwenyezimungu. 
HEB.13.10	Walongozi wa dini wákitumikanga muEma Takatifu ya Mayahudi awana haki ya kurya vilaviwa kafara yakutukuza
HEB.13.11	Nkulungwa wa dini mara moja kila mwaka
HEB.13.12	Ndimana Insa, kwa ajili ya kuwaswafi wanu madambi julu ya damu yake, neye novyo kâfwa panja ya kaya ulu. 
HEB.13.13	Basi, tukeni tikawe pamoja naye panja ya kaya ulu‑yi
HEB.13.14	Kamana mulumwengu‑mu, atina kaya ya milele, fala tírindira kaya yatija kuwa nawo mbere. 
HEB.13.15	Basi, julu ya Insa, daima tilavye kafara ka Mwenyezimungu kwa kuntukuza, kwa kwakikisha zina rake na kanywa zetu. 
HEB.13.16	Fala musiriware kutenda meema na kumera, kamana ezo ndi kafara zakumwajibu Mwenyezimungu.
HEB.13.17	Wasikirizeni wakulungwa wenu kwa kufulata ámuri zawo, kamana ewo washugulikira daima faida zenu, wakijiwa kuwa wajuzi kujibu ka Mwenyezimungu. Waseni watende kazi kwa radi. Musiwatenze kwisa moyo, konta javyo aiwepo faida kwenu umwe.
HEB.13.18	Musase kutilebelela duwa. Tanawo uhakika kuwa myoyo yetu iwa swafi, konta tísakula kutenda meema kwa kila hali. 
HEB.13.19	Visitoshe, nukulebelani ka moyo wangu piya, munilebelele duwa ipate Mwenyezimungu aniludise niwe pamoja namwe kwa suku karibu.
HEB.13.20	Sambi, Mwenyezimungu mwenyé usalama, anfufure ka wafwi Mwenye wetu Insa, Nsunga nkulu wa makondoo, julu ya damu yakikisha miyadi ya milele, 
HEB.13.21	nínlebela akupeni piya vinu vyema-vyema mutimize nafsi yake, mukitenda vyavimwajibu iye, julu ya Insa Almasihi. Iye atukuziwe daima milele! Aamina.
HEB.13.22	Wanduzangu, nukutafadalini mupokerere ewu usowezi‑wu kwa radi kamana nukwandikirani kwa usemi aba. 
HEB.13.23	Mukwijiwa kuwa nduyetu Timotiyu kafunguriwa nkalaboshu. Iye, akija saninamba kulawa kuja kukuwonani, tikuja onse. 
HEB.13.24	Salamu zawo wakulungwa wenu piya pamoja na watakatifu piya. Wanduzetu wa Italiya wakuperekerani salamu.
HEB.13.25	Rehema iwe pamoja namwe piya.
JAS.1.1	Omi Yakobu, ntumisi wa Mwenyezimungu na wa Mwenye Insa Almasihi. Nankukwandikirani piya wanu wa Mwenyezimungu ulumwengu nzima‑wu. Salamu zenu!
JAS.1.2	Wanduzangu, pamugwa kwa kuyereriwa namuna mojawapo, tulani kuwa kinu‑co furaha pakulu, 
JAS.1.3	konta mukwijiwa kuwa kuyereriwa kati ya kwamini kwenu kukupani nguvu ipate mukidiri kuhitamili. 
JAS.1.4	Basi, asani kuhitamili kwenu kutimize anzima yake, ipate mulawirire kuwa wenye kwamini nfululu wakutimu, acukutowani kitendo cema.
JAS.1.5	Mmoja kati yenu, akisakula fahamu, anlebele Mwenyezimungu, awápa wanu piya kwa radi bila kusimbula. Alebela onse, ápewa. 
JAS.1.6	Alebele ka kwamini, saana dana anta aba javi. Kamana ári na dana ndi kamba luwimbi ra mbahari, vyaritwariwa na mepo, rikefiwa kuno na kuno, gubu-gubu-gubu. 
JAS.1.7	Munu‑yo asiwaze kuwa akuja kupokerera kinu ka Mola, 
JAS.1.8	konta iye kanawo myoyo miwiri, apita akipayapaya njira zake piya.
JAS.1.9	Sambi, mwenyé kwamini vyaári kurinyenyekeya, awe radi kwa kuwa Mwenyezimungu kankunsifu. 
JAS.1.10	Mwenyé kwamini tajiri awe radi, kwa sababu Mwenyezimungu kankuntaya kurinyenyekeya. Kusema kweli, utajiri wake ndi kamba wema wa luwa ra nnyani vyarilainika. 
JAS.1.11	Juwa ripanda riwala, nnyani unyala, luwa rake rikugwa na wema wake ulainika. Sawa‑sawa na tajiri. Nkati ya kucuruza kwake, kukuja kulainika.
JAS.1.12	Heri mwenye kuhitamili paayereriwa. Kamana, bandi yakolotiwa uwaminifu, iye akuja kupokerera lemba ra mainsha a milele, raawapere tamaa Mwenyezimungu wanu wampenda iye. 
JAS.1.13	Munu paashetwaniwa, asambe: “Mwenyezimungu kankunishetwani.” Konta Mwenyezimungu aashetwaniwa ka ubaya uwa onse wala aanshetwani munu. 
JAS.1.14	Fala kila munu ashetwaniwa na wájibu mbaya kati yake. Ewo wájibu mbaya‑wo unvuta undanganye. 
JAS.1.15	Wájibu mbaya‑wo ukimitiwa, upongola dambi. Na dambi‑yo paikula, ikwitisira infwa.
JAS.1.16	Kwa javyo, wanduzangu wapendani wangu, musiteseke! 
JAS.1.17	Piya vyema na vya kukamilika visuka ka Baba, ombire piya vimwarikiro víri mbinguni. Iye aabadilika wala aana kinviri cakuzungunuka-zungunuka anta aba. 
JAS.1.18	Mwenyezimungu kanuwiya kutipa mainsha mapya julu ya habari zake za ukweli. Basi, kati ya vinu vyumbiwe piya, iye katitondola tiwe kamba visumo vyakwanza.
JAS.1.19	Wanduzangu wapendani wangu, ijiwani javi: kila munu awe mpesi kusikira, asiwe mpesi kusowera, na asangupe kukimiwa, 
JAS.1.20	konta kukimiwa akuntenza munu kwakikishiwa na Mwenyezimungu. 
JAS.1.21	Ndimana, lavyani piya vinu vya ucafu na ubaya pakulu mmyoyo mwenu. Kwa namuna ya kunyenyekeya, pokererani mbeyu ya habari ya Mwenyezimungu yakuvyarireni iye, konta eyi habari‑yi iwa nawo uwezo wa kuvusha mainsha enu.
JAS.1.22	Musiwe wanu wakuritenvya, wakusikira habari ya Mwenyezimungu samufulata. Ila tendani vyaasema Mwenyezimungu. 
JAS.1.23	Munu wakusikiriza habari za Mwenyezimungu saafulata, ndi kamba munu wakuriwona nkirilolo. 
JAS.1.24	Kamana áwona vyauri uso wake, fala akasa kirilolo, kwa mpunde nowo ariwala uso wake vyauri. 
JAS.1.25	Fala mwenyé kutunza shariya kamili vyaimombola munu saariwala, saasikira tu basi fala afulata, munu‑yo ajanliiwe nkati ya vitendo vyake.
JAS.1.26	Munu akiriwona kuwa ashika dini fala aakidiri kutunza lulimi rake, iye aritenvya mwanyewe, dini yake aifãi kinu. 
JAS.1.27	Dini ngema na swafi mbere ya Mwenyezimungu, Baba wetu, ndi javi: kuwasunga wana wa yatima pamoja na manankweli nkati ya tafauti zawo, na kuritanusa na vitendo vibaya vya mulumwengu.
JAS.2.1	Wanduzangu, kwa kuwa mwankumwamini Insa Almasihi, Mwenyé utukufu, musiwatafiti wanu kwa namuna ya kuwapendeleya. 
JAS.2.2	Kwa nfano, wakuja wayeni wawiri wakwingira nnyumba mwenu mwa duwa. Mmoja kavala mete za oru na kavala kitajiri, mwengine masikini, kapapukiriwa. 
JAS.2.3	Ire avarire kitajiri ire, umwe mumwambira javi: “Karibuni, ikalani‑pa!” Ikisa mumwambira masikini ire: “Imira‑po!” au “Ikala kumaulu‑ko!” 
JAS.2.4	Mukitenda javyo, mwankuwawanya wanu, sinovyo? Mwankulawirira kuwa wenye kulamula shariya na mawazo mabaya, sikweli? 
JAS.2.5	Wanduzangu wapendani wangu, sikirizani sana-sana. Mwenyezimungu kawatondola masikini mulumwengu‑mu walawirire kuwa matajiri nkati ya kwamini, sinovyo? Ewo wakuja kuriti ufalume wa Mwenyezimungu waawapere tamaa kuwapa wenye kumpenda, sikweli? 
JAS.2.6	Novyo-sivyo, umwe muwakejeli masikini! Fala, mwaja? Matajiri nowo, siwari kukutabishani na kukuvutirani kuBaraza ya milandu? 
JAS.2.7	Umwe mwitiwa na Mwenyezimungu julu ya zina rema ra Almasihi. Zina‑ro wakufurira simatajiri nowo?
JAS.2.8	Basi sambi, vyema ikiwa mufulata kweli-kwelini vyaisema shariya
JAS.2.8	“Mpende mwenziwo kamba vyauripenda uwe mwanyewe.”
JAS.2.9	Fala mukiwapendeleya wanu, mwankukola dambi. Taureti ikusutumuni kuwa umwe ndi wakosi. 
JAS.2.10	Mwenyé kutimiza Taureti piya, fala akibonya shuruti mmoja, ikuwa kakosa shuruti piya za Taureti. 
JAS.2.11	Konta noyo ambire “Usizinge”, kaamba novyo “Usiulaye”. Ndimana, ukimulaya munu anta usizinge, kuwa nkosi wa Taureti piya. 
JAS.2.12	Basi, sowerani na tendani kamba wanu wakuja kulamuriwa na shariya ya kombola. 
JAS.2.13	Kamana pakulamuriwa suku ya Kiyama, munu saantendera huruma mwenziwe, aaja kutenderiwa huruma. Fala huruma ikuja kushinda hukumu.
JAS.2.14	Wanduzangu, munu kwamba akolota kwamini, fala olota kwa vitendo vyake, faidani? Kwamini kwake tu basi kunvusha? 
JAS.2.15	Ikiwa nduyetu kawa diki na daima cintowa cakurya, 
JAS.2.16	na ikiwa mmoja kati yenu akwamba: “Uka kwa salama! Uwe nawo cakuvala na cakurya” fala aampere kinu caasakula mmwiri mwake, faida ndi yepi? 
JAS.2.17	Kwa namuna mmoja noyo, kwamini bila vitendo vyema, kwamini kawaka‑ko akufãi kinu.
JAS.2.18	Munu mmojawapo akwamba: “Uwe ukolota kwamini, omi nikolota vitendo vyema.” Nolotere vyawamini bila kolota vitendo vyema. Nomi nukolotera kwamini kwangu julu ya vitendo vyema vyanitenda. 
JAS.2.19	Uwe ukubali kuwa kawapo Nlungu mmoja basi? Vyema! Fala mashetwani novyo wakubali, na watetema. 
JAS.2.20	Uwe binadamu sauna mana! Usaka nukolotere kuwa kwamini bila vitendo vyema akufãi kinu, sinovyo? 
JAS.2.21	Baba wetu Iburahima kakikishiwa kwa sababu ya vitendo vyake, sinovyo? Kakikishiwa paanlavire mwanawe Izaki kuwa kafara. 
JAS.2.22	Mwankuwona‑po kuwa kwamini kuja na kitendo cake cema. Julu ya kitendo‑co, kwamini kwake kukamilika. 
JAS.2.23	Javyo ndi vyaatimiziwe Mandiko amba javi:
JAS.2.23	“Iburahima kâmwamini Mwenyezimungu,
JAS.2.23	ndimana kâwalangiwa kuwa mwenyé ukamilifu.”
JAS.2.23	Na iye ketiwa novyo “rafiki wa Mwenyezimungu”. 
JAS.2.24	Muwona kuwa, julu ya vitendo vyake, munu mojawapo akwakikishiwa, siyo julu ya kwamini kwake tu basi. 
JAS.2.25	Kwa namuna moja, reba Rahabu kakikishiwa julu ya vitendo vyake, sinovyo? Kawapokerera manasonde wa Iziraeli, na kawolotera njira nyengine watira. 
JAS.2.26	Basi, kamba mwiri sauna roho vyaufwa, na kwamini sakuna vitendo vyema kufwa.
JAS.3.1	Wanduzangu, kati yenu umwe, siwengi waja kuwa wanlimu wa jamati, konta ofwe tíri kufunda-fwe tikuja kulamuriwa ka Mwenyezimungu kwa namuna ngumu. 
JAS.3.2	Ndi kweli kuwa piya-fwe tikosa pakulu pawenye. Kusema kweli, munu saakosa na lulimi, iye ndi munu kamilifu, akidiri kuritunza mwiri piya. 
JAS.3.3	Sambi, titaya vyuma vitoto nkanywa mwa kavalu ipate atisikirize, timminike mwiri nzima. 
JAS.3.4	Wazani novyo paketi: ingawa rikulu, risukumiwa na mepo nyingi, fala nawoda kasáka kukisa konse, azungunusa na shukani ritoto javi. 
JAS.3.5	Na lulimi‑ro ndi novyo kifingo ca mwiri kitoto javi, fala riridãi vinu vikulu-vikulu.
JAS.3.5	Onani kamba moto ntoto javi vyawoca nundu ulu yawenye! 
JAS.3.6	Na lulimi‑ro riwa kamba moto
JAS.3.7	Kamana wanu wakidiri kufuwa kila kabila ya manyama, wanyamangalo, nyuni, wadudu wakurikweta pansi pamoja na inswi, 
JAS.3.8	fala aapo munu akidiri kutunza lulimi rake. Ndi ubaya saukidirika kutunza, wijala sumu ya kuulaya. 
JAS.3.9	Julu ya lulimi retu, tintukuza Mwenye wetu, Baba, na novyo julu ya noro, tiwalani wanu wakumbiwa kwa nfano wa Mwenyezimungu
JAS.3.10	Basi, kanywa moja noyo alawa masemo akujanliya na akulani. Wanduzangu, kinu‑ci acikijuzi kuwa javyo! 
JAS.3.11	Nviriro mmoja aulawa maji mazizi na maji akududurya, sikweli? 
JAS.3.12	Wanduzangu, nnazi ukupa mapapaya? Mmangera ukupa kazu? Sawa‑sawa novyo, nviriro wa maji akududurya aavirira maji mazizi.
JAS.3.13	Kati yenu, mwenyé fahamu wakwereriwa ndi wepi? Iye olote vyaatenda meema, julu ya vitendo vya kulawa nroho yakunyenyekeya. 
JAS.3.14	Fala múkiwa na wivu mukilwaziwa myoyo, au múkiwa na wájibu mbaya wakupata yeka, musiridãi kuwa muwa wenye fahamu, wala musilongope mbere ya ukweli. 
JAS.3.15	Fahamu kamba eyo siyo ya Mwenyezimungu, ila ya kibinadamu, ailawa ka Roho ya Mwenyezimungu ila ya ushetwani. 
JAS.3.16	Kamana mahala pauri wivu na wájibu wakupata ka yeka, uwapo umani na ubaya wa kila namuna. 
JAS.3.17	Fala fahamu yakulawa ka Mwenyezimungu ndi yakwanza swafi. Na noyi fahamu‑yi novyo ndi iri na usalama, wororo, tayari kusikiriza mawoni a munu mwenziwe, ndi ijare huruma na vitendo vyema, aipendeleya, wala siyo ya unafiki. 
JAS.3.18	Wanu wawasaídiya wenziwawo wekare salama munu na mwenziwe, wankuvyala mbeyu ya usalama, ndimana wavuna shariya.
JAS.4.1	Kubishana na umani kati yenu umwe vilawirira ndepi? Cisalamula siwájibu mbaya úri kumana mmyoyo mwenu? 
JAS.4.2	Cukwajibuni kinu samuna, ndimana mukulaya
JAS.4.3	Na mukilebela, amupewa, konta mulebela na niya mbaya. Musakula kupata vinu ipate mutimize wájibu wenu mbaya tu basi.
JAS.4.4	Umwe wazinzi! Amwijiwa kuwa mukiwa marafiki wa vinu vya mulumwengu‑mu, mukuwa maaduwi wa Mwenyezimungu? Basi, ikiwa niya yenu ndi ya urafiki wa vinu vya mulumwengu, mukuwa maaduwi wa Mwenyezimungu. 
JAS.4.5	Au muwaza kuwa Mandiko asema bure paamba javi:
JAS.4.5	“Roho Takatifu ari mmyoyo mwetu atiririra wivu.
JAS.4.6	Novyo-sivyo, iye atipa rehema pakulu. Kamba vyaamba Mandiko:
JAS.4.6	“Wenye kuridãi Mwenyezimungu ashindana nawo,
JAS.4.6	fala wenye kurinyenyekeya awapa rehema.”
JAS.4.7	Kwa javyo, tendani vyaasaka Mwenyezimungu. Nshindeni Ibilisi, na iye akutirani. 
JAS.4.8	Ritengezeni muwe karibu ya Mwenyezimungu, na iye akuwa karibu namwe umwe wamádambi, asani kutenda ubaya
JAS.4.9	Uzunikani, tubiyani na rirani. Kiseko cenu‑co citaduke kiriro, radi yenu itaduke uzuni. 
JAS.4.10	Basi, rinyenyekeyeni mbere ya Mwenye, na iye akuja kukutulani mahala paswifa.
JAS.4.11	Wanduzangu, musiwalaumu wenzenu. Munu ansowérera caputu au anlaúmu nduye, asowerera caputu Taureti, kankulaumu noyo Taureti‑yo. Ukilaumu Taureti, auri nfulati wa Taureti ila kuwa mwenyé kulamula. 
JAS.4.12	Kawapo mmoja tu basi esuse Taureti, na ári na haki ya kulaumu. Iye ndi ári na uwezo wakuvusha na wakudangula. Basi, uwe kuwa nani wakunlaumu mwenziwo?
JAS.4.13	Sikirizani, umwe mwâmba javi: “Rero au makeso, tikuka mahala kada, tikekare mwaka mmoja noko, tikicuruza tipate nzuruku mwingi.” 
JAS.4.14	Cisaka kukukunani umwe makeso, mukwijiwa? Mainsha enu akuwa mwaja? Kamana muwa kamba nambwe, ikuwepo wakati aba, ikisa aiwepo. 
JAS.4.15	Kwasa javyo, nanga mwangibiza javi: “Mwenyezimungu akitijanliya, tukuwa hai, titenda kinu-kada au kinu-kada.” 
JAS.4.16	Fala umwe muridãi na murisukula. Evyo vitendo-vyo piya vibaya. 
JAS.4.17	Basi, munu wakwijiwa cema caajuzi kutenda fala akitowa kutenda, ndi dambi kwake iye.
JAS.5.1	Sikirizani umwe matajiri, rirani na rishukuni kwa sababu ya tabu zakofya zija kukupatani. 
JAS.5.2	Mali enu avunda, na nguwo zenu zitafuniwa na mabarada. 
JAS.5.3	Oru na parata yenu viwota ange. Ange‑yo ikuja kuwa ushahidi wakukukaidini, ikuja kukapira mwiri wenu kamba moto vyawoca. Suku za mwinsho‑zi, muriturira mali mengi awenye. 
JAS.5.4	Fala sikirani! Sikirani kiriro ca wakazi wenu wakivunanga vyakurya vyenu, konta nshahara wawo auwere wa shariya! Kiriro ca wavuni cinfika Mwenyé Uwezo. 
JAS.5.5	Umwe nkati ya mainsha enu mulumwengu‑mu muvuza, mutimiza piya vyakukwajibuni. Múkiwa kamba makondoo vyawarya vyawasaka, wakinenepa, sawejiwa kuwa ndi suku ya kusinjiwa. 
JAS.5.6	Muwahukumu na muwolaya wenye shariya sawabishane namwe.
JAS.5.7	Wanduzangu, vumirirani pamurindira kuja ka Mwenye. Nkumbukireni nrimi vyaarindira visumo vya faida pakulu mmasamba, avumirira mpaka kunya nvula ya kinja na nvula ya kusi. 
JAS.5.8	Umwe novyo vumirirani, olosani myoyo yenu, konta kuja ka Mwenye kuwa karibu. 
JAS.5.9	Wanduzangu, musidugudane ipate musihukumiwe. Kusema kweli, Mwenyé kulamula shariya kafika futi panryango. 
JAS.5.10	Fulatani nfano wa minabii
JAS.5.11	Onani, tiwawalanga kuwa wari heri ndi wenye kuhitamili. Umwe musikira kuvumirira ka Ayuba na mwereriwa anzima ya Mwenye upande wake iye, kuwa iye ndi mwenyé huruma na utungu.
JAS.5.12	Visitoshe, wanduzangu, musilapire bingu wala ardhi wala kinu cisaka kuwa conse. Ikiwa kweli, mwambe “aye”, na ikiwa siyo kweli, mwambe “siyo kweli”. Musilapire ipate musihukumiwe.
JAS.5.13	Kati yenu, kawapo munu ári kutabika? Akiwapo, alebele duwa. Kawapo munu ári radi? Akiwapo, embe nyimbo za zaburi. 
JAS.5.14	Kati yenu, kawapo nlwere? Akiwapo, awete wakulungwa wa jamati, wanlebelele duwa kuno wakimpaka mafuta, kwa zina ra Mwenye. 
JAS.5.15	Kulebela duwa ka kwamini kumponesa nlwere‑yo, Mwenye anlamusa. Na nlwere‑yo, akikola dambi mmojawapo, aswamiiwa. 
JAS.5.16	Ndimana, erezanani dambi zenu na lebelelanani duwa ipate muponesiwe. Duwa ya mwenyé shariya iwa nawo nguvu pakulu, kweli-kwelini ifãi. 
JAS.5.17	Kwa nfano, Aliyasi ákiwa mwanadamu kamba nofwe, fala paalebele duwa isinye nvula, ainyere tena mulumwengu‑mu kwa muda wa myaka mitatu na myezi sita. 
JAS.5.18	Ikisa, kalebela duwa tena, nvula yanza kunya, na ardhi iruwerya visumo vyake.
JAS.5.19	Wanduzangu, ikiwa mmoja wenu kasa njira ya ukweli, akiwapo munu wakunludisira tena upya, 
JAS.5.20	kumbukirani javi: munu ansaidiya mmadambi kumwasisa njira yake yakukosa, akuja kuvusha mainsha a mmadambi‑yo nkifo, na noyo aswamiiwa madambi mengi.
1PE.1.1	Omi Peduru. Niwa walii wa Insa Almasihi, niwandikira eyi waraka‑yi wanu watondoriwe na Mwenyezimungu, watawanyike porovinsiya za Pontu, Galata, Kapadokiya, Aziya pamoja na Bitaniya. 
1PE.1.2	Tangu mida anzima ya Mwenyezimungu Baba wetu íkiwa ya kukutondolani, na Roho Takatifu kâkutulani kuwa watakatifu, ipate muswafiwe na damu ya Insa Almasihi na munsikirize.
1PE.1.2	Umwe mongeziwe rehema na salama!
1PE.1.3	Asifiwe Mwenyezimungu, Baba wa Mwenye wetu Insa Almasihi! Kwa huruma zake nyingi, iye katipa nroho zetu mainsha mapya ipate julu ya kufufuka ka Insa Almasihi ka wafwi, tiwe nawo tamaa ya kuinshi milele, 
1PE.1.4	na kuriti irati saifujika, saina noda na saipoteya faida yake, ituriwe binguni iwe yenu. 
1PE.1.5	Umwe, kwa kuwa mumwamini Mwenyezimungu, mukengeriwa na uwezo wake mupate kuvushiwa, kuri tayari kolotiwa suku za mwinsho. 
1PE.1.6	Kwa javyo, ingawa dalili isakikana muuzunike suku aba kwa kutabika jisijisi, fala tendani radi! 
1PE.1.7	Eko kutabika‑ko kukwakikisha faida ya kwamini kwenu, vyakuri na faida pakulu koliko oru. Oru, ingawa ilainika, iswafiwa na moto. Kwa namuna mmoja noyo, kwamini kwenu kukwakikishiwa ipate kukujisireni swifa, utukufu, na inshima suku yaasaka koolotiwa Insa Almasihi mulumwengu‑mu. 
1PE.1.8	Ingawa iye amummonire, fala mumpenda. Na ámuri kummona, fala mwankumwamini, na mupata radi yakwijaziwa na utukufu, anta munu ejiwa namuna yakwereza, 
1PE.1.9	mufurahi konta múpata anzima ya kwamini kwenu, roho zenu zivushiwa.
1PE.1.10	Kuhusu kuvushiwa‑ko, minabii weréze rehema yamuja kupokerera umwe, wasakula na wadairi wereriwe namuna yake. 
1PE.1.11	Wakisaka wawonerere mana a cire cawakambiriwa na Roho ya Almasihi nkati yawo, pawakibushuru kuhusu kutabika kaakijuzi kuvumirira Almasihi, na utukufu ukija kunfulata. Wakisakula wejiwe wakatini na nani wavisaka kunkuna. 
1PE.1.12	Wafafanuririwa kuwa mambo‑yo aakuna ewo wari hai, ila wakati watiri ofwe‑wu! Na sambi‑pa noyo habari‑yo mwereziwa umwe, julu ya ware wakukwerezani Habari Ngema, kwa uwezo wa Roho Takatifu aperekiwe kulawa binguni. Vija kukuna-vyo, anta malaika newo viwajibu kutunza wejiwe.
1PE.1.13	Ndimana, tengezani ankili yenu muwe tayari. Risungeni wanyewe, na muzidi kutumaini nfululu tamaa ya rehema zamusaka kupewa, suku yaasaka koolotiwa Insa Almasihi mulumwengu‑mu. 
1PE.1.14	Muwe kamba wasimana wasikiriza, musifulate wájibu wenu mbaya wa mida wa ujinga wenu. 
1PE.1.15	Fala kamba Mwenyezimungu akutondoreni vyaari takatifu, nomwe novyo muwe watakatifu kwa piya vinu vyamutenda. 
1PE.1.16	Konta vyandikiwa javi:
1PE.1.16	“Muwe takatifu konta omi niwa takatifu.”
1PE.1.17	Pamulebela duwa, mwankumwita “Baba” ire alamúla sannang'aniza munu caari, ila alamula kwa vitendo vya kila munu. Kwa javyo, pamwikala mulumwengu‑mu kamba wayeni, inshini kwa namuna yakumwinshimu. 
1PE.1.18	Mukwijiwa kuwa momboriwa nkati ya mainsha safãi amuritire ka wababu zenu, aiwere julu ya kuripa vinu vyakulainika kamba parata au oru, 
1PE.1.19	ila julu ya beyi ya faida pakulu, damu ya Almasihi. Iye ákiwa kamba kondoo saana baka wala saabadilike. 
1PE.1.20	Iye katondoriwa atimize eyi anzima‑yi tangu ulumwengu saunombiwa, fala tarehe za mwinsho‑zi kolotiwa kwa faida yenu. 
1PE.1.21	Julu yake, umwe mumwamini Mwenyezimungu, anfufure iye nkifo na antukuze, ipate kwamini kwenu na tamaa yenu iwe ka Mwenyezimungu.
1PE.1.22	Sambi, kwa kuwa umwe
1PE.1.23	Mupendane javyo kwa kuwa mupongoriwa tena upya, siyo julu ya mbeyu yakulainika ila kwa mbeyu sailainika, julu ya usemi wa Mwenyezimungu uínshi na uri na ukweli daima. 
1PE.1.24	Kamba vyavyandikiwe javi:
1PE.1.24	“Wanu piya wawa kamba minyani,
1PE.1.24	ubóra wa munu upunguka upesi kamba wema wa luwa rakuvalaluka.
1PE.1.24	Nnyani ukumiliya na luwa rikugwa,
1PE.1.25	fala usemi wa Mola ukwikala milele.”
1PE.1.25	Na nowo usemi‑wo ndi Habari Ngema yamwereziwe umwe.
1PE.2.1	Ndimana, julu ya kwasa piya ubaya na piya ulongo, unafiki, wivu, na kufezeyi ka kila namuna piya, 
1PE.2.2	akwajibuni maziwa
1PE.2.3	Mwakikisha futi kuwa Mwenye Insa ndi wema, sinovyo?
1PE.2.4	Almasihi ndi riwe hai, kâkatariwa na wanu, fala kanawo faida pakulu mbere ya Mwenyezimungu antondore iye. Pamunfika karibu yake, 
1PE.2.5	umwe wanyewe muwe kamba mawe hai akujengeriwa nyumba takatifu ya Roho Takatifu ipate muwe walongozi watakatifu wa dini, mupereke kafara za kiroho zakumwajibu Mwenyezimungu, kwa cire caatendire Insa Almasihi. 
1PE.2.6	Kamana Mandiko akwamba javi:
1PE.2.6	“Ona, omi nitula riwe rimoja Yerusalemu
1PE.2.6	bora sana rítondoriwe kuwa maalumu ra pamembe ya nyumba.
1PE.2.6	Na mwenyé kwamini noro riwe‑ro aashubutu kuwona haya.”
1PE.2.7	Kwenu umwe wenye kwamini, ero riwe‑ro
1PE.2.7	“Riwe rawakatare wajengi
1PE.2.7	ero rilawirira kuwa riwe maalumu ra pamembe ya nyumba.”
1PE.2.8	Na:
1PE.2.8	“Ero ndi riwe rakuwakwakurisa wanu wamojawapo,
1PE.2.8	riwe risáka kuwagwisa wanu.”
1PE.2.8	Ewo wákwakula konta awasikiriza usemi wa Mwenyezimungu, ewo watuririwa viwakune javyo.
1PE.2.9	Fala umwe ndi kabila itondoriwe, ufalume wa walongozi wa dini, taifa takatifu, wanu watondoriwe wawe wa Mwenyezimungu mwanyewe, ipate mwereze wema nkulu wa ire akwitireni mulawe nkisi, mwingire nnuru yake ya matajabisa.
1PE.2.10	“Mida umwe amuwere umati wa Mwenyezimungu,
1PE.2.10	fala epa sambi muwa umati wa Mwenyezimungu.
1PE.2.10	Mida amuwonire huruma ya Mwenyezimungu,
1PE.2.10	fala epa sambi muwona huruma yake.”
1PE.2.11	Wapendani wangu, kwa kuwa muwa wayeni wakupita mulumwengu‑mu, tanukani wájibu mbaya wa kibinadamu, uténda vita na myoyo yenu‑yo. 
1PE.2.12	Inshini kwa namuna ngema mbere ya wanu sawamwijiwa Mwenyezimungu, ingawa wakulongoperani kuwa mwankutenda vibaya, wakúja kuwona meema amutenda, na Mwenyezimungu paaja kulamula mulumwengu‑mu, iye wantukuza.
1PE.2.13	Kwa ajili ya Mola, wasikirizeni piya wenye mamulaka wa mulumwengu‑mu, Nkulu wa wafalume 
1PE.2.14	na wafalume watoto, kawapéreka iye kuwahukumu wabaya na kuwasifu wenye kutenda meema. 
1PE.2.15	Kamana javi ndi vyavimwajibu Mwenyezimungu, kuwa vitendo vyenu vyema-vyema viwanyamaza wajinga sawejiwa cawamba. 
1PE.2.16	Inshini nkati ya uhuru wenu. Fala musitumire uhuru‑wo kufisa ubaya, ila inshini kamba watumisi wa Mwenyezimungu. 
1PE.2.17	Wainshimuni wanu piya, wapendeni wanduzenu wenye kwamini, mopeni Mwenyezimungu, na mwinshimuni nfalume nkulu.
1PE.2.18	Umwe watumisi, wasikirizeni mamwenye wenu kwa inshima pakulu, sairi ware wenye imani waténda meema basi, fala na wagumu newo novyo. 
1PE.2.19	Mwenyezimungu akusifuni ikiwa muhitamili kutabishiwa sakujuzi, konta mutabika kwa sababu ya kufulata njira ya Mwenyezimungu. 
1PE.2.20	Mukihitamili pamuhukumiwa kwa sababu ya kutenda dambi, faidani? Fala mukitabika kwa sababu ya kutenda meema na kuhitamili, Mwenyezimungu akusifuni. 
1PE.2.21	Kamana eco ndi camwitiriwe, konta Almasihi katabika kwa kukupendeleyani umwe, kakupani nfano ipate mufulate njira zake. 
1PE.2.22	“Iye aakorire dambi anta mmoja,
1PE.2.22	wala nkanywa mwake aulawire ulongo.”
1PE.2.23	Pawakintukana, aawajibire na matukano. Paakitabishiwa, aantishire munu, ila akiripereka ka Mwenyezimungu, mwenyé kulamula shariya. 
1PE.2.24	Insa iye mwanyewe kahitamili dambi zetu mmwiri mwake pansalaba, ipate tifwire dambi, tiinshi tiwe makamilifu. Julu ya vijaraa vyake, mupata kupona. 
1PE.2.25	Mida mukenendanga kamba makondoo wakwasika, fala sambi muludira ka Nsunga wenu, mwenyé kusunga roho zenu.
1PE.3.1	Kwa namuna mmoja, umwe manunu, kila mmoja antwii nlumake, anta awe saasikiriza Habari Ngema. Ndimana, aisakikana umwe kwamba kinu, ila kwa namuna yenu ya kuinshi iwatenze kutumaini, 
1PE.3.2	pawakuwonani mukitenda vitendo vya uswafi na vya inshima. 
1PE.3.3	Musishugulikire wema wa panja, kwa nfano: kusamula nywiri sana-sana, au kuvala vifure vya oru au nguwo ngema-ngema. 
1PE.3.4	Kwasa javyo, wema wenu ulawe mmyoyo yenu, usiwoneke panja. Ewo wema‑wo aulainika, ulawirira mmyoyo ya kurinyenyekeya na kupumuzika, ewu ndi wema uri na faida pakulu mbere ya Mwenyezimungu. 
1PE.3.5	Kamana mida manunu watakatifu wakintumáini Mwenyezimungu wema‑wo wakiriwaiza, julu ya kukubali mamulaka a walume wawo. 
1PE.3.6	Kamba kwa nfano, Sara akintwii nlumake Iburahima, akimwita mwenye. Umwe muwa wanawe wakati wamutenda meema, samopa kinu ciwa conse cakofya.
1PE.3.7	Na umwe mamwenye ndi novyo. Kila mmoja antafiti nkawake kwa namuna ngema. Ingawa iye kaveya koliko uwe nlume‑we, mwinshimu, konta iye kapewa novyo mainsha mapya na Mwenyezimungu. Tendani javyo ipate duwa yenu musiziwiye.
1PE.3.8	Mwinsho, piya-mwe muwaze kinu kimoja noco, muwonerane utungu, mupendane, muwe na amo, na munyenyekeyane nkati ya mawazo enu. 
1PE.3.9	Musiripirirane mabaya ka mabaya, wala matukano ka matukano. Kwasa javyo, wabarikini, kamana eco ndi camwitiriwe, ipate mubarikiwe. 
1PE.3.10	Kamana:
1PE.3.10	“Asáka kuwa na mainsha meema
1PE.3.10	na kummwera suku ngema,
1PE.3.10	aziwiye lulimi rake risisowere caputu,
1PE.3.10	wala kanywa yake isisowere ulongo.
1PE.3.11	Basi, arisapuse mabaya, atende meema,
1PE.3.11	akenekeze kwa nguvu zake piya ainshi salama na wenziwe.
1PE.3.12	Kamana maso a Mola awasunga wanu makamilifu,
1PE.3.12	masikiro ake awa wanzu kusikiriza cawalebela.
1PE.3.12	Fala uso wa Mola ubishana na wenye kutenda ubaya.”
1PE.3.13	Sambi, mukisakula kwa juhudi kutenda meema, nani akukutendani ubaya? 
1PE.3.14	Fala anta paiwa mwankutabika kwa sababu ya kutenda meema, mujanliiwa. Basi, musiwope wala musikafilike. 
1PE.3.15	Kwasa javyo, mmyoyo mwenu ntureni kuwa takatifu Almasihi, Mwenye wenu. Na akiwapo munu wakukudairini kuhusu sababu yamuri nawo tamaa, daima muwe tayari kunjibu. 
1PE.3.16	Fala njibuni kwa namuna ya kurinyenyekeya na inshima, na myoyo yenu isikose mbere ya Mwenyezimungu. Basi, ikiwa wanu wankukusowererani mabaya kuhusu vitendo vyema vyamutenda kwa sababu ya umoja wenu na Almasihi, ewo wáwona haya. 
1PE.3.17	Kamana vyema kutabika kwa sababu ya kutenda meema (ikiwa nafsi ya Mwenyezimungu) koliko kutabika kwa sababu ya kutenda mabaya.
1PE.3.18	Kamana Almasihi katabika novyo paafwire kwa sababu ya dambi zenu, mara moja noyo tu basi kwa daima. Iye kamilifu, fala kafwa kwa ajili ya ware sawari makamilifu ipate akulongozeni ka Mwenyezimungu. Iye kaulaiwa mwiri wake fala kafufuriwa julu ya Roho Takatifu. 
1PE.3.19	Basi, iye akilawa, akipita akereza roho zifungiwe, 
1PE.3.20	ware wákiwa wabishi mida, enzi za Nnu. Mwenyezimungu akiwarinda na imani iri Nnu kankulunda safina. Nsafina‑mo, wanu nane tu basi ndi wâvushiwe pesire kupita mwanalukaya wakofya ire. 
1PE.3.21	Ewo ndi nfano namuna vyaakuvushani Mwenyezimungu. Epa muvushiwa julu ya kufufuriwa ka Insa Almasihi, na koza ndi alama ya kutubiya kwenu. Ire ozíwe aalavire naka mmwiri mwake, ila katenda alama yakuwa na fahamu swafi mbere ya Mwenyezimungu. 
1PE.3.22	Epa sambi, Insa Almasihi kakwera binguni, kawa upande wa nkono nriro wa Mwenyezimungu
1PE.4.1	Sambi, kwa kuwa Almasihi kâtabika mwiri wake, nomwe novyo ririmbiseni mawazo mamoja nowo. Kamana atabíka mulumwengu‑mu kwa sababu ya kunfulata Insa, kamariza dambi zake. 
1PE.4.2	Kwa javyo, wakati umbákire mulumwengu‑mu, iye aainshi akifulata vitendo vibaya vya kibinadamu, ila átenda vyavimwajibu Mwenyezimungu. 
1PE.4.3	Mida wakati mwingi mukipitanga mukitenda kamba vyawatendanga wanu sawamwijiwa Mwenyezimungu: mutenda vitendo vya lukware, mufulata wájibu mbaya, murya na munywa, pakulu mmajambo mabaya, na mutukuza milungu ya ulongo, kitendo cakofya. 
1PE.4.4	Ewo washanga pakulu futi konta sambi amufulata vitendo vibaya vyawatenda ewo, na wakutukanani. 
1PE.4.5	Fala ewo wájuzi wajibu ka Mwenyezimungu, ire óka kuwalamula wanu piya, wafwire na wari hai. 
1PE.4.6	Kwa sababu ya javyo, Habari Ngema wereziwa anta na wafwi, ipate wainshi nroho zawo (kamba vyaari Mwenyezimungu), ingawa mwiri wawo upokerera hukumu yakufwa yawatabika wanu piya.
1PE.4.7	Mwinsho wa vinu piya uwa karibu. Ndimana, mujuzi muridume wanyewe na murinang'anizire, ipate mulebele duwa. 
1PE.4.8	Visitoshe, zidini kupendana, konta pendo rifuta dambi nyingi. 
1PE.4.9	Mupane malazi bila kudugudana. 
1PE.4.10	Kamba kila mmoja vyaapokerere uwezo maalumu, atumire sana-sana kuwatumika wenziwe, awe ntumisi mwema wa uwezo jisijisi wa Mwenyezimungu. 
1PE.4.11	Asowéra, asowere usemi waapewa kwereza na Mwenyezimungu. Javyo, kwa piya hali, Mwenyezimungu atukuziwe, julu ya Insa Almasihi. Utukufu na uwezo ndi wake iye daima milele. Aamina.
1PE.4.12	Wapendani wangu, paakulawirirani mambo magumu a kuyereriwa, musikafilike kamba cukukunireni kinu cakutajabisa. 
1PE.4.13	Kwasa javyo, kwa kuwa mwankutabika kuntabikira Almasihi, muwe radi, ipate novyo pausaka kufafanuriwa utukufu wake mulumwengu‑mu, umwe novyo mufurahi ka radi pakulu. 
1PE.4.14	Ikiwa mutukaniwa kwa sababu ya kunfulata Almasihi, mujanliiwe konta Roho wa utukufu na wa Mwenyezimungu apumula julu yenu. 
1PE.4.15	Fala ikiwa mwankutabika, isiwe kwa sababu ya kuulaya, kwiwa, kutenda ubaya, au kwa kushugulikira mainsha a wanu wengine, 
1PE.4.16	ila ikiwa mwankutabika kwa sababu ya kunfulata Insa, aipo aibu. Kwasa javyo, ntukuzeni Mwenyezimungu, kwa kuwa mukwijiwikana kwa zina rake. 
1PE.4.17	Konta wakati wakulamuriwa wanu uwa karibu, na waja kuwa watanzi kulamuriwa ndi wana
1PE.4.18	Na,
1PE.4.18	“Ikiwa makamilifu virigariga kuvushiwa,
1PE.4.18	sambi wabaya na wamádambi, cíja kuwakuna kinani?”
1PE.4.19	Basi, ware wari kutabika kwa sababu ya kufulata vimwajibu Mwenyezimungu, waripereke mmakono mwa Mwenyezimungu mwenye kauli awombire, kuno wakizidi kutenda meema.
1PE.5.1	Sambi, omi novyo niwa nlongozi wa jamati kamba umwe, niwa shahidi wakutabika ka Almasihi, na nukuwa upande wa utukufu pausaka kufafanuriwa. Kwa javyo, nkati yenu umwe walongozi nukutafadilini javi: 
1PE.5.2	Sungani nfuwo wa Mwenyezimungu
1PE.5.3	Musiwalongoze wanu wamugabiziwe kwa namuna ngumu, ila muwe mifano myema kwa wanu wenu wakusungani. 
1PE.5.4	Basi, akifika Nkulu wa wasunga, Insa Almasihi, mupokerera lemba ra utukufu, sarisa tena kung'anira kwake. 
1PE.5.5	Kwa namuna mmoja noyo, umwe wanemba, kubalini mamulaka a walongozi wenu. Piya muvare unyenyekevu, konta Mandiko akwamba javi:
1PE.5.5	“Mwenyezimungu abishana na wanu wakurídãi,
1PE.5.5	fala awarehemu wanu wakurinyenyekeya.”
1PE.5.6	Basi rinyenyekeyeni mbere ya uwezo nkulu wa Mwenyezimungu, ipate ka wakati wake maalumu waaturire, aje akusifuni. 
1PE.5.7	Ngabizini tafauti zenu, konta akusungani. 
1PE.5.8	Muwe tayari na murinang'anizire konta aduwi wenu, Ibilisi, kawankukulumbatani nanyenje kamba simba vyaturuma, akisakula kunkola munu ankapire. 
1PE.5.9	Ririmbiseni kubishana naye, moloke na kwamini kwenu, kwa kuwa mukwijiwa kuwa wafulati wengine watawanyike mulumwengu‑mu wawankutabika kamba vyamuri kutabika umwe. 
1PE.5.10	Na bandi ya kutabika wakati aba, Nlungu mwenyé rehema piya, waakwítani muwe upande wake wa utukufu wa milele julu ya kulungana kwenu na Almasihi, ákukamilíshani, ákwakikishani, ákupani nguvu na ákutengemanisani. 
1PE.5.11	Iye ndi mwenyé uwezo piya daima milele! Aamina.
1PE.5.12	Sila
1PE.5.13	Wenye kwamini Babiloniya
1PE.5.14	Mukomazane kwa alama yakolota pendo
1PE.5.14	Salama iwe pamoja namwe piya mulungane na Almasihi.
2PE.1.1	Omi Ansumani Peduru, ntumisi na walii wa Insa Almasihi, eyi waraka‑yi niwaperekera piya wapatire kwamini ka faida pakulu kamba ofwe vyataminire. Kwamini‑ko tipata julu ya ukamilifu wa Nlungu wetu, Nvushi Insa Almasihi.
2PE.1.2	Rehema na salama mongeziwe, julu ya kumwijiwa Mwenyezimungu pamoja na Insa, Mwenye wetu.
2PE.1.3	Kwa uwezo waari nawo iye kwa kuwa ndi Nlungu, iye katipa piya vyatisakula ipate tiinshi mainsha akumwajibu Mwenyezimungu. Tipata julu ya kumwijiwa ire atítire kupokerera utukufu wake pamoja na wema wake mwanyewe. 
2PE.1.4	Kwa namuna‑yi, Mwenyezimungu katipa tamaa ya faida pakulu na ya matajabisa, ipate julu yawo mulawirire kuwa na namuna za Mwenyezimungu, kuwa mupolonyosiwa uwaribifu wa mulumwengu‑mu, ushongiwa julu ya wájibu wa dambi. 
2PE.1.5	Ndimana, tumirani nguvu zenu piya musanganye kwamini na wema, wema na wijiwifu, 
2PE.1.6	wijiwifu na kurimiliki, kurimiliki na kuhitamili; kuhitamili na namuna ya kumwajibu Mwenyezimungu, 
2PE.1.7	namuna ya kumwajibu Mwenyezimungu na kupendana, na kupendana musanganye na kuwapenda wanu piya. 
2PE.1.8	Kamana namuna‑zi, mukiwa nawo nezo zikizidi kukula kati ya mainsha enu, zukutenzani kuwa wijiwifu wenu wa kumwijiwa Mwenye Insa Almasihi auwepo bila visumo ila kukuja na faida. 
2PE.1.9	Kamana ware sawatenda vitendo vya faida-vyo, ewo awawona, uwengira mwiza, wariwala kuwa Mwenyezimungu mida kâwaswafi madambi awo.
2PE.1.10	Ndimana wanduzangu, tumirani nguvu zenu piya mwakikishe kuwa kweli-kwelini mwitiwa na mutondoriwa na Mwenyezimungu. Mukitenda javyo, amushubutu kwasa kwamini kwenu. 
2PE.1.11	Kamana kwa namuna‑yo, uwapo nryango nkulu wakufunguririwa sana ipate mwingire muufalume wa milele wa Insa Almasihi, Mwenye wetu na Nvushi wetu.
2PE.1.12	Kwa javyo, niya yangu ndi kukukumbusani evi vinu‑vi daima, ingawa mukwijiwa futi na mukwakikishiwa nkati ya ukweli wamupokerere. 
2PE.1.13	Níwaza kuwa níjuzi nukukumbuseni, wakati waniripo mulumwengu‑mu, 
2PE.1.14	konta, kamba vyaanolotere Mwenye wetu Insa Almasihi, nukwijiwa kuwa suku karibu eya mainsha‑ya nukwasa. 
2PE.1.15	Na nítenda juhudi piya ipate, bandi yakulawa omi mulumwengu‑mu, daima evi vinu‑vi mukumbukire.
2PE.1.16	Kamana patikerezanga uwezo wa Mwenye wetu, Insa Almasihi, na kuludi kwake, sikuwa tikifulata hadisi ya ujanja, ila tereza ubora wake nkulu kwa kuwa tîwona na maso etu wanyewe. 
2PE.1.17	Kamana iye paapokerere swifa na utukufu ka Mwenyezimungu Baba wake, ofwe tikiwapo. Paasikire shauti ya utukufu pakulu ya Mwenyezimungu ikamba:
2PE.1.17	“Eyu ndi Mwanangu wanimpenda pakulu.
2PE.1.17	Niwa radi naye pakulu”,
2PE.1.18	ofwe wanyewe tisikira eyo shauti‑yo kulawa mbinguni. Tisikira kamana pamwango takatifu, tíkiwa onse na Insa.
2PE.1.19	Visitoshe, tanawo uhakika pakulu kwa sababu ya habari zereziwe na minabii. Habari‑zo vyema mutengemane konta ndi kamba nuru vyaimwarika pamahala pakwinukala. Ikusaidiyani mpaka suku yakuja Almasihi, na nuru yake ikuja kumwarika ngwê mmyoyo mwenu kamba ng'andu. 
2PE.1.20	Kinu bora pakulu, ijiwani kuwa piya vibushuriwe mMandiko avilawire nkiswa mwa nabii mmojawapo. 
2PE.1.21	Kamana avipo vibushuriwe kwa nafsi ya binadamu, ila Roho Takatifu ndi awalongoze wanadamu kusowera usemi ulawire ka Mwenyezimungu.
2PE.2.1	Fala mida‑po, wákiwapo minabii walongo nkati ya wanu, kamba vyawaja kulawirira wanlimu walongo kati yenu umwe. Ewo wakuja nawo kisiiri-siiri inlimu zakufuja, mpaka wankatala Mwenye kuwombola. Kwa javyo, waritisira upesi kwaribiwa. 
2PE.2.2	Wanu wengi wakuja kufulata namuna zawo za lukware, na kwa sababu zawo, wanu wakuja kusowerera caputu njira yakweli. 
2PE.2.3	Ewo wanlimu walongo‑wo, kwa kuwa wasaka wapate nzuruku mwingi, wakuja wapate faida kwa usowezi wa ulongo. Fala tangu mida hukumu yawo ilamuriwa, na Mwenyezimungu kawa tayari kuwapoteza.
2PE.2.4	Kamana malaika pawakorire dambi, Mwenyezimungu aawasire kupolonyoka, ila kawapereka motoni, akiwasa wafungiwe ngiza mpaka suku ya Kiyama. 
2PE.2.5	Novyo, aawasire kupolonyoka wanu wa mida paawaperekere mwanalukaya sawamopa Mwenyezimungu mulumwengu‑mu. (Ndi kweli kanvusha Nnu, mwenyé kuweréza wanu njira ya shariya, pamoja na wanu saba). 
2PE.2.6	Na kahukumu novyo makaya makulu a Sodoma na Gomora. Katadusa rivu na kalamula hukumu
2PE.2.7	Upande mwengine, Mwenyezimungu kanvusha Loti, mwenyé shariya, katabíka kwa sababu ya vitendo vya ucaputu vya wanu wabaya. 
2PE.2.8	(Kamana Loti âkiwa munu wa shariya, fala kila suku kazunguriziwa na wabaya. Iye kâkafilika pakulu kwa sababu ya vitendo vibaya vyaakisikira na vyaakiwona.) 
2PE.2.9	Basi, ndi kweli kuwa Mola akwijiwa namuna yakuwavusha nkati ya kuyereriwa ware wamwinshimu, na yakuwaturira hukumu sawana shariya suku ya Kiyama. 
2PE.2.10	Kuzidi pakulu, akuja kuwahukumu ware wafulata wájibu wawo wa ubaya wa kibinadamu, na wakejeli mamulaka.
2PE.2.10	Nowo wanlimu wa ulongo‑wo waridãi na waritenza. Awawenshimu viyumbe vya utukufu mbinguni, ila wakufuru. 
2PE.2.11	Anta malaika, nowo wari na nguvu pakulu na uwezo kuwapunda nowo, awasowera mbere ya Mwenye, usemi wacaputu wakubishana na novyo viyumbe-vyo. 
2PE.2.12	Fala ewo wawa kamba wadudu sawawaza kinu, wafulata wájibu wawo wa kibinadamu. Wainshi ipate wakoriwe na waulaiwe. Wakufuru kuhusu mwaha wawatíkina. Basi, kwa namuna vyawaja kupoteziwa wadudu‑wo, newo novyo wakuja kupoteziwa kwa uwaribifu wawo wanyewe. 
2PE.2.13	Ewo watabika na ubaya ndi nshahara wa ubaya wawo. Viwajibu kufulata wájibu wawo mbaya nsana juwa rikiwala. Ewo noda na vilaso
2PE.2.14	Mmaso mwawo uwejala uzinzi na awatosheka kukola dambi. Viwajibu kuwatesa na kuwakoresa wanu sawakamilike, myoyo yawo izowerera wájibu wa vinu. Ewo wanu‑wo walaniwa! 
2PE.2.15	Wasapuka njira ngema, wasika. Wafulata njira ya mwananlume wakwitiwa Balamu
2PE.2.16	Balamu kasutumiwa kwa dambi yake mwanyewe. Buru saanasowera, kâsowera na shauti kamba munu, na uzozo wa nabii‑yo uziwiiwa.
2PE.2.17	Wanlimu walongo‑wo wawa kamba nrimbu sauna maji, au kamba mawingu akiveverusiriwa baidi na mepo
2PE.2.18	Kamana warisifu wanyewe na masemo seleweka. Watumira wájibu mbaya wa kibinadamu ipate wawatese wawakorese ware wakuwa kwa suku aba wâwatira ware waínshi vibaya. 
2PE.2.19	Wawapa tamaa ya uhuru, filihali ewo wanyewe watwana wa tabiya zakudangula. Kamana kinu ciri kunkidiri munu, iye ntwana wa noco kinu‑co. 
2PE.2.20	Kamana ndi javi: munu, julu ya kumwijiwa Insa Almasihi, Mwenye wetu na Nvushi wetu, anusurika na vibaya mulumwengu‑mu. Fala ikiwa aringiza tena upya novyo vitendo vibaya-vyo, vikinkidiri, mainsha ake akuwa caputu pakulu kupunda pakwanza. 
2PE.2.21	Fadari munu‑yo anatowa kwijiwa njira ya ukamilifu, koliko kwijiwa ikisa kukatala ámuri takatifu yaapewe. 
2PE.2.22	Munu kamba eyu atimiza usowezi wakweli wamba javi: “Umbwa kaludira kurya matapisi ake mwanyewe.” Na atimiza novyo usowezi mwengine wamba: “Nguluwe wakoziwa kaludira kurinyaula ntopetope.”
2PE.3.1	Wapendani wangu, eyi ndi waraka yapiri yanukwandikirani. Wo‑wawiri, nisakula nukulamuseni ankili zenu ngema mukumbukire, 
2PE.3.2	ipate mukumbukire vyawambire mida minabii takatifu, na ámuri za Mwenye wetu, Nvushi, zaalazimishe julu ya mawalii wenu.
2PE.3.3	Kinu bora pakulu, mwijiwe kuwa, suku za mwinsho, wakuja kulawirira wanu wamojawapo wakufezeyi ukweli, wafulata piya wájibu wawo wa dambi. 
2PE.3.4	Wakwamba javi: “Insa kakupani tamaa kuwa aludi, nikamba? Sambi, kawa ndepi? Tangu wakati wa babu zetu, mwanzo wa duniya, vinu vingari vikenenda namuna moja noyo!” 
2PE.3.5	Ewo wanuwiya kukatala kuwa tangu mida Mwenyezimungu komba bingu, na kwa ámuri yake, iye kawanya duniya na maji, katula ardhi yakumiliya julu ya maji. 
2PE.3.6	Ikisa maji‑yo iye katumira kudangula ulumwengu kwa kumpereka mwanalukaya nkulu. 
2PE.3.7	Fala julu ya ámuri moja noyo, bingu na ardhi virípo sambi‑pa vituriwa, ipate viteketeziwe na moto wa suku ya Kiyama. Wakati‑wo wanu wabaya wakuka kwaribiwa nfululu.
2PE.3.8	Fala wapendani wangu, musiriware kuwa mbere ya Mwenye, suku moja ndi kamba myaka alufu, na myaka alufu ndi kamba suku moja. 
2PE.3.9	Kusema kweli, Mwenye aakawa kutimiza tamaa zake kamba vyawawaza wanu wengine. Anta, iye akoloterani imani yake, avimwajibu kuwa munu mmojawapo apoteye, ila asaka kuwa wanu piya watubiye. 
2PE.3.10	Fala suku yakuja Mwenye alawirira kamba mwivi. Suku‑yo kukuja kudidima pakulu futi, bingu ilainika, na mwezi
2PE.3.11	Kwa kuwa vinu piya vikuja kupoteziwa javyo, ndi bora pakulu kuinshi namuna takatifu vyaakumwajibu Mwenyezimungu, sinovyo? 
2PE.3.12	Noyo suku ya Mwenyezimungu‑yo, murindire na radi, tendani juhudi ifike upesi. Kwa sababu ya kuja ka noyo suku‑yo, bingu ikorera ifujika, na mwezi piya vikuja kociwa visuluka. 
2PE.3.13	Fala kamba Mwenyezimungu vyaatipere tamaa, tírindira bingu nyipya na ardhi nyipya, mahala mwakutendiwa vinu piya kwa shariya.
2PE.3.14	Basi wapendani wangu, kwa kuwa evi vinu‑vi murindira, rimbani kwa nguvu zenu piya ipate iye akusinganeni muwe na salama naye, bila noda wala kilaso. 
2PE.3.15	Na imani ya Mwenye wetu, tulani kamba nafasi yakupata kuvushiwa. Kinu‑ci sawa‑sawa na vire nduyetu, mpendani wetu Paulu, kwa kufulata wijiwifu waapewe, vyaakwandikireni. 
2PE.3.16	Piya waraka zaandike kuhusu ewu mwaha‑wu, zisema kinu kimoja. Ndi kweli kuwa muwaraka‑zo, viwapo vinu vimojawapo vyakurigariga kwelewa. Watikínifu na wanu sawakamilike, vinu-vyo wazungunusa wakwereriwa caputu ipate waripoteze, kamba vyawatenda novyo aya nyengine mMandiko Matakatifu.
2PE.3.17	Ndimana, umwe wapendani wangu, kwa kuwa evyo vinu-vyo mwijiwa futi, rinang'anizireni ipate musitesiwe kwa makosa a wanu sapana shariya, kwasa koloka kwenu. 
2PE.3.18	Fala zidini kukula nkati ya rehema na wijiwifu wa Insa Almasihi, Mwenye wetu na Nvushi wetu.
2PE.3.18	Iye apewe utukufu, sambi‑pa na kwa milele. Aamina.
1JN.1.1	Tukwerezani kuhusu Nsemi wa mainsha, ákiwapo tangu mwanzo. Tînsíkira, tîmmona na maso etu, tînshuhudiya, na tînkola na makono etu. 
1JN.1.2	Noyo mainsha‑yo olótiwa. Timmona, ntamana tilavya ushahidi, tukwerezani kuwa iye ndi Mwenyé mainsha wa milele, ákiwa na Baba na toloteriwa ofwe. 
1JN.1.3	Vyatîmmonire na vyatînsikire, tukukwerezani umwe novyo ipate nomwe muwe na ujamaa nafwe. Ujamaa wetu uwa na Baba pamoja na Insa Almasihi, Mwanawe. 
1JN.1.4	Na ezi habari‑zi tukwandikirani ipate radi yetu
1JN.1.5	Sambi, eyi ndi habari yatinsikire iye na tukwerezani umwe, kuwa Mwenyezimungu ndi nuru. Nkati yake kisi anta aba acishubutu kuwepo. 
1JN.1.6	Tikámba kuwa tanawo umoja naye kuno tikenenda pakisi, tilongopa, atiténda ukweli. 
1JN.1.7	Fala ikiwa tikwenenda panuru, kamba iye vyaari panuru, tikuwa nawo umoja watupu, na damu ya Insa Mwanawe ítiswafi madambi piya.
1JN.1.8	Tikámba kuwa atina dambi, tankuritesa, ukweli aupo nkati yetu. 
1JN.1.9	Fala ikiwa tikweréza dambi zetu, iye mwaminifu na mwenyé shariya, átiswamii madambi etu, na átiswafi nkati ya vitendo vibaya piya. 
1JN.1.10	Fala tikámba kuwa atinakola dambi, sawa‑sawa na kwamba iye nlongo, usemi wake aupo mmoyo mwetu.
1JN.2.1	Wasimana wangu, ezi habari‑zi nukwandikirani ipate musikore dambi. Fala ikiwa munu mmojawapo akola dambi, tanawo wakutimírira mbere ya Baba, Insa Almasihi, Nkamilifu. 
1JN.2.2	Iye ndi kafara iripa kwa madambi etu, na siyo kafara kwa madambi etu basi, fala kwa madambi a wanu wa mulumwengu‑mu piya.
1JN.2.3	Na alama itolótera kuwa timwijíwa iye ndi kuwa tifulata ámuri zake. 
1JN.2.4	Munu akamba: “Nímwijíwa” fala safulata ámuri zake, munu‑yo nlongo, ukweli aupo mmoyo mwake. 
1JN.2.5	Fala afuláta usemi wake, nkati yake pendo ra Mwenyezimungu riwankukamilika kweli-kwelini. Kitendo colóta kuwa tilungana naye ndici: 
1JN.2.6	mwenyé kwamba kuwa alungana naye, inlazimu enende kamba vyenende Insa mulumwengu‑mu.
1JN.2.7	Wapendani wangu, ámuri yanukwandikirani‑yi siyo nyipya, fala ámuri ya mida, ya tangu mwanzo. Eyi ámuri ya mida ndi habari yamusikire. 
1JN.2.8	Novyo-sivyo, vyanukwandikirani‑vi ámuri nyipya, vyauri ukweli kwake iye na kwenu umwe, konta kisi caankwisa, nuru yakweli ilangaza futi.
1JN.2.9	Munu amba: “Nankwenenda na nuru”, iri amwina nduye, narero kankwenenda nkisi. 
1JN.2.10	Ampénda nduye akuwa nnuru, na mmoyo mwake aciwepo cakunkwakurisa. 
1JN.2.11	Fala ire amwína nduye abaki nkisi, kankwenenda nkisi, eejiwa kooka konta kisi cimwinúkaza kumaso.
1JN.2.12	Umwe wasimana wangu, nukwandikirani
1JN.2.12	konta kwa zina rake muswamiiwa madambi enu.
1JN.2.13	Umwe wawáwa, nukwandikirani
1JN.2.13	konta mumwijiwa ire akiwapo tangu mwanzo.
1JN.2.13	Nukwandikirani umwe, wanemba,
1JN.2.13	konta munshinda Ibilisi
1JN.2.14	Umwe wasimana wangu,
1JN.2.14	nukwandikirani konta mumwijiwa Baba.
1JN.2.14	Umwe wawáwa, nukwandikirani,
1JN.2.14	konta mumwijiwa ire akiwepo tangu mwanzo.
1JN.2.14	Umwe wanemba, nukwandikirani konta mukomala,
1JN.2.14	usemi wa Mwenyezimungu ubaki mmyoyo mwenu,
1JN.2.14	na munshinda Mbaya
1JN.2.15	Usukwajibuni ulumwengu wala virípo mulumwengu. Íkiwa munu mmojawapo umwajibu ulumwengu, eyo munu‑yo aampenda Baba. 
1JN.2.16	Konta piya virípo mulumwengu‑mu, vinú‑vi: wájibu wa kimwiri, wájibu wa maso mawoni, na maritenzi a vinu vya mulumwengu‑mu, avilawa ka Baba, vilawa mulumwengu nómu. 
1JN.2.17	Ewu ulumwengu‑wu pamoja na vitendo vyake vibaya vyakwajibisa, piya vípita. Fala ire aténda nafsi ya Mwenyezimungu áinshi milele.
1JN.2.18	Umwe wasimana, ezi suku za mwinsho. Kamba vyamusikire kuwa akúja aduwi wa Almasihi, sambi wankulawirira maaduwi wa Almasihi wengi wawenye. Ndimana tukwijiwa kuwa ndi suku za mwinsho. 
1JN.2.19	Maaduwi‑wo waláwa kati yetu, fala awawere kweli-kwelini wa daraja yetu. Kamana kamba wákiwa wa daraja yetu, nanga wabaki nofwe. Falakini ewo watasa ipate vijiwikane kuwa anta mmoja awere wa daraja yetu. 
1JN.2.20	Fala umwe, Ntakatifu kakumiminirani Roho Takatifu, na piya-mwe mukwijiwa ukweli. 
1JN.2.21	Sukwandikirani kwa kuwa mútikina ukweli, ila nukwandikirani kwa kuwa mukwijiwa ukweli, na mukwijiwa kuwa nkati ya ukweli aupo ulongo. 
1JN.2.22	Nlongo nani? Nlongo ndi ire akaídi kuwa Insa ndi Almasihi. Ire ankána Baba pamoja na Mwanawe, noyo ndi aduwi wa Almasihi. 
1JN.2.23	Piya ankana Mwana onse ndi sawalungana novyo na Baba. Fala mwenyé kumwakikisha Mwana kalungana na Baba novyo.
1JN.2.24	Habari zamusikíre tangu mwanzo, tulani mmoyo. Ikiwa umwe mutula mmoyo habari zamusikíre tangu mwanzo, mukuwa pamoja na Mwana na Baba novyo. 
1JN.2.25	Na tamaa yaatipere Insa ndiyi: mainsha a milele! 
1JN.2.26	Nukwandikirani ezi habari‑zi kuhusu ware wasakúla kukutesani. 
1JN.2.27	Fala umwe‑po, Roho Takatifu waakumiminíreni Insa‑yo mubaki naye daima, ndimana amusakula kufundiwa kinu kimojawapo na munu. Ila Roho Takatifu wamumiminiriwe‑yo akufundani vinu piya. Na kwa kuwa kufunda‑ko siko ka ulongo, ka kweli, bakini na Insa, kamba vyamufundiwe.
1JN.2.28	Sambi, umwe wasimana wangu, zidini kulungana naye, ipate paasaka kuja, isitipate aibu mbere yake, ila tiwe nawo uhakika. 
1JN.2.29	Kamba vyamwijiwa kuwa iye kamilifu, mwijiwe kuwa kila mwenyé kutenda ukamilifu onse, mwana
1JN.3.1	Ngatunzani pendo rikulu Baba raatipa ofwe, mpaka ofwe kupata kwitiwa wana wa Mwenyezimungu! Na kweli-kwelini, ofwe tiwa wanawe! Ndimana wanu mulumwengu‑mu awatijiwa, konta iye awamwijiwa. 
1JN.3.2	Wapendani wangu, sambi tiwa wana wa Mwenyezimungu. Catisaka kuwa acinarolota, fala tukwijiwa kuwa Insa paasaka kuja, tilandana naye, konta tímmona iye vyaari. 
1JN.3.3	Na kila mwenyé kutumaini onse tamaa‑yi, áriswafi, kamba iye vyaari swafi.
1JN.3.4	Akolanga dambi onse kankutupa shariya ya Mwenyezimungu. Dambi ndi kutupa shariya mojawapo. 
1JN.3.5	Mukwijiwa kuwa iye kâja atilavye dambi. Neye aana dambi. 
1JN.3.6	Kila mwenyé kulungana naye aazidi kukola dambi. Kila mwenyé kuzidi kukola dambi aanamba kummona wala kumwijiwa.
1JN.3.7	Umwe wasimana wangu, asukuteseni munu. Aténda ukamilifu ndi kamilifu, kamba iye vyaari kamilifu. 
1JN.3.8	Aténda tabiya ya kukola dambi wa Ibilisi, konta Ibilisi kazi yake tangu mwanzo ndi dambi. Kwa javyo, Mwana wa Mwenyezimungu
1JN.3.9	Kila mwenyé kupongoriwa upya na Mwenyezimungu onse aatenda tabiya ya kukola dambi, konta mbeyu
1JN.3.10	Kwa namuna‑yi ndi patijiwa kusiyana kuripo nkati ya wana wa Mwenyezimungu na wana wa Ibilisi: saatenda ukamilifu na saampenda nduye onse, neye novyo siyo wa Mwenyezimungu.
1JN.3.11	Habari yamusikire tangu mwanzo ndiyi: tijuzi tipendane. 
1JN.3.12	Tisinlande Kaini âpatiwe na Ibilisi, akimuulaya nduye. Kâmuulaya sababuni? Konta vitendo vyake víkiwa vibaya fala vya nduye víkiwa vya ukamilifu.
1JN.3.13	Wanduzangu, wanu sawamwijiwa Mwenyezimungu wakukwinani, musishange. 
1JN.3.14	Ofwe tukwijiwa kuwa tisa kulawa nkati ya kifo, tingíra nkati ya mainsha, konta tiwapenda wanduzetu. Munu saampenda nduye angari nkifo. 
1JN.3.15	Mwenyé kumwina nduye ndi kisomi. Mukwijiwa kuwa aapo kisomi anta mmoja wakuwa nawo mainsha a milele. 
1JN.3.16	Javyo ndi patijiwa mana a pendo: Insa Almasihi kapereka mainsha ake kwa ajili yetu. Ndimana nofwe novyo tíjuzi tipereke mainsha etu kwa ajili ya wanduzetu. 
1JN.3.17	Fala ikiwa munu kanawo mali, na kankummona nduye cintowa kinu, fala anfungira wajii, pendo ra Mwenyezimungu akuwa nawo mwaja? 
1JN.3.18	Basi, wasimana wangu, tisimpende munu na masemo a nkanywa tu basi, ila timpende kwa vitendo na ukweli. 
1JN.3.19	Javyo ndi patijiwa kuwa tiwa wanu wa kweli, na mbere ya Mwenyezimungu myoyo yetu itengemana. 
1JN.3.20	Kamana myoyo paitilaumu ponse, tijiwe kuwa Mwenyezimungu ndi nkulu zaida ya myoyo, iye akwijiwa vinu piya.
1JN.3.21	Wapendani wangu, íkiwa myoyo yetu aitilaumu, tanawo uhakika mbere ya Mwenyezimungu. 
1JN.3.22	Catinlébela conse típata kwake iye, konta tifulata ámuri zake na títenda vimwajibu. 
1JN.3.23	Ámuri yake yawenye ndiyi: kunkubali Mwanawe, Insa Almasihi, na kupendana kamba vyaatamúrire. 
1JN.3.24	Mwenye kufulata ámuri zake, kalungana na Mwenyezimungu, na Mwenyezimungu kalungana neye. Neci ndi citijiwisa kuwa iye kalungana nofwe: julu ya Roho Takatifu waatipere.
1JN.4.1	Wapendani wangu, musiwakubali piya wamba wáfunda kwa Roho wa Mwenyezimungu, fala kwanza watunzeni nowo wanu‑wo, mwijiwe kuwa wa Mwenyezimungu au siwo. Konta mulumwengu‑mu wankulawirira minabii wengi walongo. 
1JN.4.2	Umwe mumwijiwa Roho wa Mwenyezimungu kwa namuna‑yi: piya roho zakwakikisha kuwa Insa Almasihi kaja kibinadamu, wanu‑wo wa Mwenyezimungu. 
1JN.4.3	Fala piya roho za wanu zinkána Insa, wanu‑wo siwo wa Mwenyezimungu. Roho zawo za uaduwi ka Almasihi. Kamba vyamusikire kuwa roho ya aduwi‑yo ikúja kulawirira, nepa iwapo futi mulumwengu nomu.
1JN.4.4	Wasimana wangu, umwe muwa wa Mwenyezimungu, mwisa kuwashinda maaduwi‑wo. Konta arípo nkati yenu
1JN.4.5	Ewo wanu wa mulumwengu‑mu, ndimana wásowera mambo a mulumwengu, na wanu mulumwengu‑mu wásikiriza. 
1JN.4.6	Ofwe tiwa wanu wa Mwenyezimungu. Amwijíwa Mwenyezimungu onse atisikiriza, fala saari upande wa Mwenyezimungu aatisikiriza. Javyo ndi patijiwa roho ya ukweli na ya ulongo.
1JN.4.7	Wapendani wangu, tipendane, konta kupendana kulawa ka Mwenyezimungu. Apénda ndi mwana wa Mwenyezimungu na ndi amwijiwa Mwenyezimungu. 
1JN.4.8	Saapenda aamwijiwa Mwenyezimungu konta Mwenyezimungu ndi pendo. 
1JN.4.9	Javi Mwenyezimungu ndi vyolote pendo rake kwetu ofwe: Mwenyezimungu kampereka mulumwengu Mwanawe mmoja tu basi ipate tiinshi julu yake iye. 
1JN.4.10	Pendo riwoneka javi: siyo kwa kuwa ofwe timpenda Mwenyezimungu, fala kwa kuwa iye ndi atipendire ofwe, kâmpereka Mwanawe awe kafara yakutipatanisa naye kwa madambi etu. 
1JN.4.11	Wapendani wangu, kamba Mwenyezimungu vyaatipenda, nofwe novyo tíjuzi tipendane. 
1JN.4.12	Manziro, aapo ammónire Mwenyezimungu. Tikipendana, Mwenyezimungu alungana nofwe, na pendo rake ritimiziwa kati yetu.
1JN.4.13	Tukwijiwa kuwa tikilungana naye na iye alungana nofwe javi: kwa kuwa katipa ofwe Roho wake. 
1JN.4.14	Nofwe timmona na timwakikisha kuwa Baba kâmpereka Mwanawe awe Nvushi wa mulumwengu‑mu. 
1JN.4.15	Mwenyé kwakikisha kuwa Insa Mwana wa Mwenyezimungu, Mwenyezimungu kawa nkati yake, na iye kawa nkati ya Mwenyezimungu. 
1JN.4.16	Tukwijiwa na titumaini pendo raatipenda Mwenyezimungu. Mwenyezimungu ndi pendo. Munu asaka kuwa onse ari nkati ya pendo kawa nkati ya Mwenyezimungu, na Mwenyezimungu kawa nkati yake. 
1JN.4.17	Kwa javyo, pendo ritimiziwa kati yetu, ipate tiwe nawo uhakika suku ya Kiyama. Ndi javyo konta kamba vyaari Almasihi, nofwe tiwa novyo mulumwengu‑mu. 
1JN.4.18	Aupo wofi nkati ya pendo, fala pendo kamilifu rikwefya wofi kunundu. Konta wofi úlungana na hukumu, na mofi onse, pendo rake arinamba kukamilika. 
1JN.4.19	Ofwe típenda konta Mwenyezimungu ndi ntanzi kutipenda. 
1JN.4.20	Ikiwa munu kaamba: “Nímpenda Mwenyezimungu”, fala amwina nduye, eyo munu‑yo nlongo. Avi iye nduye waari kummona aampenda, futi Mwenyezimungu saammona? 
1JN.4.21	Na tanawo eyi ámuri‑yi yaatipa ofwe javi: ampénda Mwenyezimungu, ajuzi ampende nduye novyo.
1JN.5.1	Piya wenye kunkubali Insa kuwa Almasihi, wana wa Mwenyezimungu, na piya wenye kumpenda Baba, wáwapenda novyo wanawe. 
1JN.5.2	Tukwijiwa kuwa tiwapenda wana wa Mwenyezimungu javi: tikimpenda Mwenyezimungu na tikifulata ámuri zake. 
1JN.5.3	Kamana eyi ndi namuna yolota kuwa timpenda Mwenyezimungu: tifulata ámuri zake. Na ámuri zake sizo zakurigariga. 
1JN.5.4	Kamana piya wapongoriwe upya na Mwenyezimungu washinda ulumwengu‑wu. Newu ndi uwezo wakushinda ulumwengu‑wu: kwamini kwetu. 
1JN.5.5	Ashínda ulumwengu‑wu ndi wepi? Ashínda ndi akubáli kuwa Insa Mwana wa Mwenyezimungu.
1JN.5.6	Insa Almasihi ndi olotiwe kuwa Mwana wa Mwenyezimungu julu ya kooziwa na maji, na julu ya damu itawanyike pansalaba. Iye oolotiwe kwa maji tu basi, ila kolotiwa kwa maji na damu. Roho wa Mwenyezimungu ndi amwakíkisha, konta Roho‑yo ndi ari na ukweli. 
1JN.5.7	Viwapo vinu vitatu vilavya ushahidi: 
1JN.5.8	roho, maji na damu
1JN.5.9	Kwa kuwa tikubali ushahidi wa wanadamu, itibidi tikubali ushahidi wa Mwenyezimungu uri na faida pakulu. Kamana ewu ndi ushahidi waalavire Mwenyezimungu kuhusu Mwanawe. 
1JN.5.10	Mwenyé kunkubali Mwana wa Mwenyezimungu kanawo ewo ushahidi‑wo mmoyo mwake. Saankubali Mwenyezimungu onse ámmona ulongo, konta aakubali ushahidi waalavire Mwenyezimungu kuhusu Mwanawe. 
1JN.5.11	Ushahidi wawenye ndiwu: Mwenyezimungu katipa mainsha a milele, na eyo mainsha‑yo ndi kati ya Mwanawe. 
1JN.5.12	Ári nkati ya Mwana kanawo mainsha a milele. Saari nkati ya Mwana wa Mwenyezimungu aana mainsha a milele.
1JN.5.13	Evi vinu‑vi nukwandikirani umwe munkubálire Mwana wa Mwenyezimungu-mwe, ipate mwijiwe kuwa muwa nawo mainsha a milele. 
1JN.5.14	Uhakika watiri nawo mbere ya Mwenyezimungu ndiwu, kuwa tikinlebela kinu sawa‑sawa vyavimwajibu, iye atisikira. 
1JN.5.15	Visitoshe, tangu patijiwe kuwa catinlébela conse atisikira, tukwijiwa kuwa vyatinlebela, tipata.
1JN.5.16	Munu akimmona nduye akikola dambi saimwitisira kifo, iye anlebelele ka Mwenyezimungu, na Mwenyezimungu akumpa mainsha. Nukwamba kuhusu ware wakóla dambi saiwetisira kifo. Iwapo dambi yakwitisira kifo, siyo dambi‑yo yanisema kuwa walebeleleni ka Mwenyezimungu. 
1JN.5.17	Piya vitendo vya ubaya vyonse vya madambi. Ila novyo-sivyo, awapo madambi saamwitisira munu kifo.
1JN.5.18	Tukwijiwa kuwa kila munu apongoriwe upya na Mwenyezimungu onse aazidi kukola dambi, ila asungiwa na ire apongóriwe na Mwenyezimungu
1JN.5.19	Tukwijiwa kuwa tiwa wa Mwenyezimungu, na ulumwengu nzima‑wu umilikiwa na Ibilisi. 
1JN.5.20	Tukwijiwa novyo kuwa Mwana wa Mwenyezimungu kâja, katipa fahamu ipate timwijiwe mwenyé ukweli. Nofwe tilungana naye Mwenyé ukweli, Mwana wa Mwenyezimungu, Insa Almasihi. Iye ndi Nlungu wakweli na nviriro wa mainsha a milele. 
1JN.5.21	Wasimana wangu, more-more milungu sairi yakweli!
2JN.1.1	Omi Yahaya, nlongozi wa jamati, eyi waraka‑yi nankuwandikira wanu wa jamati itondoriwe na Mwenyezimungu
2JN.1.2	konta ukweli uwa nkati yetu sambi‑pa, na úzidi kuwa nafwe daima milele.
2JN.1.3	Mwenyezimungu Baba wetu, pamoja na Insa Almasihi Mwanawe, watijanliye rehema na salama na watiwonere utungu, nkati ya ukweli pamoja na pendo.
2JN.1.4	Níwa radi pakulu kuwonana na wanu wamojawapo kati ya jamati
2JN.1.5	Sambi nukulebela mama
2JN.1.6	Na kupendana ndiku, kufulata ámuri za Mwenyezimungu. Kamba vyamusikire tangu mwanzo, ámuri yake ndi‑yi: mupendane.
2JN.1.7	Wawapo wanu wengi wawenye walongo wenera ulumwengu nzima‑wu. Ewo awakubali kuwa Insa Almasihi kêsuka mulumwengu‑mu kamba mwanadamu. Munu afúnda javyo kankuwatenvya wanu, ndi aduwi wa Almasihi. 
2JN.1.8	Rinang'anizireni cusukupoteyeni camukorere
2JN.1.9	Munu ongéza vyaafundire Almasihi, aafulata kufunda kwake, munu‑yo aalungana na Mwenyezimungu. Fala munu afuláta vyaafundire Almasihi, alungana na Baba pamoja na Mwana
2JN.1.10	Akíja munu kwenu akitowa kukufundani inlimu‑yi, mmanyumba mwenu musimpokerere wala musiyeriwe naye. 
2JN.1.11	Kamana munu ayeriwa na munu‑yo anlunga nkono vitendo vyake vibaya.
2JN.1.12	Ningari nawo vinu vingi vyawenye vyanisaka kukwambirani, fala sisaka kukwambirani nkati ya waraka. Kwasa javyo, nitumaini kuja kukuwonani, nisowere namwe uso-ka-wajii, ipate radi yetu itimiziwe.
2JN.1.13	Wenye kwamini wa jamati ya kuno
3JN.1.1	Omi, nkulungwa wa jamati, nankukwandikira eyi waraka‑yi mpendani wangu Gayu, wanukupenda kwa ukweli.
3JN.1.2	Mpendani wangu, ninlebela Mwenyezimungu kuwa piya vyukwenendere sana, na uwe nkomu kamba vyauri nkomu nkati ya roho yako. 
3JN.1.3	Niwa radi pakulu panisikire ushahidi wa wanduzetu wajire kulawa kwako, kuwa ungari nkati ya ukweli, kwankuzidi kufulata ukweli. 
3JN.1.4	Cinitenzire radi pakulu ndi kusikira kuwa wanangu wangari wakiinshi wakifulata ukweli.
3JN.1.5	Mpendani wangu, pauwasunga wanduzo wenye kwamini ingawa auwejiwa, kwankutenda vyema. 
3JN.1.6	Ewo walayva ushahidi mbere ya jamati kuhusu vitendo vyako vya pendo vyauwolotere. Kwankutenda vyema kuwasaidiya nkati ya safari zawo kwa namuna zakumwajibu Mwenyezimungu. 
3JN.1.7	Kamana watenda safari kwa ajili ya zina ra Almasihi, na awakubali kinu ca wanu sawari upande wa Mwenyezimungu. 
3JN.1.8	Ndimana, ewa wanu‑wa ofwe itibidi tiwasaidiye, ipate tiwe wenziwawo nkati ya kazi zawo zakwereza ukweli.
3JN.1.9	Nukukwandikirani futi umwe wanu wa jamati kuhusu mwaha‑wu, fala Diyoterefi, kwa kuwa aritula kuwa mbere wa wanu piya, aakubali mamulaka angu. 
3JN.1.10	Kwa javyo, nikija, nukuja kumoloterani vitendo vyake vya ubaya vyaatisowerera ofwe. Iye aawa radi kutenda javyo basi, ndimana akatala kuwapokerera wanduzetu. Visitoshe, ware wasáka kuwasaidiya, iye awakataza na awatuwisa njamati.
3JN.1.11	Mpendani wangu, usifulatize nfano mbaya‑wo, ila fulatiza meema. Aténda meema, wa Mwenyezimungu. Aténda ubaya, aamwijiwa
3JN.1.12	Kuhusu Demetiriyu, wanu piya wansowerera meema, na ukweli ukolota kuwa iye kankutenda vyema. Kuhusu iye, nofwe novyo timwakikisha, na uwe ukwijiwa kuwa ushahidi wetu wakweli.
3JN.1.13	Ningari nawo vinu vingi vyawenye vyakukwambira, fala sisaka kukwambira nkati ya waraka. 
3JN.1.14	Ila nirindíra suku karibu kuwonana nawe, basi tisowera uso-ka-wajii.
3JN.1.15	Salama iwe nawe! Kuno marafiki wakuperekera salamu. Salamu marafiki zetu, kila mmoja.
JUD.1.1	Omi Yuda, ntumisi wa Insa Almasihi, nduye Yakobu. Eyi waraka‑yi niwandikira piya wetíwe, wapendíwe na Mwenyezimungu Baba, na wasungiwa na Insa Almasihi. 
JUD.1.2	Huruma, salama, na pendo viwe namwe kwa wingi.
JUD.1.3	Wapendani wangu, níkiwa nawo juhudi ya kukwandikirani kuhusu kuvuka katiri nawo piya-fwe. Fala sambi niwona kuwa isakikana pakulu nukwandikireni murimbe mukengere ukweli wa kwamini kawagabiziwe mara moja kwa daima watakatifu. 
JUD.1.4	Kamana wanu wamojawapo sawakubali waringiza kati yenu. (Vyandikiwa tangu mida kuwa wakuja kutenda javyo, ndimana wahukumiwa.) Ewo wakwamba kuwa rehema ya Mwenyezimungu itasa kuinshi na lukware. Visitoshe, ewo wantula minyongo Mwenye wetu, Insa Almasihi, Mwanlimu mmoja tu basi.
JUD.1.5	Sambi, nisaka nukukumbusireni, ingawa mukwijiwa sana-sana, kuwa Mola akuja kuwahukumu wanu sawantumaini iye. Kumbukirani kuwa mida iye kâwombola umati inti ya Miswiri, fala ikisa kawapoteza sawakintumaini. 
JUD.1.6	Na malaika watupire mipaka ya mamulaka wanyewe, watipuka mahala mwawo, Mwenyezimungu kawafunga milele nkisi, warinde mpaka suku ya Kiyama. 
JUD.1.7	Wakumbukireni novyo wanu wa makaya a Sodoma na Gomora na makaya jirani. Kwa namuna mmoja, wâtendire kila namuna ya lukware, wâfulata wájibu wawo mbaya. Kwa javyo, ewo wahukumiwa na moto wa milele, kuwa nfano kwetu ofwe.
JUD.1.8	Kwa namuna mmoja, wanlimu walongo‑wa wamba kuwa iwesukira ruhuya, ndimana wankutenda lukware, wankuwakejeli wenye mamulaka, na wankuwakufurira viyumbe vya binguni. 
JUD.1.9	Fala anta Mikayilu noyo, nkulungwa wa malaika, paakikaidiyana na Ibilisi kuhusu mwiri wa Musa
JUD.1.10	Fala ewa wanu‑wa wákufurira vinu sawejiwa. Wawa kamba manyama sawana ankili, mwinsho wápoteziwa konta wáfulata vyawawónanga.
JUD.1.11	Walaniwe ewo! Kamana wanfulatiza Kaini
JUD.1.12	Ewa wanu‑wa, pawajumana namwe kurya nkati ya pendo ra Mwenye, awawa na inshima, warisunga wanyewe. Ewo maongwa akofya a mbahari.
JUD.1.13	Wawa kamba maluwimbi makulu a mbahari, vyaalavira julu makovu ya aibu yawo. Wawa kamba nondwa zenenda bila ámuri. Mwinsho wawo ndi kisi ca milele.
JUD.1.14	Kuhusu ewa wanu‑wa, Henoki (ujukulu wa Adamu, zipita tarehe saba bandi ya Adamu) kabushuru. Iye kaamba:
JUD.1.14	“Sikirizani, Mola akuja na wanu wake takatifu, alufu ka maalufu.
JUD.1.15	Iye akuja kuwalamula wanu piya.
JUD.1.15	Akuja kuwahukumu wabaya kwa piya vitendo vyawo vibaya
JUD.1.15	vyawatendire kwa namuna mbaya,
JUD.1.15	na kwa piya usemi wakofya wakubishana na Mola
JUD.1.15	wawasowere wamádambi wabaya ware.”
JUD.1.16	Ewa wanlimu walongo‑wa daima waduguda na warishuku. Wafulata wájibu mbaya, usaka kuwa onse. Wasowera wakiridãi baina, wawapendeleya wenziwawo wapate faida yawo tu basi.
JUD.1.17	Fala umwe, wapendani wangu, kumbukirani vyawereze mawalii wa Mwenye Insa, Almasihi. 
JUD.1.18	Ewo waamba mida kuwa suku za mwinsho‑zi, wawapo wanu wakukejeli, wainshi watimize wájibu wawo mbaya bila ibada. 
JUD.1.19	Ndi nowo wakushongezerani mwawanyike kati yenu. Ewo awainshi na Roho Takatifu, wainshi kibinadamu tu basi. 
JUD.1.20	Fala umwe wapendani wangu, zidini kujenga mainsha enu julu ya kwamini kwenu takatifu kukulu, zidini kulebela duwa mulongoziwe na Roho Takatifu. 
JUD.1.21	Ikalani nkati ya pendo ra Mwenyezimungu, mukirindira huruma ya Mwenye wetu Insa Almasihi, mupate mainsha a milele.
JUD.1.22	Wengine wari na dana ya kwamini, watendereni huruma. 
JUD.1.23	Wengine wavusheni, kwa kuwalavya pamoto. Wengine muwawonere huruma fala roperezeni asukupateni madambi awo. Vikukimeni vitendo vyawo vyolotiwa kwa nguwo zawo za mabaka a lukware.
JUD.1.24	Basi sambi, ka noyo ari na uwezo wa kukusungani kugwa, ka noyo oka kukolotani na radi ulu samuna noda mbere ya utukufu wake, 
JUD.1.25	ka Mwenyezimungu mmoja noyo tu basi, Nvushi wetu julu ya Insa Almasihi Mwenye wetu, apewe utukufu, ubora, uwezo, pamoja na mamulaka, mwanzo wa mida na midada, sambi‑pa, na daima milele! Aamina.
REV.1.1	Ewu ndi ufunuri wa Insa Almasihi wapewe na Mwenyezimungu kuwolotera watumisi wake vinu viri karibu kukuna. Insa kejiwisa ufunuri‑wu julu ya kuntuma laika wake kuka kumwambira Yahaya, ntumisi wake. 
REV.1.2	Yahaya kalavya ushahidi kwa piya vyawonire: usemi wa Mwenyezimungu na usemi wa Insa Almasihi.
REV.1.3	Heri afyoma pakulu-pakulu na heri wasikira, masemo a unabii‑ya, na vyandikiwe-vyo watula mmoyo, kamana wakati wavija kukuna piya‑vi uwa karibu.
REV.1.4	Omi Yahaya. Eyi waraka‑yi nikwandikira jamati saba za Aziya
REV.1.4	Mwenyezimungu, Roho Takatifu, na Insa Almasihi wakupeni rehema na salama!
REV.1.4	Mwenyezimungu ndi Nlungu wa rero, na wa ijana, na wa makeshamungu.
REV.1.4	Roho Takatifu ndi Roho kamili
REV.1.5	Insa Almasihi ndi shahidi mwaminifu, ndi anzire kufufuka nkifo, na ndi nkulu wa piya mafalume wa mulumwengu‑mu.
REV.1.5	Piya swifa apewe Almasihi atipenda na atombore nkati ya madambi etu julu ya kutawanya damu yake. 
REV.1.6	Iye katitula ofwe tiwe umati wa walongozi wa dini wakuntumika Mwenyezimungu, Baba wake. Iye Almasihi apewe utukufu daima milele! Iye atawala daima milele!
REV.1.7	Sikirizani! Insa akuja na mawingu, na wanu piya wakuja kummona, anta na ware wansomire. Na wanu wa marikolo piya mulumwengu‑mu wakuja kunririra. Javyo ndi vyavija kukuna. Aamina!
REV.1.8	Mola Mwenyezimungu akwamba javi: “Omi ndi Alufa na Omega
REV.1.9	Omi Yahaya, nduyenu na mwenzenu nkati ya tabu, ufalume, pamoja na kuhitamili, kwa sababu ya umoja wetu wakulungana na Insa. Kwa sababu ya kutangaza habari za Mwenyezimungu na kwereza kuhusu Insa, niperekiwa kisirwa cakwitiwa Pátimo. 
REV.1.10	Suku moja, suku takatifu
REV.1.11	ikamba javi: “Vyausaka kuwona-vyo, andika kanshokoto, upereke ezi jamati saba‑zi: Efezu, Samuruna, Perigamu, Tiyatira, Saridi, Filadelifiya pamoja na Layodikeya.”
REV.1.12	Nizungunuka kunang'aniza shauti ikisowera nami ire. Nakuzungunuka, niwona vinara saba vya kandiyeru za oru. 
REV.1.13	Na kati ya vinara-vyo, ákiwapo munu wa umbo wa mwananlume, ákiwa Binadamu wa Binguni. Kavala anzu nrefu, na karifunga ukanda wa oru pakifuwa. 
REV.1.14	Kiswa cake na nywiri zake zíkiwa nyelupa vu kamba pamba au bafuta, na maso ake akikorera kamba malulimi a moto. 
REV.1.15	Maulu ake aking'anira kamba shaba yakwipikiwa pamoto, na shauti yake íkiwa ulu kamba vyavuna maluwimbi makulu-makulu vyausa mwamba. 
REV.1.16	Nnkono nriro wake kasukula nondwa saba. Nkanywa mwake mukilawa upanga wakunoriwa kuno-na-kuno, na uso wake uking'anira kamba nsana kirungu-rungu ca juwa.
REV.1.17	Panimmonire, ningwirira mmaulu mwake, nifwa nkukuzimu. Fala iye kanitula nkono nriro, akinambira: “Usope kinu! Omi niwa ntanzi na wa mwinsho, 
REV.1.18	ndi ire ari hai. Nifwa, fala sambi nankuinshi milele. Omi nanawo mamulaka
REV.1.19	Kwa javyo, andika vyauwonire, vyaviri sambi‑pa, na vija kukuna bandi ya evi. 
REV.1.20	Eya ndi mana a siiri ya nondwa saba zauwonire upande wangu wa nkono nriro, na mana a siiri ya vinara saba vya oru: nondwa saba ndi malaika wa jamati saba, na vinara saba ndi jamati saba‑zo.”
REV.2.1	Mwandikire laika wa jamati ya Efezu javi:
REV.2.1	Eyi ndi habari ya ire asukure nondwa saba nkono nriro, ire enenda kati ya vinara saba vya oru.
REV.2.2	Nukwijiwa vitendo vyako, kazi yako ngumu na kuhitamili kwako. Nukwijiwa kuwa auwavumirira wabaya, uwatunza wanu waritula kuwa mawalii fala sawari, na uwawonerera kuwa walongo. 
REV.2.3	Unitabikira na imani, na aikwisire niya yako kwa sababu ya zina rangu. Kweli, ausokerere, 
REV.2.4	fala ciwapo kinu kimoja julu yako: aupenda kamba pakwanza. 
REV.2.5	Kumbukira vyaukenendanga sana na sambi‑pa vyawisirize kugwa. Tubiya uinshi kamba vyaukiinshi pakwanza. Ukitowa kutubiya, nukuja kwako uwe, nilavya uralu wako mahala pauri‑po. 
REV.2.6	Novyo-sivyo, kwanawo kinu kimoja cautenda sana: vikukima pakulu vitendo vya Wanikolayi, nomi novyo vinikima.
REV.2.7	Ári na masikiro, asikire Roho wa Mwenyezimungu vyawambira wenye jamati. Wája kushinda‑wo, niwapa kurya visumo vya Muti wa Uhai, uri mpeponi ya Mwenyezimungu.
REV.2.8	Mwandikire laika wa jamati ya Samuruna javi:
REV.2.8	Eyi ndi habari ya ire ntanzi na wa mwinsho, ire afwire fala kafufuka kawa hai tena upya.
REV.2.9	Nukwijiwa kuwa kulumbatiwa na kuwa masikini, fala kusema kweli, kuwa tajiri. Nukwijiwa masemo a ulongo vyawamba ware waritula kuwa Mayahudi fala siwo, ila ndi bunge ra Ibilisi. 
REV.2.10	Usope vinu vyawuja kutabika. Onani, kati yenu umwe, wamojawapo Ibilisi akuja kuwataya nkalaboshu ipate awayerere. Mukuja kulumbatiwa muda wa suku kumi. Basi, zidini kuwa waminifu anta paisakikana kuwa mufwe. Nukuja kukupani tuzo rikulu ra uhai wa milele.
REV.2.11	Ári na masikiro, asikire Roho wa Mwenyezimungu vyawambira wenye jamati. Wája kushinda‑wo awaja kuhukumiwa na kifo ca milele
REV.2.12	Mwandikire laika wa jamati ya Perigamu javi:
REV.2.12	Eyi ndi habari ya ári na upanga wakunóreka kuno-na-kuno.
REV.2.13	Nukwijiwa pawikala, mahala Ibilisi paari nawo kiti. Novyo-sivyo, anta suku za Antipa, shahidi wangu kamilifu koolaiwa pakiwa kati yako, mahala peekala Ibilisi, uwe kusukula zina rangu, aukatare kunitumaini. 
REV.2.14	Fala viwapo vinu vimojawapo julu yako. Kati yako wawapo wanlandire Balamu akinfundanga Baraki ngano kuhusu namuna zakuwatenza waIziraeli wakore dambi. Balamu ákiwafundanga waIziraeli kurya nyama zakulaviriwa kafara maswanamu, na ákiwafundanga uzinzi. 
REV.2.15	Kwa namuna mmoja noyo, kati yako wawapo novyo wamojawapo wari kufulata inlimu ya Wanikolayi. 
REV.2.16	Basi sambi, tubiya! Ikiwa autubiye, nukulawirira gafula kati yako, na nowo wamadambi‑wo, niwahukumu na upanga. Upanga‑wo ndi usowezi wakulawa nkanywa mwangu.
REV.2.17	Ári na masikiro, asikire Roho wa Mwenyezimungu vyawambira wenye jamati. Wája kushinda‑wo, nukuja kuwapa manã afisiwe. Visitoshe, nukuja kuwapa riwe relupa, mwarandikiwe zina ripya, sejiwa munu sairi asaka kupokerera.
REV.2.18	Mwandikire laika wa jamati ya Tiyatira javi:
REV.2.18	Eyi ndi habari ya Mwana wa Mwenyezimungu, ire ári na maso akukorera, na maulu akulanda shaba yakusuwiwa.
REV.2.19	Nukwijiwa vitendo vyako: pendo rako, kwamini kwako, kazi yako, pamoja na kuhitamili kwako. Nikiwjiwa kuwa vitendo vyako sambi‑pa vyema koliko vyakwanza. 
REV.2.20	Fala ciwapo kinu kimoja julu yako: kumwasa mwanamuka mmoja kawasisa watumisi wangu njira ya ukweli. Iye ndi kamba Jezabeli, aritula kuwa nabii, kumbe kawankuwatesa wafulati wangu, akiwafunda lukware na warye cakurya ca kafara ya maswanamu. 
REV.2.21	Nimpa atuwa yakutubiya, fala aasaka kwasa lukware rake. 
REV.2.22	Ona, nimwefya pakinanda alware, na ware waténda lukware naye niwatabisha pakulu, ikiwa awatubiya vitendo vyake. 
REV.2.23	Na wafulati wake
REV.2.24	Ila ka wanu wengine wekala Tiyatira, ware sawafulata inlimu ya ulongo‑yo, ware sawejiwe “vitendo vijiwikana na Ibilisi”, ka wanu‑wo niwa nawo habari nyengine: Sukusukuzani nzigo tena, 
REV.2.25	ila ikalani na ukamilifu wakweli wamuri nawo, mpaka panisaka kuja. 
REV.2.26	Wája kushinda‑wo na wafulata nafsi yangu mpaka mwinsho, nukuja kuwapa mamulaka julu ya mataifa, 
REV.2.27	ipate wawataware na ngombo ya cuma, nakuwavunja kipande-kipande kamba viyungu vya utope. 
REV.2.28	Na niwesusira novyo ng'andu, alama yakushinda.
REV.2.29	Ári na masikiro, asikire Roho wa Mwenyezimungu vyawambira wenye jamati.
REV.3.1	Mwandikire laika wa jamati ya Saridi javi:
REV.3.1	Eyi ndi habari ya ire ári na roho saba za Mwenyezimungu pamoja na nondwa saba.
REV.3.1	Nukwijiwa vitendo vyako, kuwa ukwijiwikana kuwa jamati yanguvu iri hai, fala kusema kweli kufwa. 
REV.3.2	Rinang'anizire! Rimbisa cibakire ciri karibu kufwa‑co, kamana sisingane kazi zenu kamili mbere ya Mwenyezimungu. 
REV.3.3	Kumbukira ukweli wausikire; tubiya na fulata! Ikiwa aurinang'anizire, nukuja upesi kamba mwivi, sawijiwa anta aba wakati wanija kwako.
REV.3.4	Novyo-sivyo, kwanawo wamojawapo sawatayire noda nguwo zawo kwa vitendo vibaya. Wákwenenda nomi wavarire nguwo nyelupa kwa kuwa wanawo haki yakutenda javyo. 
REV.3.5	Wája kushinda javyo‑wo wakuja kuvala nguwo nyelupa. Sishubutu kufuta mazina awo nkitabu ca uhai, na nukuja kuwatangaza mbere ya Baba wangu pamoja na malaika wake kuwa ewo wangu.
REV.3.6	Ári na masikiro, asikire Roho wa Mwenyezimungu vyawámbira wenye kwamini njamati.
REV.3.7	Mwandikire laika wa jamati ya Filadelifiya javi:
REV.3.7	Eyi ndi habari ya ire takatifu na nsema-kweli. Iye ndi ari nawo nfungulo wa nfalume Daudi. Iye caafungula, aapo afunga. Iye caafunga, aapo afungula.
REV.3.8	Nukwijiwa vitendo vyako. Ona, mbere yako nifungula nryango, aapo wakukidiri kufunga. Kuwa mwepepe, fala ufulata usemi wangu, aukatare zina rangu. 
REV.3.9	Ona! Nukuja kuwashurutisa wari upande wa Ibilisi, walongo, waritula kuwa Mayahudi fala sawari, niwakokoresa mmaulu mwako. Wakuja kwijiwa kuwa uwe ndi wanukupendire. 
REV.3.10	Kwa kuwa kwankufulata ámuri zangu za kuhitamili, nukuja kukukengera nkati ya muda nkulu wakuyereriwa úri karibu kufika, pawaja kuyereriwa wanu piya wa ulumwengu‑wu. 
REV.3.11	Ona! Nukuja wala sikawa. Zidi koloka na kwamini kwako ipate asilawirire wa kukuvula lemba rako ra ushindi. 
REV.3.12	Wája kushinda‑wo nukuja kuwawona kamba maribwi a nyumba takatifu ya Nlungu wangu, mahala pawatowa kulawa tena. Myoyo yawo niwandika zina ra Nlungu wangu, na zina ra kaya ulu ya Nlungu wangu, Yerusalemu nyipya yaaja kwisuka Nlungu wangu kulawa mbinguni. Na ewo wakuja kwandikiwa zina rangu ripya.
REV.3.13	Ári na masikiro, asikire Roho wa Mwenyezimungu vyawambira wenye jamati.
REV.3.14	Mwandikire laika wa jamati ya Layodikeya javi:
REV.3.14	“Eyi ndi habari ya ire etiwa ‘Aamina’, shahidi wakwaminika na nsema-kweli
REV.3.15	Nukwijiwa vitendo vyako, kuwa auzizima wala aulunguza. Nanga viwa vyema unazizima au unalunguza! 
REV.3.16	Fala kuwa kamba maji antukuta, sazizima wala salunguza, ndimana nukuja kukutapika nkanywa mwangu. 
REV.3.17	Kamana ukwamba: ‘Niwa tajiri, niringaniriwa, sina shaka na kinu.’ Fala aurifahamu kuwa auna kinu, kuwa nkosofu na masikini, kupanjika maso na kuwa diki. 
REV.3.18	Nukulanga uze oru musu kwangu omi, oru yakuswafiwa pamoto, ipate uwé tajiri. Uze nguwo nyelupa ipate uvare, usiriwonere haya diki yako. Na uze tiba uritaye mmaso ipate uwone sana. 
REV.3.19	Omi ndi mwenyé kuwasutumu na kuwatubisa waniwapenda. Basi, tendani juhudi, na tubiyani!
REV.3.20	Ona! Niwa panryango, nankulomba hodi. Munu akisikira shauti yangu, akifungula nryango, nikwingira nnyumba mwake, na tikurya pamoja kamba munu na rafiki yake. 
REV.3.21	Wája kushinda‑wo, niwarifu wekare nomi pakiti cangu, kamba omi novyo vyanishindire, nikikala na Baba pakiti cake.
REV.3.22	Ári na masikiro, asikire Roho wa Mwenyezimungu vyawambira wenye jamati.”
REV.4.1	Bandi ya kuwona evi vinu‑vi, nikinang'aniza, we! Niwona nryango uri wanzu mbinguni, na shauti mmoja noyo yanisikire pakwanza, nisikira ikisowera nomi kamba kuvuma ka baramanda, ikamba: “Njo julu kuno! Nukolotera vijuzi kukuna bandi ya evi vinu‑vi.” 
REV.4.2	Kwa mpunde noure, Roho wa Mwenyezimungu kanilongoza, niwona kiti kimoja cituriwe mbinguni, ekare mmojawapo nopo. 
REV.4.3	Ekare pakiti‑yo akimensa-mensa na nuru ngema pakulu ya rangi nyeundu na ya niri
REV.4.4	Kiti‑co cizunguriziwa na viti shirini na vine, novyo viti-vyo wekala wakulungwa shirini na wane, wavala nguwo nyelupa na nkiswa warikonga malemba a oru. 
REV.4.5	Pakiti pare pakimensa na pakididima gidi‑gidi‑gidi. Mbere ya kiti‑co, zíkiwapo kandiyeru saba zikikorera, zikilawa malulimi a moto wakulunguza: ezo ndi Roho saba za Mwenyezimungu. 
REV.4.6	Mbere ya kiti‑co, cikiwepo kinu cakulanda bahari ya viduru, yakulangala vú kamba diamante.
REV.4.6	Na kati-kati ya kiti‑co na nanyenje, vikiwapo viyumbe hai vine, vya maso mengi, mbere na nyuma. 
REV.4.7	Kiyumbe hai wakwanza‑yo kanlanda simba, wapiri kanlanda ng'ombe ntoto, watatu uso wake úkiwa kamba wa binadamu, na wane kanlanda namwewe akiruka. 
REV.4.8	Viyumbe hai wane ware, kila mmoja ákiwa nawo mbawa sita, na mbawa‑zo zíkiwa nawo maso kila upande, nkati na panja. Ewo wakimba nsana na usiku, sawanyamala:
REV.4.8	“Takatifu, takatifu, takatifu ndi Mola,
REV.4.8	Mwenyezimungu, Mwenyé uwezo piya,
REV.4.8	Mwenye wa ijana, wa rero, na wa makeshamungu.”
REV.4.9	Viyumbe hai vine vire vintukuza na vinsifu na vinshukuru ire ekare pakiti ire, ári kuinshi daima milele. 
REV.4.10	Pavitendire javyo, wakulungwa shirini na wane ware wakirigwisira pansi, wakintukuza mwenyé ekare pakiti ire, ainshi daima milele. Malemba awo wakikongola wakefya sini ya kiti, kuno wakamba:
REV.4.11	“Bora wakupokerera utukufu, swifa, na uwezo
REV.4.11	nduwe, Mwenye wetu, Nlungu wetu,
REV.4.11	konta uwe ndi umbire vinu piya.
REV.4.11	Piya vyumbiwa na viwapo, kwa kusaka kwako.”
REV.5.1	Sambi, niwona munkono nriro wa ire ekare pakiti ire kitabu kimoja cakushokotiwa, candikiwa nkati na kunja, cimamatiziwa selu saba. 
REV.5.2	Ikisa nimmona laika wanguvu, akereza na shauti ulu: “Nani ari na haki ya kumamatula selu‑zi afungure eci kitabu‑ci?” 
REV.5.3	Fala simbinguni, wala mulumwengu‑mu, wala sini ya ardhi, awerepo mwenyé haki wakufungula kitabu cire, kuwona caandikiwe nkati.
REV.5.4	Nikirira pakulu konta awerepo mwenyé haki wakufungula kitabu cire, kuwona caandikiwe nkati. 
REV.5.5	Fala nkulungwa mmoja
REV.5.6	Ikisa ninang'aniza, nimmona mmoja kati-kati ya kiti, kazunguriziwa na viyumbe hai wane ware pamoja na wakulungwa ware. Wanimmonire‑yo ákiwa Kondoo kemira wakulanda kuulaiwa. Kondoo‑yo ákiwa nawo manyanga saba na maso saba, ndi roho saba za Mwenyezimungu ziperekiwe mulumwengu‑mu piya. 
REV.5.7	Kondoo‑yo akinfika karibu ekare pakiti ire, akitwala kitabu caásukure nkono nriro cire. 
REV.5.8	Patwarire kitabu cire, viyumbe hai wane ware, pamoja na wakulungwa shirini na wane, wakikokora mbere ya Kondoo‑yo. Kila mmoja ákiwa nawo kityatya na vibakuri vya oru vyakwijala lubani, ndi duwa za wanu wa Mwenyezimungu.
REV.5.9	Ewo wakimba nyimbo nyipya, wakamba:
REV.5.9	“Uwe ndi mwenyé haki wakupokerera kitabu na kumamatula selu,
REV.5.9	konta kuulaiwa, na damu yako iwauza wanu woke ka Mwenyezimungu,
REV.5.9	wanu wa piya marikolo na piya luga‑zi,
REV.5.9	wanu wa kabila piya pamoja na mataifa piya.
REV.5.10	Ewo kuwatenda wawe umati
REV.5.10	na ewo wakuja kutawala mulumwengu‑mu.”
REV.5.11	Ninang'aniza, nisikira shauti za malaika wengi wazunguriza kiti cire, na viyumbe hai ware pamoja na wakulungwa ware. Isabu ya malaika ware wákiwa laki ka malaki, na alufu ka maalufu! 
REV.5.12	Ewo wakimba pakulu-pakulu, wakamba:
REV.5.12	“Bora wakupewa uwezo, mali, fahamu, nguvu,
REV.5.12	inshima, utukufu na swifa,
REV.5.12	ndi Kondoo oláiwe!”
REV.5.13	Na niwasikira piya viyumbe wari mbinguni, mulumwengu‑mu, sini ya ardhi, mbahari, na piya víkiwa nkati yawo, wakijibu na rimbo:
REV.5.13	“Ka ire ekare pakiti pamoja na ire Kondoo,
REV.5.13	apewe swifa, inshima, utukufu, na uwezo,
REV.5.13	daima milele!”
REV.5.14	Viyumbe hai wane ware wakitikiza: “Aamina!” Na wazee wakikokora wakitukuza.
REV.6.1	Nikinang'aniza, nimmona Kondoo ire akimamatula selu mmoja kati ya selu saba zire, na ninsikira kiyumbe mmoja kati ya viyumbe hai wane ware akisowera na shauti ulu yakulanda kudidima, akamba: “Njo!” 
REV.6.2	Ninang'aniza, nimmona kavalu mwelupa. Ampandire‑yo ákiwa nawo upinde na kapewa lemba. Iye kalawa ashindire ipate akashinde tena.
REV.6.3	Kondoo‑yo, pamamature selu yapiri, ninsikira kiyumbe hai wapiri ire akamba: “Njo!” 
REV.6.4	Ikisa akilawirira kavalu mwengine, mweundu. Ampandire‑yo kapewa upanga nkulu, na kapewa mamulaka a kupoteza salama ya wanu mulumwengu, ipate wolayane.
REV.6.5	Kondoo‑yo, pamamature selu yatatu, ninsikira kiyumbe hai watatu akamba: “Njo!” Ninang'aniza, nimmona kavalu mwerufi. Ampandire‑yo mmakono kasukula balansa. 
REV.6.6	Nisikira kamba shauti mmoja ikilawa kati ya viyumbe hai wane ware, ikamba: “Kilu mmoja ya tirigu au kilu natu za náni ndi nshahara wa suku moja. Na musaribu mafuta wala vinyu.”
REV.6.7	Kondoo‑yo, pamamature selu yane, ninsikira kiyumbe hai waane akamba: “Njo!” 
REV.6.8	Ninang'aniza, nimmona kavalu wa rangi ya masamba saikaluke. Ampandire‑yo akitiwa “Kufwa” na kalongozana na ire wakwitiwa “Kuzimu”. Ewo wapewa mamulaka a kumiliki upande waane wa ulumwengu‑wu, ipate wawolaye wanu na upanga, njala, ulwere, pamoja na manyamangalo.
REV.6.9	Kondoo‑yo, pamamature selu yatanu, niwawona sini ya uralu wa kafara wanu wolaiwe kwa sababu yakutangaza habari za Mwenyezimungu, na kwa sababu ya ushahidi wawalavire. 
REV.6.10	Ewo waweta na shauti ulu‑ulu, wakamba:
REV.6.10	“Nfalume wetu, uwe kuwa takatifu na nsema-kweli!
REV.6.10	Ware wari mulumwengu‑mu watawanya damu yetu,
REV.6.10	uwalamula rini? Uwaripa rini?”
REV.6.11	Ikisa kila mmoja pare akipewa mavazi melupa. Na ewo wakambiriwa wapumure wakati aba mpaka itimiziwe isabu ya wenziwawo waja kuulaiwa kwa sababu ya Insa. Kamana wawapo wanduzawo, watumisi wa Insa, waja kuulaiwa kamba vyawolaiwe ewo.
REV.6.12	Kondoo‑yo, pamamature selu yasita, niwona, cilawirira kitikansi kikulu. Juwa rinukala pi kamba nguwo nyerufi za matanga, na mwezi utaduka, úkiwa mweundu pyũ kamba damu. 
REV.6.13	Nondwa za mbinguni zikipakatikira pansi kamba figu nete, kwa kuvunga mepo pakulu. 
REV.6.14	Bingu ikikunjiwa-kunjiwanga kamba waraka ikilainika. Na kila mwango na visirwa vilawa mahala mwavíkiwa. 
REV.6.15	Mafalume wa mulumwengu‑mu na wenye siyasa, wakulungwa wa masurudadu, matajiri, wenye uwezo, watwana piya, pamoja na walungwana, warifisa mmajonga na mmapondo a mmyango. 
REV.6.16	Ewa wakilebela myango na mapondo, wakamba javi: “Tigwirireni ofwe, mutifise baidi asitiwone ire ekare pakiti ire, na tiwe baidi ya nyongo ya Kondoo. 
REV.6.17	Konta ire ekare pakiti, pamoja na Kondoo ifika suku yawo ulu yakuwa na nyongo. Nani aja kukidiri kwimira?”
REV.7.1	Bandi ya evyo, niwawona malaika wane wemire mmoja-mmoja membe zonne za duniya‑yi. Waziwiya mepo zonne za duniya‑yi, zisivunge nrima wala mbahari wala mmuti mmojawapo. 
REV.7.2	Nimmona laika mwengine tena, akilawirira upande wa malawira-juwa, ákiwa nawo selu ya Nlungu hai. Iye kawakuwira na shauti ulu pakulu malaika wane ware wawagabizire uwezo wa kwaribu duniya‑yi pamoja na bahari, akiwambira javi: 
REV.7.3	“Musaribu nrima wala bahari wala miti, satinawataya selu pacenye pawo watumisi wa Mwenyezimungu.”
REV.7.4	Nambiriwa isabu ya wanu wataiwe selu‑wo, wákiwa alufu miya na arubaini na nne, wa piya marikolo a waIziraeli:
REV.7.5	wataiwa selu wanu alufu kumi na mbiri wa rikolo ra Yuda,
REV.7.5	alufu kumi na mbiri wa rikolo ra Rubeni,
REV.7.5	alufu kumi na mbiri wa rikolo ra Gadi,
REV.7.6	alufu kumi na mbiri wa rikolo ra Aseri,
REV.7.6	alufu kumi na mbiri wa rikolo ra Naftali,
REV.7.6	alufu kumi na mbiri wa rikolo ra Manase,
REV.7.7	alufu kumi na mbiri wa rikolo ra Simiyoni,
REV.7.7	alufu kumi na mbiri wa rikolo ra Lawi,
REV.7.7	alufu kumi na mbiri wa rikolo ra Isakari,
REV.7.8	alufu kumi na mbiri wa rikolo ra Zabuloni,
REV.7.8	alufu kumi na mbiri wa rikolo ra Yusufu,
REV.7.8	na alufu kumi na mbiri wa rikolo ra Benjami.
REV.7.9	Bandi ya evyo, niwona junudi ya wanu iliki nzima, wanu wengi sawawalangika. Wákiwa wa piya mataifa‑ya, marikolo, kabila na luga, wemira mbere ya kiti na mbere ya Kondoo. Wavala mavazi melupa vu, wasukula makuti mmakono, 
REV.7.10	wakinyangula pakulu-pakulu, wakamba:
REV.7.10	“Kuvushiwa kulawa ka Nlungu wetu,
REV.7.10	ekare pakiti cake,
REV.7.10	na kulawa ka Kondoo!”
REV.7.11	Malaika piya wemira wazunguriza kiti cire, wazee, pamoja na viyumbe hai wane ware. Wasujudi mbere ya kiti cire kuno wakintukuza Mwenyezimungu, 
REV.7.12	wakamba:
REV.7.12	“Aamina! Swifa, utukufu, fahamu,
REV.7.12	shukurani, inshima, uwezo, na nguvu,
REV.7.12	mwanyewe ndi Nlungu wetu, daima milele. Aamina!”
REV.7.13	Nzee mmoja akinidairi javi: “Wanu wavarire mavazi melupa‑wa wanani? Wankulawa ndepi?”
REV.7.14	Nikinjibu: “Mwenye wangu, uwe ndi wijiwa!”
REV.7.14	Basi iye akinambira: “Ndi ware iwapitire hali ya kulumbatiwa pakulu ware. Ewo wafula nguwo zawo, walangaza, julu ya damu ya Kondoo. 
REV.7.15	Ndimana wawa mbere ya kiti ca Mwenyezimungu, na wankuntumika mahala pake takatifu usiku na nsana. Na ire ekare pakiti akuwa pamoja nawo awakengera
REV.7.16	Aiwakola njala tena wala aiwakola nyotwa tena. Ariwoca juwa anta suku mmoja, wala awavujuka, 
REV.7.17	konta Kondoo ari mbere ya kiti‑yo akuja kuwa Nsunga wawo. Iye awalongoza kumiviriro ya maji a uhai. Na Mwenyezimungu awafuta mmaso mwawo masozi piya.”
REV.8.1	Kondoo‑yo, pamamature selu yasaba, binguni muda wa nusu ora kukinyamazikana vi. 
REV.8.2	Ikisa niwawona malaika saba wemire mbere ya Mwenyezimungu, wakipewa baramanda saba.
REV.8.3	Laika mwengine akuka karibu, akimira mbere ya uralu wa kafara, ákiwa nawo kibakuri ca oru cakufukizira lubani. Akipewa lubani ringi rawenye ipate afukize pauralu wa oru mbere ya kiti, apereke pamoja na duwa za piya wenye kwamini. 
REV.8.4	Rosi ra lubani rire rikifuka mmakono mwa laika, rikikwera julu ka Mwenyezimungu pamoja na duwa zawenye kwamini zire. 
REV.8.5	Ikisa laika ire akitwala kibakuri cire, akijaza makala a pauralu are, akipakatisira pansi. Kwa javyo kukididima gidi‑gidi‑gidi, kukimensa, na cikitenda kitikansi.
REV.8.6	Sambi, malaika saba wákiwa nawo baramanda saba ware, kila mmoja akiritengeza ebiye.
REV.8.7	Laika wakwanza ire kebiya baramanda yake, na nvula ya mawe na moto yakusanganyika na damu ikipakatikira pansi. Upande watatu wa ardhi ukilungula, upande watatu wa miti ukilungula, na piya minyani miwisi neyo novyo ikilungula.
REV.8.8	Ikisa laika wapiri kebiya baramanda yake. Kinu kamba mwango nkulu wa moto ukikorera ukefyeriwa mbahari. Upande watatu wa bahari ire ukitaduka damu pyũ. 
REV.8.9	Upande watatu wa viyumbe vya mbahari wakifwa, na upande watatu wa mapaketi akaribiwa.
REV.8.10	Ikisa, laika watatu kebiya baramanda yake. Nondwa ulu ikimwarika kamba mwenge, ikisomoka binguni, ikigwa. Igwirira upande watatu wa myuto na julu ya miviriro ya maji. 
REV.8.11	Eyi nondwa‑yi zina rake “Kuwawa”. Upande watatu wa maji ndi citenzire kuwawa, na wanu wengi wakifwa kwa kunywa maji akuwawa.
REV.8.12	Ikisa laika wane kebiya baramanda yake. Ukibiiwa upande watatu wa juwa na wa mwezi pamoja na wa nondwa, ipate winukare upande wawo watatu. Upande watatu wa nsana na wa usiku winukaziwe.
REV.8.13	Basi, nimmona na ninsikira namwewe mmoja akiruka julu kati ya bingu, akamba na shauti ulu:
REV.8.13	“Dambi! Dambi! Dambi wanu wainshi mulumwengu‑mu,
REV.8.13	kwa sababu ya kinu cija kukuna‑co,
REV.8.13	malaika wengine watatu pawaja kwibiya baramanda zawo!”
REV.9.1	Ikisa laika watanu kebiya baramanda yake. Niwona nondwa mmoja ikisomoka mbinguni ikigwira pansi, na noyo nondwa‑yo ipewa nfungulo wa simbo sarina mwinsho. 
REV.9.2	Simbo sarina mwinsho‑ro, nondwa ire ifungula, na rosi rifuka nsimbo mure kamba ra nforunu ulu. Rosi rikifuka nsimbo‑ro rinukaza pi juwa na wasaa. 
REV.9.3	Nkati ya noro rosi‑ro, walawa wanamasarire wenera ulumwengu‑wu, na wapewa mamulaka a wari nawo viluma-ombo mulumwengu‑mu. 
REV.9.4	Ewo wamuriwa kuwa wasaribu minyani ya duniya wala mafukutu piya wala miti piya, ila wawalumize wanu sawatayiwe selu ya Mwenyezimungu pacenye. 
REV.9.5	Wambiriwa wasiwolaiye wanu ware, ila wawatabishe muda wa myezi mitanu, na kuwatabisha kwawo ndi kuwaluma kamba kilumaombo vyaanluma munu. 
REV.9.6	Nozo suku‑zo, wanu wakuja kusakula infwa fala awashubutu kukidiri kupata, wakuja kuhitari infwa fala kifo cikuja kuwatira.
REV.9.7	Nowo wanamasarire‑wo wawalanda makavalu wakutengeziwa kuka kuvita. Nkiswa wavaziwa kamba malemba a oru, na uso wawo úkiwa kamba wa wanadamu. 
REV.9.8	Wákiwa nawo nywiri kamba za masinyara, na meno kamba a simba. 
REV.9.9	Vifuwa vyawo vifumika kamba cuma. Pawakiruka, mbawa zawo zikivuma kamba shauti ya maringisho mengi a kukwekwetiwa na makavalu pakituwisiwa kuka kuvita. 
REV.9.10	Mikira yawo íkiwa kamba ya viluma-ombo, vikiluma. Na nkati ya mikira yawo íkiwa na nguvu ya kuwaduru wanu muda wa myezi mitanu. 
REV.9.11	Nfalume wawo nowo wanamasarire‑wo ndi laika wa simbo sarina mwinsho. Nkiebraniya laika‑yo ákitiwa Abadoni, na nkigeregu akwitiwa Apoliyoni
REV.9.12	Hukumu ya kwanza‑yi ipita, fala bandi ya eya mambo‑ya, zikuja tena hukumu mbiri.
REV.9.13	Ikisa laika wasita kebiya baramanda. Nisikira shauti ikilawa membe nne za uralu wa kafara ra oru riri mbere ya Mwenyezimungu. 
REV.9.14	Shauti ire ikimwambira laika wasita ákiwa na baramanda ire: “Wafungure malaika wane‑wo wafungiwe karibu ya muto nkulu wa Eufarati.” 
REV.9.15	Malaika wane ware wakifunguriwa. Ewo wâtengeziwa kwa wakati noure, suku na mwezi na nowo mwaka‑wo, ipate wawolaye upande watatu wa wanadamu. 
REV.9.16	Nisikira ikambiwa kuwa isabu ya masurudadu wake wacamakavalu wákiwa laki miyateni.
REV.9.17	Nkati ya ruhuya yangu, nikikidiri kuwawona wacamakavalu wawapandire makavalu wawo. Wacamakavalu‑wo wákiwa nawo vikopa vyeundu kamba moto, vya niri, na vya safarãu. Viswa vya makavalu‑wo víkiwa kamba vya masimba, na nkanywa mwa nowo makavalu‑wo mukilawa moto, rosi, pamoja na unga. 
REV.9.18	Kwa nozi balayi natu‑zi, ulaiwa upande watatu wa wanadamu, julu ya moto, rosi, na unga vyakulawa nkanywa mwa nowo makavalu‑wo. 
REV.9.19	Kamana uwezo wa nowo makavalu‑wo úkiwa nkanywa na kunkira. Mikira yawo íkiwa nawo viswa kamba vya manyoka, na nguvu za kuwaduru wanu.
REV.9.20	Wanu wengine sawolaiwe kwa noyi balayi‑yi, ewo awatubiya vitendo vyawo. Wazidi kuwambudu mashetwani pamoja na maswanamu wa oru, wa parata, wa shaba, wa mawe pamoja na wa miti, maswanamu sawakidiri kuwawona wala kuwasikira wala sawenenda. 
REV.9.21	Awatubiye kuulaya kwawo, (wala) usawi wawo, (wala) lukware rawo, wala wivi wawo.
REV.10.1	Nimmona laika mwengine wakufumika pakulu futi akisuka mbinguni, rinzunguriza wingu, na kiswa cake cizunguriziwa na kipiji. Uso wake ukikorera kamba juwa, na maulu ake ákiwa kamba maribwi a moto. 
REV.10.2	Mmakono kasukula kitabu kitoto cakufunuriwa. Mulu wa nkono nriro katula mbahari, na mulu wa nkono sonto katula nrima. 
REV.10.3	Akikuwa na shauti ulu‑ulu kamba vyaturuma simba, kuno kukijibu kudidima mara saba.
REV.10.4	Pakudidime mara saba, níkiwa tayari kwandika, falakini nisikira shauti mbinguni ikamba: “Fisa siiri yausikire nkati ya kudidima ka mara saba‑ko, usandike kinu!”
REV.10.5	Ikisa laika wanimmonire emire julu ya bahari na nrima ire, akilamusa nkono nriro wake akiloza binguni. 
REV.10.6	Na akilapira zina ra ire aínshi milele, ombire bingu, ardhi, bahari, na piya viripo nkati yawo. Akamba: “Epa wakati auja kuwepo tena. 
REV.10.7	Falakini laika wasaba, paasaka kwibiya baramanda yake, Mwenyezimungu atimiza siiri ya mpango wake. Vikuja kukuna sawa‑sawa kamba vyaâwambire minabii, watumisi wake.”
REV.10.8	Ikisa shauti ya mbinguni yanisikire, ikiludira kusowera nomi ikamba: “Uka, ukatware kitabu cifunuriwe casukure laika emire julu ya bahari na nrima.”
REV.10.9	Basi nikinfika laika ire, nikinlebela kuwa anipe kitabu kitoto cire. Na iye akinambira: “Twala umize. Cikingira ntumbokulu cukuwawa, fala pakanywa pako cukunowa na‑na‑na kamba ansali.” 
REV.10.10	Ndimana, nikitwala kitabu kitoto cire mmakono mwa laika, nikimiza. Nkanywa‑mu cikinowa kamba ansali, fala pacingire ntumbokulu ciniwawa. 
REV.10.11	Ikisa nambiriwa: “Ujuzi ubushuru tena upya kuhusu wanu wengi, kabila‑zo, luga‑zo, pamoja na mafalume wengi.”
REV.11.1	Ikisa nipewa kipimo ca ndekete, nikambiriwa javi: “Lamuka, ukapime Nyumba Takatifu ya Mwenyezimungu na uralu, na nomo uwawalange wanu wamwabudu. 
REV.11.2	Ila luwani ra panja ra Nyumba Takatifu‑ro usipime, konta wagabiziwa wanu wa kabila‑zo. Ewo wakuja kuluwata kaya ulu takatifu kwa muda wa myezi arubaini na miwiri. 
REV.11.3	Nukuja kuwapa mashahidi wangu wawiri mamulaka a kwereza habari ya Mwenyezimungu muda wa suku alufu mmoja na miyateni na sitini. Ewo wavaziwa nguwo za matanga.”
REV.11.4	Mashahidi wawiri‑wa ndi mizaituni miwiri na vinara viwiri vimire mbere ya Mwenye, mwanyewe ardhi. 
REV.11.5	Akiwapo munu asaka kuwaduru, nkanywa mwawo ulawa moto uwoca maaduwi wawo. Wasáka kuwaduru‑wo, wajuzi wauliyiwe javyo. 
REV.11.6	Ewo wanawo mamulaka a kufunga bingu nvula isinye wakati wawereza habari za Mwenyezimungu. Wanawo mamulaka a kutadusa maji kuwa damu, na wanawo mamulaka a kuhukumu ardhi kwa piya namuna za balayi, mara nyingi pawasaka ponse.
REV.11.7	Pawusaka kumariza ushahidi wawo‑wo, nyamangalo alawa Mpondo sarina mwinsho
REV.11.8	Maiti awo akuja kubaki mmabarabara kaya ulu ya Yerusalemu, mahala paâgomezeriwe Insa, Mwenye wawo. Noyo kaya ulu‑yo itiwa novyo Sodoma na Miswiri konta upande wa kiroho ilandana nawo. 
REV.11.9	Kwa muda wa suku natu na nusu, wanu wamojawapo wa kabila‑zi na luga‑zi pamoja na mataifa, wakuja kuwona maiti awo‑yo, na awaja kuruhusu kuwa ewo wazikiwe. 
REV.11.10	Wanu wa mulumwengu‑mu wakuja kufurahi na kuwa radi, na waperekerana vinu, konta nowa minabii wawiri‑wa wawasalamurira tabu pakulu pawenye wari kuinshi mulumwengu‑mu.
REV.11.11	Bandi ya suku natu na nusu, ija roho ya uhai kulawa ka Mwenyezimungu iwengira ewa mashahidi wawiri‑wa, ewo wakilamuka, wakimira. Wanu wakiwawona ware wakitetema pakulu futi. 
REV.11.12	Ikisa, mashahidi ware wasikira shauti ulu kulawa binguni, ikiwambira javi: “Kwerani muje julu kuno!” Newo wakikwera binguni na wingu, kuno maaduwi wawo wakiwawona javi.
REV.11.13	Kwa wakati noure, cikilawirira kitikansi kikulu, cikidangula upande wakumi wa kaya ulu ire. Noco kitikansi‑co wafwa wanu alufu saba. Na wanu sawafwire ware ukiwengira wofi na wakintukuza Nlungu wa mbinguni.
REV.11.14	Kwa javyo, ikipita hukumu yapiri‑yi. Falakini yatatu ikuja bila kukawa.
REV.11.15	Laika wasaba akibiya baramanda yake. Zisikirikana shauti ulu‑ulu mbinguni zikamba:
REV.11.15	“Ufalume wa duniya‑yi, mwanyewe ndi Mola wetu na Almasihi wake.
REV.11.15	Mola akuja kutawala daima milele!”
REV.11.16	Wazee shirini na wane wekare nviti mwawo mbere ya Mwenyezimungu ware, wasujudi, wamwabudu Mwenyezimungu, 
REV.11.17	wakamba:
REV.11.17	“Tukushukuru uwe, Mwenye,
REV.11.17	Mwenyezimungu, Mwenyé uwezo piya,
REV.11.17	Mwenyezimungu wa rero na wa ijana,
REV.11.17	konta kutwala uwezo wako nkulu,
REV.11.17	na kwanza kutawala!
REV.11.18	Kabila‑zo zikimiwa nawe na kuja kukimiwa kwako.
REV.11.18	Ndi wakati wako wakuwalamula wafwi,
REV.11.18	kuwaripa watumisi wako,
REV.11.18	minabii, watakatifu, na wenye kukwinshimu,
REV.11.18	watoto na wakulu.
REV.11.18	Ndi wakati wako wakuwadangula
REV.11.18	piya wadangúla ardhi‑yi!”
REV.11.19	Ikisa mbinguni, pafunguriwa mahala takatifu pa Mwenyezimungu, nkati ikiwoneka Kashoti ya Miyadi. Kwa javire, kukanza kumensa, kudidima giri-giri-giri, kitikansi, pamoja na nvula ya kugwa mawe mengi.
REV.12.1	Niwona mbinguni alama ulu: nimmona mwanamuka mmoja avarire juwa, na mwezi kumaulu kwake, na nkiswa karikonga lemba ra nondwa kumi na mbiri. 
REV.12.2	Ákiwa na mimba ulu, karibu yakupongola, na ákikuwa kwa sababu yakutabika malwazo a kupongola.
REV.12.3	Ikisa niwona mbinguni alama nyengine. Nimmona anasi nkulu, mweundu, wa viswa saba na manyanga kumi, na kila kiswa cikongiwa lemba. 
REV.12.4	Nkira wake ukikweta nondwa za mbinguni upande watatu, akipakatisira pansi‑pa. Anasi‑yo kémira mbere ya mwanamuka akuka kupongola ire, ipate nakumpongola mwana‑yo, ammize.
REV.12.5	Mwanamuka ire kampongola mwana nlume, ajire kutawala kabila‑zi piya na ngombo wa cuma. Mwanawe ire akitwariwa ka Mwenyezimungu, akikaziwa pakiti cake. 
REV.12.6	Mwanamuka ire akituwa akuka kulanga, mahala Mwenyezimungu kântengezere akarisiwe noko muda wa suku alufu na miyateni na sitini.
REV.12.7	Mbinguni ikizuka vita. Mikayilu na malaika wake wakanza vita na anasi. Anasi‑yo novyo akitenda vita na malaika wake mashetwani, 
REV.12.8	fala wakishindiwa, awapatire mahala tena mbinguni kure. 
REV.12.9	Sambi akituwisiwa anasi nkulu ire, nyoka wa mida, wakwitiwa Shetwani na Ibilisi ire, mwenyé kuwatesa wanu mulumwengu‑mu piya. Iye akipakatikira pansi na mashetwani wake wakipakatikira pansi pamoja neye.
REV.12.10	Ikisa nisikira shauti ulu mbinguni ikamba:
REV.12.10	“Ufika wakati wakuvuka, na wa uwezo, na ufalume wa Nlungu wetu!
REV.12.10	Ndi wakati wa mamulaka a Almasihi wake!
REV.12.10	Konta katuwisiwa mwenyé kuwataja wanduzetu,
REV.12.10	awataja wanduzetu mbere ya Nlungu wetu usiku na nsana.
REV.12.11	Wanduzetu wanshinda julu ya damu ya Kondoo,
REV.12.11	julu ya ushahidi wa usemi wawereze,
REV.12.11	na kwa sababu yakuwa tayari kulavya mainsha awo awe kafara.
REV.12.12	Basi, bingu zifurahi!
REV.12.12	Na umwe mwikala binguni, furahini!
REV.12.12	Fala umwe nrima na bahari, mulaniwe,
REV.12.12	konta Ibilisi kakwisukirani na nyongo pakulu,
REV.12.12	akwijiwa kuwa kabaki aba javi
REV.12.12	(kushindiwa nfululu).”
REV.12.13	Anasi ire, pawonire kuwa kapakatisiriwa pansi, akanza kuntuwirira mwanamuka âmpongore mwana nlume ire. 
REV.12.14	Fala mwanamuka ire kapewa mbawa mbiri za namwewe nkulu, ipate eruke oke kulanga, mahala pake pakusungiwa muda wa myaka mitatu na nusu, asimpate Nyoka ire.
REV.12.15	Ikisa nyuma ya mwanamuka ire, Nyoka ire akilavya maji nkanywa mwake kamba muto ipate anzamise. 
REV.12.16	Fala ardhi insaidiya mwanamuka ire, ifungula kanywa, imiza maji alawire nkanywa mwa anasi are. 
REV.12.17	Basi, anasi ire akikimiwa pakulu futi na mwanamuka ire, ndimana akuka mbere kutenda vita na ujukulu wake mwengine, ware wafuláta ámuri za Mwenyezimungu na wari waminifu ka ushahidi wa Insa.
REV.12.18	Anasi ire akimira nanyenje ya mwani.
REV.13.1	Ikisa nimmona nyama mmoja akilawa mbahari. Ákiwa nawo manyanga kumi na viswa saba. Kila lunyanga karikonga lemba, na viswa vyake vyandikiwa mazina a masemo a kukufuru. 
REV.13.2	Nyama wanimmonire‑yo kanlanda suwi, maulu ake kanlanda dubu, na kanywa yake kanlanda simba. Anasi ire akingabizi nyama ire uwezo na mamulaka makulu a kutawala
REV.13.3	Kiswa kimoja ca noyo nyama‑yo cíkiwa kamba ciri na kijaraa kikulu futi cakuulaya, fala ciponesiwa! Wanu piya mulumwengu‑mu watajabu pakulu, wakinfulata nyama ire. 
REV.13.4	Wakimwabudu anasi ire kwa kuwa kangabizi mamulaka nyama ire, na wamwambudu nyama ire, wakamba: “Nani aringana neyu nyama‑yu? Nani akidiri kutenda naye vita?”
REV.13.5	Ikisa nyama ire akasiwa kusowera vinu vikulu-vikulu vya kukufuru, na kapewa mamulaka a kutenda kazi yake muda wa myezi arubaini na miwiri. 
REV.13.6	Iye akambula kanywa yake, akisowera masemo a kunkufurira Mwenyezimungu, akifezeyi zina ra Mwenyezimungu na Nyumba yake Takatifu, pamoja na piya wari mbinguni. 
REV.13.7	Nyama ire akasiwa kutenda vita na wanu watakatifu awashinde. Noyo kapewa mamulaka ataware kabila‑zi piya, wanu piya, luga piya, pamoja na mataifa piya. 
REV.13.8	Noyo nyama‑yo akuja kwambudiwa na wanu piya wa mulumwengu‑mu, ware sawandikiwe mazina awo nKitabu ca Uhai tangu mwanzo wa ulumwengu. Eco kitabu‑co mwanyewe ndi Kondoo aulaiwe. 
REV.13.9	Ári na masikiro, asikire.
REV.13.10	Wapangiriwe kufungiwa, wafungiwa.
REV.13.10	Wapangiriwe kuulaiwa na upanga, ibidi wolaiiwe na upanga.
REV.13.10	Epa ndi pakuwabidi watakatifu kuhitamili na kutumaini
REV.13.11	Ikisa nimmona nyama mwengine akilawa bara, akikwera. Ákiwa nawo manyanga mawiri kamba a kondoo, fala akisowera kamba anasi. 
REV.13.12	Iye ákiwa nawo piya mamulaka sawa‑sawa a nyama wananzire kummona ire. Akilazimisha ulumwengu pamoja na wanu wari kuinshi nomu wamwambudu nyama wakwanza ire, noire aponesiwe kijaraa cakuulaya ire. 
REV.13.13	Nyama wapiri‑yu katenda maajuza makulu futi mbere ya wanu, anta na moto kesusa kulawa mbinguni ukisukira pansi‑pa. 
REV.13.14	Kwa sababu ya maajuza asiwe kutenda kwa zina ra nyama wakwanza ire, wanu wa mulumwengu‑mu iye kawatesa. Kawamuru wantende swanamu kamba nyama wakwanza ire, ákiwa na kijaraa ca upanga akiinshi ire. 
REV.13.15	Nyama ire kasiwa ammwesezere swanamu wawantendire wa nyama wakwanza ire ipate ampe mainsha asowere. Ikisa akamuru kuwa munu samwabudu noyo swanamu‑yo onse ajuzi aulaiwe.
REV.13.16	Nyama wapiri ire akiwalazimisha wanu: wakulungwa na wasimana, matajiri na wamasikini, walungwana na watwana, piya wataiwe alama nkono nriro au pacenye. 
REV.13.17	Na asiwepo munu wakukidiri kuuza wala wakuuzanya ikiwa aana noyo alama‑yo. Noyo alama‑yo íkiwa zina ra nyama‑yo au isabu ya kwitika zina rake. 
REV.13.18	Epa ndi paubidi wijiwifu. Ereriwa onse esabu mana a isabu ya noyo nyama‑yo, kamana isabu‑yi mana ake zina ra munu. Na isabu‑yi ndi miya sita na sitini na sita (666).
REV.14.1	Ikisa nkati ya ruhuya‑yi, nimmona Kondoo emire julu ya Mwango wa Ziyoni. Iye ákiwa pamoja na wanu alufu miya na arubaini na wane, piya wandikiwa pacenye zina ra Kondoo na ra Wawaye. 
REV.14.2	Na nisikira shauti yakulawa binguni, ikinyangula kamba maji mengi akwisuka pariwe au kamba kudidima pakulu ka uwa. Shauti yanisikire‑yo íkiwa kamba webii vyawebiya vityatya vyawo.
REV.14.3	Wanu ware wakimba nyimbo nyipya mbere ya kiti na ya viyumbe hai wane na mbere ya wazee. Awerepo munu wakukidiri kurifunda noyo nyimbo‑yo, ila warifunda wanu alufu miya na arubaini na wane womboriwe mulumwengu‑mu. 
REV.14.4	Nowo ndi wákiwa swafi kamba wári wabikira na awákiwa nawo noda mmoyo. Ewo wanfulata Kondoo kakuka konse. Ewo wauziwa kati ya wanadamu, wawe wanu wa Mwenyezimungu na wa Kondoo kamba visumo vyakwanza kuvuniwa. 
REV.14.5	Nkanywa mwawo aalawire masemo a ulongo, na awawere nawo anta kosa.
REV.14.6	Nimmona laika mwengine akiruka julu baidi, ákiwa nawo Habari Ngema ya faida milele, awereze wanu wekala mulumwengu‑mu: wanu wa mataifa piya, kabila, luga, pamoja na jamaa piya. 
REV.14.7	Iye kereza na shauti ulu, akamba javi:
REV.14.7	“Mwinshimuni Mwenyezimungu, ntukuzeni,
REV.14.7	konta wakati wakulamula kwake ufika!
REV.14.7	Mwambuduni ire ombire bingu, ardhi, bahari,
REV.14.7	pamoja na miviriro ya maji!”
REV.14.8	Ikisa laika mwengine wapiri, kanfulata laika wakwanza ire, akamba:
REV.14.8	“Kaya ulu ya Babiloniya idanguriwa nfululu!
REV.14.8	Iwashurutisa wanu wa kabila‑zi piya
REV.14.8	kunywa vinyu ya nyongo ya Mwenyezimungu,
REV.14.8	kwa sababu ya lukware rake.”
REV.14.9	Na laika mwengine watatu, kawafulata malaika wenziwe, akikuwa akamba:
REV.14.9	“Amwambudu onse nyama au swanamu wake,
REV.14.9	na akitaiwa alama yake pacenye au mmakono,
REV.14.10	noyo munu‑yo akuja kunywa vinyu ya nyongo ya Mwenyezimungu,
REV.14.10	yakutengeziwa saisanganyiwe na kinu, nkikombe ca nyongo yake.
REV.14.10	Na akuja kopepesiwa na moto na unga,
REV.14.10	mbere ya malaika matakatifu na mbere ya Kondoo.
REV.14.11	Rosi ra moto rakuwopepesa rifuka milele ka milele.
REV.14.11	Ware wamwambudu nyama na swanamu wake‑wo
REV.14.11	na wataiwa alama ya zina rake,
REV.14.11	awaja kupumula usiku na nsana.”
REV.14.12	Epa ndi pakubidi kuhitamili ka matakatifu wa Mwenyezimungu, ware wafulata ámuri za Mwenyezimungu na wantumaini Insa.
REV.14.13	Basi, nisikira shauti mmoja kulawa mbinguni ikamba: “Andika javi:
REV.14.13	‘Kulawa sambi‑pa, heri ware wafwa walungane na Mwenye Insa.’
REV.14.13	‘Eyi ndi kweli’ amba ndi Roho wa Mwenyezimungu.
REV.14.13	‘Ewo wapumuzika nkati ya kazi zawo,
REV.14.13	konta vyawatendire viwafulata noko.’ ”
REV.14.14	Ikisa, niwona wingu relupa, na julu ya noro wingu‑ro, kekala Munu wakulandana na binadamu
REV.14.15	Ikisa akilawa laika mwengine Nyumba Takatifu, akikuwa na shauti ulu akimwambira ekare pawingu ire: “Pereka mundu wako‑wo, ukavune
REV.14.16	Basi, ire ekare pawingu ire akipereka mundu wake ure muardhi, kweli ardhi piya ikivuniwa.
REV.14.17	Ikisa nNyumba Takatifu mbinguni akilawa laika mwengine, asukure novyo mundu wakunoriwa. 
REV.14.18	Ikisa akilawa laika mwengine pauralu wa kafara, iye ákiwa nawo uwezo julu ya moto. Akimwambira na shauti ulu laika asukure mundu wakunoriwa ire, akamba: “Pereka mundu wako wakunoriwa‑wo, uvune ramu za uva za muardhi‑zo, konta zitokota
REV.14.19	Basi, laika ire akefya mundu wake ure muardhi, akivuna uva zire, akefyera munkindu nkulu wakukandiriwa uva. Nkindu‑wo úkiwa nfano wa nyongo ya Mwenyezimungu. 
REV.14.20	Uva‑zo zikipondiwa munkindu úkiwa panja ya kaya ulu ire. Na munkindu‑mo ilawa damu nyingi, ikitenda muto kiyasi ca urefu wa kilometuru miya natu na wica meturu mmoja na nusu
REV.15.1	Ikisa niwona mbinguni alama nyengine, ulu na ya matajabisa: malaika saba wasukula balayi saba za mwinsho. Kwa nozo itimiziwa nyongo ya Mwenyezimungu. 
REV.15.2	Niwona novyo kinu kamba bahari ya viduru yakusanganyiwa na moto. Karibu ya bahari ya viduru ire wemira wanu wânshindire nyama ire, na wânshindire swanamu wake, na wâshindire isabu ikitika zina rake. Piya wasukula vityatya vyawapewe na Mwenyezimungu. 
REV.15.3	Ewo wakimba nyimbo ya Musa, ntumisi wa Mwenyezimungu, na nyimbo ya Kondoo, wakamba javi:
REV.15.3	“Mola, Mwenyezimungu, Mwenyé uwezo piya,
REV.15.3	kikulu na cakutajabisa ndi kazi yako!
REV.15.3	Njira zako ndi za shariya na za kweli,
REV.15.3	He, nfalume wa kabila‑zi!
REV.15.4	Nani sakwinshimu, uwe Mola?
REV.15.4	Nani saasifu zina rako?
REV.15.4	Kamana uwe tu basi ndi takatifu!
REV.15.4	Kabila‑zi piya zikuja kukutukuza mbere yako,
REV.15.4	konta vitendo vyako vya shariya vyolotiwa.”
REV.15.5	Bandi ya evyo, ninang'aniza mbinguni kati ya ema takatifu ya ushahidi, niwona mahala takatifu pakulu pafunguriwe! 
REV.15.6	Na mahala takatifu pakulu pare wakilawa malaika saba wasukure balayi saba. Ewo wavala nguwo za linyu yakung'anira, na warifunga vikopa vya oru nvifuwa. 
REV.15.7	Kati ya viyumbe hai wane ware, mmoja akiwapa malaika saba ware vikombe saba vya oru vyakwijala nyongo ya Mwenyezimungu, ire ainshi daima milele. 
REV.15.8	Na mahala takatifu pakulu pare pakijala rosi ra utukufu wa Mwenyezimungu pamoja na uwezo wake. Aapo munu akikidiri kwingira mure mpaka malaika wo‑saba ware pawesire kutawanya balayi saba zire.
REV.16.1	Sambi, nisikira shauti ulu ikilawa mahala takatifu pakulu pare, ikiwambira malaika saba ware javi: “Ukani na vikombe saba vya nyongo ya Mwenyezimungu‑yi, mukamiminire mulumwengu.”
REV.16.2	Laika wakwanza akilawa, akuka na kikombe cake akimiminira mulumwengu. Na vijaraa vibaya vya makutuba vikiwalawa piya wanu wákiwa na alama ya nyama na wakimwabudu swanamu wake ire.
REV.16.3	Laika wapiri, kikombe cake cire akimiminira mbahari. Maji akitenda damu kamba ya mufwi, na viyumbe hai mbahari piya vikifwa.
REV.16.4	Laika watatu, kikombe cake cire akimiminira mmyuto pamoja na mmiviriro ya maji, nemo mukitaduka damu. 
REV.16.5	Ninsikira laika wa uwezo julu ya maji akimwambira Mwenyezimungu, akamba:
REV.16.5	“Uwe ndi mwenyé shariya,
REV.16.5	uri rero na úkiwa ijana, Mwenyé Takatifu,
REV.16.5	kamana vinu‑vi kuhukumu.
REV.16.6	Damu ya watakatifu na ya minabii wâtawanya,
REV.16.6	ntamana kuwanywesa damu.
REV.16.6	Eyo ndi majuzi awo.”
REV.16.7	Nisikira novyo shauti mmoja ikilawa pauralu wa kafara ikamba:
REV.16.7	“Kweli-kwelini, Mola, Mwenyezimungu, Mwenyé uwezo piya,
REV.16.7	hukumu yako ndi ya kweli na ya shariya!”
REV.16.8	Laika waane ire, kikombe cake akimiminira julu ya juwa. Nero rikipewa kuwoca wanu na moto. 
REV.16.9	Wanu wakociwa na ntukuta mwingi, wakikufurira zina ra Mwenyezimungu, ári na mamulaka julu ya eyi balayi‑yi. Novyo-sivyo, awatubiye wala awantukuze Mwenyezimungu. 
REV.16.10	Laika watanu, kikombe cake akimiminira pakiti ca nyama ire, na ufalume wake ukigwirira kuwa pakisi. Na wanu wakitafuna meno awo kwa kulwaziwa pakulu. 
REV.16.11	Wakikufuru ka Nlungu wa binguni kwa malwazo awo are, na vijaraa pamu-pamu. Novyo-sivyo, awatubiye vitendo vyawo.
REV.16.12	Laika wasita, kikombe cake akimiminira julu ya muto nkulu wa Eufarati. Muto ure maji akikakama ipate itengeziwe njira ya mafalume wa malawira-juwa.
REV.16.13	Basi, niwawona mashetwani watatu wakuwalanda marambi, mmoja kalawa nkanywa mwa anasi, mwengine nkanywa mwa nyama, na mwengine nkanywa mwa nabii saari wakweli. 
REV.16.14	Ewa mashetwani‑wa wakitenda alama zikilawa mpaka ka mafalume wa mulumwengu‑mu piya, ipate wajumulane watende vita suku ulu ya Mwenyezimungu, Mwenyé uwezo piya. 
REV.16.15	Insa akamba:
REV.16.15	“Onani, nukuja kamba mwivi, paragidiga!
REV.16.15	Heri ire mwenyé kurinang'anizira,
REV.16.15	ariturire nguwo zake zakutengeziwa zawenye.
REV.16.15	Aaja kuwa diki, wanu awawona aibu yake.”
REV.16.16	Sambi, mashetwani watatu ware wawajumanisa mafalume mahala pakwitiwa nkiebraniya “Harmagedoni”.
REV.16.17	Ikisa laika wasaba, kikombe cake akimiminira julu. Na shauti ulu ikikuwa pakiti mahala takatifu pakulu, ikamba: “Visa kukuna.” 
REV.16.18	Kukanza kumensa, kudidima gidi‑gidi‑gidi na randi, na cikitenda kitikansi kikulu pakulu sacinatenda tangu akumbiwa binadamu mulumwengu‑mu. 
REV.16.19	Kaya ulu ya Babiloniya ikawanyika mafungu matatu, na makaya a mulumwengu‑mu akidanguka. Basi, Mwenyezimungu akikumbukira piya madambi a kaya ulu ya Babiloniya, na akilazimisha inyweriwe nkaneka mwake vinyu ya nyongo ya Mwenyezimungu. 
REV.16.20	Visirwa piya vikilainika, na myango aikiwoneka. 
REV.16.21	Nvula ya mawe akuremera mpaka kilu arubaini akipakatika kulawa mbinguni akiwagwirira wanu. Wanu newo wákikufuru ka Mwenyezimungu kwa sababu ya balayi ya nvula ya mawe ire, konta íkiwa balayi ulu yakofya.
REV.17.1	Ikisa akinijira laika mmoja kati ya saba wâsukure vikombe saba ware, akisowera nomi javi: “Njo kuno! Nisaka nukolotere hukumu ya Reba nkulu ári kwikala karibu ya maji mengi
REV.17.2	Mafalume wa mulumwengu wawazingire naye, na wanu wekala mulumwengu‑mu warewa vinyu ya uzinzi wake.”
REV.17.3	Basi, laika ire akitwala roho yangu mpaka nlanga. Nimmona mwanamuka ekare julu ya nyama wa rangi nyeundu. Nyama‑yo amwijala mazina akukufuru ka Mwenyezimungu, iye ákiwa na viswa saba na manyanga kumi. 
REV.17.4	Mwanamuka‑yo kâvala kibwebwe ca rangi ya njambalãu na nyeundu, kâvala vifure vya oru na mawe a faida pakulu pamoja na nvaazi. Kâsukula mmakono kikombe ca oru, cakwijala usowezi wa matukano na ucafu wa uzinzi wake. 
REV.17.5	Pacenye pake pândikiwa zina ra siiri:
REV.17.5	“Babiloniya ulu, mama wa mareba na wa piya matukano a mulumwengu‑mu.”
REV.17.6	Na nimmona mwanamuka ire karewa insambala damu ya watakatifu na damu ya mashahidi wa Insa. Panimmonire, nitajabu pakulu futi.
REV.17.7	Laika ire akinidairi: “Mbana unitajabu? Nukwambira mana a siiri a mwanamuka‑yo, pamoja na ya nyama ansukure ári na viswa saba na manyanga kumi‑yo. 
REV.17.8	Nyama waummonire‑yo ákiwa hai, fala sambi kafwa. Kwa suku karibu, alawa nsimbo sarina mwinsho, akuka kuhukumu ya milele. Na wanu wa mulumwengu‑mu, sawandikiwe mazina awo nKitabu ca Uhai tangu kumbiwa ka ulumwengu, wakuja kushanga, kwa kuwona kuwa nyama akiwa hai, ajire akifwa, fala akuja kulawirira tena upya.”
REV.17.9	“Epa ndi paubidi wijiwifu. Viswa saba vikolota myango saba yekarire mwanamuka ire. Vikolota novyo mafalume saba. 
REV.17.10	Kati ya ewo, wagwa watanu, mmoja angari kutawala, na mwengine aanaja, fala paasaka kuja‑po, akuja kwasiwa kutawala ka wakati aba. 
REV.17.11	Nyama mweundu ákiwa hai afwire‑yo ndi nfalume wanane. Iye aringana na mafalume saba wengine‑wo, na akwisiriza kwaribika nfululu. 
REV.17.12	Manyanga kumi auwonire‑yo ndi mafalume kumi saunamba kutawala ufalume wawo, fala wakuja kugabiziwa mamulaka a kutawala ka wakati aba, pamoja na nyama ire. 
REV.17.13	Mafalume kumi‑wa wakuja kunuwiya kinu kimoja, uwezo wawo na mamulaka awo wakuja kungabizi nyama‑yo. 
REV.17.14	Ewo wakuja kutenda vita na Kondoo, fala Kondoo‑yo akuja kuwashinda, konta iye ndi Mwenye julu ya piya mamwenye, nfalume julu ya piya mafalume, na wari pamoja neye ndi wetiwe na Mwenyezimungu, watondoriwe, na waminifu.”
REV.17.15	Ikisa laika kazidi kunereza: “Maji auwonire‑yo ekarire reba‑yo, mana ake ndi wanu wengi na junudi ya wanu na kabila pamoja na luga nyingi. 
REV.17.16	Manyanga kumi auwonire‑yo
REV.17.17	Kamana Mwenyezimungu katula mpango wake nkati ya mawazo awo atende anzima yake. Ewo wakuja na wazo rimoja, na ufalume wawo wakumpa nyama‑yo mpaka utimiziwe usemi wa Mwenyezimungu. 
REV.17.18	Na mwanamuka waummonire‑yo ndi kaya ulu
REV.18.1	Bandi ya evi, nimmona laika mwengine akisuka kulawa mbinguni na mamulaka makulu futi. Nuru ya utukufu wake ikimwarika ardhi. 
REV.18.2	Akikuwa na shauti ulu, akamba:
REV.18.2	“Kaya ulu ya Babiloniya igwa!
REV.18.2	Itaduka rumburo ra mashetwani,
REV.18.2	mahala pakutuwirira roho piya saziri swafi,
REV.18.2	kitundu ca kila nyamangalo saari swafi na wakukimisa.
REV.18.3	Evi vikuna konta kabila‑zi piya azinywa vinyu ya nyongo ya Mwenyezimungu
REV.18.3	kwa sababu ya lukware rake.
REV.18.3	Mafalume wa mulumwengu‑mu watenda naye lukware,
REV.18.3	na wenye kucuruza wa mulumwengu‑mu walawirira kuwa matajiri
REV.18.3	kwa sababu ya mainsha ake a starehe pakulu.”
REV.18.4	Nisikira shauti nyengine ilawa mbinguni ikamba:
REV.18.4	“Wanu wangu, lawani,
REV.18.4	musisanganyike naye kukola madambi ake,
REV.18.4	na balayi yake isije kukupatani.
REV.18.5	Kamana madambi ake akungiriwa mpaka binguni.
REV.18.5	Mwenyezimungu kakumbukira vitendo vyake vya ubaya-vyo.
REV.18.6	Ntendeni kamba iye vyaatendire.
REV.18.6	Riripirireni mara mbiri kwa ubaya watendire.
REV.18.6	Noyo kaneka yawasanganyire wenziwe‑yo,
REV.18.6	nsanganyireni iye novyo mara mbiri.
REV.18.7	Kamba vyaaridãire iye mwanyewe akiinshi kwa kuvuza,
REV.18.7	basi, sawa‑sawa na kuvuza kwake,
REV.18.7	ntabisheni na muntaye uzuni.
REV.18.7	Kwa kuwa awaza javi: ‘Niwa rainya pakiti cangu.
REV.18.7	Siri nankweli, sitabika tena!’
REV.18.8	Ndimana suku moja basi, ikuja balayi yake:
REV.18.8	kifo, kutabika, na njala,
REV.18.8	na akuja kociwa na moto,
REV.18.8	konta Mola Mwenyezimungu anlamure iye,
REV.18.8	ndi mwenyé uwezo nkulu.”
REV.18.9	Mafalume wa mulumwengu, ware watendire naye lukware na wakuwajibu kuvuza kwake, wakuja kunririra na kunjutira pawaja kuwona rosi ra moto waaja kulungula iye. 
REV.18.10	Wakuja kwimira baidi koopa kutabika kwake, nakwamba:
REV.18.10	“Kaya ulu, ilaniwe! Babiloniya, kaya ya uwezo, ilaniwe!
REV.18.10	Kamana kwa wakati mmoja tu basi ifika hukumu yake!”
REV.18.11	Wacuruzi wa mulumwengu wankurira na kurishuku kwa sababu zake, konta awawepo tena wanu wakuuza vinu vyawo: 
REV.18.12	mizigo ya oru, parata, mawe a faida pakulu, nvaazi, linyu, nguwo za rangi ya njambalãu, seda, nguwo nyeundu, piya namuna za mbawo za kunuwira sana-sana, kila aina ya combo ca meno a nembo na cakuwajiwa ca muti cakuuziwa gali, ca shaba, ca cuma, pamoja na ca mawe a marimore. 
REV.18.13	Novyo kanela, vinu vyengine vyakunuwira, lubani, uvumba, sheru, vinyu, mafuta, ufu mwema, tirigu, ng'ombe, makondoo, makavalu, maringisho, pamoja na watwana.
REV.18.14	Wacuruzi wakwamba:
REV.18.14	“Piya vinu vya mavuzo vyamukisakula pakulu vikwasani.
REV.18.14	Na piya vinu vya kuvuza na utukufu wenu vikwasikani
REV.18.14	na amuna namuna yakusinganira tena upya.”
REV.18.15	Wacuruzi walawirire kuwa matajiri julu ya kuworiza evi vinu‑vi, wakuja kwimira baidi koopa kutabika kwake, na kurira na kurishuku, wakamba javi:
REV.18.16	“Dambi kaya ulu‑yi, yakuvala nguwo za linyu,
REV.18.16	za rangi ya jambalãu na nyeundu,
REV.18.16	yakusitawiziwa na vifure vya oru,
REV.18.16	mawe ya faida pakulu, na mivaazi.
REV.18.17	Alaniwe konta ka wakati mmoja tu basi,
REV.18.17	mali mengi alainika!”
REV.18.17	Na piya wenye kwenendesa mapaketi na mabahariya wawo, pamoja na wanu piya watenda kazi mbahari, wekala baidi. 
REV.18.18	Pawawona rosi ra moto rikifuka, wákuwa wakwamba:
REV.18.18	“Mahalani kairipo kaya ulu nyengine kamba‑yi?”
REV.18.19	Wáritaya vunvu patumela, kuno wakirira na wakirishuku, wakamba:
REV.18.19	“Ilaniwe, kaya ulu‑yi!
REV.18.19	Julu ya uwezo wa utajiri wake, piya wari na mapaketi mbahari watajirika.
REV.18.19	Dambi, kamana kwa ora mmoja, vilainika vinu piya!
REV.18.20	Furahini julu ya kudanguka noyo kaya‑yo, piya mbinguni!
REV.18.20	Nomwe, watakatifu na mawalii na minabii, furahini,
REV.18.20	konta Mwenyezimungu kahukumu kaya‑yo
REV.18.20	kwa namuna vyaikutendireni umwe.”
REV.18.21	Ikisa laika mmoja wa nguvu pakulu kanyanyula riwe rikulu kamba riwe rakusaya mafuluwela, akefya mbahari, akamba:
REV.18.21	“Kwa nguvu nyingi kamba javi,
REV.18.21	Babiloniya, kaya ulu pakulu
REV.18.21	ndi vyaija kwefiwa pansi.
REV.18.21	Na aishubutu kuwoniwa tena!
REV.18.22	He, Babiloniya! Aishubutu kusikirikana nkati yako tena
REV.18.22	shauti ya vityatya wala ya wembi,
REV.18.22	wala ya furumbãu wala ya mabaramanda!
REV.18.22	Aashubutu kuwoniwa nkati yako tena
REV.18.22	mukazi anta mmoja wa ufundi anta mmoja!
REV.18.22	Akusikirikana nkati yako tena
REV.18.22	kuvuma mákina a kusaya mafuluwela!
REV.18.23	Aushubutu kuwoneka tena nkati yako
REV.18.23	nlangaza wa luju!
REV.18.23	Na azisikirikana tena nkati yako
REV.18.23	shauti za mpofi wala apofiwe!
REV.18.23	Piya‑vi vikuja kukuna konta
REV.18.23	wacuruzi wako ndi wâwere wacuruzi maalumu mulumwengu‑mu,
REV.18.23	na kwa usawi wako wanu wa mataifa piya watesiwa.
REV.18.24	Na nkati yako
REV.18.24	na piya ware woláiwe mulumwengu‑mu.”
REV.19.1	Bandi ya evi, nisikira shauti ulu kamba ya wanu wengi mbinguni, ikamba:
REV.19.1	“Mwenyezimungu asifiwe! Kuvuka na utukufu pamoja na uwezo, piya mwanyewe Nlungu wetu!
REV.19.2	Kamana kulamula kwake ndi ka kweli na ka shariya:
REV.19.2	kanhukumu Reba nkulu ire
REV.19.2	akidanganya ulumwengu kwa vitendo vyake vya lukware.
REV.19.2	Kariripira kwa damu ya watumisi wake.”
REV.19.3	Mara yapiri wakamba:
REV.19.3	“Mwenyezimungu asifiwe!
REV.19.3	Rosi ra moto ritaiwe
REV.19.3	rizidi kufuka daima milele!”
REV.19.4	Ikisa, wazee shirini na wane pamoja na viyumbe wane hai ware wakikokora, wakimwabudu Mwenyezimungu ekare pakiti, wakamba:
REV.19.4	“Aamina! Mwenyezimungu asifiwe!”
REV.19.5	Na ilawa shauti pakiti pare, ikamba:
REV.19.5	“Nsifuni Nlungu wetu,
REV.19.5	watumisi wake piya
REV.19.5	na wenye kumwishimu iye,
REV.19.5	ntoto kamba nkulu!”
REV.19.6	Ikisa nisikira shauti ikinyangula kamba wanu wengi, au kamba maji mengi akwisuka pariwe, au kamba kudidima kanguvu. Shauti‑yo ikamba:
REV.19.6	“Mwenyezimungu asifiwe!
REV.19.6	Atawala ndi Mola, Nlungu wetu,
REV.19.6	Mwenyé uwezo piya!
REV.19.7	Tinfurahikire, tintendere radi!
REV.19.7	Timwishimu,
REV.19.7	konta rifika jambo ra harusi ya Kondoo,
REV.19.7	na mwari wake wa harusi katengeziwa!
REV.19.8	Kavaziwa anzu ya linyu maalumu,
REV.19.8	nyepepe yakung'anira.”
REV.19.8	(Linyu ikolota vitendo vyema vyawatenda watakatifu
REV.19.9	Basi, laika ire akinambira:
REV.19.9	“Andika javi: ‘Heri warifiwe kujambo ra sherehe ya harusi ya Kondoo!’ ”
REV.19.9	Ikisa kanambira tena:
REV.19.9	“Ewu ndi usemi wakweli wakulawa ka Mwenyezimungu.”
REV.19.10	Basi nikikokora mmaulu mwake nikimwambudu, falakini laika ire kanambira javi:
REV.19.10	“Ona! Usinambudu! Niwa ntumisi wa Mwenyezimungu kamba vyauri uwe,
REV.19.10	na vyawari wanduzo wafulata ukweli wereze Insa.
REV.19.10	Waujuzi kumwambudu ndi Mwenyezimungu.
REV.19.10	Kamana ukweli wereze Insa ndi habari yawereze watumisi wake
REV.19.11	Sambi, niwona bingu iri wanzu, akilawirira kavalu mwelupa. Ampandire kavalu‑yo akwitiwa “Mwaminifu na Nsema-kweli
REV.19.12	Maso ake ákiwa kamba malulimi a moto, nkiswa mwake kavala vilemba vingi. Kandikiwa zina, fala zina‑ro iye tu basi ndi akijiwa. 
REV.19.13	Kavaziwa nguwo zakucovekiwa mudamu, na zina rake akitiwa “Usemi wa Mwenyezimungu.” 
REV.19.14	Masurudadu wa mbinguni wakinfulata, wawapandire makavalu welupa, ewo wavala linyu nyepepe maalumu nyelupa. 
REV.19.15	Nkanywa mwake ukilawa upanga wakunoriwa, ipate awaduru wanu wa mataifa piya. Neye akuja kuwatawala na ngombo ya Cuma. Na kamba munu vyaanyanda uva na maulu munkindu, iye akuja kuwanyanda na adhabu ya nyongo ya Mwenyezimungu, Mwenyé uwezo piya. 
REV.19.16	Anzu yake yaavarire yandikiwa, na mpaja wake wandikiwa usemi mmoja nowo javi:
REV.19.16	“NFALUME WA MAFALUME, NA MWENYE WA MAMWENYE!”
REV.19.17	Ikisa nimmona laika mmoja emire pajuwa, akiwakuwira pakulu wanyuni piya wakiiruka julu kati-kati ya binguni, akiwambira:
REV.19.17	“Njoni kuno! Jumulanani muje murye cakurya cingi ca Mwenyezimungu!
REV.19.18	Njoni mutafune nyama ya mafalume, mafalume wa masurudadu, na wenye uwezo,
REV.19.18	pamoja na nyama ya makavalu, wacamakavalu pamoja na nyama ya wanu piya,
REV.19.18	watwana au walungwana, watoto au wakulu.”
REV.19.19	Ikisa nimmona nyama, na niwawona mafalume wa mulumwengu‑mu pamoja na masurudadu wawo, wajumulane wakitenda vita na cakavalu ampandire kavalu ire, pamoja na masurudadu wake. 
REV.19.20	Na nyama ire akikoriwa, pamoja na nabii nlongo âkitendanga maajuza makulu-makulu mbere ya nyama ire. Julu ya noyo maajuza‑yo, akiwatesanga wanu wákiwa na alama ya nyama ire wakimwabudu swanamu wake. Nyama pamoja na nabii nlongo, wo‑wawiri wefiwa wari hai ntanda ra moto, tanda‑ro rikikorera na unga. 
REV.19.21	Masurudadu wa nyama ire pamoja na wa nabii nlongo ware, piya wólaiwa na upanga ulawire nkanywa mwa ire ampandire kavalu ire. Na wanyuni piya wakikuta nyama zawo.
REV.20.1	Ikisa nimmona laika mmoja akisuka kulawa mbinguni, mmakono mwake kasukula nfungulo wa simbo sarina mwinsho pamoja na unyolo nkulu. 
REV.20.2	Laika ire kankola anasi ákiwa nyoka wa mida, etika zina ra Shetwani na ra Ibilisi, akinfunga muda wa myaka alufu mmoja, 
REV.20.3	akimwefya nsimbo sarina mwinsho, akifunga nryango akimamatiza selu, ipate asiwatese tena wanu wa kabila piya mpaka itimu myaka alufu. Nakutimu noyo myaka‑yo, ibidi afunguriwe wakati aba.
REV.20.4	Ikisa niwona viti, na wanu wekarire‑wo wapewe mamulaka a kulamula. Niwona novyo roho za wanu watupuriwe viswa kwa kuwa walavye ushahidi wa Insa, wereze habari za Mwenyezimungu, sawamwambudire nyama ware wala swanamu wake, na sawawere nawo alama yake pacenye wala mmakono. Ewo waludira kuinshi tena upya, watawala pamoja na Insa myaka alufu. 
REV.20.5	Wafwi wengine ware awaludire kuinshi tena mpaka ipite myaka alufu. Eku ndi kufufuka kakwanza. 
REV.20.6	Heri na watakatifu ka ware wawere upande wa kufufuka kakwanza. Ka ewo, kifo capiri acina uwezo. Ila wakuja kuwa walongozi wa dini kuntumika Mwenyezimungu pamoja na Almasihi, na wakuja kutawala naye kwa muda wa myaka alufu mmoja.
REV.20.7	Paija kutimiziwa myaka alufu‑yo, Ibilisi akuja kufunguriwa kifungo cake. 
REV.20.8	Akuja kupita akiwatesa wanu wa kabila piya nkati ya membe nne za duniya. Kabila‑zo zikwitiwa Gog na Magog. Iye awajumanisa wanu watende vita, nowo wanu‑wo isabu yawo ndi kamba nsanga wa mwani. 
REV.20.9	Wakwera inti‑yi mahala papana, wazunguriza kitongojo ca watakatifu wa Mwenyezimungu na kaya ulu yakupendiwa pakulu na Mwenyezimungu. Fala mbinguni wisuka moto, uwoca masurudadu ware piya.
REV.20.10	Ikisa Ibilisi akiwatesanga ire, akefiwa ntanda rakukorera moto na unga. Akisanganyiwa nopare pawêfiwe nyama pamoja na nabii nlongo ire. Ewo wakuja koopepesiwa usiku na nsana daima milele.
REV.20.11	Ikisa niwona kiti kikulu celupa, na nimmona ekarire‑yo. Ardhi na bingu vitira mbere yake, na mahala pawo apawoneke tena. 
REV.20.12	Mbere ya kiti cire, niwawona wafwi wemire, wakulu na watoto. Vikifunguka vitabu, na cikifunguriwa cengine novyo Kitabu ca Uhai. Na wafwi wakilamuriwa sawa‑sawa kwa vitendo vyawo vyavyandikiwe nkati ya vitabu-vyo. 
REV.20.13	Bahari ikiwapereka wafwi wake, Kifo cikiwapereka wafwi wake, na Kuzimu kukiwapereka wafwi wake. Na kila mmoja akilamuriwa kwa vitendo vyake. 
REV.20.14	Kifo pamoja na Kuzimu vikwefiwa ntanda ra moto. Eci ndi kifo capiri kwa milele, ntanda ra moto. 
REV.20.15	Basi, munu saandikiwe zina rake nKitabu ca Uhai onse, kéfiwa ntanda ra moto.
REV.21.1	Sambi, niwona bingu nyipya na ardhi nyipya, kamana bingu yakwanza na ardhi yakwanza vilainika, na bahari aiwerepo tena. 
REV.21.2	Na niwona kaya takatifu ya Yerusalemu nyipya ikisuka kulawa binguni ka Mwenyezimungu, yakusitawiziwa kamba mwari wa harusi vyaatengeziwa kuka kuwonana na nlumake.
REV.21.3	Na nisikira shauti ulu ikilawa pakiti, ikamba:
REV.21.3	“Onani! Mekazi a Mwenyezimungu
REV.21.3	awa kati ya wanadamu.
REV.21.3	Iye akuja kuinshi nawo,
REV.21.3	na ewo wakuja kuwa wanu wake.
REV.21.3	Mwenyezimungu mwanyewe akuwa pamoja nawo.
REV.21.4	Iye akuja kuwafuta masozi maso awo,
REV.21.4	na acija kuwepo tena kifo,
REV.21.4	wala uzuni, wala kiriro, wala kulwaziwa,
REV.21.4	konta ulumwengu wakwanza upita.”
REV.21.5	Na ekare pakiti ire akamba: “Onani, nitenda vinu piya kuwa vipya!” Ikisa kanambira: “Andika, konta ewu ndi usemi kamili na wakweli.” 
REV.21.6	Kanambira javi: “Vitimiziwa! Omi ndi Alufa na Omega, wa mwanzo na wa mwinsho. Omi ári na nyotwa nukumpa kunywa bure maji a miviriro wa uhai. 
REV.21.7	Ashínda onse akuja kuriti evi vinu‑vi, na kwake iye nukuja kuwa Mwenyezimungu, na kwangu omi, iye akuja kuwa mwanangu. 
REV.21.8	Fala piya wanu sawarimba myoyo, sawanikubali, wabaya, visomi, wanu wa lukware, wanu waringiza vinu vya usawi, wanu wakwambudu maswanamu, pamoja na walongo piya, ewo wakuja kupata mahala pawo ntanda rakukorera moto na unga. Eci ndi kifo capiri.”
REV.21.9	Ikisa kaja laika mmoja kati ya malaika saba, wákiwa nawo vikombe saba, wêjaze hukumu za mwinsho saba ware, iye akisowera nnomi, akamba: “Njo kuno! Uwe núkolotera mwari apofiwe na Kondoo.”
REV.21.10	Basi laika‑yo akinilongoza kiroho mpaka julu ya mwango nkulu na nrefu, akinolotera kaya takatifu Yerusalemu, ikisuka mbinguni kulawa ka Mwenyezimungu. 
REV.21.11	Ikiwa na utukufu wa Mwenyezimungu, kung'anira kwake kamba mawe a faida pakulu, kwa nfano yasipi, ya kulangala kamba kirilolo. 
REV.21.12	Kaya‑yo ízunguriziwa na ukuta nkulu na nrefu, íkiwa nawo miryango kumi na miwiri. Kila nryango laika mmoja, na kila nryango wandikiwa zina ra rikolo rimoja kati ya marikolo kumi na mawiri a ujukulu waIziraeli. 
REV.21.13	Upande wa malawira-juwa úkiwa na miryango mitatu, upande wa kibula miryango mitatu, upande wa suheli miryango mitatu, na upande wa maswera-juwa úkiwa na miryango mitatu. 
REV.21.14	Ukuta‑wo úkiwa na aliserusu kumi na mbiri. Na kila aliserusu yandikiwa zina ra walii mmoja kati ya mawalii kumi na wawiri wa Kondoo.
REV.21.15	Laika akisowera nami ire kâsukula kipimiro ca oru, ipate apime kaya ulu ire na miryango yake pamoja na ukuta wake. 
REV.21.16	Kaya ire íkiwa na membe nne piya sawa‑sawa, upana ukiringana na urefu. Kapima kaya ire na kipimiro cire, na kaya ire ikifika kilometuru alufu mbiri na miyateni. Urefu wake na upana wake pamoja na ujunda wake, piya víkiwa sawa‑sawa. 
REV.21.17	Na kapima ukuta wake, kawona upana wake ukifika meturu sitini na ntanu. Laika ire ákipima kamba vyawapima wanadamu.
REV.21.18	Vipama vya nowo ukuta‑wo vijengiwa na mawe ya yasipi, na kaya‑yo ijengiwa na oru maalumu yakuwonekera kamba viduru maalumu. 
REV.21.19	Aliserusu ya ukuta wa noyo kaya‑yo isitawiziwa na kila namuna ya mawe a faida pakulu. Aliserusu yakwanza íkiwa ya mawe a yasipi, yapiri íkiwa ya mawe a safira, yatatu a kalkedoni, yane a zumaridi, 
REV.21.20	yatanu a sardoniki, yasita a akiki, yasaba a kirisoritu, yanane a zabarajadi, yakenda a topazi, yakumi a kirosaparazu, yakumi na mmoja a yasinto, na yakumi na mbiri íkiwa ya mawe a ametisitu.
REV.21.21	Na miryango kumi na miwiri ítendiwa ya mivaazi kumi na miwiri, kila nryango útendiwa na nvaazi mmoja. Barabara maalumu ya noyo kaya‑yo íkiwa ya oru maalumu, yakuwonekera kamba viduru.
REV.21.22	Nkaya‑mo siwonire mahala takatifu anta pamoja, konta mahala takatifu pake ndi Mola Mwenyezimungu, Mwenyé uwezo piya, pamoja na Kondoo. 
REV.21.23	Na kaya‑yo aisakula juwa wala mwezi kumwarikira, konta cimwarikira ndi utukufu wa Mwenyezimungu, na mwenge wake ndi Kondoo. 
REV.21.24	Mataifa akuja kwenendesiwa kwa kumwarikiriwa na nuru ya noyo kaya‑yo. Na mafalume wa mulumwengu‑mu noyo kaya‑yo wajisa mali
REV.21.25	Miryango ya kaya‑yo aishubutu kufungiwa nsana, na auja kuwepo usiku. 
REV.21.26	Na nkati ya kaya‑yo, wanu wa kabila piya wajisa mali
REV.21.27	Na nkaya‑mo acishubutu kwingira kinu kicafu wala akunisha munu kitendo ca haramu wala engira nlongo. Ila wandikiwe mazina awo nKitabu ca Uhai ca Kondoo, nowo tu basi ndi wengira.
REV.22.1	Laika ire kanolotera muto mmoja wa maji a uhai, maji‑yo akiwonekera kamba kirilolo, akilawa pakiti ca Mwenyezimungu na ca Kondoo. 
REV.22.2	Muto‑wo upita kati-kati ya barabara maalumu ya kaya‑yo. Kila ng'ambu ya muto ikikula miti yakupa visumo vyakuwapa wanu uhai. Ikipa visumo mara kumi na mbiri kila mwaka, mara mmoja kila mwezi. Na masamba a muti‑wo akitibu kabila piya.
REV.22.3	Nkaya‑mo acikiwepo kinu cakuulaniwa na Mwenyezimungu. Cikuja kuwepo kiti ca Mwenyezimungu na ca Kondoo, na watumisi wake wakuja kumwambudu iye. 
REV.22.4	Wakuja kummona uso wake, na zina rake rikuja kupamikiwa pacenye pawo. 
REV.22.5	Usiku awuja kuwapo. Awuja kusakikana nlangaza wa mwenge wala wa juwa, konta Mola Mwenyezimungu amwarika julu yawo ewo. Na ewo wakuja kutawala daima milele.
REV.22.6	Ikisa, laika ire kanambira javi: “Ewu ndi usemi kamili na wakweli. Mola, Mwenyezimungu awalongoza minabii kiroho, kampereka laika wake aje awereze watumisi wake vija kukuna suku karibu.” 
REV.22.7	Insa akwamba: “Onani, nukuja bila kukawa! Heri mwenyé kufulata usemi ubushuriwe nkitabu‑mu.”
REV.22.8	Omi Yahaya ndi niwonire na ndi nisikire evi vinu‑vi. Panisikire na paniwonire, nigwa ipate nimwambudu noire laika akinolotera evi vinu‑vi ire. 
REV.22.9	Fala iye kanambira tena: “Usinambudu, niwa ntumisi wa Mwenyezimungu kamba vyauri uwe‑po pamoja na wanduzo minabii, na kamba piya wafulata usemi wa eci kitabu‑ci. Waujuzi kumwambudu ndi Mwenyezimungu
REV.22.10	Ikisa tena laika ire kanituma javi: “Usemi ubushuriwe nkitabu‑mu, usiture kuwa kinu ca siiri, kamana wakati wakukuna piya-vyo uwa karibu. 
REV.22.11	Munu mbaya atende ubaya, na mmadambi akore dambi. Mwenyé kutenda wema atende wema, na takatifu onse awe takatifu.”
REV.22.12	Insa akamba: “Onani! Nukuja bila kukawa. Zawadi yangu iwa nomi, nukuja kumpa kila mmoja kwa kazi yake. 
REV.22.13	Omi ndi Alufa na Omega, wa mwanzo na wa kwisiriza, wa kwanza na wa mwinsho.
REV.22.14	Heri wenye kuswafi nguwo zawo, wapate haki ya kupita pamiryango kwingira nkaya ulu, na kurya kisumo ca Muti wa Uhai. 
REV.22.15	Fala panja ya kaya ulu‑yo, wakuja kubaki piya wari kamba umbwa: wasawi, wenye lukware, visomi, wenye kwambudu milungu sairi ya ukweli, na ware piya wakuwajibu ulongo na watenda vyakulongopa.
REV.22.16	Omi Insa nimpereka laika wangu apite akilavya ushahidi evi vinu‑vi kwenu umwe mmajamati. Omi niwa nzipe wa rikolo ra Daudi, na novyo niwa ujukulu wake. Omi ndi kamba ng'andu uwala vú.
REV.22.17	Roho Takatifu pamoja na Mwari harusi wamwambira Insa javi: “Njo!” Munu asikira evi, neye novyo ambe: “Njo!” Ari na nyotwa, afike karibu. Asakula maji a uhai, apate bure.
REV.22.18	Omi Yahaya nankulavya ushahidi ka piya wenye kusikira usemi ubushuriwe nkitabu‑mu, nukwamba: “Ikiwa munu kongeza usemi mmojawapo nkitabu‑mu, Mwenyezimungu amongeza balayi zaandikiwe nkitabu‑mu. 
REV.22.19	Na ikiwa munu kalavya usemi mmojawapo ubushuriwe nkitabu‑mu, Mwenyezimungu neye alavya upande wake mMuti wa Uhai na alavya novyo upande wake nKaya Takatifu. Tamaa za nowo upande‑wo zandikiwa nkitabu‑mu.” 
REV.22.20	Shahidi
REV.22.21	Rehema ya Mwenye Insa iwe namwe piya.
