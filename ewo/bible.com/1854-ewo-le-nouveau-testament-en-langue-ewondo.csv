MAT.1.1	Kalara
MAT.1.2	Abraham abye Isaak, Isaak ny'abye Yakòb, Yakòb abye Yuda ai babënyaṅ, 
MAT.1.3	Yuda abye Farès ban Zara, ai Tamar, Farès abye Esrom, Esrom abye Aram, 
MAT.1.4	Aram abye Aminadab, Aminadab abye Naason, Naason abye Salmon, 
MAT.1.5	Salmon abye Boaz ai Rahab, Boaz abye Yobèd ai Ruth, Yobèd abye Yesse, 
MAT.1.6	Yesse nyè abye nkukuma David. David abye Salomon ai mininga Uria, 
MAT.1.7	Salomon abye Roboam, Roboam abye Abia, Abia abye Asaf. 
MAT.1.8	Asaf abye Yosafat, Yosafat abye Yoram, Yoram abye Ozia, 
MAT.1.9	Ozia abye Yoatam, Yoatam abye Akas, Akas abye Ezekias, 
MAT.1.10	Ezekias abye Manasse, Manasse abye Amos, Amos abye Yosia, 
MAT.1.11	Yosia abye Yekonia ai babënyaṅ abog mëkaban a Babilon. 
MAT.1.12	A mvus mëkaban ya Babilon, Yekonia abye Salatiel, Salatiel abye Zorobabel, 
MAT.1.13	Zorobabel abye Abiud, Abiud abye Eliakim, Eliakim abye Azor, 
MAT.1.14	Azor abye Sadok, Sadok abye Ahim, Ahim abye Eliud, 
MAT.1.15	Eliud abye Eleazar, Eliazar abye Mattan, Mattan abye Yakòb, 
MAT.1.16	Yakòb abye Yosef
MAT.1.17	Ngongo bod esë atarigi abë Abraham azaag kui abë David: Ngongo bod awom ai enyii
MAT.1.18	Eyë a hm fò abyali Yesus Kristus angabò na: Maria nyia woe angabë bëlë mëtiṅ më alug ai Yosef; Osusua yë na batòbò fufulu, lëntoa na anë abum abë Mfufub Nsisim. 
MAT.1.19	Dzam da, mbol nnom woe Yosef angabë sosoo, tègè yi na asòman nyè, angadzëṅ na asoe nyè a mësoe. 
MAT.1.20	Hala angëlë atsogo nala a nnëm, ndò englès Nti angayene nyè a nlo, nyè na: A Yosef, man David, obë mbara nòṅ Maria nyò ngal; E dzi yabyali abë nyè dzili, yasò abë Mfufub Nsisim. 
MAT.1.21	Ayi bye mòn, oyolëge nyè dzoe na Yesus
MAT.1.22	E dzam asë dili angabòban, asu yë na e dzam Nti angakòbò a anyu profèt atoban na: 
MAT.1.23	Yënë sik, Ntud ngòn mininga wayi nòṅ abum, abye mòn, bëyole nyè dzoe na Emmanuel, nala watyan na Zamba anë ai bia
MAT.1.24	Avëbë Yosef angavëbë a oyò, ndò angabò mbol englès Nti angabende nyè, ndò anganòṅ ngal, 
MAT.1.25	hë da tègè nyè yëm akui anë angabye mòn
MAT.2.1	Abyali hm Yesus angabyali a Betleem, a nnam Yudea, hala Herodès atoa nkukuma, ndò bëyëm bësòò a nnam kidi bëngasuan a Yerusalem
MAT.2.2	bò na: «Nkukuma Yuden ondëm byali onë ve? Biayen otitie woe a nnam kidi, ndò bisò nyè lugu.» 
MAT.2.3	Nkukuma Herodès angayi wog nala, wòṅ obii nyè, ai nguma edzëdzala Yerusalem fufulu ai nyè, 
MAT.2.4	ndò hm azu koan bëfada bënen ai bësaṅa bëkalara bësë ya nnam, angasili bò e hom Kristus angabë na abyali. 
MAT.2.5	Ndò hm bazu nyè kad na: A Betleem ya Yudea. Amu anë ntilan abë profèt na: 
MAT.2.6	Mfa woe, a Betleem, si Yuda, wasëki ntòg a minlo mi bod ya Yuda, amu abë wa ngò ndzoe ayi byali, ṅnyè ayi baala ayòṅ dama Israel
MAT.2.7	Ndò hm Herodès azu loe bëyëm a omomoa, angatoan bò sili abog otitie ongayenëban, 
MAT.2.8	alomo bò a Betleem, nyè ai bò na: «Kaṅan, mitoan yëm dzam ya abë mòngò te.» Nyè na: «Eyòṅ miyen ya nyè, mibòò na ma fë mëyëm, asu yë na ma mëkë nyè lugu.» 
MAT.2.9	Amana bëngamana wog nkòbò nkukuma, mbò bakë ba; antëm na, otitie ya bëngayen a nnam kidi ongawulu bò osu, akële kui anë wazu kom etoa e hom mòngò angabë a yob. 
MAT.2.10	Ayen bëngayen otitie ndò bëngatag eyëgan. 
MAT.2.11	Ndò bazu nyian a nda, bëntala mòngò ai Maria nyia woe, ndò bëngalaban a si, bëngalugu nyè, bëyaa mimfëg miaban, bëngavë nyè bifaè: mvòd ai otu ai mbòn mira. 
MAT.2.12	Ndò bëngayen a nlo ai alu na të badugan abë Herodès, ndò hm bëngadugan a nnam waban ai zen fë.
MAT.2.13	Adugan bëngadugan, ndò englès Nti angayene Yosef a nlo nyè na: «kodogo a si, onòṅ mòngò ai nyia otub a Egipten, otòbò we akui anë mayi wa kad; amu Herodès ayi dzëṅ mòngò na awoe nyè.» 
MAT.2.14	Akodo fò a si, anòṅò mòngò ai nyia ai alu, ndò akë a Egipten, 
MAT.2.15	ndò angatòbò we akui a awu Herodès; asu yë na ebug Nti ya anyu profet etoban na: «Mëngaloe mòn wama a Egipten.»
MAT.2.16	Ndò Herodès azu yen na bëyëm bëngadug nyè, awogo hm olun eyëgan, ndò azu lom na bëwoe bibòbòg bi bòn bisë ya Betleem ai minkol misë ya ngòdò te, atarigi a mimbu mibè a siigi, akyaè abog angasili bëyëm. 
MAT.2.17	Eyë hm ebug profèt Yeremias engatoban nala na: 
MAT.2.18	Bawog kiṅa Rama, miṅyon ai mëlunga eyëgan; Rashel ayon bòn boe, të yi na bëfolo nyè, amu basëki fë
MAT.2.19	Awu Herodès angawu, ndò englès Nti angayene Yosef a nlo a nnam Egipten 
MAT.2.20	nyè na: «Kodogo a si, onòṅ mòngò ai nyia woe okë a si Israel: Amu e ba bëmbë dzëṅë enyiṅ
MAT.2.21	Ndò angakodo a si, anòṅò mòngò ai nyia, akëlë a si Israel. 
MAT.2.22	Eyòṅ angawog na Arkelaus adzoe Yudea a mëyian më esya Herodès, ndò angambara kë we. Bëkada hm fë nyè a biyëyëm, ndò angakë a ngòdò Galilea 
MAT.2.23	akë tòbò e dzal anë dzoe na Nazaret, asu yë na ebug bëprofèt etoban na: «Ayi loeban na man Nazara».
MAT.3.1	Mëlu mëte, ndò Yohannes Ndu-bodo angasò, angayedan Mbëmbë Foe a nkod-nnam ya Yudea 
MAT.3.2	na: «Vëṅan, edzoe ya yob esubu ya babi.» 
MAT.3.3	Amu ṅnyè anë e nyò profet Isaias angadzo na: «Kiṅ e nyò ayëdan a nkod-nnam; Komëzan zen Nti, limëṅan mindzòṅ mie.»
MAT.3.4	Yohannes te angabë abëlë ewòman mimvòd mi kamele, ai kanda ekob atii nyè a angëdëg, bidi bie bitoa bëmbasana ai woe mëfan
MAT.3.5	Ndò fò tisòn Yerusalem ai Yudea asë ai sug nnam esë ya Yordan engabë zaag abë nyè, 
MAT.3.6	ndò bëngabë bëduuban a osoe Yordan abë nyè, bëmëmë minsëm miaban. 
MAT.3.7	Ayen angayen abui bëfarisea ai bësadukea bëzaa asu ṅduan woe, ndò adzo ai bò na: «A mvòṅ nyòò nyi, za alëb mina na mitub olun wazu
MAT.3.8	Wuman hm mbëmbë ebuma efòl-minnëm. 
MAT.3.9	Mibë kë miadzo a minnëm mian na: «Bibëlë esya, Abraham.» Amu madzo ai mina na, Zamba anë ngul ya abò na bòn bëbyali Abraham e ngòg nyi. 
MAT.3.10	Obaè ontoa ya a tin ele. Ele esë yawum ki mbëmbë ebuma yayi tsigëban, ewoaban a ndoan. 
MAT.3.11	Ma madu mina a mëndim asu avëṅan, e nyò azu ma a mvus anë ngul alodo ma; masëki nyè dzam tii bësilfas a mëkol. Ṅnyè ayi mina du a Mfufub Nsisim ai ndoan. 
MAT.3.12	Abëlë esòbòlò a mò, akë a sëgzë ngëṅ, akoan mëkoe moe a angunda. Bivula mbiè ayi tumi e ndoan enë tègè dim.
MAT.3.13	Ndò Yesus angasò a Galilea, asòò abë Yohannes a Yordan na aduban abë nyè. 
MAT.3.14	Yohannes angadzègè nyè, nyè na: «Ma mayaṅan na maduban abë wa, wa ongazu ki abë ma nga?» 
MAT.3.15	Ndò Yesus afèd, nyè ai nyè na: «Dzoge të, amu eyë biayean dzala sosoo asë nala.» Ndò angadzoge nyè. 
MAT.3.16	Eyòṅ Yesus angaduuban, ndò angabed a kindig etye etye. Antëm na, ndò bibas bi yob bingayaèban nyè, antala Nsisim Zamba osusu anë obëṅ, osò nyè kui a nyòl. 
MAT.3.17	Ndò kiṅ yasò a bibas bi yob edzoo na: E nyòlò anë mbaṅ mòn wama ya mafuu nnëm
MAT.4.1	Ndò hm Nsisim ongakë ai Yesus a nkod-nnam asu yë na Satan abobolo nyè. 
MAT.4.2	Angatòbò tègè di mëlu mëwom mënyii ai mëmos mëwom mënyii. A mvus hala, ndò hm azu wog zie. 
MAT.4.3	Ndò mbobëlo azu dzo ai nyè na: Ngë onë mòn Zamba, dzoo na e ngòg nyi evëṅan bëmbaṅëla. 
MAT.4.4	Ndò afèd, nyè na: «Anë ntilan na
MAT.4.5	Ndò Satan angakë ai nyè a mfufub tisòn, atëlë nyè a ndil tempel 
MAT.4.6	nyè ai nyè na: Ngë onë man Zamba, suman a si. Amu anë ntilan na: Ayi vë benglès boe tëbëga asu doe; bayi wa bëgë a mò asu yë na të akol doe lakë tobe a ngòg
MAT.4.7	Yesus nyè ai nyè na: «Anë fë ntilan na: Të wabobolo Nti Zamba woe» 
MAT.4.8	Satan adugan fë nyè nòṅ, akëlë ai nyè a mod nkol a yob, ndò alëdë nyè bidzoe bisë ya si ai duma ya ete 
MAT.4.9	nyè ai nyè na: «Mayi wa vë e byem bisë bi, ngë walaban a si, olugu ma.» 
MAT.4.10	Ndò Yesus adzo ai nyè na: «Kodogo ma va, a Satan, amu anë ntilan na: Nti Zamba woe ṅnyè olugu, ṅnyè etam osye
MAT.4.11	Ndò Satan angadzoge nyè, benglès bëhama, bëngasye nyè.
MAT.4.12	Awog angawog na bëkab ya Yohannes, ndò akë a Galilea. 
MAT.4.13	Aligi dzal die Nazaret, ndò azu loṅ mvog a Kafarnao, a ntsag maṅ, a minkol mi Zebulon ai Neftali
MAT.4.14	Asu yë na ebug profèt Isaias etoban na: 
MAT.4.15	A si Zebulon ai Neftali, zen maṅ, nnam Yordan ayat, Galilea efulu mëyòṅ. 
MAT.4.16	Ayòṅ lëmbë toa a dibi, lëyen mfyè nen. Eba bëmbë toa a nnam nkut awu, mfyè otole bò a mis
MAT.4.17	Atarigi hala, ndò Yesus azu tari na ayedan na: «Tsendëgan enyiṅ amu edzoe ya yob
MAT.4.18	Akëlë awulu a ntsag maṅ më Galilea, ndò ayen babënyaṅ bëbè, Simun, ya bëloege na Petrus ai Andreas manyaṅ woe, bëwoaga mvunda a maṅ: bëngabë bëlòb bë kòs. 
MAT.4.19	Nyè ai bò na: Zaan miatoṅ ma, mayi bò na mivëṅan bëlòb bë bod. 
MAT.4.20	Etye etye te, ndò bëngadzoge mëvòd maban, bëngatoṅ nyè. 
MAT.4.21	Ndò angakë osu, antala babënyaṅ bëfë bëbè, Yakob, man Zebede ai Yohannes, manyaṅ, bëbëdë a efunga ai esya waban Zebede, bëkomo mvunda dzaban, ndò aloe bò. 
MAT.4.22	Etye te, ndò balig efunga dzaban ai esya waban, bëngatoṅ nyè.
MAT.4.23	Angakë awulu a nkòṅ nnam Galilea osë, ayëgëlë a mënda-bikoan
MAT.4.24	Mindum mie miyaman hm fò a nnam Siria osë. Bëngazu ai nyè e ba bësë bëngabë bëlë mintye mi okòn kan esë, ai e ba bëmbë bëlë bëbë bivu, e ba bëkònò a nlo, ai mimbobog, angasye bò. 
MAT.4.25	Abui minkunda ya Galilea, ai Dekapolis (Bëtisòn-Awomo)
MAT.5.1	Ayen angayen minkunda mi bod, ndò angabed a nkol a yob; atòbò a si, ndò bëyègè boe bëngasubu nyè babi. 
MAT.5.2	Ndò angayaè anyu angayëgëlë bò, nyè na:
MAT.5.3	Bësombòg mvòm, e ba bënë mëbua a nsisim
MAT.5.4	Bësombòg mvòm, e ba bënë a mëlunga, Amu bayi bò vòli nnëm.
MAT.5.5	Bësombòg mvòm, e ba bënë evovoe
MAT.5.6	Bësombòg mvòm, e ba bawog zie ai ekode asu sosoo, Amu bayi dzie.
MAT.5.7	Bësombòg mvòm, e ba bënë nnëm ngòl, Amu bayi bò yen ngòl.
MAT.5.8	Bësombòg mvòm, e ba bënë nnëm mfuban, Amu bayi yen Zamba.
MAT.5.9	Bësombòg mvòm, e ba benë bod bë mvoè, Amu bayi bò loe na «Bòn bë Zamba».
MAT.5.10	Bësombòg mvòm, e ba bëbëlë efëma asu sosoo, Amu edzoe ya yob yawoge ai bò.
MAT.5.11	Mina bësombòg mvòm, eyòṅ bënkag mina, bëfëmë mina, bëdzoo mina kan abe asë asu dama. 
MAT.5.12	Taan, mifono, amu maan man mënë abui a yob. Nala ngò bëngafëm e bëprofet bëmbë mina osu.
MAT.5.13	Mina minë nku si. Ngë nku wasole, bayi wò bad kidi ai dze? Wasëki fë ai mfi, hë na bakub wò a nsëṅ, bod bëngakòòdò wò ai mëkol. 
MAT.5.14	Mina minë mfyè si. E tisòn enë a nkol a yob, esëki dzam sòbò. 
MAT.5.15	Ndò fë, bakad ki koe alamba, bëngatele dò a enòṅ asi; batele dò a etelëga a yob, asu yë na avë e bod bësë bënë a nda mfyè. 
MAT.5.16	Mfyè waan ofyè a mis më bod nala, asu yë na bëyen mimbëmbë mi mam miabò, bëvë esya waan ya yob olugu.
MAT.5.17	Mibë kë tsog na masò na mazu vaè mvende ngë bëprofet. Mandzë sòṅ na mavaè, masò dzala
MAT.5.18	Bëbëla emen, makad mina na, osusua yë na yob ai si bialod, tò ekanga dzia ziṅ, tò man atòn ziṅ ya ekanga ayi ki lod, së na mam mësë mëmana dzalëban. 
MAT.5.19	E nyò osë ayi vaè dzidzia ya mëmvende mënë ntòg ma, ayëgëlë fë bod abò nala, bayi nyè loe na «e mod mvua» a edzoe ya yob. E nyò ki ayi bò ngë ki ayëgële mò, bayi nyè loe na «e mod nënë» a ayòṅ ya yob. 
MAT.5.20	Amu makad mina na, ngë sosoo waan andzëki lod e nyò bësaṅa bëkalara ai bëfarisea, mianganyian ki a edzoe ya yob.
MAT.5.21	Mingawog na bëngadzo ai bëtara na: Të wawoe. E nyò awoe, ayean ai nda-mëdzo. 
MAT.5.22	Mfa wama, makad mina na, e mod osë awog olun ai manyaṅ, ayean ai nda-mëdzo. E nyò adzo ai manyaṅ na «Raka»
MAT.5.23	Ngë wakë hm tuni efaè dzoe a alatar, abog te wakë tsog we na manyòṅ abëlë mëliṅëna ai wa, 
MAT.5.24	ligi efaè dzoe osu alatar hala, otari kë kom ai manyòṅ, abog te hm ozu kë tuni efaè dzoe. 
MAT.5.25	Tam kui kiṅ dzia ai e mod abelë ai wa adzo, ntye osë ongëlë ai nyè a zen, asu yë na aza kalan wa a mò më ntsigi-ntol, ntsigi-ntol ny'akalan wa a mò më mod bisye, bëwoa wa a nda-mimbog. 
MAT.5.26	Bëbëla emen, makad wa na, wayi ki kui hala, së na omana dugan ekola esë.
MAT.5.27	Mingawog na bëngadzo na: «Të waandaman alug». 
MAT.5.28	Ma makad mina na, e mod osë abëbë mininga mis yë na atam nyè, mod te andaman ya alug ai nyè a nnëm woe. 
MAT.5.29	Ngë e dis doe ya mbo-nnomo labò na oku mbëg, tui dò
MAT.5.30	Ndò fë, ngë wò woe ya mbo-nnomo waandëgëlë wa, tsigi wò, owoa wò oyab. Anë ai wa mfi na edzoo dzoe dzia edzaṅa lodo anë nguma nyòl odzaṅa mbimbiṅ ete.
MAT.5.31	Bëngadzo fë na: «Ngë mod asoe ngal, avaa nyè kalara maan».
MAT.5.32	Ma makad mina na: «E nyò osë asoe ngal, ngë së ki adzo ebòn ai mod mfë, mod te asogolo ngal a bisog; ndò fë e nyò alug e mininga anë ntsaman ai nnom, mod te abò ya bisog».
MAT.5.33	Mingawog fë na bëngadzo ai bëtara na: «Të wakani evoe sòṅ, okpaèn e mëtiṅ ongalig Nti»
MAT.5.34	Ma makad mina na, të wakanikani sòṅ; tò a yob, amu yob onë etoa ntomba Zamba, 
MAT.5.35	tò a si, amu enë etëlë mëkol dzie, tò ki a Yerusalem, amu anë tisòn nkukuma nen 
MAT.5.36	tò a nlo woe, amu wasëki dzam bò na kòṅ esil dzoe dzia efum ngë ki na evin. 
MAT.5.37	Nkòbò waan obò hë owe, owe, ngë ki na kokoa, kokoa. E dzi yabëdëban a yob hala yasò abë Mbe.
MAT.5.38	Mingawog na bëngadzo na: «Dis labudan ai dis, asoṅ labudan ai asoṅ
MAT.5.39	Ma makad mina na, të mialuman ai Mbe. Dzam da, ngë mod abimi wa a amaṅ ya mbo-nnomo, lëdëgë fë nyè e di avòg. 
MAT.5.40	E nyò ayi na akë ai wa a nda-mëdzo na anòṅ wa ewòman, dzoge fë nyè kod dzoe. 
MAT.5.41	Ngë mod ayag na owulu ai nyè taṅ mëkol akuda, wulugu ai nyè bakuda bëbè. 
MAT.5.42	Ngë mod adzaè wa, vaa nyè, ngë adzaè wa ekola, të walum nyè mvus.
MAT.5.43	Mingawog na bëngadzo na: Odiṅi manyòṅ
MAT.5.44	Ma makad mina na: Diṅan minziziṅ mian, mikogëlan asu e ba bafëm mina 
MAT.5.45	asu yë na mibò bòn bë esya waan ya anë a yob, amu abò na nlo-dzobo woe akui asu bëbe ai mimbëṅ, anoege mvëṅ asu bësosoo ai bod bë dzongo. 
MAT.5.46	Amu ngë miadiṅ hë e bod badiṅ mina, maan mëfe mibëlë ete? Bënòṅò bë ntòlò babò nala a? 
MAT.5.47	Ngë miasug hë babënyòṅ, dze miadaṅ bò ete? Bëhaiden babò nala a? 
MAT.5.48	Tòbëgan a saaṅ anë mbol Tara waan ya yob anë a saaṅ.
MAT.6.1	Boan okala na të mialëdë sosoo waan a mis më bod na bëyën mina. Ngë mibò të bò okala nala, miayi ki bi maan abë esya waan y'anë a yob. 
MAT.6.2	Ngë wabò afaṅ, obë lòṅ tòṅ, anë bod miṅyene balòṅ a mënda bikoan ai a mindzòṅ asu yë na bod bëtaman bò. Bëbëla, makad mina na, bëmbëlë ya maan maban. 
MAT.6.3	Mfa woe, ngë wabò afaṅ, të mbo-ngala woe ayëm e dzi mbo-nnomo woe abò, 
MAT.6.4	asu yë na afaṅ doe akanga a asoe. Esya woe ya ayen a asoe ayi yaan ai wa.
MAT.6.5	Eyòṅ ki miakogëlan, mibë bò anë bod miṅyene ya badiṅ tëbë a mënda-bikoan ai a maan mindzòṅ na bakogëlan, asu yë na bëyene a mis më bod. Bëbëla, makad mina, bëmbëlë ya maan maban. 
MAT.6.6	Mfa woe, eyòṅ wakogëlan, nyiigi a etun-nda dzoe
MAT.6.7	Eyòṅ miakogëlan, mibë lòb a mënyu anë bëhaiden; mbò batsog na a abui nkòbò ngò ngogëlan dzaban yayi wogëban. 
MAT.6.8	Të miafulan ai bò; amu esya waan ayëm e dzi miayaṅan ai dzò osusua yë na miasili sili nyè. 
MAT.6.9	Na ngò hm mikogëlan
MAT.6.9	A Tara waan y'onë a yob, dzoe doe afubëgan,
MAT.6.10	Ayòṅ doe azaag, ṅyian woe obòban, akyaè ya yob, nala fë a si
MAT.6.11	Vaa bia ana e bidi bian biayaṅan ai biè.
MAT.6.12	Ovaaga bia bivus bian, anë biavaè e ba bavus abë bia
MAT.6.13	Të wakë ai bia a mëbobëla, okodëge bia a mbë dzam.
MAT.6.14	Amu ngë miadzu bod bivus biaban, esoa y'a yob nyè ayi mina dzu. 
MAT.6.15	Ngë miandzëki dzu bod, esya waan ayi ki mina dzu bivus bian.
MAT.6.16	Eyòṅ miaki bidi, të miabò mëlunga anë bod miṅyene; bakad mana tsende mësu maban na bod bëyëm na baki bidi. Makad mina bëbëla na bëmbëlë ya maan maban. 
MAT.6.17	Mfa woe, eyòṅ waki bidi, wòbògò mbòn a nlo, osob asu doe
MAT.6.18	asu yë na të wayene a bod, hë abë esoa ya anë a asoe, na waki bidi. Esoa ya ayen a asoe ayi yaan ai wa.
MAT.6.19	Të miakoan akuma a si-ndon, mfa bibibian ai miëngëlë biandaman biè, ai mfa miṅwuwub miabug, midzibi. 
MAT.6.20	Koan akuma a yob, mfa tò bibibian tò miëngëlë biandaman ki, miṅwuwub tègè bug na badzib. 
MAT.6.21	Amu e hom akuma anë wa, eyë fë nnëm onë wa ete.
MAT.6.22	Alamba nyòl ndò anë dis. Eyòṅ dis anë mvoè, nyòl dzoe esë yayi tòbò a mfyè. 
MAT.6.23	Ngë dis anë wa abe, nyòl esë yayi tòbò a dibi. Ndò hm, ngë mfyè ya onë abë wa onë dibi, dibi te lëmbo fog fe?
MAT.6.24	Mod asësye bëti bëbè. Amu ngë abò të siṅ mbòg, adiṅi e nyò mbòg, ayi lad ai mbòg, angabyandi e nyò mbòg. Miasëki dzam sye ai Zamba ai Mamona
MAT.6.25	Asu te madzo ai mina na, të miasaṅan asu enyiṅ dzaan ai e dzom miayi di ngë anyu, ngë ki asu nyòl dzaan na dze miayi bòd. Enyiṅ yalod bidi a? Nyòl yalod mbòd a? 
MAT.6.26	Fòmbëgan anòn ya yob: Labè ki, lakoe ki bidi, lakoan ki a mëngunda, hë da esya waan ya yob atòṅ dò. Miasë mfi alodo dò a? 
MAT.6.27	Za mbòg ya abë mina, hë asu yë na asaṅan abui, anë dzam woṅ ntye woe anë ekudëga wò? 
MAT.6.28	Mfa mbòd, dze miasaṅan? Bëbëgan sam ya mëfub, anë yanaṅ. Yasye ki, yatiṅ ki biyie. 
MAT.6.29	Makad mina na tò Salomon, a duma die ete, angabë ki abòdò fò anë sam dzidzia ya ete. 
MAT.6.30	Ndò hm, ngë Zamba angamana bòdò bilòg ya mëfub ya binë ana, okidi bëwoa a ndoan, ngamëna ai mina, a e bod minë tègè ai abui ṅyëbë ba? 
MAT.6.31	Të hm miasaṅan, midzo na, bindi dze ngë ki na binyu dze ana? Ngë ki na, bimbòd dze ana? 
MAT.6.32	Bëhaiden mbò badzëṅ e mam mësë mala. Amu esoa ya yob ayëm na miayaṅan ai mò. 
MAT.6.33	Tarigan hm dzëṅ edzoe Zamba ai sosoo woe, eyòṅ te e mam mësë ma mayi sò baaban a yob. 
MAT.6.34	Të miasaṅan asu amos ya okidi, amu amos ya okidi wayi saṅan ai oben. Amos osë obëlë ndzug woe.
MAT.7.1	Të miatsig ntol, asu yë na të batsig mina ntol. 
MAT.7.2	A kyaè watsig ntol, akyaè endzò fë bayi wa tsig ntol. Ehëg wahëg e mod mbòg, endzò bayi wa hëg ete. 
MAT.7.3	Dze wabëbë ekan enë manyòṅ a dis, otoa të yen mboṅ onë wa a dis? 
MAT.7.4	Ngë ki na, eyë onë dzam dzo ai manyòṅ ya na: Dzoge, mëvaa wa ekan a dis? 
MAT.7.5	A mod mvol, tarigi vaè mboṅ onë wa a dis, eyòṅ te wayi toan yen na ovaè ekan enë a dis manyòṅ. 
MAT.7.6	Të miavë mvu e dzi enë mfuban
MAT.7.7	Siligan, bëvë mina, dzëṅan, miayi sòm; kudan, bayi mina yaè. 
MAT.7.8	Amu e nyò osë asili, abi; e nyò osë adzëṅ, asòm; bayaè e nyò osë akud. 
MAT.7.9	Mod mfe y'abë mina ayi vë mòn ngòg, eyòṅ asili nyè mbaṅëla? 
MAT.7.10	Ngë ki na, eyòṅ asili nyè kòs angavë nyè nyòl? 
MAT.7.11	Ngë e mina ya minë bëbe, mina yëm vë bòn baan mimbëmbë bifaè, esoa ya yob ayi vë e ba badzaè nyè mimbëmbë mi byem fog fe? 
MAT.7.12	Ndò hm e byem bisë miayi na bod bëbò mina, mibò bò nala. Mvende nyili ai bëprofet. 
MAT.7.13	Minyiigi mbè ya onë abòd. Amu, onë ndam abui ai anen asë, mbè ya wakë a ndzaṅ kòm, ndò abui bod lanyian ete. 
MAT.7.14	Zen enë abòd, ndzòṅ otoa fëan, a biakë a enyiṅ; e ba basòm wa bëtoa abòd.
MAT.7.15	Mikalëga bëprofet minnal, mbò bazu abë mina ai biyie mintomba, hë da a nnëm ete bëtoa ayòg anë mvu afan. 
MAT.7.16	Miayi bò yëm a bibuma biaban. Yë bënë dzam koe tòm a bongo, ngë ki na mvud a ele biyò? 
MAT.7.17	Na, ele esë enë mbëṅ yawum mimbëmbë bibuma, e dzi ki enë abe, yawum bëbe bibuma. 
MAT.7.18	Mbëmbë ele asëki dzam wum bëbe bibuma, mbë ele ny'asiki dzam wum mimbëmbë bibuma. 
MAT.7.19	Ele esë yawum ki mimbëmbë bibuma yayi tsigëban, ewoaban a ndoan. 
MAT.7.20	Miayi fò bò yëm a bibuma biaban.
MAT.7.21	Së ki e nyò osë adzo ai ma na: A Nti, a Nti, ṅnyè ayi nyian a edzoe ya yob, dzam da e nyò abò ṅyian tara wama ya yob. 
MAT.7.22	Abui dzam layi dzo ai ma amos te na: A Nti, a Nti, së a dzoe doe ngò bingabò abui biyëṅ bi mam a? 
MAT.7.23	Eyòṅ te hm mayi bò yalan na: Maayëyëm mina. Subugan ma oyab, a e bod miabò abe ba!
MAT.7.24	E mod osë awog bibug biama anyiṅi fë anë biadzo, bëngahëg nyè ai mfëfëg mod ya ongaloṅ nda dzie a nkom. 
MAT.7.25	Mvëṅ enòṅò, biyëyëg bisòò, nkulu avuṅu, odzimbi nda te, dzam da etë ku, amu engayëmban a nkom. 
MAT.7.26	E nyò ki awog bibug biama bi, hë da tègè nyiṅ anë biadzo, bëngahëg nyè ai akud mod ya angaloṅ nda a nsëlëg a yob. 
MAT.7.27	Mvëṅ enòṅò, biyëyëg bisòò, nkulu avuṅu, bidzimbi nda te, ekuu a si, mfaṅ nkuan. 
MAT.7.28	Ndò hm lazu bò na, amana Yesus angaman kòbò e bibug bi, ndò minkunda mingakam ṅyëgëlan woe. 
MAT.7.29	Amu angabë ayëgëlë bò anë e mod abëlë edzoe, asëlan ai bësaṅa bëkalara baban.
MAT.8.1	Asus angasus a nkol a si
MAT.8.2	Antëm na, ndò nzëzam ongazu nyè laban a mëkol a si, nyè na: «A Mënti, ngë wadiṅ, onë ma fubu.» 
MAT.8.3	Ndò angasam wò, anamba nyè, nyè na: «Mayi nala, bò mvoè.» Etye etye te, ndò zam dzie engalèdëban. 
MAT.8.4	Ndò Yesus adzo ai nyè na: Obò okala na të walèè dò tò mod ziṅ; këlë, okë lëdë fada nyòl, otuni fë efaè Moses angatëbëlë mina asu mbòòlan waan.
MAT.8.5	Anyian anganyian a Kafarnao, ndò ndzoe nkunda bëzimbi ntèd
MAT.8.6	A Nti, mòngò bisye wama adzogo ma a nda, anë ebog ai eyëgan abui mintye abëlë nyè. 
MAT.8.7	Ndò adzo ai nyè na: Mazu nyè kë bò mvoè. 
MAT.8.8	Ndò ndzoe nkunda bëzimbi nyò afèd na: A Nti, masëki a nkoṅ yë na onyian ma a nda
MAT.8.9	Yënë sik, mod anë ma, bod badzoe ma, ma mëbëlë e bëzimbi madzoe. Ngë madzo ai e nyò na: «Këlëg», akëlë fë. Mëdzoo ki ai e nyò mbòg na «Zaag», asò fë; mëdzoo ai olò wama na: «Bòò anë osi, anë oka», abòò fe. 
MAT.8.10	Awog Yesus angawog nala, ndò angakam, nyè ai e bod bëngabë biege nyè na: Bëbëla emen, makad mina, mabë ya ki yen e kan ṅyëbë nyi abë mod ziṅ a Israel. 
MAT.8.11	Ndò makad mina na: Abui layi sò a nnam kidi ai nnam ngoge, bënganòṅ bitoa na badi ai Abraham ai Isaak ai Yakob a edzoe ya yob
MAT.8.12	dzam da, bòn bë ayòṅ bayi wooban a e dibi ya nsëṅ. Awe, miṅyon ai nladan mëkëg. 
MAT.8.13	Ndò Yesus adzo ai ndzoe nkunda bëzimbi na: Këlëg, ayënan ai wa akyaè ya oyëbë. Ndò mod bisye woe angabò mvoè awola te.
MAT.8.14	Ndò Yesus angakë a nda Petrus, antala nkyè mininga woe adzogo, akònò fiba. 
MAT.8.15	Ndò abi nyè a wò, fiba akodo fò nyè a nyòl, ṅnyè akodo a si nyò, angasye nyè. 
MAT.8.16	Eyòṅ ngoge engabò, ndò bëngazu ai nyè abui bod ya bëbe minsisim bëngabë bëndëgëlë. Angatsidan minsisim ai ebug dzia, ndò e bod bësë bëngabë kònò bëngabò mvoè, 
MAT.8.17	na ebug engakòbëban abë profet Isaias etoban na: Anganòṅ akòn daan, amana mintye mian.
MAT.8.18	Ayen Yesus angayen nkunda bod okuban nyè a nyòl, ndò azu bende na bëdaṅ e kindig fòg. 
MAT.8.19	Ndò nsaṅa bëkalara mbòg angasò, nyè ai nyè na: A ṅyëgëlë, mayi wa bie, e hom osë onkëë. 
MAT.8.20	Ndò Yesus adzo ai nyè na: Mvu afan ebëlë biboga, anòn ya yob abëlë mumba, dzam da mòn mod abëlë ki e hom anë dzam bede nlo. 
MAT.8.21	Ndò mbòg ya bëyègè adzo ai nyè na: A Nti, vaa të ma ngul na mëtari kë dzëb tara. 
MAT.8.22	Yesus nyè ai nyè na: Biege ma, odzoge bëwu bëdzëb bëwu baban.
MAT.8.23	Ndò angabed a mal, bëyègè boe bëtoṅo nyè. 
MAT.8.24	Antëm na, mod nkulu adzimbi a maṅ, e kan yë na mal mëngadzie ai mëndim, mfa woe, nyè akëlë oyò. 
MAT.8.25	Ndò bazu nyè vëlë bò na: A Nti, kodëge bia, biamana dzaṅ. 
MAT.8.26	Nyè ai bò na: Za wòṅ minë di, a bod miabëlë ki abui ṅyëbë ba? Ndò azu tëbë a si, abama ai evundu ai maṅ, ndò biaku a miëëṅ. 
MAT.8.27	Bod bëngakam bò na: Za akyaè mod di anë na tò bivundu tò maṅ biwogo nyè!
MAT.8.28	Ndò angakui a kindig ayat a nnam Gadarena, bod bëbè ya mbë nsisim angabë abëlë, bëkui a mësòṅ, bësòò toban ai nyè, (bëvuṅu abui, e ndie yë na tègè ai e mod alodo zen te). 
MAT.8.29	Ndò bëngabon a yob bò na: Dze enë a zaṅ bia ai wa, a man Zamba? Yë wasò na wazu bia ndëgëlë, zul mëtiṅ engënë të kui
MAT.8.30	Nkunda ngoe
MAT.8.31	Ndò bëbe minsisim bakogëlan ai nyè na: Ngë watsidan bia, lomo të bia a nkunda ngoe ete. 
MAT.8.32	Nyè ai bò na: «Kaṅan». Ndò bëngakui, bëkë nyian a ngoe ete. Ndò nkunda ngoe ongabumi a mbimbiṅ bëngabë, bësuman a maṅ, ndò bëngawu a mëndim. 
MAT.8.33	Bënòni bëtubu a hm fò, bëkëlë a tisòn, bëmana lèè mësë, tò e di e bod bëmbë bëlë bëbe minsisim. 
MAT.8.34	Ndò tisòn esë engabugi na bakë toban ai Yesus. Ayen bëngayen nyè, ndò bakogëlan ai nyè na akodo bò a dzal daban.
MAT.9.1	Ndò angabed a mal, adaṅa e kindig fòg, akui a tisòn dzie. 
MAT.9.2	Ndò bëngasò ai nyè mbombog oboo a okëkamba. Yesus ayënë fò ṅyëbë waban, nyè ai mbombog na: bana nnëm, a mòn wam, minsëm mie mivaaban wa. 
MAT.9.3	Antëm na, bësaṅa bëkalara bëvòg bëngakòbò a nnëm ete na: E mod nyò akpëlë Zamba. 
MAT.9.4	Mbol Yesus angabë ayëmë mintsogan miaban, ndò adzo na: A dze miatsog bëbe bë mam a minnëm mian? 
MAT.9.5	Dze enë ebugbu abui, yë adzo na: «minsëm mie mivaaban wa», ngë ki na: «Kodogo a si, owulu?» 
MAT.9.6	Asu yë na miyëm na mòn mod abëlë ngul ya avaè minsëm a si, ndò azu dzo ai mbombog na: Kodogo a si, bodogo okëkamba woe, okë a nda dzoe. 
MAT.9.7	Ndò angakodo a si, adugan a nda dzie. 
MAT.9.8	Ndò minkunda mingayen, mingambara, bëngalugu Zamba ya angavë bod akyaè ngul te.
MAT.9.9	Yesus angakë ai dulu osu, ayenë mod dzoe na Mateus
MAT.9.10	Mbol angabë atoa na adi a nda
MAT.9.11	Ayën bëfarisea bëngayen e dzam di, ndò badzo ai bëyègè boe na: Asu dze ṅyëgëlë waan adi fufulu ai bënòṅò bë toya ai bësëm minsëm? 
MAT.9.12	Mbol angawog, nyè na: E bod bënë mvoè bayaṅan ki ai mbëbala, hë e ba bakòn. 
MAT.9.13	Kaṅan yègè e dzom yatian na: Nnëm ngòl ngò mayaṅan ai wò, së ki mëtunëṅa
MAT.9.14	Ndò bëyègè bë Yohannes bëngatoban ai nyè bò na: Asu dze ai bia, ai bëfarisea biaki bidi
MAT.9.15	Ndò Yesus adzo ai bò na: Yë bëlëdë bë ngòn bënë dzam wu zie ntye nlug angënë ai bò? Dzam da, mëmos mayi sò a bayi bò nòṅ nlugu waban, eyòṅ te hm bayi ki bidi. 
MAT.9.16	Mod wasë ki bede mkpamaṅ abaag a ntu eyie, amu mkpamaṅ afëb eyie wayi lindi eyie, enganyabi abui, alodo anë ehë bë osusua. 
MAT.9.17	Bakad ki soe mimkpamaṅ mëyòg a minnom mëndëg. Ngë tègè ai nala, ndëg yayi tole, mëyòg mëmana kubi a si, ndëg emana ndaman. Bakad soe mimkpamaṅ mëyòg a mimkpamaṅ mëndëg, së fë ya tò ndëg, tò mëyog të ndaman.
MAT.9.18	Angënë afalaga e bibug bi, ndzoe ziṅ asòò, alaban a si, nyè na: ngò dzama endëm wu etoa dzi. Dzam da, zaa të nyè bede mò, anyiṅ. 
MAT.9.19	Yesus akodo fò a si, angabie nyè, bëyègè boe bënë ai nyè ha. 
MAT.9.20	Mininga ziṅ ya angabë akòn ya mimbu awom ai mibè, mëki mëkui nyè abum
MAT.9.21	Angabë adzoo a nnëm ete na: ngë mënamba ki të nyè hë eyie ana, mëbò mvoè. 
MAT.9.22	Ndò Yesus angakilan, ayënë nyè, nyè ai nyè na: Bò azombo, a ngò dzam. Ṅyëbë woe onyii wa. Mininga abòò fò mvoè etye etye te. 
MAT.9.23	Ndò Yesus angakë a nda e nyia-mod-mvia nyò, ayenë bëbomo mëzik, ai endugëlan abui bod. 
MAT.9.24	Yesus nyè na: Kuan a nsëṅ, mòngò asëki ṅwuan, akë oyò. Bëngawoe nyè. 
MAT.9.25	Akuli angakuli e bod ba a nsëṅ, ndò anganyii, abii nyè a wò, ndò mòngò angatëbë a si. 
MAT.9.26	Foe te eyaman fò a nnam te osë.
MAT.9.27	Yesus akëë ai dulu osu, mindindim mibè mingatoṅ nyè, bëbama a yob na: Kudu të bia ngòl, a man David. 
MAT.9.28	Anyian anganyian a nda, ndò mindindim mingatëbë nyè osu, Yesus nyè ai bò na: Yë miayëbë na mënë dzam bò dzam te nga? Bò ai nyè na: Owe, a Nti. 
MAT.9.29	Ndò anamba mis maban, nyè na: Ayënan ai mina anë ṅyëbë waan wahan. 
MAT.9.30	Ndò mis mëngayaaban bò. Yesus atëbëlë bò na: Boan okala na të mod ayëm adzo di. 
MAT.9.31	Bëngayi kui, bëngakë babëgele fò dò ai nnam osë.
MAT.9.32	Bëngayi kui a nsëṅ, ndò bazu ai nyè mvumvug obëlë mbë nsisim. 
MAT.9.33	Mvaan mbë nsisim ongavaaban, mvumvug ongakòbò. Ndò minkunda mingakam, bò na abë ya ki yënan nala a Israel. 
MAT.9.34	Mfa waban, bëfarisea bò na: Atsidan bëbe minsisim ai ngul ndzoe waban.
MAT.9.35	Yesus angakë awulu a mal maban ai bëtisòn baban, akëlë ayëgëlë a mënda-bikoan maban, abendëge mbëmbë foe ya edzoe, alëdëgë akòn asë ai mintye misë. 
MAT.9.36	Mbol angayen minkunda, angayen miè ngòl, amu bëngabë ntëgan, ai sòm esë, anë mintomba minë tègè ai nnòni. 
MAT.9.37	Ndò azu dzo ai bëyègè boe na: Mëkoe bidi mënë abui, bëbò bisye abòd. 
MAT.9.38	Kogëlan hm ai Nti mëkoe na alom bod bisye a mëkoe moe.
MAT.10.1	Ndò angaloe bëyègè boe awom ai bëbè
MAT.10.2	Moe bë apostel awom ai bëbè ma: E nyò osu Simun, ya baloe na Petrus (Akoa), ai Andreas manyaṅ woe, Yakòb man Zebede, ai Yohannes, manyaṅ, 
MAT.10.3	Filip ai Bartolomeus, Tomas ai Mateus, nnòṅò ntòlò, Yakob man Alfeus ai Tadeus, 
MAT.10.4	Simun man Kananea ai Yudas man Iskariot ya angakuan ai nyè.
MAT.10.5	Ndò Yesus angalom bë awom ai bëbè ba, abende bò na: Të miakë a tisòn bëdzin, të nyii a tisòn bësamaritan
MAT.10.6	Tarigan kë a mintomba ya nda Israel ya mingadzaṅ. 
MAT.10.7	A miakë, miyedëgan na: Edzoe ya yob esubu ya babi. 
MAT.10.8	Ledëgan minkokòn, vëlëgan mimbim, fubugan minzëzam, tsidëgan bëbe minsisim; Mingabi a zëzë, vaan a zëzë. 
MAT.10.9	Të miakus mvòt ngë silba, të miafudi mòni a bikpè bian. 
MAT.10.10	Të bi mfëg dulu, tò biyie bibè, tò ngob, tò ntum. Mbò esye ayean ai maan moe. 
MAT.10.11	E dzal ngë tisòn miayi nyian ete, dzëṅan e mod anë dzin ete. Tòbëgan abë nyè akëlë kui anë miatye. 
MAT.10.12	Eyòṅ mianyian a nda ziṅ, sugan nda te. 
MAT.10.13	Ngë nda te yayean ai dò, mvoè
MAT.10.14	E mod ayi ki mina nòṅ, ngë avogolo bibug bian, eyòṅ miakui a nda te ngë a tisòn te, kudan mbulug onë mina a mëkol a si. 
MAT.10.15	Makad mina bëbëla na, a amos nkat, si Sodoma ai Gomorra yayi yen mbëṅ alodo tisòn te.
MAT.10.16	Yënë sik, malom mina anë mintomba a zaṅ mvu afan. Mitòbògò ntsë anë nyò ai evovoe anë abëṅ. 
MAT.10.17	Të miabaman ai bod, amu bayi kuan ai mina a mënda-mëdzo, bëyidi mina a mënda më ngogëlan maban. 
MAT.10.18	Bayi kë ai mina osu bëdzoe ai minkukuma hë asu dama. Nala ngò miayi ma bòòlò a mis maban ai a mis mëyòṅ. 
MAT.10.19	Eyòṅ bakuan ai mina, të miasaṅan ai mbol miayi kòbò. A awola te, miayi vëëban e dzam miakòbò. 
MAT.10.20	Së ki mina miayi kòbò, dzam da, nsisim esya waan wayi kòbò abë mina. 
MAT.10.21	Manyaṅ ayi kuan ai manyaṅ a awu, esya akuan ai mòn, bòn bayi luman ai bëbonde, bëwoe bò. 
MAT.10.22	Bod bësë bayi mina fëm hë asu dama. E nyò ayi bò azombo akui a mëmana ayi nyiiban. 
MAT.10.23	Ngë bëtsidan mina dzal ziṅ, tuban e di avòg. Amu makad mina bëbëla na, miayi ki kòdan bëtisòn bë Israel a nyòl, së na mòn mod adugan sò. 
MAT.10.24	Ṅyègè alod ki ṅyëgëlë, mbò bisye alod ki esya nti. 
MAT.10.25	Layean ai ṅyègè na akui anë ṅyëgëlë, mbò esye akui anë esya nti. Ngë baloe mod dzal na Belzebul, ngamëna ai e bod bënë a nda dzie. 
MAT.10.26	Të miambara bò. Dzom ziṅ esòli ki, a yangâkui ki a ngëëṅ; e dzi enë a asoe yayi yëmban. 
MAT.10.27	E dzi makad mina a dibi, mikòbògò a ngëëṅ; e dzi miawog a mbog alò, yëdëgan a mindil a yob. 
MAT.10.28	Ndò fë mibë mbara e ba bawoe nyòl, tègè ai ngul ya awoe nsisim. Midaṅa mbara e nyò anë dzam dzèè nyòl ai nsisim a tolendoṅ. 
MAT.10.29	Bëmvelkuma bëbè bakuan a etun kaba a? Hë da, tò mbòg ya ete asë ki dzam ku a si ngë esoa ayëbë ki dò. 
MAT.10.30	Esil dzaan esë ya nlo enë nlaṅan. 
MAT.10.31	Mibë mbara: minë ai mfi alodo bëmvëlkuma ntèd.
MAT.10.32	E nyò osë angâmëm ma a mis më bod, ma mëngâmëm nyè a mis më Tara ya anë a yob. 
MAT.10.33	E nyò angâsye ma a mis më bod, ma mengâsye nyè a mis më Tara y'anë a yob.
MAT.10.34	Mibë kë tsog na masò miè mvoè a si. Mandzë sòṅ ai mvoè a si, mëngasò ai nyamëla okëṅ. 
MAT.10.35	Mëngasò na mazu tsam mòn ai esya, ngòn ai nyia, mbòm ai nkyè. 
MAT.10.36	Ndò fë minziziṅ miayi sò mod a nda-bod dzie ben
MAT.10.37	E nyò adiṅ esya ngë nyia alodo ma, e nyòlò te ayean ki ai ma. E nyò ki adiṅ ndoman dzie ngë ngòn dzie alodo ma, ayean ki ai ma. 
MAT.10.38	E mod anòṅ ki klos dzie angazu atoṅ ma, ayean ki ai ma. 
MAT.10.39	E nyò akam enyiṅ dzie ayi dzò dzèè; e nyò ki adzèè enyiṅ dzie asu dama ayi dzò baala.
MAT.10.40	Ngë mod abò mina afaṅ, ma abò afaṅ te. E nyò ki abò ma afaṅ, abò dò e nyò ya angalom ma. 
MAT.10.41	E mod abëlan ai profet hë asu yë na anë profet, ayi bëlë maan më profet. E nyò ki abëlan ai sosoo mod mbëṅ hë asu yë na anë sosoo, e nyòlò te ayi bëlë maan më sosoo mod. 
MAT.10.42	E mod ki angânyuu mbòg ya abobod di elè mëndim mavòbi hë asu yë na bënë bëyègè, makad mina bëbëla na, angadzèè ki maan moe.
MAT.11.1	Amana Yesus angamana vë bëyègè awom ai bëbè boe bëtëbëga ba, ndò angakodo a etere, na akë ayëgëlë, ayedëgan mbëmbë foe a bëtisòn baban.
MAT.11.2	Hala Yohannes atoa a mimbog, ndò angawog mimboan mi Kristus. Alomo
MAT.11.3	bësili nyè na: Yë wa onë e nyò azu, yë biyanga mfë? 
MAT.11.4	Ndò Yesus angayalan bò na: Kaṅan kad Yohannes e mam miawog, miyënë fë: 
MAT.11.5	Mindindim hm mi miayen, mimbombog miwulugu, minzëzam mibò mvoè, mindondòg miwogo, mimbim miwomëṅe a mësòṅ, mimbubua miwogo mbëmbë foe. 
MAT.11.6	E mod ayi ki ku mbëg asu dama anë mvòm. 
MAT.11.7	Eyòṅ bëngadugan, ndò Yesus angatari na akad minkunda etòm Yohannes na: Dze mingakë yen a nkod-nnam? Yë e ndën yandëṅa evundu? 
MAT.11.8	Dze a hm fò mikëlë yen? Yë e mod abëgë mimkpamaṅ biyie? Anë hm na: E bod bësë bëbëgë abëṅ biyie banyiṅ a mënda minkukuma! 
MAT.11.9	Dze mikëlë yen? Yë profet? Owe, makad mina, alodo profet. 
MAT.11.10	Ṅnyè bëngatil asu die na: Yënë sik, malom wa englès wama osu, nyè ayi wa komëzan zen osu. 
MAT.11.11	Bëbëla, makad mina na: mod ziṅ a bòn bë bininga alod ki Yohannes ndu-bodo. Dzam da, man mod ntòg ya edzoe ya yob alod nyè. 
MAT.11.12	Atarigi abog Yohannes azaa kui ana, edzoe ya yob ebëlë ndzug. Miṅyoyòg miasa dzò. 
MAT.11.13	Amu bëprofet bësë ai mvende bibendëge dzò akui abë Yohannes. 
MAT.11.14	Ndò hm, ngë miayi na miayëbë dò, ṅnyè anë Elias ambë yean sò. 
MAT.11.15	E mod abëlë mëlò, awogo! 
MAT.11.16	Mayi hëg e mvòṅ bod nyi ai dze? Mvòṅ te enë anë bongò
MAT.11.17	Bilòṅ mina mindiṅ, mina tègè dzëm, akë mina yia bia mëlunga, mod tègè bëgë mëyëb. 
MAT.11.18	Yohannes angasò, tègè di, tègè nyu, bò na abëlë mbë nsisim. 
MAT.11.19	Mòn mod akë sò, adzaa, anyaa, bò na: Yënë ndondòg ai nsòò mëyòg, mvoe bënòṅò bëtoya ai bësëm minsëm. Tò a hm nala, fëg yayenëban a mimboan.
MAT.11.20	Ndò hm angatari na akòṅan ai bëtisòn ya abui biyëṅ bi mam bie bingayenan ete, amu bandzëki tsende. 
MAT.11.21	Amala ai wa, a Korazin
MAT.11.22	Ndò hm makad mina na: layi yenan ai Tir ai Sidon abòd abui alodo mina, a amos nkat. 
MAT.11.23	Mfa woe, a Kafarnao, tò ongayab akëlë kui a ebas yob, ongâdzòdiban akëlë kui a mbibiṅ a si
MAT.11.24	Ndò hm makad mina na: Sodoma ayi yenan ai mbëṅ alodo wa a amos nkat.
MAT.11.25	Abog te, Yesus nyè na: Makaṅ wa a Tara, Nti yob ai si, amu ongasòli mimfëfëg ai minkëkëṅ e mam ma, okulan mò ban bòngò. 
MAT.11.26	Owe, a Tara, amu nala ngò lënganyëb wa a mis. 
MAT.11.27	«Tara angavë ma dzom esë; mod ziṅ ayëyëm mòn
MAT.11.28	Zaan abë ma, e mina bësë miawu mindzug, mibëgë fë adid: mayi mina vë awaè. 
MAT.11.29	Bëëgan efanga dzama
MAT.11.30	Efanga dzama enë ebubud, mbëgë wama otoa ovëves».
MAT.12.1	Abog te, Yesus alodo a zaṅ mëfub a amos sabbat. Bëyègè boe bëwogo zie, ndò bëngakèè na bakoe fes, bëngadi. 
MAT.12.2	Bëfarisea bëngayi yen nala, bò ai nyè na: Watala anë bëyègè boe babò e dzam anë eki a amos sabbat a? 
MAT.12.3	Nyè ai bò na: Miandzë laṅ e di David angabò a, eyòṅ angawog zie, tò e bod bëngabë ai nyè, 
MAT.12.4	mbol anganyian a nda Zamba, bëngadi bëmbaṅëla mëtunëṅa, a tò nyè tò e bod bëmbë ai nyè bëngabë eki a di, sësala hë bëfada etam? 
MAT.12.5	Ndò ki, miandzë laṅ a mvende na, a amos sabbat, bëfada badaṅ mvende a Tempel, tègè vus a? 
MAT.12.6	Makad mina na mod ziṅ anë ha alodo Tempel. 
MAT.12.7	Ngë miwogo të ebug dzi na: Mayaṅan ai ngòl alodo anë mëtunëṅa
MAT.12.8	Amu mòn mod anë nti sabbat.
MAT.12.9	Ndò angakodo hala, akëlë a nda-bikoan dzaban. 
MAT.12.10	Mod angabë hala atoa nkat wò. Ndò bëngasili nyè na: Yë bënë dzam bò mod mvoè a amos sabbat? Asu yë na bësòman nyè. 
MAT.12.11	Ndò hm akad bò na: Za mod y'abë mina anë dzam bò na abëlë ntomba, ntomba te okuu nyè a ebe a amos sabbat, abò wò të kë nyii? 
MAT.12.12	Mod alod hm të ntomba fog fe? Mod abëlë hm ngul ya abò mbëṅ a amos sabbat. 
MAT.12.13	Ndò hm adzo ai mod na: Sama wò. Ndò angasam wò, odugan fë bò mvoè anë e hi mbòg. 
MAT.12.14	Bëfarisea bëkui hm a nsëṅ, bëngabui fëg, mbol bënë nyè dzam woe
MAT.12.15	Mbol Yesus angabë yëmë nala, ndò angakodo hom te. Minkunda abui mingatoṅ nyè, angasye bò bësë. 
MAT.12.16	Ndò angabende bò na, të babò na adzo te akui a ngëṅ, 
MAT.12.17	asu yë na ebug ya profet Isaias angadzo edzalëban na: 
MAT.12.18	Yënë mbò esye wama nyò mëngatòb, Ndindiṅ wama ya mafuu nnëm! Mayi nyè vë nsisim wama, Ayi tsig ntol a mëyòṅ. 
MAT.12.19	Ayi ki bò mod mëdzo, tò kiṅ, ayi ki bede a yob, Bayi ki wog kiṅ dzie a maan. 
MAT.12.20	Ayi ki këlan e nden ebugi ya, Ngë adim e man nkabag angënë ayoṅo, Akëlë kui anë ayi dò ai sosoo. 
MAT.12.21	Mëyòṅ mayi bi afidi a dzoe die
MAT.12.22	Ndò bakë sòṅ ai nyè ndindim obëlë mbë nsisim, otoa fë mvug, abòò wò mvoè e kan yë na mvumvug ongakòbò, oyënë fë. 
MAT.12.23	Minkunda mingakam, bëdzo na: E mod nyò asë man David a? 
MAT.12.24	Bëfarisea bëngayi wog, bò na: E mod nyòlò atsidan bëbe minsisim hë ai ngul Belzebul, ndzoe bëbe minsisim. 
MAT.12.25	Mbol angabë ayëmë mintsogan miaban ndò adzo ai bò na: Edzoe esë enë nkaban a zaṅ, ngam ngam, yawoe eben. Ndò fë e tisòn esë ngë nda enë nkaban a zaṅ, esë ki dzam tòbò kòm. 
MAT.12.26	Ndò ngë Satan atsidan Satan, aluman ai emen! Eyë hm edzoe dzie yayi tëbë ya? 
MAT.12.27	Ndò hm, ngë matsidan minsisim ai ngul Belzebul, e bod ban batsidan bò ai ngul za? Bò bëben mbò hm batsig mina ntol. 
MAT.12.28	Hë da, ngë matsidan minsisim ai nsisim Zamba, edzoe Zamba ekui ya abë mina. 
MAT.12.29	Za anë dzam nyian zingi a nda, angasa nyè byem, ngë andzëki tari faṅ zingi te ngadag, asò hm sa nda te? 
MAT.12.30	E mod asëki ai ma esamba, anë ma e ngam y'ayat; e nyò akoan ki ai ma fufulu, atsam. 
MAT.12.31	Asu te makad mina na: Nsëm osë ai ekag esë
MAT.12.32	Ndò fë e mod akòbò mbë ebug atyan ai mòn mod, adzo te layi nyè dzuban. Hë da, ngë mod akòbò abe atyan ai Mfufub Nsisim, langâdzuuban ki nyè, tò enyiṅ dzi, tò e dzi yazu.
MAT.12.33	Ngë ele enë mbëṅ, bibuma bie binë mbëṅ; ngë enë abe, bibuma bie binë fë abe. Amu bayëm ele a bibuma bie. 
MAT.12.34	A ayòṅ nyò di, eyë minë dzam kòbò mbëṅ, mibòò abe ya? Amu anyu lafala e di lasò a nnëm ete. 
MAT.12.35	Mbëmbë mod akuli mimbëmbë mi mam a mbëmbë etòg akuma dzie, anë mbë mod akuli bëbe bë mam a mbë nnëm woe. 
MAT.12.36	Makad mina na, bod bayi tye ndòṅ ya bibug bisë bakòbò ekokòbò a amos nkat. 
MAT.12.37	Amu wayi kiebë a nkat hë a bibug bie, oku fë a nkat hë a bibug bie.
MAT.12.38	Ndò bësaṅa bëkalara bëziṅ ai bëfarisea badzo ai nyè na: A ṅyëgëlë, biayi yen ndëm ziṅ esòò abë wa. 
MAT.12.39	Ndò ayalan bò na: Mbë mvòṅ ebamba asili ndëm! Ndò hm ndëm ziṅ yayi ki mina vëëban, së na ndëm profet Yonas. 
MAT.12.40	Amu, e kan Yonas angabombo mëlu mëlè ai mëmos mëlè a abum kòs, nala ngò mòn mod ayi tòbò a abum si mëmos mëlè ai mëlu mëlè. 
MAT.12.41	Bod ya Ninive bayi kodo a si a amos nkat, bëngakpèè ayom bod di a nkat, amu bò, bëngavëṅan ai mbëman Yonas angabëmë bò. E mod alod Yonas anë va a! 
MAT.12.42	Nkukuma mininga ya minkiè
MAT.12.43	Eyòṅ mbë nsisim akui ya mod a nyòl, akëë akiṅa nkod-nnam, adzëṅë e hom awaè, dzam da tègè yen. 
MAT.12.44	Abog te adzo na, mayi dugan a nda dzama, mfa masò. Akëë sò, asò kòb nda etoa mfuban ai nkoman mbëṅ, etoa evoe. 
MAT.12.45	Abog te hm akë nòṅ minsisim mifë zamgbal milodo nyè a abe, asò nyii, atòbò fë ete. Etye e mod nyò yayi bian bëb alodo anë e dzi osu. Nala ngò wayi yenan ai mbë ayòṅ nyò.
MAT.12.46	Angënë akòbògò ai minkunda nala, nyia ai babënyaṅ bëntëlë a nsëṅ, bëyaṅan na balèè ai nyè. 
MAT.12.47	Ndò mod ziṅ a kad nyè na: Nyoa ai babënyòṅ bëtëlë a nsëṅ, bayi na balèè ai wa. 
MAT.12.48	Ndò angayalan e mod nyò na: Za anë nana, ngë babëdzaṅ
MAT.12.49	Asama wò a bëyègè boe bëngabë, nyè na: Nana ai babëdzaṅ ba. 
MAT.12.50	Amu e mod adzala ṅyian tara y'anë a yob, ṅnyè anë madzaṅ, ai kal dzama, ai nana.
MAT.13.1	Amos te, ndò Yesus angakodo a nda, akë tòbò a ntsag maṅ
MAT.13.2	Minkunda abui mihama abë nyè, e ndie yë na akë tòbò a mal, minkunda mitoa a kindig. 
MAT.13.3	Ndò angalèè bò abui mam a minkana, nyè na: Nsye mëfub angakui na akë amias mvòṅ. 
MAT.13.4	A angabë amiasa ha, fes ekuu a mgbag zen, anòn asòò, amana di. 
MAT.13.5	Fes fë ekuu a si mëkòg, tègè ai abui si ete, evolo a hm fò fèè, amu tègè ai edòg si. 
MAT.13.6	Nlo-dzobo afyè, ndò yamana dig, emana kot, amu tègè ai minkaṅ. 
MAT.13.7	Fes fë ekuu a biyòṅ, ndò biyò bingafaè, biwoe dzò. 
MAT.13.8	E nyi fòg ekuu a mbëmbë si, ewumu bibuma, e nyi ntèd, e nyi mëwom mësaman, e nyi fòg mëwom mëlè. 
MAT.13.9	E mod abëlë mëlò, awogo!
MAT.13.10	Ndò bëyègè bëngasubu babi, bò ai nyè na: A dze wakòbò ai bò a minkana? 
MAT.13.11	Ndò angafèd, nyè na: Amu mingavëëban ndimba mam ya yob. E bali, bandzëki dzò vëëban. 
MAT.13.12	Amu bayi vë e mod ambëlë ya, ambëlë abui. E mod abëlë ki, bayi nyè fadi tò e man abim abëlë. 
MAT.13.13	Asu te hm maku minkana eyòṅ makòbò ai bò; amu babëbë tègè yen, bëyaègi mëlò tègè wog, tègè soṅ. 
MAT.13.14	Ndò fë ebug profet Isaias yatoban abë bò na: Miayi wog ai mëlò, dzam da tègè soṅ, mibëbëgë ai mis, tègè yen. 
MAT.13.15	Amu ayòṅ di anë nnëm alèd, bëdibi mëlò, bëbudigi mis asu yë na bëza yen ai mis, ngë awog ai mëlò, ngë asoṅ a nnëm, asu yë na bëvëṅan, mëzu bò bò mvoè
MAT.13.16	Mfa waan, mis maan mënë mvòm amu mayen, mëlò maan mëwogo fë. 
MAT.13.17	Amu makad mina bëbëla na abui bëprofet ai bësosoo bë bod bëngayi du na bëyen e mam miayen ma, ndò bandzëki mò yen, ai na bëwog e mam miawog ma, tègè mò wog.
MAT.13.18	Vogëlan hm mësuli më nkana e mod amias mvòṅ. 
MAT.13.19	E mod osë awog ebug ya edzoe, tègè dzò soṅ, mbë nsisim asò, amana tie e dzi ehë bë mmiasan a nnëm woe, e nyòlò te anë e fes ehë ku a mgbag ndzòṅ. 
MAT.13.20	E nyi yaku a si ngòg: E mod awog ebug, ayëbë fë dzò etye etye ai mintag, 
MAT.13.21	hë tègè ai minkaṅ, atoa mod ndon. Mindzug ngë efëma bingayi fë sòṅ etom ebug, ṅnyè aku mbëg nyò. 
MAT.13.22	E nyò a miasban a biyò: e nyòlò te awog ebug, hë da mëbobëla ya si ai mëdugan m'akuma biawoe ebug, entoa tègè wum bibuma. 
MAT.13.23	E nyò aku a mbëmbë si: nyè awog ebug, awogo dzò, angawum bibuma a taṅ ntèd, ngë mëwom mësaman, ngë mëwom melè.
MAT.13.24	Ndò angaku bò nkana mfë na: Edzoe ya yob yafulan ai mod y'angabè mvòṅ a afub die. 
MAT.13.25	Bod bëtoa oyò, ndò nziziṅ woe ongasò, omana sòṅ bè mbë elòg a zaṅ mvòṅ, okë fë. 
MAT.13.26	Eyòṅ mvòṅ engatari na yanaṅ, ewumu fë, ndò mbë elòg ny'angakui fë. 
MAT.13.27	Bod bisye bëkë hm kad mod-afub, bò na: A Nti, waandzë bè mbëmbë mvòṅ a afub doe a? Eyë mbë mvòṅ akuli ve? 
MAT.13.28	Nyè ai bò na: Nziziṅ wama ngò obò nala. Bod bisye bò ai nyè na: Yë wayi na bimana dzò kë tie? 
MAT.13.29	Nyè na: Kokoa, miza tie mbëmbë mvòṅ mbamëna ai mbë elòg. 
MAT.13.30	Dzogan, bisë binaṅ, akëlë kui a abog mëkoe, eyòṅ te mayi kad bëkoe a abog mëkoe na: Tarigan koan mbë elog, mimana dzò wogo bibag asu yë na bëdigi dzò a ndoan; mikoan mbëmbë mvòṅ a angunda dama.
MAT.13.31	Ndò angaku bò nkana mfë, nyè na: Edzoe ya yob yafulan ai fes ndoṅ ya mod anòṅ, abèè a afub die. 
MAT.13.32	Yalod fes esë ya si a abòd, dzam da, eyòṅ enen ya, engalod bibëbëga, entoa ele, e kan yë na anòn ya yob angazu tòbò a mintëm mie
MAT.13.33	Ndò angaku bò nkana mfë: Edzoe ya yob yafulan ai osësaṅ mbaṅëla ya mininga anòṅ, abaman ai mëbom më ovug mëlè akëlë kui anë ovug osë wamana vus.
MAT.13.34	Yesus angabë akòbògò ai minkunda e mam mësë ma h'a minkana; tègè kòbò ai bò së na aku nkana 
MAT.13.35	asu yë na ebug profet dzi etoban: Mayi yaè anyu dama a minkana. Mayi kulan ndimba mam akaègi a akomo-lë yob ai si
MAT.13.36	Ndò angakëan ai bod, akëlë a nda. Ndò bëyègè boe bëngasubu nyè babi, bò na: Timiṅi bia nkana mbë elòg a afub. 
MAT.13.37	Nyè na: E mod abè mbëmbë mvòṅ anë Mòn mod. 
MAT.13.38	Afub anë si ndon; mbëmbë mvòṅ anë bòn bë edzoe. Mbë elòg anë bòn bë mbë nsisim. 
MAT.13.39	Nziziṅ wabè wò onë nsisim mëtom. Mëkoe mënë amana si. Bëkoe bënë benglès. 
MAT.13.40	Akyaè ya bakoan mbë elòg, bëwoa a ndoan, nala ngò fë wayi bò a mëmana më si. 
MAT.13.41	Mòn Mod ayi lom benglès boe, abog te bayi koan e dzom esë enë nkòt a ayòṅ die, ai e ba bësë bafug ezëṅ. 
MAT.13.42	Abog te bayi bò woa a ebe ndoan. Awe, hë miṅyon ai Nladan mëkëg. 
MAT.13.43	Eyòṅ te bësosoo bayi fyè anë nlo-dzobo a edzoe esya waban. E mod abëlë mëlò, awogo!
MAT.13.44	Edzoe ya yob enë anë etòg akuma ya esòlò a za afub. Mod asòmò dzò, adugan dzò sòli, ṅnyè akë nyò ai mintag misë, amana kë kuan ai e dzi esë abëlë, akusu afub te. 
MAT.13.45	Ndò fë edzoe ya yob yafulan ai nkus byem ya adzëṅ mimbëmbë minsanga. 
MAT.13.46	Akë yen nsanga onë nkus a yob abui, akë kuan ai e dzom esë abëlë, akusu wò. 
MAT.13.47	Edzoe ya yob yafulan fë ai mvunda ya bawoa a maṅ, engabi kòs mëkyaè mësë. 
MAT.13.48	Eyòṅ edzie ya, bëdudu a kindig, bëtòbò a si, bëngafial, nyi enë mbëṅ bëfudigi a minkun, e nyi enë abe, bëwoaga a fiè. 
MAT.13.49	Nala ngò wayi yenan a mëmana më si. Benglès bayi kui bëngafial bëbe ai bësosoo, 
MAT.13.50	bëngawoa bò a ebe ndoan. Awe, hë miṅyon ai Nladan mëkëg. 
MAT.13.51	Yë miatoan wog mam mëte mësë? Bò na: Owe. 
MAT.13.52	Nyè ai bò na: Asu te, ntil bëkalara osë ya ayègè mam ya edzoe ya yob, afulan ai mod-dzal ya akuli bisë etòg dzie, tò mimkpamaṅ, tò minnomo
MAT.13.53	Eyòṅ Yesus angamana e minkana mi, ndò angakodo ete. 
MAT.13.54	Ndò angakë a dzal die, angayëgëlë bò a nda-bikoan dzaban, bëngakam, bò na: E fëg esë nyi ai biyëṅ bi mam bi biasò nyèṅ ve? 
MAT.13.55	Së mòn kabinda nyò a? Nyia asë dzoe na Maria, babënyaṅ boe Yakob ai Yosef ai Simun ai Yudas a? 
MAT.13.56	Bëkal boe bësë bësë ai bia a? E mam mësë ma masò nyè ve? 
MAT.13.57	Fëg engadzaṅ bò! Yesus nyè ai bò na: Profet anë fò tègè ai olugu hë a dzal die ai a nda dzie. 
MAT.13.58	Andzëki bò abui mësimba we, asu bisoo biaban.
MAT.14.1	Abog te Herodès Tetrarka
MAT.14.2	nyè ai bod bësë na: Yohannes ndu-bodo nyòlò; anë nkuan a sòṅ bëwu, asu te abò biyëṅ bi mam bisë bili. 
MAT.14.3	Herodès te emen nyè angabò na bëbi Yohannes, bëfaṅa nyè ngadag, bëfudi nyè a mimbog, etòm Erodiada, nga manyaṅ woe Filip. 
MAT.14.4	Yohannes ny'angadzo ai nyè na: Wayean ki tòbò ai nyè
MAT.14.5	Mbol ayii nyè woe, angambara bod, amu bëdzoo na anë profet. 
MAT.14.6	Ndò, a Herodès adzëmëṅa toban mimbu mi abyali, ngòn Erodiada engadzëm a zaṅ bod ha, enyëbë a hm fò Herodès a nnëm. 
MAT.14.7	Ndò angakani sòṅ na ayi nyè vë e dzi esë ndzaa nyè. 
MAT.14.8	Nyia angatindi nyè na akad na: «Vaa ma nlo Yohannes Ndu-Bodo a esoa, hë etoa dzi». 
MAT.14.9	Ngul esusu nkukuma a si, ai mbol angakani sòṅ, bëyëṅ bëtoa, ndò angabende na bëvë nyè wò, 
MAT.14.10	alomo hm na bëkë tsig Yohannes nlo a nda-mimbog. 
MAT.14.11	Ndò bëngabëgë nlo woe a esoa, bësò vë ngòn mininga, nyè akë vë nyia. 
MAT.14.12	Ndò bëyègè boe bëngazu bëgë mbim, bëdzëbë, bësò fë kad Yesus.
MAT.14.13	Awog Yesus angawog nala, ndò angakodo ete, abëdë a mal, akëlë e hom angabë nyè etam. Minkunda mingayi wog nala, mingabye nyè ai mëkol, bëtyege a bëtisòn. 
MAT.14.14	Ndò angakui, ayënë abui nkunda, angawog bò ngòl, angasye minkokòn miaban. 
MAT.14.15	A ngoge engavin, bëyègè boe bësubu nyè babi bò na: E hom hi onë a fëfël eyëgan, ndò fë awola bidi alod ya. Bòò, osoe bò, na bëkë kus e dzom badi a mal mal. 
MAT.14.16	Yesus nyè ai bò na: Mfi osëki na bësob, mina bëben vaan bò e dzom badi. 
MAT.14.17	Bò ai nyè na: Bibëlë ha hë bëmbaṅëla bëtan ai kòs ebè. 
MAT.14.18	Nyè na, Zaan ai biè mu. 
MAT.14.19	Ndò angabende minkunda na mitòbò a bilòg, anòṅò bëmbaṅëla bëtan ai kòs ebè, abede mis a yob, avëë ngaṅ, abëgë, avëë bëyègè boe bëmbaṅëla, bëyègè boe bëvëë minkunda. 
MAT.14.20	Ndò bësë bëngadi, bëdzie, bëbëgë e bi bingaligi bitun, minkun awom ai mibè mintud! 
MAT.14.21	E bod bëngadi bëngabë dzam bò bakuda bëtan, tègè laṅ bòngò ai bininga.
MAT.14.22	Etye etye te, ndò angabò na bëyègè bëbed a mal, bëdudu mò e kindig fòg, ntye aligi asoe bod. 
MAT.14.23	Asoe angasoe bod, ndò angabed a nkol a yob etam, angakogëlan. Ngoge engavin ha, hë atoa we etam. 
MAT.14.24	Mal mëngabë ntye oyab ai nkod si, minsum mëndim midzimbigi, amu evundu engabë vuṅu. 
MAT.14.25	Babi ai mëlende më kidi, ndò angakë abie bò, awulugu a maṅ a yob. 
MAT.14.26	A bëyègè bëyënë nyè awulugu a maṅ a yob va bëngambara, bëdzoo na kon. Bëngabam a yob ete ai e wòṅ bëwogo. 
MAT.14.27	Ndò Yesus angadzo ai bò na: Të miambara, mamen! tòbëgan a miëṅ! 
MAT.14.28	Ndò Petrus angafèd, nyè na: A Nti, ngë wamen, bò na mëzu mfa onë, a mëndim a yob. 
MAT.14.29	Nyè na: Zaa! Petrus asusu a mal, angawulu a mëndim, angakë a Yesus anë. 
MAT.14.30	Angayi wodan evundu, angambara fò. Atari fò na ayimbi, angayon nyè na: A Nti, ka ma! 
MAT.14.31	Yesus asama wò, akè nyè, nyè ai nyè na: Asu dze ohë soo, a mod onë tègè ai abui ṅyëbë? 
MAT.14.32	Ndò bëngabed a mal, evundu esusu. 
MAT.14.33	E ba bëngabë a mal bëngalaban a si bò na: Bëbëla emen, onë Mòn Zamba.
MAT.14.34	Ndò bëngadaṅ a yat, a si Genezaret. 
MAT.14.35	Bod ya hom te bëyëmë nyè, bëlomo foe a nnam osë, bëngazu ai nyè minkokòn misë, 
MAT.14.36	bëngakogëlan ai nyè na bënamba të hë alò eyie dzie. E bod bësë bënambëga, bësë bëbò mvoè.
MAT.15.1	Ndò bëfarisea ai bësaṅa bëkalara bëngasò abë Yesus bësòò a Yerusalem, bò na: 
MAT.15.2	Asu dze bëyègè boe badaṅ mvende ya bëtara bëngalig? Bënë ha të sob mò eyòṅ badi bidi
MAT.15.3	Ndò angafèd, nyè ai bò na: Asu dze miadaṅ mvende Zamba hë asu mvende dzaan? 
MAT.15.4	Amu Zamba angadzo na: Olugu esoa ban nyoa
MAT.15.5	Ndò hm mina miadzo na: Ngë mod akad esya ngë nyia na: E dzi esë mëhë yi wa vë enë kòrban
MAT.15.6	abëlë ki esya nguma dzom ziṅ. Nala ngò miandaman mvende Zamba hë asu mëtum man. 
MAT.15.7	A bod mëdugan, Isaias angatoan fò yen asu dan eyòṅ adzoo na: 
MAT.15.8	E bod ba balugu ma ai biyè bi anyu, Nnëm waban otoa abim oyab te ai ma! 
MAT.15.9	Olugu ya bavë ma anë evoe, E dòkten ya bayëgëlë anë hë mëmvende më bod
MAT.15.10	Ndò angaloe nkunda bod, nyè ai bò na: Vogëlan, mibindi. 
MAT.15.11	Së ki e dzom yanyiian mod a anyu endzò yabòli nyè, e dzi yakui mod a anyu
MAT.15.12	Ndò bëyègè bëngasubu nyè babi bò na: Yë wayëm fò na bëfarisea bawog nkòbò hi abe? 
MAT.15.13	Ndò angayalan na: Ele esë ya tara ya yob andzëki bè, yayi tieban a si. 
MAT.15.14	Dzogan bò. Bënë e kan mindindim yalëdë bod zen. Ngë ndindim olëdë e hi mbòg zen, bësë bëkuu a ebe! 
MAT.15.15	Ndò Petrus angafèd, nyè na: Fëlan bia nkana te. 
MAT.15.16	Nyè na: Dze, yë mingëne të wog? 
MAT.15.17	Miawog ki na e dzom esë yanyian mod a anyu, yakë a abum, engakë woban a edug nga? 
MAT.15.18	E dzi ki yakui a anyu, yasò a nnëm, endzò yabòli mod. 
MAT.15.19	Bëbe mintsogan, ewoe bod, endaman mëlug, bibòn, wub, ebugu mëdzo, bikag, bisë biatie a nnëm. 
MAT.15.20	E mam mala mmò mavë mod eboe. Adi bidi, mod të sob mò, nala wavëvëë mod eboe.
MAT.15.21	Akodo angakodo hala, ndò Yesus angakë a nkòṅ nnam Tir ai Sidon. 
MAT.15.22	Mininga Kananea ya nnam te ahama, angayon, nyè na: Kudu ma ngòl a Nti, a man David. Ngò dzam ebëlë abe ai mbë nsisim andëgëlë nyè. 
MAT.15.23	Ndò andzëki nyè vë eyalan. Bëyègè bësòò, bëngakogëlan ai nyè na: Soege nyè amu azu ayon bia a mvus. 
MAT.15.24	Ndò angayalan na: Mëngalomban hë asu mintomba ya nda-Israel ya mingadzaṅ. 
MAT.15.25	Mininga te asò fò laban ai asu a si, nyè na: A Nti, ka ma. 
MAT.15.26	Nyè na: Bayean ki nòṅ bidi bi bòn, bëwoa mfa mvu enë. 
MAT.15.27	Mininga nyè na: Owe, a Nti, dzam da, mvu yadi e mënyuṅ maku a tëbële esya nti waban. 
MAT.15.28	Ndò Yesus angayalan nyè na: A mininga, ṅyëbë woe onë abui. Abò ai wa anë mbol wayi. Ngò dzie ebò hm fò mvoè etye etye te.
MAT.15.29	Yesus akodo hala, angakë a ntsag ma më Galilea, ndò angabed a nkol, atòbò a si. 
MAT.15.30	Bod besòò ai mimbombog, mindindim, mintèt, ai abui afë, bëboe bò a mëkol moe a si, angasye bò. 
MAT.15.31	Bod bëngakam a bëyënë anë mimvumvug miakòbò, mintèt mibò mvoè, mimbombog miwulugu, mindindim miyënë. Bëngalugu Zamba Israel.
MAT.15.32	Ndò Yesus angaloe bëyègè boe, nyè na: Mawog abui bod di ngòl abui amu bëtòbò ya ai ma mëlu mëlè. Eyòṅ dzi, bëntoa ya tègè ai e dzom badi. Ma mayi ki bò soe bëtoa zie. Bëza kë ku a si a zen ai sòm zie. 
MAT.15.33	Ndò bëyègè bëngadzo ai nyè na: Eyë binë dzam yen abim abui bëmbaṅëla dili a nkod-nnam mu ve na bivë e bod bësë ba? 
MAT.15.34	Yesus nyè ai bò na: Mibëlë bëmbaṅëla bam? Bò na: Zamgbal, ai ban kòs. 
MAT.15.35	Ndò angabende na bod bëtòbò a si. 
MAT.15.36	Ndò anganòṅ bëmbaṅëla zamgbal ai kòs, avëë ngaṅ, abëgë, avëë bëyègè boe, bëyègè boe bëngavë bod. 
MAT.15.37	Ndò bësë bëngadi, bëdzie. Bitun bingaligi bingadzie minkut zamgbal. 
MAT.15.38	E bod ki bëngadi bëngabë bakuda bëlè, tègè laṅ bininga ai bòngò. 
MAT.15.39	Ndò angasoe bod, abëdë a efunga, akëlë a minkol mi Magadan
MAT.16.1	Ndò bëfarisea ai bësadukea bëngazu na bazu nyè bobolo, bò na alëdë bò ndëm esòò a yob. 
MAT.16.2	Ndò angayalan bò na: A abog ngoge evin ya, miakad dzo na, yob anë angumaa, amos waanyëb. 
MAT.16.3	Kikidigi, mina na mvëṅ yayi nòṅ mbol yob lavin. Ndò hm, miayëm fòmbò yob, tègè yëm fòmbò ndëm zuli mëtiṅ. 
MAT.16.4	E mvòṅ bod ebamba ai mvol nyi yasili ndëm! Ndëm fë dzò yangâvëban ki mina së na e nyi Yonas. Ndò angalig bò, akodo hala.
MAT.16.5	Ndò bëyègè bëngasò a kindig, bëvoan nòṅ bëmbaṅëla. 
MAT.16.6	Yesus nyè ai bò na: Boan okala, misaala ozëzaṅ mbaṅëla bëfarisea ai bësadukea. 
MAT.16.7	Bëngakë balaṅëdan bò bò ha, bò na: Biandzëki nòṅ bëmbaṅëla. 
MAT.16.8	Yesus ayëmë të nala, nyè na: Dze mialaṅëdan a minnëm mian, a e bod minë tègè ai abui ṅyëbë ba, na miandzëki nòṅ bëmbaṅëla? 
MAT.16.9	Miabë ki wog, ndò fë miatsog ki e bëmbaṅëla bëtan asu bod bakuda bëtan! Minganòṅ minkun miam? 
MAT.16.10	Ngë ki bëmbaṅëla zamgbal asu bakuda bëtan, taṅ minkun fe minganòṅ? 
MAT.16.11	Asu dze miawog ki na mëhë kad ki mina adzo bëmbaṅëla? Misaala ozëzaṅ mbaṅëla bëfarisea ai bësadukea. 
MAT.16.12	Ndò hm bazu wog na angabë ki adzoo na bësaala ozëza mbaṅëla, dzam da, na bësaala ayëgëlë bëfarisea ai bësadukea.
MAT.16.13	Ndò Yesus angasò a nkòd nnam Sezarea ya Filipi, ndò asili bëyègè boe na: Bod badzo na Mòn Mod anë za? 
MAT.16.14	Bò na: Bëvòg badzo na Yohannes Ndu-Bodo, bëvòg bò na Elias, bëfë ki bò na Yeremias ngë ki na profet
MAT.16.15	Nyè ai bò na: Mina bëben ki miadzo na mënë za? 
MAT.16.16	Ndò Simun Petrus angayalan nyè na: Onë Kristus, mòn e Zamba avëë. 
MAT.16.17	Yesus nyè ai nyè na: Onë mvòm, a Simun, man Yonas, amu së ki minson ai mëki mbiè bikulan wa adzo te, hë e Tara y'anë a yob. 
MAT.16.18	Ndò makad wa na: Onë Petrus
MAT.16.19	Mayi wa vë bidibiga y'ayòṅ ya yob, ndò e dzi esë ongâtindi a si engâtindëban a yob, e dzi ki ongâtii a si, engâtiiban a yob. 
MAT.16.20	Ndò fë azu bende bëyègè boe na të bakad tò mod ziṅ na ṅnyè anë Kristus.
MAT.16.21	Akaègi abog te, ndò Yesus angakèè na alëdë bëyègè boe mbol ayean kë a Yerusalem, abëlë abui mintye a mò bënyia-bod-mvia bë nnam, ai bëfada bënen, ai bësaṅa bëkalara, bëwoe nyè, abog te ayi kui a sòṅ a amos lala. 
MAT.16.22	Ndò Petrus angakë ai nyè a fëfël, angakòṅan ai nyè, nyè na: Sòṅ, a Nti! Akyaè dzam te të toban ai wa! 
MAT.16.23	Ndò angavëṅan, nyè ai Petrus na: Kodogo ma a zen, a Satan
MAT.16.24	Eyòṅ te Yesus azu dzo ai bëyègè boe na: Ngë mod ayi na azu abie ma, asiege nyè emen, anòṅ klos dzie, azu abie ma. 
MAT.16.25	E mod ayi na akaman ai enyiṅ dzie, ayi dzò dzèè. E nyò ki adzèè enyiṅ dzie asu dama, ayi dzò bi. 
MAT.16.26	Anë ai mfi dze na mod ahaman si esë, ngë adzèè enyiṅ dzie? Eban efe ki mod anë dzam vë asu enyiṅ dzie? 
MAT.16.27	Mòn Mod ayi sò a duma esya ai bënglès boe, abog te ayi yaan ai mod osë anë mbol mod angasye. 
MAT.16.28	Makad mina bëbëla na bod bëziṅ bëtëtëlan va, a bëngâyen ki awu, së na bëyen anë Mòn Mod azu a edzoe dzie.
MAT.17.1	A mvus mëlu mësaman, ndò Yesus anganòṅ Petrus ai Yakob ban manyaṅ woe Yohannes, ndò angabed ai bò a mod nkol a yob, hë bò bò. 
MAT.17.2	Ndò angatsende bò a mis, asu die angafyè anë nlo-dzobo, biyie bie bingafyè anë mfyè nen. 
MAT.17.3	Atëm na, bëngayen Moses ai Elias bëlègè ai bò. 
MAT.17.4	Petrus abodo nkòbò, nyè ai Yesus na: A Nti, eboga enë bia mviè ha
MAT.17.5	Angënë akobògò nala, ndò fò nkut mfyè ongayali bò a yob, kiṅ esòò a nkut ete na: Ndindiṅ mòn wama hili a mafuu nnëm. Mivogolo nyè. 
MAT.17.6	Eyòṅ bëyègè bëngawog nala, bëbudubu ai mësu a si, bëngambara eyëgan. 
MAT.17.7	Ndò Yesus angasubu, anamba bò, nyè ai bò na: Tëbëgan, mibë timan mbara.
MAT.17.8	Bëkui mis, bëntaa hë Yesus etam. 
MAT.17.9	A bësusu a nkol a si ha, ndò Yesus abende bò na: Të miakad tò mod ziṅ e dzam di, akui anë mòn mod ayi tëbë a sòṅ mimbim
MAT.17.10	Ndò bëyègè bëngasili nyè na: Asu dze bësaṅa bëkalara badzo na Elias ayean tari sò
MAT.17.11	Nyè ai bò na: Elias ayean fò sòṅ na azu kpaèn mam mësë. 
MAT.17.12	Ndò makad mina na: Elias angasò ya, hë da, ndò bandzëki nyè yëm, dzam da, bëbòbò nyè e dzom esë bëngabë tama. Nala ngò mòn mod ayi bi mintye a mò maba. 
MAT.17.13	Ṅwogan a hi bëyègè bazu wog na, angabë akada bò adzo Yohannes Ndu-Bodo.
MAT.17.14	Ndo bëngakui a ntumba bod ongabë, ndò mod angasubu, alaban a si ai mëbòṅ, 
MAT.17.15	nyè na: A Nti, yënë të mòn wama ngòl, amu afè kanda, mintye mibëlë nyè abui. Biyòṅ biziṅ bili, akuu a ndoan, ngë ki na a mëndim. 
MAT.17.16	Mëngasò ai nyè abë bëyègè boe, hë da, bandzëki bi ngul ya asye nyè. 
MAT.17.17	Ndò Yesus angadzo na: A mvòṅ bod minë të ai ṅyëbë, mitoa fë dzongo ba! Mayi tòbò ai mina akui abog afe? Mayi mina dzibi akui ve? Zaan ai ma nyè va! 
MAT.17.18	Yesus ateran ai nyè, ndò nsisim angakodo nyè a nyòl, ndò mòngò angasyeban okòn woe etye etye te. 
MAT.17.19	Eyòṅ bëyègè bëngaligi ai nyè, bësubu nyè babi, bò na: Asu dze biandzëki bi ngul ya atsidan nyè? 
MAT.17.20	Nyè ai bò na: Asu ṅyëbë onë mina abòd. Bëbëla emen makad mina na, ngë mibëlë ṅyëbë okui anen anë fes ndoṅ, mikada nkol hi na: Kodogo ha, okë ali, ngë onkodo ana. Tègè ai e dzom ziṅ yakad mina. [ 
MAT.17.21	]
MAT.17.22	Atoban bëngatoban a Galilea, Yesus nyè ai bò na: Bayi kuan ai mòn mod a mò më bod, 
MAT.17.23	abog te bëwoe nyè, akui a sòṅ a amos lala. Nnëm ontoa bò a mëlunga abui.
MAT.17.24	Ndò bënganyian a Kafarnao, bënòṅò bë toya bësòò abë Petrus, bò na: Dze yë yëgëlë waan ayaan ki toya nga? 
MAT.17.25	Nyè na: Ayaan. Anyian anganyian a nda, Yesus atsigi nyè osu, nyè na: Wayen adzo di ya, a Petrus: Eyë bëdzoe ya si banòṅ toya abë za, yë a bòn baban, yë a bëdzin? 
MAT.17.26	Mbol angadzo na, a bëdzin, ndò hm Yesus afèd na: Kë bòn bënë hm fili a! 
MAT.17.27	Dzam da, asu yë na të biavë bò mintsogan mifë, këlë woa nlòb a maṅ, onòṅ e kòs osu yayi bi, oyaa dzò anyu, wayi kòb nsaṅ mòni ete. Onòṅ nsaṅ te, oyaan ai bò asu bia wa.
MAT.18.1	Abog te, ndò bëyègè bëngasubu babi ai Yesus, bò na: Za anë mod nënë a edzoe ya yob? 
MAT.18.2	Ndò angaloe mòngò
MAT.18.3	nyè na: Bëbëla, makad mina na: Ngë miandzëki dugan vëṅan anë bòngò, miayi ki nyian a edzoe ya yob. 
MAT.18.4	E mod osë adzòdi emen anë e mòngò nyò, e nyòlò te anë mod nënë a edzoe ya yob. 
MAT.18.5	Ndò fë, e nyò angâbëlan ai e kan mòngò nyi mbëṅ hë a dzoe dama, ma abëlan ai nyè.
MAT.18.6	Ngë mod ziṅ ahë yè
MAT.18.7	Amala ai si asu mbë mvulna. Amu, tò të anë mbëṅ mvulna asëki ai asaala, hë da amala ai e mod avë mbë mvulna te. 
MAT.18.8	Ngë wò ngë ki na akol doe biakë ai wa a nsëm, tsigi biè, owoa oyab. Anë ai wa mfi na onyian a enyiṅ ai etun wò, ngë ki na eyëm a mëkol, alodo na bëwoa wa a ndoan kòm ai mò mëbè, ai mëkol mëbè. 
MAT.18.9	Ngë dis lakë ai wa a nsëm, tie dò, owoa oyab. Anë mbë na onyian a enyiṅ ai dis da, alodo na bëwoa wa a ebe ndoan
MAT.18.10	Boan okala, të byandi tò mbòg ya abobod di. 
MAT.18.11	Amu makad mina na benglès baban bafòmbò mvòm-asu Tara ya yob a ntye kòm.
MAT.18.12	Miayen adzo di ya? Ngë mod abëlë mintomba ntèd, mbòg ya etere odzaṅa, nga ayi lig mëwom ebulu ai ebul mivòg a nkol na akë adzëṅ e hi onë ndzaṅan? 
MAT.18.13	Ngë akë wò sòm, makad mina bëbëla na, ayi tag ai wò abui, alodo anë atag ai mëwom ebulu ai ebul mivòg a miandzëki dzaṅ. 
MAT.18.14	Nala ngò hm fë ṅyian tara ya yob onë na të madzèè tò mbòg ya e ban abobod ba.
MAT.18.15	Ngë manyòṅ aku a nsëm, këlë kòṅan ai nyè hë mina bëbè etam. Ngë avogolo wa, onyii manyòṅ. 
MAT.18.16	Ngë andzëki wa vogolo, loege mod mfë, ngë bëbè, amu e dzi esë bëbòòlò bëbè ngë bëlè badzo enë bëbëla
MAT.18.17	Ngë aben mina vogolo, kada etogan babënyòṅ. Abò të yi vogolo etogan esë, atòbògò wa anë ndzin ngë nnòṅò ntòlò nnam. 
MAT.18.18	Makad mina bëbëla na, e dzi esë miayi tindi a si, engâtindëban a yob, e dzi ki miayi tii a si engatiiban a yob. 
MAT.18.19	Mabaala mina na ngë bod bëbè bëkui kiṅa si na badzaè nguma dzom ziṅ, Tara ya yob ayi bò dzò vë. 
MAT.18.20	Amu e hom osë bod bëbè ngë bëlè bënë nkoan a dzoe dama, mënë a zaṅ dzaban.
MAT.18.21	Ndò Petrus angasubu, nyè ai nyè na: A Nti, mayean dzu madzaṅ biyòṅ biam, ngë abyandi ma? Yë akui biyòṅ zamgbal? 
MAT.18.22	Yesus nyè ai nyè na: Madzo ki ai wa na, akui biyòṅ zamgbal, madzo na, biyòṅ mëwom zamgbal ai zamgbal
MAT.18.23	Asu te, edzoe ya yob yafulan ai mod, nkukuma ya angabë ayii na abò zitòk ai bod bisye boe. 
MAT.18.24	Akèè angakèè, ndò bëngasò ai nyè mbòg, abëlë bakuda minsaṅa wom. 
MAT.18.25	Mbol tègè ai e dzom ya ayaan ekola, ndò esya nti angabende na bëkuan ai nyè, ai ngal ai bòn ai e byem bisë angabë abëlë asu ekola. 
MAT.18.26	Ndò mod bisye angalaban a si, angayëgëlë nyè na: Dzibigi të, mayi wa yaan ekola esë. 
MAT.18.27	Ndò esya nti angayen nyè ngòl, asoe nyè ai ekola esë. 
MAT.18.28	Akui e mod bisye nyò angakui, ndò angatoban ai mod bisye mfë ya angabë abëlë nyè minsaṅ mi mòni ntèd, ndò angabi nyè a engòṅ, angamiad, nyè na: Dugan ma ekola dzama. 
MAT.18.29	E mod nyò alaban fò ai mëbòṅ a si, angakogëlan ai nyè na: Dzibigi të, mayi wa yaan ekola esë. 
MAT.18.30	Ndò angaben, akëlë nyè fudi a nda mimbog, akui anë ayi yaan ekola. 
MAT.18.31	Eyòṅ e bod bisye bëhòg bëngayen nala, bëwogo e dzam di eyëgan abui olun, ndò bëngakë, bëkë tye esya nti e dzam angalod. 
MAT.18.32	Esya nti aloe nyè, nyè ai nyè na: A mbë mod, mëdzu wa ekola dzoe esë, mbol okogëlan ai ma. 
MAT.18.33	Nga ohë bë dzam dzu manyòṅ anë ma mëdzu wa? 
MAT.18.34	Esya nti awogo olun, avë nyè a nda-endëgëlë akui anë amana yaan ekola. 
MAT.18.35	Nala ngò Tara ya yob ayi bëlan ai mina, ngë miandzëki dzu babënyòṅa sòò mina a abum a si.
MAT.19.1	Eyòṅ Yesus angamana nkòbò vi, ndò bëngakodo a Galilea, bëkë a nkòṅ nnam Yudea a Yordan ayat. 
MAT.19.2	Abui minkunda angatoṅ nyè; angasye bò hala. 
MAT.19.3	Ndò bëfarisea bëziṅ bëngasò hala na bazu nyè bobolo, bò na: Yë mod abëlë ngul ya asoe mininga woe asu kan etòm esë
MAT.19.4	Nyè ai bò na: Nga mingalaṅ na nkomo angakom bò fam ai mininga a mëtari
MAT.19.5	Nyè na: Asu te fam yayi lig esya ban nyia, akë lad ai mininga woe, bò bëbè bëntoa nyòl dzidzia
MAT.19.6	Antoa hm na, basëki fë bod bëbè, bënë nyòl dzidzia. E dzi ya Zamba angalad, mod tègè dzò kandi! 
MAT.19.7	Bò ai nyè na: A dze hm Moses angabende na: bëvaa nyè kalara eyòṅ basoe nyè
MAT.19.8	Nyè ai bò na: Moses angabende mina na misoe bëyal ban asu alèd nnëm dan; langabë ki nala a mëtari. 
MAT.19.9	Ndò hm fë makad mina na, e mod asoe ngal, ngë asëki asu yë na abò ebòn a nsëṅ, alugu mininga mfë, mod te andaman alug. 
MAT.19.10	Bëyègè boe bò ai nyè na: Ngë nala ngò adzo fam ai mininga anë, asëki ai mfi na mod alug. 
MAT.19.11	Nyè ai bò na: Së ki bod bësë mbò bawog nkòbò vi, hë e ba bënë ntòban. 
MAT.19.12	Amu bod bëziṅ babyali eyël a abum nyia, bëvòg bëtoa na bod bëfë mbò bëngabò bò dò
MAT.19.13	Ndò bëngazu ai nyè bòngò na abede bò mò, akogëlan fë. Bëyègè boe bëngakòṅan ai bò. 
MAT.19.14	Yesus nyè na: Dzogan bòngò, të miakaman na bëzu abë ma, amu edzoe ya yob yawoge ai e bod bënë anë bò. 
MAT.19.15	Ndò angabede bò mò, akodo hom te.
MAT.19.16	Ndò mod ziṅ azu abë nyè, nyè na: A ṅyëgëlë, za mbëṅë mënë bò asu yë na mëbëlë enyiṅ kòm? 
MAT.19.17	Nyè ai nyè na: Asu dze wasili ma e mam mënë mbëṅ? Mod mbòg mbòg ṅnyè anë mbëṅ. Ngë wayi nyian a enyiṅ, baala mëmvende. 
MAT.19.18	Nyè ai nyè na: Mëmvende mëfe? Yesus nyè na: Mëmvende ma: Të wawoe, të wabò bisog, të wadzib, të watsig mbë mvaa, 
MAT.19.19	olugu esoa ban nyoa
MAT.19.20	E ndoman mod nyi nyè ai Yesus na: Mabaala mëmvende mësë mala. Dze efë? 
MAT.19.21	Yesus nyè ai nyè na: Ngë wayi hm fò bò ateen, këlë kuan ai akuma doe, ovë mimbumbua, eyòṅ te wayi bi etòg akuma a yob, abog te ozu watoṅ ma. 
MAT.19.22	Awog ndoman mod engawog nkòbò vi, ndò angakë ai olun a nnëm, amu angabë nkukuma mod. 
MAT.19.23	Ndò Yesus adzo ai bëyègè boe na: Makad mina bëbëla na, minkukuma mi bod miayi ki nyian ebugbu a edzoe ya yob. 
MAT.19.24	Ndò makad mina na, anë ebugbu abui na kamele anyian a alòṅ ondondò, alodo na nkukuma onyian a edzoe ya yob. 
MAT.19.25	Bëyègè bëngayi wog nala, bëngakam abui bò na: Za hm anë dzam kodëban? 
MAT.19.26	Yesus abëbë bò a mvòm asu, nyè ai bò na: Adzo te lakad bod. Hë da Zamba anë ngul-bò-mësë
MAT.19.27	Ndò hm Petrus angafèd, nyè na: Bëbëgë na, bingalig mësë na biatoṅ wa, mfa waan hm ya? 
MAT.19.28	Yesus nyè ai nyè na: Makad mina bëbëla na, e mina ya miabie ma, a enyiṅ yazu, eyòṅ mòn mod ayi tòbò a etoa duma dzie, mina miayi tòbò a bitoa awom ai bibè na miatsig mënda më bod më Israel awom ai mëbè ntol. 
MAT.19.29	Ndò fë, e mod osë alig nda, ngë manyaṅ, ngë kal, ngë esya, ngë bòn, ngë mëfub etòm dzama, ayi bëlë mam mëte biyòṅ ntèd, abëlë fë enyiṅ kòm. 
MAT.19.30	Abui bëtële osu, bayi vëṅan bod bë mvua, bod bë mvua ki bëvëṅan bod bë osu.
MAT.20.1	Amu edzoe ya yob yafulan ai mod dzal ya angakui ai ndib kidi na ayoe bod bëkë nyè sye a afub wayn. 
MAT.20.2	Ndò angayili ai bëbò bisye taṅ mòni asu amos, alomo bò a afub wayn die. 
MAT.20.3	Ndò angakui, dzam bò a awola lala, ayënë bod bëfë bëtëlë a nsëṅ angara, tègè ai e dzom babò. 
MAT.20.4	Nyè ai bò na: Mina fë kaṅan a afub wayn dama, mayi yaan ai mina mbol wayean. 
MAT.20.5	Bò fë bëkëë. Ndò angadugan kui, dzam bò a awola samëna, ai awola ebulu, abò fë hë dzam dëda. 
MAT.20.6	Abog awola awomo ai da, ndò angakui, ayënë bod bëfë bëtëlë, nyè ai bò na: Asu dze mitëlë të bò tò dzom ha nguma amos? 
MAT.20.7	Bò ai nyè na: Amu tò mod andzëki bia yoe
MAT.20.8	A ngoge ekëlë vin, ndò nti afub akad nkala byem woe na: «Loege bod bisye, ovë bò maan, akaègè ai e ba bë mvua, akëlë kui e ba bë osu». 
MAT.20.9	Bod ya awola awomo ai da bësòò, bënòṅò anë mod nsaṅ woe. 
MAT.20.10	A bod bë osu bëzaa va, bëdzoo na bayi bi alodo nala. Ndë ave, ba bëbii fë hë nsaṅ mbòg. 
MAT.20.11	Abog bënòṅò nsaṅ vi, bëwomëṅan ai mod dzal, 
MAT.20.12	bò na: E bod bë mvua ba bësye hë awola da, ndò otele bia ai bò etye dzia, e bia ya bihë dzugi ai esye, binyamiṅi a vian. 
MAT.20.13	Ndò angayalan mbòg ya abë bò, nyè ai nyè na: A moe, mandzëki wa di maan. Biandzë yili nsaṅ mbòg a? 
MAT.20.14	Nòṅò engoe, okë. Mamen mëyi na mavë enyò mvua anë wa. 
MAT.20.15	Nga mënë fë na mëbòò ai akuma dama mbol madiṅ? Dze yë wawog abe mbol mënë dzam mbëṅ? 
MAT.20.16	Nala ngò hm bod bë osu bayi vëṅan e ba bë mvua, bod bë mvua bëvëṅan e ba bë osu.
MAT.20.17	Yesus angabed a Yerusalem ha, ndò angaloe bawom ai bëbè a mgbag, angakad bò a zen ha na: 
MAT.20.18	Bëbëgan, bia ba biabed a Yerusalem; Mòn mod ayi vëëban a mò bëfada bënen ai bësaṅa bëkalara, bayi tsig na ayean ai awu, 
MAT.20.19	abog te bayi nyè vë a mò bëdzin asu yë na bëkpëlë nyè, bëyit nyè, bëbom fë nyè a klos, hë da, ayi kui a sòṅ a mos lala.
MAT.20.20	Abog te, ndò hm nyia bòn bë Zebede angasò ai bòn boe abë Yesus, angadzaè nyè dzom ziṅ. 
MAT.20.21	Yesus nyë ai nyè na: Wayaan ai dze? Nyè na: Bendëge të na, e bòn bama ba bëtòbò, mbòg a mbo-nnomo e nyò mbòg a mbo-ngal woe a etoa nkukuma dzoe. 
MAT.20.22	Yesus nyè na: Miayëm ki e dzam miadzaè dili. Yë minë dzam nyu e kòb mayi nyu? Bò na, owe. 
MAT.20.23	Nyè ai bò na: Miayi hm fò nyu kòb dzama; dzam da, mfa yë na miatòbò ma a mbo-nnomo ai mbo-ngala, së ki ma makab bitoa bite; Tara angamana ya tòb bod. 
MAT.20.24	B'awom bëvòg bëngayi wog, bëliṅan ai e babënyaṅ bëbè ba. 
MAT.20.25	Ndò Yesus angaloe bò nyè na: Miayëm na bëdzoe ya mëyòṅ badzoe mëyòṅ, eyë fë mimfaṅ mi bod miadzoe nala. 
MAT.20.26	Të layenan nala abë mina, dzam da, ngë mod ayi na abò mfaṅ mod, avëṅan mina olò. 
MAT.20.27	E nyò ayi na abò e mod osu a zaṅ dzan, asye mina. 
MAT.20.28	Nala hm fë ngò mòn mod andzëki sòṅ na bësye nyè, angasò na asye, alig fë enyiṅ dzie eban asu abui bod.
MAT.20.29	A bëkodogo a Yeriko, abui bod angabie nyè. 
MAT.20.30	Mindindim mibè mitoa a mgbag ndzòṅ; bëngayi wog na Yesus alod, bëngayon, bò na: Yënë bia ngòl, a man David. 
MAT.20.31	Nkunda bod ongasog ai bò va na bëtòbò bivol, hë bò bëbama na: A Nti, a mòn David, yënë të bia ngòl. 
MAT.20.32	Ndò Yesus angatëbë, aloe bò, nyè na: Miayi na mëbò ai mina ya? 
MAT.20.33	Bò na: Biayi na oyaa bia mis. 
MAT.20.34	Ndò Yesus angayen bò ngòl, anamba bò mis, etye etye te, bëngadugan yen, mbò bakë babie nyè ba.
MAT.21.1	Eyòṅ angakui babi a Yerusalem
MAT.21.2	nyè ai bò na: Kaṅan e dzal anë mina osu dili, miayi yen ngal ozele atii a nkòl ai mòn osë. Tiigan, mizu ai ma nyè. 
MAT.21.3	Ngë bësili mina dzom, kadan na: Nti waban ayaṅan ai bò. Ndò angalom bò. 
MAT.21.4	Nala ongabòban asu yë na nkòbò profet okpaèn na: 
MAT.21.5	Kadan ngòn Sion na: Yënë, nkukuma woe azu wa a zen, anë edzòdi nyòl, abëdë ozele ai mòn a mvus, tsid mimbëgë
MAT.21.6	Ndò bëyègè bëngakë, bëbòò anë Yesus angabende bò, 
MAT.21.7	bësòò ai ozele ai mòn, bëmana bò tè biyie a mvus, ndò Yesus angabed, atòbò bò a yob. 
MAT.21.8	Abui bod angatè biwòman biaban a zen, bëvòg bëbugu mëbui bile, bëdzoge a zen. 
MAT.21.9	Abui bod di akëlë nyè osu, ai e ba ki bëzaa batoṅ nyè a mvus bëngayedan na: Osanna
MAT.21.10	Ndò anganyian a Yerusalem, tisòn esë engamlan, bò na: Za nyò? 
MAT.21.11	Nkunda bod bò na: kë Yesus a, e profet asò a Galilea!
MAT.21.12	Ndò Yesus anganyian a tempel, angatsidan bëkuan ai bekus bë byem ya tempel
MAT.21.13	Anë ntilan na: Bayi loe nda dzama na nda-ngogëlan
MAT.21.14	Ndò mindindim ai biyeyëm bëngasubu nyè babi a tempel. Amana bò bò mvoè. 
MAT.21.15	Ayënë bëfada bënen ai bësaṅa bëkalara bëngayen e mësimba angabë abòò, ai mbol bòngò bëngabë yedëgan a tempel na: Osanna ai man David, bëmana hm laṅ, 
MAT.21.16	bò ai nyè na: Yë wawog fò e dzam badzo di? Yesus nyè ai bò na: Owe, mawog. Dze yë miabë ya ki la na: Ongakomëzan wamen olugu a anyu ban bòngò ai bibobòg
MAT.21.17	Ndò angalig bò hala, akodo a tisòn, akëlë a Betania, abombo we.
MAT.21.18	Ai ndib kidi, a adugan a tisòn ha, angawog zie. 
MAT.21.19	Ndo angayen ele bibuma
MAT.21.20	Bëyègè bëyënë adzo di, bò na: Dze ele dzi yamana kot etye etye na? 
MAT.21.21	Yesus nyè ai bò na: Makad mina bëbëla na, ngë mibëlë ṅyëbë, tègè soo, miayi bò mam alodo anë e di ele dzi, mitoa dzam dzo ai nkol hi na: Kodogo, owoaban a maṅ, hë abòban nala. 
MAT.21.22	Ndò fë e dzi esë miayi dzaè a ngogëlan, ai afidi, miayi dzò bëlë.
MAT.21.23	Ndò anganyian a tempel, bëfada bënen ai bënyia-bod-mvia ya nnam bësubu mfa angabë ayëgëlë, bò na: Wabò e mam ma ai ngul fe? Za ki angavë wa ngul te? 
MAT.21.24	Ndò Yesus angayalan bò na: Ma fë mazu mina sili nsili mbòg. Ngë miyalan ma, ma mëkad mina mfa e ngul mabò e mam ma yasò ma. 
MAT.21.25	Ṅduan Yohannes ongabë osò ve? Yë a yob, yë a si? Bëngabindi ha, bò na: ngë biadzo na a yob, ayi dzo ai bia na: Asu dze miandzëki nyè yëbë? 
MAT.21.26	Ngë bidzo a hm ki na: A bod, biayean mbara nkunda bod vi, amu bësë bayëbë na Yohannes anë profet. 
MAT.21.27	Ndò hm bayalan ai Yesus na: Biayëm ki. Nyè ai bò na: Ma, makad ki mina e hom ngul te yasò ma.
MAT.21.28	Miayen adzo di ya? Mod ziṅan gabë abëlë bòn bëbè. Ndò angakë abë e nyò osu, nyè na: A mòn, këlë ma sye a afub wayn ana. 
MAT.21.29	Mòn nyè na: mayi ki. A mvus te, ndò angabindi, akëlë esye. 
MAT.21.30	Esya akui abë e nyò mbòg, akòbò fë hë dzam dëda. Mòn nyè na: A nti, ma nyò makë, dzam da, tègè kë. 
MAT.21.31	Za ya abë bò bëbè angabò yian esya? Bò na, e nyò osu. Yesus nyè ai bò na: Makad mina bëbëla na, bënòṅò bë toya ai bininga bë ebamba bayi mina tëbë osu a edzoe Zamba. 
MAT.21.32	Amu Yohannes angasò abë mina, awulugu a zen sosoo, ndò miandzëki nyè yëbë, dzam da, bënòṅò bë toya ai bininga bë ebamba bëngayëbë nyè. Mfa waan, miyënë të nala, hë da, tègè singi, na miyëbë nyè.
MAT.21.33	Vogëlan mvulna fë: Mod dzal ziṅan gabè afub wayn, aloo ongola, afaga ebe ya batos wayn, amana fë loṅ nkum.
MAT.21.34	Eyòṅ abog mëkoe angakui, ndò angalom bod na bëkë nyè nòṅ mëkoe moe. 
MAT.21.35	Bod bisye bëbii e bod ba, e nyò bëmana yit, e nyò mbòg bëwoe, e nyò ki, bëmana lum ngòg. 
MAT.21.36	Ndò angadugan lom bod bëfë abui alodo e ba bë osu. Bëbò fë ai bò dzam dëda. 
MAT.21.37	A mvus te, ndò hm azu bò lom mòn woe, adzoo na: Bayi kam mòn wama. 
MAT.21.38	Ayen bod bisye bëngayen mòn, bò na: Mòn elig nyòlò, ṅwoan nyè, binòṅ elig dzie. 
MAT.21.39	Ndò bënganòṅ nyè, bëwoa nyè a afub ayat, bëwoe nyè. 
MAT.21.40	Eyòṅ nti afub ayi sò, ayi bò ai e bod bisye ba ya? 
MAT.21.41	Bò ai nyè na: Ayi mana bëbe bë bod bëte ai si, avëë bod bëfë afub die, a bayi nyè vë mëkoe a abog layean. 
MAT.21.42	Yesus nyè ai bò na: Nga mingalaṅ a ntilan na: E ngòg ya bod mëloṅ bëngawoa a fiè, endzò evëṅan ya nnom ngòg. Nti nyè abò esye te, ndò anë eyëṅ dzam a mis më bod
MAT.21.43	Asu te makad mina na: Bayi mina vaa edzoe Zamba a mò, bëvëë dzò ayòṅ layi wum bibuma bie. 
MAT.21.44	E mod aku a akòg di a yob, ayi mana nyaṅëlan; ngë akòg aku ki nyè a yob, layi nyè mana fid. 
MAT.21.45	Bëfada bënen ai bëfarisea, awog bëngawog minkana mie, bëyëmë na akòbògò ai bò. 
MAT.21.46	Bëngadzëṅ na babi nyè, hë da, bëmbarëga minkunda mi bod, amu bëdzoo na anë profet.
MAT.22.1	Yesus adugan bò ku minkana, nyè na: 
MAT.22.2	Edzoe ya yob yafulan ai nkukuma mod ya ongakag abog alug mòn. 
MAT.22.3	Ndò angalom bëlò boe na bëkë baloe e bod ya angabanda a alug, bò të yi na bazu. 
MAT.22.4	Adugan lom bëlò bëfë, nyè na: Kadan e bod mëbanda na mëmana ya komëzan bidi, mëmana ya tsig nyag dzama ai tsid mëvòṅ, dzom esë entoa ya babi. Zaan a abog alug. 
MAT.22.5	Bò të, hë eles, bëngakë, e nyò a afub die, e nyò mbòg ki a angara. 
MAT.22.6	E ba bëvòg bëbii bëlò boe, bëngatibili, bëwoe fë bò. 
MAT.22.7	Nkukuma amana laṅ, alomo nkunda bëzimbi na bëwoe e bëwoe bë bod ba, bëmana fë digi dzal daban. 
MAT.22.8	Ndò azu dzo ai bëlò boe na: Alug amana ya komëzan, e bod mëngabanda, bahë yean ki ai dò. 
MAT.22.9	Kaṅan hm a maan mindzòṅ, mibanda e bod bësë miayi yen na bëzu a abog alug. 
MAT.22.10	Bëlò bëkëë, bëngakoan e bod bësë bëyënë, ai mimbëṅ, ai bëbe. Bod bëmana yëm bitoa a abog alug. 
MAT.22.11	Nkukuma asò hm na azu ayen e bod bëngabë a abog, antaa mod ziṅ tègè ai eyie alug, 
MAT.22.12	nyè ai nyè na: A moe, eyë ohë nyian ha ya tègè ai eyie alug a nyòl? E mod nyò hë evol. 
MAT.22.13	Ndò nkukuma angakad bod bisye na: Faṅan nyè ngadag a mëkol ai a mò, miwoa nyè a dibi a nsëṅ. Awe, ngò bayi wog miṅyon ai Nladan mëkëg. 
MAT.22.14	Amu bënë nloan abui, bëtoa ntòban abod.
MAT.22.15	Bëfarisea bëkë hm bui esòg ha na babi nyè a nkòbò. 
MAT.22.16	Ndò bëngalom nyè bëyègè baban ai bod ya ngam Herodès bò na: A ṅyëgëlë, biayëm na onë bëbëla mod ai na wayëgëlë zen Zamba a bëbela ai na wawu ki dis asu nkoṅ mod. 
MAT.22.17	Kada hm bia mbol wayen adzo di: Yë biayean yaan Kaiser toya, yë biayean ki yaan
MAT.22.18	Mbol Yesus ayëmë olam waban, nyè na: Dze miabobolo ma, a e bod bë dzongo ba? 
MAT.22.19	Lëdëgan ma nsaṅ mòni toya na. Ndò bazu nyè vë nsaṅ mòni. 
MAT.22.20	Nyè ai bò na: Asu za di, nsanan za ki vi
MAT.22.21	Bò na: E bi bi Kaiser. Ndò hm akad bò na: Vaan Kaiser e dzi yawoge ai nyè, mivaa hm fë Zamba e dzi yawoge ai Zamba! 
MAT.22.22	Bëngayi wog nala, bëngakam, ndò bëngalig nyè, mbò badugan ba.
MAT.22.23	Amos te oben, ndò bësadukea bëngasubu nyè babi. (Mbò badzo na akui-lë sòṅ a sëki)
MAT.22.24	A ṅyëgëlë, Moses angadzo na: Ngë mod ziṅ awu të lig bòn, manyaṅ ayean lug ngal nyò asu yë na alig manyaṅ mvòṅ bod
MAT.22.25	Ndò hm fò angabò na, bod bëngabë babënyaṅ zamgbal. E nyò osu alugu, awuu; mbol andzëki lig mvòṅ, ndò manyaṅ anganòṅ nkus hi. 
MAT.22.26	Hë dzam dëda, e nyò bèè ai e nyò lala, akëlë kui a bò bësë zamgbal. 
MAT.22.27	A mvus bò bësë, e mininga nyò ny'awuu. 
MAT.22.28	A akui-lë sò, e mininga nyò ayi woge ai za? Amu bò bësë bëngalug nyè! 
MAT.22.29	Ndò Yesus ayalan bò na: Miavus amu miayëgan mfufub ntilan, miayëgan fë ngul Zamba. 
MAT.22.30	Amu, a abog akui-lë son, bod bayi ki lug, ngë ki akë a mëlug, bësë bayi tòbò anë benglès ya yob. 
MAT.22.31	Mfa akui-lë sòṅ bëwu, miandzë laṅ mbol Zamba angakad mina na: 
MAT.22.32	Ma, mënë Zamba Abraham ai Zamba Isaak, ai Zamba Yakob
MAT.22.33	Awog minkunda mingawog nala, bëngakam ayëgëlë die abui.
MAT.22.34	Bëfarisea bëngayi wog na angatoe bësadukea eboṅ, ndò bëngatogan ekoan asu te, 
MAT.22.35	ndò mbòg ya abë bò asili nyè, na akòli nyè olam, na: 
MAT.22.36	a ṅyëgële, mvende fe enë e nyi osu a kalara mvende? 
MAT.22.37	Nyè ai nyè na: Odiṅi Nti Zamba woe, ai nnëm woe osë, ai nsisim woe osë, ai fëg dzoe esë
MAT.22.38	E mvende osu yalod mësë nyili. 
MAT.22.39	E nyi bèè yafulan ai dzò: Odiṅi manyòṅ anë wamen
MAT.22.40	Kalara mëmvende ai bëprofet biatie a mëmvende mëbè mala.
MAT.22.41	Bëfarisea bëdugan koan, ndò Yesus asili bò na: 
MAT.22.42	Miayen adzo Kristus ya? Anë mòn za? Bò ai nyè na: Mòn David. 
MAT.22.43	Nyè ai bò na: Asu dze hm David, ai ngul nsisim, aloe nyè na Nti woe, eyòṅ adzo na: 
MAT.22.44	Nti adzo ai Nti wama na: tòbògò ma a mbo-nnomo, akëlë kui anë mayi bò minziziṅ mie etele-mëkol dzoe
MAT.22.45	Ndò hm, ngë David aloe nyè na Nti woe, eyë anë nyè dzam bò mòn ya? 
MAT.22.46	Tègè ai e mod angabë nyè dzam yalan ebug. Atarigi abog te, mod andzëki bad zombo nyè sili dzom.
MAT.23.1	Abog te, ndò Yesus angadzo ai minkunda mi bod ai bëyègè boe na: 
MAT.23.2	Bësaṅa bëkalara ai befarisea bëhaman ya etoa Moses
MAT.23.3	Boan e di asë bënkad mina, mibaala fë dò, dzam da, të miabie mëfulu maban, amu bënë hë nkòbò, tègè ai mimboan. 
MAT.23.4	Bafa adid mimbëgë
MAT.23.5	Mimboan miaban misë minë asu yë na bod bëyen bò. Banene e bifus bi mvende bëbëgë a mësu
MAT.23.6	badiṅ bitoa bi osu a mëbog, ai bitoa bi osu a mënda-bikoan; 
MAT.23.7	Badiṅ na bod bësug bò a minsëṅ mi angara, ai na bod bëloe bò na «Rabbi
MAT.23.8	Mfa waan, të baloe mina na Rabbi, amu ṅyëgëlë waan anë hë mbòg, mina bësë mitoa babënyaṅ. 
MAT.23.9	Të mialoe tò mod na Tara a si mu, amu mibëlë hë esya mbòg, e nyò ya yob. 
MAT.23.10	Mod abë mina loe na «asu zoa» amu asu zoa anë mina hë mbòg, Kristus. 
MAT.23.11	E mod anë mina ntëbë osu, abò mina etuga; 
MAT.23.12	E mod ayi bede emen, ayi dzòdiban, e nyò ki adzòdi emen, ayi bedëban. 
MAT.23.13	Amala ai mina, a e bod bë dzongo ba, mina miatsig bod zen ya edzoe ya yob. Mina bëben të nyian, tò e ba banyian, mitsigi bò zen.
MAT.23.15	Amala ai mina, mina bësaṅa bëkalara ai befarisea, bod bë dzongo, amu miawulu tò a maṅ, tò a nkot si na miavëṅan tò të hë efadag mod dzia, ṅnyie hm fë anë avëṅan ya, mingabò na ayenan ai ebe ndoan alodo mina bëben. 
MAT.23.16	Amala ai mina, a minë bëlëdë bë zen, mitoa ndim, a miadzo na: e mod osë akani sòṅ a dzoe tempel, nala osëki nguma etòm; he da, ngë mod akani sòṅ e mvòt ya tempel, eyë atii etere. 
MAT.23.17	A mëkut ai mindindim, dze yadaṅ ai mfi abui, yë mvòt, yë e tempel afubu mvòt? 
MAT.23.18	Miadzo fë na: Ngë mod akani sòṅ a dzoe alatar, atii ki; hë da, e nyò akani sòṅ a dzoe efaè ebëdë etere a yob, eyë atii ete. 
MAT.23.19	A mindindim, dze yadaṅ ai mfi, yë efaè, yë alatar ya afubu efaè? 
MAT.23.20	E mod akani sòṅ a dzoe alatar, akani sòṅ ete ai a dzoe e dzom esë ebëdë ete. 
MAT.23.21	E nyò ki akani sòṅ a dzoe tempel, akani dzò a dzoe tempel, ai a dzoe e mod atoa ete, 
MAT.23.22	e nyò ki akani sòṅ a dzoe yobo, akani dzò a dzoe etoa ati Zamba ai a dzoe e nyò atoa ete. 
MAT.23.23	Amala ai mina, mina bësaṅa bëkalara ai bëfarisea, bod bë dzongo, mina ya miatuni efas awomo bikidiga bisë y'afub, dzam da, mibyandigi mimfa mi mam ya mvende, sosoo, ai nnëm ngòl, ai ṅyëbë. Wayean fò bò e di, hë tègè tëgelan e di avòg. 
MAT.23.24	A mindindim bëlëdë bë zen! Mina ya miabindi man otsitsit, mimini kamele nguma! 
MAT.23.25	Amala ai mina, mina bësaṅa bëkalara ai bëfarisea, bod bë dzongo, amu miamana fubu kòb ai esoa hë a nsëṅ, hë da, bitoa ntud ai wub waan ai bëbe bë mam ban. 
MAT.23.26	A ndindim man farisea, tarigi sob kòb a nnëm ete, asu yë na ezu bò mfuban a nyòl. 
MAT.23.27	Amala ai mina, mina bësaṅa bëkalara ai bëfarisea, bod bë dzongo, miafulan ai e mësòṅ ya bëmana fen; mfa ya nsëṅ a ten ten, zaa hm kë kui a nnëm ete, a tud ai bives mimbim ai ebòl esë engakë. 
MAT.23.28	Nala ngò bod bayen mina a nsëṅ hë bësosoo, bësosoo, dzam da, mitoa ndzalan ai dzongo ai nsëm a nnëm etere! 
MAT.23.29	Amala ai mina, a bësaṅa bekalara ai bëfarisea, bod bë dzongo, amu miakom bëprofet mësòṅ, mifënë mësòṅ bësosoo bë bod. 
MAT.23.30	Midzoo fë na: Ngë bitòbò eyòṅ bëtara bëngabë, ngë biandzëki nòṅ ngab a awu bëprofet. 
MAT.23.31	Nala ngò miakpaè mina bëben a nkat, amu minë bòn bëwoe bëprofet. 
MAT.23.32	Kë mialod besoa a! 
MAT.23.33	A e mvog nyòò ba, ayòṅ mëkpë di, eyë mingatub nkat ndoan wayanga mina ya? 
MAT.23.34	Asu te, yënë sik, malom mina bëprofet ai mimfëfëg. Miwoe bëvòg, e ba bëvòg mibomo a klos, miyidi ai nkas a mënda-bikoan man, mikëlë miatoṅ bò a mal mal. 
MAT.23.35	Kë ndò hm bësosoo mëki mëngasoeban a si atarigi a mëki më Abel, sosoo mod, akui e ma më Zakarias, mòn Barakia, a mingawoe a zaṅ tempel ai alatar mayi mina soeban a nyò. 
MAT.23.36	Makad mina bëbëla na, mam mëte mësë mayi yenëban e mvòṅ bod nyi
MAT.23.37	A Yerusalem, a Yerusalem, wa ya wawoe bëprofet, e bod balom wa, olumu bò ngòg, abim anë mëngayi du biyòṅ biyòṅ na makoan bòn boe anë nyia kub akoan bòn a mëfab a si, ndò miandzëki yëbë! 
MAT.23.38	Yënë sik, nda dzan yayi ligi ekudi. 
MAT.23.39	Amu makad mina na, miayi ki ma dugan yen, akui anë mayi dzo na: Maa ai e nyò azu a dzoe Nti
MAT.24.1	Ndò Yesus angakui a tempel, angakë; bëyègè boe bëngalëdë nyè mëloṅ më tempel
MAT.24.2	Ndò angayalan bò na: Të miafyaṅan kombo mëloṅ mala! Makad mina bëbëla na, to akòg da layi ki ligi abëdë e di avòg a yob, së na mëmana sulan a si.
MAT.24.3	Atòbò bëngatòbò a nkol bile bi mbòn, ndò bëyègè bëngasubu nyè babi, bò bò, bò na: Kada bia, e mam ma mayi yenëban eyòṅ efe? Ndò ki ndëm asò-lë doe ai amana si enë ya? 
MAT.24.4	Yesus nyè ai bò na: Boan okala na të badug mina. 
MAT.24.5	Abui dzam layi sò a dzoe dama, bò na: Ma mënë Kristus; bayi dug abui bod. 
MAT.24.6	Miayi wog mëfoe bitaṅ ai mëndum. Mikalëga, të miaku wòṅ. Amu nala wayean bòban, dzam da, së ki amana dili. 
MAT.24.7	Ayòṅ layi luman ai e di avòg, edzoe eluman ai e dzi evòg, zie yayi bi bod, si etigëdan a mëboda meziṅ. 
MAT.24.8	E mam mësë mala mënë hë mintye mi nkogolo. 
MAT.24.9	Eyòṅ te bayi kuan ai mina a mintye, bëwoe mina, mëyòṅ mësë mayi mina fëm asu dzoe dama. 
MAT.24.10	Abui bayi dzaṅ ekoa, bëkuan bò bò, bëfëman bò bò. 
MAT.24.11	Abog te abui bëprofet mëdugan bayi kodo a si, bëngadug abui bod. 
MAT.24.12	Asu abui minsëm di, ediṅ yayi mana abui bod a minnëm. 
MAT.24.13	E nyò ayi dzibi akui a mëmana, ayi kodeban. 
MAT.24.14	Abog te mbëmbë foe edzoe nyò ayi yëdan a si esë. Mëyòṅ mayi yen mbòòlan te. Abog te hm amana si layi bò.
MAT.24.15	Eyòṅ miayi yen e bidim bialod bidim biyenëṅan a tempel, anë profet Daniel angatil, e nyò alaṅ, awogo! 
MAT.24.16	Eyòṅ te, e bod ya Yudea bëtubu a minkol. 
MAT.24.17	E mod abëdë a ndil a yob abë bad sus akë nòṅ byem ya nda dzie, 
MAT.24.18	e nyò ki anë a afub abë dugan ai mvus n'akë nòṅ ewòman. 
MAT.24.19	Amala ai e bininga bënë mëbum, ai mindzidzie ya mëmos mëte. 
MAT.24.20	Kogëlan na, të mintubug mian miatoban ai abog ahëb ngë ki amos sabbat. 
MAT.24.21	Amu amala layi kui e kan yabëki kui akègè a mëtari më si azaa kui etoa dzi, a langa bad ki yënan nala
MAT.24.22	Ngë mëmos mëte mëbò të tsigëban etun, tò mod mbòg ayi ki kodeban. Asu e ba ya bëngatòban, ngò mëmos mëte mayi tsigëban nala. 
MAT.24.23	Eyòṅ te, ngë mod adzo ai mina na: Kristus nyò anë ha, ngë ali, të miayëbë. 
MAT.24.24	Abui bë Kristus mëdugan ai beprofet mëdugan bayi sò, bëbòò biyëṅ bi mam asu yë na, ngë atoa ebugbu, bëngadug tò e ba bëngatòban. 
MAT.24.25	Ndò hm dili matari mina beme. 
MAT.24.26	Ngë bëkad mina na: Anë a nkod-nnam, të miakë, bò ki na, anë a fud nnam ali, mibë yëbë. 
MAT.24.27	Amu e kan felfes yatye a nnam kidi ekui a nnam ngoge, nala ngò asò-lë mòn mod layi bò. 
MAT.24.28	Kë ndoe yakoan e hom mbim onë a?
MAT.24.29	Etye etye, a mvus mindzug ya mëmos mëte, nlo-dzobo ayi ku dibi, ngòn tègè bad fyè, atitie angasulan
MAT.24.30	Abog te hm ndëm mòn mod yayi yenëban a yob, abog te mëyòṅ mësë ya si mayi tòbò a mëlunga
MAT.24.31	Abog te ayi lom benglès boe ai mod tòṅ, abog te bayi koan e bod angatòb a mëbug më si mënyii
MAT.24.32	Nòṅan ayègè ai ele tòli. Eyòṅ kie yasòman dzò mingayëm na esëb entoa ya babi. 
MAT.24.33	Dzam dëda ai mina. Eyòṅ miayi yen e mam mësë ma, miyëmë na, antëlë ya a mbè. 
MAT.24.34	Makad mina bëbëla na, e ngongo bod nyi yayi ki lod, së na mam mëte mësë mëyënan. 
MAT.24.35	Yob ai si biayi lod, bibug biama biangalod ki.
MAT.24.36	Mfa amos te ai awola te, tò mod ziṅ ayëyëm; tò benglès ya yob, tò mòn, hë Tara etam. 
MAT.24.37	Dzam dëda anë a mëmos më Noe, nala ngò asò-le mòn mod layi bò. 
MAT.24.38	Amu, e kan bod bëngabë të mëmos mëte osusua mvëṅ endëgëlë, bëdzaa, bënyaa, fam elugu, bininga bëkëlë a mëlug, akui amos ya Noe anganyian a arka
MAT.24.39	bò ha të buni tò dzam, ndò mvëṅ endëgëlë engamana bò bëse ai si, nala ngò asò-lë mòn mod layi bò. 
MAT.24.40	Layi bò na, bod bëtoa bëbè a afub, mbòg anòṅëban, e nyò mbòg aligi. 
MAT.24.41	Bininga bëbè bëkoa fon, bënòṅò mbòg, e nyò mbòg aligi. 
MAT.24.42	Tòbëgan a ngomëzan, amu miayëyëm amos ya Nti waan ayi sò. 
MAT.24.43	Miayëm ki dò, amu ngë mod-dzal ayëmë awola ya wuwub wayi sò ai alu, ngë ayanga ana, te dzoge na bëbug nyè nda. 
MAT.24.44	Asu te, mina fë tòbëgan a ngomëzan, amu mòn mod ayi sò awola ya miabuni ki.
MAT.24.45	Za anë mfëfëg ai mbëmbë mod bisye ya esya nti atele na abaala nyè akuma, avaa bod ya nda bidi a abog layean? 
MAT.24.46	Mvòm ai mod bisye te ya esya nti ayi sò kòb atoa a asu esye die. 
MAT.24.47	Makad mina bëbëla na ayi nyè tele nkala byem bie bisë. 
MAT.24.48	Ngë mbë mod bisye ahë kë dzo a nnëm woe na: Esya nti wama angënë oyab, 
MAT.24.49	akaè na ayit e bod bisye bëvòg, adzaa, anyaa fë ai bësòg mëyòg, 
MAT.24.50	esya nti mod te ayi sò amos ya abuni ki ai awola ya ayëm ki, 
MAT.24.51	abog te hm ayi nyè vë ngul endëgëlë, alom nyè mfa bod bë mvol bënë. Awe, hë miṅyon, hë Nladan mëkëg.
MAT.25.1	Edzoe ya yob yayi bò anë mintud bëngòn awom ya bëngakë ai mëlamba na bakë toban ai nlug a zen. 
MAT.25.2	Bëtan ya ete bëngabë mëkut, bëtan bëtoa fëg. 
MAT.25.3	Abog mëkut mënòṅò mëlamba maban, te nòṅ mbòn. 
MAT.25.4	Mimfëfëg minòṅò mbòn a minlòmbi, ai mëlamba maban. 
MAT.25.5	Mbol nlugu angatigbi, bësë bëngandë oyò, bëbëbiman fë oyò ben. 
MAT.25.6	Ai zaṅ alu ha, ndò kiṅ yayëdan na: Nlugu nyòli, kaṅan toban ai nyè. 
MAT.25.7	Mintud mi bininga misë mi mingakodo a si, bëngakom mëlamba maba. 
MAT.25.8	Mëkut mò ai mimfëfëg na: Vaan të bia man mbòn, amu mëlamba man mamana dim. 
MAT.25.9	Mimfëfëg miè na: Tègè fò, oza bò bia besë abòd. Kaṅan kus a bod bë makit asu dan. 
MAT.25.10	Mbò bakë ba na bakë kus mbòn, nlug nyè asò, e ba bëngabë babi bënyian ai nyè a nda-abog, bëfëdë mbè. 
MAT.25.11	Eban të kog, ndò e bëngòn bëvòg baham, bò na: a nti, a nti, yaagi bia! 
MAT.25.12	Ndò ayalan na: Makad mina bëbëla na mayëm ki mina. 
MAT.25.13	Tòbëgan hm evie, amu miandzi tò amos, tò awola.
MAT.25.14	Anë mod ziṅ ya akëlë a dulu, ndò angaloe bod bisye boe, avë bò akuma die. 
MAT.25.15	Avëë e nyò minsaṅ mi mòni mitan, e nyò ki mibè, e nyò ki nsaṅ mòni mbòg, mod osë a nkoṅ ngul woe, nyè akë a dulu nyò. 
MAT.25.16	Etye etye, ndò e mod angabi minsaṅ mi mòni mitan nyò anganòṅ miè, asye ai miè
MAT.25.17	Dzam dëda ai e nyò angabi mibè, abulu mifë mibè. 
MAT.25.18	Hë da, e nyò angabi nsaṅ mbòg nyò, ndò angakë fag si, asòli mòni esya nti woe. 
MAT.25.19	A mvus ban mëlu, esya nti e bod bisye ba asòò, angakom mam ai bò. 
MAT.25.20	E mod angabi minsaṅ mitan asòò ai minsaṅ mifë mitan, nyè na: A nti, ongavë ma minsaṅ mitan, minsaṅ mifë mitan hm mi mabede a yob. 
MAT.25.21	Esya nti woe nyè na: Abëṅ adzo, a mbëmbë ewolo mbò esye, mbol oyëm bëlan ai ban mam, mayi wa tele e mam mënë ai mfi abui. Zaa tag ai esya nti woe. 
MAT.25.22	E nyò angabi minsaṅ mibè asòò, nyè na: a nti, ongavë ma minsaṅ mibè, madugan bede mifë mibè a yob. 
MAT.25.23	Esya nti nyè na: Eyëgan mbëṅ, a mbëmbë ewolo mbò esye, wabò okala ai amëmam, mayi wa bò nkala e mam mënë anen. Zaa tag ai esoa nti. 
MAT.25.24	E nyò angabi nsaṅ mbòm mbòg ny'akë hm sò, nyè na: a nti, mazu ya mayëm wa na onë alet, wakoe e hom waandzëki bè, okoan e hom waandzëki mias; 
MAT.25.25	ai wòṅ te osë a nnëm, ndò makë wa sòli nsaṅ mòni woe a si. Ngò hi, nòṅò. 
MAT.25.26	Ndò esya nti angayalan nyè na: A mbë ntëtëg mbò-esye, ombë yëmë na makoe e hom mandzëki bè, mëwologo e hom mandzëki mias, 
MAT.25.27	kë ongabë oyean ma vë mòni a bitye, na abog makë sò, mënganòṅ mòni wama ai mvug a yob. 
MAT.25.28	Bëfadigi nyè nsaṅ mòni te a mò, bëvë e nyò abëlë minsaṅa wom. 
MAT.25.29	Amu, e nyò abëlë, bayi nyè bulu vë, abuguban; e nyò abëlë ki, bayi nyè fadi tò e dzi abëlë. 
MAT.25.30	Woan ewuwu-ntug dzi a dibi a nsëṅ: Awe, hë miṅyon, hë Nladan mëkëg.
MAT.25.31	Eyòṅ mòn mod ayi sò a duma die ai benglès boe, ayi tòbò etoa ntomba duma die. 
MAT.25.32	Bayi sò ai nyè mëyòṅ mësë, abog te ayi mò fial, anë nnòni biyëm akanda mintomba ai bikëla. 
MAT.25.33	Abog te ayi tele mintomba a mbo-nnomo, atele bikëla a mbo-ngala. 
MAT.25.34	Eyòṅ te nkukuma ayi dzo ai e ba ya mbo-nnomo na: Zaan, a mina ya Tara angafubu, zaan nòṅ ngab-elig ya edzoe ya engakomëzan asu dan atarigi a akomo-lë yob ai si. 
MAT.25.35	Amu mëngabë wogo zie, ndò mingavë ma bidi, mëngabë wogo ekode, ndò mingavë ma mënyu, mëngabë nnë, ndò mingavë ma adzogobo. 
MAT.25.36	Mëngabë nsò, ndò mingabòdò ma ewòman, mëngabë mëkonò, ndò mingazu ma fëb, mëtoa a mimbog, ndò mingazu ma bëbë. 
MAT.25.37	Eyòṅ te bësosoo bë bod bayi nyè yalan na: a Nti, eyë bingayen wa ve, owogo zie, ndò bingavë wa bidi, ngë ki na owogo ekode, ndò bingavë wa e dzom waanyu? 
MAT.25.38	Eyë bingayen wa ve otoa nnë, ndò bingavë wa adzogobo, otoa nsò, ndò bingavë wa ewòman? 
MAT.25.39	Eyë bingayen wa okònò ve, ngë ki na otoa a nda-mimbog, ndò bingazu wa yen? 
MAT.25.40	Ndò nkukuma ayi bò yalan na: Makad mina bëbëla na, e di asë mibò mbòg ya e babëdzaṅ bama a bënë a si ba, ma miabò dò. 
MAT.25.41	Eyòṅ te ayi dzo ai e ba ya mbo-ngala na: Kodan ma a mis, a bod bë eyòk, mikë a e ndoan kòm bëngakomëzan asu Mbë Nsisim ai benglès boe. 
MAT.25.42	Amu mëngabë wogo zie, mina të ma vë bidi, mëwogo ekode, mina tègè ma vë dzom ya anyu, 
MAT.25.43	mëngabë nnë, mina tègè ma vë adzogobo; mëtoa nsò, mina tègè ma vë ewòman, mëkònò ngë ki na mëtoa a mbog, ndò miandzëki ma sòṅ fëb; 
MAT.25.44	Abog te ba bayi nyè yalan na: a Nti, eyòṅ efe bingayen wa owogo zie, ngë ki na owogo ekode, otoa nnë, ngë nsò, ngë nkokòn, ngë a mimbog, ndò biandzëki wa kè? 
MAT.25.45	Abog te ayi bò yalan na: Makad mina bëbëla na: eyòṅ esë miandzëki dò bò tò mbòg ya abobod ba, ma miandzëki dò bò. 
MAT.25.46	Nala ngò hm bayi kë a endëgëlë kòm, bësosoo bëkëlë a enyiṅ kòm.
MAT.26.1	Ndò hm fò, amana Yesus angamana nkòbò vi, nyè ai bëyègè boe na: 
MAT.26.2	Miayëm na Paska anë mëlu mëbè ana, ba bayi kuan ai mòn mod na aboman a klos. 
MAT.26.3	Eyòṅ te hm ndò bëfada bënen ai bënyia-bod-mvia bë nnam bëngakoan a abaa fada nen, dzoe na Kaifas, 
MAT.26.4	ndò bëngabui esòg na bëbi Yesus a mëkë, bëwoe nyè. 
MAT.26.5	Bëngabë dzo na, të labòban a abog ete, asu yë na të endugëlan yabò a za bod.
MAT.26.6	Ndò hm, Yesus atoa a Betania, a nda Simun man nzëzam, 
MAT.26.7	ndò mininga angasubu nyè babi, abëlë ndëg mbòn, (mbòn te otoa sug ya dia), ndò angasoe nyè wò a nlo, nyè atoa ha na adi. 
MAT.26.8	Bëyègè bëngayi yen nala, adzo te atsaa bò a nnëm, bò na: Za akyaè endaman di! 
MAT.26.9	Nga babë dzam kuan ai mbòn vi abui mòni, bëvëë mimbubua? 
MAT.26.10	Ayëm Yesus angayëm nala, nyè ai bò na: Dze miadzë mininga bitòm? Kë abò ma mbëmbë dzam a! 
MAT.26.11	Amu miayi tòbò ai mimbubua kòm esë, mfa wama, miayi ki tòbò ai ma kòm esë! 
MAT.26.12	Nsoan ahë soe ma mbòn hili a nyòl, ahë komëzan ma edzëb mbim. 
MAT.26.13	Makad mina bëbëla na, e hom osë bëngayedan Mbëmbë Foe nyò a si esë, bëngalèè e dzam abò, bëtsogo nyè.
MAT.26.14	Ndò mbòg ya awom ai bëbè, dzoe na Yudas Iskariot, angatye, akëlë a bëfada bënen, 
MAT.26.15	nyè na: Miayi ma vë dze, asu yë na mëkuan ai mina nyè? Ndò bëngayili minsaṅ mi mòni mëwom mëlè. 
MAT.26.16	A mvus te, angakad dzëṅ zen ya akuan ai nyè.
MAT.26.17	Ndò hm amos osu ya abog bëmbaṅëla basëki sa, ndò bëyègè basubu Yesus babi, bò na: Wayi na bikomëzan wa bidi bi Paska ve? 
MAT.26.18	Nyè na: Kaṅan a tisòn abë simkala, mikad nyè na: yëgëlë adzo na: Abog dama antoa ya babi, madzëmë Paska abë wa ai bëyègè bama. 
MAT.26.19	Ndò bëngabò anë Yesus angabende bò, bëmana komëzan Paska. 
MAT.26.20	A ngoge engavin, antoa na adi ai awom ai bëbè. 
MAT.26.21	A bëdzaa va, nyè na: Makad mina bëbëla na, mbòg ya abë mina ayi kuan ai ma. 
MAT.26.22	Bëntoa olun ha; anë mod, bëkaè na basili nyè: Yë ma ana, a Nti? 
MAT.26.23	Ndò ayalan bò na: E mod ayi du wò a esoa ai ma eyòṅ, nyè ayi kuan ai ma. 
MAT.26.24	Amu mòn mod akë, anë bëngatil atyan ai nyè, dzam da, amala ai mod te, a mòn mod ayi kuan a mò moe. Angabë mbë asu mod te, ngë abò tègè byali. 
MAT.26.25	Ndò e Yudas akuan ai nyè angasili na: Yë ma ana, a yëgëlë? Nyè ai nyè na: Wamen okòbò nala!
MAT.26.26	Eyòṅ bëdzaa va, ndò Yesus anganòṅ mbaṅëla, avëë maa, abëgë, avëë bëyègè, nyè na: Nòan, midi, e dzi enë nyòl dzam. 
MAT.26.27	Ndò fë anganòṅ kòb, avëë nga, avëë bò, nyè na: Mina bësë, nyaan ete, 
MAT.26.28	amu mëki më elad mama ma
MAT.26.29	Makad mina, mangabad ki nyu ebuma yasò a wayn dzi, akëlë kui amos te, eyon mënganyu mkpamaṅ wayn ai mina a edzoe Tara. 
MAT.26.30	Ndò bayia bia bi oyëṅ
MAT.26.31	Eyòṅ te ndò Yesus angakad bò na: Mina bësë miayi ma wog osòn alu ben di, amu anë ntilan na: Bayi bimi nnòni biyëm, abog te mintomba ya nkunda miayi mana tsaman
MAT.26.32	Hë da, ṅnyie anë mayi tëbë a sòṅ, mayi mina kë osu a Galilea. 
MAT.26.33	Petrus afëdë fò, nyè na: Tò fò bësë bëyëgan wa, mangayëgan ki wa tò eyòṅ. 
MAT.26.34	Yesus nyè ai nyè na: Makad wa bëbëla na, alu ben di, nnom kub abëki lòṅ, wayi ma sie biyòṅ bilè. 
MAT.26.35	Petrus nyè ai nyè na: Tò mayean wu ai wa, mangasie ki wa. Bëyègè bësë bëngadzo hë dzam dëda.
MAT.26.36	Ndò angakë ai bò e hom bëloege na Getsemani, nyè ai bëyègè na: Tòbëgan ha, ntye makë kogëlan. 
MAT.26.37	Ndò anganòṅ Petrus ai bòn bë Zebede bëbè, mëlunga ai wòṅ bimbëlë nyè. 
MAT.26.38	Nyè ai bò na: Nnëm onë ma a mëlunga abui akui a awu. Tòbëgan evie va ai ma. 
MAT.26.39	Ndò angakë man ntye, alaban ai asu a si, angakogëlan, nyè na: A Tara, ngë anë ebugbu, e kòb nyi elodo të ma oyab, hë da, të labòban anë mayi, abòban anë wayi. 
MAT.26.40	Ndò angasò a bëyègè bëngabë, asò bò koe bëkëlë oyò, nyè ai Petrus na: Dze yë miabëbëlë ki e ngul ya atòbò evie ai ma nguma awola mbòg? 
MAT.26.41	Kogëlan, mitòbò evie, asu yë na të miaku a mëbobëla. Amu nsisim onë nkanga, nyòl etoa ntëgan. 
MAT.26.42	Ndò adugan kë eyòṅ bèè, angakogëlan na: A Tara, ngë wayi ki na e kòb nyi elod së na mënyu dzò, ṅyian woe obòban. 
MAT.26.43	Ndò adugan sò, akòbò bò bëkëlë oyò amu oyò ongabë obëlë bò mfaṅ. 
MAT.26.44	Ndò angadugan bò lig, akëlë, angakogëlan hë dzam dëda eyòṅ lala. 
MAT.26.45	Ndo angasò a bëyègè bëngabë, nyè ai bò na: Kaṅan oyò eyòṅ dzili, miwaè. Yënë sik, awola asubu ya babi, a mòn mod azu kuan a mò bësëm. 
MAT.26.46	Tëbëgan, bikë. E mod akuan ai ma nyòlò antoa ya babi.
MAT.26.47	Angënë akobògò nala, Yudas, mbog ya b'awom ai bëbè ahama, mod nkunda atoa ai nyè ha, bëbëlë bënyamëla ai mimbëṅ; bëfada bënen ai bënyia-bod-mvia bë nnam mbò bëngalom bò. 
MAT.26.48	E mod akuan ai nyè angayili ai bò na: E mod mayi wuban ai nyè, ṅnyè nyòlò, mibii nyè. 
MAT.26.49	Ndò angasubu Yesus babi, nyè na: «Ovuma, a ṅyëgëlë», ndò awuban ai nyè. 
MAT.26.50	Yesus nyè ai nyè na: A moe, dze wabò ha? Ndò bëngasò, bëfudi Yesus mò a nyòl, bëbii nyè. 
MAT.26.51	Ndò mod mbòg ya e ba bëngabë ai Yesus asam wò, adudu nyamëla a abam, ndò abaè man olò fada nnen, atsigi nyè alò. 
MAT.26.52	Yesus nyè ai nyè na: Dugan fudi nyamëla e hom ehë bë. E bod bësë babëlan ai nyamëla bayi wu ai nyamëla. 
MAT.26.53	Dze, yë watsog na masëki dzam kogëlan ai Tara, avë fë ma minkunda benglès awom ai mibè etye etye nga? 
MAT.26.54	Eyë e mam mëngatilban a nyòl dzama mayi yënan ya? 
MAT.26.55	A awola te, ndò Yesus azu dzo ai minkunda na: Misò ai bënyamëla bë okëṅ, ai mimbëṅ na miazu ma bi, anë miakë bi ezilgan nga? Mëmbë toa, mëyëgëlë a tempel amos osë, mina tègè ma bi. 
MAT.26.56	(E di asë angayenan asu yë na ntilan bëprofèt otoban). Ndò bëyègè bësë bëngalig nyè, bëtubu.
MAT.26.57	E bod bëngabi Yesus bëkëë ai nyè abë Kaifas, mod fada nen, mfa bësaṅa bëkalara ai bënyia-bod-mvia bë nnam bëngamana koan. 
MAT.26.58	Petrus angabë azaa abye nyè oyab, akui a abaa mod fada nen, ndò anganyian a nnëm etere, atòbò ai e bod bëwòbògò ndoan na ayen anë adzo te lakë man. 
MAT.26.59	Bëfada bënen ai ‘Ekoan nnam’ esë bëngadzë adzo ya babug Yesus na bëwoe nyè, 
MAT.26.60	hë tègè yen, afyaṅan bò na abui bod minnal bëngasò hala. A mvus hala, bod bëlè bësòò 
MAT.26.61	bò na: E mod nyò angadzo na: Mënë dzam kpè nda-Zamba a si, mëdugan dzò loṅ a taṅ mëlu mëlè. 
MAT.26.62	Ndò fada nen angakodo a si, nyè ai nyè na: Nga wafèd adzo e bod ba babòòlò wa di? 
MAT.26.63	Yesus atoa evol. Ndò fada nen adzo ai nyè na: A mavuu ki wa sòṅ a dzoe Zamba ya avëë, kada bia, yë onë Kristus, mòn Zamba? 
MAT.26.64	Yesus nyè ai nyè na: Ndò wadzo dili. Ndò hm fë makad mina na, akaègè etoa dzi miayi yen mòn mod atoa edzoe a mbo-nnomo, asusu a minkut ya yob
MAT.26.65	Ndò fada nen angatonde biwòman bie, nyè na: Abèan Zamba! Biabad bò dze ai bëbòòlò? Miandzë wog anë abèan Zamba a? 
MAT.26.66	Miayen adzo te ya? Bò ai nyè na: Ayean ai awu. 
MAT.26.67	Bëngatui nyè mëndèn a asu, bëbimiṅi nyè, bësimi nyè mëbè a mëmaṅ, 
MAT.26.68	bò na: Buu mvigi, a Kristus, okad bia e mod abimi wa!
MAT.26.69	E mam mësë ma, Petrus atoa a nsëṅ abaa. Ndò etuga mininga engasubu nyè babi, nyè na: Nga wa ohë bë ai Yesus ya Galilea? 
MAT.26.70	Angasie a mis më bod bësë, nyè na: wadzodzo ya? 
MAT.26.71	Ndò angakë efas ya mbè, etuga mininga efë eyënë nyè, nyè ai e bod bëngabë hala na: E mod nyò ahë bë esamba ai Yesus man Nazaret. 
MAT.26.72	Angadugan sie, akani sòṅ, nyè na: Mayëm ki e mod nyòlò. 
MAT.26.73	Eban të kog, e bod bëngabë tëlë hala bësubu Petrus babi, bò ai nyè na: Wa onë fò mbòg ya abë bò bëbëla, falëga nkòbò dzoe yasòman wa
MAT.26.74	Ndò angakaè na abam, akani sòṅ na: Mayëm ki e mod nyòlò. Etye etye te, nnom kub alòṅò. 
MAT.26.75	Petrus adugan hm tsog ebug Yesus angakad nyè na: «osusua yë na nnom kub alòṅ, wayi ma sie biyòṅ bilè». Ndò angakui a nsëṅ, angayon eyëgan.
MAT.27.1	Ai mëlende më kidi, ndò bëfada bënen bësë ai bënyia-bod-mvia bë nnam bëngakui kiṅ na bawoe Yesus. 
MAT.27.2	Ndò bëngafaṅ nyè ngadag, bëkë vë Pilatus, asu-zoa.
MAT.27.3	Ayënë e Yudas angakuan ai nyè angayen na bëkpè nyè a adzo, angasingi dò, akë hm ai minsaṅ mi mòni mëwom mëlè a bëfada bënen ai bënyia-bod-mvia, nyè na: 
MAT.27.4	Masëm abui amu makuan ai mëki mënë tègè ai etòm. Bò ai nyè na: Yë e dili labëbë bia? Kë adzo doe! 
MAT.27.5	Ndò angawoa mòni a tempel, atye, akë timbi a ekoe. 
MAT.27.6	Ndò bëfada bënen bënganòṅ mòni, bò na: Biayean ki nyè fudi a nkòb tempel, amu anë mòni mëki. 
MAT.27.7	Ndò babò esòg, bëkusu afub mmè mëmvie ai mòni te, na bayi kad dzëb bëyëṅ ete. 
MAT.27.8	Asu te bëngaloe afub te na: «Afub meki», azaa kui amos di. 
MAT.27.9	Nala ngò hm ebug profet Yeremias engadzalëban na: Ndò bënganòṅ minsaṅ mi mòni mëwom mëlè, e taṅ ya bòn bë Israel bëngavëg nyè, 
MAT.27.10	ndò bëngavë mòni te asu afub mmè mëmvie, nala ngò Nti angabende ma
MAT.27.11	Ndò bëngatele Yesus a mis më asu-zoa
MAT.27.12	Hë da, ntye osë bëfada bënen ai bënyia-bod-mvia bëngabë sòman nyè, nyè tègè yalan tò dzom. 
MAT.27.13	Ndò Pilatus adzo ai nyè na: Wawog e mam mësë balaṅ wa ma a? 
MAT.27.14	Nyè tègè nyè yalan tò dzam dëda, asu-zoa angakam dò eyëgan.
MAT.27.15	Tum engabë na, a abog Paska asë, asu-zoa akadëgë soe man mimbog mbòg ya bod bëngabë hana. 
MAT.27.16	Ewolo man mimbog mbòg engabë we mëlu mëte, dzoe na: Barabbas. 
MAT.27.17	Eyòṅ bod bëngakoan ha, Pilatus nyè ai bò na: Za miayi na mësoe, yë (Yesus) Barabbas,
MAT.27.18	Amu angabë ayëmë na bëngakuan ai nyè a mbë nnëm. 
MAT.27.19	Atòbò angatòbò a batsig mëdzo ha, ndò ngal angalom nyè kad na: «Të wakalan adzo ai e sosoo mod nyòlò. Amu nlo obëb ma ai alu ana etòm dzie.» 
MAT.27.20	Bëfada bënen ai mvindi bod bëngalëb bod na bëyèt Barabbas, Yesus ṅnyè bëwoe. 
MAT.27.21	Ndò asu-zoa akad bò na: Za miayi na mësoe mina, a bò bëbè? Bò na: Barabbas. 
MAT.27.22	Pilatus nyè ai bò na: Mayi hm bò ai e Yesus baloe na Kristus ya? Bò bësë bò na: Bomo nyè a klos! 
MAT.27.23	Nyè ai bò na: Za etòm asie? Bëngayedan fò a yob ete na: Bomo nyè a klos! 
MAT.27.24	Ayënë Pilatus angayen na nala watsende ki dzom, hë etotog endzò ebian, ndò anòṅ mëndim, asobo mò a mis më bod ha, nyè na: Mabëlë ki adzo ai e meki ma. Anë adzo daan. 
MAT.27.25	Ndò nkunda bod osë wadzo na: Mëki moe mësoege ai bia ai bòn ban a nyòl. 
MAT.27.26	Ndò hm azu bò soe Barabbas; amana bëngamana yid Yesus, ndò angakalan bò nyè na bëbomolo nyè a klos
MAT.27.27	Ndò bëzimbi bë asu-zoa bënganòṅ Yesus, bëngakë ai nyè a yad bëzimbi, bëkoan nyè nkan bëzimbi a nyòl. 
MAT.27.28	Ndò bëngasòdi nyè biye, bëbòdi nyè mod ndzòmbi ewòman aviege, 
MAT.27.29	bëtiṅi ekadi-biyò, bëbòdò nyè a nlo, bëvë nyè ntum a mbo-nnomo, bëngakud nyè mëbòṅ osu, bëkpëgëlë nyè, bò na: Ovuma, a nkukuma Yuden. 
MAT.27.30	Bëngatui nyè mëndèn a nyòl, bënòṅò ntum vi, bëbimii nyè a nlo. 
MAT.27.31	Amana bëngamana nyè kpëlë, ndò bëngasòdi nyè ewòman, bëbòdò nyè biyie bie, bëkëlë ai nyè na bakë nyè bom a klos.
MAT.27.32	A bëkëlë a zen ha, ndò bayen mod ya Sirenea dzoe na Simun, ndò banòdi nyè na abëgë nyè klos. 
MAT.27.33	Ndò bakui e hom baloe na Golgota, nala watyan na: Hom ekogolo nlo; 
MAT.27.34	Ndò bavë nyè wayn atoa mbaman ai zòṅ na anyu
MAT.27.35	Eyòṅ bëngamana nyè bom a klos, ndò bëngakaban biyie bie, bëdòò abia ete
MAT.27.36	ndò bëngatòbò a si, bënganoni nyè hala. 
MAT.27.37	A nlo woe a yob, bëngabomolo etòm awu die na: Yesus nyò, nkukuma Yuden. 
MAT.27.38	Bëngabomolo fë bëbe bë bod bëbè ai nyè, mbòg a mbo-nnomo, e nyò mbòg a mbo-ngala. 
MAT.27.39	Bëlodo bë zen bëngakpëlë nyè, bësuguzu minlo 
MAT.27.40	bò na: A e mod onë dzam bug tempel, odugan nyè loṅ a taṅ mëlu mëlè, kodëge wamen. Ngë onë mòn Zamba, susu a klos. 
MAT.27.41	Dzam dëda fë, bëfada bënen ai bësaṅa bëkalara ai bënyia-bod-mvia bë nnam bëngakpëlë nyè, bò na: 
MAT.27.42	Angakode bod bëfë, asë hm fë kode emen a? Asë nkukuma Israel a? Asusu a klos etoa dzi, biyëbë nyè. 
MAT.27.43	Angafidi Zamba, akodëge nyè etoa dzi, ngë adiṅ
MAT.27.44	Tò e bëbe bë bod bëngabë ai nyè a klos ba, bëngabë kpëgëlë nyè hë dzam dëda.
MAT.27.45	Akègè a awola samëna, ndò dibi angasus a si esë akëlë kui a awola ebulu
MAT.27.46	Abog awola ebulu hali, ndò Yesus angasëmë a yob etere na: Eli, Eli, lema sabaktani?
MAT.27.47	Bod bëvòg ya e ba bëngabë tëlë hala bëngayi wog nala, bò na: Aloe Elias. 
MAT.27.48	Ndò mbòg angabumi mbil, akë nòṅan yia, aduu a saṅ wayn, afani a akòṅ, ndò anyuu nyè. 
MAT.27.49	E ba bëhòg bò na: Dzoge, biyen, kamëna Elias azu nyè kode. 
MAT.27.50	Ndò Yesus adugan sëmë a yob ete, asuu ṅhëbë. 
MAT.27.51	Ndò eyie ya tempel engasali
MAT.27.52	Mësòṅ mëngabugi; abui mimbim mimfufub mi bod bëngawu mingakui a sòṅ. 
MAT.27.53	E bod bëngakui a sòṅ ba, a mvus akui-lë sòṅ die, ndò bënganyian a mfufub dzal, abui bod bëngayen bò.
MAT.27.54	Ndzoe ntèd bëzimbi ai e bod bëngabë ai nyè, bënòniṅi Yesus, bëngayi yen anë si yatigëdan ai e mam mësë mëngabòban, bëngambara abui, bò na: E mod nyò ahë bë mòn Zamba mfaṅ. 
MAT.27.55	Abui bininga bëngabë hala, bëfòmbògò, bëtëlë oyab, mbò bëngazu babye Yesus akodogo a Galilea, bësye nyè. 
MAT.27.56	Bëngabë na: Maria Magdalena, Maria, nyia Yakob ai Yosef, ai nyia bòn bë Zebede.
MAT.27.57	Ai mëlumbu më ngoge, ndò nkukuma mod ya Arimatea, dzoe na Yosef, angasò; nyè angabë fë ṅyègè Yesus. 
MAT.27.58	Ndò e mod nyò akë abë Pilatus, ndò adzaè nyè mbim Yesus. Ndò Pilatus abende na bëvë nyè wò. 
MAT.27.59	Ndò Yosef anganòṅ mbim, amana wogo a mkpamaṅ ndòmbò, 
MAT.27.60	ndò angafudi wò a mkpamaṅ sòṅ woe ya angaboge a akòg; ndò angadib sòṅ ai mod akòg, asobo. 
MAT.27.61	Maria Magdalena ai e Maria mbòg bëngabë bëtoa osu sòṅ hala.
MAT.27.62	E kidi lende ya hala, a amos ongabë amos mëfaṅ më Paska, ndò bëfada bënen ai befarisea bëngakoan abë Pilatus, 
MAT.27.63	bò na: A Nti, bidugan tsog na, hala angënë atala, e mod minnal nyò angadzo na: Mayi kui a sòṅ a mvus mëlu mëlè. 
MAT.27.64	Bendëge hm na bënòni sòṅ a këlë kui a amos lala; bëyègè boe bëza kë dzib mbim woe, bëngakad bod na: Akui ya a sòṅ bëwu. Minnal mite miayi lod e mi mi osu. 
MAT.27.65	Pilatus nyè ai bò na: Kaṅan ai e bod ban banoni, mifëb sòṅ e kan miadiṅ. 
MAT.27.66	Ndò bëngakë, bëngafëb sòṅ ai e bënòni bëngatele a mbè sòṅ.
MAT.28.1	A mvus sabbat, kikidigi ai ndib, a amos osu, ndò Maria Magdalena ai e Maria mbòg bëngakë na bakë yen sòṅ. 
MAT.28.2	Ndò si engatigedan eyëgan. Amu englès Nti angasò a yob, ndò angakë fende akòg, atòbò dò a yob. 
MAT.28.3	Asu die angabë anë zeyaṅ, biwòman bie bifumu anë ten. 
MAT.28.4	Bënòni bë sòṅ bënganyaman, bëntoa hë anë mimbim ai e wòṅ bëngabë mbarga nyè. 
MAT.28.5	Ndò englès azu dzo ai bininga na: Të doe miambara, amu mayëm na miadzëṅ e Yesus angaboman a klos. 
MAT.28.6	Asëki ha, amu akui a sòṅ anë angadzo. Zaan yen e hom angabë aboo. 
MAT.28.7	Eyòṅ dzi, kaṅan avol, mikë kad bëyègè boe na akui a sòṅ bëwu, ndò akë mina osu a Galilea, awe ngò miayi nyè yen. Ndò makad mina di. 
MAT.28.8	Ndò bëngakodo avol a sò, ai wòṅ a minnëm, bëtye mimbil ai abui mintag na bakë kad bëyègè boe. 
MAT.28.9	Atëm na, Yesus atoban ai bò a zen, nyè na: Miavuma! Ndò basubu babi, bëwuban ai nyè a mëkol, bëngalugu nyè, bëluu ai mësu a si. 
MAT.28.10	Ndò hm Yesus adzo ai bò na: Të miambara. Kaṅan kad babëdzaṅ na bëkë a Galilea, awe ngò bayi ma yen.
MAT.28.11	Ndò bëngakë; bod bëhòg ya bënòni bëkëlë a tisòn, ndò bamana lèè bëfada bënen e mam mëngalod. 
MAT.28.12	Ndò bakë a esòg ai bënyia-bod-mvia, bëkui kiṅ, ndò banòṅ abui mòni, bëvëë bëzimbi, bò na: 
MAT.28.13	Midzoo na «bëyègè boe bësò nyè dzib ai alu, bia bitoa oyò.» 
MAT.28.14	Ngë e dzam di akë kui a mëlò më asu-zoa, biayi dò kom, biayi fë kaman ai mina. 
MAT.28.15	Ndò bënganòṅ mòni, bëbò fë anë bëngakad bò. Ndò adzo di angatsaman a Yuden azaa kui a amos y'ana. 
MAT.28.16	Bëyègè awom ai mbògò bëkëë a Galilea
MAT.28.17	ayen bëngayen nyè, ndò balaban ai mësu a si, dzam da, bëvòg ya ete bësoogo. 
MAT.28.18	Ndò Yesus angasubu bò babi, nyè ai bò na: Ngul esë engavëëban ma, tò a yob, tò a si. 
MAT.28.19	Kaṅan hm, mikë miayëgëlë mëyòṅ mësë, miduu bò a dzoe Esya, ai Mòn, ai Mfufub Nsisim, 
MAT.28.20	miyëgëlë bò na bëbaala e mam mësë mëngabende mina. Ndò fë, mamen mënë ai mina mëmos mësë, akëlë kui a amana si.
MRK.1.1	Mëtari më mbëmbë Foe Yesus Kristus
MRK.1.2	anë angatilban abë profet Isaias na: Yënë, malom wa englès wama osu, ayi wa kom zen. 
MRK.1.3	Kiṅ e mod abam a nkod-nnam: Koman zen Nti, limëṅan mindzòṅ mie
MRK.1.4	Yohannes Ndu-Bodo angabë a nkod-nnam, ayedëgan ṅduan avëṅan asu evaa minsëm. 
MRK.1.5	Ndò nnam Yudea osë ai bod bësë ya Yerusalem bëngabë këlëg abë nyè, bëduuban abë nyè a osoe Yordan, bëmëmë minsëm miaban. 
MRK.1.6	Yohannes angabë abëgë mimvòt mi kamele, ai kanda ekob a angëdëg, adzaa bëmbasana ai woe afan. 
MRK.1.7	Ndò angabë ayëdëgan, nyè na: Mod azu ma a mvus, anë ngul alodo ma, mëbëlë ki ngul ya alumbu a si na matii nyè minkòl mi ngob. 
MRK.1.8	Ma madu mina ai mëndim, nyè ayi hm mina du ai Mfufub Nsisim.
MRK.1.9	Mëlu mëte, ndò Yesus angasò a Nazaret ya Galilea, ndò angaduban abë Yohannes a Yordan. 
MRK.1.10	Ndò etye etye ya angakodo a mëndim, ndò angayen yob oyaaban, ai nsisim osusu abë nyè anë obëṅ. 
MRK.1.11	Ndò kiṅ engasò a yob na: Onë mbòs ediṅ mòn wama, mëngafuu ya wa nnëm.
MRK.1.12	Etye etye, ndò Nsisim ongatindi nyè a nkod-nnam. 
MRK.1.13	Ndò angatobò a nkod-nnam mëlu mëwom mënyii, Satan abobolo nyè; angabë atoa ai tsid mëfan, benglès bësye nyè.
MRK.1.14	A mvus yë na bëkuan ya ai Yohannes, ndò Yesus angakë a Galilea, ayëdegan mbëmbë foe Zamba na: 
MRK.1.15	Abog akpaèn ya, ndò edzoe Zamba esubu ya babi: Tsendëgan, miyëbë mbëmbë foe
MRK.1.16	Ndò hm, alodo a ntsag ma më Galilea ha, ndò angayen Simun ai Andreas, manyaṅ Simun, bëwoaga mëvòt a maṅ; amu bëngabë bëlòb bë kòs. 
MRK.1.17	Ndò Yesus adzo ai bò na: Zaan miabie ma, eyòṅ te mayi bò na mibò bëlòb bë bod. 
MRK.1.18	Ndò bëngadzoge mëvòt maban, bëngabie nyè. 
MRK.1.19	Angayi subu man oyab, ndò ayen Yakob, mòn Zebede, ai Yohannes, manyaṅ woe, bò bëkomo mëvòt a efunga, 
MRK.1.20	ndò angaloe bò etye te. Ndò bëngalig esya waban Zebede a efunga ai bëlobele, ndò bëngakë babie nyè.
MRK.1.21	Ndò bënganyian a Kafarnao; anyian bënganyian a nda-bikoan (sinagoge) a amos sabbat, angayëgëlë. 
MRK.1.22	Bod bëngakam ayëgëlë die, amu angabë ayëgëlë bò anë e mod abëlë edzoe, së ki anë bësaṅa bëkalara. 
MRK.1.23	Mod ziṅan gabë a nda-bikoan ha, abëlë mbë nsisim, ndò angabam, 
MRK.1.24	nyè na: Dze enë a zaṅ bia wa, a Yesus man Nazaret? Yë wasò na wazu bia mana? Mayëm wa, onë mfufubu ya abë Zamba. 
MRK.1.25	Ndò Yesus angakòṅan ai nyè na: Dibi anyu, okui nyè a nyòl! 
MRK.1.26	Ndò mbë nsisim ongasuguzu nyè, ndò ongabam a yob ete, okui nyè a nyòl. 
MRK.1.27	Bësë bëngakam, bësiligi hm bëben na: Dze dzi? Mkpamaṅ dòkten ai edzoe esë; adzoe tò bëbe minsisim, mia miwogo nyè. 
MRK.1.28	Ndò e foe nyi engayaman a nkòṅ nnam Galilea osë.
MRK.1.29	Etye etye, ndò bëngakui a nda-bikoan a nsëṅ, ndò bakë a nda Simun ai Andreas, bò ai Yakob ai Yohannes. 
MRK.1.30	Hë da, nkyè mininga Simun angabë adzogo ai fiba, ndò bëngakad nyè dò. 
MRK.1.31	Ndò angasubu nyè babi, abii nyè a wò, ndò atele nyè. Ndò fiba engakodo nyè a nyòl, angabëlan ai bò. 
MRK.1.32	Abog ngoge engabò, abog nlo-dzobo alumbu
MRK.1.33	Ndò tisòn esë engazu koan a mbè a yob. 
MRK.1.34	Ndò angatëbë na alëdë abui bod abëlë akòn kan kan, akuligi bësatan, të dzoge na bësatan bëkòbò, amu bëyëmë nyè
MRK.1.35	Kikidigi ai ndib, ndò adugan kodo a si, akëlë e hom angabë etam, angakogëlan we. 
MRK.1.36	Simun, ai e bod bëngabë ai nyè bëngadzëṅ nyè; 
MRK.1.37	Ayen bëngayen nyè, bò na: Bod bësë badzëṅ wa. 
MRK.1.38	Nyè ai bò na: Nkodan ha, bikë e mal mëvòg ya ngòdò va, asu yë na ma mëyëdan fë mbëmbë foe we. Amu asu te ndò mëngasò. 
MRK.1.39	Ndò angakë ayëdan mbëmbë foe a mënda-bikoan maban a Galilea osë, atsidëgan bëbe minsisim.
MRK.1.40	Ndò nzëzam
MRK.1.41	Ndò Yesus angayen nyè ngòl, asama wò, anamba nyè, nyè ai nyè na: Owe, mayi nala, bò mfuban. 
MRK.1.42	Etye etye te, ndò zam engakodo nyè a nyòl, ndò e mod nyò angabò mfuban. 
MRK.1.43	Ndò asoe nyè, abende nyè ai ngul esë 
MRK.1.44	na: Bò okala na të wakad tò mod ziṅ tò dzom, hë da okë lëdë nyòl abë fada, okë fë tuni asu mfuban, akyaè Moses angabende, asu yë na bëyen. 
MRK.1.45	Yë e mod nyò angayi tam kui, atari fò na abëgëlë dò abui, akë atsam e foe nyi, tègè fë yë na Yesus angabë dzam nyian tisòn ziṅ a ngëṅ, angakë a tòbò e hom ongabë të ai bod. Bod ba bëtyege hom osë, bëzaa abë nyè.
MRK.2.1	Ndò angadugan nyian a Kafarnao a mvus ban mëlu, foe etsaman na anë a nda
MRK.2.2	Abui bod akoan fò, e kan yë na tègè fë ai afola, tò ben mfa ya mbè, angakad hm bò Ebug. 
MRK.2.3	Ndò bëngasò bëbëgë mbombog, bod bënyii bëbëgë nyè a yob. 
MRK.2.4	Mbol bëngabë ki nyè dzam subu babi, ai abui bod angabë hala, ndò bëngakode ndil e hom angabë, alòṅa ligi ete, bësuu ondanga ya mbombog ongabë ete. 
MRK.2.5	Yesus ayënë ṅyëbë waban, nyè ai mbombog na: A mòn, minsëm mie mivaaban wa. 
MRK.2.6	Bësaṅa bëkalara bëziṅ bëngabë bëtoa hala, bëngalaṅëdan a minnëm miaban, bò na: 
MRK.2.7	A dze e mod nyò akòbò e kan nyi? Afodan
MRK.2.8	Yesus alaṅ a fò nnëm waban, e kan bëngabë laṅëdan ete, nyè ai bò na: Dze miakë miafèd a minnëm mian? 
MRK.2.9	Dze yadaṅ ebugbu, yë adzo ai mbombog na: Minsëm mie mivaaban wa, yë adzo ki na: Tëbëgë, nòṅò ondanga woe, owulu? 
MRK.2.10	Ndò hm, asu yë na mizu yëm na mòn mod abëlë ngul ya avaè minsëm a si, nyè ai mbombog na: 
MRK.2.11	Wa madzo ai nyè, tëbëgë a si, bëëgë ondanga woe, okë a nda dzoe. 
MRK.2.12	Ndò angatëbë a si, abëgë fë ondanga woe etye etye, akui, bod bësë bëtala, e kan yë na bësë bëngakam. Bëngalugu Zamba, bò na: Biabë ya ki yen e kan nyi eyòṅ efë!
MRK.2.13	Ndò angadugan kë a ntsag maṅ. Nkunda bod osë ongakë abë nyè, nyè angayëgëlë bò. 
MRK.2.14	A akëlë ha, ndò ayen Levi, mòn Alfeus, atoa a nda-toya, nyè ai nyè na: Zaa watoṅ ma. Ndò angakodo a si, angatoṅ nyè. 
MRK.2.15	Ndò hm labò na, atoa na adi a nda dzie, abui bënòṅò bë toya ai bësëm bëntoa ai Yesus ai bëyègè boe ha. Amu bëngabë abui, bëkëlë babie nyè. 
MRK.2.16	Ndò, bësaṅa bëkalara ai bëfarisea bëngayi yen anë adi ai bësëm ai bënòṅò bë toya
MRK.2.17	Yesus awogo adzo di, nyè ai bò na: E bod bënë mvoè bayaṅan ki ai mbò mëbala, minkokòn mmiè miayaṅan ai nyè! Mandzëki sòṅ na mazu loe bësosoo, bësëm mbò mëngazu loe.
MRK.2.18	Bëyègè bë Yohannes ai bëfarisea bëngabë baala eki bidi
MRK.2.19	Ndò Yesus adzo ai bò na: Yë e bod bënë a nsamba alug bënë dzam ki bidi ntye nlugu anë ai bò? Ntye osë nlugu angënë ai bò basëki dzam ki bidi. 
MRK.2.20	Dzam da, mëmos mazu, a bayi bò vaa nlug a zaṅ dzaban, eyòṅ te hm bayi ki bidi amos te. 
MRK.2.21	Bakad ki bede mkpamaṅ abaag a ntu eyie. Bëbò fë nala, abaag layi tonde e hom otëg ya, eyie engafëdan nyabi. 
MRK.2.22	Ndò fë bakad ki fudi mimkpamaṅ mëyòg a minnom mëndëg. Bëbò hm fë nala, mëyòg mayi boe e mëndëg ma, mëyòg mëdzaṅa a si, mëndëg fë dzam dëda. Mimkpamaṅ mëyòg makyëbe ai mimkpamaṅ mëndëg.
MRK.2.23	Ndò fò labò ha na, Yesus akëlë awulu a zaṅ mëfub a amos sabbat, a bëkëlë a zen ha, bëyègè boe bëkèè na bakoe fes. 
MRK.2.24	Bëfarisea bò ai nyè na: Wayen anë babò e dzam anë mvende a amos sabbat a? 
MRK.2.25	Nyè ai bò na: Miandzë ya laṅ anë David angabò, a bëngabi mëyaṅan, bëwogo zie, ai nyè ai bod boe, 
MRK.2.26	mbol anganyian a nda-Zamba, hala Abiatar atoa fada nen, ai mbol angadi bëmbaṅëla mëtunëṅa a bëfada etam bënë dzam di, avëë fë e bod bëngabë esamba ai nyè? 
MRK.2.27	Nyè ai bò na: Bëngabò sabbat asu mod-binam, mod andzëki komban asu sabbat
MRK.2.28	Antoa hm na, mòn mod adzoe sabbat emen.
MRK.3.1	Ndò angadugan nyian a nda-bikoan. Mod ziṅan gabë hala, atoa nkat wò. 
MRK.3.2	Bëngafòmbò nyè, kamëna ayi nyè sye a amos sabbat, bësòman nyè. 
MRK.3.3	Ndò angadzo ai e mod angabë nkat wò na: Zaa tëbë a zaṅ ha. 
MRK.3.4	Nyè ai bò na: Mod anë ngul abò dze a amos sabbat, yë abe, yë mbëṅ, yë anyii, yë awoe? Bëntoa bivol. 
MRK.3.5	Ndò angatum bò mis ai olun osë, nnëm ovus nyè asu alëd-nnëm daban, nyè ai mod na: Sama wò. Ndò mod angasam wò, odugan bò mvoè. 
MRK.3.6	Bëfarisea bëkui fò ai bod ya ngam Herodes a nsëṅ, bëngabui esòg etyan ai nyè, e kan bëngabë nyè dzam dzèè a ekoa.
MRK.3.7	Ndò Yesus angakë a fëfël, mfa ya maṅ, ai bëyègè boe, mod ntumba bod asòò a Galilea ai a Yudea, ai 
MRK.3.8	a Yerusalem, ai Idumea ai a Yordan ayat, ai a nnam Tir ai Sidon, mod nkunda e bod bëwogo e mam abòòg bëngazu abë nyè. 
MRK.3.9	Ndò adzo ai bëyègè boe na bëkomëzan nyè man efunga asu yë na të abui bod di lakubu nyè a nyòl. 
MRK.3.10	Amu angabë abò abui bod ya ete mvoè, bëngakuban nyè a nyòl asu yë na e ba bësë bëbëlë man okòn bënamba të nyè. 
MRK.3.11	Mfa bëbe minsisim, eyòṅ miyënë nyè, bëngalaban nyè a si osu, bëbama, bò na: Onë mòn Zamba. 
MRK.3.12	Angabam ai bò abui na të bakulan nyè a ngëëṅ.
MRK.3.13	Ndò abed a minkol, angaloe e ba angabë adiṅi na aloe, bëmana sòṅ a bë nyè. 
MRK.3.14	Ndò angatòb awom ai bëbè (ayole bò na apostel), asu yë na bëtòbò ai nyè ai na alom bò bëkë bayëdan mbëmbë foe, 
MRK.3.15	bëbëlë fë ngul ya atsidan bëbe minsisim. 
MRK.3.16	Ndò angatòb awom ai bëbè, avëë Simun dzoe na Petrus, 
MRK.3.17	ai Yakob man Zebede, ai Yohannes manyaṅ Yakob, ayole bò na Boarneges, nala watyan na «Bòn bë zayaṅ», 
MRK.3.18	ai Andreas, ai Filip, ai Bartolomeus ai Matias, ai Tomas, ai Yakob man Alfeus, ai Tadeus, ai Simun man Kananea, 
MRK.3.19	ai Yudas Iskariot ya angakuan ai nyè.
MRK.3.20	Ndò azu a nda. Ntumba bod odugan sò, e kan yë na bëngabë tègè ai adii-lë etun mbaṅëla. 
MRK.3.21	Ndò bod ya nda-bod dzie, awogo bëngawog nala, bëkëë na bakë nyè bi, amu bëdzoo na asòg. 
MRK.3.22	Bësaṅa bëkalara ya bëngasò a Yerusalem bëngadzo na abëlë evu Belzebul, ai na atsidan bëbe minsisim a dzoe ndzoe bëbe minsisim. 
MRK.3.23	Ndò angaloe bò, akada bò a bikug na: Eyë Satan anë dzam tsidan Satan ya? 
MRK.3.24	Ngë edzoe nkukuma ziṅ ebò fë ngam ngam ai eben, edzoe te esëki dzam tòbò kòm. 
MRK.3.25	Ndò fë, ngë nda-bod ziṅ ebò ngam ngam a nnëm ete, nda-bod te yayi ki tòbò kòm. 
MRK.3.26	Ndò hm, ngë Satan angaluman ya ai emen, atoa ngam ngam, ayi ki tòbò kòm, amana die asò ya. 
MRK.3.27	Mod ziṅ asëki dzam nyian a nda zingi, amana nyè sa akuma, ngë andzëki tari faṅ zingi ngadag, abog te azu nyè sa nda. 
MRK.3.28	Makad mina bëbëla na, dzam asë angâdzuban bòn bë bod, ai minsëm miaban, ai ekokòbò esë bakòbò. 
MRK.3.29	Hë da, e mod akpëlë Mfufub Nsisim, ayi ki bi bidzuga tò eyòṅ, amu abò nsëm onë kole. 
MRK.3.30	Amu bëngabë dzo na mbë nsisim anë nyè a nyòl.
MRK.3.31	Ndò nyia ai babënyaṅ bëngasò, bëntelë a nsëṅ, bëlomo nyè loe. 
MRK.3.32	Ndò e bod bëngabë bëtoa nyè edinga a nyòl badzo ai nyè na: Nyoa ai babënyòṅ (ai bënyòkal) bayi wa a nsëṅ a li. 
MRK.3.33	Ndò ayalan bò na: Za anë nna, ngë madzaṅ? 
MRK.3.34	Ndò abëbë e bod bëngabë bëtoa nyè edinga a nyòl, nyè na: Nna nyò, babëdzaṅ ba. 
MRK.3.35	Amu e nyò abò ṅyian Zamba, e nyòlò te anë madzaṅ, atoa ma kal, atoa nna.
MRK.4.1	Ndò adugan kèè na ayëgëlë a ntsag maṅ. Mod nkunda bod asò fò abë nyè, ndò abed bed a efunga, antoa a maṅ a yob, e bod bësë ba bëtoa a kindig maṅ. 
MRK.4.2	Angayëgëlë bò abui mam a minkana, akada bò na: 
MRK.4.3	vogëlan na: Ndò mmias mvòṅ angakui na akë amias mvòṅ. 
MRK.4.4	Eyòṅ amias mvòṅ ha, abim ziṅ a kuu a mgbag zen, anòn asòò, amana di. 
MRK.4.5	Abim afë akuu a si ngòg, tègè ai abui si ete, efaè fò etye etye amu tègè ai abui si. 
MRK.4.6	Ndò nlo-dzobo atole, e mvòṅ nyi emana dig, amu tègè ai minkaṅ, emana kod. 
MRK.4.7	E mvòṅ fòg ekuu a biyò, biyò binganaṅ, bimana dzò fid, etë wum bibuma. 
MRK.4.8	Mvòṅ fë ekuu a mbëmbë si, efaè, ewumu bibuma, ewumu biyòṅ mëwom mëlè, e nyili mëwom mësaman, e nyili ntèd. 
MRK.4.9	Nyè ai bò na, e mod abële mëlò y'awog, awogo!
MRK.4.10	Eyòṅ bëngaligi etam, e bod bëngabë esamba ai nyè ai b'awom bëbè bëngasili nyè na atimi minkana. 
MRK.4.11	Nyè ai bò na: Mina bëngakuli ndimba y'edzoe Zamba. E ba ki ya nsëṅ, mam mësë mënë bò hë bikug, 
MRK.4.12	asu yë na: bëbëbë hë mbëban, tègè yen, bëvogolo hë mvogëlan, tègè wog, asu yë na bëza vëṅan, bëdzu bò dò
MRK.4.13	Nyè ai bò na, ngë miawog ki nkana vi, eyë miayi yëm minkana misë ya? 
MRK.4.14	Mmias mvòṅ amias ebug. 
MRK.4.15	E ba bënë a mgbag zen mbò bënë na, a bamias ebug, ṅnyie anë bawog dzò, Satan asòò vaè ebug babè bò a nnëm. 
MRK.4.16	E ba ki mbò bënë e ba ya babè a si bikok, ṅnyie anë bawog ebug, bëyëbë dzò ai abui mintag, 
MRK.4.17	hë da, babëlë ki minkaṅa nnëm ete; bënë ekes. Ngë mindzug, ngë mintye mikë sòṅ a su ebug, mbò baku mbëg ba. 
MRK.4.18	E ba bëvòg mbò bënë e ba babè a biyò. Mbò bawog ebug Zamba, 
MRK.4.19	bëngasaṅan ai mam më si, ndòg akuma ai mëyaṅan mësë mëvòg bidzie bò a nnëm, ebug të wum bibuma. 
MRK.4.20	E ba ki mbò bënë e ba ya bamias a mbëmbë si; mbò bawog ebug, bënyie dzò, bëngawum bibuma, e nyòlò mëwom mëla, e nyò ki mëwom mësaman, e nyò mbòg ntèd biyòṅ.
MRK.4.21	Nyè ai bò na: Yë bakoe alamba na bafudi dò a etug a si ngë a enòṅ asi? Nga asu yë na babede a etëlëga alamba a yob? 
MRK.4.22	Dzom ziṅ yasòli ki a engakui ki a mfyè, ndò fë dzom ziṅ esòlò ki a yangabò të kui a engëngëṅ. 
MRK.4.23	Ngë mod ziṅ abëlë mëlò ya awog, awogo! 
MRK.4.24	Nyè ai bò na: Boan okala ai e mam miawog. E kan miavëg, nala ngò fë bayi mina vëg, bëngabag bag fë a yob. 
MRK.4.25	Bayi vë e mod abëlë; e nyò abëlë ki, tò e man abim abëlë, bëvaa nyè nyè.
MRK.4.26	Nyè ai bò na: Edzoe Zamba enë anë e mod awoa fes a si, 
MRK.4.27	ndò tò akë oyò, tò atala, tò ai alu, tò ai amos, mvòṅ efaègi, enaṅa fë, emen tègè yëm mbol nala wakui. 
MRK.4.28	Si eben yatari wum bibuma, nsò otari kui, a mvus te, mis. 
MRK.4.29	Eyòṅ evie ya, alomo bod mëkoe ai mëkòṅ asu yë na bëkoe.
MRK.4.30	Nyè na: Binë dzam vëg edzoe Zamba ai dze, akyaè nkana afe binë dzò vëg ai dzò? 
MRK.4.31	Enë anë fes ndoṅ; endzò enë na, eyòṅ wamias dzò a si, etoa abòd alodo e fes esë enë a si, 
MRK.4.32	eyòṅ bëbè ya dzò nala, enganaṅ, entoa anen alodo bibëbëga bisë, embëlë bod mintëm, e ndie yë na, anòn ya yob antoa dzam loṅ mumba a evovoe dzie.
MRK.4.33	Ndò, hë e kan minkana nyi ndzò angabë akada bò ebug, e kan bëngabë dzam wog. 
MRK.4.34	Angabë ki akòbògò ai bò, së na a minkana, abog antoa ya ai bëyègè boe, angatimi bò mësë.
MRK.4.35	Amos te oben, ai mëvindi më ngoge, ndò adzo ai bò na: Ndaṅan a kindig ayat. 
MRK.4.36	Ndò bëngalig nkunda bod vi, bënòṅò nyè a efunga mbol angabë, bifunga bifë bitoa ai nyè esamba. 
MRK.4.37	Ndò mod evundu nkulu angavuṅ, minsum mëndim mingakuban a efunga, efunga engadzie ai mëndim. 
MRK.4.38	Nyè atoa të a mvus efunga, nlo obëdë nyè a fila, akëlë a oyò. Ndò bavëlë nyè, bò ai nyè na: Wabisi ki anë biamana wu na nga? 
MRK.4.39	Ndò angavëbë a oyò, angabam ai evundu, nyè ai maṅ na: A miëëṅ! Evol! Ndò evundu engasus, mod endindim antoa. 
MRK.4.40	Nyè ai bò na: Za akyaè wòṅ minë di? A dze miabëlë ki ṅyëbë? 
MRK.4.41	Bëngambara eyëgan, bëngakòbò a zaṅ bò a bò ha na: Za mod adi na tò evundu, tò maṅ biabò nyè mëwog?
MRK.5.1	Ndò bakui a kindig maṅ a yat, a nnam Geraza. 
MRK.5.2	Ndò asus a efunga a si, ndò mod ziṅ abëlë mbë nsisim, asòò a mësòṅ, azu toban ai nyè. 
MRK.5.3	Mod te angaloṅ mvog a mësòṅ, tò mod ziṅan gabë ki fë nyè dzam tindi ngadag, tò mësuṅ, 
MRK.5.4	amu bëkadëga nyè faṅ ngadag, dzam da akadëga tie ngadag ai mësuṅ, tègè ai e mod abëlë ngul ya atëgë nyè. 
MRK.5.5	Antoa hm na, abog asë, tò ai alu tò ai amos, akëlë abam a mësòṅ ai a minkol, akëlë abali emen ai ngòg. 
MRK.5.6	Ayen angayen Yesus, angënë man ntye nali, ndò atye mbil, asò laban Yesus osu, 
MRK.5.7	angabam a yob ete na: Dze enë a zaṅ bia wa, a Yesus, mòn Zamba ya yob ete? Mavuu wa sòṅ a dzoe Zamba, të wa fogo ma! 
MRK.5.8	Amu Yesus angabë adzoo ai nyè na: A mbë nsisim, kui e mod nyò a nyòl. 
MRK.5.9	Ndò asili nyè na: Onë dzoe ya? Nyè ai nyè na: Dzoe dama anë na Nkunda, amu binë etitib. 
MRK.5.10	Ndò angayëgëlë të ai nyè abui na të atsidan bò oyab ai dzal te. 
MRK.5.11	Mod nkunda ngoe 
MRK.5.12	Ndò bakogëlan ai nyè bò na: Lomo të bia a e ngoe nyi, bikë nyian ete. 
MRK.5.13	Ndò angavë bò ngul nala. Bëbë minsisim bëkuig, bëkë nyian a ngoe, nkunda obumi a mbimbiṅ, okë suman a maṅ ete, dzam bò bakuda bëbè, bëmana yimbi a maṅ. 
MRK.5.14	Bënòni baban bëtubu, bëkë kad e foe nyi a dzal ai a mëfub. Ndò bod basò na bazu yen e dzam angalod. 
MRK.5.15	Ndò bazu abë Yesus, bëntala e mod ambë bëlë mbë nsisim atoa, abëgë biyie; e mod ambë bëlë etitib minsisim nyò atoa a miëëṅ, wòṅ oku bò a nyòl. 
MRK.5.16	E bod bëngayen bëngalèè bò e dzam ya angayënan ai e mod ambë bëlë mbë nsisim ai e di ngoe. 
MRK.5.17	Ndò bakèè na bakogëlan ai nyè na akodo bò a mal maban. 
MRK.5.18	Ndò abed a efunga, e mod ambë bëlë mbë nsisim angakogëlan ai nyè na akë ai nyè. 
MRK.5.19	Nyè tègè yëbë, nyè ai nyè na: Këlë a bod boe, a nda dzoe, olèè bò e mam Nti abò wa, ai mbol ayen wa ngòl. 
MRK.5.20	Ndò angakë, angayëdan a nkòṅ nnam Bëtisòn Awom (Dekapolis) e mam mësë Yesus angabò nyè, bësë bëngakam.
MRK.5.21	Adaṅa Yesus angadugan daṅ a kindig ayat a efunga, mod nkunda bod akoan nyè a nyòl, antoa a ntsag maṅ. 
MRK.5.22	Ndò ndzoe nda-bikoan ziṅ dzoe na Yairus azu; ayen angayen Yesus, aku nyè a mëkol a si, 
MRK.5.23	angakogëlan ai nyè abui nyè na: Ngò dzam enë fò, bëkon bëlindigi, bëyëmë bëlindigi; zaa të nyè kë bede mò, akodëban, anyiṅ. 
MRK.5.24	Ndò akë ai nyè. Mod nkunda bod angatoṅ nyè ha, bëngafid fid nyè. 
MRK.5.25	Mininga ziṅ ya mëki mëkui abum mimbu mimbu awom ai mibè, 
MRK.5.26	hala amana ya bëdòbodò bësë, mòni amana nyè a mò, tègè ai evòli, okòn ongafëdan ben, 
MRK.5.27	angayi wog na Yesus anë hala, angazu a bod ete ha, ndò anamba ewòman dzie a mvus, 
MRK.5.28	amu angabë adzoo na: «Mënamba ki të hë ewòman dzie, ngë mënyiiban ana». 
MRK.5.29	Etye etye te, e mëki mëkui nyè a abum mëtsigi, ayëmë fë a nyòl dzie na mintye mie milèd ya. 
MRK.5.30	Yesus awodan a nnëm ete na ngul engakui nyè a nyòl, ndò akilan a bod ete ha, nyè na: Za anamba ma biwòman? 
MRK.5.31	Bëyègè boe bò ai nyè na: Wayen abim abui bod lafid wa di, ongasili na za anamba ma? 
MRK.5.32	Angakë abëbë na ayen e mininga angabò dò. 
MRK.5.33	Mininga angambara, anyamëṅan, mbol ayëmë e dzam angayenan ai nyè, ndò akë nyè ku a si osu, amana nyè kad bëbëla osë. 
MRK.5.34	Nyè ai nyè na: A ngò dzam, ṅyëbë woe onyii wa. Këlë tòbò mvoè, okòn woe oman ya. 
MRK.5.35	Angënë akòbògò ha, ndò bod basò a nda ndzoe nda-bikoan bò na: Ngò dzoe ewu ya. Dze wabad ndëgele ṅyëgëlë? 
MRK.5.36	Ndò Yesus abò anë andzëki wog, nyè ai ndzoe nda-bikoan na: Obë mbara, bëlëgë hë ṅyëbë. 
MRK.5.37	Ndò andzëki dzoge na mod akë ai nyè, sësala hë Petrus, ai Yakob, ai Yohannes, manyaṅ Yakob. 
MRK.5.38	Ndò bakui a nda ndzoe nda-bikoan, ndò ayen enyënyam ai bininga bëyono ai e ba balòṅ bikiga abui, 
MRK.5.39	ndò anyian, nyè ai bò na: Dze miabò enyënyam, miyono? Mòngò andzëki wu, akë a oyò. 
MRK.5.40	Bëngabò nyè emgbaṅ. Ndò angakuli bësë a nsëṅ, anòṅò esya mòn ai nyia, ai e ba bëngabë ai nyè esamba, ndò banyian mfa mòngò angabë. 
MRK.5.41	Ndò abi mòngò a wò, nyè ai nyè na: Talita kum; nala watyan na, a man mininga, (wa madzo ai nyè), tëbëgë. 
MRK.5.42	Ndò mòngò angakodo a si etye etye, angawulu, amu hala atoa mimbu awom ai mibè. Mod wòṅ a susu bò a nyòl. 
MRK.5.43	Ndò abende bò abui na, të mod ayëm adzo te, nyè ai bò na bëvë nyè dzom ya adi.
MRK.6.1	Ndò angakodo hala, akëlëg a dzal die, bëyègè boe bëngatoṅ nyè. 
MRK.6.2	A amos sabbat, ndò akèè na ayëgëlë a nda-bikoan, ndò abui ya e ba bëvogolo nyè bëngakam, bò na: Eyë asò ai e mam ma ve? Za akyaè fëg abëlë di, akyaè biyëṅ bi mam layënan a mò moe di! 
MRK.6.3	E mod nyò asë kabinda, mòn Maria ai manyaṅ Yakob ai Yoset ai Yudas ai Simun a? Bëkal bësë abë bia mu a? Bëngadzèè fëg, bëdzèègè nlo asu die. 
MRK.6.4	Yesus angakad bò na: Babyandi profet hë a dzal abyali die ai a bivuvuman bie ai a nda dzie. 
MRK.6.5	Tègè fë ai ngoṅ ya abò asimba ete tò dëda. Hë ban mintèt miziṅ të mmiè abedëge mò, mibò mvoè. 
MRK.6.6	Angakam ndzëman ṅyëbë waban.
MRK.6.6	Ndò akë ayëgëlë a mal ya ngòdò hala. 
MRK.6.7	Ndò aloe b'awom ai bëbè, akèè na alom bò bëbè bëbè, avaa bò ngul asu bëbe minsisim, 
MRK.6.8	ndò atëbëlë bò na bëbë nòṅ nguma dzom ziṅ a zen, tò ntum, tò bidi, tò mfëg, tò nsaṅ mòni, 
MRK.6.9	nyè ai bò na, hë da, mibòdò bësilfas, të mianòṅ biwòman bibè. 
MRK.6.10	Nyè ai bò na: E hom osë minyian a nda ziṅ, tòbëgan ete akëlë kui anë miakodo ete. 
MRK.6.11	Ngë dzal ziṅ aben bëlan ai mina, aben ki mina vogolo, eyòṅ miakodo ete, misasa mbulug ya onë mina a mëkol a si asu yë na misòman bò. 
MRK.6.12	Ndò bëngatye, bëngabende na bod bëvëṅan, 
MRK.6.13	bëtsidan abui bëbe minsisim, bëwòbògò abui minkokòn mbòn, bëbò mvoè.
MRK.6.14	Ndò nkukuma Herodes
MRK.6.15	Bëvòg bëdzoo na Elias nyòlò. Bëvòg ki na anë mbòg ziṅ ya bëprofet. 
MRK.6.16	Awogo Herodes angawog nala, nyè na: E Yohannes mëngatsig nlo, ṅnyè anë nkuan a sòṅ nyòlò. 
MRK.6.17	Amu Herodes te angalom na bëbi Yohannes, ndò bëngafaṅ nyè a mbog etòm Erodiada, mininga manyaṅ woe Filip, amu angalug nyè. 
MRK.6.18	Amu Yohannes akadëga dzo ai Herodes na: Wabëlë ki ngul yë na otòbògò ai mininga manyòṅ. 
MRK.6.19	Erodiada angafëm nyè, angayi na awoe nyè, dzam da tègè ai zen. 
MRK.6.20	Amu Herodes angabë ambarëga Yohannes, amu ayëmë na anë sosoo mod, atoa fë mfufub, angakaman ai nyè, ndò fë, afyaṅan bò na bibug bi Yohannes bibii nyè a nnëm, hë adiṅi avogolo nyè. 
MRK.6.21	Ndò latoban mbëṅ amos ziṅ na Herodes angabanda mvindi bod a abog atoban mimbu mi abyali die, ai bëdzoe minkunda bëzimbi, ai mvindi bod ya Galilea, 
MRK.6.22	ndò ngòn Erodiada engasò ha, engadzëm, enyëbë fò Herodes a mis ha ai e bod bëngabë dzaa ai nyè. Ndò nkukuma adzo ai man mininga na: Siligi ma e dzom esë wayi, mayi wa dzò vë. 
MRK.6.23	Ndò akani nyè sòṅ na: E dzi esë wayi ma sili, mayi wa vë, tò ben etun nnam edzoe dzama. 
MRK.6.24	Ndò akui, nyè ai nyia na: Mësili dze? Nyè ai nyè na: Nlo Yohannes Ndu-bodo. 
MRK.6.25	Ndò anganyian avol, akëlëg abë nkukuma, ndò akad nyè na: Mayi na, etoa bitoa dzi, ovë ma nlo Yohannes Ndu-bodo a esoa. 
MRK.6.26	Mintye midzie nkukuma a nnëm, ai mbol angakani sòṅ, bëyëṅ bëtoa fë, hë da tègè dzam soo ebug dzie. 
MRK.6.27	Ndò hm fò nkukuma alom mod na abende na bëzu ai nyè nlo woe. Ndò angakë nyè tsig nlo a nda-mimbog. 
MRK.6.28	Ndò angasò ai nlo woe a esoa, avëë wò man mininga, man mininga avëë wò nyia woe. 
MRK.6.29	Awog bëyègè boe bëngawog nala, ndò bëngakë nòṅ mbim woe, bëkë dzëb a sòṅ.
MRK.6.30	Ndò apostel bëngakoan abë Yesus, bëngatye nyè e mam mësë bëngabò ai mbol bëngayëgëlë. 
MRK.6.31	Nyè ai bò na: Zaan a fëfël, e hom binë etam, mitam fë waè man tsëtsat na. Amu abui bod bëkëlë, bëzaa fë, tègè ai adii ya mod wadi man dzom. 
MRK.6.32	Ndò bakë a efunga, e hom ongabë a miëëṅ. 
MRK.6.33	Ndò bod bëngayen bò bëkëlë nala, abui bëyëmë fò bò, bëngabugi a mal mal, bëngakë bò kui osu ai mëkol. 
MRK.6.34	Ndò akui ha, ayënë e mod ntumba bod nyò, angawog bò ngòl, amu bëngabë anë mintomba minë tègè ai nnòni, ndò akèè na ayëgëlë bò abui mam. 
MRK.6.35	Eyòṅ ngoge engabò anë yasubu, ndò bëyègè bazu nyè kad na: Aha onë ntye, ndò fë ngoge engasubu ya. 
MRK.6.36	Soege bò, bëkë kus e dzom badi a mal ai mëfub a ngòdòg va. 
MRK.6.37	Ndò ayalan bò na: Mina bëben, vaan bò dzom ya adi. Bò ai nyè na: Yë na bikë kus bidi a taṅ mintèt mibè, bivë bò na bëdi? 
MRK.6.38	Nyè ai bò na: Mibëlë bëmbaṅëla bam? Kaṅan yen. Ayëm bëngayëm, bò na: Bëmbaṅëla bëtan, ai kòs ebè. 
MRK.6.39	Ndò angabende bò na bëtoe bò mëngoe mëngoe a bilòg. 
MRK.6.40	Ndò bëngatòbò ban mëngoe nala, bëvòg bala ntèt, e ba bëvòg, mëwom mëtan. 
MRK.6.41	Ndò anganòṅ e bëmbaṅëla bëtan ba ai kòs ebè, abede mis a yob, avëë ngaṅ, abëgë bëmbaṅëla, avëë bëyègè boe na bëkë bavë bò, akaba fë bò kòs. 
MRK.6.42	Ndò bësë bëngadi, bëdzie. 
MRK.6.43	Bëngabodo e bitun bingaligi, biat awom ai bibè mintud ai bitun bëmbaṅëla ai kòs. 
MRK.6.44	E bod bëngadi ba bëngabë bakuda bë bod bëtan.
MRK.6.45	Ndò abò na bëyègè boe bëbed a efunga, bëkë nyè osu a nnam Betsaida, ntye asoege bod. 
MRK.6.46	Eyòṅ angamana yaan ai bò, ndò akë a nkol na akë kogëlan. 
MRK.6.47	Eyòṅ ngoge engavin, efunga entoa ya a maṅ a zaṅ, atoa nyè etam a nkod si. 
MRK.6.48	Ndò ayen bò bëbadan ai mfogan bingab, amu evundu esòò bò osu; Dzam bò ai ndib kidi, ndò akë atoṅ bò, awulugu a maṅ a yob, angayi bò kë lod. 
MRK.6.49	Eyòṅ bëngayen nyè awulugu a maṅ a yob nala, bëngadzo na kon, bëngabam a yob. 
MRK.6.50	Amu bësë bëyënë nyè, bëmbarëga fë. Ndò akalan bò nkòbò etye etye, nyè na: suugan minnëm a si, mamen! Të miambara. 
MRK.6.51	Ndò angabed a bëngabë a efunga, evundu esusu, bëngakam fò eyëgan a minnëm miaban. 
MRK.6.52	Amu, tò asimba bëmbaṅëla, tègè wog, nnëm ongadig bò ha.
MRK.6.53	Ndò bëngadaṅ a kindig ayat, bënyian a Genezaret, bëkui a kindig. 
MRK.6.54	Bëngënë bësusu a efunga nala, bod bëyëmë fò nyè ha, 
MRK.6.55	bëngatye mimbil ai nkòṅ nnam te osë, bëkèè na bazu ai nyè minkokòn mibëbëdan a binòṅ biaban, bëbëgë bò e hom osë bawog na anë. 
MRK.6.56	Eyòṅ esë anyiigi a dzal ngë tisòn, ngë a mvus nnam, bëtoege minkokòn a minsëṅ mi angara, bëkogëlan ai nyè na bënamba të hë alò ewòman dzie. E bod bësë bënambëga dò, bëbò fë mvoè.
MRK.7.1	Ndò bëfarisea ai bësaṅa bëkalara bëziṅ ya Yerusalem bëngakoan nyè a nyòl. 
MRK.7.2	Ndò bëngayen bëyègè boe bëvòg bëdzaa ai eboe a mò, nala watyan na bò tègè sob mò 
MRK.7.3	(amu anë hm na, bëfarisea ai Yuden bësë bënë tègè di së na bëtoan sob mò akui a bikud-bòṅ asu yë na babaala tum besya
MRK.7.4	bënë fë eki të di ngë bandzë tam du mò a mëndim eyòṅ basò a nsëṅ angara, ai abui mam mëfë a babaala a mëngasò kidi, nsoban kòb, ai bimvaṅ, ai bisoa, -ai binòṅ-). 
MRK.7.5	Ndò bëfarisea ai bësaṅa bekalara basili nyè na: Asu dze bëyègè boe bawulu ki a tum bëtara ya okoba, hë bëdzaa ai eboe a mò? 
MRK.7.6	Nyè ai bò na: Profet Isaias angatoan fò mina laṅ ebug dzi, mina bod bë mvol, anë anë ntilan na: E mvòṅ bod nyi yalugu ma hë ai biya bi anyu, nnëm waban otoa oyab ai ma. 
MRK.7.7	Olugu ya balugu ma anë evoe, bayëgëlë të hë mëmvende më bod
MRK.7.8	Miadzoge mvende Zamba a mgbag, mingabaala mëtum më bod. 
MRK.7.9	Nyè ai bò na: Miabyandi mvende Zamba asu yë na miabaala mëtum maan. 
MRK.7.10	Amu Moses angadzo na: Olugu esoa ban nyoa
MRK.7.11	Mina miadzo na: Ngë mod ahë dzo ai esya ngë nyia na «Korban», nala watyan na: E dzi mëhë yean wa vë enë efaè, 
MRK.7.12	miadzo na mod te abëlë ki fë adzo ai ntòṅan esya ngë nyia; 
MRK.7.13	miandaman fë nkòbò Zamba ai mëtum maan mëngasò mina koba. Miabò fë e kan mam nyili abui. 
MRK.7.14	Ndò angadugan loe nkunda bod nyè ai bò na: Mina bësë, vogëlan ma, miwog. 
MRK.7.15	Dzom ziṅ yasëki dzam vë mod eboe a yatye nyè a nsëṅ enyiigi nyè a nyòl, dzam da, e dzi yakui mod a nyòl endzò yavë mod eboe. 
MRK.7.17	Ndò eyòṅ angalig bod, anyian a nda, ndò bëyègè boe basili nyè na afëlan bò nkana. 
MRK.7.18	Nyè ai bò na: Ndë mia minë fë tègè wog a! Miawog ki na e dzi esë yasò a nsëṅ enyiigi mod a nyòl esëki nyè dzam vë eboe, 
MRK.7.19	amu yanyian ki nyè a nnëm, yakë nyè a abum, engakë mana a edug (nala ngò hm afubugu bidi bisë). 
MRK.7.20	Nyè na, e dzom yakui mod a nyòl, endzò yakë vë mod eboe. 
MRK.7.21	Eyë bëbë mintsogan basò a nnëm mod ete: bisog, wub, ewoe bod, 
MRK.7.22	endaman mëlug, ndòg akuma, abe-nnëm, mëdugan, nkòbò-mvit, aban, mëfodan, mëbun, mfufulan. 
MRK.7.23	Bëbë bë mam bësë bala basò a nnëm ete, bëngavë mod eboe.
MRK.7.24	Ndò angakodo hala, akëlëg a nkòṅ nnam Tir, anyian a nda ziṅ, të yi na mod ayëm, dzam da, tègè ai asòbò. 
MRK.7.25	Ndò mininga ziṅ a wodan nyè, (ngò dzie embë bëlë mbë nsisim), ndò azu laban Yesus a mëkol a si. 
MRK.7.26	Mininga te angabë ngòn grek, ayòṅ Sirofenika
MRK.7.27	Yesus nyè ai nyè na: Tarigi dzoge na bòn (bë dzal) bëdzie, amu asëki mbëṅ na bënòṅ bidi bi bòn, bëngawoa a mvu enë. 
MRK.7.28	Ndò ayalan nyè na: A Nti, nga mvu yakad di e mënyuṅ maku bòn a tëbëlë a si? 
MRK.7.29	Yesus nyè ai nyè na: Asu ebug dzoe dzili, këlëg, mbë nsisim akodo ya wa ngòn a nyòl. 
MRK.7.30	Ndò adugan a nda dzie, akë kòb mòngò aboo a enòṅ, mbë nsisim akë ya.
MRK.7.31	Ndò adugan kodo a nkòṅ nnam Tir, adaṅ a Sidon, akëlëg a maṅ më Galilea, a zaṅ mal ya Bëtisòn-awom. 
MRK.7.32	Ndò bazu ai nyè mod atoa ndòg, të toan kòbò, ndò bakogëlan ai nyè na abede nyè mò. 
MRK.7.33	Ndò akë ai nyè a mgbag, oyab ai nkunda bod, bò etam, afudi nyè minyu a mëlò, atui mëtè, anamba nyè oyëm, 
MRK.7.34	abede mis a yob, asuu ṅhebë, nyè ai nyè na: Effata, nala watyan na: Yaaban. 
MRK.7.35	Etye etye te, mëlò moe mëyaaban, oyëm otiiban fë nyè, angakòbò fë mbëṅ. 
MRK.7.36	Ndò abende bò na bëbë kad tò mod. Anë abende, anë bafëdan kë babëgëlë dò. 
MRK.7.37	Bësë bëngakam adzo di eyëgan, bò na: Abò dzam asë hë mbëṅ, abò na mindondòg miwog, ai na mimvumvug mikòbò.
MRK.8.1	Mëmos mëte, lëdugan bò na, etitib bod etoa tègè ai e dzom badi, ndò aloe bëyègè boe, nyè ai bò na: 
MRK.8.2	Mawog e bod ba ngòl, amu bëtòbò ya ai ma esamba mëlu mëlè, etoa dzi, babëlë ki e dzom badi. 
MRK.8.3	Ngë ma mësoe bò ai zie esë a abum na bëdugan a mal maban, bayi ku sòm a zen, amu bëvòg ya abë bò basò zen oyab. 
MRK.8.4	Ndò bëyègè boe bayalan nyè na: Eyë mod anë dzam vë e bod ba bidi, bëdzie a nkod-nnam mu ya? 
MRK.8.5	Ndò asili bò na: Mibëlë bëmbaṅëla bam? Bò na: zamgbal. 
MRK.8.6	Ndò abende nkunda bod vi na bëtòbò a si. Ndò anòṅ e bëmbaṅëla zamgbal ba, avëë ngaṅ, abëgë, avëë bëyègè boe na bëkab, bëngakab bod. 
MRK.8.7	Bëmbë bëlë fë ban kòs. Ndò angafubu bò, nyè na bëkab fë bò. 
MRK.8.8	Ndò bëngadi, bëdzie, bëwolo biad zamgbal ya bitun bingaligi. 
MRK.8.9	Bëngabë, dzam bò bakuda bënyii. Ndò asoe bò. 
MRK.8.10	Etye etye, abëdë a efunga ai bëyègè boe, akëlëg a nnam Dalmanuta.
MRK.8.11	Ndò bëfarisea bazu, bëkèè na badoan ai nyè, bësiligi nyè na avë bò ndëm esòò a yob, bëbobolo nyè. 
MRK.8.12	Ndò asuu ṅhëbë ai edudu, nyè na: A dze e ngongo bod nyi yasili ndëm? Makad mina bëbëla na, e ngongo bod nyi yangavëëban ki ndëm. 
MRK.8.13	Ndò alig bò, adugan bed a efunga, akëë man ntye.
MRK.8.14	Ndë bëngavoan nòṅ bëmbaṅëla, bò bëbëlë hë mbaṅëla mbòg a efunga ha. 
MRK.8.15	Ndò Yesus avë bò tëbëga na: Mibò okala asaala ekòsaṅ bëfarisea ai e dzi Herodes. 
MRK.8.16	Bëngasilan a zaṅ bò bò na yë mbol babëlë ki bëmbaṅëla. 
MRK.8.17	Mbol angayen nala, nyè ai bò na: Dze miakë mianyiṅ na miabëlë ki bëmbaṅëla? Ndë miabë ki wog, misoṅo a? Yë minnëm minë mina alèd nga? 
MRK.8.18	Minë ai mis, të yen, mitoa ai melò, tègè wog. Nga miatsog 
MRK.8.19	anë mëngabëg bëmbaṅëla bëtan asu bod bakuda bëtan; mingawolo biad bitun bi mbaṅëla atud biam? Bò na: Awom ai bibè. 
MRK.8.20	Eyòṅ ki mëngabëg bëmbaṅëla zamgbal asu bakuda bë bod bënyii, mingakoan biad biam bitoa mintud ai bitun bëmbaṅëla? Bò na: zamgbal. 
MRK.8.21	Nyè ai bò na: Dze yë miabë ki wog?
MRK.8.22	Ndò bazu kui a Betsaida. Bësòò ai nyè ndindim, bëngakogëlan ai nyè na anamba nyè. 
MRK.8.23	Ndò anòṅ ndindim a wò, akëë ai nyè a fëfël, atui nyè mëtè a mis, abëdë nyè mò, ndò asili nyè na: Yë wayen dzom ziṅ? 
MRK.8.24	Ndò angakui mis, nyè na: Mayen bod, bënë anë bile ya biawulu. 
MRK.8.25	Ndò adugan nyè bede mò a mis, angatoan yen, antoa mvoè, angatoan fò yen dzom esë. 
MRK.8.26	Ndò alom nyè a nda dzie, nyè na: Të waanyian a dzal!
MRK.8.27	Ndò Yesus akui ai bëyègè boe a nkòṅ nnam Sezarea ya Filipi. Bëtoa a zen, ndò asili bëyègè boe na: Bod badzo na mënë za ben tug? 
MRK.8.28	Bò ai nyè na: Yohannes Ndu-bodo, bëvòg badzo na onë Elias, bëvòg bò ki na, profet ziṅ mbòg. 
MRK.8.29	Ndò asili bò na: Mina ki, miadzo na mënë za? Ndò Petrus ayalan nyè na: Wa onë Kristus. 
MRK.8.30	Ndò abende bò na të balèè mod adzo die te.
MRK.8.31	Ndò hm akèè na ayëgëlë bò na, mòn mod ayean bi abui mintye, ai na mvindi ai bëfada bënen ai bësaṅa bëkalara bayi nyè sie, ayi woeban, adugan kui a sòṅ a mvus mëlu mëlè. 
MRK.8.32	Akòbògò adzo di a ngëëṅ. Ndò Petrus adudu nyè a mgbag, akèè na akòṅan ai nyè. 
MRK.8.33	Ndò akilan, abëbë bëyègè boe, angakòṅan ai Petrus, nyè na: Kodogo ma a zen, a Satan, amu mintsogan mie miasëki e mi mi Zamba, watsog hë mam më bod. 
MRK.8.34	Ndò aloe bëyègè boe ai nkunda bod, nyè ai bò na: Ngë mod ayi na azu abye ma, asyege emen, anòṅò klos dzie, azu atoṅ ma. 
MRK.8.35	Amu, e mod ayi na anyii enyiṅ dzie, ayi dzò dzèè. E nyò ki ayi dzèè enyiṅ dzie asu dama ai asu Mbëmbë Foe, ayi dzò nyii. 
MRK.8.36	Amu, mfi dze onë na mod ahaman si esë, ngë adzèè enyiṅ dzie? 
MRK.8.37	Dze ki mod anë vë eban asu enyiṅ dzie? 
MRK.8.38	Amu, e mod awog osòn asu dama ai asu bibug biama a e ngongo bod b'ebamba ai minsëm ba, mòn mod nyè ayi fë wog osòn asu die abog ansò a duma esya ai mimfufub benglès.
MRK.9.1	Nyè ai bò na: Makad mina bëbëla, bod bëziṅ bëtëtëlan va, a bëngayen ki awu akui anë bayen edzoe nkukuma Zamba esòò ai ngul esë.
MRK.9.2	A mvus mëlu mësaman, ndò Yesus anòṅ Petrus ai Yakob, ai Yohannes, abëdë ai bò a mod nkol a yob, bò we etam. Ndò angatsende bò a mis, 
MRK.9.3	biwòman bie bingafum akyaè yë na tò ten ya si esëki dzam bò na bifum nala. 
MRK.9.4	Bëntala Elias ban Moses bëlègè ai Yesus. 
MRK.9.5	Ndò Petrus adzo ai Yesus na: A ṅyëgëlë, anë hm fò mbëṅ na bitòbò va, nloṅan bibëm bilè, wa dzia, Moses dzia, Elias fë dzia. 
MRK.9.6	Amu angabë yemë ki e dzam anë dzo, bësë bëtoa ai wòṅ a minnëm. 
MRK.9.7	Ndò nkut ongasus bò a yob, kiṅ engasò a nkut vi na: Ndindiṅ mòn wama hili, mivogolo nyè. 
MRK.9.8	Etye etye na, ndò badugan bëbë, tègè fë yen tò mod, hë Yesus etam ṅnyè atoa ai bò. 
MRK.9.9	Eyòṅ bësusu a nkol a si, ndò abende bò na të balèè tò mod e mam bëngayen, akëlë kui anë mòn mod atëbë a sòṅ bëwu. 
MRK.9.10	Ndò bëngabaala adzo di, hë bësiligi bò a bò e dzom yatyan na atëbë a sòṅ bëwu. 
MRK.9.11	Ndò basili nyè na: Asu dze bësaṅa bëkalara badzo na Elias ayean tari zu? 
MRK.9.12	Nyè ai bò na: Elias ayean tari zu na amana kom mësë. Ndò ki, asu dze anë ntilan abëbëgë mòn mod na ayean bi abui mintye, bëbyandigi fë nyè? 
MRK.9.13	Ndò hm fò makad mina na Elias angasò ya, ndò bëngabò ai nyè anë bëyii, e kan bëngatil asu die.
MRK.9.14	Ndò azu mfa bëmbë, ayënë mod nkunda atoa ai bò, ai bësaṅa bëkalara bëdoan ai bò. 
MRK.9.15	Ayen nkunda osë hi ongayen nyè, bësigan fò, bëngatye mimbil, bëkëlë nyè sug. 
MRK.9.16	Ndò asili bò na: Dze mialaṅëdan ai bò? 
MRK.9.17	Ndò mod ziṅ ya nkunda ete ayalan nyè na: A ṅyëgëlë, mësò ai mòn wama abë wa, abëlë mvumvug mbë nsisim. 
MRK.9.18	Akad bò na, e hom osë abi nyè, adibi nyè a si, avul angakui nyè a anyu, angaladan mësoṅ, amana kat. Ndò mësili bëyègè boe na bëtsidan nyè, bò tègè ai ngul. 
MRK.9.19	Ndò ayalan bò na: A e ngongo bod minë tègè ai ṅyëbë ba, mayi tòbò ai mina akui oden? Mayi mina dzibi akui oden? Zaan ai nyè abë ma! 
MRK.9.20	Ndò bëngasò ai nyè abë nyè. Mbë nsisim angayi nyè yen, angasugzu mòngò, akuu a si, angakë abigidi, avul akui a anyu. 
MRK.9.21	Ndò asili esya na: Lakad ya nyè bò nala atarigi abog afe? Nyè na, atarigi atoa man mòngò. 
MRK.9.22	Biyòṅ bivòg biben, akad nyè woa a ndoan, ngë ki na a mëndim na awoe nyè. Ngë anë ebugbu, yënë të bia ngòl, ovòli bia. 
MRK.9.23	Yesus nyè ai nyè na: Ngë anë ebugbu ṅnyè atyan ya? Ngë obëlë ṅyëbë, dzom esë enë ebugbu. 
MRK.9.24	Esya e mòngò nyò angayëdan fò na: Mayëbë. Vòligi të obobòd ṅyëbë wama. 
MRK.9.25	Ndò Yesus angayen nkunda bod ozaa mbil, ndò abam ai mbë nsisim na: A mvumvug ai ndondòg nsisim, ma mabende wa: kodogo e mòngò nyòlò a nyòl, të nyè bad nyian a nyòl. 
MRK.9.26	Ndò angakui, abama, asugzu nyè abui. Mòngò andzogo anë mbim, abui bod angadzo na awu ya. 
MRK.9.27	Hë da, ndò Yesus angabi nyè a wò, atëlë nyè mëkol a si, atëbë. 
MRK.9.28	Anyian anganyian a nda, ndò bëyègè boe basili nyè a omomoa na: Asu dze biandzëki bi ngul ya atsidan nyè? 
MRK.9.29	Nyè ai bò na: E kan nyili esëki dzam kodo ngë së na ai ngogëlan.
MRK.9.30	Ndò bëngakodo hala, bëngakë ai nnam Galilea osë, nyè tègè yi na tò mod ayëm. 
MRK.9.31	Amu angabë ayëgëlë bëyègè boe, akada bò na: Mòn mod ayi kuan a mò më bod, bayi nyè woe, a mvus mëlu mëlè yë na ngë awu, ayi tëbë a sòṅ. 
MRK.9.32	Bò tègè wog adzo di, dzam da, bëmbarëga nyè sili.
MRK.9.33	Ndò bazu a Kafarnao. Bëtoa a nda, ndò asili na: Dze mihë fëdan ai zen esë? 
MRK.9.34	Bò hë bivol. Amu bëzaa bafëdan bò bò ai zen esë e mod adaṅ mfaṅ. 
MRK.9.35	Ndò angatòbò a si, aloe b'awom ai bëbè, nyè ai bò na: Ngë mod ayi na abò mod osu, abò mod mvua ai olò bësë. 
MRK.9.36	Ndò anòṅ man mòngò, atëlë nyè a zaṅ dzaban, anòṅò nyè a mò moe, nyè ai bò na: 
MRK.9.37	E mod ayi soan ai mbòg ya e ban bòngò ba a dzoe dama, ma asoan ai nyè. E mod ki asoan ai ma, sëki ma asoan ai nyè, asoan ai e nyò angalom ma.
MRK.9.38	Yohannes nyè ai nyè na: A ṅyëgëlë, biayen mod atsama bëbe minsisim a dzoe doe, ndò biayi nyè dò tele mvende, amu asëki ai bia esamba. 
MRK.9.39	Ndò Yesus adzo na: Të miakaman ai nyè. Amu mod ziṅ asëki dzam bò eyëṅ dzam a dzoe dama, angadugan vol kòbò ai ma abe. 
MRK.9.40	E mod asëki ai bia e ngam y'ayat, anë ai bia ngam dzia. 
MRK.9.41	E mod angânyuu mina elè mëndim hë asu miasye a dzoe Kristus, makad mina bëbëla na, angâdzèè ki efaè dzie.
MRK.9.42	E mod angâbò na mbòg ya e ban abobod bayëbë ma ba aku mbëg, mbëṅ onë abui asu die na bëkëlë nyè akòg a kiṅ, bëwoa nyè a yòm. 
MRK.9.43	Ngë wò woe wakpè wa mbëg, tsigi wò. Anë mbëṅ na onyian ai wò mbòg a enyiṅ alodo na okë ai mò mëbè a tolendoṅ, a e ndoan enë të dim. [ 
MRK.9.44	] 
MRK.9.45	Ngë akol doe lakpè wa mbëg, tsigi dò. Anë mbëṅ na onyian a enyiṅ ai akol da, alodo na bëwoa wa a tolendoṅ ai mëkol mëbè. 
MRK.9.46	Ngë dis doe lakpè wa mbëg, tui dò. Anë mbëṅ na onyian a edzoe Zamba ai dis dëda, alodo na bëwoa wa a tolendoṅ ai mis mëbè, [ 
MRK.9.47	] 
MRK.9.48	mfa nsòṅ waban onë të wu, ndoan të dim. 
MRK.9.49	Amu mod osë ayi kidiban a nku ai ndoan. 
MRK.9.50	Nku onë mbëṅ. Ngë nku odzèè zam dzie, bayi wò bad kidi ai dze? Baalan nku abë mina, minyiṅ hm fë mvoè a zaṅ mina mina.
MRK.10.1	Ndò angakodo hala, asòò a nkòṅ nnam Yudea, a Yordan ayat, minkunda mi bod mingadugan nyè zu a nyòl, angadugan bò yëgëlë mbol ongabë nyè fulu. 
MRK.10.2	Ndò bëfarisea bëngasubu nyè babi, bëngasili (bëbobolo nyè) ngë fam ebëlë ngul ya asoe ngal. 
MRK.10.3	Ndò angayalan bò na: Moses angabende mina ya? 
MRK.10.4	Bò na, Moses angavë ngul yë na bëtil kalara maan, bësoe nyè
MRK.10.5	Yesus nyè ai bò na: Kë asu alèd nnëm daan ngò angatil mina mvende te a! 
MRK.10.6	Atarigi a abonde yob ai si, angakom bò fam ai mininga
MRK.10.7	Asu te ndò fam yakad lig esya ai nyia, akë lad ai ngal, 
MRK.10.8	bò bëbè bëntoa nyòl dzia
MRK.10.9	Ndò hm, të mod akandi e dzi Zamba angalad. 
MRK.10.10	Eyòṅ bëngadugan a nda, ndò bëyègè basili nyè adzo te. 
MRK.10.11	Nyè ai bò na: Ngë mod asoe ngal, alugu mfë, andaman alug osu. 
MRK.10.12	Ngë mininga nyè ki asoe nnom, alugu mfë, anyiṅ a bisog.
MRK.10.13	Ndò bëngasò ai nyè ban bòngò na anamba bò. Bëyègè bëngakòṅan ai bò. 
MRK.10.14	Ayen Yesus angayen nala, aliṅan, nyè ai bò na: Dzogan ban bòngò bëzu abë ma, mibë kaman ai bò, amu edzoe Zamba yawoge ai e bod bënë anë bò. 
MRK.10.15	Makad mina bëbëla na: E mod ayi ki soan ai ayòṅ Zamba anë man mòngò, angânyian ki ete. 
MRK.10.16	Angabëgë bò a mò, afubugu bò, abedëge bò mò.
MRK.10.17	Akui angakui a ndzòṅ, ndò mod ziṅan gazu toban ai nyè mbil, akudu nyè mëbòṅ osu, asili nyè na: A mbëmbë ṅyëgëlë, mëbò ya na mëbëlë enyiṅ kòm? 
MRK.10.18	Yesus nyè ai nyè na: A dze waloe ma na mbëṅë? Mod mfë asëki mbëṅ, hë Zamba etam. 
MRK.10.19	Kë wayëm mëmvende! Të wawoe, të waandaman alug, të wadzib, të watsig mbë ntol, të waanòṅ edzi esëki endzoe, olugu esoa ban nyoa
MRK.10.20	Nyè ai nyè na: A ṅyëgëlë, mazuzu ya mabaala e mam mësë mala, atarigi mòngò. 
MRK.10.21	Yesus angafòmbò nyè, adiṅi nyè a mis, nyè ai nyè na: Dzom dzidzia eligi ya wa; Këlëg, okë kuan ai e dzi esë obëlë, ovë mimbubua, (eyòṅ te wayi bi etòg-akuma a yob) ozu hm fë watoṅ ma. 
MRK.10.22	E mod nyò atindi fò asu ai nkòbò vi, akëlëg ai mëlunga a nnëm, amu angabë abëlë abui byem bi mò. 
MRK.10.23	Ndò Yesus angakilan abëbë na, abëbë na, nyè ai bëyègè boe na: Layi hm bò aye na e mod abëlë akuma anyian a edzoe Zamba! 
MRK.10.24	Bëyègè bëngakam nkòbò woe vi. Yesus adugan bò kad na: A bòngò, anë hm të fò aye na mod waanyian a edzoe Zamba. 
MRK.10.25	Anë ebugbu abui na kamele alod a alòṅ ondondò, alodo ai na nkukuma mod onyian a edzoe Zamba. 
MRK.10.26	Bëngafëdan kam, bëdzoo bò bò na: Za hm anë dzam kodeban? 
MRK.10.27	Yesus angafòmbò bò, nyè na: Adzo te lakad bod, lakad ki Zamba. Amu Zamba anë ngul-bò-mësë. 
MRK.10.28	Ndò Petrus angakèè na akad nyè na: Tam bëbë na, bingalig dzom esë na biazu biatoṅ wa. 
MRK.10.29	Yesus nyè na: Makad mina bëbëla na, mod ziṅ asëki dzam lig nda, ngë babënyaṅ, ngë bëkal, ngë nyia, ngë esya, ngë bòn, ngë mëfub asu dama ai asu mbëmbë foe, 
MRK.10.30	së na abi mënda, ai babënyaṅ, ai bëkal ai bënyia, ai bòn ai mëfub, ai mintye biyòṅ ntèd a si mu, akë fë bi enyiṅ kòm a enyiṅ yazu. 
MRK.10.31	Abui bod bëtëlë osu, bayi bò bod bë mvua, bod bë mvua bëntoa bod bë osu.
MRK.10.32	Bëtoa a zen, bëbëdë a Yerusalem, ndò Yesus angakë bò osu, bëngakam, e ba ki bëtoṅo nyè bëngambara. Ndò Yesus adugan nòṅ b'awom ai bëbè, akèè na akad bò e mam mazu yënan ai nyè, 
MRK.10.33	nyè na: Mbëdan biabed a Yerusalem vi, mòn mod ayi kuan
MRK.10.34	bayi nyè kpëgëlë, bëtuigi nyè mëndèn a nyòl, bëyidi nyè, bëwoe fë nyè, hë da, ayi kui a sòṅ a mvus mëlu mëlè.
MRK.10.35	Ndò Yakob ai Yohannes, bòn bë Zebede, basubu nyè babi, bò ai nyè na: A ṅyëgëlë, biayi të na obò bia anë biayi wa sili. 
MRK.10.36	Nyè ai bò na: Dze endzò miayi na mebò mina? 
MRK.10.37	Bò ai nyè na: bò të na bitòbò wa, e nyò a mbo-nnomo, e nyò mbòg a mbo-ngala a duma doe. 
MRK.10.38	Yesus nyè ai bò na: Miayëm ki e dzom miasili dzili. Yë mibëlë azombo ya anyu e kòb mayi nyu, ngë aduban ṅduan mayi duban? 
MRK.10.39	Bò na: Bibëlë azombo te. Yesus nyè ai bò na: Miayi a hm fò nyu e kòb mayi nyu, miduuban fë ṅduan mayi duban, 
MRK.10.40	hë da mfa ya ntòban a mbo-nnomo wama ai a mbo-ngala wama, mabëlë ki ngul ya abò dò. Mam mëte mënë ai e bod ya Zamba angatòb. 
MRK.10.41	Awog b'awom bëvòg bëngawog adzo di, bëngaliṅan ai Yakob ban Yohannes. 
MRK.10.42	Ndò Yesus aloe bò, nyè ai bò na: miayëm na e bod badzoe mëyòṅ badzoe mò ai ngul esë; E bod bënë mimfaṅ batoan bad e ba bëvòg. 
MRK.10.43	Nala wayean ki ai mina. Dzam da, e mod ayi na abò mod nen a zaṅ dzan abò ṅsye bod bësë. 
MRK.10.44	E nyò ayi na abò mod osu abë mina, abò olò bësë. 
MRK.10.45	Amu tò mòn mod andzëki sòṅ na bësye nyè, angasò na asye, avë fë enyiṅ dzie a eban asu abui bod.
MRK.10.46	Ndò basuan a Yeriko. Abog akodogo a Yeriko ai bëyègè boe, ai mod nkunda bod, ndò Bartimeo, mòn Timeo, atoa ndim, adzaaga mòni, angabë atoa a ndzòṅ. 
MRK.10.47	Angayi wog na Yesus man Nazaret nyòlò, akèè fò na akòbò a yob ete na: A man David, a Yesus, kudu ma ngòl. 
MRK.10.48	Abui bod bëngasog ai nyè ha, bò na atòbò evol. Hë avaa kiṅa yob, nyè na: A man David, yënë ma ngòl. 
MRK.10.49	Ndò Yesus akom etoa, nyè na: loegan nyè. Ndò baloe ndindim, bò ai nyè na: Tòbògò ai ndi, kodogo a si; aloe wa. 
MRK.10.50	Ndò asamza eyie dzie, ayoge, angakë abë Yesus. 
MRK.10.51	Ndò Yesus adzo ai nyè na: Dze wayi na mëbò wa? Ndindim wò ai nyè na: Rabbuni
MRK.10.52	Yesus nyè ai nyè na: Këlëg, ṅyëbë woe onyii wa. Etye etye te, angadugan yen mbëṅ, ṅnyè akë atoṅ Yesus a zen nyò.
MRK.11.1	Eyòṅ bëngakui babi ai Yerusalem, a Betfage ai Betania, a nkol bile bi mbòn, ndò alom bëyègè boe bëbè, 
MRK.11.2	nyè ai bò na: Kaṅan e dzal anë mina osu dili; eyòṅ miayi kui ete, miayi yen ozele atii, mod ziṅ abë ya ki nyè bed a yob. Tian nyè, mizu ai nyè. 
MRK.11.3	Ngë bësili mina na: Dze miabò dzili? Yalan na: Nti woe ayaṅan ai nyè, ndò fë ayi nyè dugan lom mu. 
MRK.11.4	Ndò bëngakë, bëkòbò ozele atii babi ai mbè a nsëṅ, a mgbag ndzòṅ, ndò batii nyè. 
MRK.11.5	Ndò bod bëziṅ bëmbë tëlë hala badzo ai bò na: A ya miatii ozele? 
MRK.11.6	Ndò bayalan bò anë Yesus angadzo, bëdzoge bò. 
MRK.11.7	Ndò bakë ai ozele abë Yesus, bëmana nyè bede biwòman biaban a nyòl, Yesus atòbò nyè a yob. 
MRK.11.8	Abui bod bëngatè biwòman biaban a ndzòṅ, bëvòg bëbugu mëbui bile ya mëfub. 
MRK.11.9	E bod bëkëlë nyè osu ai e ba bëzaa nyè a mvus bëngabede kiṅ na: Osanna. Maa ai e nyò azu a dzoe Nti
MRK.11.10	Olugu ai edzoe tara waan David yazu bia a zen. Osanna a yob ete. 
MRK.11.11	Ndò anyian a Yerusalem, anyian a tempel, angakë a fëb dzom esë; ngoge engayi vin, ndò akë a Betania, ai b'awom ai bëbè.
MRK.11.12	E kidi lende ya hala, bëkodogo a Betania, ndò zie yakòn nyè. 
MRK.11.13	Ndò ayen ele bibuma ebëlë abui kye etëlë man ntye, angakë, adzo na ayi të kòb ebuma ete. Ndò akë, tègè kòb tò dzom, hë kye. Abog te dò lëngabë ki abog bibuma. 
MRK.11.14	Ndò adzo ai ele na: Mod angâbad ki di ebuma dzoe tò eyòṅ. Bëyègè boe bëwogo.
MRK.11.15	Ndò bazu a Yerusalem. Ndò anyian a tempel, akèè na atsam e bod bëkuan ai e ba bëkusu byem a tempel, akubu bëtëbëlë b'e bod bëtsendëge mòni ai e ba b'e bod bëkuan ai abëṅ asi, 
MRK.11.16	të dzoge na tò mod abëgë dzom a mò a tempel. 
MRK.11.17	Angayëgëlë bò, nyè na: Asë ntilan na: Bayi loe nda dzama na nda ngogëlan asu mëyòṅ mësë
MRK.11.18	Ndò bëfada bënen ai bësaṅa bëkalara bëngawog, bëngadzëṅ mbol bënë nyè dzam dzèè. Amu bëmbarëga nyè, asu bod bësë bëkama ayëgëlë die. 
MRK.11.19	Abog ngoge engavin, ndò bëngakodo a tisòn.
MRK.11.20	A bëkëlë bawulu ai ndib kidi, bëntala ele bibuma emana ya kod, akègè a minkaṅ. 
MRK.11.21	Ndò Petrus adugan tsog, nyè ai nyè na: Rabbi, yënë, ele ya wayòg emana ya kod. 
MRK.11.22	Yesus nyè ai bò na: Bëlëgan ṅyëbë abë Zamba
MRK.11.23	Makad mina bëbëla na, e mod andzo ai nkol vi na: Famëṅi, okë diban a maṅ, tègè soan a nnëm woe, hë ayëbëgë na e dzam akòbò layi bòban, nala wayi yenan ai nyè. 
MRK.11.24	Asu te makad mina na: E dzi esë miayi dzaè a ngogëlan, yëbëgan na mibi ya dzò; miayi dzò bëlë. 
MRK.11.25	Eyòṅ miakogëlan, dzuan e mod mibëlë ai nyè olun, asu yë na esya waan ya yob adzu mina minsëm mian.
MRK.11.27	Ndò badugan zu a Yerusalem. Akëlë awulu a tempel ha, ndò bëfada bënen ai bësaṅa bëkalara ai mvindi bod ya nnam bazu toban ai nyè, 
MRK.11.28	bò ai nyè na: e ngul wabò e mam ma yasò wa ve? Za ki angavë wa e ngul nyi na obò e mvòṅ mam nyi? 
MRK.11.29	Yesus nyè ai bò na: Mayi mina sili ebug dzia; ngë miyalan ma, ma mëkada mina e ngul mabò e mam ma ai dzò. 
MRK.11.30	Ṅduan Yohannes ongabë osò ve, yë a yob, yë a bod? Yalan ma! 
MRK.11.31	Bëngalaṅëdan bò bò, bò na, ngë biadzo na: Ombë sòṅ a yob, ayi bia sili na: Asu dze miandzëki nyè yëbë? 
MRK.11.32	Yë bikë a hm ki dzo na ombë sòṅ a bod? Bëngambara nkunda bod, amu abui bëngabë bëdzoo na Yohannes anë mfaṅ profet. 
MRK.11.33	Ndò bayalan Yesus na: Biayëm ki. Ndò hm Yesus nyè adzo ai bò na: Ma makad hm ki mina e ngul mabò e mam ma ete!
MRK.12.1	Ndò akèè na akòbò ai bò a minkana, nyè na: Mod ziṅan gabè afub wayn, amana loṅ ongola, amana kom ofèd, aloṅo nkum, avëë bod bisye mëfub, akëlë a dulu. 
MRK.12.2	A abog mëkoe, ndò alom olò woe mbòg a bod bisye na akë nòṅ mëkoe ya afub wayn. 
MRK.12.3	Bod bisye bëbii nyè, bëmana yit, bësoe nyè mò mò. 
MRK.12.4	Ndò adugan bò lom olò mfë. E nyòlò te, bëbaa mëvëṅ a nlo, bëmana nyè kub osama a nyòl. 
MRK.12.5	Adugan lom mfë. Bëwoe e nyòlò te, ai abui bëfë; bëyidi bëvòg, bëwoe bëvòg. 
MRK.12.6	Hala aligi ya va hë ai mbòg, hë mbaṅ mòn woe. Ndò akëan nyè bò lom, adzoo na: Bayi kòn mòn wama wòṅ. 
MRK.12.7	Ndò bod bisye bëngadzo a zaṅ bò bò na: Mòn elig nyòlò! Ṅwoan nyè, elig ewoge ai bia. 
MRK.12.8	Ndò bëngabi nyè, bëwoe, bëwoa nyè a ongola afub a nsëṅ. 
MRK.12.9	Mod afub ayi hm fò bò ya? Ayi sò, adzèè bod bisye a ekoa, avëë bod bëfë afub wayn. 
MRK.12.10	Miandzë ya laṅ ebug ntilan dzi na: Akòg ya bëloṅo bë nda bëngawoa a fyè, ndò avëṅan ya nnom-akògò. 
MRK.12.11	Nti ṅnyè abò adzo te, anë eyëṅ dzam a mis man
MRK.12.12	Bëngadzëṅ na babi nyè, hë da bëmbarëga bod, amu bëngabii mbëṅ na nkana te otyan ai bò. Ndò bëngalig nyè, bëkodo hala.
MRK.12.13	Ndò balom nyè bod bëziṅ ya esamba bëfarisea ai e ba ya ngam Herodes
MRK.12.14	Ndò bazu nyè kad na: A ṅyëgëlë, biayëm na onë sosoo ai na wabisi ki tò mod; amu onë ha të fial bod a mësu, hë oyëgëlë zen Zamba a bëbëla. Yë biayean yaan Kaiser toya, yë biayean ki yaan? Yë bivë, yë bibò të vë? 
MRK.12.15	Mbol ayëmë mëdugan maban, nyè ai bò na: Dze miabobolo ma? Zaan ai ma nsaṅ mòni, mëyen. 
MRK.12.16	Ndò bazu ai nyè wò. Nyè ai bò na: Evëgëlë za dzi, za ki anë ai nsanan? Bò ai nyè na: Kaiser. 
MRK.12.17	Yesus nyè ai bò na: Vaan Kaiser e dzi yawoge ai Kaiser, mivaa hm fë Zamba e dzi yawoge ai Zamba. Bëngakam adzo te abui.
MRK.12.18	Ndò bësadukea bazu abë nyè ha (ba badzo na akui-lë-sòṅ a sëki), ndò basili nyè na: 
MRK.12.19	A ṅyëgëlë, Moses angatil bia na: Ngë manyaṅ mod ziṅ awu, aligi mininga, të lig mòn, manyaṅ anòṅò ngal, abonde manyaṅ elig ai nyè
MRK.12.20	Antoa hm na: Bod bëngabë babënyaṅ zamgbal. Ndò e nyò osu angalug mininga, awuu, të lig mvòṅ. 
MRK.12.21	E nyò bèè alugu nyè, awuu të lig mvòṅ. E nyò lala hë dzam dëda. 
MRK.12.22	Bò bësë zamgbal, tègè lig mvòṅ. 
MRK.12.23	Abog akui-lë sòṅ (ngë bayi kui a sòṅ), ayi bò mininga za? Amu bò zamgbal bëngalug nyè! 
MRK.12.24	Yesus nyè ai bò na: Miasë a ndimi abui a, të yëm mintilan, të yëm ngul Zamba? 
MRK.12.25	Amu eyòṅ bayi kui a sòṅ, fam yayi ki lug, bininga të lugëban; bënë anë benglès ya yob. 
MRK.12.26	Mfa mimbim, na miakui a sòṅ, miandzë laṅ a kalara Moses, e hom balèè adzo ele edigi
MRK.12.27	Asëki Zamba bëwu, anë Zamba bënyiṅ. Minë a ndimi eyëgan.
MRK.12.28	Ndò nsaṅa bëkalara mbòg angasubu babi, mbol angawog bò bëdoan: ayen angayen na angayalan bò mbëṅ, ndò asili nyè na: Mvende fe yalod e nyi esë fòg? 
MRK.12.29	Ndò Yesus ayalan nyè na, e mvende osu enë na:
MRK.12.30	ndò odiṅi Nti Zamba woe ai nnëm woe osë, ai nsisim woe osë, ai fëg dzoe esë, ai ngul dzoe esë
MRK.12.31	E nyi bèè nyi: Odiṅi e mod mbòg anë wamen
MRK.12.32	Ndò nsaṅa bëkalara adzo ai nyè na: Anë ete, a ṅyëgëlë, okòbò bëbëla na anë mbòg, ndò fë mfë asëki, hë nyè etam
MRK.12.33	ai na adiṅ nyè ai nnëm osë, ai nsisim osë, ai ngul esë
MRK.12.34	Mbol Yesus angayen na angayalan ai fëg, nyè ai nyè na: Wasëki oyab ai edzoe Zamba. Tègè fë ai e mod azombo nyè sili nsili.
MRK.12.35	Yesus angayëgëlë a tempel, nyè na: Eyë bësaṅa bëkalara badzo ya na Kristus anë mòn David? 
MRK.12.36	David emen angadzo ai ngul Mfufub Nsisim na: Nti adzo ai Nti wama na: tòbògò ma a mbo-nnomo, akëlë kui anë mafudi wa minziziṅ mie a mëkol a si
MRK.12.37	David emen aloe nyè na Nti, ndò eyë anë nyè mòn ve? Abui bod avogolo nyè a miëëṅ.
MRK.12.38	Eyòṅ ayëgëlë va, ndò adzo na: Mikalëga bësaṅa bëkalara a badiṅ bakë bawulu ai mindzòmbò biyie, bëdiṅi na bod bësug bò a minsëṅ mi angara. 
MRK.12.39	Badiṅ bitoa ya osu a mënda-bikoan ai bitoa ya osu a mëbog bidi, 
MRK.12.40	bamana sa mënda minkus, bëkogëlan kòm hë asu miṅyene. Bayi bëlë mbë nkad.
MRK.12.41	Ndò akë tòbò babi ai nkòb almosen, angafòmbò anë bod bëfudigi mòni a nkòb. Abui minkukuma bëfudigi abui mòni
MRK.12.42	Ndò nkus mininga ziṅ, otoa mbubua, wakë sòṅ hala, ofudi sifen ebè, nala onë anë dòlò etan
MRK.12.43	Ndò aloe bëyègè boe, nyè ai bò na: Makad mina bëbëla, e man mbubua nkus nyò afudi a nkòb alodo e bod bësë bëhë fudi mòni ete. 
MRK.12.44	Amu bod bësë bëvë hë abui akuma anë bò mvug, hë da mfa woe, avë e dzom esë ahë bëlë a mëbua moe ete, avë enyiṅ dzie esë.
MRK.13.1	Ndò angakodo a tempel, mbòg ya bëyègè boe nyè ai nyè na: A ṅyëgëlë, yënë akyaè abëṅ mëkòg ai abëṅ mëloṅ! 
MRK.13.2	Yesus nyè ai nyè na: Wayen e bod mëloṅ bala a? Tò akòg da layi ki ligi lëbëdë e di avòg a yob, së na lëmana bugi.
MRK.13.3	Ndò angakë tòbò a nkol bile bi mbòn, abëbëgë tempel nali, ndò Petrus ai Yakob ai Yohannes basili nyè a omomoa na: 
MRK.13.4	Kada bia, e mam mala mayi yënëban abog afe, ndëm fe ki yayi lëdë na mam mëte mëngazu ya yenan? 
MRK.13.5	Ndò Yesus angatari na akad bò na: Mibò okala na mod aza dug mina. 
MRK.13.6	Abui dzam layi sò a dzoe dama, bëdzo na: Ma mënë nyè, bëngadug abui bod. 
MRK.13.7	Eyòṅ miayi wodan bita ai mëfoe bita
MRK.13.8	Ayòṅ layi luman ai ayòṅ avòg, edzoe nkukuma eluman ai e dzi evòg, si yayi kë yatigëdan mëboda mëziṅ, zie entoa: mëtari mintye mi nkogolo mili. 
MRK.13.9	Mibò okala. Bayi kuan ai mina a mënda mëdzo, bëyidi mina a mënda-bikoan, abog te miayi bò bëbòòlò bama a mis bëdzoe ai minkukuma. 
MRK.13.10	Amu mbëmbë foe ayean tari yëdan a mëyòṅ mësë. 
MRK.13.11	Eyòṅ ki bayi kuan ai mina nala, të miasaṅan na miayi kòbò ya? Hë mbol osë Zamba ayi bò na mikòbò, eyë kòbògan nala. Amu, sëki mina miayi kòbò, Mfufub Nsisim ṅnyè ayi kòbò. 
MRK.13.12	Mod ayi kuan ai manyaṅ a awu, esya akuan ai mòn, bòn bëngaluman ai bëbonde, bëwoe bò. 
MRK.13.13	Miayi bi efëma a bod bësë asu dzoe dama. E mod ayi bò azombo akui a mëmana, ṅnyè ayi kodeban.
MRK.13.14	Eyòṅ miayi yen bidim bili ai amala biyenëban e hom wayean ki, a e mod walaṅ, wogo! E bod bënë a Yudea abog te, bëtubu a minkol a yob, 
MRK.13.15	e nyò anë a ndil abë sus ngë akë nòṅ dzom ziṅ a nda dzie; 
MRK.13.16	e mod anë a afub, abë dugan ai mvus na akë nòṅ ewòman. 
MRK.13.17	Ngòl ai e ba bënë mëbum ai mindzindzie ya mëmos mëte. 
MRK.13.18	Kogëlan na të layenan a abog oyon. 
MRK.13.19	Amu, mëmos mëte, amala layi bò e kan yabë ya ki bò atarigi anë Zamba angakom si, azaa kui ana, ai akyaè langâbad ki bò. 
MRK.13.20	Ngë Nti abò të tsig mëlu mëte etun, tò mod mbòg ayi ki nyiiban, dzam da, ayi tsig mëlu asu e ba ya angatòb. 
MRK.13.21	Eyòṅ te, ngë mod akad mina na: Kristus nyò anë ha, ṅnyè nyòli anë ali, të miayëbë. 
MRK.13.22	Amu abui bëkristus ai bëprofet mëdugan bayi tëbë a nnam, bëbò mësimba ai biyëṅ bi mam asu yë na badug e ba bënë ntòban, ngë anë ebugbu. 
MRK.13.23	Mfa waan, mibò okala. Mamana mina bende mësë osusua.
MRK.13.24	Mëlu mëte, a mvus e bidim bili, nlo-dzobo ayi yimbi a nkut, ngòn të bad fyè mial, 
MRK.13.25	Atitie lëngadabëda a yob, minkan ya yob minga tigëdan, 
MRK.13.26	eyòṅ te bayi yen mòn mod azaa a minkut ai abui fim ai duma
MRK.13.27	Abog te ayi lom benglès, angakoan e ba bënë ntòban a mëbug më si mënyii, atarigi a abug si, akëlë kui a abug yob.
MRK.13.28	Nòṅan ayègè ai mvulna ele tòli. Ṅnyie anë ntëm wasòman kye, kye ekui, mingayëm na esëb entoa ya babi. 
MRK.13.29	Dzam dëda, mfa waan, eyòṅ miayi yen e mam mala mëyenëṅan, miyëmë na (Mòn mod) antëlë ya a mbè. 
MRK.13.30	Makad mina bëbëla na, e ngongo bod nyi yayi ki wu së na e mam mala mëyenëban. 
MRK.13.31	Yob ai si biayi lod, bibug biama biangalod ki.
MRK.13.32	Mfa awola te ai amos te, mod ayëyëm dò, tò benglès ya yob, tò mòn; hë Tara etam ṅnyè ayëm. 
MRK.13.33	Boan okala, tòbëgan evie, amu miayëm ki abog. 
MRK.13.34	Anë anë mod ya angakë a dulu, aligi nda dzie ai bod bisye boe, avë bò ngul, anë mod esye dzie, abende nnòni na abò evie. 
MRK.13.35	Tòbëgan hm evie; amu miayëm ki abog nti dzal ayi sò, tò ngongogële, tò ai zaṅ, tò ai ndib, tò ai mëlende më kidi, 
MRK.13.36	amu, eyòṅ ayi sò mbumlëna, ayean ki mina kòb oyò. 
MRK.13.37	Ndò fë e dzam madzo di anë asu mod osë: tòbëgan a ngomzëna.
MRK.14.1	Hala Paska
MRK.14.2	Amu bëdzoo na: Së hm ki a abog ete mu, enyënyam eza bò a zaṅ bod.
MRK.14.3	Ndò hm, atoa a Betania, a nda Simun man nzëzam, atoa na adi, ndò mininga ziṅan gasò, abëlë ndëg mbòn alabinda, otoa mfaṅ ai dia, ndò aboe e ndëg nyi, angasoe nyè wò a nlo. 
MRK.14.4	Bod bëziṅ bëngalaṅëdan a minnëm ha na: A dze hm fò abim endaman alabinda di? 
MRK.14.5	Amu bëhë bë dzam kuan ai mbòn hi alodo minsaṅ mi mòni mintèd milè, bëvëë mimbubua. Bëngasòg nyè. 
MRK.14.6	Ndò Yesus adzo na: Dzogan nyè. Dze miayi ai nyè abe? Abò ma mbëmbë esye. 
MRK.14.7	Amu mimbubua minë ai mina kòm esë, ndò minë bò dzam bò mbëṅ abog asë, mfa wama, masëki ai mina kòm esë. 
MRK.14.8	Abò abim ahë bëlë ngul. Atari ma waba mbòn a nyòl asu edzëb-mbim dzama. 
MRK.14.9	Makad mina bëbëla na, e hom osë bëngâbende mbëmbë foe a si esë, e dzam e mininga nyò abò layi lèèban, bëtsogo nyè.
MRK.14.10	Ndò Yudas Iskariot, mbòg ya b'awom ai bëbè, angakë a bëfada bënen asu yë na akuan ai bò nyè. 
MRK.14.11	A bëngawog nala, bëngasan ai mintag, ndò bakag nyè na bayi nyè vë mòni.
MRK.14.12	Ndò, amos osu ya abog mbaṅëla të ai saṅ, abog bakad tuni Paska, ndò bëyègè boe badzo ai nyè na: Wayi na bikë wa komëzan e hom wadi Paska ve? 
MRK.14.13	Ndò alom bëyègè boe bëbè, nyè ai bò na: Kaṅan a tisòn, miayi toban ai fam
MRK.14.14	e hom ayi nyian, mikad mod nda ya ete na: ṅyëgëlë asili na: Eyë etun-nda bëyëṅ
MRK.14.15	Abog te ayi mina lëdë mod etun-nda a nda-yob atoa nkoman. Eyë komëzan bia abog ete. 
MRK.14.16	Ndò bëyègè bëngakë, bënyian a tisòn, bëkòbò anë angakad bò, bëkomëzan Paska. 
MRK.14.17	Eyòṅ ngoge engavin, ndò azu ai b'awom ai bëbè. 
MRK.14.18	Ndò bayëm bitoa, bëngadi, ndò Yesus adzo na: Makad mina bëbëla na mod mbòg ya abë mina ya adi ai ma, ayi kuan ai ma. 
MRK.14.19	Bëntoa mëlunga, bëngakë basilan bò bò ha na: Yë ma ana nga? 
MRK.14.20	Ndò akad bò na: Mbòg ya b'awom bëbè, a ayi du ai ma wò a esoa eyòṅ. 
MRK.14.21	Amu mòn mod akë fò anë bëngatil asu die, hë dzam da, amala ai e mod mòn mod akuan a mò moe! Lëntoa mbëṅ asu die ngë mod te abò të byali.
MRK.14.22	A bëdzaa ha, ndò anòṅ mbaṅëla, avëë ngaṅ, abëgë, akalan bò, nyè na: Nòṅan, e dzi enë nyòl dzama. 
MRK.14.23	Ndò fë anòṅ kòb, avëë ngaṅ, akalan bò, ndò bësë bënganyu ete. 
MRK.14.24	Ndò adzo ai bò na: E dzi enë mëki mama ya mkpamaṅ elad, mayi soeban asu abui bod. 
MRK.14.25	Makad mina bëbëla na mayi ki bad nyu ebuma ya ndig wayn akëlë kui amos ya mayi nyu mkpamaṅ wayn a ayòṅ Zamba. 
MRK.14.26	Ndò bëngayia bia bi oyëṅ
MRK.14.27	Ndò Yesus adzo ai bò na: Bod bësë bayi ma wog osòn, amu anë ntilan na: Mayi bimi nnòni, mintomba misë mimana tsaman
MRK.14.28	Dzam da, a mvus yë na mëkui ya sòṅ, mayi mina kë osu a Galilea. 
MRK.14.29	Ndò Petrus adzo ai nyè na: Tò fò bod bësë bëwog wa osòn, mfa wama, tègè ai nala. 
MRK.14.30	Ndò Yesus adzo ai nyè na: Makad wa bëbëla na, e wamen nyò, alu ben di, osusua yë na nnom kub alòṅ biyòṅ bibè, wayi ma sie biyòṅ bilè. 
MRK.14.31	Hë nyè afëdan dzo na: Tò mayean wu ai wa, mangasie ki wa. Bò bësë bëngakòbò hë dzam dëda.
MRK.14.32	Ndò bakë a mod afub atoa dzoe na Getsemani, ndò adzo ai bëyègè boe na: Tòbëgan ha, ntye makë kogëlan. 
MRK.14.33	Ndò anòṅ Petrus ai Yakob ai Yohannes, akèè na asaṅan eyëgan, ai mëlunga abui, 
MRK.14.34	ndò adzo ai bò na: Nnëm wama onë a mëlunga akui a awu. Tòbëgan ha, bibò evie. 
MRK.14.35	Ndò akë osu man ntye, akuu a si, angakogëlan na, ngë anë ebugbu awola te asaala nyè, 
MRK.14.36	angadzo na: Abba, a Tara, onë bò mesë. Vaagi ma e kòb nyi, dzam da sëki anë mbol mayi, abòò anë mbol wayi. 
MRK.14.37	Ndò azu bò koe bëkëlë oyò, nyè ai Petrus na: A Simun, dze yë wakë oyò? Wandzëki bi ngul ya atòbò evie tò hë awola da nga? 
MRK.14.38	Tòbëgan evie, mikogëlan, asu yë na të miaku a mëbobëla; amu nsisim onë ngul, nyòl etoa ntëgan. 
MRK.14.39	Ndò adugan kë, angakogëlan hë dzam dëda. 
MRK.14.40	Ndò adugan bò sòṅ koe bëkëlë oyò, amu mis mëngabë bò adid, bò ha të yëm e dzam bakad nyè. 
MRK.14.41	Ndò akë eyòṅ lala, nyè ai bò na: Kaṅan oyò eyòṅ dzili, miwaè: Nala wayean. Awola asò ya, yënan sik, mòn mod azu kuan a mò bësëm. 
MRK.14.42	Tëbëgan, nkaṅan. E mod akuan ai ma nyòlò azu.
MRK.14.43	Angënë akòbògò nala, ndò Yudas (mbòg ya b'awom ai bëbè) asò, anë ha ai nkunda bod ya bëfada bënen ai bësaṅa bëkalara ai bënyia-bod-mvia bëngalom, bëbëlë bënyamëla, ai këg. 
MRK.14.44	E mod akuan ai nyè angakui ai bò kiṅ na: E mod mayi wuban ai nyè, ṅnyè nyòlò, bian nyè, mitoan kë ai nyè. 
MRK.14.45	Ndò asubu nyè babi, nyè ai nyè na: Rabbi, awuban ai nyè. 
MRK.14.46	Ndò e bod ba bafudi nyè mò a nyòl, bëbii nyè. 
MRK.14.47	Mod mbòg ya e ba bëngabë bëtëlë hala atye fò nyamëla, abaa man olò fada nen, atsigi nyè alò. 
MRK.14.48	Ndò Yesus adzo ai bò na: Dze yë misò ma bi anë ezilgan, ai akëṅ, ai këg nga? 
MRK.14.49	Mëngabë ai mina amos osë a tempel, mëyëgëlë, mina tègè ma bi. Abòban nala, asu yë na ntilan odzalëban. 
MRK.14.50	Ndò bëngalig nyè, bò bësë bëmana tub. 
MRK.14.51	Man ndoman ziṅ
MRK.14.52	Ndò angalig sanda atubu nsò.
MRK.14.53	Ndò bakë ai Yesus abë fada nen, ndò bëfada bënen bësë ai bënyia-bod-mvia ai bësaṅa bëkalara bakoan. 
MRK.14.54	Petrus azu abye nyè ha man ntye, akui a nsëṅ abaa fada nen, ndò atòbò a si ha ai bod bisye, angawòbò ndoan. 
MRK.14.55	Bëfada bënen ai ekoan nnam bëngadzëṅ akalëga abë Yesus asu yë na bëwoe nyè, hë da, të yen. 
MRK.14.56	Amu abui bëzaa nyè tsig mbë mvaa, dzam da mbòlan waban të toban kiṅ. 
MRK.14.57	Ndò bod bëziṅ bëngatëbë hala, bëngatsig nyè mbë mvaa, bò na: 
MRK.14.58	Bingawog e mod nyò adzo na: Mënë dzam bug e tempel anë nloṅan ai mò më bod nyò, mëdugan loṅ mfë, së a ki ai mò më bod, a mvus mëlu mëlè, 
MRK.14.59	dzam da tò mbòòlan waban te të toban. 
MRK.14.60	Ndò fada nen angatëbë a ezezaṅ, ndò asili Yesus na: Wafèd ki e mësòman ma nga? 
MRK.14.61	Nyè hë evol, të yalan tò dzom. Ndò fada nen adugan nyè sili na: Yë wa onë Kristus, mòn e nyò anë ai olugu
MRK.14.62	Yesus nyè na: Owe, ndò fë miayi yen mòn mod atoa a mbo-nnomo ngul, azaa fë a minkut a yob
MRK.14.63	Ndò fada nen angatonde biwòman bie nyè na: Dze fë bingëne yaṅan ai bësòman? 
MRK.14.64	Miwog ebyandi! Miayen dò ya? Bò bësë bëngatsig na ayean ai awu. 
MRK.14.65	Ndò bëvòg bëziṅ batari na batui nyè mëtè bëbudigi nyè asu, bëbimiṅi nyè, bò na: Bò mvigi; Tò bod bisye bëbimiṅi nyè a mëmaṅ.
MRK.14.66	Petrus atoa osinkiè abaa ha, ndò man mininga ziṅ, mbò bisye fada nen asò 
MRK.14.67	ndò ayen Petrus awòbògò ndoan, ndò atoan nyè bëbë, nyè na: Wa wazu ya fë watòbò ai Yesus man Nazaret. 
MRK.14.68	Ndò asie na: Mayëm ki, ndò fë mawog wog ki e dzam wadzo. Ndò akë osu efas ya nsëṅ, ndò nnom kub alòṅ. 
MRK.14.69	Ndò man mininga ayen nyè, adugan kèè na akad e bod bëmbë tëlë hala na: E mod nyò anë mbòg ya abë bò. 
MRK.14.70	Hë nyè asiege. Eban të kog, ndò e bod bëmbë tëlë hala badzo ai Petrus na: Onë fò mbòg ya abë bò totoe, amu onë man Galilea. 
MRK.14.71	Ndò akèè na akag, akanëṅi sòṅ nyè na: Mayëm ki e mod miadzo nyòlò. 
MRK.14.72	Etye etye te, ndò nnom kub alòṅ eyòṅ bèè. Petrus adugan tsog ebug ya Yesus angadzo ai nyè na: Osusua yë na nnom kub alòṅ biyòṅ bibè, wayi ma sie biyòṅ bilè. Atsogo angatsog dò, aboe yon.
MRK.15.1	Kikidigi ai ndib, ndò bëfada bënen ai bënyia-bod-mvia ai bësaṅa bëkalara ai ekoan nnam esë babò ekoan, bëfaṅa Yesus ngadag, bëkë nyè vë Pilatus. 
MRK.15.2	Ndò Pilatus asili nyè na: Yë onë nkukuma Yuden? Ndò ayalan nyè na: Ndò wadzo dili. 
MRK.15.3	Bëfada bënen bëngasòman nyè abui. 
MRK.15.4	Ndò Pilatus adugan nyè sili: Wayalan ki tò dzom nga? Vogolo abim basòman wa. 
MRK.15.5	Yesus atoa të yalan tò dzam, e kan yë na Pilatus angakam.
MRK.15.6	A abog Paska asë, akarëga bò suu e man mimbog bëdzaa nyè. 
MRK.15.7	Mod ziṅ hala angabë dzoe na Barabbas, atoa a mimbog ai bod bëkarkara ya bëngawoe mod a endudugëlan ziṅ. 
MRK.15.8	Ndò bod bëngabed, bëtari na basili nyè na abò bò anë fulu engabë nyè. 
MRK.15.9	Ndò Pilatus ayalan bò na: Yë miayi na mësoe mina nkukuma Yuden? 
MRK.15.10	Ayëmë të na bëfada bënen bëngakuan ai nyè a mbë nnëm. 
MRK.15.11	Bëfada bënen bëngabòlan bod na Barabbas ṅnyè asuu bò. 
MRK.15.12	Ndò Pilatus adugan bò yalan, nyè na: Dze hm miayi na mëbò ai e nyò mialoe na nkukuma Yuden? 
MRK.15.13	Ndò bafëdan yëdan a yob ete na: Bomo nyè a klos. 
MRK.15.14	Pilatus nyè ai bò na: Dze adaṅ abò a enë abe? Bò ha hë bëyedëgan a yob na: Bomo nyè a klos. 
MRK.15.15	Mbol Pilatus angabë ayi na bod bëtòbò mintag, ndò asuu bò Barabbas, avë na bëyid Yesus, bëbomo nyè a klos.
MRK.15.16	Ndò bëzimbi bëngakui ai nyè a nsëṅ abaa, a nda ngòmëna, bëloe esamba bëzimbi esë, 
MRK.15.17	ndò babòdò nyè eyie eviege, bëtiṅi ekada biyò, bëbede nyè dzò a nlo. 
MRK.15.18	Bëkèè hm na basug nyè: Ovuma, a nkukuma Yuden. 
MRK.15.19	Bëngabimi nyè a nlo ai engëṅ, bëtuigi nyè mëtè, bëkudu nyè mëbòṅ osu na balugu nyè. 
MRK.15.20	Eyòṅ bëngamana nyè kpëlë, bësòdi nyè evëlë eyie, bëdugan nyè bòdi biyie bie. Mbò bakë ai nyè ba na bakë nyè bomo a klos.
MRK.15.21	Ndò banòdi Simun man Sirena
MRK.15.22	Ndò bakë ai nyè a Golgota, nala watyan na, Hom Ekogolo nlo. 
MRK.15.23	Ndò bavë nyè mëyòg më saṅ. Abënë nyu. 
MRK.15.24	Ndò babomo nyè a klos, bëkaban biwòman bie, bëdoa abia. 
MRK.15.25	Engabë awola lala, eyòṅ bëbomo nyè a klos. 
MRK.15.26	Etòm awu die engabë ntilan na: Nkukuma Yuden. 
MRK.15.27	Bëngabome fë bizilngan bibè ai nyè ha, mbòg a mbo-nnomo, e nyò mbòg a mbo-ngala.
MRK.15.29	E bod bëlodo hala bëngakpëlë nyè, bëluugu minlo bëdzo na: Bòs, a e mod wabug tempel, odugan nyè loṅ a mvus mëlu mëlè, 
MRK.15.30	susu a klos, onyii wamen. 
MRK.15.31	Dzam dëda fë, bëfada bënen ai bësaṅa bëkalara bëngakpëlë nyè a zaṅ bò a bò ha, bò na: Angakode bod bëfë, asëki dzam kode hë emen! 
MRK.15.32	Kristus, nkukuma Israel atam hm sus a klos na, biyen, biyëbë fë. E bod bëmbë mboman a klos ai nyè ha bëngakpëlë nyè.
MRK.15.33	Eyòṅ awola samëna angakui, ndò dibi angabò akui a awola ebulu. 
MRK.15.34	A awola ebulu, ndò Yesus angakòbò a yob ete na: Eloi, Eloi, lema sabaktani
MRK.15.35	Bod bëziṅ ya bëngabë tëlë hala bëngayi wog, bò na: Yënë, aloe Elias! 
MRK.15.36	Mod ziṅ hala atye mbil, akë du anya a saṅ wayn, akëlë a akòṅ, anyuu nyè, nyè na: Dzogan, biyen ngë Elias ayi nyè suu a si. 
MRK.15.37	Yesus adugan vë kiṅa yob ete, ndò asuu ṅhëbë. 
MRK.15.38	Ndò mod eye ndòmbò ya tempel angatondëban a zaṅ, atarigi a yob, akui a si. 
MRK.15.39	Ndzoe ntèd bëzimbi angabë tëlë nyè osu; e kan Yesus angasuu ṅhëbë, mod te nyè na: Bëbëla, e mod nyò ahë bë mòn Zamba. 
MRK.15.40	Bininga bëngabë bëtëlë hala oyab, bëbëbëgë, bëtoa na: Maria Magdalena ai Maria nyia Yakob mòngò ai Yoset, ai Saloma, 
MRK.15.41	mbò bëzaa batoṅ nyè eyòṅ angabë a Galilea, bësye nyè, ai abui bininga afë a bëngabed ai nyè a Yerusalem.
MRK.15.42	Abog ngoge ekëlë vin hali, mbol angabë okuli abog, nala onë na osusua sabbat, 
MRK.15.43	ndò Yosef ya Arimatea, mfaṅ mod ya ekoan nnam, nyè fë angabë ayanga ayòṅ Zamba, ndò angabi azombo, akëlë abë Pilatus, adzaè nyè mbim Yesus. 
MRK.15.44	Pilatus angakam na Yesus awu ya ki, ndò aloe ndzoe ntèd bëzimbi, asili nyè ngë hala awu ya eban. 
MRK.15.45	Eyòṅ angayëm ai e kan ndzoe bëzimbi angakad nyè, ndò avë Yosef mbim. 
MRK.15.46	Akusu ndòmbò eye, asuu nyè a si, awogo nyè a ndòmbò te, aboe nyè a sòṅ ya bëngabog a akòg, bëfudi ngòg a mbè sòṅ. 
MRK.15.47	Maria Magdalena ai Maria nyia Yoset bëyënë të e hom bëngafudi nyè.
MRK.16.1	Sabbat angayi lod, Maria Magdalena ai Maria nyia Yakob ai Saloma bëkusu mimbòn na bakë nyè miè wòbò
MRK.16.2	Ndò hm ai ndib kidi, ngë sabbat alod anë angoge, ndò bakë a sòṅ, hala nlo-dzobo akui ya. 
MRK.16.3	Bëzaa basilan bò a bò na: Za amvaa bia ngòg a mbè sòṅ an a? 
MRK.16.4	A batye mis na babëbë, bëntala na ngòg engavaaban; dzò engabë hm eyëgan anen. 
MRK.16.5	Ndò banyian a sòṅ, bëyënë ndoman mod etoa efas ya mbo-nnomo, abëgë mfum ewòman, bëngakòn wòṅ a bui. 
MRK.16.6	Ndò adzo ai bò na: Mibë mbara: Yesus man Nazaret ya angabomban a klos ṅnyè miadzëṅ, së nala a? Atëbë a sòṅ, asëki ha. E hom bëngaboe nyè hi. 
MRK.16.7	Mfa waan, kaṅan kad bëyègè boe ai Petrus na akë mina osu a Galilea. Awe ngò miayi nyè yen, e kan angakad mina. 
MRK.16.8	Yë bëngayi kui a nsëṅ, ndò batub mimbil a sòṅ, amu bëngabë nyaman kam ai wòṅ osë. Ndò bandzëki kad mod tò dzom ai e wòṅ bëmbarëga. 
MRK.16.9	Ntëban angatëbë a sòṅ ai ndib kidi a amos osu ngë sabbat alod anë angoge, ndò angayene Maria Magdalena ya angakuli bëbe minsisim zamgbal a nyòl. 
MRK.16.10	E Maria nyò akë kad e ba bëngabë bëmvoe boe, bò ha hë mëlunga, hë miṅyon. 
MRK.16.11	Ṅnyie anë bëngayi wog na atala, ai na Maria angayen nyè, bëngasoo.
MRK.16.12	A mvus ya hala, ndò ayene bëbè ya abë bò bëkëlë bawulu, atoa nyòl kan fë, awulugu a mvus nnam. 
MRK.16.13	Ndò bakë kad e ba bëvòg. Tò nala bò të bò yëbë.
MRK.16.14	Ndò hm ladugan bò na, bëtoa na badi, ndò ayene b'awom ai mbòg, akòṅan ai bò asu bisoo biaban ai alèd-nnëm daban, amu bandzëki ṅyëbë e bod bëngayen nyè hala atëbë ya a sòṅ. 
MRK.16.15	Nyè ai bò na, kaṅan a si esë, miyedan ekokoma esë mbëmbë foe. 
MRK.16.16	E mod ayi yëbë, aduban fë, ayi kodeban; e nyò ayi ki yëbë, ayi ku a nkad. 
MRK.16.17	E ba bayi ṅyëbë bayi bò e mësimba ma: Bayi tsidan bëbë minsisim a dzoe dama, bayi kòbò minkòbò mifë, 
MRK.16.18	bayi bi nyò ai mò, ndò fë tò bënyu ngul nsul, wayi ki bò bò tò dzom, bayi bede minkokòn mò, mingabò mvoè.
MRK.16.19	Eyòṅ hm Nti Yesus angamana lèè ai bò nala, ndò anganòṅëban a yob, atòbò a mbo-nnomo Zamba. 
MRK.16.20	Bò bëtye hm na bakë bayedan mbëmbë foe hom osë, Nti asye ai bò, ebug dzò elada minkaṅa i mësimba mëbòban ete. Amen.
LUK.1.1	Mbol abui bod bëdzo 
LUK.1.2	e kan e bod bëngayen ai mis ai e ba bëngavëṅan bësye bë Ebugu bëngalig ai bia dò, 
LUK.1.3	ndò hm ma mëyen na anë mbëṅ na mëbie mam mëte mësë a zut atarigi a mëkèè mbëṅ mbëṅ ai evag esë, mëtil wa, a ndindiṅ Teofil
LUK.1.4	asu yë na oyëm na e mam ongayègè mënë etere.
LUK.1.5	Angabò na
LUK.1.6	Bò bësë bëbè bëngabë sosoo a mis më Zamba, bëbaala mëmvende mësë, tègè ai atòn a mam më mvende. 
LUK.1.7	Bëngabë tègè ai mòn, mbol Elisabet angabë nkokom, bò bësë bëbè bëntoa ya fë ban mimbu. 
LUK.1.8	Ndò fò labò na, eyòṅ angabë na abò esye fada dzie a mis më Zamba eyòṅ angakui na nsamba woe wasye, 
LUK.1.9	e kan tum bëfada yayi, ndò batòb nyè na atum otu a nda Zamba
LUK.1.10	nkunda bod osë okogëlan a nsëṅ a awola mëtunëṅa. 
LUK.1.11	Ndò englès Nti ayene nyè, englès atëlë a wò mbo-nnomo alatar mëtunëṅa, 
LUK.1.12	Zakarias asigan ai ṅyënan angayen nyè, wòṅ oku nyè a nyòl. 
LUK.1.13	Englès nyè ai nyè na: Të wambara, a Zakarias, amu ngogëlan dzoe ewogëban, ndò nyò ngal Elisabet ayi wa bye mòn, wayi nyè yole na Yohannes. 
LUK.1.14	Ayi bò mintag mie ai mëfon moe, ndò fë abui dzam layi tag ai abyali die. 
LUK.1.15	Ayi bò mfaṅ a mis më Nti, ndò fë ayi ki nyu mëyòg tò bilam, ndò fë ayi dzie ai Mfufub Nsisim atarigi a abum nyia, 
LUK.1.16	ayi vëṅan abui bòn bë Israel abë Nti Zamba waban. 
LUK.1.17	Nti Zamba ayi nyè wulu osu ai nsisim ai ngul Elias, ayi vëṅan minnëm besya abë bòn, e ba bënë mëlò a mbindan sosoo, akomëzan Nti ayòṅ lënë a ngomëzan. 
LUK.1.18	Zakarias nyè ai englès na: Mayi yëm e mam ma ai dze? Amu ma ha, mënë nnom, ndò fë ngal wama antoa ya mimbu
LUK.1.19	Englès nyè ai nyè na: Mënë Gabriel; ma makad tëbë Zamba osu, ndò mënë nloman na mëzu wa kad, mëbende fë wa e mam ma. 
LUK.1.20	Ndò hm wayi ku mvug, tègè dzam kòbò akui amos mam mëte mayi yenan, etòm ya na waandzëki ṅyëbë bibug biama ya biayi toban a abog daban. 
LUK.1.21	Bod bëngayanga Zakarias ha, bëngakam na alaṅan abim kòm te a nda Zamba. 
LUK.1.22	Akui angakui, tègè dzam kòbò ai bò
LUK.1.23	Eyòṅ mëlu më esye moe mëngatoban, ndò angadugan a nda dzie. 
LUK.1.24	A mvus mëlu mëte, ndò ngal woe Elisabet anòṅ abum, asòbò a nda ete ngòn etan nyè na: 
LUK.1.25	Nti abò e kan nyi e mëlu abëbë ma ndò avaè ma osòn a bod
LUK.1.26	A ngòn samëna, ndò Zamba angalom englès Gabriel a tisòn ya Galilea dzoe na Nazaret 
LUK.1.27	abë ntud ngòn otoa mëtiṅ më alug ai fam dzoe na Yosef, mod ya nda bod David; dzoe e ngòn mininga nyi angabë na Maria. 
LUK.1.28	Ndò azu abë nyè, nyè na: Ovuma, wa ya ongadzie ya ai maa
LUK.1.29	Angakam e bibug bi, angasili na e kan mësugan nyi endzò yatyan ya! 
LUK.1.30	Englès nyè ai nyè na: Të wambara a Maria, amu oyen maa abë Nti. 
LUK.1.31	Ndò wayi nòṅ abum, obye mòn, oyole nyè dzoe na Yesus. 
LUK.1.32	Ayi bò mfaṅ, bayi nyè loe na mòn mëdaṅa-yobo, ndò Nti Zamba ayi nyè vë etoa nkukuma esya woe David, 
LUK.1.33	ayi dzoe a nda Yakob a kòm anë nkukuma, ndò fë edzoe dzie yayi bò tègè ai amana. 
LUK.1.34	Maria nyè ai englès na: Nala wayi bò ya, ṅnyie anë ma tègè yëm fam? 
LUK.1.35	Ndò englès adzo ai nyè na, Mfufub Nsisim ayi sus abë wa, ngul mëdaṅa-yobo ekubu wa a nyòl. Asu te, e dzi yayi byali mfufub yayi loeban na mòn Zamba. 
LUK.1.36	Ndò ki yënë, manyòṅ Elisabet nyè fë anë abum a ayom die, e ngòn samëna nyi asu die, ṅnyè hm baloe na nkokom. 
LUK.1.37	Amu dzom ziṅ yasë ki dzam bò të bòban abë Zamba. 
LUK.1.38	Maria nyè na: Yënë etuga Nti, abò ai ma anë wadzo
LUK.1.39	Mëlu mëte, ndò Maria angakodo a si, akëlë a minkol avol avol, a tisòn Yuda, 
LUK.1.40	ndò anyian a nda Zakarias, asugu Elisabet. 
LUK.1.41	Ndò hm, ṅnyie anë Elisabet angawog mësugan më Maria, mòn angafoṅan
LUK.1.42	abede kiṅa yob nyè na: Olugu ai wa a zaṅ bininga, ndò fë olugu ai ebuma ya abum doe. 
LUK.1.43	Mambë ai dò he na nyia Nti wama azu abë ma? 
LUK.1.44	Yënë na, etye etye ya mësugan moe mëkui ma a mëlò, mòn angafoṅan ma ai mintag a abum. 
LUK.1.45	Ndò fë, mvòm ai e nyò ayëbë na e mam Nti akad nyè mayi toban. 
LUK.1.46	Maria nyè na
LUK.1.47	Nnëm wama walugu Nti,
LUK.1.47	ndò fë nsisim wama wafon abë Zamba nkode wama.
LUK.1.48	Amu abëbë edzòdi-nyòl etuga dzie,
LUK.1.48	atarigi etoa dzi ngongo bod esë yayi ma taman na mënë mvòm.
LUK.1.49	Amu Ngungul abò ma mam mënen,
LUK.1.49	dzoe die anë mfufub;
LUK.1.50	ndò fë ngòl dzie enë a ngongo bod esë
LUK.1.50	asu e ba bakam nyè.
LUK.1.51	Angabò ngul ai enam dzie,
LUK.1.51	amana tsam e ba bënë mëbun a minnëm miaban.
LUK.1.52	Mingungul, avaè a bitoa mintomba;
LUK.1.52	abede e ba bënë edzòdi-nyòl;
LUK.1.53	adzala e ba bënë zie ai e byem binë mbëṅ,
LUK.1.53	asoe minkukuma mò mò.
LUK.1.54	Angavòli mbò-esye woe Israel,
LUK.1.54	adugan tsog ngòl dzie,
LUK.1.55	akyaè angakòbò ai bëtara,
LUK.1.55	ai Abraham ai mvòṅ dzie a kòm ya kòm.
LUK.1.56	Maria angatòbò ai nyè dzam bò ngòn elè, ndò angadugan a nda dzie.
LUK.1.57	Eyòṅ abog abye angakui asu Elisabet, ndò angabye mòn fam. 
LUK.1.58	Bod bë ngòdò ai bivuvuman bie bëwogo na Nti angabulu nyè wog ngòl, bëngatag ai nyè. 
LUK.1.59	Ndò a amos lala ha, bëngakë na bakele mòn ndò bayole nyè esya Zakarias. 
LUK.1.60	Nyia nyè na: Kokoa, anë dzoe na Yohannes
LUK.1.61	Bò ai nyè na: Mod ziṅ ya bivuvuman bie asëki dzoe nala. 
LUK.1.62	Ndò hm basili esya mbol ayi na bëloe nyè. 
LUK.1.63	Ndò adzaè akòg, atili na: Dzoe die anë na Yohannes. Bò bësë bëngakam. 
LUK.1.64	Ndò anyu angayaaban nyè etye etye ai oyëm woe, angakòbò, ataman Zamba. 
LUK.1.65	Wòṅ okuu e ba bësë bëngabë a ngòdò hala a nyòl, e mam ma mëngalèèban a minkol mi Yudea misë, 
LUK.1.66	e ba bësë bëwogo mò bëngabaala mò a minnëm miaban, bò na: Dze yayi yenan ai e mòn nyò? Amu wò Nti ongabë ai nyè.
LUK.1.67	Ndò esya woe Zakarias angadzie ai Mfufub
LUK.1.67	Nsisim, ndò akòbò anë profèt, nyè na
LUK.1.68	Olugu ai Nti, Zamba Israel,
LUK.1.68	mbol asò yen, akode fë ayòṅ die.
LUK.1.69	Angatele tòṅ
LUK.1.69	a nda mbò-esye woe David,
LUK.1.70	anë mbol angakad a anyu mimfufub bëprofèt boe atarigi kòm ana,
LUK.1.71	na akode bia a minziziṅ mian ai a mò e ba basiṅ bia;
LUK.1.72	na ayen bëtara ngòl, adugan tsog mfufub amvoe woe,
LUK.1.73	e sòṅ an gakani Abraham esya waan, na ayi bia vë 
LUK.1.74	na tègè fë ai wòṅ, ṅnyie anë akode ya
LUK.1.74	bia a mò minziziṅ mian na bisye nyè,
LUK.1.75	ai wòṅ a i sosoo, a mis moe, mëlu mësë ya enyiṅ dzan.
LUK.1.76	Mfa woe, a mòngò, wayi loeban na profèt mëdaṅa-yobo,
LUK.1.76	amu wayi kë Nti osu na wakom nyè mëzen,
LUK.1.77	na ovë ayòṅ die ṅyëman akode, a evaè minsëm miaban,
LUK.1.78	asu ngòl Zamba waan, a Mëkui më kidi
LUK.1.79	afyè e ba bëtoa a evovoe ai a awu, na atele mëkol man a zen mvoè.
LUK.1.80	Mòngò anganaṅ, angawon a nsisim, atoa a nkod-nnam
LUK.2.1	Ndò fò angabò na, mëlu mëte, ndò abende Kaiser Augustus
LUK.2.2	E dzili te engabë elaṅa osu ebòban hala Kirinus abëlë edzoe a Siria. 
LUK.2.3	Bod bësë bëngakë tilban, anë mod, a tisòn abyali dzie. 
LUK.2.4	Yosef nyè fë angatye a Galilea, a tisòn Nazaret, abëdë a Yudea, a tisòn David ya baloe na Betleem, (amu angabë mod ya nda-bod ai dzal David) 
LUK.2.5	na akë tilban ai Maria ya angabë ai nyè mëtiṅ më alug
LUK.2.6	Bëtoa we, ndò mëlu yë na abye mëngatoban, 
LUK.2.7	ndò angabye ntol ndoman
LUK.2.8	Bënòni biyëm bëngabë a nnam te, bëboo a nsëṅ, bënòniṅi mintomba miaban ai alu. 
LUK.2.9	Ndò englès Nti angasubu bò babi, duma Nti ayaman abë bò, bëngambara eyëgan. 
LUK.2.10	Englès nyè ai bò na: Të miambara, amu mayëdan mina sug ya abui mintag; mintag mite miayi bò asu nnam osë, 
LUK.2.11	na, ana hi, nkode ya anë Kristus Nti abyali mina a tisòn David. 
LUK.2.12	Ndëm nyi mavë mina: Miayi kòb ebòbòg mòn efaṅa a biyie, eboo a ebëg. 
LUK.2.13	Etye te, mod nkunda ya minkan ya yob antoa ai englès, bëngalugu Zamba, bò na: 
LUK.2.14	Duma ai Zamba a yob ete; mfa ya si, mvoè a zaṅ e bod adiṅ. 
LUK.2.15	Eyòṅ benglès bëngakèan ai bò ha, bëkëlë a yob, bënòni mintomba bëngadzo bò bò na: Ntaman kë a Betleem na bikë yen e dzam abòban di, a Nti akuli bia di. 
LUK.2.16	Mbò bakë ba avol avol, bëkòbò Maria ai Yosef, ai ebòbòg eboo a ebëg. 
LUK.2.17	Ayënë bëngayen, bëyëmë e dzam bëngakad bò atyan ai e mòn nyò. 
LUK.2.18	E bod bësë bëwogo bëngakam e mam bënòni biyëm bëkada bò. 
LUK.2.19	Maria abaala e mam ma, abindigi mò a nnëm woe. 
LUK.2.20	Bënòni biyëm bëdugan, bëtaman, bëluugu Zamba asu e mam mësë bëwogo, bëyënë fë anë bëngakad bò. 
LUK.2.21	Eyòṅ mëlu mwom mëngatoban na bakele nyè
LUK.2.22	Eyòṅ mëlu më efubu nyòl mëngatoban anë mvende Moses yabende, ndò bakë ai nyè a Yerusalem na batuni nyè Nti, 
LUK.2.23	akyaè ya lënë ntilan a mvende Nti na: E mòn fam osë ayaè esog nyia ayi bò ngab Nti
LUK.2.24	ai na bëtuni akyaè ya anë mbendan a mvende Nti: Abëṅ abè, ngë ki na bitòṅ bi adu bibè
LUK.2.25	Ndò hm, mod ziṅan gabë a Yerusalem dzoe na Simeon, mod te atoa sosoo, atoa fë mod ngogëlan, ayanga evòli Israel, Mfufub Nsisim atoa abë nyè. 
LUK.2.26	Mfufub Nsisim angakuli nyè na angâyen ki awu osusua yë na ayen Kristus
LUK.2.27	Ndò hm akë a tempel ai ngul Nsisim. A bëbonde bënyian ai Yesus na babò ai nyè mëtum më mvende, 
LUK.2.28	nyè anòṅò fò nyè a mò ha, angataman Zamba nyè na:
LUK.2.29	A Nti, soege hm etuga dzoe etoa dzi a mvoè anë ongadzo,
LUK.2.30	amu mis mama mayen akode doe
LUK.2.31	ya ongakomëzan a mis minnam misë!
LUK.2.32	Mfyè ya wakulan asu mëyòṅ, duma nnam woe Israel.
LUK.2.33	Esya ban nyia bëngakam e mam bëdzoo mëtyan ai nyè.
LUK.2.34	Simeon angataman bò
LUK.2.35	-ndò fë nyamëla okëṅ yayi wa tub nnëm- asu yë na mintsogan ya abui minnëm mikulan. 
LUK.2.36	Ndò fë Anna, profet mininga, ngòn Fanuel, a ayòṅ Azer, angabë antoa ya nnom eyëgan; eyòṅ angalug ndò anganyiṅ ai nnom bisëb zamgbal, 
LUK.2.37	ndò angaligi nkus akui a bisëb mëwom mwom ai binyii; angabë të kodo a tempel, alugu Zamba ai eki bidi ai ngogëlan tò ai alu tò ai amos. 
LUK.2.38	Abog te, ndò angasuan, angakaṅ Zamba, angalèè e bod bësë bëyanga akode Yerusalem adzo die te. 
LUK.2.39	Eyòṅ bëngadzala mam mësë ya mvende Zamba, ndò badugan a dzal daban Nazaret, a Galilea. 
LUK.2.40	Mòngò anganaṅ, angawon ai fëg, maa Zamba atoa ai nyè.
LUK.2.41	Bëbonde boe bëkarëga kë a Yerusalem mbu osë a abog Paska. 
LUK.2.42	Eyòṅ angakui mimbu awom ai mibè
LUK.2.43	mëlu më abog mëmana; A bëdugan ha, Yesus mòngò aligi a Yerusalem, bëbonde boe të yëm. 
LUK.2.44	Bëngabë tsogo na anë a esamba; ndò bawulu ntye amos, bëkèè hm na badzëṅ nyè a bivuvuman biaban ai mëyëman maban; 
LUK.2.45	mbol të nyè yen, ndò badugan a Yerusalem, bakë badzëṅ nyè. 
LUK.2.46	A mvus mëlu mëlè, ndò bakòb nyè a tempel, atoa a zaṅ bëyëgëlë, avogolo bò, asiligi bò minsili. 
LUK.2.47	E ba bësë bëvogolo nyè bëngakam akëṅ die ai biyalan bie. 
LUK.2.48	Ayen bëngayen nyè, ndò bakam, nyia nyè ai nyè na: A mònam, a dze ohë bò bia na? Yënë anë bia esoa biakë biadzëṅ wa ai wòṅ osë a minnëm. 
LUK.2.49	Nyè ai bò na: A dze mihë dzëṅ ma? Nga miayëm na mayean tòbò e hom mam më tara mënë
LUK.2.50	Bò ha të wog e dzam akada bò. 
LUK.2.51	Ndò angasigi ai bò, akëlë a Nazaret, abò bò mëwog. Nyia abaala të e mam mësë ma a nnëm. 
LUK.2.52	Yesus anganaṅ a fëg ai a mimbu, ai maa asòò abë Zamba ai a bod.
LUK.3.1	A mbu awom ai tana ya edzoe Kaiser Tiberius
LUK.3.2	Annas ban Kaifas bëtoa bëfada bënen, ndò ebug Zamba engasò abë Yohannes mòn Zakarias a nkod-nnam. 
LUK.3.3	Angakë a nkòṅ nnam Yordan osë, abendëge ṅduan avëṅan asu evaa minsëm, 
LUK.3.4	akyaè anë ntilan a kalara bibug bi profèt Isaias na: Kiṅ e mod abam a nkod-nnam: Koman zen Nti, limëṅan mëzen moe, 
LUK.3.5	mbimbiṅ osë wayi dzalëban, nkol osë ai nkol tòg wayi dzòdiban, nkòt zen wayi bò tëtëlë, e hom bikondog omana senëban. 
LUK.3.6	Abog te mod osë ayi yen akode Zamba
LUK.3.7	Angabë adzoo ai e bod bëngamana bugi na bazu duuban abë nyè na: A mvòṅ nyòò, za alëb mina na mitub olun wazu? 
LUK.3.8	Wuman bibuma bi avëṅan, të miakèè na miadzo a minnëm mian na: bibëlë esya, ṅnyè anë Abraham. Amu makad mina na Zamba anë dzam bò na bòn bëbyali Abraham a e ngòg nyi. 
LUK.3.9	Ovon ombëmë ya a ndi ele. Ele esë enë të wum mbëmbë ebuma, atsig dzò, awoa dzò a ndoan. 
LUK.3.10	Minkunda mingasili nyè na: Bizu hm bò ya? 
LUK.3.11	Nyè ai bò na: E mod abëlë biwòman bibè, avaag e nyò abëlë ki; e nyò ki abëlë bidi abòòg fë dzam dëda. 
LUK.3.12	Bënòṅò bë ntòlò bò fë bëngazu duuban abë nyè, bò ai nyè na: A Nti, dze biayean bò? 
LUK.3.13	Nyè ai bò na: Të miayed mòni alodo abim layean. 
LUK.3.14	Bëzimbi bëngasili nyè na: Mfa waan ki, bibò ya? Nyè ai bò na: Të miabò bingat; të miasòman a nkòt; tòban mintag ai maan man. 
LUK.3.15	Mbol bod bëyanga, bëlaṅëdan fë adzo Yohannes a minnëm miaban, na yë ṅnyè anë Kristus ana, 
LUK.3.16	Yohannes nyè ai bò bësë na: Ma, madu mina a mëndim. E nyò anë ngul alodo ma azu; masëki nyè dzam suli nkòl ngob. E nyòlò te ayi mina du a Mfufub Nsisim ai a ndoan. 
LUK.3.17	Abëlë esëgëzë a mò, abò nsëṅ woe mfuban ete, akoan ngòn a mëngunda moe, bivula mbiè ayi digi a e ndoan enë të dim. 
LUK.3.18	Angabë akada bod mbëmbë foe ai abui mam mëfë nala. 
LUK.3.19	Angakòṅan ai Herodes, ndzoe nnam, etòm Erodiada, nga manyaṅ ai asu bëbe bë mam bësë Herodes angabë abòòg, 
LUK.3.20	adugan bag e di a yob, ndò angafèd Yohannes a mimbog.
LUK.3.21	Angabò na, eyòṅ bod bësë bëza duuban ha, ndò Yesus nyè fë angaduuban; eyòṅ akogëlan ha, ndò yob wayaaban, 
LUK.3.22	Mfufub Nsisim angasus nyè a nyòl, atoa ha anë obëṅ, kiṅ esò fë a yob na: Wa onë ndindiṅ mòn wama, wa mafuu nnëm.
LUK.3.23	Eyòṅ Yesus atarigi esye dzie, atoa dzam bò mimbu mëwom mëlè, bëdzo na mòn Yosef
LUK.3.24	man Mattat, man Levi, man Melki, man Yannai, man Yosef, 
LUK.3.25	man Mattatias, man Amos, man Nahum, man Esli, man Naggai 
LUK.3.26	man Maat, man Mattatias, man Semein, man Yosek, man Yoda, 
LUK.3.27	man Yoanan, man Resa, man Zorobabel, man Salatiel, man Neri, 
LUK.3.28	man Melki, man Addi, man Kozam, man Elmadam, man Er, 
LUK.3.29	man Yesus, man Eliezer, man Yorim, man Mattat, man Levi, 
LUK.3.30	man Sumeon, man Yuda, man Yosef, man Yonam, man Eliakim, 
LUK.3.31	man Melea, man Menna, man Mattata, man Natam, man David, 
LUK.3.32	man Yesse, man Yobed, man Boaz, man Sala, man Naason, 
LUK.3.33	man Aminadab, man Admin, man Arni, man Esrom, man Fares, man Yuda, 
LUK.3.34	man Yakob, man Isaak, man Abraham, man Tara, man Nakor, 
LUK.3.35	man Seruk, man Ragao, man Falek, man Eber, man Sala, 
LUK.3.36	man Kainam, man Arfaksad, man Sem, man Noe, man Lamek, 
LUK.3.37	man Matusala, man Enok, man Yaret, man Maleleèl, man Kainam, 
LUK.3.38	man Enos, man Set, man Adam, man Zamba.
LUK.4.1	Yesus atoa ndzalan ai Mfufub Nsisim, ndò angakodo a Yordan, Nsisim okë ai nyè a nkod-nnam, 
LUK.4.2	mëlu mëwom mënyii, Satan abobolo nyè. Mëlu mëte, nyè ha të di dzom; a mvus mëlu mëte, zie engakòn nyè. 
LUK.4.3	Satan nyè ai nyè na: Ngë onë mòn Zamba, kada e ngòg nyi na evëṅan mbaṅëla. 
LUK.4.4	Yesus nyè ai nyè na: Anë ntilan na: Mod anyiṅ ki hë ai mbaṅëla etam
LUK.4.5	Ndò abed ai nyè, alëdë nyè bidzoe bisë ya si eyòṅ dzia, 
LUK.4.6	Satan nyè ai nyè na: Mayi wa vë edzoe esë dzi ai duma ya ete, amu bëngavë ma dzò ndò mavë dzò e mod madiṅ na mavë. 
LUK.4.7	Mfa woe, ngë olumbu a si na walugu ma, bisë biawoge ai wa. 
LUK.4.8	Yesus nyè na: anë ntilan na: Olugu Nti Zamba woe, ndò fë osye hë nyè etam
LUK.4.9	Ndò akë ai nyè a Yerusalem, atëlë nyè a nkom ndil tempel, nyè ai nyè na: Ngë onë mòn Zamba, woaga wamen a si. 
LUK.4.10	Amu anë ntilan na: Ayi bende benglès boe asu doe na bëkala wa
LUK.4.11	ai na: Bayi wa bëgë a mò, asu yë na të mëkol moe matobe a ngòg
LUK.4.12	Yesus nyè ai nyè na: bëngadzo na: Të wabobolo Nti Zamba woe
LUK.4.13	Amana Satan angamana kan mëbobëla esë, ndò angakèan ai nyè, alama të eyòṅ efë.
LUK.4.14	Ndò Yesus angadugan a Galilea ai ngul Nsisim. Foe dzie eyaman fò a nkòṅ nnam osë. 
LUK.4.15	Ayëgëlë a mënda bikoan maban, bod bësë bëtaman nyè.
LUK.4.16	Ndò hm akë a Nazaret
LUK.4.17	Ndò bëngavë nyè kalara profet Isaias; ayaè kalara, ayënë e hom ongabë ntilan na: 
LUK.4.18	Nsisim Nti onë ai ma, amu angawòbò ma mbòn na mëkad mimbubua mbëmbë foe; angalom ma na mëbende mimbog na basoeban, ai mindidim na bayen, mësoe bò fili, 
LUK.4.19	na mëbende mbu maa ya waanyëb
LUK.4.20	Ndò afèd kalara, akalan nyè mod bisye, atobò a si. Mis më bod bësë ya nda bikoan ha mëbëbëgë hë nyè. 
LUK.4.21	Akèè hm na akad bò na: Ebug dzi etoban a mëlò man amos di. 
LUK.4.22	Bësë bëngataman nyè, bëngakam bibug bi maa bikui nyè a anyu, bëngadzo na: Së mòn Yosef nyò a? 
LUK.4.23	Nyè ai bò na: Miayi hm fò ma kad na: A ngëngaṅ, sye wamen. E mam mësë biawog na wabò a Kafarnao, bò mò a dzal doe ha. 
LUK.4.24	Nyè na: Amen, amen, makad mina na, bakëkam profèt ziṅ a dzal die. 
LUK.4.25	Makad mina bëbëla na: Abui minkus lëngabë abog Elias a Israel eyòṅ yob ongafèdban mimbu milè ai ngòn esaman, eyòṅ ngul zie engabë a nnam, 
LUK.4.26	dzam da Elias andzëki lomban abë tò mbòg mbòg. Angalomban abë nkus mininga ya Sarepta ya Sidon. 
LUK.4.27	Ndò fë minzëzam mingabë abui a Israel a abog profet Eliseus, hë da tò mbòg andzëki fububan së na Naman, man Siria. 
LUK.4.28	E ba bësë bëwogo e mam ma a nda-bikoan bëdzie ai olun, 
LUK.4.29	ndò batëbë, bëkuli nyè a ṅnyie tisòn, bëkëlë ai nyè a anyu mbimbiṅ, a nkol a yob ya tisòn dzaban engabë nloṅan ete, asu yë na basogolo nyè a si. 
LUK.4.30	Nyè ha angalod të fë bò a zaṅ, akëlë zen dzie.
LUK.4.31	Ndò angakë a Kafarnao, tisòn ya Galilea. Angayëgëlë bò a amos sabbat. 
LUK.4.32	Bëngakam fò ayëgëlë die, amu ebug dzie engabë ai ngul. 
LUK.4.33	A nda bikoan ha, mod ziṅan gabë abëlë mvit nsisim a nyòl, angabam a yob ete na: 
LUK.4.34	Bia wa biakuan dze, a Yesus man Nazaret? Yë wasò na wazu bia mana? Mayëm wa, onë Mfufubu Zamba. 
LUK.4.35	Yesus abama ai nyè na: Ku evol, okui fë nyè a nyòl. Ndò mbë nsisim awoa nyè a si a zëzaṅ bod, akodo nyè a nyòl, tègè nyè dugan kòb. 
LUK.4.36	Wòṅ okuu fò bod bësë a nyòl, bëngadzo bò bò na: Za akyaè ayëgëlë di, na abam ai bëbe minsisim ai ngul, ai edzoe, mingakui a nsëṅ. 
LUK.4.37	Foe dzie etsaman a nkòṅ nnam te osë.
LUK.4.38	Ndò angakodo a nda bikoan hala, anyian a nda Simun. Nkyè mininga Simun angabë akònò ngul fiba, ndò bakad nyè adzo die te. 
LUK.4.39	Ndò atëbë e hom angabë, atëbëlë fiba, fiba akodo nyè a nyòl. Etye te, akodo a si, angasye bò. 
LUK.4.40	Ai mëyimbi më dzobo, ndò bazu ai nyè e ba bësë bëkònò kan akòn esë. Angabede mod osë wò a nlo, bod bëngabò mvoè. 
LUK.4.41	Bëbe minsisim bëngakui abui bod a nyòl bëdzoo na: Wa onë mòn Zamba. Angabam, të bò dzoge na bëkòbò, amu bëyëmë na anë Kristus.
LUK.4.42	Ai mëlende më kidi, ndò akui, akëlë a fëfëlë etam. Minkunda mingadzëṅ nyè, ndò bakui e hom angabë, bëngadzëṅ na babi nyè na të akodo e hom bënë. 
LUK.4.43	Nyè ai bò na: Mayean fë yedan mbëmbë foe edzoe Zamba a bëtisòn bëfë, amu asu te ndò bëngalom ma. 
LUK.4.44	Angakë ayedan a mënda bikoan ya Yudea.
LUK.5.1	Ntye bod bëvudu nyè edinga a nyòl ha, bëvogolo ebug Zamba, nyè angabë atëlë a ntsag maṅ më Genesaret, 
LUK.5.2	ndò ayen bifunga bibè babi ai kindig maṅ. Bëlòb bë kòs bëngasus ete bëngasob mvunda. 
LUK.5.3	Ndò abed a efunga dzia, e dzi Simun, nyè ai nyè na akë ai nyè man ntye ai nkot si, ndò atòbò a si, angayëgëlë minkunda, atoa a efunga. 
LUK.5.4	Amana angamana kòbò, nyè ai Simun na: Këlë mfa onë edòg, owoa mvunda dzan na obi kòs. 
LUK.5.5	Simun nyè na: A ṅyëgëlë, biwu esye nguma alu të bi dzom. Dzam da mayi woa mvunda mbol okòbò. 
LUK.5.6	A bëbò nala, ndò babi eyëgan abui kòs, mvunda engayi nyabi. 
LUK.5.7	Ndò baloe bëmoe baban ya efunga evòg na bëzu bò vòli; ndò bëngasò, bëdzala bifunga bisë bibè, bingayi yimbi. 
LUK.5.8	Simun Petrus angayi yen nala, ndò aku Yesus a mëbòṅ a si, nyè na: Kodogo të e hom mënë, a Nti, amu mënë nsëmë minsëm. 
LUK.5.9	Amu wòṅ ongabi nyè ai e ba bësë bëngabë ai nyè asu abui nlòb kòs bëngalòb hi, 
LUK.5.10	Yakob ai Yohannes, bòn bë Zebede a bëngabë fufulu ai Simun bò fë bëngakòn wòṅ nala. Yesus nyè ai Simun na, obë mbara. Akègè etoa dzi, bod mbò wayi lòb. 
LUK.5.11	Ndò bëngasò ai efunga a kindig, bëdzoge byem bisë, bëngabie nyè.
LUK.5.12	Ndò labò na, atoa a tisòn ziṅ ha, mod antoa hala, zam ai nyòl esë. E mod nyò angayi yen Yesus, ndò aku, aluu asu a si, angakogëlan ai nyè, nyè na: A Nti, ngë wadiṅ, onë ma dzam fubu. 
LUK.5.13	Ndò Yesus asam wò, anamba nyè, nyè na: Owe, mayi nala, bò mfuban. Etye te, ndò zam engakodo nyè a nyòl. 
LUK.5.14	Ndò atëbëlë nyè na: Të wakad mod, dzam da këlë lëdë wamen abë fada, otuni fë akyaè ya Moses angabende asu mfuban woe, asu yë na bod bëbi mbòòlan. 
LUK.5.15	Foe engakë yatsaman asu die, abui minkunda angazu na bazu wog, ai na bësyeban akòn daban. 
LUK.5.16	Mfa woe, ndò atub a fëfël, e hom onë a yaaṅ, angakogëlan.
LUK.5.17	Ndò labò na, amos ziṅ, Yesus ayëgëlë, bëfarisea ai bëyëgëlë bë mvende ya bëngakë basò a nkòṅ nnam Galilea osë ai Yudea bëtoa. Ngul Zamba engatindi nyè na asye bod. 
LUK.5.18	Bod bëmbëgë mbombog a ondanga, bëngadzëṅ na banyian ai nyè, bëboe nyè nyè osu. 
LUK.5.19	Mbol tègè ai afola ya alod ai nyè a nkunda ete ha, ndò babed a ndil a yob, bëngasuu nyè a ndil a zaṅ ha ai ondanga woe osu Yesus. 
LUK.5.20	Ndò ayen ṅyëbë waban, nyè na: a mod, minsëm mie midzuban ya wa. 
LUK.5.21	Bësaṅa bëkalara ai bëfarisea bëkèè hm na balaṅëdan, bò na: Za abèan Zamba nyò? Za anë dzam vaè minsëm ngë së ki Zamba etam? 
LUK.5.22	Mbol Yesus angayen minlaṅëdan miaban, nyè ai bò na: Dze miakë mialaṅëdan a minnëm mian? 
LUK.5.23	Dze enë ebugbu abui, yë adzo na: minsëm mie mihaban wa, yë adzo na: Kodogo a si, owulu? 
LUK.5.24	Ndò hm, asu yë na miyëm na mòn mod abëlë ngul ya avaè minsëm a si, nyè ai mbombog na: Wa madzo ai nyè, tëbëgë, onòṅ ondanga woe, okë a nda dzoe. 
LUK.5.25	Ndò atëbë etye te a mis maban, anòṅò e dzom ambë boo ete, akëlë a nda dzie, akë ataman Zamba. 
LUK.5.26	Bod bësë bëkuu fò ayaa, bëngalugu Zamba, wòṅ odzie bò a nyòl, bò na: biyen eyëṅ dzam ana.
LUK.5.27	A mvus hala, ndò akui, ayënë ṅnòṅò ntòlò dzoe na Levi atoa a nda toya, nyè ai nyè na: byege ma. 
LUK.5.28	Ndò alig byem bisë, akodo a si, angatoṅ nyè. 
LUK.5.29	Ndò Levi angabò nyè mod afaṅ a nda dzie, abui bod ya bënòṅò bë toya ai bod bëfë bëtoa ai nyè ha. 
LUK.5.30	Bëfarisea ai bësaṅa bëkalara baban bënganyiṅ, bò ai bëyègè boe na: Asu dze miadi, minyaa fë fufulu ai bënòṅò bë toya ai bësëm? 
LUK.5.31	Yesus nyè ai bò na: E bod bënë mvoè bayaṅan ki ai mbëbala, minkokòn mmiè miayaṅan ai mbëbala. 
LUK.5.32	Mandzëki sòṅ na maloe bësosoo, mëngazu loe bësëm na bëvëṅan.
LUK.5.33	Bò ai nyè na: Bëyègè bë Yohannes bafëm ki bidi, ndò fë bakogëlan fufulu; tò fë bëyègè bëfarisea babò nala, dzam da emboe badi, bënyaa. 
LUK.5.34	Yesus nyè ai bò na: Dze yë miayi bò na bëlëdë bë nlugu bëki bidi ntye nlugu anë ai bò nga? 
LUK.5.35	Mëmos mazu, a bayi bò nòṅ nlugu waban, eyòṅ te bayi ki bidi a mëmos mëte. 
LUK.5.36	Ndò aku bò nkana na: Mod ziṅ asëki dzam tsig abaag ya mkpamaṅ eyie, afudi dò a nnomo eyie; ngë ahë bò dò, mkpamaṅ eyie wayi nyabi, abaag ya mkpamaṅ eyie të yëan ai nnomo. 
LUK.5.37	Ndò fë mod ziṅ asë ki dzam soe mimkpamaṅ mëyòg a minnom mëndëg. Ngë ahë bò nala, mimkpamaṅ mëyòg miayi boe mëndëg, mëyòg mësoeban a si, ndëg endaman. 
LUK.5.38	Dzam da, bayean fudi mimkpamaṅ mëyòg a mimkpamaṅ mëndëg. 
LUK.5.39	E mod anyu ya e mëyòg mënë nnom ayi ki na anyu e ma mënë mimkpamaṅ. Amu adzo na, e ma mënë nnomo mënë mbëṅ.
LUK.6.1	Ndò angabò na, akëlë awulu a amos sabbat a afub, ndò bëyègè boe bëngawòndi fes, bëmana fig ai mò, bëngadi. 
LUK.6.2	Bëfarisea bëvòg bò na: Asu dze miabò e dzom enë eki a amos sabbat? 
LUK.6.3	Yesus nyè ai bò na
LUK.6.4	Akyaè ya anganyian a nda Zamba, anòṅò bëmbaṅëla mëtunëṅa, angadi, avëë fë e bod bëngabë ai nyè esamba? Bëmbaṅëla bëte bënë eki të di, hë bëfada etam mbò badi bò! 
LUK.6.5	Nyè ai bò na: Mòn mod adzoe tò sabbat.
LUK.6.6	A amos sabbat mfë, ndò anyian a nda bikoan, angayëgëlë. Mod ziṅan gabë hala, wò mbo-nnomo woe ongabë nkat. 
LUK.6.7	Bësaṅa bëkalara ai bëfarisea bëngabë bëfòmbògò nyè, kamëna ayi sye mod a sabbat, asu yë na bëyëm mbol basòman nyè. 
LUK.6.8	Nyè ayëmë të mintsogan miaban, ndò adzo ai e mod angabë abëlë nkot wò na: Kodogo a si, otëbë a zaṅ ha. Ndò angakodo a si, atëbë. 
LUK.6.9	Yesus nyè ai bò na: Masili mina na, dze mod ayean bò a amos sabbat, yë abe yë mbëṅ, yë anyii enyiṅ yë adzèè dzò? 
LUK.6.10	Ndò abëbë bò bësë, nyè ai e mod nyò na: Sama wò woe. Ndò angasam wò, wò odugan nyè bò mvoè. 
LUK.6.11	Bò bëdzie ai olun, bëngabui mëfëg bò bò mbol bayi bò ai Yesus.
LUK.6.12	Mëlu mëte, ndò Yesus angakë a nkol na akogëlan, ndò angakogëlan ai Zamba nguma ntye alu. 
LUK.6.13	Eyòṅ amos ongabò, ndò angaloe bëyègè boe, ndò atòb awom ai bëbè abë bò, ndò ayole bò na apostel: 
LUK.6.14	Simun ya angayole na Petrus, ai Andreas manyaṅ woe, Yakobus ai Yohannes, Filip ai Bartolomeus, 
LUK.6.15	Mateus ai Tomas, ai Yakobus man Alfeus, ai e Simun bëloege na Zelot
LUK.6.16	Yudas man Yakobus ai Yudas Iskariot, ya angakuan ai nyè.
LUK.6.17	Ndò angasigi ai bò, atëbë a nkol a si; mod nkunda bëyègè boe ai abui bod ya Yudea osë ai Yerusalem ai a ntsag maṅ më Tir ai Sidon antoa ha. 
LUK.6.18	Bëngasò na bazu nyè vogolo ai na basyeban akòn daban. E ba bësë bëbe minsisim bëngabë ndëgëlë bëngasyeban, 
LUK.6.19	nkunda osë ongayi na bënamba nyè, amu ngul engabë ekui nyè a nyòl, esye bësë.
LUK.6.20	Ndò angabede mis a yob mfa bëyègè boe bëngabë, nyè na:
LUK.6.20	Bësòmbòg, mina mimbubua,
LUK.6.20	Amu edzoe Zamba yawoge ai mina.
LUK.6.21	Bësòmbòg, e mina miawu zie etoa dzi,
LUK.6.21	Amu miayi dzie.
LUK.6.21	Bësòmbòg, e mina ya miayon etoa dzi,
LUK.6.21	Amu miayi woe.
LUK.6.22	Mina bësòmbòg, eyòṅ bod basiṅ mina, bëtimiṅi mina, bëkòṅan ai mina, bëkiligi dzoe dan etòm
LUK.6.22	mòn mod hë anë anë mbë dzam. 
LUK.6.23	Fonan amos te, mitaag, amu maan man mënë abui a yob. Amu
LUK.6.23	nala ngò fë bëngabëlan ai bëprofèt.
LUK.6.24	Amala ai mina ya mibëlë akuma,
LUK.6.24	Amu mimbëlë ya maan man.
LUK.6.25	Amala ai mina ya minada etoa dzi,
LUK.6.25	Amu miayi wog zie.
LUK.6.25	Amala ai mina ya miawoe etoa dzi,
LUK.6.25	Amu miayi tòbò a mëyëb, ndò fë miayi yon.
LUK.6.26	Amala ai mina ngë bod bësë balaṅ mina e mam mënë mbëṅ.
LUK.6.26	Amu nala ngò besya baban bëngabëlan ai bëprofèt mëdugan.
LUK.6.27	Ndò hm, e mina ya miavogolo ma, makad mina na: Diṅan minziziṅ mian, boan e bod basiṅ mina mbëṅ, 
LUK.6.28	vaagan e ba bakag mina mëtè, kogëlan asu e ba batè mina. 
LUK.6.29	Lëdëgë e mod abimi wa amaṅ da edi avòg, të wakaman ai e mod afadi wa eyie ewòman. 
LUK.6.30	Vaa e nyò adzaè wa; të wa dali abë e nyò afadi endzoe. 
LUK.6.31	E kan miayi na bod bëbò mina, eyë fë mina boan bò nala. 
LUK.6.32	Ndò hm, ngë miadiṅ e ba badiṅ mina, za akyaè maa mibëlë ete? Amu bësëm minsëm badiṅ e bod badiṅ bò. 
LUK.6.33	Amu, ngë miabò mbëṅ hë e bod babò mina mbëṅ, za maa anë mina ete? Bësëm minsëm bò babò fë nala. 
LUK.6.34	Ngë miakole e bod miafidi na bayi mina dugan, za maa anë mina ete? Bësëm minsëm bakole e bësëm bëvòg asu yë na bëdugan nòṅ byem biaban. 
LUK.6.35	Ndò hm, diṅan minziziṅ mian, boan mbëṅ, mikolëge, të fidi dzom efë. Eyòṅ te maan man mayi bò abui, miayi bò bòn bë e nyò ya yob ete, amu anë afu-nnëm ai e bod bë ngèt ai bëbe. 
LUK.6.36	Boan ngòl anë esoa anë ngòl.
LUK.6.37	Ndò fë të miatsig ntol, abog te bayi ki mina tsig ntol. Të miakpèè bod a mëdzo, abog te bayi ki mina kpèè a mëdzo. Dzuan, abog te bayi mina dzu. 
LUK.6.38	Vaan, abog te bayi mina vë. Mbëmbë abom, atoa ṅsëgëzan, ṅyinan, asoege a si, ṅnyè bayi mina vë a mò. Amu e kan miayi vëg ndzò fë bayi mina vëg. 
LUK.6.39	Ndò aku bò nkana na: Yë ndindim onë dzam lëdë ndidim mbòg zen? Nga bò bësë bëbè bayi ku a ebe? 
LUK.6.40	Ṅyègè alod ki ṅyëgëlë woe. 
LUK.6.41	Dze wabëbë ekani enë manyòṅ a dis, të yen mboṅ onë wamen a dis? 
LUK.6.42	Eyë onë dzam dzo ai manyòṅ ya na: A madzaṅ, dzoge mëvaè wa ekani enë wa a dis, wa të yen mboṅ onë wamen a dis? A mvomvol mod, tarigi vaè mboṅ onë wa a dis, abog te hm otoan yen anë wavaè ekani enë manyòṅ a dis.
LUK.6.43	Mbëmbë ele ziṅ asëki dzam wum mbë ebuma, ngë ki na mbë ele awum mbëmbë ebuma. 
LUK.6.44	Amu ele esë yayëmban a ebuma dzie. Amu bakad ki tòb sa a ele biyò a si, ngë ki na bibuma bi wayn a biyò bi asas. 
LUK.6.45	Mbëmbë mod awum hë abëṅ a nnëm woe, ndò fë mbë mod awum abe a nnëm woe. Amu anyu lakòbò hë abui mam anë mod a nnëm.
LUK.6.46	Dze ben mialòṅ ma na a Nti, a Nti, dzam da mina të bò e mam madzo? 
LUK.6.47	E mod osë azu abë ma, awogo bibug biama, abò fë biè, mazu mina lëdë e kan mod afulan ai nyè. 
LUK.6.48	Anë anë e mod aloṅo nda, ndò angafag, adugan fag, asò sum mëndie a nkom. Ndò ndon engasò, biyëyëg bidzimbi e nda nyi, tègè dzò dzam suguzu, mbol engabë nloṅan mbëṅ. 
LUK.6.49	E nyò ki awog, të bò e mam madzo, anë anë e mod angaloṅ nda a si tègè ai mfaṅ nkom a si; eyòṅ biyëyëg biadzimbi dzò, eku fò a si; ndò nkuan nda te yaku wayi bò mfaṅ nkuan.
LUK.7.1	Eyòṅ bibug bie bingaman dzie bod a mëlò, ndò akë a Kafarnao. 
LUK.7.2	Ndzoe ntèd bëzimbi
LUK.7.3	Awog angawog na Yesus anë hala, ndò angalom bënyia-bodo-mvia bë Yuden na bësili nyè ngë anë dzam sò, abò olò woe mvoè. 
LUK.7.4	Ndò bëngakui abë Yesus, bëngakogëlan ai nyè abui, bò na: Akyëbë ai na obò nyè dò. 
LUK.7.5	Amu adiṅ ayòṅ dan, ndò fë angaloṅ bia nda bikoan. 
LUK.7.6	Ndò hm Yesus akë nsamba ai bò. Hala akui ya man ntye ai nda, ndò ndzoe ntèd bëzimbi nyò alom bëmvoe na bëkad nyè na: A Nti, obë wu ndzug, amu makyëbë ki ai dò na onyian a ebëm dzama. 
LUK.7.7	Asu te ben ndò mamen mëmbara sòṅ a bë wa. Dzam da, kòbògò hë ebug, mbò-bisye wama abò mvoè. 
LUK.7.8	Amu mamen mënë e kan mod mëbëlë edzoe ya abëlan ai e bëzimbi madzoe; mëdzo ai e nyò na: këlëg, akëë; mëdzo ki ai mfë na: zaag, asò fë. Mëdzo ai mbò-bisye wama na: Bò anë osi, anë oka, abò fë. 
LUK.7.9	Awog Yesus angawog nala, ndò akam, avëṅan mfa e bod bëngabë bëtoṅo nyè, nyè na: Makad mina na, mabë ya ki yen e kan ṅyëbë nyi hom mfë a Israel. 
LUK.7.10	Ndò e bod angalom badugan a nda, bëkòbò na olò omboo ya mvoè.
LUK.7.11	Ndò hm labò na, a mvus ya hala, ndò akë e tisòn enë dzoe na Nain, bëyègè boe batoṅ nyè ha ai abui nkunda. 
LUK.7.12	A akui babi ai mbè tisòn, ondzi na bëngabëgë mbim mbaṅ mòn a abum nyia
LUK.7.13	Ayen angayen nyè, ndò Nti angawog nyè engongòl, nyè ai nyè na: Të wabad yon. 
LUK.7.14	Ndò asubu osu, anamba ewòli mbim, e bod bëmbë bëgë dzò bëtëbë, nyè na: A ndoman, wa madzo ai nyè, kodogo a si. 
LUK.7.15	Ndò mbim ongatòbò, akèè ai nkòbò, ndò avë nyè nyia woe. 
LUK.7.16	Wòṅ oku fò bod bësë a nyòl, bëngalugu Zamba, bò na: Profèt nen akui abë bia, ai na: Nti asò yen ayòṅ die. 
LUK.7.17	Foe etsaman fò nala etyan ai nyè a Yudea osë ai a mvus nnam osë.
LUK.7.18	Ndò bëyègè bë Yohannes bëngamana nyè tie e mam mësë ma. Yohannes aloe bëyègè boe bëbè, 
LUK.7.19	alomo bò abë Nti, nyè na: Yë wa wayean sò, yë biyanga mfë? 
LUK.7.20	Eyòṅ e bod ba bëngakui abë nyè, bò na: Yohannes ndu-bodo alom bia abë wa, nyè na: Yë wa wayean sò, yë biyanga mod mfë? 
LUK.7.21	Abog te aben, angabë alëdëgë abui bod akòn ai mintye, ai bëbë minsisim, abò fë na mindindim miyen. 
LUK.7.22	Ndò ayalan bò na: Kaṅan lèè Yohannes e mam miayen, miwogo fë. Mindindim miayen, mimbombog miawulu, minzëzam miafuban, mindondòg miawog, mimbim miahëbë, mimbubua mingawog mbëmbë foe. 
LUK.7.23	Mvòm ai e nyò aku ki mbëg etòm dzama. 
LUK.7.24	Adugan bëyègè bë Yohannes bëngadugan, ndò akèè na akòbò ai nkunda atyan ai Yohannes na: Dze mingakë yen a nkod-nnam? Yë e nden evundu yafoṅan? 
LUK.7.25	Dze hm ben mingakë yen? Yë e mod abëgë abëṅ biyie? E bod bëbëgë abëṅ biyie, a bëbëlë fë byem bi mò bëtoa a mënda minkukuma! 
LUK.7.26	Dze hm mingakë yen tug? Yë profèt? Owe, alolod profèt! 
LUK.7.27	E mod nyòlò ṅnyè bëngatil na: Yënë sik, malom wa englès wama osu, ṅnyè ayi wa kom zen osu
LUK.7.28	Makad mina: A bòn bë bininga, mod ziṅ a lod ki Yohannes. Dzam da, e nyò anë mëligi-mvua a edzoe Zamba alod nyè. 
LUK.7.29	E bod bësë bëngabë bëwogo, ai bënòṅò bë ntòlò, bëngalugu Zamba mbol bëngaduuban ṅduan Yohannes. 
LUK.7.30	Bëfarisea ai bod bë mvende bëngabèan ṅyian Zamba, amu bandzëki duuban abë nyè. 
LUK.7.31	Mayi vëg bod ya e mvòṅ nyi ai dze, ndò ki bafulan ai dze? 
LUK.7.32	Bafulan ai bòngò ya bëtoa a nsëṅ angara, bëloegan bò bò, bò na: Bibom mina mëzik, mina të dzëm; akë mina yia bia mëlunga, mina të yëb. 
LUK.7.33	Amu Yohannes ndu-bodo angasò, nyè të di mbaṅëla, të nyu wayn, mina na: Abëlë mbë nsisim. 
LUK.7.34	Mòn mod akë sò, adzaag, anyaag, mina na: Yënë ndondòg ai nsòg mëyòg, anë eyòṅ ai bënòṅò bë toya ai bësëm minsëm. 
LUK.7.35	Ndò hm, bòn bë fëg bayi dzò bòòlò na enë sosoo.
LUK.7.36	Ndò man farisea ziṅan gabanda nyè na adi ai nyè, ndò angakë a nda man farisea te, ayëmë etoa. 
LUK.7.37	Mininga ziṅ
LUK.7.38	ndò atëbë babi a mvus mëkol moe, angayon, angasoe Yesus bibëga bie a mëkol, angafimi ai esil ya nlo woe, awòbògò nyè mëkol ai mò ai mbòn hi. 
LUK.7.39	E man farisea angabanda nyè angayi yen nala, anganyiṅ a nnëm etere na: Ngë e mod nyò atoa profet, ngë ayëm e kan mininga yanamba
LUK.7.40	Yesus nyè ai nyè na: A Simun, mëbëlë nkòbò ai wa. Nyè na: A ṅyëgëlë, kòbògò. 
LUK.7.41	Yesus nyè na: bod bëbè bëngabë bëbëlë nkole-mòni mbòg mvola: mbòg abëlë nyè minsaṅ mi mòni mintèd mitan, e nyò mbòg mëwom mëtan. 
LUK.7.42	Mbol tègè ai e mòni badugan nyè, ndò angadzu bò bësë bëbè. Za ya abë bò ayi nyè diṅ a bui? 
LUK.7.43	Simun nyè na: Mavëg na e nyò bëdzu abui. Nyè ai nyè na: Oyen fò mbëṅ. 
LUK.7.44	Ndò avëṅan mfa mininga angabë, nyè ai Simun na: Wayen e mininga nyò a? Mënyian wa a nda, wa tègè ma soe mëndim a mëkol. Nyè awòbò hm ma mëkol ai bibëga, ndò afimi mò ai esil. 
LUK.7.45	Wandzëki wuban ai ma: Mfa woe, anë mënyian ha ana, anë hë awuban ai ma a mëkol. 
LUK.7.46	Wandzëki ma wòbò mbòn a nlo. Nyè awòbò ma mbòn a mëkol. 
LUK.7.47	Makad wa na, etòm te, abui minsëm mie mivaaban nyè, amu adiṅ abui. E nyò badzu abòd, adiṅ abòd. 
LUK.7.48	Nyè ai nyè na: Minsëm mie mivaaban wa. 
LUK.7.49	E bod bëngabë toa ai nyè ha bëkèè hm na balaṅëdan ha na: Za ben nyò avaè tò minsëm? 
LUK.7.50	Nyè ai mininga na: ṅyëbë woe onyii wa. Okëlë mvoè.
LUK.8.1	Eban të kog, ndò angayëm zen a bëtisòn ai mal, ayedëgan, abendëge mbëmbë foe edzoe Zamba, bë awom ai bëbè bëtoa ai nyè, 
LUK.8.2	bininga bëziṅ ya bëngasyeban bëbë minsisim ai akòn, Maria ya anë mëbedan na Magdalena, a minsisim zamgbal mingakui a nyòl, 
LUK.8.3	ai Yoanna ngal Kudza mbò-esye Herodes, ai Susana, ai abui bininga bëfë; mbò bësye bò ai byem bi mò biaban.
LUK.8.4	Mbol mod nkunda angakoan ai e bod bësë bëkëlë basò a bëtisòn bëzaa abë nyè, ndò aku nkana na: 
LUK.8.5	Mbè mvòṅ angakui na abè mvòṅ dzie. Eyòṅ abè ha, abim ziṅ a kuu a mgbag zen, bëmana dzò kòrò ai mëkol, anon ya yob amana dzò di. 
LUK.8.6	Mvòṅ fë ekuu a si bikok, ndò engafaè, emana kod mbol tègè ai mëndim. 
LUK.8.7	Mvòṅ fë ekuu a zaṅ biyò, ndò biyò bingafaè ai dzò, bimana dzò woe. 
LUK.8.8	Mvòṅ fë ekuu a mbëmbë si, ndò enganaṅ, ewumu bibuma biyòṅ ntèd. Eyòṅ akòbògò nala, ndò abam a yob etere na: E mod abëlë mëlò na awog, awogo!
LUK.8.9	Ndò bëyègè boe basili nyè mbol nkana hi watyan. 
LUK.8.10	Nyè na: Mina mibëlë mvòm ya awog ndimba ya edzoe Zamba; makòbò ai e bod bëvòg hë a minkana, asu yë na bëyen, të toan yen, bëwog, të soṅ
LUK.8.11	Nkana hi watyan na: Mvòṅ enë ebug Zamba. 
LUK.8.12	E ba ya mgbag zen bënë e bod bawog. A mvus hala, Satan asòò, avaè bò ebug a minnëm asu yë na të bayëbë, bëkodeban. 
LUK.8.13	E ba ya bikok mbò banòṅ ebug ai abui mintag eyòṅ bawog dzò, ndò hm babëlë ki minkaṅ, bayëbë hë man etun, a abog mëbobëla, bëmana ku a ṅyëbë. 
LUK.8.14	E mvòṅ yaku a biyò: e bod bawog, dzam da asu minlaṅëdan ya nnëm, ai akuma, ai mintag ya enyiṅ, bëmana dzòlan, të wum bibuma. 
LUK.8.15	E mvòṅ ya mbëmbë si: e ba ya bawog ebug ai mbëmbë nnëm, bëbaala dzò, bëngawum bibuma ai mban.
LUK.8.16	Mod ziṅ a koe ki alamba na abudi dò ngë ki na atele dò a enòṅ asi, dzam da atele dò a etelëga asu yë na e bod banyian a nda bëyen mfyè. 
LUK.8.17	Amu dzom ziṅ esòli ki a yangabò të kulan, ngë ki na dzom etoa a mësoe a yangayëmban ki, ekui fë a ngëṅ. 
LUK.8.18	Boan okala ai e kan miawog: E mod abëlë, bayi nyè bag a yob. E nyò abëlë ki, bayiyi nyè fadi e man abim atsog na abëlë.
LUK.8.19	Ndò nyia ai babënyaṅ bëngasò abë nyè, dzam da tègè ai mbol basubu nyè babi etòm abui bod. 
LUK.8.20	Ndò hm bakad nyè na: Nyoa ai babënyòṅ bëtëlë a nsëṅ, bayi na bayen wa. 
LUK.8.21	Nyè ai bò na: Nyia wama ai babëdzaṅ bënë e ba bawog ebug Zamba, bëbò fë dzò.
LUK.8.22	Ndò fò angabò amos ziṅ na: Yesus abëdë a efunga ai bëyègè boe, nyè ai bò na: Ndaṅan a kindig maṅ a yat. Ndò bëngayëm dulu. 
LUK.8.23	A bëdaṅa ai mal ha, ndò abiman a oyò. Ndò nkulu evundu angatye a zaṅ osoe, mal mëngadzie ai mëndim, abe antoa bò babi. 
LUK.8.24	Ndò bakë mfa angabë, bëhëlë nyè, bò na: A ṅyëgëlë, a ṅyëgëlë, biamana dzaṅ! Ndò angatëbë, abama ai evundu, ai minsum mëndim. Ndò bingavòbi, miëṅ ontoa. 
LUK.8.25	Nyè ai bò na: Eyë ṅyëbë waan onë he? Ai e wòṅ bëkònò, bëngakam bò bò na: Za nyò ana? Adzoe tò evundu, tò mëndim, bingawog nyè!
LUK.8.26	Ndò basuan a nnam Gerasene, a kindig Galilea ayat. 
LUK.8.27	Atele angatele mëkol a si, ndò mod ziṅ ya tisòn angazu toban ai nyè; mod te angabë abëlë bëbe minsisim; hala te atòbò ya nsò ban mëlu, ndò hm angabë të tòbò a nda, hë a mësòṅ. 
LUK.8.28	Ayen angayen Yesus, ndò angaboe sëm, alaban nyè a mëkol a si, ndò adzo a yob ete na: Dze enë a zaṅ bia wa, a Yesus mòn Zamba ya yob ete? Makogëlan ai wa, obë ma tibili. 
LUK.8.29	Amu angabë abama ai mbë nsisim na okui mod a nyòl. Hala te nsisim te obi ya nyè kòm. Ndò bëkarëga nyè tindi mësuṅ ai mbog, dzam da, ṅnyie anë atye mësuṅ, mbë nsisim alindi nyè a nkod-nnam. 
LUK.8.30	Ndò Yesus angasili nyè na: Dzoe doe anë ya? Nyè na: Nkunda; amu abui bëbe minsisim bënganyian nyè a nyòl. 
LUK.8.31	Ndò bëngakogëlan ai nyè na të abam ai bò na bëku a ndoṅ asi. 
LUK.8.32	Mod nkunda ngoe angabë a mëdiga a nkol a yob. Ndò bëngakogëlan ai nyè na avë bò ngul na bëkë a ngoe te. Ndò angavë bò ngul nala. 
LUK.8.33	Ndò bëbe minsisim bëngakui mod a nyòl, bënyian a ngoe, nkunda ngoe obugi a mbimbiṅ asi, bësuman a maṅ, bëyimbi. 
LUK.8.34	E bod bënòniṅi ngoe bëngayi yen e dzam angalod, ndò bëngatub, bëkë dò lèè a tisòn ai a mëfub. 
LUK.8.35	Ndò bod bëngazu na bazu yen e dzam angabò, bësò abë Yesus, ndò bakòb e mod minsisim mingakui a nyòl nyò atoa Yesus a mëkol a si, abëgë biyie bie, ai fëg dzie esë, ndò wòṅ waku bò a nyòl. 
LUK.8.36	E bod bëngayen bëngalèè bò e kan e mod angabë bëlë bëbe minsisim angakodeban. 
LUK.8.37	Ndò nkunda bod bësë ya dzal Gerasena basili nyè na akodo të bò a dzal, amu mod wòṅan gaku bò a nyòl. Ndò angabed a efunga, adugan. 
LUK.8.38	E mod minsisim mingakui a nyòl nyò angakogëlan ai Yesus na akë ai nyè esamba. Ndò Yesus angasoe nyè, nyè na: 
LUK.8.39	Dugan a nda dzoe, olèè e mam Zamba abò wa
LUK.8.40	Eyòṅ Yesus adugan ha, ndò mod nkunda asoan ai nyè. Amu abui bod bëngabë yanga nyè. 
LUK.8.41	Ndò mod ziṅ, dzoe na Yairus, angasò; angabë ntëbë-osu ya nda bikoan. Ndò aku Yesus a mëkol a si, angakogëlan ai nyè na azu të a nda dzie 
LUK.8.42	amu angabë bëlë mbaṅ ngòn, dzam bò mimbu awom ai mibè, ndò ngòn mininga te etoa awu ai enyiṅ ntye mbòg. Eyòṅ akëlë ha, ndò abui bod bëngayëm fò nyè a nyòl. 
LUK.8.43	Ndò mininga ziṅ ya mëki mëngabë mëkui ya nyè a nyòl dzam bò mimbu awom ai mibè, angamana dzèè mòni woe osë a bod mëbala, të ai e mod asye nyè, 
LUK.8.44	angasubu osu, anamba wò ewòman dzie, ndò mëki mëngatsigi etye etye te. 
LUK.8.45	Yesus nyè na: Za anamba ma? Mbol bod bësë besiege, Petrus nyè na: A ṅyëgëlë, abui bod baku wa ayob, bëfidi wa. 
LUK.8.46	Yesus nyè na: Mod ziṅan amba ma, amu mëwodan anë ngul yakui ma a nyòl. 
LUK.8.47	Mbol mininga angayen na asëki ai asòbò, ndò angakë ai wòṅ osë, aku nyè a si osu, amana fë lèè etòm ahë namba nyè ai mbol angabò mvoè a zaṅ bod ete ha. 
LUK.8.48	Nyè ai nyè na: A ngò dzam, ṅyëbë woe onyii wa. Okëlë mvoè. 
LUK.8.49	Angënë akòbògò ha, ndò mod ziṅ asò a nda ndzoe nda bikoan nyè na: Ngò dzoe ewu ya. Të wabad ndëgëlë ṅyëgëlë. 
LUK.8.50	Mbol Yesus angawog, nyè ai nyè na: Të wambara, yëbëgë hë ṅyëban, abog te ayi kodeban. 
LUK.8.51	Eyòṅ angakui a nda, ndò andzëki dzoge na mod ziṅan yian ai nyè sësala hë Petrus ai Yohannes ai Yakobus, ai esya ai nyia mòngò. 
LUK.8.52	Bod bësë bëyono, bëyëbë mòngò. Nyè na: Të miayon, amu asëki ṅwuan; akë oyò. 
LUK.8.53	Bëngawoe nyè amu bëyëmë na anë ṅwuan. 
LUK.8.54	Ndò angabi nyè a wò, aloe, nyè na: a mòngò, kodogo a si. 
LUK.8.55	Ndò nsisim woe ongadugan sò, atëbë etye etye te; ndò Yesus adzo na bëvë nyè dzom ya adi. 
LUK.8.56	Bëbonde boe bëngakam fò abui; Ndò angabende bò na të bakad mod ziṅ e dzam angalod.
LUK.9.1	Ndò angaloe bë awom ai bëbèè, avëë bò ngul ai edzoe a nyòl bëbë minsisim bësë, ai na bësye akòn, 
LUK.9.2	ndò angalom bò na bëyedan edzoe Zamba, ai na bëlëdë akòn, 
LUK.9.3	nyè ai bò na: Të mianòṅ dzom ziṅ a miakë a zen, tò ntum, ngë mfëg, ngë mbaṅëla, ngë mòni, tò ki na mibi biwòman bibè. 
LUK.9.4	Ndò fë, e nda miayi nyian, eyë tòbògan ete, eyë fë mityege ete. 
LUK.9.5	E ba bandzëki soan ai mina, eyòṅ miakodo a tisòn te, sasan mbulug onë mina a mëkol
LUK.9.6	Ndò bëngatye, bëngakë bakë a bëtisòn, bëtisòn, bëyedëgan mbëmbë foe, bëlëdëgë fë bod hom osë.
LUK.9.7	Ndò Herodes Tetrarka
LUK.9.8	bëvòg ki bëdzoo na Elias ayene, bëvòg bò na mbòg ziṅ ya bëprofet ahëbë a sòṅ. 
LUK.9.9	Herodes nyè na: Mamen mëngatsig Yohannes nlo. Za ben hm mawog abui mam di mëtyan ai nyè? Angadzëṅ hm na ayen nyè.
LUK.9.10	Adugan apostel bëngadugan, ndò balèè nyè e mam mësë bëngabò. Ndò anòṅ bò, akëlëg ai bò, hë bò bò a e tisòn enë dzoe na Betsaida. 
LUK.9.11	Minkunda mingayi yëm nala, bëngatoṅ nyè. Ndò angasoan ai bò, angakad bò mam më edzoe Zamba, angalëdë fë e ba bëyaṅan ai evovoe. 
LUK.9.12	Amos ongakë hm wayimbi. Ndò bë awom ai bëbèè badzo ai nyè na: Soege nkunda bod asu yë na bëkë e mal mal ya ngòdò ha, bëdzëṅ mëdzogobo, bëdzëṅ fë e dzom badi, amu binë a nkod-nnam ha. 
LUK.9.13	Nyè ai bò na: Mina bëben vaan bò e dzom ya adi. Bò na: Biabëlë ki abui, hë bëmbaṅëla bëtan ai kòs ebè, së na bia bëben bikë kus bidi asu e bod bësë ba. 
LUK.9.14	Amu bëngabë dzam bò bakuda bëtan. Ndò hm adzo ai bëyègè boe na: Toan bò a si a mëngoe, anë angoe bod mëwom mëtan. 
LUK.9.15	Ndò bëngabò nala, bëmana toa bò bësë a si. 
LUK.9.16	Ndò anòṅ e bëmbaṅëla bëtan ai kòs ebè nyi, abede mis a yob, afubu biè, amana bëg, akalan bëyègè na bëvë bod. 
LUK.9.17	Ndò bësë bëngadi, bëdzie, ndò bëngakoan e bi bingaligi, biad bitun bëmbaṅëla awom ai bibè.
LUK.9.18	Ndò hm labò na, mbol angabë akogëlan nyè etam, bëyègè bëtoa ai nyè, ndò asili bò na: Bod badzo na mënë za? 
LUK.9.19	Ndò bayalan na: Yohannes ndu-bodo; bëvòg badzo na onë Elias, bëvòg na onë profèt ziṅ ya okoba ya adugan hëbë a sòṅ. 
LUK.9.20	Nyè ai bò na: Mina hm ki, miadzo na mënë za? Ndò Petrus ayalan na: Onë Kristus Zamba. 
LUK.9.21	Ndò angatëbëlë bò na të bakad tò mod ziṅ adzo te, 
LUK.9.22	nyè na, mòn mod ayean dzugi abui, bënyia-bodo-mvia bësie nyè, ai bëfada ai bëtili bëkalara, bëwoe nyè, dzam da ahëbë a sòṅ a amos lala. 
LUK.9.23	Ndò adzo ai bò bësë na: Ngë mod ziṅ ayi na azu abie ma, asiege nyè emen, abëgë klos dzie amos osë, azu atoṅ ma. 
LUK.9.24	Amu e nyò ayi na abaala enyiṅ dzie, ayi dzò dzèè. E nyò ki adzèè enyiṅ dzie asu dama, e nyòlò te ayi dzò kode. 
LUK.9.25	Mfi dze onë na mod akyëbë ai si esë, ngë adzèè nyè emen? 
LUK.9.26	Amu e nyò awog osòn asu dama ai asu bibug biama, mòn mod nyè fë ayi nyè wog osòn eyòṅ ayi sò a duma die ai e di esya ai e di mimfufub benglès. 
LUK.9.27	Makad mina bëbëla, bod bëziṅ bëtëtëlan ha a bayi ki nyumulu awu së na bëtari yen edzoe Zamba.
LUK.9.28	Ndò hm labò na, dzam bò mëlu awom a mvus e bibug bi, ndò anòṅ Petrus ai Yohannes ai Yakobus, abëdë a nkol
LUK.9.29	Abog akogëlan ha, ndò asu die angatsende, eyie dzie engafum hë anë ten. 
LUK.9.30	Bod bëbè bëngalèè ai nyè, bëngabë na Moses ai Elias; 
LUK.9.31	E bod bëngayene ba bëngalèè adzo awu die ya angabë na layene a Yerusalem. 
LUK.9.32	Petrus ai e ba bëngabë ai nyè bëngaku oyò. Ahëbë angahëbë, ndò bayen duma die ai e bod bëbè bëngabë tëlë ai nyè. 
LUK.9.33	Eyòṅ bëngasolan, Petrus nyè ai Yesus na: A ṅyëgële, anë mbëṅ na bitòbò ha; ndò ṅloṅan bibëm bilè, dzia asu doe, dzia asu Moses, dzia asu Elias; emen të yëm e dzam adzo. 
LUK.9.34	Akòbògò nala, ndò nkut ongasus bò a nyòl. Bëngakòn wòṅ a bënyian a nkut ha. 
LUK.9.35	Ndò kiṅ yasò a nkut ete na: Mòn wama ya mëngatòb nyòlò, vogolan nyè. 
LUK.9.36	Amana kiṅ engamana kòbò, Yesus antoa etam. Bò fë hë bivol, ndò fë mëlu mëte, bandzëki kad tò mod e mam bëngayen.
LUK.9.37	A amos otsaag hala, ndò basus a nkol a si, mod nkunda atoban ai bò. 
LUK.9.38	Mod ziṅan gabam a nkunda ete ha na: A ṅyëgëlë, makogëlan ai wa, vòligi te mòn wama, anë ma mbaṅ mòn. 
LUK.9.39	Mbë nsisim akad nyè bi, etye etye angabam, awoa nyè a si, avul angakui nyè a anyu; anë të nyè dzoge së na abò nyè mbë dzam. 
LUK.9.40	Mëkogëlan ya ai bëyègè boe na bëtsidan nyè, bò tègè ai ngul te. 
LUK.9.41	Yesus nyè na: A mvòṅ bod minë tègè ai ṅyëbë, mitoa fë dzongo, mayi tòbò ai mina akui ve, mëdzibigi mina? Zaag ai nyò mòn ha. 
LUK.9.42	Ṅnyie anë angasubu, ndò fë mbë nsisim awundi nyè, awoa nyè a si. Yesus abama ai mbë nsisim, abò mòngò mvoè, ndò avë nyè esya. 
LUK.9.43	Bësë bëngakam duma Zamba.
LUK.9.43	Mbol bod bësë bëkama e mam abòòg, ndò adzo ai bëyègè boe na: 
LUK.9.44	Toan nyili e bibug bi a mëlò man, amu mòn mod ayi kuan a mò më bod. 
LUK.9.45	Dzam da, bandzëki wog ebug te, ndò fë engabë bò ndimba e kan yë na bò të wog, hë bò bëmbarëga nyè sili adzo ebug te.
LUK.9.46	Ndò minlaṅëdan miakui bò a zaṅ ha na za anë mfaṅ a lodo e ba bëvòg. 
LUK.9.47	Mbol Yesus ayëmë mintsogan ya minnëm miaban, ndò anòṅ man mòngò, atele nyè babi ai emen, 
LUK.9.48	nyè ai bò na: E mod osë asoan ai e man mòngò nyò a dzoe dama, ma asoan ai nyè. E mod ki asoan ai ma, asoan ai e nyò angalom ma. Amu e nyò anë mëligi-mvua a mina bësë, ṅnyè anë mfaṅ a bui.
LUK.9.49	Ndò Yohannes adzo ai nyè na: A ṅyëgëlë, biyen mod atsidëgan bëbë minsisim a dzoe doe, ndò bidzo na biakaman ai nyè dò, amu asëki ai bia esamba. 
LUK.9.50	Yesus nyè ai nyè na: Mibë kaman ai nyè dò. E nyò asëki mina e ngam y'ayat anë ai mina ngam dzia.
LUK.9.51	Eyòṅ mëlu yë na anòṅëban a yob mëngakui, ndò angatye na akë a Yerusalem
LUK.9.52	Ndò angalom bod osu; ndò bakë, bënyian a tisòn bësamaritan na bakomëzan nyè etoa ete. 
LUK.9.53	Hë da, bandzëki soan ai nyè, mbol angabë akëlë ai dulu osu a Yerusalem
LUK.9.54	Ayënë bëyègè boe Yakobus ai Yohannes bëngayen nala, bò na: A Nti, yë wayi na bibò na ndoan esus a yob, emana bò? 
LUK.9.55	Ndò avëṅan ai mvus, akaman ai bò dò. 
LUK.9.56	Ndò bëngakë dzal afë.
LUK.9.57	A bëkëlë a zen ha, ndò mod ziṅ a kad nyè na
LUK.9.58	Yesus nyè ai nyè na: Mvag ebëlë mimbil, anòn ya yob abëlë mumba, hë da mòn mod abëlë ki e hom aboo nlo. 
LUK.9.59	Nyè ai mod mfë na: Zaag wabie ma. Mod te nyè na: A Nti, dzoge të ma mëtari kë dzëb tara. 
LUK.9.60	Nyè ai nyè na: Dzoge mimbim midzëb mimbim miaban; mfa woe, zaag kë wayedan edzoe Zamba. 
LUK.9.61	Mod mfë nyè na: Mazu mabie wa, a ṅyëgëlë. Hë da, tarigi ma dzoge na mëkë yaan ai nda-bod dzama. 
LUK.9.62	Yesus nyè ai nyè na: Mod afufudi wò a ebag esye, angadugan bëbë a mvus. E nyòlò te ayean ki ai edzoe Zamba.
LUK.10.1	A mvus hala, ndò Nti atele bod bëfë mëwom zamgbal ai bëbè, alomo bò bëbè bëbè osu, a e tisòn esë ai e hom osë emen angabë na akë. 
LUK.10.2	Angabë adzoo ai bò na: Mëkoe bidi mënë abui, bëbò bisye mbò bëtoa abòd. Kogëlan hm ai Nti mëkoe bidi na alom bëbò bisye a mëkoe moe. 
LUK.10.3	Kaṅan! Yënan, malom mina anë mintomba a zaṅ mvu afan. 
LUK.10.4	Të mianòṅ tò mfëg, tò ekpa, tò ngob; të miasug tò mod ziṅ a zen. 
LUK.10.5	E nda ya miayi nyian ete, mitarigi dzo na: Mvoè ai e nda nyi. 
LUK.10.6	Ngë mòn mvoè anë ete, mvoè dzan yayi sus abë nyè. Ngë tegè ai nala, yayi dugan abë mina. 
LUK.10.7	Tòbògan a nda te, midzaag, minyaag fë e dzom bavë mina. Amu mbò-esye akyëbë ai maan moe
LUK.10.8	E tisòn esë minyian ete, bësoan ai mina, dzaan e dzi bavë mina, 
LUK.10.9	boan e minkokòn minë ete mvoè, mikada bò na: Edzoe Zamba esubu ya babi abë mina. 
LUK.10.10	E tisòn esë minyian ete, bò të soan ai mina, kuan, mitëbë a zaṅ nsëṅ ete, mina na: 
LUK.10.11	Tò mbulug ya tisòn a walad bia a mëkol hi, biasas mina wò. Miyëmë hë na edzoe Zamba esubu ya babi. 
LUK.10.12	Makad mina na, amos te, Sodoma ayi bi ovëves alodo tisòn te.
LUK.10.13	Amala ai wa, a Korazin, amala ai wa a Betsaida. Amu, ngë e biyëṅ bi mam bingayënan abë mina biyënan a Tir ai Sidon, ngë bëngavëṅan ya kòm, bëbòdò minkut, bëwòbògò asub. 
LUK.10.14	Dzam da, Tir ai Sidon bayi bi nkat ovëves alodo mina. 
LUK.10.15	Mfa woe, a Kafarnao, yë wayi bedëban akui a yob? Yë wayi sigi akui a tolendoṅ? 
LUK.10.16	E mod awog mina, awog fë ma; E nyò ki abyandi mina, ma abyandi. E nyò hm abyandi ma, abyandi e mod angalom ma.
LUK.10.17	Ndo mëwom zamgbal ai bëbèè bëngadugan ai mintag a nnëm, bò na: A Nti, tò bëbë minsisim bëngabë bò bia mëwog hë a dzoe doe. 
LUK.10.18	Nyè ai bò na: Mëngayen anë Satan asòdan a yob anë zayaṅ. 
LUK.10.19	Yënë, mëngavë mina ngul ya awulu nyò ai bëkara-olërë a yob, ai ngul ya atëgë Nziziṅi, ndò fë dzom ziṅ yayi ki mina bò. 
LUK.10.20	Dzam da, të miadaṅ tag na minsisim miabò mina mëwog, taan na moe mënë mina ntilan a yob.
LUK.10.21	Awola te, ndò angafon ai ngul Zamba, nyè na: Makaṅ wa, a tara, a Nti yob ai si, amu ongasòli mimfëfëg ai bëyëmë e mam ma, okulan mò ban bòngò. Owe, a tara, amu nala ngò wamen ongafuu nnëm. 
LUK.10.22	Tara angavë ma dzom esë, ndò fë mod ziṅ ayëm ki mòn, ngë së ki esya; mod ziṅ ayëm ki tara, ngë së ki mòn ai e mod mòn ayi na akulan dò. 
LUK.10.23	Ndò avëṅan mfa bëyègè bëngabë, nyè ai bò mbombòg na: Mvòm ai e mis mayen e mam miayen ma. 
LUK.10.24	Amu makad mina na abui bëprofèt ai minkukuma bëngayi du na bayen e mam miayen ma, dzam da bandzëki yen; bëyii fë du na bawog e mam miawog ma, të mò wog.
LUK.10.25	Ndò mod mvende ziṅan gakodo a si na abobolo nyè, nyè na: A ṅyëgëlë, mëbò dze asu yë na mëbi enyiṅ kòm? 
LUK.10.26	Nyè ai nyè na: Dze enë ntilan a mvende? Walaṅ ya we? 
LUK.10.27	Ndò ayalan na: Odiṅi Nti Zamba woe ai nnëm woe osë, ai nsisim osë, ai ngul dzoe esë
LUK.10.28	Nyè ai nyè na: oyalan mbëṅ. Bò nala, wayi bi enyiṅ. 
LUK.10.29	Mbol e mod nyò ayii na alëdë emen, nyè ai Yesus na: Za hm anë madzaṅ? 
LUK.10.30	Yesus nyè na: Mod ziṅan gakodo a Yerusalem, angasigi a Yeriko, ndò angaku a mò bizilngan, ndò bëngasòdi nyè biyie, bëmana nyè yit, ndò balig nyè hala, awu ai enyiṅ ntye mbòg. Bò bëkëlëg. 
LUK.10.31	Ndò latoban ha na fada ziṅan gabë asigi zen te, ndò ayen e mod nyò, ayëmë zen fë. 
LUK.10.32	Dzam dëda fë, man levit asò hom te, ayënë nyè, asaala nyè. 
LUK.10.33	Ndò man Samaritan
LUK.10.34	ndò asubu babi, amana nyè faṅ mëvëṅ, asoege mbòn ai wayn, ndò atoa nyè a ekabëli dzie, akëlë ai nyè a nda-bëyëṅ, angatuṅulu nyè. 
LUK.10.35	E kidi lende ya hala, ndò akuli mòni, minsaṅ mibè, avëë e mod angabë ai nda-bëyëṅ, nyè ai nyè na: Tuṅulu nyè; e dzi esë wayi dzèè a nyòl dzie, mayi wa vë eyòṅ mayi dugan. 
LUK.10.36	Za ya e bod bëbè ba, a ṅyënan woe, za angabò anë anë manyaṅ e mod angaku a mò bizilngan? 
LUK.10.37	Nyè na: E nyò angayen nyè ngòl. Yesus nyè ai nyè na: Këlëg hm, wa fë obò nala
LUK.10.38	Eyòṅ bëkëlë ha, ndò anganyian a dzal ziṅ. Mininga ziṅ, dzoe na Marta angasoan ai nyè. 
LUK.10.39	Angabë abëlë manyaṅ dzoe na Maria, Maria te atoa Nti a mëkol a si, avogolo ebug dzie. 
LUK.10.40	Marta nyè angabë andëṅë ai bisye bi nda na abëlan ai bod. Ndò asò, nyè na: A Nti, dze yë landëgëlë ki wa na madzaṅ alig ma etam mëndëṅë ai bisye? Kada nyè na avòli ma. 
LUK.10.41	Nti nyè ai nyè na: A Marta, a Marta, wawu ndzug, ondëgëlë wamen asu abui mam, 
LUK.10.42	dzidzia endzò enë ai mfi. Amu Maria atòb mbëmbë ngab ya bëngâdali ki nyè.
LUK.11.1	Ndò hm lazu bò na, mbol angabë hom ziṅ, akogëlan, eyòṅ angamana kogëlan, ndò mbòg ya bëyègè boe adzo ai nyè na: A Nti, yëgëlë bia mbol bakogëlan, akyaè ya Yohannes angayëgëlë bëyègè boe. 
LUK.11.2	Nyè ai bò na: Eyòṅ miakogëlan, midzoo na:
LUK.11.2	A tara, dzoe doe afubugan. Edzoe dzoe ezaag.
LUK.11.3	Vaa bia e bidi biayaṅan ai biè amos osë.
LUK.11.4	Dzu bia minsëm mian, amu bia fë biadzu e mod osë abèan bia.
LUK.11.4	Të walëdë bia a mëbobëla.
LUK.11.5	Nyè ai bò na: Za ya abë mina abëlë mvoe, akëlë abë nyè ai zaṅa lu, nyè ai nyè na: a moe, kolëge ma bëmbaṅëla bëlè, 
LUK.11.6	amu mvoe dzama endëmë ma sòṅ a dulu
LUK.11.7	E nyò mbòg ayalan a nda ete, nyè na: Dzoge ma, të waandëgëlë ma. Mbè ofèdban ya, ndò fë bòn bama ai mamen, bimana ya bombo a si. Masëki dzam kodo a si na mazu wa vë dzom ziṅ. 
LUK.11.8	Makad mina na: tò abò të kodo a si na avë nyè mbol anë mvoe dzie, ayi fò kodo a si, avëë nyè e dzom ayaṅan ai dzò asu mban nsilan woe. 
LUK.11.9	Ndò makad mina: Siligan, bayi mina vë. Dzëṅan, miayi sòm; kudan, bayi mina yaè. 
LUK.11.10	Amu e mod osë asili, abi. E nyò adzëṅ, asòm. Bayaè e nyò akud. 
LUK.11.11	Esya mbe ya abë mina mòn ayi nyè sili kòs, angavë nyè nyò a mëyian më kòs? 
LUK.11.12	Ngë ki na asili nyè aki kub, angavë nyè kara olërë? 
LUK.11.13	Ndò hm, ngë e mina ya minë bëbe, miayëm vë bòn ban mimbëmbë bifaè, biyòṅ biam e tara ya yob ayi vë e ba basili nyè Mfufub Nsisim?
LUK.11.14	Yesus angabë atsidëgan mbë nsisim otoa mvug. Eyòṅ mbë nsisim nyò angakui, mvumvug ongakòbò, minkunda mingakam. 
LUK.11.15	Bëvòg bëziṅ ya ete bò na: Atsidan bëbe minsisim a dzoe Belzebul, nkukuma minsisim. 
LUK.11.16	Bëvòg bëngadzè nyè, bësiligi nyè na abò ndëm esòò a yob. 
LUK.11.17	Mbol angabë ayëmë mintsogan miaban, nyè ai bò na: Edzoe esë yayidan ai eben yayi mana; e nda esë yaluman ai eben yayi ku. 
LUK.11.18	Ngë Satan aluman ai emen, eyë edzoe dzie yayi tòbò ya? Së mina miadzo na matsidan bëbe minsisim a dzoe Belzebul a! 
LUK.11.19	Ndò hm, ngë matsidan bëbe minsisim a dzoe Belzebul, a dzoe za bòn ban batsidan bò? Asu te, mbò bayi mina tsig ntol. 
LUK.11.20	Ngë matsidan minsisim ai onyu Zamba, yëman hm na edzoe Zamba esò ya abë mina. 
LUK.11.21	Eyòṅ ngungul mod waanòni nda dzie ai bikpè bisë, akuma die anë a mvoè. 
LUK.11.22	Ṅnyie fë anë e mod alod nyè a ngul azu, atëgë nyè, avaè nyè bikpè bie ya ahë fidi, amana haman byem bie. 
LUK.11.23	E nyò asëki ai ma, anë ma e ngam ya ayat; ndò fë e nyò akoan ki ai ma atsam. 
LUK.11.24	Eyòṅ mbë nsisim akui mod a nyòl, akë a nkod-nnam; akëë adzëṅ e hom awaè, të yen. Nyè na: Mayi dugan a e nda dzama masò ete. 
LUK.11.25	Abog te azu dzò kòb, bëmana ya voe, etoa ntaan ntaan. 
LUK.11.26	Abog te hm ayi kë nòṅ minsisim mifë milè, mitoa dzam abe milodo nyè, anyian, atòbò ete. Mëmana më mod te mayi bò mësis alodo e ma më osu.
LUK.11.27	Ndò labò na, abog akòbògò e mam ma, ndò mininga ziṅan gavë kiṅa bod ete ha, nyè ai nyè na: Mvòm ai abum angabëgë wa, ai e mëbè onganyaṅ. 
LUK.11.28	Nyè na: Mvòm abui ai e ba bawog ebug Zamba, bëbaala dzò
LUK.11.29	Mbol bod bëngabë hë azu abui, ndò akèè na akòbò na: E mvòṅ bod nyi enë mbë mvòṅ. Yadzëṅ ndëm, ndò bayi ki bò vë ndëm hë e nyi Yonas. 
LUK.11.30	Amu e kan Yonas angabë ndëm asu bod ya Ninive, nala ngò fë mòn mod ayi bò asu e mvòṅ nyi. 
LUK.11.31	Nkukuma mininga ya minkyè
LUK.11.32	Bod ya Ninive bayi tëbë a si a nkat ai e mvòṅ nyi, bëkpèè dzò a nkat; Amu bëngavëṅan ai ebug Yonas; Yënë, e mod alod Yonas anë ha.
LUK.11.33	Mod akokoe alamba, atele dò a asoe, ngë ki na a emvaṅ a si. Batele dò a etelëge-alamba a yob, asu yë na e bod banyian, bëyen mfyè. 
LUK.11.34	Alamba nyòl anë dis doe. Ngë dis layen wa mbëṅ, nyòl dzoe esë enë a mfyè. Ngë anë hm fë abe, nyòl dzoe enë a dibi. 
LUK.11.35	Bò hm okala na të mfyè ya onë abë wa ovëṅan dibi. 
LUK.11.36	Ngë nyòl dzoe esë enë a mfyè, tègè ai man dibi, yayi bò a mfyè hë anë mfyè alamba wafyè wa.
LUK.11.37	Abog akòbògò ha, ndò man farisea abanda nyè na akë di abë nyè. Ndò anyian, ayëmë etoa. 
LUK.11.38	Ayënë man farisea angayen nala, angakam na andzëki soban osusua etsam-akag. 
LUK.11.39	Nti nyè ai nyè na: Mina bëfarisea, miasob kòb ai elè a nsëṅ mbëṅ, mimana dzie ai ndòg ai abe a nnëm ete. 
LUK.11.40	A mëkud më bod, nga e mod angakom nyòl, ṅnyè fë angakom a nnëm ete? 
LUK.11.41	Vaan hm almosen e kan enë mina a nnëm ete, abog te dzom esë yayi bò mfuban. 
LUK.11.42	Dzam da, amala ai mina, bëfarisea amu miayaan efas awomo ya mvoṅëlo, ai atëgëlë ai bitutuga bisë, mina të yaan ngòl ai ediṅ Zamba. Mingabë yëan bò e ma, të voan e ma mëvòg. 
LUK.11.43	Amala ai mina, a bëfarisea, amu miadiṅ etoa osu a mënda bikoan, ai mësugan a minsëṅ mi angara. 
LUK.11.44	Amala ai mina, amu minë anë zëzë mëbom më sòṅ, a bod bawulu a yob të yëm.
LUK.11.45	Ndò ṅyëgëlë mvende mbòg adzo ai nyè na: A ṅyëgëlë, kë watè bia eyòṅ wakòbò nala a! 
LUK.11.46	Nyè na: Mfa waan fë, mina bëyëgëlë bë mvende, amala ai mina, amu miakag bod adid mimbëgë, mina bëben të namba mimbëgë ai tò onyu mbòg. 
LUK.11.47	Amala ai mina, amu miamana kom mësòṅ bëprofèt; besoa mbò bëngawoe bò. 
LUK.11.48	Miatoan lëdë ete na miayëbë mimboan besoa, amu mbò bëngawoe bò, mina ki mikomo mësòṅ. 
LUK.11.49	Asu te fëg Zamba engadzo na: Mayi bò lom bëprofèt ai bë apostel, bayi woe, bëtibili fë bëvòg ya ete, 
LUK.11.50	asu yë na bësili e mvòṅ bod nyi adzo mëki bëprofèt bësë ya mëngasoeban a si, atarigi a mëtari më si, 
LUK.11.51	atarigi ai mëki më Abel akui a mëki më Zakarias ya angawu a zaṅa latar ai nda-Zamba. Owe, makad mina na, bayi sili e mvòṅ bod nyi ndòṅ te. 
LUK.11.52	Amala ai mina, mina bëyëgëlë bë mvende, amu miavaè bidiiga bi oyëmë
LUK.11.53	Ndò angakodo hala, bësaṅa bëkalara ai bëfarisea bëtari hm na basiṅ nyè eyëgan, bëngandëgëlë nyè ai abui minsili, 
LUK.11.54	bëlama na bënòṅ nyè ebug ziṅ a anyu.
LUK.12.1	A zaṅ ha, bakuda bë bod bëmana ya koan e kan yë na efidi entoa, ndò angakèè na akòbò ai bëyègè boe, nyè na: Mikalëga ozëzaṅ mbaṅëla bëfarisea, onë mvol. 
LUK.12.2	Dzom ziṅ esòli ki a yangakulan ki; dzom esëki a asoe a yangayëmban ki. 
LUK.12.3	Ndò hm e mam mësë mingakòbò a mënyiṅ, mayi wogëban a ngëëṅ, ndò fë e dzi minganyiṅ a mëlò a nda etere, engayedëban a mindil a yob.
LUK.12.4	Mina bëmvoe bama, makad mina na, të miambara e ba bawoe nyòl, a mvus hala tègè ai e dzom babò. 
LUK.12.5	Mazu mina lëb e nyò miayean mbara. Mbarëgan e nyò abëlë ngul ya awoa a tolendoṅ, a mvus yë na awoe ya. Owe, makad mina, ṅnyè mimbarëga. 
LUK.12.6	Nga bakuan ai bëmvelkuma bëbè kaba ebè? Tò nala, Zamba avovoan tò mbòg ya ete. 
LUK.12.7	Ndò fë tò esil dzan ya nlo enë ṅlaṅan ṅlaṅan. Të miambara. Minë nkënga alodo bëmvelkuma. 
LUK.12.8	Makad mina, e mod osë angamëm ma a mis më bod, mòn mod nyè fë ayi nyè mëm a mis benglès bë Zamba. 
LUK.12.9	E nyò angasie ma a mis më bod, angasieban a mis benglès bë Zamba. 
LUK.12.10	Ndò fë e mod osë angalaṅ mòn mod ebug, nala wayi nyè dzuban. Dzam da e nyò ayi mgbali Mfufub Nsisim, bayi ki nyè dò dzu. 
LUK.12.11	Eyòṅ bayi kë ai mina a mënda bikoan ai a bëdzoe ai bëtsig mintol, të miasaṅan na miayi kaman ai mina bëben ya ana, ngë ki e dzam miayi dzo. 
LUK.12.12	Amu Mfufub Nsisim ayi mina yëgëlë e dzam miayean kòbò a awola te ben.
LUK.12.13	Ndò mod ziṅ ya nkunda ha adzo ai nyè na: A ṅyëgëlë, kada madzaṅ na akaban elig ai ma
LUK.12.14	Nyè ai nyè na: A mod, za angatele ma ntsigi ntol ngë nkaba bilig a zaṅ dzan? 
LUK.12.15	Nyè ai bò na: Mikalëga, mitubu fë kan ndòg esë, amu enyiṅ mod yadaṅ ki na adaṅ abi byem bi mò. 
LUK.12.16	Ndò akad bò mvulna na: Afub nkukuma mod ziṅan gavu abui bidi. 
LUK.12.17	Ndò abindi a nnëm ete, nyè na: Mëbò ya, mbol mabëlë ki e hom mafudi bidi biama? 
LUK.12.18	Nyè na: Mazu hm bò na, mayi mana bug mëngunda, mëloṅ mëfë mëtoa mënen, abog te mayi koan akuma dama ai bidi biama ete, 
LUK.12.19	abog te hm mayi dzo ai mamen na: A mod, obëlë abui akuma asu abui mimbu: waègi, odi, onyu, ofon. 
LUK.12.20	Zamba nyè ai nyè na: A mod ya onë të ai fëg, alu ben di, bayi wa sili enyiṅ dzoe. Akuma ya wamana komëzan di, za ayi ligi ai dò? 
LUK.12.21	Nala ngò anë ai e nyò osë akag akuma asu die emen, të dò kag abë Zamba.
LUK.12.22	Nyè ai bëyègè boe na: Asu te madzo ai mina na, të miakë saṅan asu enyiṅ dzan na dze miayi di, ngë asu nyòl dzan na dze miayi bòd. 
LUK.12.23	Amu enyiṅ enë atud ai bidi, nyòl etoa ndzalan ai biwòman. 
LUK.12.24	Fòmbëgan bimgbaṅ: biamias ki, biakoe ki, biabëlë ki mënda ngë mëngunda, dzam da Zamba atòṅ bò. Nga mialod anòn abui ben? 
LUK.12.25	Za ya abë mina anë dzam bag ntye a mëlu më enyiṅ moe ai abui nsaṅan die? 
LUK.12.26	Ndò hm ngë man abim akad mina mboan, a dze miasaṅan ai e ma mëvòg? 
LUK.12.27	Fòmbëgan bilòg anë bianaṅ; biawu ki esye, biatiṅ ki. Makad mina na: Tò Salomon emen, a duma die asë ete, angabë ki mbòdan anë dzia ya ete. 
LUK.12.28	Ndò hm, ngë Zamba abòdò elòg ya enë a afub ana, okidi bëwoa a ndoan, ayi mina bòdò fog fe, a e bod ṅyëbë onë abòd ba? 
LUK.12.29	Mfag waan, të miadzëṅ e dzom miayi di ngë anyu, ngë ki na mikë saṅan asu te. 
LUK.12.30	Amu mëyòṅ ya si-ndon madzëṅ mam mëte, esya waan nyè ayëm na miayaṅan ai mò. 
LUK.12.31	Tarigan dzëṅ edzoe dzie, abog te mam mëte mayi mina bagban a yob. 
LUK.12.32	Obë mbara, a man nkunda mintomba, amu tara waan abò afu-nnëm ya avë mina edzoe. 
LUK.12.33	Manëṅan kuan ai akuma dan, mikab mimbubua. Koman mina bëben bikpëg bi mòni ya binë të wu, etòg akuma yasole ki a yob, e hom ṅwuwub wasubu ki, ebibiam të ndaman dzò. 
LUK.12.34	Amu e hom etòg akuma enë mina, a hala ngò fë nnëm waan wayi bò.
LUK.12.35	Tòbògan ai mëngëdëg mëtii mina, mëlamba mëyoṅo
LUK.12.36	Boan anë e bod bayanga Nti waban eyòṅ ayi sob a abog alug, na ṅnyie anë asò, akudu, bëyaè nyè. 
LUK.12.37	Mvòm ai bëbò bisye bëte a Nti ayi kòb bëtoa ehie eyòṅ ayi sò. Makad mina bëbëla na ayi tindi eyie a angëdëg, amana bò toa a si, angakë asye bò. 
LUK.12.38	Tò asò awola bèè tò e di lala, akòbò bò nala, mvòm ai bò. 
LUK.12.39	Yëman e di na, ngë esya-nda ayëm akyaè awola ṅwuwub wazu, ngë andzëki dzoge na bëbug nyè nda. 
LUK.12.40	Mfa waan, tòbògan a ngomëzan, amu mòn mod azu a awola miabuni ki. 
LUK.12.41	Petrus nyè na, a Nti, yë wavë e mvulna nyi asu dan, yë asu bod bësë? 
LUK.12.42	Nti nyè na: Za mbëmbë ai mfëfëg nkala-byem Nti ayi tele na adzoe bëbò bisye boe, asu yë na akad kab bidi eyòṅ abog akui ya? 
LUK.12.43	Mvòm ai mbò-bisye te, a Nti ayi sò kòb abò esye dzie te. 
LUK.12.44	Makad mina bëbëla na ayi nyè tele ndzoe a akuma die asë. 
LUK.12.45	Ngë mbò-bisye ahë kë dzo a nnëm woe na: nti wama ayi ki vol sò, akèè hm na ayit bëbò bisye, fam ai bininga, adzaag, anyaag, asògò mëyòg, 
LUK.12.46	nti mbò-bisye te ayi sò a amos ayanga ki nyè ai a awola ayëm ki; ayi nyè ndëgëlë abui, atëlë fë nyè a ngab zëzë bod. 
LUK.12.47	Mbò-bisye ya ayëm ṅyian esya-nti woe, hë da të komëzan ngë abò ṅyian woe, ayi yidëban abui bingëṅ. 
LUK.12.48	E nyò ayëm ki, hë da abòò mimbëmbë mi mam, ayi yidëban taṅ bingëṅa bòd. E nyò osë angavëëban abui, bëngâsili nyè abui; e nyò ki bëngavë abui afidi, bayi nyè sili abui.
LUK.12.49	E ndoan
LUK.12.50	Mëbëlë ṅduan ya mayean duban, nnëm wakòbò ma a abum akui anë nala wayi toban. 
LUK.12.51	Dze yë miatsog na mëngasò na mazu ai mvoè a si-ndon nga? Tègè hm fò, makad mina, mëngasò ai bitòm. 
LUK.12.52	Amu, atarigi etoa dzi, layi bò a nda ziṅ na, bod bëtan bëngaluman ai mbòg, bod bëlè bëngaluman ai bod bëbè, bëbè ai bëlè. 
LUK.12.53	Esya ayi tsaman ai mòn, mòn atsaman ai esya, nyia atsaman ai ngò dzie, ngòn etsaman ai nyia, nkyè-ngòn atsaman ai mbòm, mbòm otsaman ai nkyè-ngòn.
LUK.12.54	Angadzo ai bod na: Eyòṅ miayen minkut mityege a tin mëlumbu më dzobo, miadzo etye etye na, mvëṅ yayi nòṅ, lëbòban fë nala. 
LUK.12.55	Eyòṅ miawodan evundu abui, miadzo na ndugudu yayi bò, lëbòban fë nala. 
LUK.12.56	A bod bë mvol, miayëm bigili mvòm asu yob ai si; asu dze miayëm ki laṅ mam ya e mëlu ma?
LUK.12.57	Asu dze miatsig ki sosoo a mina bëben? 
LUK.12.58	Asu te hm, ntye wakë ai e mod ahë sòman wa abë ntsigi-ntol, vologo kom ai nyè, asu yë na aza vë wa a mò më ntsigi-ntol, ntsigi-ntol avë wa a mò më man fulus, man fulus awoa wa a mbog. 
LUK.12.59	Makad wa, wayi ki kodo hala, së na omana yaan e sifen mvua.
LUK.13.1	Ndò bod bëziṅ bëngakë sòṅ hala, bëngalèè nyè adzo e bod ya Galilea a Pilatus angabaman mëki maban ai e ma mëtunëṅa maban. 
LUK.13.2	Ndò ayalan bò na
LUK.13.3	Tègè hm fò, ma makad mina; dzam da, ngë mina bësë mibò të vëṅan, miayi dzaṅ nala. 
LUK.13.4	Ndò ki yë e bod awom ai mwom nkum ongaku a yob a Siloam, owoe bò, yë miatsog na bò bëngadaṅ fò sëm alodo e bod bësë bëtoa a Yerusalem nga? 
LUK.13.5	Tègè hm fò, ma makad mina; hë da ngë mibò të vëṅan, mina bësë, miayi fë dzaṅ kan te.
LUK.13.6	Ndò aku bò nkana hi: Mod ziṅan gabë abëlë ele sa etëlë nyè a afub wayn, ndò angakë na akë dzëṅ bibuma ete, hë da të yen. 
LUK.13.7	Ndò adzo ai nsye afub wayn na: Yënë na mbu lala hi mazu na mazu dzëṅ ebuma a ele dzi, të yen. Baaga dzò a si; asu dze yawu si ntug? 
LUK.13.8	Ndò ayalan nyè na: A Nti, dzoge të dzò hë mbu hi, asu yë na mëfag, mësoe akun etere, 
LUK.13.9	eyòṅ ziṅ yayi wum bibuma mbu wazu. Ngë tègè ai nala, obaè dzò.
LUK.13.10	Yesus angabë ayëgëlë a nda-bikoan ziṅ a amos sabbat. 
LUK.13.11	Ondzi na, mininga atoa hala, abëlë nsisim okòn mimbu awom ai mwom, ndò angabë hë aluu, tègè dzam nyoan mbëṅ. 
LUK.13.12	Ayen Yesus angayen nyè, ndò aloe nyè, nyè ai nyè na: A mininga, kë okodeban ya a okòn woe a! 
LUK.13.13	Ndò abede nyè mò. Etye etye te, anyoan, angalugu Zamba. 
LUK.13.14	Ndò ndzoe nda-bikoan awog abe na a amos sabbat ngò Yesus angasye e mininga nyò, nyè ai nkunda bod na: mëlu mënë mësaman a mod wayean sye. Mëmos mëte mmò zaan syeban, hë da së ki a amos sabbat. 
LUK.13.15	Ndò Nti adzo ai nyè na: A e bod bë mvol ba, nga mod osë ya abë mina akad tii nyag dzie ngë ki na ozele woe a amos sabbat, akulu dzò a nda-biyëm na akë dzò vë mëndim? 
LUK.13.16	Ndò e ngòn Abraham nyi a Satan angafaṅ ngadag mimbu awom ai mwom, ṅnyè bayean ki tii a mësuṅ mëte a amos sabbat nga? 
LUK.13.17	Mbol akòbògò nala, e bod bësë bëmbë nyè e ngam ya ayat, osòn okuu bò a nyòl, nkunda osë ongatag asu mësimba mësë abòòg.
LUK.13.18	Ndò fë angabë adzoo na: Edzoe Zamba yafulan ai dze, ndò ki mënë dzò dzam hëg ai dze? 
LUK.13.19	Yafulan ai man fes ndoṅ ya mod anòṅ, abèè a man afub woe, fes te emana naṅ, evëṅan ele, anòn ya yob angaloṅ mumba a mintëm mie. 
LUK.13.20	Ndò fë adugan dzo na: Mayiyi vëg edzoe Zamba ai dze? 
LUK.13.21	Yafulan ai ekoa saṅ ya mininga anòṅ, asòli a mëbom më ovug mëlè, akëlë kui anë bisë biamana vus.
LUK.13.22	Ndò hm angayëm zen a Yerusalem, akë alod a bëtisòn ai a mal, ayëgëlë. 
LUK.13.23	Ndò mod ziṅ adzo ai nyè na
LUK.13.24	Suṅan na minyian a mbè onë fëan, amu makad mina na abui bod bayi dzëṅ na banyian, tègè ai ngul te. 
LUK.13.25	Eyòṅ mod-dzal akodo a si, afëdë mbè, mina mikanga mitëlë a nsëṅ, mikudu a mbè, mina na: a Nti, yaaga bia, abog te ayi mina yalan na: Mayëm ki mfa miasò. 
LUK.13.26	Eyòṅ te miayi tari na miadzo na: Bingadi, binyuu fë ai wa, ndò fë ongayëgëlë a mindzòṅ mian. 
LUK.13.27	Abog te ayi dzo ai mina na: Mayëm ki mfa miasò. Kodan ma a mis, mina bëse, a e bod miafug ezëṅ ba. 
LUK.13.28	Miṅyon ai nladan mëkëg biayi bò we, eyòṅ miayi yen Abraham ai Isaak ai Yakob ai bëprofet bësë a edzoe Zamba, bò bëwoa mina a nsëṅ. 
LUK.13.29	Ndò hm bayi sò a nnam kidi ai a nnam ngoge, a nnam akoe ai nnam nkyè, bëngazu kom etoa na badi a edzoe Zamba. 
LUK.13.30	Ndò hm fë, bod bë mvua mbò bayi bò bod bë osu, e bod bë osu bëntoa bod bë mvua.
LUK.13.31	Awola te ben, ndò bëfarisea bëziṅ bëngasubu, bò ai nyè na: Kuig, okodo ha, amu Herodes alam na awoe wa. 
LUK.13.32	Nyè ai bò na: Kaṅan kad mvag te na: Matsidan bëbe minsisim, mëbò bod mvoè ana ai okidi; a amos lala mëmana bò esye dzama. 
LUK.13.33	Mayean fò kë ana ngë okidi ngë ki amos mbòg wazu, amu asëki dzam bò na profèt awu hom mfë, së na a Yerusalem. 
LUK.13.34	A Yerusalem, a Yerusalem, wa ya wawoe bëprofet, olumu e bod ya balom wa ngòg, yë abim anë mëngayi na makoan bòn boe e kan nyia kub akoan bòn boe a mëfab a si, ndò mingaben! 
LUK.13.35	Asu te balig mina nda dzan; Makad mina na: miayi ki ma yen akui anë miayi dzo na: Maa ai e nyò azu a dzoe Nti
LUK.14.1	Ndò lazu bò na, mbol angakë a nda ndzoe bëfarisea mbòg a amos sabbat na akë di, bod bëngafòmbò nyè. 
LUK.14.2	Ndò mod ziṅan tëlë nyè osu ha, mod te angabë akònò mënyënga. 
LUK.14.3	Yesus nyè ai bëyëmë bë mvende ai bëfarisea na: Yë bayean sye mod a amos sabbat, yë bayean ki? 
LUK.14.4	Bò ha hë bivol. Ndò angabi e mod nyò a wò, abò nyè mvoè, adzoge nyè na akë. 
LUK.14.5	Nyè ai bò na: Za ya abë mina mòn woe ngë nyag dzie enë ku a ebe, abò nyè të vaè etye etye a amos sabbat? 
LUK.14.6	Bò tègè ai mbol bayalan nyè mam mëte.
LUK.14.7	Angabë akuu bëyëṅ nkana, mbol angayen anë bëtòbò bitoa bi olugu, nyè ai bò na: 
LUK.14.8	Ngë bëbanda wa a abog alug, obë kë tòbò etoa ya osu, lëza bò na bëbanda e mod alod wa, 
LUK.14.9	abog te e mod abanda wa, abanda fë nyè, ayi dzo ai wa na: Vaa e mod nyò etoa; abog te wayi kë tòbò a etoa mvua ai osòn a nlo. 
LUK.14.10	Dzam da, ngë bëbanda wa, këlëg, okë tòbò a etoa mvua, asu yë na eyòṅ e mod abanda wa ayi sò, adzo ai wa na: a moe, bëdë osu mu! Abog te wayi bi olugu a mis bëyëṅ bësë. 
LUK.14.11	Amu e mod osë abede emen ayi dzòdiban; e nyò ki adzòdi emen ayi bedëban. 
LUK.14.12	Ndò azu dzo ai e mod angabanda nyè na: Eyòṅ wabò bidi, ngë abog, të waloe bëmvoe boe ngë babënyòṅ, ngë bivuvuman bie, ngë bod bë ngòdò boe ya bënë minkukuma, asu yë na bò bëza dugan wa banda, bëdugan wa afaṅ doe. 
LUK.14.13	Dzam da, eyòṅ wabò dina, loege mimbubua, mintèd, miṅyëyëm, mindindim; 
LUK.14.14	Mvòm yayi bò ai wa, amu babëlë ki e dzom badugan wa afaṅ doe ete, amu bayi wa dò dugan a akui-lë sòṅ bësosoo bë bod.
LUK.14.15	Mod mbòg ya bëyëṅ ha angayi wog nala, nyè ai nyè na: Mvòm ai e nyò ayi di bidi a edzoe Zamba. 
LUK.14.16	Nyè ai nyè na: Mod ziṅan gabò mod dina, ndò angabanda abui bod. 
LUK.14.17	Ndò alom mbò-bisye woe a abog bidi na akë kad bëyëṅ na: Zaan, amu bidi bintoa ya babi. 
LUK.14.18	Bò bësë bëtari hm na badzaè bidzuga. E nyò osu nyè ai nyè na: Mëngakus afub ndò mëbëlë na mëkëlë dò yen. A nkogëlan, yënë na mëbëlë a mò. 
LUK.14.19	E nyò mbòg nyè na: Mëngakus nyag ebëbè, nala awom nyag, ndò makë dzò yen. A nkogëlan, mëbëlë a mò. 
LUK.14.20	Mfë nyè na: Mëndëm lug mininga, asu te masëki dzam sò. 
LUK.14.21	Ndò mbò-bisye angazu kad esya-nti woe e mam ma. Mod-dzal awogo fò olun, nyè ai mbò-bisye woe na: Këlëg a mindzòṅ ai a minsëṅa vol avol, ozu ai ma mimbubua, ai miṅyëyëm, ai mintèd, ai mindindim ha. 
LUK.14.22	Ndò mbò-bisye adzo na: A nti, abòban ya mbol obende, ndò fë afola angënë. 
LUK.14.23	Esya-nti nyè ai mòngò bisye na: Këlëg a mindzòṅ ai a mëfub, obi bò na bëzu, asu yë na nda dzama edzie. 
LUK.14.24	Amu makad mina na tò mod mbòg ya e ba mëbanda ayi ki dëmëlë bidi biama.
LUK.14.25	Abui bod bëngabë bëzaag ai nyè, ndò akilan, nyè ai bò na: 
LUK.14.26	Ngë mod ziṅ azu abë ma, nyè të siṅ esya ai nyia, ai ngal, ai bòn, ai babënyaṅ, ai bëkal, ai enyiṅ dzie eben, e nyòlò te asëki dzam bò ṅyègè wama
LUK.14.27	E mod abëgë ki klos dzie angawulu ma a zut, asëki dzam bò ṅyègè wama. 
LUK.14.28	Za ya abë mina, eyòṅ ayi na aloṅ nkum, atari ki tòbò a si, amana bò taṅ, ayënë ngë ayi dzò mana loṅ? 
LUK.14.29	Aza kë bò na, ṅnyie anë abëm ya mëkòg a si, tègè fë ai e ngul amana mëloṅ. E bod bësë ya bayen dò bayi kèè na bakpëlë nyè, 
LUK.14.30	bò na: E mod nyò angakèè mëloṅ, ndò andzëki bi ngul ya amana. 
LUK.14.31	Ngë ki na, nkukuma mbe, eyòṅ akë luman bita ai nkukuma mfë ayi bò të tari tòbò a si, ayënë, ngë ai bakuda awom, anë ngul ya aluman ai e nyò azu luman ai nyè abëlë bod bakuda mëwom mëbè? 
LUK.14.32	Ngë tègè ai nala, ntye angënë oyab, atari nyè lom bod na bëlad. 
LUK.14.33	Nala hm ngò e mod osë ya abë mina adzoge ki byem bi mò bie bisë asëki dzam bò ṅyègè wama.
LUK.14.34	Nku onë mbëṅ. Hë da, ngë nku ohë kë sole, onë fë ai mfi dze? 
LUK.14.35	Osëki fë ai mfi tò asu si, tò asu akun. Bawoa wò a nsëṅ. E mod abëlë mëlò ya awog, awogo!
LUK.15.1	Bënòṅò bë ntòlò bësë ai bësëm bëngabë bëzaag nyè babi na bavogolo nyè. 
LUK.15.2	Bëfarisea ai bësaṅa bëkalara bëngasòg nyè, bò na: E nyò asoan ai bësëm, adzaag fë ai bò! 
LUK.15.3	Ndò azu bò ku nkana vi, nyè na: 
LUK.15.4	Mod mbe ya abë mina, ngë abëlë mintomba ntèd, mbòg ya ete odzaṅa, ayi bò të lig mintomba mëwom ebul ai ebul mivòg a nkod-nnam, akëë atoṅ e hi onë ndzaṅan, akui anë ayen wò? 
LUK.15.5	Ṅnyie anë ayen wò, abede wò a mëban, angatag, 
LUK.15.6	asò a nda dzie, aloe bëmvoe boe ai bod bë ngòdò, nyè ai bò na: Fonan ai ma, amu mëyen ntomba wama ya ohë bë ndzaṅan. 
LUK.15.7	Makad mina na nala ngò mintag miayi bò a yob asu nsëmë mbòg ya avëṅan, alodo anë asu bësosoo mëwom ebul ai ebul ya bayaṅan ki ai avëṅan.
LUK.15.8	Mininga mbe, ngë abëlë minsaṅ mi mòni awom, adzèè nsaṅ mbòg, ayi bò të nòṅ alamba, avoe nda, angatoan dzëṅ, akëlë kui anë ayi wa yen? 
LUK.15.9	Abog te ayi loe bëmvoe boe ai bod bë ngòdò, nyè ai bò na: Taan ai ma, amu mëyen nsaṅ mòni wama ya mëngadzèè. 
LUK.15.10	Makad mina, nala ngò mintag minë a zaṅ benglès bë Zamba asu nsëmë mbòg ya avëṅan.
LUK.15.11	Nyè na, mod ziṅan gabë abëlë bòn bëbè. 
LUK.15.12	Ndò e nyò angabë mòngò ete adzo ai esya na: A tara, vaa ma e ngab akuma yakyëbë ai ma
LUK.15.13	A mvus ban mëlu, e mëligi-mvua nyò amana togan byem bie, ndò ayëm zen a nnam oyab, amana ndaman akuma die ai mbë enyiṅ. 
LUK.15.14	Amana angamana ndaman byem bisë, ndò mod zie angakui a nnam te, antoa a mëyaṅan. 
LUK.15.15	Ndò akë lad ai mod ziṅ ya nnam te, mod te alomo nyè a mëfub moe na akala ngoe
LUK.15.16	angayi të du na adii ki të e bënyia mëkaba ya ngoe edzaag, tègè ai e mod avë nyè. 
LUK.15.17	Ndò abindi a nnëm woe ete, nyè na: Yë abim anë abui bësye bë tara bawu bidi hali, ma nyò mazu wu zie mu! 
LUK.15.18	Mazu tëbë
LUK.15.19	mayean ki fë na bëloe ma na nyò mòn. Bëlan ai ma anë mbòg ya bësye boe. 
LUK.15.20	Ndò atëbë a si, akëlë abë esya. Esya angayi nyè yen angënë oyab nali, ndò mëki matsig nyè a fyè; atye mbil, avëë nyè mò, ndò awuban ai nyè. 
LUK.15.21	Mòn nyè ai nyè na: a tara, mëngabèan yob, mëbèan fë wamen; makyëbë ki fë na bëloe ma na nyò mòn. 
LUK.15.22	Esya nyè ai bod bisye na: Zaan ai edud eyie yadaṅ nyëb abui, mibòdò nyè dzò, mibòdò fë nyè okene a wò, ai ngob a mëkol, 
LUK.15.23	mizu hm fë ai mòn nyag mëvòṅ, miwoe, abog te bidi, bibò abog. 
LUK.15.24	Amu e mòn wama nyò angabë ṅwuan, ndò angadugan ya nyiṅ; angabë ndzaṅan, ndò adugan yene. Ndò bëngatari na babò abog.
LUK.15.25	Ntol mòn woe ongabë a afub. Eyòṅ angasubu babi a nda, angawog mëzik ai abog; 
LUK.15.26	ndò aloe mbò-esye mbòg, asili nyè mbol nala watyan. 
LUK.15.27	Mbò-esye nyè ai nyè na: Manyòṅ ṅnyè asò, ndò esoa atsig mòn nyag mëvòṅ mbol adugan nyè yen atoa mvoè. 
LUK.15.28	Awogo fò olun, të yi na anyian a nda. Ndò esya akui a nsëṅ, aloe nyè. 
LUK.15.29	Nyè ai esya na: Bëbëgë abim mimbu mësye ya wa, tègè wa daṅ tò mvende ziṅ, ndò wabë ya ki ma vë man ekëla asu yë na mëbò abog ai bëmvoe bama. 
LUK.15.30	Hë da eyòṅ e nyò mòn nyò ya amana ya wa di akuma ai bininga bë ebamba asò, owoe nyè man nyag mëvòṅ. 
LUK.15.31	Nyè ai nyè na: A mòn wama, wa onë ai ma abog asë, e dzom esë yawoge ai ma yawoge ai wa. 
LUK.15.32	Bihë yean bò abog, biwog mintag, amu e manyòṅ nyò ahë bë ṅwuan, ndò adugan ya nyiṅ, angabë ndzaṅan, ndò asòmban ya.
LUK.16.1	Angabë adzoo ai bëyègè na: Nkukuma mod ziṅ ongabë bëlë nkala-byem; ndò bazu sòman nkala-byem nyò na amana ndaman akuma. 
LUK.16.2	Ndò aloe nyè, nyè na: Dze mawog dzi etyan ai wa? Zaag ma bò zitòg esye dzoe, amu wasëki dzam kë ai nkalan byem osu. 
LUK.16.3	Nkala-byem angabindi, nyè na: Mazu bò ya, eyòṅ esya-nti wama angadali ya ma nkalan byem a mò di? Afag si, ma tègè ai ngul; akë adzaè, abim osòn te! 
LUK.16.4	Mëyëm ya mbol mazu bò, asu yë na bod bësoan ai ma a mënda maban eyòṅ bayi ma vaè a esye nkalan byem. 
LUK.16.5	Ndò hm akèè na aloe e bod bëmbë bëlë esya-nti woe bikola, bò bësë mbombòg mbombòg; nyè ai e nyò osu na: Obëlë esya-nti wama taṅ ya? 
LUK.16.6	E mod nyò nyè na: Bëfonda bë mbòn ntèd. Nyè ai nyè na: Nòṅò kalara woe nyò, otòbò a si, ovol til na mëwom mëtan. 
LUK.16.7	Nyè ai e nyò mbòg na: Mfa woe, obëlë ekola taṅ ya? Nyè na: Minkud mi oles ntèd. Nyè ai nyè na: Nòṅò kalara woe, otil na mëwom mwom. 
LUK.16.8	Ndò esya-nti angataman ndzodzongo nkala-byem hi, amu angasye ai mëkëṅ. Amu bòn bë e si nyi balod bòn bë mfyè a fëg eyòṅ bënë a zaṅ mvòṅ dzaban. 
LUK.16.9	Ndò makad mina: Boan mëmvoe ai akuma dzongo, asu yë na eyòṅ lakë mana, bësoan ai mina a bibëm bi kole. 
LUK.16.10	E nyò anë mod afidi a ban mam ayi fë bò mod afidi a mam mënen; e nyò ki anë dzongo a ban mam, ayi fë bò dzongo a mam mënen. 
LUK.16.11	Ndò hm, ngë miayëm ki sye ai akuma dzongo, za ayi mina vë mfaṅ a kuma? 
LUK.16.12	Ngë mibò tègè ai afidi a miakala eza akuma, za ayi mina vë e di lawoge ai mina? 
LUK.16.13	Mòngò bisye ziṅ asë ki dzam sye bëti bëbè. Amu ayi siṅ mbòg, angadiṅ e nyò mbòg, ngë ki na alada ai mbòg, angabyandi e nyò mbòg. Miasëki dzam sye Zamba ai akuma.
LUK.16.14	Bëfarisea ya bëngabë bëlë akuma, bëdiṅi mòni, bëngayi wog nala, bëngamgbali nyè. 
LUK.16.15	Nyè ai bò na: Mina mialëdë a mis më bod e kan minë sosoo, ndë Zamba nyè ayëm mina minnëm. Amu e dzi ya bod bakam enë zëzë a mis më Zamba. 
LUK.16.16	Mvende ai bëprofèt binë aza kui abë Yohannes. Akèègè abog te, bayedan edzoe Zamba, ndò fë mod osë ayi na anyian ete a ngul a yob. 
LUK.16.17	Anë ebugbu abui na yob ai si bimana a fii, alodo anë man atòn mbòg ya mvende aku. 
LUK.16.18	E mod asoe ngal, alugu mfë, abò bisog; e nyò fë alug e mininga nnom woe angasoe, abò bisog.
LUK.16.19	Mod ziṅan gabë nkukuma mod, akarëga bòd biyie bi mòni, anyiṅi fë a mintag ha amos osë. 
LUK.16.20	Mbubua ziṅ dzoe na Lazarus ongabë odzogo nyè a mbè nda a si, ntèd ntèd, mëfol ai nyòl esë, 
LUK.16.21	ayi të du na adzie të ai e mënyuṅ ya maku a tëbëlë bidi nkukuma mod hi. Së hm ki hë nala, mvu engazuzu nyè nyie mëfol. 
LUK.16.22	Ndò hm lazu bò na, awu mbubua hi ongawu, ndò benglès bëngakë ai nyè a mëbè më Abraham. Nkukuma mod hi wa owuu, bëdzëbë nyè. 
LUK.16.23	Atoa a tolendoṅ, ndò abede mis, abëlë mintye ha eyëgan, ndò ayen Abraham oyab nali, Lazarus atoa nyè a mëbè. 
LUK.16.24	Ndò avë kiṅ, nyè na: A tara Abraham, yënë ma ngòl, olom Lazarus na adu onyu a mëndim, azu ma vë evovoe a oyëm, amu madzugi abui a minkabag mi ndoan mi. 
LUK.16.25	Abraham nyè na: A mòn, tsogo na ongabi mvòm a enyiṅ dzoe, Lazarus abëlë abe. Abog hm di, ambëlë ya evovoe, wa ombëlë mintye. 
LUK.16.26	Abadan, afëdan fë na, mod mbimbiṅ anë bia a zaṅ, e kan yë na e ba bayi na badaṅ, bëzu abë mina, basëki dò dzam bò; mina fë miasëki dzam daṅ a binë mu. 
LUK.16.27	Nyè na: Madzaè të wa, a tara, na olom nyè a nda esya wama, 
LUK.16.28	amu mëbëlë babënyaṅ bëtan, asu yë na akë bò beme, bëza sòṅ a e mod etòbògò mintye nyò. 
LUK.16.29	Abraham nyè na: Bëbëlë Moses ai bëprofèt; bëvogolo bò. 
LUK.16.30	Nyè na: Kokoa, a tara Abraham; ngë mod ahë kë bò sòṅ a bëkon, bayi vëṅan. 
LUK.16.31	Nyè ai nyè na: Ngë bavogolo ki Moses ai bëprofèt, tò mod afyaṅan kë tëbë a bëkon, bayi ki yëbë.
LUK.17.1	Nyè ai bëyègè boe na: asëki dzam bò na mëbobëla mëbò të bò, dzam da amala ai e mod azu ai mò. 
LUK.17.2	Lakyëbë ai nyè na bëkëlë nyè ngòg ozele a kiṅ, bëwoa nyè a maṅ, alodo na abobolo hë mbòg mbòg ya abobod di. 
LUK.17.3	Mibò okala! Ngë manyòṅ asëm, kòṅan ai nyè; ngë avëṅan, odzu nyè. 
LUK.17.4	Tò abyandi wa biyòṅ zamgbal a amos, asò abë wa biyòṅ zamgbal nyè na: Mayi vëṅan, odzu nyè. 
LUK.17.5	Ndò apostel bëngadzo ai Nti na: Bulugu bia ṅyëbë. 
LUK.17.6	Nti nyè na: ngë mibëlë ṅyëbë otoa anen anë fes ndoṅ, mikòbò ai mod ele na: Fumiṅi, okë bèban a maṅ; ngë adzo te lëmbòban nala ana. 
LUK.17.7	Za ya abë mina abëlë olò osye nyè a afub, ngë ki na okalëga nyè biyëm; eyòṅ olò te onkë sòṅ a afub ana, nyè ai wò na: Vologo sòṅ tòbò ha? 
LUK.17.8	Nga ayi dzo ai nyè na: Bò ma e dzom madi, tsendëge biyie, osye ma ntye madi, mënyaag, a mvus hala, wa ozu di, onyu fë? 
LUK.17.9	Yë ayi kaṅ mbò-esye mbol abò e mam babende nyè na abò? 
LUK.17.10	Nala hm fë ai mina, eyòṅ mimana ya bò e mam babende mina, dzoan na: Binë fò hë zëzë bëbò bisye; Bibò hë e dzi bihë bë na biabò.
LUK.17.11	Eyòṅ akëlë a Yerusalem ha, ndò lazu bò na, angadaṅ a zaṅ Samaria ai Galilea. 
LUK.17.12	Ndò anganyian a dzal ziṅ, minzëzam mi fam awom misò toban ai nyè, ndò bëngatëbë man ntye, 
LUK.17.13	ndò bavë kiṅ, bò na: A Yesus, a ṅyëgëlë, yënë bia ngòl. 
LUK.17.14	Nyè ai bò na: Kaṅan lëdë bëfada nyòl dzan. Ndò labò na, bëkëlë a zen ha, ndò bamana bò mvoè. 
LUK.17.15	Mbòg ya abë bò, ayen angayen na abò ya mvoè, ndò angadugan, akë ataman Zamba a yob etere, 
LUK.17.16	ndò aku Yesus a mëkol ai asu a si, angakaṅ nyè. Nyè angabë hm man Samaritan. 
LUK.17.17	Yesus nyè na: Bësë awom bandzë bò mvoè a? E ba ebul bëvòg bënë ve? 
LUK.17.18	Bò bandzëki yen mfi ya adugan sòṅ vë Zamba olugu, hë e man ndzin nyò nga? 
LUK.17.19	Nyè ai nyè na: Tëbëgë, këlë. Ṅyëbë woe onyii wa.
LUK.17.20	Mbol bëfarisea bëngasili nyè abog edzoe Zamba yazu
LUK.17.21	ndò fë bayi ki dzo na: Bëbëgë ha, bëbëgë hali, amu edzoe Zamba enë a zaṅ dzan. 
LUK.17.22	Nyè ai bëyègè na: Mëmos mazu a miayi tsog na miayen mbòg ya mëmos më mòn Zamba, dzam da miayi ki yen. 
LUK.17.23	Ndò bayi mina kad na: Yënë hali, ngë ki na yënë ha. Mibë kë, mibë bò toṅ. 
LUK.17.24	Amu akyaè felfes yakad fyè atarigi a abug yob di, akëlë kui e di avòg, nala ngò mòn mod ayi bò a amos woe. 
LUK.17.25	Dzam da, ayean tari dzugi abui, e mvòṅ nyi etimi fë nyè. 
LUK.17.26	Ndò akyaè angabë a abog Noe, nala ngò fë wayi bò a mëmos më mòn mod. 
LUK.17.27	Bëngabë bëdzaag, bënyaag, bëlugu, bëkëlë a mëlug, akui amos Noe anganyian a arka, ndò mvëṅ endëgëlë engasò, emana bò dzèè bësë. 
LUK.17.28	Anë fë lengabë a abog Lot; bëdzaag, bënyaag, bëkusu, bëkuan, bëloṅo. 
LUK.17.29	Hë amos Lot angakodo a Sodoma, ndò ndoan ai mëtaag bikye bingatye a yob, bimana bò bësë. 
LUK.17.30	Nala ngò fë wayi bò amos ya mòn mod ayi kulan. 
LUK.17.31	Amos te, e mod abëdë a ndil, akuma die atoa a nda, abë sus na akë dò nòṅ; e nyò ki anë a afub, dzam dëda. Abë dugan ai mvus. 
LUK.17.32	Tsogan mininga Lot. 
LUK.17.33	E nyò ayi dzëṅ na akode enyiṅ dzie ayi dzò dzèè; e nyò ki ayi dzò dzèè, ayi bëlë enyiṅ. 
LUK.17.34	Makad mina, alu te, bod bëbè bayi bò na, bëboo enòṅ dzia, bënòṅò mbòg, bëligi e nyò mbòg. 
LUK.17.35	Bininga bëbè bëkògò ovug fufulu, bënòṅò mbòg, bëligi e nyò mbòg. [ 
LUK.17.36	] 
LUK.17.37	Bò ai nyè na: Ahe, a Nti? Nyè ai bò na: E hom mbim odzogo, etere ngò fë ndoe yayi koan.
LUK.18.1	Angabë akuu bò nkana na alëdë bò na bayean kogëlan mban, të tigbi, 
LUK.18.2	nyè na: Ntsigi-ntol ziṅan gabë a tisòn ziṅ, nyè ha të mbara Zamba, të kam mod. 
LUK.18.3	Nkus mininga wa ongabë a tisòn te, ndò akarëga sòṅ a bë nyè, nyè na: Komo ma adzo mëbëlë ai nziziṅ wama. 
LUK.18.4	Ndò eban engakog, nyè të yi kom adzo. A mvus hala, ndò abindi, nyè na: Tò anë mambara ki Zamba, ma të kam mod, 
LUK.18.5	mbol nkus mininga hi waandëgëlë ma, mayi nyè tsig ntol asu yë na të adugan ma sòṅ ndëgëlë abim mban te. 
LUK.18.6	Nti nyè na: vogëlan e dzam ndzodzongo ntsigi-ntol wadzo! 
LUK.18.7	Yë Zamba ayi bò të tsig ntol e bod boe angatòb, a bayon nyè a mis ai alu, ai amos, tò abò të bò vol vòli? 
LUK.18.8	Makad mina na ayi bò tsig ntol etye etye. Hë da, eyòṅ mòn mod ayi sò, yë ayi fò kòb ṅyëbë a si-ndon nga?
LUK.18.9	Ndò aku bod bëziṅ ya bëtsogo na bënë sosoo, bëbyandigi e bod bëvòg nkana hi: 
LUK.18.10	Bod bëbè bëngabed a tempel na bakë kogëlan, mbòg man farisea, e nyò mbòg nnòṅò ntòlò. 
LUK.18.11	Ndò man farisea angatëbë, angakogëlan a nnëm etere na: A Zamba, makaṅ wa mbol masëki anë e bod bëvòg: bafadi, bënë dzongo, bandaman mëlug; masëki anë nnòṅò ntòlò nyò. 
LUK.18.12	Maki bidi a nguma sòndò biyòṅ bibè
LUK.18.13	Mfa nnòṅò ntòlò, atëlë oyab nali, të të yi na abede mis a yob, dzam da angakud
LUK.18.14	Makad mina: e nyò angadugan a nda dzie mfuban alodo e nyò mbòg. Amu e mod osë abede emen ayi dzòdiban, e nyò adzòdi emen ayi bedëban.
LUK.18.15	Ndò bazu ai nyè ban bòngò na anamba bò. Bëyègè bëngayi yen nala, bëngasog ai bò. 
LUK.18.16	Ndò Yesus angaloe bòngò a fëfël, nyè na: Dzogan ban bòngò bëzu abë ma, të miakad kaman ai bò, amu edzoe Zamba yawoge ai kan te. 
LUK.18.17	Amen, makad mina na: E nyò osë ayi ki soan ai edzoe Zamba anë man mòngò, ayi ki nyian ete.
LUK.18.18	Ndò ndzoe ziṅ asili nyè na: A mbëmbë ṅyëgëlë, mayean bò dze asu yë na mëkyëbë ai enyiṅ kòm? 
LUK.18.19	Yesus nyè ai nyè na: Asu dze wadzo na mënë mbëṅ? Mod ziṅ asëki mbëṅ, hë Zamba etam. 
LUK.18.20	Wayëm mëmvende: Të wabò bisog, të wawoe, të wadzib, të watsig mbë mvaa
LUK.18.21	Mod te nyè na: Mëbaala ya mam mëte mësë atarigi mëtoa mòngò. 
LUK.18.22	Awog Yesus angawog nala, nyè ai nyè na: Dzom engënë edzëman wa dzia: Kuan ai e byem bisë obëlë, okab mimbubua, abog te wayi bi ntam mëbugban a yob, ozu wabie ma. 
LUK.18.23	Angayi wog nala, antoa fò olun; Amu angabë nkukuma eyëgan. 
LUK.18.24	Mbol Yesus angayen anë angavëṅan olun, nyè na: Layi hm bò aye o, na e bod bëbëlë akuma bënyian a edzoe Zamba! 
LUK.18.25	Amu anë ebugbu abui na kamele alod a alò ondondò, alodo anë nkukuma anyian a edzoe Zamba. 
LUK.18.26	E bod bëvogolo bò na: Ndò hm za anë dzam kodeban? 
LUK.18.27	Nyè na: E dzom yakad bod yakad ki Zamba. 
LUK.18.28	Petrus nyè na: Yënë, bingamana lig bisë, bisò biatoṅ wa. 
LUK.18.29	Nyè ai bò na: Amen, makad mina na: Mod ziṅ asë na angalig nda, ngë nyia, ngë babënyaṅ, ngë bivuvuman, ngë bòn, asu edzoe Zamba, 
LUK.18.30	ndò ayi bò të bi nala abui biyòṅ a enyiṅ dzi, abii fë enyiṅ kòm a enyiṅ yazu.
LUK.18.31	Ndò anòṅ bë awom ai bëbè, nyè ai bò na: Ma nyò mabed a Yerusalem, ndò e mam mësë mënë ntilan a bëprofèt mëtyan ai mòn mod mayi toban. 
LUK.18.32	Amu ayi kaban a mò bëhaiden, bëkpëlë nyè, bëtè nyè, bëtui nyè mëtè a nyòl, 
LUK.18.33	bëyidi nyè, bëwoe fë nyè, dzam da, a amos lala, atëbë a sòṅ. 
LUK.18.34	Bò të wog tò dzom; ndò adzo te angalaṅan bò ndimba nala, bò të wog e dzam Yesus angadzo.
LUK.18.35	Ndò angabò na, mbol angabë asubugu a Yeriko, ndindim ziṅ otoa a mgbag ndzòṅ, adzaègè byem. 
LUK.18.36	Mbol angawog nkunda bod olodo hi, angasili e dzom yalod. 
LUK.18.37	Ndò bakad nyè na Yesus man Nazaret ṅnyè alod. 
LUK.18.38	Asò hm vë kiṅ, nyè na: A Yesus, man David, yënë ma ngòl. 
LUK.18.39	E ba bëkëlë osu ha bëngasog ai nyè, bò na atòbò evol; nyè hë abam a yob ete na: A man David, yënë ma ngòl. 
LUK.18.40	Ndò Yesus angakom etye, abende na bëzu ai nyè abë nyè. Eyòṅ angasubu babi, ndò asili nyè na: 
LUK.18.41	Dze wayi na mëbò wa? Nyè na: a Nti, bò na mëyen! 
LUK.18.42	Yesus nyè ai nyè na: Yënë! Ṅyëbë woe onyii wa. 
LUK.18.43	Etye etye te, angayen, angakë atoṅ nyè, alugu Zamba. Ayen bëngayen nala, bod bësë bëngavë Zamba duma.
LUK.19.1	Ndò Yesus anganyian a tisòn Yeriko
LUK.19.2	Ondzi na, mod ziṅ, dzoe na Zakeus ya angabë ndzoe bënòṅò bë toya, atoa fë nkukuma mod, 
LUK.19.3	angayi na ayen e mod emen anë Yesus, dzam da tègè ai zen asu nkunda bod, mbol hm fë angabë etun ntye. 
LUK.19.4	Ndò angakë mbil osu, abëdë a mod ele a yob, asu yë na ayen, amu Yesus angabë ayean lod ete. 
LUK.19.5	Akui angakui hom te, ndò Yesus abëbë a yob, nyè ai nyè na: A Zakeus, vologo sus a si, amu mayean tòbò a nda dzoe ana. 
LUK.19.6	Ndò fò avol sus, asoan ai nyè a nda dzie ai mintag. 
LUK.19.7	Bod bësë bëyënë adzo di, bëngakë banyiṅ ha na: Akë nyian abë mod minsëm na atòbò we. 
LUK.19.8	Ndò Zakeus atëbë a si, nyè ai Nti na: A Nti, yënë, mazu vë mimbubua efas akuma dama a zaṅ, ndò fë, ngë mëngafadi mod ziṅ dzom, mayi nyè dzò dugan biyòṅ binyii. 
LUK.19.9	Yesus nyè ai nyè na: Amos ya ana, akode anyian e nda nyi, amu nyè fë anë mòn Abraham. 
LUK.19.10	Amu mòn mod angasò na azu dzëṅ, akode fë e ba bënë a zen ndzaṅ.
LUK.19.11	Bëwogo e mam ma, ndò adugan fèd, akuu bò nkana, amu bëngabë bësubu ya babi ai Yerusalem, bëngatsog na edzoe Zamba yazu yene etye etye te. 
LUK.19.12	Nyè hm na: Ntomba mod ziṅ ongakë a nnam oyab na akë nòṅ edzoe, adugan fë. 
LUK.19.13	Ndò aloe bëlò boe awom, avëë bò minsaṅ mi mòni awom, nyè ai bò na: Boan mëkit ete, ntye mënë a dulu. 
LUK.19.14	Bod ya ayòṅ die bësiṅi nyè, ndò bëngalom bod a mvus dzie na bëkë kad na: Biayi ki na e mod nyò adzoe bia. 
LUK.19.15	Eyòṅ hm akë dugan, hala abi ya edzoe, ndò abò na bëloe nyè bëlò boe ya angavë mòni, asu yë na ayëm anë bëngabò mëkit. 
LUK.19.16	Ndò e nyò osu angasò, nyè na: A nti, nsaṅ mòni woe obye minsaṅa wom. 
LUK.19.17	Nyè ai nyè na: Oyëm doe! a mbëmbë olò. Mbol hm obò mod afidi a ban mam, nòṅò edzoe a bëtisòn awom. 
LUK.19.18	E nyò bèè asòò, nyè na: nsaṅ mòni woe, a nti, obye minsaṅ mifë mitan. 
LUK.19.19	Nyè ai e nyòlò te na: Wa fë wazu dzoe bëtisòn bëtan. 
LUK.19.20	E nyò mbòg asòò, nyè na: a nti, nsaṅ mòni woe hi a mëngasòli a atiṅ eyie. 
LUK.19.21	Amu mëngabë mëmbarëga wa, mbol onë ṅyoyòg mod; wabodo e dzi waandzëki bede, okoe e dzi waandzëki bè. 
LUK.19.22	Nyè ai nyè na: Wakpèè wamen a adzo a anyu doe, a mbë olò. Ongabë oyëmë na mënë ayòg mod, mëbodogo e hom mandzëki bede, mëkoe e hom mandzëki bè nga? 
LUK.19.23	Ndò asu dze waandzëki vë mòni wama a baṅ? A hala, eyòṅ mësò ya, mëngakë nyè nòṅ ai mvug a yob! 
LUK.19.24	Ndò adzo ai e bod bëmbë tëlë nyè a mgbag na: Fadëgan nyè nsaṅ mòni, mivë e nyò abëlë minsaṅa wom. 
LUK.19.25	Bò ai nyè na: a nti, kë ambëlë ya minsaṅa wom a! 
LUK.19.26	Makad mina na bayi vë e mod osë ambëlë ya; e nyò abëlë ki, bayi nyè fadi tò e dzi abëlë. 
LUK.19.27	Mfa minziziṅ miama ya mingabë yi ki na mëdzoe bò, zaan ai bò ha, miwoe bò ha, mëtoa.
LUK.19.28	Akòbògò e mam ma, ndò akë ai dulu osu, angabed a Yerusalem. 
LUK.19.29	Ndò labò na, eyòṅ angakui babi a Betfage ai Betania, a nkol baloe na nkol bile bi mbòn, ndò alom bëyègè bëbè 
LUK.19.30	nyè na: Kaṅan e dzal anë osu di, eyòṅ miayi nyian ete, miayi kòb man ozele atii, a mod ziṅ abë ya ki bed ete; mitii nyè, mizu ai nyè. 
LUK.19.31	Ngë mod ziṅ asili mina na: Asu dze miatii nyè? Mikada nyè na: Nti woe ayaṅan ai nyè. 
LUK.19.32	E ba bëngalom ba bëtye, bëkòbò fë anë angakad bò. 
LUK.19.33	Ndò batii man ozele, e bod bawoge ai nyè bò ai bò na: a dze miatii man ozele? 
LUK.19.34	Bò na: Nti ayaṅan ai nyè. 
LUK.19.35	Ndò bakë ai nyè abë Yesus, ndò bamana kub man ozele biwòman biaban a nyòl, bëbede Yesus ete. 
LUK.19.36	Ndò ayëm zen, bëngatè biwòman biaban a zen. 
LUK.19.37	Akui angakui babi a bëbod nkol bile bi mbòn, nguma nkunda bëyègè bëngatag, bëlugu Zamba a yob ete asu biyëṅ bi mam bisë bëngayen, 
LUK.19.38	bò na: Alugëban, e nyò azu, nkukuma, a dzoe Nti
LUK.19.39	Bëfarisea bëvòg ya nkunda ete ha bëngadzo ai nyè na: A ṅyëgëlë, kòbògò ai bëyègè boe. 
LUK.19.40	Nyè na: Makad mina, ngë bëku bivol, mëkòg mayi dò yedan a yob. 
LUK.19.41	Ndò eyòṅ angakui babi, ayënë tisòn, ndò angayon dzò a nyòl, 
LUK.19.42	nyè na: ngë wa oyëm amos hi e mam mazu ai mvoè! Etoa dzi, anë wa ndimba a mis. 
LUK.19.43	Amu mëmos mazu wa a nyòl a minziziṅ mie miayi wa loṅ oloṅ a nyòl
LUK.19.44	abog te bayi wa dib a si
LUK.19.45	Ndò akë nyian a tempel, atari na atsidan bod bë mëkit, 
LUK.19.46	nyè ai bò na: Anë ntilan na: Nda dzama yayi bò nda ngogëlan
LUK.19.47	Antoa, ayëgëlë a tempel amos osë. Bëfada bënen ai bësaṅa bëkalara bëngadzëṅ na bawoe nyè, tò bëtëbë bë osu ya nnam, 
LUK.19.48	bò të yëm mbol bënë dzam bò, amu nnam osë odiṅi na wavogolo nyè.
LUK.20.1	Ndò hm lazu bò na, amos ziṅ ha, ayëgëlë bod a tempel, ayedan bò mbëmbë foe, ndò bëfada bënen ai bësaṅa bëkalara ai benyia-bodo-mvia bëngasò, 
LUK.20.2	bò ai nyè na: Kada bia e kan ngul wabò e mam ma, ngë ki e mod avë wa ngul te. 
LUK.20.3	Ndò ayalan bò na: Ma mayi mina sili dzam ziṅ, mikad ma. 
LUK.20.4	Yë ṅduan Yohannes ongabë osòò a yob, yë a bod? 
LUK.20.5	Bëngakë batsog a bò a bò ha, bò na: ngë biadzo na: osòò a yob, ayi dzo na: Asu dze hm miandzëki nyè yëbë? 
LUK.20.6	Ngë bidzo hm ki na: Osòò a bod; bod bësë bayi bia lum ngòg, amu bayëbë ai ngul na Yohannes anë profèt. 
LUK.20.7	Ndò hm bayalan nyè na bayëm ki mfa ongasò. 
LUK.20.8	Yesus nyè ai bò na: Ma fë makad ki mina e ngul mabò e mam ma ete.
LUK.20.9	Ndò angakèè na aku bod nkana hi: Mod ziṅan gabè afub wayn, avëë dò bod bisye, akëlë a dulu ban mëlu. 
LUK.20.10	Eyòṅ abog angakui, ndò angalom olò woe abë bod bisye na bëvë nyè mëkoe ya afub wayn. Ndò e bod bisye ba bëngayid nyè, bësoe nyè mò mò. 
LUK.20.11	Ndò adugan lom olò mfë. E bod ba bëyidi fë tò e nyòlò, bëmgbali nyè, bësoe nyè mò mò. 
LUK.20.12	Ndò angadugan lom e nyò lala. E bod ba, bëbaa nyè mëvëṅ, bëtsidan nyè. 
LUK.20.13	Ndò esya-nti afub wayn azu dzo na: Mëbò ya? Mazu lom ndindiṅ mòn wama. Eyòṅ ziṅ na bayi nyè kam. 
LUK.20.14	Ayen bod bisye bëngayen nyè, bëngalaṅëdan bò a bò ha, bò na: E nyò ṅnyè anë ai elig. Ṅwoan nyè, asu yë na elig ewoge ai bia. 
LUK.20.15	Ndò bawoa nyè a afub wayn a nsëṅ, bëwoe nyè. Esya-nti afub wayn ayi bò ai bò ya? 
LUK.20.16	Ayi sò, amana e bod bisye ba ai si, avëë bod bëfë afub wayn. Mbol bëngawog nala, bò na: Tègè ai dzom! 
LUK.20.17	Ndò abëbë bò, nyè ai bò na: Ebug enë ntilan dzi yatyan ya na: Akòg ya bod mëloṅ bëngawoa a fyè, ndò avëṅan ya akòg ya abug nda
LUK.20.18	E mod osë aku akòg te a yob, ayi mana saṅëban. E nyò ki akòg te aku a yob, layi nyè mana bëgëlan. 
LUK.20.19	Bësaṅa bëkalara ai bëfada bënen bëngadzëṅ na bafudu nyè mò a nyòl abog te, dzam da bëngambara bod, amu bëngabë bëyëmë na angalèè nkana te otyan ai bò.
LUK.20.20	Bëmònò Yesus ha, ndò balom nyè bod a mëkëṅ, bëdzoo na bënë sosoo, asu yë na bënòṅ nyè ebug a anyu, bëzu hm kuan ai nyè a edzoe ai a ngul ngòmëna. 
LUK.20.21	Ndò basili nyè na: A ṅyëgëlë, biayëm na wakòbò, oyëgëlë fë tëtëlë, ndò fë wabò ki ebom kama, dzam da wayëgëlë zen Zamba a bëbëla. 
LUK.20.22	Yë biayean yaan ai Kaiser toya, yë biayean ki yaan? 
LUK.20.23	Mbol angayen mvol dzaban, nyè ai bò na: 
LUK.20.24	Vaan ma nsaṅ mòni. Obëlë evëgëlë ai nsanan za? Bò na: E bi bi Kaiser. 
LUK.20.25	Nyè ai bò na: Ndò hm, vaan Kaiser e dzi yawoge ai Kaiser, mivë Zamba e dzi yawoge ai Zamba. 
LUK.20.26	Ndò bëngabë ki nyè dzam nòṅ ebug a anyu a bod ete, bëngakam eyalan dzie, bëkuu bivol.
LUK.20.27	Ndò bod bëvòg ya bësadukea bëngasò, (mbò badzo na akui-lë sòṅ a sëki) ndò basili nyè na: 
LUK.20.28	A ṅyëgëlë, Moses angatil bia na: Ngë manyaṅ mod ziṅ awu, abëlë mininga atoa tègè ai mòn, manyaṅ anòṅò mininga te, na abye manyaṅ bòn ai nyè
LUK.20.29	Ndò hm babënyaṅ bëngabë zamgbal; e nyò osu angalug mininga, awuu, të ai mòn. 
LUK.20.30	E nyò bèè fë, 
LUK.20.31	ai e nyò lala, bëlugu nyè, dzam dëda nala, bò bësë zamgbal, të lig bòn, ndò bëngawu. 
LUK.20.32	Ndò fë mininga nyè awu a mvus hala. 
LUK.20.33	Ndò hm, e mininga nyò ayi bò ngal za a akui-lë sòṅ? (Amu bò bësë zamgbal bëngalug nyè)! 
LUK.20.34	Yesus nyè ai bò na: Bòn ya enyiṅ dzi balug, bëkëlë a mëlug, 
LUK.20.35	e ba bakyëbë ai dzò bayi bi enyiṅ kòm ai akui-lë sòṅ bëwu, ndò fë bayi ki lug, tò akë a mëlug. 
LUK.20.36	Amu basëki fë dzam dugan wu, amu bënë anë benglès; mbol bënë bòn bë akui-lë sòṅ, bënë bòn bë Zamba. 
LUK.20.37	Mfa yë na bëwu bakui a sòṅ, Moses angayëm a nlaṅ ele eyoṅo ndoan, mbol adzo na: Zamba Abraham ai Zamba Isaak, ai Zamba Yakob
LUK.20.38	Zamba asëki Zamba bëwu, anë e nyò bënyiṅi, amu bësë banyiṅ asu die. 
LUK.20.39	Ndò bëvòg ya bësaṅa bëkalara bafèd na: a ṅyëgële, okòbò mbëṅ. 
LUK.20.40	Asu te, bò tègè fë nyè zombo sili nsili ziṅ.
LUK.20.41	Nyè ai bò na: Eyë bënë dzam dzo ya na Kristus anë mòn David? 
LUK.20.42	Amu David emen adzo a kalara bësalmen na: Nti angadzo ai Nti wama na: tòbògò ma a mbo-nnomo 
LUK.20.43	akëlë kui anë mayi dzòdi minziziṅ mie a mëkol moe a si
LUK.20.44	Ṅnyie anë David aloege nyè na Nti, eyë anë dzam bò mòn woe ya?
LUK.20.45	Bod bësë bëwogo, ndò adzo ai bëyègè boe na: 
LUK.20.46	Mikalëga bësaṅa bëkalara, bayi na bakë bawulu ai mintòṅ bidud, bëdiṅi na bësug bò a minsëṅ mi angara, bëdiṅi bitoa bi osu a mënda bikoan ai a bëdina, 
LUK.20.47	mbò bamana dian ai akuma minkus, bëlëdëgë na bakogëlan abui. Bayi bi mfaṅ nkat.
LUK.21.1	Ndò atye mis, angayen e minkukuma mi bod mifudigi bifaè biaban a nkòb. 
LUK.21.2	Ndò ayen nkus mininga ziṅ, ya ongabë mëbua, owoaga ban minsaṅ mibè, 
LUK.21.3	nyè na: Makad mina bëbëla na, mbubua nkus mininga hi ofudi efaè alodo bod bësë. 
LUK.21.4	Amu yë na, bò bësë bëhë vë hë mëbuga ya akuma daban, mfa woe, avë enyiṅ dzie esë a mëbua moe ete.
LUK.21.5	Mbol bod bëvòg bëkama tempel, bëkama abëṅ mëkòg, bëkama mëtunëṅa, nyè na: 
LUK.21.6	E ma miayen mala, mëmos mayi sò hala: Akòg ziṅ layi ki ligi lëbëdë e di avòg a yob, së na amana sili. 
LUK.21.7	Ndò hm basili nyè na: a ṅyëgëlë, mam mëte mayi bòban oden, ndò ki ndëm fe yayi lëdë na mam mëte mazu bòban? 
LUK.21.8	Nyè na: Boan okala na të miadimi. Amu abui bayi sò a dzoe dama, bò na: Mamen, ai na: Abog asubu ya babi. Të miakë miatoṅ bò! 
LUK.21.9	Eyòṅ miayi wog na bita ai bindugëlan binë, të miasaṅan. Amu mam mëte mayean tari bòban, dzam da, së ki mëmana mala etye etye. 
LUK.21.10	Ndò fë adzo ai bò na: Ayòṅ layi luman ai ayòṅ, edzoe elumëṅan ai edzoe, 
LUK.21.11	si engatigëdan abui, ndò fë anë e hom hili, zie ai akòn biayi bò. Mam mësis ai abui mëndëm biayi bò a yob. 
LUK.21.12	Osusua e mam mësë ma, bayi mina fudi mò a nyòl, bëngatibili mina, bëkuan ai mina a mënda bikoan ai a mimbog, bëtele mina a mis minkukuma ai bëdzoe etòm dzoe dama. 
LUK.21.13	Nala wayi bò na mibòòlò ma. 
LUK.21.14	Yëman a minnëm mian na miayean ki komëzan mbol miadzòs. 
LUK.21.15	Amu mamen mayi mina vë anyu ai fëg a tò mod ziṅ ayi ki bi ngul ya afèd, ngë ki na mod atoe mina biboṅ. 
LUK.21.16	Bëbonde ban ai babënyaṅ ban, ai bivuvuman ai bëmvoe ban bayi kuan ai mina, bëwoe fë bëvòg ya abë mina, 
LUK.21.17	ndò bod bësë bayi mina fëm etòm dzoe dama. 
LUK.21.18	Dzam da, kòṅ esil ya nlo waan yayi ki dzaṅ. 
LUK.21.19	Miayi kyëbë ai enyiṅ dzan a mban a yob.
LUK.21.20	Eyòṅ miayi yen na minkunda bita mimana ya loṅ Yerusalem edinga a nyòl, eyòṅ te miyëmë na mbole woe antoa ya babi. 
LUK.21.21	Eyòṅ te, e bod ya bënë a Yudea bëtubu a minkol, e ba ya a zaṅ Yerusalem bëkui a nsëṅ, e ba ya mvus nnam, të bazu nyian ete 
LUK.21.22	amu mëmos mëte mënë mëmos bivudëga asu die, a e mam mësë mëngatilban madzalëban. 
LUK.21.23	Amala ai e bininga bënë mëbum ai e ba bayi nyie bòn mëlu mëte. Amu mintye abui miayi bò a nnam, olun oyënan ai ayòṅ di, 
LUK.21.24	ndò hm bayi wu ai nyamëla, bëkëlë a mëkaban a minnam misë; bëhaiden bayi kòrò Yerusalem ai mëkol, akëlë kui anë abog bëhaiden latoban.
LUK.21.25	Ndëm yayi kui a nlo-dzobo ai a ngòn ai a atitie. Mfa ya si, mësis mayi sus bod a nyòl, të yëm mbol babò ai minsum ai eduṅ maṅ; 
LUK.21.26	bod bayi wu ai wòṅ, ai ṅyangan bayanga e mam mayi yënan a si esë, amu ngul esë ya yob yayi tigëdan. 
LUK.21.27	Eyòṅ te hm bayi yen mòn mod azaag a nkut
LUK.21.28	Eyòṅ e mam ma mayi kèè na mabòban, mivaa nnëm, mitele minlo a yob, amu akode dan asubu ya babi. 
LUK.21.29	Ndò aku bò nkana na: Yënan ele sa ai bile bisë. 
LUK.21.30	Etye etye ya bingasam ya, miyënë nala, mingayëm na mëkoe mëntoa ya babi. 
LUK.21.31	Dzam dëda fë ai mina: eyòṅ miayi yen e mam ma mëbòban, yëman na edzoe Zamba entoa ya babi. 
LUK.21.32	Amen, makad mina na, e ngongo bod nyi yayi ki lod, së na mam mëte mësë mëbòban. 
LUK.21.33	Yob ai si biayi lod, dzam da bibug biama biayi ki lod.
LUK.21.34	Mibò okala na minnëm miza vob mina ai ebamba ai mëyòg, ai mam më si, amos te ongavol mina sòṅ ku a yob 
LUK.21.35	hë anë olam. Amu wayi ku e bod bësë bëtoa a si-ndon esë a yob. 
LUK.21.36	Boan okala abog asë, mikogëlan asu yë na mibi ngul ya atub e mam mësë mayi bòban mala, mitëbë mòn mod osu. 
LUK.21.37	Angabë na, ai amos, ayëgëlë a tempel, ai alu, akui, akë bombo a nkol baloe na nkol bile bi mbòn. 
LUK.21.38	Ndò nnam osë okunëṅi kad sòṅ a bë nyè a tempel, bazu nyè vogolo.
LUK.22.1	Hala te abog bëmbaṅëla të ai saṅ, a baloe na Paska ongasubu ya. 
LUK.22.2	Bëfada bënen ai bësaṅa bëkalara bëngadzëṅ mbol bawoe Yesus, amu bëmbarëga nnam. 
LUK.22.3	Ndò Satan anganyian Yudas anë mëbëdan na Iskariot, mbòg ya bë awom ai bëbèè, a nyòl. 
LUK.22.4	Yudas akëlëg, angakë yili ai bëfada bënen, ai bëzimbi e kan anë bò dzam kuan ai nyè. 
LUK.22.5	Ndò batag ai dò, bëyëbë na bayi nyè vë mòni. 
LUK.22.6	Ndò ayëbë, angadzëṅ mbëmbë abog anë dzam kuan ai nyè, nnam të yëm.
LUK.22.7	Ndò amos bëmbaṅëla të ai saṅ ongasò, a bayean tuni Paska. 
LUK.22.8	Ndò alom Petrus ban Yohannes nyè na: Kaṅan bia komëzan Paska na bidi. 
LUK.22.9	Bò ai nyè na: Eyë wayi na bikomëzan nyè ve? 
LUK.22.10	Nyè ai bò na: Eyòṅ miayi kui a tisòn, miayi toban ai mod abëgë emvaṅ mëndim. Toṅan nyè akëlë kui e nda ayi nyian, 
LUK.22.11	abog te miayi dzo ai nti-nda na: ṅyëgëlë adzo ai wa na: E nda bëyëṅ mayi di Paska ai bëyègè bama enë ve? 
LUK.22.12	 Ṅnyè ayi mina lëdë mod etun-nda a nda yob ai e hom batòbò a badi. Eyë komëzan Paska etere. 
LUK.22.13	Ndò bakë, bëkòbò anë angakad bò, bëkomëzan Paska.
LUK.22.14	Eyòṅ awola angakui, ndò akom etoa a tëbëlë, apostel bënë ai nyè ha. 
LUK.22.15	Nyè ai bò na: Së hm anë mëngayi të du na madi e Paska nyò fufulu ai mina osusua yë na mabi mintye! 
LUK.22.16	Amu makad mina na mayi ki nyè dugan di akëlë kui anë adzalëban a edzoe Zamba. 
LUK.22.17	Ndò anòṅ kòb, avëë ngaṅ, nyè na: Nòṅan ha, mikaban mina mina. 
LUK.22.18	Amu makad mina na: mayi ki dugan nyu ebuma ya ele wayn akëlë kui anë edzoe Zamba yazu. 
LUK.22.19	Ndò anòṅ mbaṅëla, avëë ngaṅ, abëgë, avëë bò, nyè na: E dzi enë nyòl dzama ya yakaban asu dan. Boan dò, mitsogo ma. 
LUK.22.20	Ndò fë dzam dëda ai kòb a mvus bidi, nyè na: E kòb nyi enë mkpamaṅ elad a mëki mama ya masoeban asu dan. 
LUK.22.21	Hë da, wò e nyò akab ma onë ai ma a tëbëlë ha. 
LUK.22.22	Amu mòn mod akë fò e kan enë etilga, dzam da, amala ai mod te, e nyò akab nyè. 
LUK.22.23	Bëkèè hm na badzëṅ a zaṅ dzaban, e mod ya abë bò ayiigi bò adzo te.
LUK.22.24	Ndò nkòbò wabò bò ha, bësuṅu e mod ayean bò nkoṅ anen. 
LUK.22.25	Nyè ai bò na: Minkukuma ya mëyòṅ miadzoe mëyòṅ, ndò fë e bod badzoe bò, baloe bò na bëbò bë mbëṅ. 
LUK.22.26	Mfa waan, dzom yasëki nala. E nyò anë nkoṅ ayob abui ayëyean bò anë man mòngò, e nyò ki adzoe abò anë e nyò asye. 
LUK.22.27	Za hm anë nkoṅ a yob, yë e mod atoa a tëbëlë bidi, yë e nyò asye? Së e nyò atoa a tëbëlë a? Ma mënë hm a zaṅ dzan anë e mod asye. 
LUK.22.28	Mina mingabò azombo ai ma a mindzug miama. 
LUK.22.29	Ndò hm ma mayi mina komëzan edzoe e kan tara angakomëzan ma edzoe 
LUK.22.30	asu yë na midi, minyu a tëbëlë wama a edzoe dzama, mitòbò fë a bitoa bi edzoe, mitsigi ntol mënda më bod më Israel awom ai mëbè.
LUK.22.31	A Simun, a Simun, Satan asili ya mina, asu yë na asëgëzë mina anë basëgëzë oles. 
LUK.22.32	Ndò hm mëkogëlan asu doe, asu yë na të ṅyëbë woe watëg. Mfa woe, eyòṅ wayi wome nyòl, owonëṅe babënyòṅ. 
LUK.22.33	Nyè ai nyè na: A Nti, mënë a ngomëzan na makë ai wa tò a mbog, tò a awu. 
LUK.22.34	Yesus nyè na: Makad wa, a Petrus, nnom kub ayi ki lòṅan a, së na osoo na wayëm ma. 
LUK.22.35	Nyè ai bò na: Eyòṅ mëngalom mina të ai mfëg mòni, të ai mfëg, të ai ngob, yë mingayaṅan ai dzom ziṅ? Bò na: Kokoa. 
LUK.22.36	Nyè ai bò na: Etoa dzi hm, e mod abëlë mfëg mòni, anòṅò wò, dzam dëda ai mfëg. E mod abëlë ki, akuan ai ewòman dzie, akus nyamëla. 
LUK.22.37	Amu makad mina na e dzam anë ntilan di layean toban abë ma na: Bëngalaṅ nyè a taṅ bizilngan. Amu e dzi bëngatil ebëbëgë ma engatoban ya. 
LUK.22.38	Bò na: a Nti, yënë, bibëlë nyamëla ebè ha. Nyè ai bò na: Nala wayean.
LUK.22.39	Ndò akui, akëlë a nkol bile bi mbòn, anë fulu engabë nyè, bëyègè boe bëbiege nyè ha. 
LUK.22.40	Eyòṅ angakui hom te, nyè ai bò na: Kogëlan, asu yë na miza ku a mëbobëla. 
LUK.22.41	Ndò angakë nyè etam, aligi bò, akëlë abim ntye ya mod onë dzam woa ebaṅ, ndò akud mëbòṅ, angakogëlan, 
LUK.22.42	nyè na: a Tara, ngë wayi, vaaga ma e kòb nyi ha. Dzam da, së ki ṅyian wama, ṅyian woe ngò obòban. 
LUK.22.43	Ndò englès angayene nyè asò a yob ha, angawone nyè. 
LUK.22.44	Mbol wòṅ ongabi nyè, angafëdan kogëlan. Edudug dzie entoa hë anë bibaṅ mëki, ekpaa a si. 
LUK.22.45	Ndò akodo a ngogëlan, akëlë a bëyègè bëngabë, akòbò bëtoa oyò etòm mëlunga, 
LUK.22.46	nyè ai bò na: Dze miakë oyò ai dzò? Tëbëgan, mikogëlan, asu yë na miza ku a mëbobëla.
LUK.22.47	Angënë akòbògò nala, ondzi na, mod nkunda ahama, e nyò anë dzoe na Yudas, mbòg ya bë awom ai bëbèè awulugu bò osu; ndò angasubu Yesus babi, awuban ai nyè. 
LUK.22.48	Yesus nyè ai nyè na: A Yudas, wakab mòn mod ai mëwuban nga? 
LUK.22.49	Mbol e bod bëngabë ai nyè bëngayen e dzam ayean bòban, bò na: a Nti, yë bibaè bò nyamëla? 
LUK.22.50	Ndò mbòg ya abë bò abaè man olò fada nen nyamëla, atsigi nyè alò ya mbo-nnomo. 
LUK.22.51	Yesus nyè na: Dzogan abim te. Ndò anamba alò, abò dò mvoè. 
LUK.22.52	Ndò Yesus adzo ai e bod bëngazu nyè a nyòl: bëfada bënen, bëzimbi ya tempel, ai bënyia-bodo-mvia, nyè na: Misò ai bënyamëla, ai mëkëg, hë anë miazu bi ezilngan nga? 
LUK.22.53	Mëngabë ai mina a tempel amos osë: miandzëki ma fudi mò a nyòl; dzam da, awola dan ai ngul dibi hm bi.
LUK.22.54	Ndò banòṅ nyè, bëkë nyian ai nyè a nda fada nen, Petrus azaa abie nyè oyab. 
LUK.22.55	Bod bëngakoe ndoan a zaṅ nsëṅ, bëtòbò a si fufulu; ndò Petrus atòbò ai bò ha. 
LUK.22.56	Ndò man mininga bisye ziṅ ayen nyè atoa a ndoan, ndò atoan nyè fòmbò, nyè ai nyè na: E mod nyò nyè fë ahë bë ai nyè. 
LUK.22.57	Angasoo, nyè na: A mininga, mayëm ki nyè. 
LUK.22.58	Eban të kog, ndò mod mfë ayen nyè, nyè na: Wa fë onë mbòg ya ete. Petrus nyè na: A mod, masëki ai bò esamba! 
LUK.22.59	A mvus dzam bò nguma awola, mod mfë angayag fò ha, nyè na: A bëbëla emen, e mod nyò ahë bë ai nyè esamba; anë ben fë man Galilea! 
LUK.22.60	Petrus nyè na: a mod, mayëm ki e dzam wadzo dili. Etye etye te, angënë akòbògò nala, ndò nnom kub alòṅ. 
LUK.22.61	Ndò Nti avëṅan, abëbë Petrus, ndò Petrus adugan tsog ebug Nti angakad nyè na: Osusua yë na nnom kub alòṅan a, wayi ma sie biyòṅ bilè. 
LUK.22.62	Ndò angakui a nsëṅ, angayon fò abui.
LUK.22.63	Ndò e bod bëngabë bëbëlë nyè ha bakèè na bakpëlë nyè, bëyidi nyè, 
LUK.22.64	ndò batindi nyè efus eyie a mis, bëngasili nyè na: Bò mvigi, za abimi wa? 
LUK.22.65	Bëngamgbali nyè, ai abui mam mëfë fë. 
LUK.22.66	A kidi engalende, ndò bënyia-bodo-mvia bë nnam bëngakoan, ai bëfada bënen, ai bësaṅa bëkalara, ndò bakë ai nyè a nda bikoan nen dzaban, 
LUK.22.67	bò na: Ngë wa onë Kristus, kada bia. Nyè ai bò na: Tò mëkad mina, miayi ki yëbë. 
LUK.22.68	Ngë mësili ki nsili, miayi ki yalan. 
LUK.22.69	Akègè etoa dzi, mòn mod ayi tòbò a mbo-nnomo ngul Zamba
LUK.22.70	Bò bësë bò na: Dze yë wa hm onë mòn Zamba? Nyè ai bò na: Mina miadzo na mënë nyè. 
LUK.22.71	Bò na: Dze fë biayaṅan ai sòman? Amu bia bëben biwog a anyu die.
LUK.23.1	Ndò ekoan dzaban esë engakodo a si, bëkë ai nyè abë Pilatus. 
LUK.23.2	Bëkèè hm na basòman nyè, bò na: Bikòb e mod nyò adugu nnam, akaman fë na bëyaan ai Kaiser toya, adzoo fë na ṅnyè anë Kristus nkukuma. 
LUK.23.3	Ndò Pilatus asili nyè na: Yë wa onë nkukuma Yuden? Ndò ayalan nyè na: Wa wadzo nala. 
LUK.23.4	Pilatus nyè ai bëfada bënen, ai minkunda na: Mayen ki nguma etòm abë e mod nyò. 
LUK.23.5	Bò bëngayag, bò na: afòṅòlò ayòṅ, ayëgëlë bò a Yudea osë, atarigi a Galilea azaa kui ha.
LUK.23.6	Awogo Pilatus angawog nala, ndò asili ngë mod te anë man Galilea. 
LUK.23.7	Eyòṅ angayëm na anë mod ya a biwoge bi edzoe bi Herodes, ndò alom nyè abë Herodes, mbol nyè fë angabë a Yerusalem mëlu mëte. 
LUK.23.8	Ayen Herodes angayen Yesus, angatag abui, amu hala ayi ya du kòm na ayen nyè, mbol awogo minlaṅ mie, afidigi fë na ayi yen ndëm ziṅ ya abò. 
LUK.23.9	Ndò hm asili nyè abui minsili hala, nyè tègè nyè yalan tò dzom. 
LUK.23.10	Ndò bëfada bënen ai bësaṅa bëkalara bëngakodo a si, bëngasòman fò nyè ngul abui. 
LUK.23.11	Herodes ai bëzimbi boe bëbëlan fò ai nyè abe, bëngamgbali nyè; ndò babòdò nyè abëṅ ewòman, alomo nyè abë Pilatus. 
LUK.23.12	Amos te, ndò Herodes ban Pilatus bëngalad amvoe. Amu osusa yë nala, bëngabë bësiṅan.
LUK.23.13	Ndò Pilatus akoan bëfada bënen ai bëdzoe bë nnam, ai nnam osë. 
LUK.23.14	Nyè ai bò na: Misò ai ma e mod nyò, mina na afòṅòlò nnam; ma mësili nyè minsili, mitoa, ndò e mam mësë ya mihë sòman nyè ete, mandzëki yen nguma etòm ya ete abë e mod nyò. 
LUK.23.15	Tò ben fë Herodes, amu alom bia nyè; mod te andzëki bò dzom ziṅ ya yayean ai awu. 
LUK.23.16	Mazu hm bò na bëyid nyè, mësoe nyè.
LUK.23.18	Bò bësë ai nkunda bëngayedan na: Këlëg ai nyè, Barabbas ṅnyè osoe bia. 
LUK.23.19	E Barabbas nyò angakë a mbog etòm endugëlan ziṅ ya engabò a tisòn, mbim mod owuu ete. 
LUK.23.20	Ndò Pilatus adugan kòbò ai bò, mbol ayii na asoe Yesus. 
LUK.23.21	Ndò bakë ai mbaman osu, bò na: Bomo nyè a klos, bomo nyè a klos! 
LUK.23.22	Ndò adugan bò kad eyòṅ lala na: Za abe fò e mod nyò abò? Mayen ki nguma etòm wayean ai awu abë nyè! Mazu bò na bëyid nyè, mësoe nyè. 
LUK.23.23	Bëngayag fò a yob ete, bësiligi na bëbomë nyè a klos; ndò kiṅ dzaban engabë hë ebëdë a yob. 
LUK.23.24	Ndò Pilatus azu tsig na ṅyian waban obòban. 
LUK.23.25	Ndò angasoe e mod bësiligi, a bëngafudi a mbog etòm endugëlan ai mbim mod, mfa Yesus, ndò avë bò nyè a mò.
LUK.23.26	Mbol bëkëlë ai nyè ha, ndò babi Simun ziṅ ya Sirenea asòò a afub, ndò bavë nyè klos na abëgë, azaa Yesus a mvus. 
LUK.23.27	Mod nkunda bod ya nnam ai bininga ya bëyono nyè, bëyëbë nyè, bëngatoṅ nyè. 
LUK.23.28	Ndò Yesus avëṅan a bëngabë, nyè na: A bëngòn ya Yerusalem, të miayon ma. Yonan mina bëben, miyon fe bòn ban. 
LUK.23.29	Amu mëmos mazu, a bayi dzo na: Mvòm ai minkokom, ai mëbum ya mandzëki bye, ai mëbè ya mandzëki nyie bòn. 
LUK.23.30	Eyòṅ te bayi kèè na badzo ai minkol na: Kuan bia a yob, bëdzoo fë ai minkol mi tòg na: budëban bia a yob
LUK.23.31	Amu, ngë babò na ai nyuman ele, bayi bò ya ai nkot ele? 
LUK.23.32	Bëkëlë fë ai bëbe bë bod bëfë hala bëbè na bakë bò woe esamba ai nyè. 
LUK.23.33	Ndò eyòṅ bëngakui e hom baloe na Ekogolo nlo, ndò babomë nyè a klos hala, ai bëbe bë bod ba, mbòg a mbo-nnomo, mbòg a mbo-ngala. 
LUK.23.34	Ndò Yesus adzo na: a tara, dzuu bò, amu bayëm ki e dzam babò. Ndò bamana kab biyie bie, bëngadò abia ete. 
LUK.23.35	Nkunda bod otëlë, bëbëbëgë. Bëdzoe bë nnam bëngakpëlë nyè, bò na: Andzë kode bëfë a! Akodëge emen, ngë ṅnyè anë Kristus Zamba ya anë ntòban. 
LUK.23.36	Tò fë bëzimbi bëngakpëlë nyè, bëzaa nyè lod osu, ndò bavë nyè saṅ wayn 
LUK.23.37	bò na: Ngë wa onë nkukuma Yuden, kodëge wamen. 
LUK.23.38	Ntilan ongabë okëlë nyè a nlo a yob na: E nyò anë nkukuma Yuden. 
LUK.23.39	Mbòg ya bëbe bë bod bëmbë këlë ai nyè ha angamgbali nyè, nyè na: së wa onë Kristus a? Kodëge wamen, ai bia fë. 
LUK.23.40	Ndò e nyò mbòg afèd, angakòṅan ai nyè na: Nga wambara Zamba, e Zamba onë a nkat abë nyè? 
LUK.23.41	Mfa waan, biakyëbë ai akyaè di, amu biabi maan ya e mam bingabò. Nyè andzëki bò abe ziṅ. 
LUK.23.42	Nyè na: A Yesus, otsogo ma eyòṅ wayi kui a edzoe dzoe. 
LUK.23.43	Nyè ai nyè na: Amen, makad wa na, ana ben, wayi tòbò ai ma a Paradis.
LUK.23.44	Ndò, dzam bò a awola samëna, ndò dibi angasus a si esë, akui a awola ebulu 
LUK.23.45	mbol nlo-dzobo angadim, ndò tende ya tempel angasali a zaṅ. 
LUK.23.46	Ndò Yesus adzo a yob ete na, a tara, mavë nsisim wama a mò moe
LUK.23.47	Ayen ndzoe ntèd bëzimbi angayen e dzam angabò di, angalugu Zamba, nyè na: E mod nyò angabë fò sosoo mod bëbëla. 
LUK.23.48	E minkunda misë mingakë miasò, ayen bëngayen e mam mëngabò ma, bëngadugan, bakë bayëb. 
LUK.23.49	Bëmvoe boe bësë bëngabë bëtëlë oyab, ai e bininga bëngazu batoṅ nyè akègè a Galilea, bëyënë e mam ma.
LUK.23.50	Ndò hm të mod ziṅ, dzoe na Yosef, mbòg ya ekoan nnam, angabë mbëmbë mod ai sosoo, 
LUK.23.51	-nyè andzëki kui ai bò kiṅa oyili waban ai e dzam bëngabò- angabë mod ya Arimatea, tisòn bë Yuden, angabë ayanga edzoe Zamba, 
LUK.23.52	ndò akë abë Pilatus, adzaè nyè mbim Yesus, 
LUK.23.53	ndò angavaè wò a klos, awogo wò a eyie, afudi a sòṅ engabë mfagan a akòg, hala mod abë ki dzëban ete. 
LUK.23.54	Amos te ongabë amos mëfaṅ më sabbat, sabbat emen angayi ya tari. 
LUK.23.55	E bininga ya bëngasò ai nyè a Galilea bëngakë babie bò a mvus, ndò bayen sòṅ ai mbol mbim woe ongabë oboo, 
LUK.23.56	ndò badugan, bëkë komëzan mimbòn ai e bilòg bianyum mbëṅ.
LUK.23.56	Ndò bininga bëngabaala mvende, bëwaè a sabbat.
LUK.24.1	Ndò a amos osu ya sòndò, ai ndib kidi, ndò bakë a sòṅ, bëbëgë e mimbòn ya bëngakomëzan. 
LUK.24.2	Ndò bakòb akòg atoa mfëṅëlan a mbè sòṅ a mgbag, 
LUK.24.3	ndò banyian, të yen mbim Yesus Nti. 
LUK.24.4	Ndò hm labò na, mbol fëg engadzaṅ bò a adzo di, bod bëbè bësòò bò kòb ha, bëbëgë biyie bifumu eyëgan. 
LUK.24.5	Bëngakòn wòṅ, ndò baluu mësu a si, e bod ba bò ai bò na: Dze miadzëṅ vëvëë mod a zaṅ mimbim? 
LUK.24.6	Asëki ha, akui a sòṅ. Tsogan mbol angakad mina hala angënë a Galilea 
LUK.24.7	na layean na mòn mod akabëban a mò bësëm, abomban a klos, abog te atëbë a sòṅ a amos lala. 
LUK.24.8	Ndò badugan tsog bibug bie. 
LUK.24.9	Ndò bakodo a sòṅ, bëmana lèè bë awom ai mbògò ai e bod bësë bëvòg e mam mësë ma. 
LUK.24.10	Bëngabë na: Maria Magdalena, ai Yoanna, ai Maria nyia Yakob, ai e bininga bëvòg bëngabë ai bò. Bëngabë kada apostel e mam ma, 
LUK.24.11	apostel bëngayen të mam mëte hë anë mam minnal, ndò bandzëki bò yëbë. 
LUK.24.12	Ndò Petrus akodo a si, akëlë mbil a sòṅ, ndò alëmbë a nnëm ete, antala hë bandas etam, ndò angadugan a nda, akama e dzam angabò di.
LUK.24.13	Amos te oben, bod bëbè ya taṅ dzaban bëngabë bëkëlë a dzal ziṅ, lëtoa dzam bò kilomèra awom ai ebè ai Yerusalem, dzal te atoa dzoe na Emmaus. 
LUK.24.14	Bëngazu hm të balèè bò a bò e mam mësë ya mëngabò ma. 
LUK.24.15	Ndò hm labò na, a bëlèègè ha, bëlaṅëdan, ndò Yesus azu bò kòb, angakë ai bò esamba. 
LUK.24.16	Mis maban mëmana bò kanga ha, bò tègè nyè yëm. 
LUK.24.17	Nyè ai bò na: Mam mëfe mëben mialaṅëdan ai mò a zen ma? Ndò baku bivol, mëlunga a nnëm a tuud. 
LUK.24.18	Ndò mbòg ayalan, (angabë dzoe na Kleopas) nyè ai nyè na: Yë wa etam onë nnëṅ a Yerusalem na wayëm ki e mam mabòban ete e mëlu ma nga? 
LUK.24.19	Nyè ai bò na: Mam mëfe? Bò ai nyè na: E ma matyan ai Yesus ya Nazaret. Yesus te angabë ngungul profèt a mimboan ai a nkòbò a mis më Zamba ai a mis më nnam osë; 
LUK.24.20	akyaè ya bëfada bënen ai bëtëbë bë osu, bëdzoe ban bakab nyè a ntol awu, ndò babome nyè a klos. 
LUK.24.21	Bia bingabë bifidigi na ṅnyè anë e mod azu kode Israel. Ndò hm fë, a e mam mësë ma, amos lala hi ngë mam mëte mëbò ana. 
LUK.24.22	Dzam da, bininga bëziṅ ya ngab dzan bëbede bia minnëm a yob: bëkun kë a sòṅ, 
LUK.24.23	ndò mbol bandzëki yen mbim woe, ndò bësò bia kad na bëyen benglès, mbò bëkad bò na avëë. 
LUK.24.24	Ndò bod bëziṅ ya esamba dzan bëkë a sòṅ, bëkòbò fë hë anë bininga bëdzo, dzam da emen ṅnyè tègè yen. 
LUK.24.25	Ndò adzo ai bò na: A e bod minë adid ai atòṅ nnëm ya ayëbë e mam mësë ya bëprofèt bëngakòbò! 
LUK.24.26	Nga Kristus angabë ayean dzugi mam mete, azu sòṅ nyian a duma die? 
LUK.24.27	Angatimi hm bò e mam matyan ai nyè a ntilan
LUK.24.28	Ndò bakui babi ai e dzal bëngabë këlë ete, ndò abò hë anë ayi kë ai dulu osu. 
LUK.24.29	Ndò bayag nyè a kiṅ, bò na: Tòbògò ai bia, amu ngoge engasus ya, ndò amos oyimbi ya. Ndò anganyian, atòbò ai bò. 
LUK.24.30	Ndò hm labò ha na, mbol angabë atoa ai bò a tëbëlë ha, ndò anòṅ mbaṅëla, afubu, abëgë, avëë bò; 
LUK.24.31	ṅyaan hm mis maban mayaaban hi, ndò bayëm nyè. Nyè adzaṅa bò a mis. 
LUK.24.32	Ndò badzo bò a bò na: Nga minnëm mihë dig bia a abum eyòṅ ahë lèè ai bia a zen, e kan ahë yaè bia ntilan? 
LUK.24.33	Awola te ben, ndò bakodo a si, bëdugan a Yerusalem, ndò bakòb bë awom ai mbògò ai e bod bëngabë ai bò bëtoa nkoan, 
LUK.24.34	bëkada na Nti atëbë fò a sòṅ bëbëla: Simun ayen nyè. 
LUK.24.35	Ndò bò fë balèè e mam ya zen ai mbol ya bëngayëm nyè eyòṅ abëgë mbaṅëla.
LUK.24.36	Bëkòbògò e mam ma, antëlë bò a zaṅ, ndò adzo ai bò na: Mvoè ai mina. 
LUK.24.37	Mësis ai wòṅ bikuu bò a nyòl, bëtsogo na bayen kon. 
LUK.24.38	Nyè ai bò na: Dze miambara na? Ndò ki asu dze miasoo a minnëm mian? 
LUK.24.39	Bëbëgan mò mama ai mëkol mama. Mamen fò nyò! Namëngan ma, miyen, amu kon ebëlë ki nyòl ai bives akyaè ya miayen mëbëlë di. 
LUK.24.40	Akòbògò nala, ndò angalëdë bò mò ai mëkol. 
LUK.24.41	Mbol bëngabë të ṅyëbë asu mintag ya nnëm, bëkama fë, nyè ai bò na: Yë mibëlë e dzom ya adi ha? 
LUK.24.42	Ndò bavë nyè etun mbuman kòs. 
LUK.24.43	Ndò anòṅ, angadi bò a osu na. 
LUK.24.44	Nyè ai bò na: Bibug biama ya mëngakad mina hala mëngënë ai mina, na e mam mësë mënë ntilan a mvende Moses ai a bëprofèt ai bësalmen, mëtyan ai ma, mayean dzalëban. 
LUK.24.45	Ndò hm ayaè bò minnëm na bëwog ntilan. 
LUK.24.46	Nyè ai bò na: Eyë anë ntilan nala na Kristus ayi bi mintye, atëbë a bëkon a amos lala, 
LUK.24.47	abog te bëyedan mëyòṅ mësë avëṅan asu evaa minsëm a dzoe die. Atarigi a Yerusalem, 
LUK.24.48	mina minë bëbòòlò bë mam mëte. 
LUK.24.49	Ndò hm malom mina ekaa Tara. Mfa waan, tòbògan a tisòn ha ntye miabë ki bi ngul ya yob.
LUK.24.50	Ndò angakë ai bò a Betania, ndò abede mò a yob, angafubu bò. 
LUK.24.51	Ndò lazu bò na, eyòṅ angabë afubugu bò ha, ndò akaèn ai bò, anòṅëban a yob. 
LUK.24.52	Bò bëngalugu nyè. Ndò badugan a Yerusalem ai abui mintag, 
LUK.24.53	bëntoa a tempel kòm esë, bëluugu Zamba.
JHN.1.1	A mëtari, ebugu 
JHN.1.2	Angabë abë Zamba a mëtari. 
JHN.1.3	Dzom esë engakomban ai nyè, ndò fë, tègè ai nyè, dzom ziṅ yandzëki komban. E dzi engakomban 
JHN.1.4	engabë enyiṅ abë nyè, ndò enyiṅ engabë mfyè bod. 
JHN.1.5	Ndò mfyè wafyè a dibi, hë da, dibi tègè wò nòṅ
JHN.1.6	Ndò mod ziṅan gasò, a nloman Zamba, mod te dzoe na Yohannes. 
JHN.1.7	Angasò asu mbòòlan, na azu bòòlò mfyè, asu yë na bod bësë bëyëbë etòm dzie. 
JHN.1.8	E nyòlò te angabë ki mfyè; angasò hë asu yë na azu bòòlò mfyè. 
JHN.1.9	Angabë mfaṅ mfyè ya wafyè mod osë, a ongasò a si ndon. 
JHN.1.10	Angabë a si ndon, ndò fë si ndon engakomban ai nyè, hë da, si ndon yandzëki nyè yëm. 
JHN.1.11	Angasò a biwoge bie, hë da, emboe bandzëki soan ai nyè. 
JHN.1.12	Eba bësë ya bëngasoan ai nyè, a bëngayëbë a dzoe die, angavë bò ngul ya avëṅan bòn bë Zamba, 
JHN.1.13	e ba ya bëngabyali, së a hm ki a mëki ngë ṅyian nyòl ngë ki a ṅyian fam, hë abë Zamba emen. 
JHN.1.14	Ndò ebugu anganòṅ nyòl, aloṅo abëmba die abë bia, ndò biayen duma die, duma anë e di mbaṅ mòn obëlë abë esya; anë ndzian ai maa, ai sosoo. 
JHN.1.15	Yohannes abòòlò nyè, ndò adzo na: E nyò ṅnyè mëdzoo na: E mod azu ma a mvus alod ya ma osu, amu angabë ma osu. 
JHN.1.16	Amu bia bësë bingayen maa abede maa a yob, a ntud enyiṅ woe, 
JHN.1.17	amu a zaṅ Moses ngò mvende engavëëban, maa ki ai sosoo bintoa a zaṅ Yesus Kristus. 
JHN.1.18	Mod ziṅ abë ya ki yen Zamba. Mbaṅ Mòn ya anë Zamba, a anë a nnëm esya, ṅnyè angayaè zen.
JHN.1.19	Mbòòlan Yohannes a hi, eyòṅ Yuden ya Yerusalem bëngalom nyè bëfada ai bëleviten na bësili nyè na: Wa onë za
JHN.1.20	Ndò angamëm, andzëki sie, ndò angamëm na: Ma, masëki Kristus
JHN.1.21	Ndò basili nyè na: Dze hm, yë wa onë Elias? nyè na: Kokoa. Yë wa onë profèt? nyè na: Kokoa. 
JHN.1.22	Ndò hm badzo ai nyè na: Onë hm za ben tuk? Mbol yë na bivë e ba bëlom bia eyalan. Wadzo adzo doe ya? 
JHN.1.23	Nyè na: Mënë kiṅ e nyò ayëdan a nkod-nnam: limëṅan zen Nti
JHN.1.24	E bod ba bëngabë a nloman bëfarisea. 
JHN.1.25	Ndò basili nyè, bò na: A dze hm wadu bod, ngë osëki tò Kristus, tò Elias, tò ki profèt? 
JHN.1.26	Yohannes nyè ai bò na: Ma madu bod a mëndim. Mod atëlë a zaṅ dzaan, miayëm ki nyè; 
JHN.1.27	azu ma a mvus, hë da mayean ki na matii nyè nkòl silfas. 
JHN.1.28	E mam ma mëngayenëban a Betania
JHN.1.29	E kidi lende ya hala, ndò ayen Yesus azaag abë nyè, nyè na: Yënë ntomba Zamba ya wavaè minsëm ya si ndon. 
JHN.1.30	Ṅnyè mëdzoo ai nyè na: Mod ziṅ azu ma a mvus, a angalod ma osu, amu angabë ma osu. 
JHN.1.31	Mamen mëmbë yëmë ki nyè
JHN.1.32	Ndò Yohannes angabòòlò, nyè na: mëngayen nsisim osusu, osòò a yob anë obëṅ, ndò ongatòbò nyè a nyòl. 
JHN.1.33	Mfa wama, mambë yëmë ki nyè, dzam da e nyò angalom ma na mëdu bod a mëndim ṅnyè angadzo ai ma na: ‘E mod oṅyënë nsisim osusu, ozaa tòbò abë nyè, ṅnyè ayi du abë Mfufub Nsisim!’ 
JHN.1.34	Mamen mëngayen, ndò fë mazu ya mabòòlò na ṅnyè anë mòn Zamba.
JHN.1.35	E kidi lende ya hala, Yohannes atëlë na, ai bëyègè bëbè ya esamba dzie, 
JHN.1.36	ndò afòmbò Yesus, mbol alodo, nyè na: Yënë sik, ntomba Zamba. 
JHN.1.37	Ndò e bëyègè bëbè ba bawog nyè akòbògò nala; mbò bakë batoṅ Yesus a zud ba. 
JHN.1.38	Ndò Yesus ahëṅan, antala anë bazu batoṅ nyè, nyè ai bò na: Dze miadzëṅ? Bò ai nyè na: Rabbi
JHN.1.39	Nyè ai bò na: Zaan, miayi yen. Ndò bëngakë, bëyënë e hom atoa, ndò bëngatòbò ai nyè amos te. E mam ma, dzam bò awola awomo. 
JHN.1.40	Mbòg ya e ba bëbè ya bëngawog Yohannes akòbògò, bëtoṅo nyè, angabë Andreas, manyaṅ Simun
JHN.1.41	Ndò atari yen manyaṅ Simun, nyè ai nyè na: Bisòm ya Messias (nala watyan na: Kristus). 
JHN.1.42	Ndò akë ai nyè abë Yesus. Ndò Yesus afòmbò nyè, nyè na: Wa, onë Simun, man Yohannes; wayi loeban na Kefas, nala watyan na Akògò.
JHN.1.43	Amos otsaag hala, angabë ayii na akë a Galilea, ndò ayen Filipus. Yesus nyè ai nyè na: Zaag wabie ma. 
JHN.1.44	Filipus angabë mod ya Betsaida, mod ya tisòn Andreas ban Petrus. 
JHN.1.45	Filipus atoban ai Natanael
JHN.1.46	Natanaèl nyè ai nyè na: Yë e dzam anë mbëṅ anë dzam sòṅ a Nazaret
JHN.1.47	Ayen Yesus angayen Natanaèl azaag abë nyè, ndò alaṅ nyè ebug dzi na: Yënë a mfaṅ, man Israel nyò anë të ai mvol a nyòl. 
JHN.1.48	Natanaèl nyè ai nyè na: Eyë wayëm ma he? Yesus nyè ai nyè na: osusua yë na Filipus aloe wa, hala otoa a ele bibuma a si, ma mëyen ya wa. 
JHN.1.49	Natanaèl nyè ai nyè na: A Rabbi, onë man Zamba, onë ndzoe Israel. 
JHN.1.50	Yesus nyè ai nyè na: dze yë mbol mëkad wa na mëyen wa a ele a si ndò wayëbë? Wayi yen alodo nala. 
JHN.1.51	Ndò adzo ai nyè na: Amen, amen, makad mina na, miayi yen yob ayoo, benglès bë Zamba bëbëdë, bësusu a man Zamba anë.
JHN.2.1	A amos lala, alug angabë a Kana ya Galilea, nyia Yesus nyè angabë we. 
JHN.2.2	Yesus ai bëyègè boe bò fë bëngabë mbandan a alug. 
JHN.2.3	Ndò mëyòg mëngaman ha, nyia Yesus nyè ai nyè na: Babëlë ki mëyòg. 
JHN.2.4	Yesus nyè ai nyè na: Dze enë a zaṅ bia wa? Awola dama andzë ya kui a. 
JHN.2.5	Nyia nyè ai bod bisye na: E dzi esë ankad mina ana, hë mibòò. 
JHN.2.6	Bimvaṅ mëkòg bingabë hala bisaman, asu esob-nyòl Yuden, bitoa, anë emvaṅ mëbom mëbè ngë mëlè. 
JHN.2.7	Yesus nyè ai bò na: Dzalëgan mëndim a bimvaṅ. Ndò bëngadzala biè akui a nkòṅ a yob. 
JHN.2.8	Nyè ai bò na: Biedan hm, mikë vë ndzoe abog. Mbò bakë ba. 
JHN.2.9	A ndzoe abog akiègè e mëndim mëngavëṅan wayn ma, të yëm mfag asò, dzam da e bod bisye bëngabied mëndim bëyemë të, ndò ndzoe abog aloe nlug, 
JHN.2.10	nyè ai nyè na: Mod osë atari kad vë e wayn anë mbëṅ; eyòṅ bod bëbili ya wayn, bëngavë e nyò adaṅ ki mbëṅ. Mfag woe, obaala e wayn anë mbëṅ nyò azaag kui etoa dzi. 
JHN.2.11	Yesus angabò mëtari më ndëm a Kana ya Galilea, ndò angakuli duma die, bëyègè boe bëyëbë nyè. 
JHN.2.12	A mvus te, ndò angasigi a Kafarnao, ai nyè ai nyia woe, ai babënyaṅ boe, ai bëyègè boe, ndò bëngatòbò we, dzam da tègè tòbò kòm.
JHN.2.13	Paska Yuden angasubu ha, ndò Yesus angabed a Yerusalem. 
JHN.2.14	Ndò akòb a tempel na, bëkuan bë nyag ai mintomba ai abëṅ ai e bod batsende mòni, 
JHN.2.15	ndò akom nkas ai minkòl, angatsidan mintomba ai nyag a tempel, akubu mòni e bod batsende mòni a si, avundugu bëtëbëlë a si, 
JHN.2.16	nyè ai bëkuan bë abëṅ na: Vaagan e byem bi ha, mibë vëṅan nda Tara na ebò nda makit. 
JHN.2.17	Ndò bëyègè boe bazu tsog na anë ntilan na: Mvam asu nda dzoe yayi ki ma dzoge a miëëṅ
JHN.2.18	Ndò Yuden bayalan, bò ai nyè na: Za ndëm walëdë bia asu yë na obò e kan nyi? 
JHN.2.19	Yesus nyè ai bò na: Bugan e nda-ngogëlan nyi, mëdugan dzò loṅ a taṅ mëlu mëlè. 
JHN.2.20	Yuden bò na: E nda-Zamba nyi engaloṅëban a taṅ mimbu mëwom mënyii ai misaman, ndò wayi dzò loṅ hë a taṅ mëlu mëlè nga? 
JHN.2.21	Ndë nyè angabë akòbògò adzo nda ya nyòl dzie. 
JHN.2.22	Eyòṅ hm angakui a sòṅ, ndò bëyègè boe badugan tsog na angakad nala, ndò bëngayëbë ntilan ai ebug Yesus angakòbò.
JHN.2.23	Mbol angabë a Yerusalem a abog Paska, ndò abui bod angayëbë a dzoe die ai ṅyënan bëyënë e ndëm angabë abòòg. 
JHN.2.24	Mfa woe, Yesus andzëki bi afidi ai bò, mbol angabë ayëmë bò, 
JHN.2.25	ai mbol angabë ki ayaṅan ai na mod atye nyè ndòṅ mod. Amu emen angabë ayëmë e dzi engabë a nnëm mod.
JHN.3.1	Mod ziṅ ya bëfarisea, dzoe na Nikodemus, nyia-modo-mvia
JHN.3.2	angasò abë nyè ai alu, ndò adzo ai nyè na: A Rabbi, biayëm na wasò abë Zamba a etye ṅyëgëlë, amu mod ziṅ asëki dzam bò e kan ndëm wabò nyi ngë Zamba asëki ai nyè. 
JHN.3.3	Yesus nyè ai nyè na: Amen, amen, makad wa na, e nyò andzëki byali a yob, asëki dzam yen edzoe Zamba. 
JHN.3.4	Nikodemus nyè ai nyè na: Eyë mod anë dugan byali ya, eyòṅ antoa ya nnom? Yë anë dzam dugan nyian a abum nyia, adugan byali? 
JHN.3.5	Yesus nyè ai nyè na: Amen, amen, makad wa na: e nyò andzëki dugan byali a mëndim ai nsisim, asëki dzam nyian a ayòṅ Zamba. 
JHN.3.6	E dzi enë mbyalan a nyòl enë nyòl, e dzi enë mbyalan a nsisim enë nsisim. 
JHN.3.7	Obë kam na makad wa na, miayean dugan byali a yob. 
JHN.3.8	Evundu yafëbëlë e hom yayi, ndò wawog eduṅ dzie, hë da otëgë yëm e hom yasò, ngë e hom yakë. Nala ngò hm fë e nyò osë anë mbyalan abë nsisim anë. 
JHN.3.9	Ndò Nikodemus afèd, nyè ai nyè na: Eyë nala onë dzam yënan ya? 
JHN.3.10	Yesus nyè ai nyè na: Wa onë ṅyëgëlë a Israel, ndò wayëm ki e mam ma nga? 
JHN.3.11	Amen, amen, makad wa na: biakòbò e dzi biayëm, bibòòlò fë e dzi bingayen, hë da miayëbë ki mbòòlan waan. 
JHN.3.12	Ngë mam më si mmò mëhë kad mina ana ma, mina të yëbë, eyë miayi ṅyëbë eyòṅ mënkad mina mam më yob ya? 
JHN.3.13	Ndò fë, mod ziṅ abë ya ki bed a yob sësala hë e nyò angasus, asòò a yob, mòn mod. 
JHN.3.14	Ndò hm fë, akyaè ya Moses angabede nyò a nkod-nnam, nala ngò mòn mod ayean bedëban, 
JHN.3.15	asu yë na e nyò osë abëlë afidi abë nyè, abëlë enyiṅ kòm. 
JHN.3.16	Amu yë na, Zamba angadiṅ si-ndon e kan yë na avëë mbaṅ mòn woe, asu yë na e nyò osë ayebë nyè, abë kë a ndzaṅ, hë da abëlë enyiṅ kòm. 
JHN.3.17	Amu Zamba andzëki lom mòn a si na atsig ntol ya si, dzam da asu yë na si-ndon ekodeban abë nyè. 
JHN.3.18	E nyò ayëbë nyè, atëbë ki a nkat. E nyò ayëbë ki nyè, atëbë ya a nkat, amu andzëki ṅyëbë dzoe mbaṅ mòn Zamba. 
JHN.3.19	Nkat onë na, mfyè ongasò a si-ndon, ndò bod bëngadiṅ dibi alodo mfyè; amu mimboan miaban mingabë abe. 
JHN.3.20	Amu, e nyò osë abò abe, afëm mfyè, ndò fë akë ki a mfyè asu yë na mimboan mie miza kulan. 
JHN.3.21	E nyò abò sosoo azu a mfyè, asu yë na mimboan mie mikulan, amu minë mboan abë Zamba.
JHN.3.22	A mvus te, ndò Yesus ai bëyègè boe bazu a si Yudea, ndò atòbò ai bò hala, angadu bod. 
JHN.3.23	Yohannes nyè angabë aduu a Ainon, babi ai Salim, amu mëndim mëngabë etere abui, bod bëngazu duuban. 
JHN.3.24	Amu, hala te Yohannes abë ki woaban a mbog. 
JHN.3.25	Ndò minlaṅëdan miakui a zaṅ bëyègè bë Yohannes ai man Yuden, mityan ai esob nyòl. 
JHN.3.26	Ndò bakë abë Yohannes, bò ai nyè na: A Rabbi, e mod angabë ai wa a Yordan ayat, a ongabòòlò, ṅnyè nyò angadu ya bod, ndò bod bësë bakë abë nyè. 
JHN.3.27	Yohannes nyè na: Mod asëki dzam nòṅ tò dzom ziṅ dzidzia, ngë andzëki dzò vëëban a yob. 
JHN.3.28	Mina bëben miabòòlò ma na mëngadzo na: sëki ma mënë Kristus, dzam da mënë nyè nloman a osu. 
JHN.3.29	E mod abëlë mininga ṅnyè anë nlugu; mvoe nlugu, a etëlë, ewogo kiṅ dzie, yatag abui asu kiṅ nlugu. Mintag miama mite midzie ya. 
JHN.3.30	Nyè ayean bugëban, ma ki mayean dzòdiban.
JHN.3.31	E nyò asò a yob, alod bod bësë. E nyò anë mod ya si-ndon, asò a si-ndon, ndò fë akòbò mam ya si. E nyò asò a yob, alod bod bësë. 
JHN.3.32	E mod angayen, awogo fë dò, abòòlò, dzam da, tò mod ayëbë ki mbòòlan woe. 
JHN.3.33	E nyò ayëbë mbòòlan woe, amëm na Zamba anë sosoo. 
JHN.3.34	E nyò ya Zamba angalom, akòbò mam më Zamba, amu avë ki nsisim a mëlanga. 
JHN.3.35	Esya adiṅ mòn, ndò angavë nyè dzom esë a mò. 
JHN.3.36	E nyò ayëbë mòn, abëlë enyiṅ kòm. E nyò ki abyandi mòn, ayi ki yen enyiṅ, dzam da, olun Zamba obaa nyè a nyòl.
JHN.4.1	Ayëm Yesus angayëm na bëfarisea bëyëm ya na Yesus adudu abui bëyègè, aduu fë bod alodo Yohannes 
JHN.4.2	-hë da Yesus emen angabë ki aduu, bëyègè boe mbò bëngabë bëduu- 
JHN.4.3	ndò akodo a Yudea, adugan kë a Galilea. 
JHN.4.4	Angabë enòdi na akii a Samaria
JHN.4.5	Ndò azu kui a tisòn Samaria dzoe na Sikar, babi ai e si Yakob angavë mòn woe Yosèf. 
JHN.4.6	Etam Yakob engabë etere. Mbol Yesus angabë ntëgan ai dulu, ndò atòbò a nkom etam. Dzam bò a awola samëna. 
JHN.4.7	Ndò mininga ziṅ ya Samaria asò hm na azu lè mëndim. Yesus nyè ai nyè na: Vaa ma dzom ya anyu. 
JHN.4.8	Anë hm ha na, bëyègè boe bëngakë a tisòn na bakë kus dzom ya adi. 
JHN.4.9	Ndò mininga Samaritan adzo ai nyè na: Dze enë dzam bò na, wa, man Yuden, ongasili ma, ya mënë mininga Samaritan, e dzom ya anyu? (Amu Yuden bakalan ki dzom ziṅ ai bësamaritan). 
JHN.4.10	Yesus nyè ai nyè na: Ngë oyëmë efaè Zamba, ai e mod adzo ai wa na: Vaa ma e dzom ya anyu, ngë wa odzaa nyè ana, avëë fë wa mëndim më enyiṅ. 
JHN.4.11	Mininga nyè ai nyè na: A Nti, wabëlë ki tò nlonga, ndò fë etam enë edòg. Eyë wayi sò ai mëndim më enyiṅ ve? 
JHN.4.12	Dze, yë walod tara waan Yakòb ya angavë bia etam, emen anyuu fë mëndim ya ete, ai bòn boe, ai biyëm bie? 
JHN.4.13	Yesus nyè ai nyè na: E mod osë anyu e mëndim ma, ayi dugan wog ekode. 
JHN.4.14	E mod ki ayi nyu e mëndim ya mamen mayi nyè vë, ayi ki bad wog ekode tò eyòṅ, dzam da, e mëndim mayi nyè vë mayi vëṅan etam e mëndim masoe asu enyiṅ kòm. 
JHN.4.15	Mininga nyè ai nyè na: A Nti, vaa ma mëndim mëte, asu yë na të mabad wog ekode ngë asò lè mëndim. 
JHN.4.16	Nyè ai nyè na: Këlë ma loe nyò nnom, odugan zu va. 
JHN.4.17	Mininga nyè na: masëki ai nnom. Yesus nyè ai nyè na: Okòbò fò mbëṅ, wa na: mabëlë ki nnom. 
JHN.4.18	Amu obi ya fam etan, ndò e nyò obëlë etoa dzi asëki wa nnom. Okòbò fò e dili bëbëla. 
JHN.4.19	Mininga nyè ai nyè na: A Nti, mayen na onë profèt. 
JHN.4.20	Bëtara bëkadëga kogëlan a nkol hi
JHN.4.21	Yesus nyè ai nyè na: Yëbëgë e dzam makad wa, a mininga, na awola lazu, a miayi ki kogëlan ai Tara tò a nkol hi, tò a Yerusalem. 
JHN.4.22	Mina mialugu e dzi miayëm ki. Bia, bialugu e dzi biayëm, amu akode lasò a Yuden. 
JHN.4.23	Amu awola lazu, ndò ben hm di, a e bod balugu mfaṅ mfaṅ bayi kogëlan ai Zamba a nsisim ai a sosoo. Amu, akyaè bod bakogëlan ai nyè nala, mbò Tara adzëṅ. 
JHN.4.24	Zamba anë nsisim, ndò e ba bakogëlan ai nyè, bayean kogëlan a nsisim ai a bëbëla. 
JHN.4.25	Mininga nyè ai nyè na: Mayëm na Messias azu
JHN.4.26	Yesus nyè ai nyè na: E ma makòbò ai wa nyò, ma mënë nyè. 
JHN.4.27	Abog te, ndò bëyègè boe bazu, bëngakam dò na angabë alèègè ai mininga. Dzam da, tègè ai e mod adzo na: Dze wadzëṅ, ngë ki na: dze walèè ai nyè? 
JHN.4.28	Ndò mininga alig emvaṅ dzie, akëlë a tisòn, nyè ai bod na: 
JHN.4.29	Zaan yen mod ya akuli ma e mam mësë mëngabò ya; Yë ṅnyè anë Kristus ana? 
JHN.4.30	Ndò bakodo a tisòn, bëngakë abë nyè. 
JHN.4.31	A zaṅ ha, bëyègè bò ai nyè na: A Rabbi, dzaag. 
JHN.4.32	Nyè ai bò na: Ma mëbëlë bidi ya adi, a miayëm ki. 
JHN.4.33	Bëyègè bëngadzo a zaṅ bò a bò na: Yë mod ziṅ asò ai nyè e dzom ya adi ana nga? 
JHN.4.34	Yesus nyè ai bò na: Bidi biama binë na, mëbò ṅyian e nyò angalom ma, mëdzala fë esye dzie. 
JHN.4.35	Së mina bëben miakad dzo na: Ngòn eligi ya enyii osusua mëkoe a? Bëbëgan, makad mina na: Saman mis a yob, miyen anë mëfub mëngafum ya asu mëkoe. 
JHN.4.36	Nkoe-bidi ambëlë ya maan moe, ndò akoan bibuma asu enyiṅ kòm, asu yë na nkoe-bidi ai e mod abè bëtag a enyiṅ kòm. 
JHN.4.37	Amu ebug dzi yatoban bëbëla na: E mod amiè mvòṅ anë etam, e nyò akoe atoa etam. 
JHN.4.38	Mëngalom mina na mikë koe e dzi miandzëki wu ndzug ai dzò. Bod bëfë bëngawu ndzug, ndò miazu nyian a ndzug waban. 
JHN.4.39	Abui bësamaritan ya tisòn te bëngayëbë nyè ai mbol mininga angamëm na: Akad ma e dzi esë mëngabò ya. 
JHN.4.40	Eyòṅ hm bësamaritan bëngazu abë nyè, ndò bakogëlan ai nyè na atòbò abë bò. Ndò angatòbò hala mëlu mëbè. 
JHN.4.41	Ndò abui bod bëngayëbë asu ebug dzie, 
JHN.4.42	bò ai mininga na: biayëbë ki fë asu nkòbò woe, bia bëben biwog ya, ndò biayëm na ṅnyè anë nkode si mfaṅ.
JHN.4.43	A mvus e mëlu mëbè ma, ndò akodo hala, akëlë a Galilea. 
JHN.4.44	Amu Yesus emen angakòbò na: profèt abëlë ki olugu a ayòṅ die. 
JHN.4.45	Eyòṅ hm angasuan a Galilea, bëngasoan ai nyè, ai ṅyenan bëngayen e mam mësë angabò a Yerusalem a abog, amu bò fë bëngabë a abog te. 
JHN.4.46	Ndò adugan kë a Kana ya Galilea, e hom angavëṅan mëndim mëntoa wayn. Mòn angabë akònò ndzoe ziṅ ya esamba nkukuma a Kafarnao. 
JHN.4.47	Eyòṅ angawog na Yesus asò a Yudea na akë a Galilea, ndò akë abë nyè, asili nyè na asigi nyè kë sye mòn, amu angabë awu ai enyiṅ ntye mbòg. 
JHN.4.48	Yesus nyè ai nyè na: Ngë miandzë yen ndëm ai biyëṅ bi mam, mina tègè yëbë. 
JHN.4.49	Ndzoe nyò, nyè ai nyè na: A Nti, siigi, osusua yë na mòn awu ma. 
JHN.4.50	Yesus nyè ai nyè na, këlëg, nyò mòn avëë. E mod nyò ayëbë ebug Yesus angakad nyè, ṅnyè akë nyò. 
JHN.4.51	Hala angënë asiigi, ndò bod bisye boe bazu toban ai nyè a zen, bò ai nyè na: Nyò mòn avëë. 
JHN.4.52	Ndò asili bò awola angawodan evovoe. Bò ai nyè na: Ongoge, a awola zamgbala, ndò fiba angaman nyè a nyòl. 
JHN.4.53	Esya ayëmë fò na a awola te ndò Yesus angadzo ai nyè na: Nyò mòn avëë. Ndò angayëbë, ai nyè, ai nda-bod dzie esë. 
JHN.4.54	E ndëm bèè nyi Yesus angabò eyòṅ angakë a Galilea, asòòg a Yudea.
JHN.5.1	A mvus hala, abog Yuden angabë, ndò Yesus abed a Yerusalem
JHN.5.2	A Yerusalem, a mbè mintomba, etam ziṅ enë, baloe dzò a nkòbò ebrea na Betsada; enë ai mimbè mitan. 
JHN.5.3	Abui minkokòn, mindindim, mimbombog, mingabë toa etere. [ 
JHN.5.4	] 
JHN.5.5	Mod ziṅan gabë hala, okòn woe otòbò ya mimbu mëwom mëlè ai ebu. 
JHN.5.6	Eyòṅ Yesus angayen nyè atoa hala, ayëmë fë na atòbò ya nala kòm, nyè ai nyè na: Yë wayi na wabò mvoè? 
JHN.5.7	Nkokòn wò ai nyè na: mabëlë ki e mod akë ai ma a etòg, eyòṅ mëndim mëngafoṅan ya: eyòṅ esë makë kui, hë mod mfë atari ya sigi we. 
JHN.5.8	Yesus nyè ai nyè na: Tëbëgë, nòṅò enòṅ dzoe, owulu. 
JHN.5.9	Etye etye te, e mod nyò abò fò mvoè, ndò anganòṅ enòṅ dzie, angawulu. Amos te ongabë amos sabbat. 
JHN.5.10	Yuden bò ai e mod angabò mvoè nyò na: Ana onë sabbat, ndò wabëlë ki ngul ya abëgë enòṅ dzoe. 
JHN.5.11	Nyè ai bò na: E mod abò ma mvoè, ṅnyè akad ma na: Nòṅò enòṅ dzoe, owulu. 
JHN.5.12	Ndò basili nyè na: Mod mbe akad wa na: Bodogo enòṅ, owulu? 
JHN.5.13	E mod angasyeban angabë ayëmë ki, amu Yesus angasolan ai abui nkunda angabë hom te. 
JHN.5.14	A mvus hala, ndò Yesus atoban ai nyè a tempel, nyè ai nyè na: Wa nyòlò obò ya mvoè, të hm fë wabad sëm, mbë dzam alodo nala aza toban ai wa. 
JHN.5.15	E mod nyò akodo hala, akë lèè Yuden na Yesus ṅnyè angabò nyè mvoè. 
JHN.5.16	Yuden bëkaè hm na basiṅ Yesus mbol angabò e mam ma a amos sabbat. 
JHN.5.17	Yesus angayalan bò na: Tara
JHN.5.18	Bëngadzëṅ dzëṅ abui na bawoe nyè etòm dzi na, ṅnyè asolege sabbat, ṅnyè adzo na Zamba anë esya woe, nala ontoa na, bò Zamba bënë nkoṅ.
JHN.5.19	Yesus nyè ai bò na: Amen, amen, makad mina na: Mòn asëki dzam bò dzom ziṅ ai emen, ngë andzëki yen esya abò dzò. E mam esya abò, nala ngò fë mòn abò mò. 
JHN.5.20	Amu yë na, esya adiṅ mòn, ndò angalëdë nyè e mam abò, ndò fë ayi nyè lëdë mëfë alodo nala, asu yë na mikam. 
JHN.5.21	Amu, e kan ya esya ahëlë mimbim, avaa enyiṅ, nala ngò fë mòn avë e nyò osë ayi na avë enyiṅ. 
JHN.5.22	Amu, tò esya abò ki mod ziṅ nkat, dzam da, angavë mòn woe nkat osë, 
JHN.5.23	asu yë na bod bësë bëkam mòn anë bakam esya. E mod akam ki mòn, akam ki tò esya ya angalom nyè. 
JHN.5.24	Amen, amen, makad mina na e mod awog ebug dzama, ayëbë fë e nyò angalom ma, abëlë enyiṅ kòm, ndò fë akë ki a nkat, dzam da, alod ya a enyiṅ, asòò a awu. 
JHN.5.25	Amen, amen, makad mina na, awola lazu, ndò ben hm di, a bëwu bayi wog kiṅ mòn Zamba, ndò e ba bayi wog bayi nyiṅ. 
JHN.5.26	Amu, e kan esya abëlë enyiṅ abë emen, nala ngò fë angavë mòn nala na abëlë enyiṅ abë emen. 
JHN.5.27	Ndò angavë nyè ngul ya abò nkat, amu anë mòn mod. 
JHN.5.28	Të miakam dò, amu awola lazu a e bod bësë bënë a mësòṅ bayi wog kiṅ dzie, 
JHN.5.29	abog te e ba bëngabò mbëṅ bayi kui, bëkëlë a akui-lë-sòṅ enyiṅ, e ba ki bëngabò abe, a akui-lë-sòṅ nkat. 
JHN.5.30	Mabëlë ki ngul ya abò dzam ziṅ ai mamen. E kan mawog, ndzò mabò nkat, ndò nkat wama onë sosoo, amu maadzëṅ ki ṅyian wama, madzëṅ hë ṅyian e nyò angalom ma.
JHN.5.31	Ngë mabòòlò mamen, mbòòlan wama osëki mfaṅ. 
JHN.5.32	Mod mfë
JHN.5.33	Mina bëben mingalom bod abë Yohannes, ndò angabòòlò sosoo. 
JHN.5.34	Mfa wama, manòṅ ki mbòòlan wama abë mod, dzam da makad e mam ma asu yë na mikodëban. 
JHN.5.35	Angabë alamba layoṅ, afyè fë, ndò mingayi na miatag etun abog a mfyè woe. 
JHN.5.36	Mfa wama, mëbëlë mbòòlan walod Yohannes: E mimboan Tara angavë ma na mëdzala miè, mimboan mite ya mabò, miabòòlò ma na Tara angalom ma. 
JHN.5.37	Ndò fë, e Tara angalom ma, angabòòlò asu dama. Miabë ya ki wog kiṅ dzie, tò ki ayen asu die, miabë ya ki yen, 
JHN.5.38	ndò fë ebug dzie etoa ki abë mina, amu miayëbë kiṅ e nyò angalom. 
JHN.5.39	Miasoṅ mfufub Ntilan, amu miatsog na miayi bëlë enyiṅ kòm etere. Ndë ngò wabòòlò ma. 
JHN.5.40	Ndò fë miayi ki na miazu abë ma asu yë na mibi enyiṅ. 
JHN.5.41	Manòṅ ki olugu a bod, 
JHN.5.42	dzam da, mazuzu ya mayëm mina na miabelë ki ediṅ Zamba abë mina. 
JHN.5.43	Mëngasò a dzoe tara, ndò miasoan ki ai ma. Ngë mod mfë akë sòṅ a dzoe die, misoan ai nyè. 
JHN.5.44	Eyë minë dzam ṅyëbë ya, eyòṅ mianòṅan duma a mina mina, dzam da të dzëṅ duma mbaṅ mòn Zamba? 
JHN.5.45	Të miakë tsog na ma mayi mina sòman abë Tara. E mod ayi mina sòman, ṅnyè anë e Moses ya mingafidi. 
JHN.5.46	Ngë miyëbëgë Moses, ngë miayëbë fë ma. Amu angatil atyan ai ma. 
JHN.5.47	Ngë miayëbë ki ntilan woe, eyë miayi ṅyëbë bibug biama ya?
JHN.6.1	A mvus hala, ndò Yesus adaṅ a maṅ më Galilea, Tiberiad
JHN.6.2	Mod nkunda angabë abyege nyè, amu bëngayen e ndëm angabò a nyòl minkokòn. 
JHN.6.3	Ndò Yesus abed a nkol, antoa hala ai bëyègè boe. 
JHN.6.4	Paska, abog Yuden, angabë babi. 
JHN.6.5	Abede Yesus angabede mis, ayënë na mod nkunda bod azu abë nyè, nyè ai Filipus na: Eyë biayi kus bëmbaṅëla ve na e bod ba bëdi? 
JHN.6.6	Ndë angabë akòbògò nala, abobolo nyè. Amu emen angabë të ayëmë e dzam ayi bò. 
JHN.6.7	Ndò Filipus ayalan nyè na: Tò bëmbaṅëla a taṅ minsaṅ mi mòni mintèd mibè bayi ki bò yean na mod osë anòṅ man etun. 
JHN.6.8	Ndò mbòg ya bëyègè boe, Andreas, manyaṅ Simun Petrus, adzo ai nyè na: 
JHN.6.9	Man mòngò anë ha, abëlë bëmbaṅëla bë ovug bëtan, ai mimbuman mi kòs mibè. Ndò hm ki, nala ngò onë dze asu abui bod di? 
JHN.6.10	Yesus nyè na: Toegan bod a si. Bilòg bingabë abui hom te. Ndò e bod ba bamana tòbò a si, bëtoa, dzam bò tòzin etan. 
JHN.6.11	Ndò Yesus anòṅ bëmbaṅëla, avëë ngaṅ, angakab e bod bëmbë toa a si, dzam dëda fë ai kòs, e taṅ bëyiig. 
JHN.6.12	Eyòṅ bëngadzie, ndò adzo ai bëyègè boe na: Koegan e bitun bimana ligi, asu yë na të dzom ziṅ yandaman. 
JHN.6.13	Ndò bëngakoan, bëdzala biad bitan ai bitun bëmbaṅëla bi ovug bitan bingaligi e bod bëdzaag. 
JHN.6.14	Ayen bod bëngayen e ndëm angabò nyi, bò na: E mod nyò ṅnyè fò anë e profèt ayean sòṅ a si-ndon bëbëla. 
JHN.6.15	Mbol Yesus ayëmë na bayi na bazu nyè bi asu yë na bëtele nyè nkukuma, ndò angakë a nkol a yob, nyè etam.
JHN.6.16	Eyòṅ ngoge engasus, ndò bëyègè boe basus mfa ya maṅ, 
JHN.6.17	ndò babed a efunga, bëngakë a maṅ a yat, a Kafarnao. Ndò dibi lëngasus ha, hala Yesus abëki bò sòṅ bye. 
JHN.6.18	Maṅ mëngayobo fò ai mod nkulu evundu. 
JHN.6.19	Hala bësubu ya ai mal dzam bò kilomera etan, bëntala Yesus awulugu a maṅ, asubugu a mal mëngabë, bëngakòn wòṅ. 
JHN.6.20	Nyè ai bò na: Mamen, të miambara. 
JHN.6.21	Bëngayi na banòṅ nyè a efunga, ndò fò efunga yakui e hom bëngabë këlëg.
JHN.6.22	E kidi lende ya hala, nkunda ongabë otëlë a maṅ oyab nali; bëngayen na efunga efë engabë ki ete, hë dzia, ai na Yesus andzëki kë ai bëyègè boe a efunga, hë da bëyègè mbò bëngakë etam. 
JHN.6.23	Bifunga bifë bingasò a Tiberiad babi ai e hom bëngadi bëmbaṅëla eyòṅ Nti angavë ngaṅ. 
JHN.6.24	Eyòṅ hm nkunda bod ongayen na Yesus asëki ete, tò bëyègè boe të ai bò, ndò babed a bifunga, mbò bakë a Kafarnao ba, bakë badzëṅ Yesus. 
JHN.6.25	Ndò batoban ai nyè a maṅ a yat bò ai nyè na: A Rabbi, osò kui mu abog afe? 
JHN.6.26	Yesus nyè ai bò na: Amen, amen, makad mina na: Miadzëṅ ma, së ki asu miyen ndëm, dzam da, mbol midi bëmbaṅëla, midzie fë. 
JHN.6.27	Syean e mbaṅëla andaman kig, hë atòbògò fò akui a enyiṅ kòm, a mòn mod ayi mina vë. Amu yë na, ṅnyè esya angakomodo. 
JHN.6.28	Bò ai nyè na: eyë binë dzam sye mimboan mi Zamba ya? 
JHN.6.29	Yesus nyè ai bò na: Esye Zamba enë na, miyëbë e nyò emen angalom. 
JHN.6.30	Bò ai nyè na: Ndëm fe wabò, asu yë na biyen, biyëbë fë wa? Wabò dze ben tug? 
JHN.6.31	Bëtara bò bëngadi hm manna a nkod-nnam, e kan enë ntilan na: Angavë bò mbaṅëla ya yob na bëdi
JHN.6.32	Yesus nyè ai bò na: Amen, amen, makad mina na: së ki Moses ṅnyè angavë mina mbaṅëla ya yob, dzam da esya wama ṅnyè avë mina mfaṅ mbaṅëla ya yob. 
JHN.6.33	Amu yë na, mbaṅëla Zamba anë e mod asò a yob, avaa fë si-ndon enyiṅ. 
JHN.6.34	Bò ai nyè na: A Nti, nga wavë bia mbaṅëla te kòm esë! 
JHN.6.35	Yesus nyè ai bò na: Ma mënë mbaṅëla enyiṅ: e mod azu abë ma, ayi ki wog zie, ndò fë e nyò ayëbë ma ayi ki wog ekode tò eyòṅ. 
JHN.6.36	Dzam da, mbol mëkad ya mina, tò miafaṅan ma yen, miayëbë ki. 
JHN.6.37	E dzi esë Tara avë ma yayi sò abë ma, ndò fë mayi ki tsidan e nyò azu abë ma a nsëṅ, 
JHN.6.38	amu mëngasò a yob, së ki asu yë na mabò ṅyian wama, hë ṅyian e nyò angalom ma. 
JHN.6.39	Ṅyian e nyò angalom ma onë hm na, e dzi esë angavë ma, të madzèè dzò, dzam da, mëkuli dzò a sòṅ a amos mvua. 
JHN.6.40	Amu ṅyian Tara onë na: e nyò osë ayen mòn, ayëbë fë nyè, abëlë enyiṅ kòm, ma mëkuli fë nyè a sòṅ a amos mvua. 
JHN.6.41	Yuden bëngasog ai nyè mbol angadzo na: Ma mënë mbaṅëla ya asò a yob, 
JHN.6.42	bëngadzo na: Së Yesus, man Yosèf nyò a? Biayëm esya ai nyia a? Eyë angazu ya dzo ya na: Mëngasò a yob? 
JHN.6.43	Yesus nyè ai bò na: Mibë kë miasòg a zaṅ mina mina. 
JHN.6.44	Mod ziṅ asëki dzam sòṅ a bë ma, ngë e Tara angalom ma andzëki nyè dudu; ma mayi nyè kuli a sòṅ a amos mvua. 
JHN.6.45	Anë ntilan abë profèt na: Zamba ayi bò yëgëlë bò bësë
JHN.6.46	Asëki hala na mod ziṅan gayen ya Tara, ngë së ki e nyò asò abë Zamba, e nyòlò te angayen ya Tara. 
JHN.6.47	Amen, amen, makad mina na: e nyò ayëbë, abëlë enyiṅ kòm. 
JHN.6.48	Ma mënë mbaṅëla enyiṅ. 
JHN.6.49	Besoa bëngadi manna a nkod-nnam, bëwuu fë. 
JHN.6.50	E nyò anë mbaṅëla ya asò a yob, asu yë na e mod osë adi nyè abë wu. 
JHN.6.51	Ma mënë mbaṅëla avëë
JHN.6.52	Yuden bëngasog bò bò ha, bò na: Eyë e nyò anë bia dzam vë nyòl dzie ya na bidi? 
JHN.6.53	Yesus nyè ai bò na: Amen, amen, makad mina na: Ngë miandzëki di nyòl mòn mod, minyuu fë mëki moe, miabëlë ki enyiṅ abë mina. 
JHN.6.54	E mod adi nyòl dzama, anyuu fë mëki mama, abëlë enyiṅ kòm, ndò fë mayi nyè kuli a sòṅ, a amos mvua. 
JHN.6.55	Amu nyòl dzama enë mimfaṅ bidi, mëki mama mëtoa mimfaṅ mënyu. 
JHN.6.56	E nyò adi nyòl dzama, anyaag fë mëki mama, atoa abë ma, ma fë abë nyè. 
JHN.6.57	E kan e Tara ya avëë angalom ma, ma mënyiṅi fë hë etòm Tara, e mod adi ma, ṅnyè ayi nyiṅ etòm dzama. 
JHN.6.58	E nyò ṅnyè anë mbaṅëla ya angasò a yob, së ki e kan bëtara bëngadi, bëwuu. E nyò adi mbaṅëla nyò, ayi nyiṅ a kòm ya kòm. 
JHN.6.59	Angakòbò e mam ma, ayëgëlë a sinagoge a Kafarnao.
JHN.6.60	Mbol abui dzam ya bëyègè boe bëngawog, bò na: nkòbò hi onë alèd. Za anë wa dzam wog? 
JHN.6.61	Mbol Yesus angayëm na bëyègè boe balaṅëdan asu te, nyè ai bò na: Dze yë nala waandṅgele mina nga? 
JHN.6.62	Ngamëna ki eyòṅ miayi yen mòn mod abëdë mfa angabë osusua? 
JHN.6.63	Nsisim ngò wavë enyiṅ; nyòl esëki ai mfi. E bibug mëkad mina binë nsisim, bitoa fë enyiṅ. 
JHN.6.64	Dzam da, bod bëvòg ya abë mina bayëbë ki. Amu Yesus angabë ayëmë, atarigi fò a mëtari, e bod bayëbë ki, ai e mod angabë na akuan ai nyè. 
JHN.6.65	Nyè na: Asu te ndò mëkad mina na, mod ziṅ asëki dzam sòṅ a bë ma ngë Tara andzëki nyè vë ngul te. 
JHN.6.66	Asu te abui bëyègè bëngakodo nyè a esamba, tègè fë bad wulu ai nyè. 
JHN.6.67	Yesus nyè ai awom ai bëbè na: Dze, yë mina miayi fë kë? 
JHN.6.68	Simun Petrus nyè ai nyè na: A Nti, biayi kë abë za? Obëlë bibug bi enyiṅ, 
JHN.6.69	ndò bingayëbë ya, biayëm fë na wa onë Mfufubu Zamba. 
JHN.6.70	Yesus nyè ai bò na: Së ma mëngatòb mina awom ai bëbè a? Tò a hm nala, mbòg ya abë mina anë mbë nsisim. 
JHN.6.71	Angabë adzoo ai Yudas, mòn Simun Iskariot. Amu ṅnyè angabë ayi kuan ai nyè, nyè fë atoa mbòg ya bë awom ai bëbè.
JHN.7.1	A mvus hala, Yesus angakë awulu a Galilea. Angabë ayii ki na akë awulu a Yudea, mbol Yuden bëmbë dzëṅë na bawoe nyè. 
JHN.7.2	Abog Bibëm
JHN.7.3	Ndò babënyaṅ badzo ai nyè na: Kodogo ha, okë a Yudea, asu yë na bëyègè boe bëyen e mimboan wabò. 
JHN.7.4	Amu mod ziṅ abò ki dzom a asoe, eyòṅ ayi na bëyem nyè. Ngë wabò e mam ma, bò na si-ndon eyëm wa. 
JHN.7.5	Amu babënyaṅ bëngabë ki bëyëbëgë nyè. 
JHN.7.6	Yesus nyè ai bò na: Abog dama abë ki kui, hë abog daan ndò lakui abog asë. 
JHN.7.7	Si-ndon esëki mina dzam fëm, dzam da, yafëm ma asu mabòòlò dzò na mimboan mie minë abe. 
JHN.7.8	Mina, kaṅan a abog. Mayi ki bed a abog dili, amu abog dama abë ki dzie. 
JHN.7.9	Ai nkòban akòbògò nala, ndò angaligi a Galilea.
JHN.7.10	Eyòṅ babënyaṅ bëngabed a abog, ndò fë nyè abed, hë da, së ki a ngëëṅ, (angabed) hë anë asoe. 
JHN.7.11	Yuden
JHN.7.12	Enyënyam entoa a minkunda hë etòm dzie. Bëvòg bëdzoo na: anë mbëmbë mod, bëfë bëdzoo na: Kokoa, adug bod. 
JHN.7.13	Tò hm nala, tègè ai e mod akòbò adzo die a yob, ai e wòṅ bëmbarëga Yuden. 
JHN.7.14	Abog angayi kui anë a zaṅ hali, ndò Yesus angabed a tempel, angayëgëlë. 
JHN.7.15	Yuden bëngakam, bò na: Eyë e nyò ayëm kalara he, tègè ai na angayègè? 
JHN.7.16	Yesus nyè na: ṅyëgëlan wama wawoge ki ai ma; onë e hi e nyò angalom ma. 
JHN.7.17	Ngë mod ayi na abò ṅyian woe, ayi yëm ngë ṅyëgëlan wasò abë Zamba, ngë ki na makòbò ai ngul dzama mamen. 
JHN.7.18	E mod akòbò ai ngul dzie, adzëṅ duma die. E nyò adzëṅ duma e mod angalom nyè, e nyòlò te anë sosoo, ndò fë ebom-kama esëki abë nyè. 
JHN.7.19	Së Moses ṅnyè angavë mina mvende a? Hë da, tò mbòg ya abë mina abaala ki mvende. A dze miadzëṅ na miawoe ma? 
JHN.7.20	Ndò nkunda ongayalan na: Onë ai mbë nsisim. Za adzëṅ na awoe wa? 
JHN.7.21	Yesus nyè ai bò na: Maabò hë mboan mbòg
JHN.7.22	Asu te Moses angavë mina akele, -së ki na lasò abë Moses, lasò a bëtara- ndò miakele bod a sabbat. 
JHN.7.23	Ngë bakele bod a amos sabbat asu yë na të mvende Moses yasole, ma miawog ai nyè olun, mbol mëbò nguma mod mvoè a sabbat nga? 
JHN.7.24	Të miabëbë bod a asu eyòṅ miatsig ntol; mitsigi ntol sosoo.
JHN.7.25	Bod bëziṅ ya Yerusalem bëngadzo na: Së e mod nyò ṅnyè badzëṅ na bawoe a? 
JHN.7.26	Bëbëgë, akòbò a ngëëṅ, bò tègè nyè fèd. Dze, yë bëdzoe bëyëm ya ana na anë Kristus nga? 
JHN.7.27	Dzam da, biayëm mfag asò. Eyòṅ Kristus ansòò, mod ayi ki yëm mfag asò. 
JHN.7.28	Ndò Yesus angabam eyòṅ ayegëlë a tempel, nyè na: Miayëm fò ma, miyëmë fë mfag masò. Hë da, mandzëki sòṅ ai mamen; e nyò angalom ma anë sosoo, ṅnyè miayëm ki. 
JHN.7.29	Ma mayëm nyè, amu masò abë nyè, ndò fë, ṅnyè angalom ma. 
JHN.7.30	Bëngadzëṅ hm na babi nyè, hë tègè ai e mod afudi nyè wò a nyòl, amu hala awola die abë ki sò. 
JHN.7.31	Abui dzam ya nkunda ha bëngayëbë nyè bëngadzo na: Yë Kristus ayi fò bò mam alodo e mod nyò eyòṅ ayi sò nga?
JHN.7.32	Eyòṅ bëfarisea bëngawog nkunda olaṅëdan ai e mam ma asu die, ndò bëfada bënen ai bëfarisea bëngalom bod bisye na bëbi nyè. 
JHN.7.33	Yesus nyè na: Mëngënë ai mina etun abog, abog te mëdugan abë e nyò angalom ma. 
JHN.7.34	Miayi ma dzëṅ, tègè ma yen, ndò fë, mfag mayi tòbò, miasëki dzam sò. 
JHN.7.35	Yuden bëngadzo bò a bò na: E nyò ayi na akë ve, e kan ya biasëki nyè dzam sòm? Dze yë ayi na akë a mbole bë Grek
JHN.7.36	Ebug ahë dzo dzi na: Miayi ma dzëṅ, hë tègè ma yen, ndò fë, mfag mayi tòbò, miasëki dzam kë we, nala watyan ya?
JHN.7.37	Amos mvua ya abog
JHN.7.38	E mod ayëbë ma, anë Mfufub Ntilan ongadzo, “Asoe layi nyè so a abum, lësoege e mëndim mëvëë”. 
JHN.7.39	Angabë adzoo ai nsisim ya e bod bëngayëbë nyè bëyiigi bi. Amu hala nsisim wabë ki sò, tègè ai na Yesus abëlë ya duma.
JHN.7.40	Bod bëziṅ ya nkunda bëngayi wog e bibug bi, bò na: E mod nyò anë profet mfaṅ. 
JHN.7.41	Bod bëfë bò na: E nyò anë Kristus; bëfë bò na: Dze, yë Kristus ayi sò a Galilea? 
JHN.7.42	Nga Mfufub Ntilan wadzo na a mvòṅ David, ai a Betleem a dzal David, ngò Kristus ayi sò? 
JHN.7.43	Nkunda bod ontoa hm kiṅ mëndzaṅ etòm dzie. 
JHN.7.44	Bëvòg bëziṅ ya ete bëngayi na bëbi nyè, dzam da mod tègè nyè fudi mò a nyòl.
JHN.7.45	Ndò bod bisye bakë a bëfada bënen ai bëfarisea, bò ai bò na: Asu dze mibò të sòṅ ai nyè? 
JHN.7.46	Bod bisye bò na: Mod ziṅ abë ya ki kòbò e kan nyi. 
JHN.7.47	Bëfarisea bò na: Dze, yë mia mikë ya a ndzaṅ? 
JHN.7.48	Za ya a bëdzoe ngë ki bëfarisea atam ya nyè ṅyëbë hala? 
JHN.7.49	Nkunda bod ya wayëgan mvende hi onë ṅyoan. 
JHN.7.50	Nikodemus nyè ai bò na: (Ṅnyè angatari nyè sò yen osusua; angabë mbòg ya abë bò) 
JHN.7.51	Yë mvende dzaan yakpèè mod ngë bandzëki tari wog nkat woe, bëyëmë fë e dzam abò? 
JHN.7.52	Bò ai nyè na: Dze, yë wa onë fë mod ya Galilea? Këlë tsas, wayi yen na profet ziṅ atye ki a Galilea.
JHN.7.53	Ndò bëngadugan, anë mod a nda dzie.
JHN.8.1	Yesus nyè akëlë a nkol bile bi mbòn. 
JHN.8.2	Eyòṅ kidi engadugan lende, akëlë a tempel, bod bësë bëngazu abë nyè, ndò atòbò a si, angayëgëlë bò. 
JHN.8.3	Ndò bësaṅa bëkalara ai bëfarisea bazu ai mininga ya bëngadilan aboo ai fam, ndò batele nyè a zaṅ, 
JHN.8.4	bò ai nyè na: A ṅyëgëlë, e mininga nyò adiliban aboo ai fam a si. 
JHN.8.5	A mvende dzaan, Moses angabende na bëwoe kan mininga te ai ngòg. Mfag woe, wadzo ya? 
JHN.8.6	Bëngabë hm të bëdzoo e mam ma na babobolo nyè, asu yë na bëbi akalëga ya asòman nyè. Ndò të Yesus alumbu a si, angatil a mëtsò ai onyu. 
JHN.8.7	Mbol hm bëngabë bëyaag ai minsili, ndò anyoan, nyè ai bò na: E mod anë të ai nsëm abë mina, ṅnyè atarigi nyè lum ngòg. 
JHN.8.8	Ndò adugan lumbu, angatil a mëtsò. 
JHN.8.9	Eyòṅ e bod ba bëngawog nala, bëngasolan mbòm mbòg, atarigi ai minnom, ndò angaligi nyè etam ai e mininga nyò atëlë a zaṅ. 
JHN.8.10	Ndò Yesus anyoan, nyè ai nyè na: A mininga, bënë ve? Dze, yë mod andzëki wa kpè a nkat? 
JHN.8.11	Nyè na: Kokoa, a Nti. Yesus nyè ai nyè na: Tò ma, makpè ki wa a nkat. Këlëg, ndò hm, atarigi ana, të fë wabad sëm
JHN.8.12	Ndò Yesus adugan dzo ai bò na: Ma mënë mfyè si. E mod abye ma, ayi ki wulu a dibi. 
JHN.8.13	Bëfarisea bò ai nyè na: Mbòòlan woe osëki sosoo, ṅnyie anë wamen obòòlò wamen. 
JHN.8.14	Yesus nyè ai bò na: Tò a ki mabòòlò mamen, mbòòlan wama onë ete, amu mayëm mfag masò ai mfag makë. 
JHN.8.15	Mina miadzòs ai ntsogan nyòl, ma madzòs ki tò mod. 
JHN.8.16	Ndò hm ki, ngë matsig ntol, ntol wama onë ete mfaṅ, amu masëki etam; mënë ai e nyò angalom ma, Tara. 
JHN.8.17	A mvende dzaan, anë ntilan na: mbòòlan bod bëbè onë bëbëla. 
JHN.8.18	Mabòòlò mamen, e Tara angalom ma abòòlò fë asu dama. 
JHN.8.19	Ndò bakad nyè na: Esoa anë ve? Yesus nyè na: Tò ma, tò Tara, miayëm ki. Ngë miyëmë ma, ngë miayëm fë Tara. 
JHN.8.20	Angakòbò e mam ma a etun-nda ya banyie akuma, ayëgëlë a tempel. Mod ziṅan dzëki nyè bi, amu hala awola die abë ki kui.
JHN.8.21	Ndò adugan bò kad na: Ma, makë, ndò miayi ma dzëṅ; miayi fë wu a nsëm waan. Mfag makë, miasëki dzam sò. 
JHN.8.22	Yuden bëngadzo na: Dze, yë ayi woe emen, eyòṅ adzo di na «mfag makë, miasëki dzam sòṅ»? 
JHN.8.23	Nyè ai bò na: Mina, minë bod ya si, ma, mod ya yob. Mina, minë bod ya e si-ndon nyi, ma, masëki mod ya e si-ndon nyi. 
JHN.8.24	Mëkad mina na miayi wu a minsëm mian. Amu, ngë miayëbë ki na ma mënë, miayi wu a minsëm mian. 
JHN.8.25	Bò ai nyè na: Wa onë za? Yesus nyè ai bò na: Dze ben mawuwu ndzug akòbò ai mina? 
JHN.8.26	Mëbëlë abui mam ya mayean kòbò asu daan, mëtsigi ntol, dzam da, e mod angalom ma anë bëbëla, ndò e mam mëngawog abë nyè, mmò makad si-ndon. 
JHN.8.27	Bò tègè yëm na akòbò ai bò adzo esya. 
JHN.8.28	Yesus nyè ai bò na: Eyòṅ miayi yen mòn mod, eyòṅ te miayi yëm na ma mënë, ndò fë mabò ki dzom ziṅ ai ngul dzama, dzam da makòbò e kan ya Tara angayëgëlë ma. 
JHN.8.29	Ndò fë, e mod angalom ma anë ai ma; andzëki ma lig etam, amu mabò e dzi yanyëb nyè a nnëm kòm esë. 
JHN.8.30	Abui bod angayëbë nyè ai nkòban akobògò e mam ma.
JHN.8.31	Ndò Yesus adzo ai e Yuden bëngayëbë nyè na: Ngë mialaṅan ai ebug dzama, minë bëyègè bama mfaṅ. 
JHN.8.32	Miayi yëm bëbëla, bëbëla abò fë mina fili. 
JHN.8.33	Bò ai nyè na: Binë mvòṅ Abraham, ndò biabë ya ki bò mod ziṅ olò, tò eyòṅ. Eyë onë dzam dzo ya na: «Miayi bò fili»? 
JHN.8.34	Yesus nyè ai bò na: Amen, amen, makad mina na: E mod osë asëm, anë olò nsëm. 
JHN.8.35	Olò watòbò ki kole a nda, mòn ṅnyè atòbò ete kole. 
JHN.8.36	Ngë mòn ayi mina bò fili, miayi bò fili mfaṅ. 
JHN.8.37	Mayëm na minë mvòṅ Abraham. Dzam da, miadzëṅ na miawoe ma, amu ebug dzama yanyian ki abë mina. 
JHN.8.38	Makòbò e mam mëngayen abë tara. Mina fë, boan e mam mingawog abë tara.
JHN.8.39	Bò ai nyè na: Esya waan ṅnyè anë Abraham. Yesus nyè ai bò na: ngë mitoa bòn bë Abraham, ngë miabò mimboan mie. 
JHN.8.40	Etoa dzi, miadzëṅ na miawoe ma, e ma ya mëkad mina e bëbëla mëngawog abë Zamba. Abraham andzëki bò nala. 
JHN.8.41	Mina, miabò mimboan mi esya waan. Bò ai nyè na: Biandzëki byali a ngòbinda. Bibëlë esya mbòg, Zamba. 
JHN.8.42	Yesus nyè ai bò na: Ngë Zamba atoa esya waan, ngë miadiṅ ma, amu mëngasò abë Zamba, ndò fë madugan we. Amu, mandzëki sòṅ ai mamen, ṅnyè angalom ma. 
JHN.8.43	Asu dze miawog ki ayëgëlë dama? Kë amu miasëki dzam vogolo ebug dzama. 
JHN.8.44	Mina, miasò abë esya waan, Satan, ndò miadiṅ na miabò ṅyian waan. Ṅnyè anë hm ṅwoe bod atarigi a mëtari, ndò atëlë ki a bëbëla, amu bëbëla asëki abë nyè. Eyòṅ akòbò minnal, akòbò mam moe, amu anë mod minnal, atoa fë esya minnal. 
JHN.8.45	Mfag ya abë ma, miayëbë ki ma mbol makòbò bëbëla. 
JHN.8.46	Za ya abë mina ayi ma tam sama etòm nsëm? Ngë makòbò bëbëla, asu dze miayëbë ki ma? 
JHN.8.47	E mod asò abë Zamba avogolo bibug bi Zamba. Asu te miavogolo ki, amu miasëki bod bë Zamba.
JHN.8.48	Yuden bò ai nyè na: Biandzë toan dzo na: Onë man Samaritan
JHN.8.49	Yesus nyè na: Mabëlë ki mbë nsisim, dzam da, makam Tara. Mina miabyandi ma. 
JHN.8.50	Ma madzëṅ ki duma dama. E mod adzëṅ, atsigi ntol, anë. 
JHN.8.51	Amen, amen, makad mina, ngë mod abaala ebug dzama, ayi ki yen awu tò eyòṅ. 
JHN.8.52	Yuden bò ai nyè na: Bingayëm ya fò na obëlë mbë nsisim. Abraham angawu, bëprofet bëwuu fë, wa na: Ngë mod abaala ebug dzama, ayi ki wodan awu tò eyòṅ. 
JHN.8.53	Dze, yë walod e Tara waan Abraham ya angawu? Bëprofèt bëngawu fë. Wavëg na onë za ben? 
JHN.8.54	Yesus nyè na: Ngë mavë mamen duma, duma dama lasëki dzom. Esya wama ṅnyè avë ma duma, ṅnyè miadzo na anë Zamba waan, 
JHN.8.55	dzam da, miayëm ki nyè. Ngë madzo ana na, mayëm ki nyè, mëntoa mod minnal anë mina. Ndò hm, mayëm nyè, ndò fë mabaala ebug dzie. 
JHN.8.56	Esya waan Abraham angabë ataag na ayen amos wama, ndò angayen, afono fë. 
JHN.8.57	Yuden bò ai nyè na: Wasëki tò mimbu mëwom mëtan, ndò ongayen ya Abraham nga? 
JHN.8.58	Yesus nyè ai bò na: Amen, amen, makad mina na: Osusua yë na Abraham abyali, ma mënë
JHN.8.59	Ndò babodo ngòg na balum nyè. Ndò Yesus asòbò, akuig a tempel.
JHN.9.1	A alodo na, antala mod ya angabyali ndim. 
JHN.9.2	Ndò bëyègè boe basili nyè na: A Rabbi, za angasëm, yë nyè, yë bëbonde boe na azu byali ndim
JHN.9.3	Yesus nyè na: tò nyè, tò bëbonde boe, mod andzëki sëm; anë fò hë asu yë na mimboan mi Zamba mikulan a ngëëṅ a bë nyè. 
JHN.9.4	Biayean bò esye enyò angalom ma ntye amos ongënë. Alu angazu ya, tègè ai e mod anë dzam bò esye ete. 
JHN.9.5	Ntye mënë a si, mënë mfyè si-ndon. 
JHN.9.6	Akòbògò nala, ndò atui a si, abòò mbòdòg ai e mëtè angatui, angasii nyè mis ai wò, 
JHN.9.7	nyè ai nyè na: Këlë wòbò a etam Siloam (nala watyan na enyò anë nloman). Ndò hm angakë, awòbò, asòò, angayen. 
JHN.9.8	Bëbonde boe ai e bod bëyenë nyè osusua a angabë nzëzaa, bò na: Së enyò ṅnyè akadëga tobò, adzaègi a? 
JHN.9.9	Bëvòg bëdzoo na: Ṅnyè, bëvòg bò na: Tègè, afulan fò ai nyè. Emen nyè na: Mamen. 
JHN.9.10	Ndò hm bakad nyè na: Eyë hm mis mëyaaban wa ya? 
JHN.9.11	Nyè na: E mod baloe na Yesus abò mbòdòg, ndò asii ma a mis, nyè ai ma na: Këlëg wòbò a Siloam. Ndò mëkë, mëwòbò, mëngayen. 
JHN.9.12	Ndò badzo ai nyè na: Eyë anë ve? Nyè na: Mayëm ki. 
JHN.9.13	Ndò bakë ai e mod angabë ndim osusua nyò a bëfarisea. 
JHN.9.14	Amos ya Yesus angabò mbòdòg hi, ayaè e mod nyò mis ongabë amos sabbat. 
JHN.9.15	Ndò bëfarisea bò badugan nyè sili akyaè angayaaban mis. Nyè ai bò na: Awòbò ma mbòdòg a mis, ndò mëwòbò, ndò mayen di. 
JHN.9.16	Bod bëziṅ ya bëfarisea bëngadzo na: E mod nyòlò asò ki abë Zamba, amu abaala ki sabbat. Bëvòg ki bò na: Eyë nsëmë minsëm anë dzam bò e kan ndëm nyi ya? Bëntoa kiṅ mëndzaṅ. 
JHN.9.17	Ndò badugan dzo ai ndindim na: Wa wayen ya atyan ai nyè, mbol ayaè wa mis? Nyè na: anë profèt. 
JHN.9.18	Yuden bò të ṅyëbë na angabë ndim, ndò angayen ya; akëlë kui anë bëngalom loe bëbonde bë e mod angabë angayen ya nyò, 
JHN.9.19	ndò basili bò na: Yë e mod nyò ṅnyè anë e mòn waan miadzo na angabyali ndim? Eyë anë ya na angayen ya etoa dzi? 
JHN.9.20	Ndò bëbonde boe bayalan na: Biayëm na mòn waan nyò, ai na angabyali ndim. 
JHN.9.21	Eyë angayen ya ya etoa dzi? Biayem ki, tò ki e mod ayaè nyè mis, biayëm ki. Siligan nyè, nga antoa ya nyia-modo! Emen ayi kòbò asu die emen. 
JHN.9.22	Bëbonde boe bëngakòbò nala mbol bëmbarëga Yuden. Amu hala Yuden bëvë ya abende na ngë mod ziṅ amëm Kristus, bëkuligi nyè a nda-bikoan a nsëṅ. 
JHN.9.23	Asu te bëbonde boe bëdzoo na: Antoa ya nyia-modo, siligan nyè emen. 
JHN.9.24	Ndò hm badugan loe e mod angabë ndim nyò eyòṅ bèè, bò ai nyè na: Vaa Zamba olugu. Bia, biayëm na e mod nyòlò anë nsëmë minsëm. 
JHN.9.25	Ndò hm e mod nyò akad bò na: Tò anë nsëmë minsëm o, mayëm ki. Mayëm hë dzom dzia, na mëngabë ndim, ndò mëngayen ya. 
JHN.9.26	Bò ai nyè na: Dze abò wa? Eyë ayaè wa mis ya? 
JHN.9.27	Nyè ai bò na: Mëkad ya mina, mina të wog. Dze mingënë yi na miwog? Dze, yë mina fë miayi na miabò bëyègè boe? 
JHN.9.28	Bëngasog ai nyè, bò na: Wa, onë ṅyègè woe, bia, binë bëyègè bë Moses. 
JHN.9.29	Biayëm na Zamba angalèè ai Moses; enyò, biayëmyem ki mfag asò. 
JHN.9.30	Ndò e mod nyò ayalan, nyè ai bò na: Eyë eyëṅ esë enë ete na, miayëm ki mfag asò, dzam da ayaè ma mis. 
JHN.9.31	Biayëm na Zamba awog ki bësëm, dzam da, ngë mod ziṅ ambara Zamba, abòò fë ṅyian woe, Zamba awog nyè. 
JHN.9.32	Akèègè koba, babë ya ki wog na mod ziṅan gayaè mis më e mod angabyali ndim. 
JHN.9.33	Ngë mod te tègè sòṅ a bë Zamba, ngë asëki dzam bò tò dzom. 
JHN.9.34	Bò ai nyè na: Hë wa, wa, obyali a nsëm ete, ndò ongazu ya bia yëgëlë nga? Ndò bëngakuli nyè a nsëṅ. 
JHN.9.35	Ndò Yesus angawog na bëkuli nyè a nsëṅ; atoban angatoban ai nyè, nyè ai nyè na: Yë wayëbë mòn mod? 
JHN.9.36	E mod nyò nyè na: A Nti, ṅnyè anë za; mayi nyè yëbë. 
JHN.9.37	Yesus nyè ai nyè na: Oyenyen ya nyè, ndò enyò akòbò ai wa, ṅnyè nyòlò. 
JHN.9.38	Nyè na: Mayëbë, a Nti. Angalugu nyè. 
JHN.9.39	Yesus nyè na: Mëngasò a e si-ndon nyi asu nkat, asu yë na e ba bayen ki bëyen, e ba bayen bëbò ndim. 
JHN.9.40	Bëfarisea bëziṅ ya bëngabë ai nyè ha bò ai nyè na: Dze, yë bia binë ndim nga? 
JHN.9.41	Yesus nyè ai bò na: Ngë mitoa ndim, ngë miabëlë ki nsëm ziṅ. Ndò hm miadzo na: Biayen. Nsëm waan wakanga.
JHN.10.1	Amen, amen, madzo ai mina na: E mod osë anyian ki a mbè efòg mintomba, dzam da, akë bed zen fë, e nyòlò te anë ṅwuwub ai ezilgan. 
JHN.10.2	E nyò ki anyian a mbè, anë ṅnòni mintomba. 
JHN.10.3	Mbaala mbè ayaè nyè, mintomba miawog kiṅ dzie, ndò aloe mintomba mie a dzoe, angalëdë miè zen a nsëṅ. 
JHN.10.4	Eyòṅ amana ya kuli mintomba mie misë a nsëṅ, angawulu miè a osu, mintomba mingabie nyè, amu miayëm kiṅ dzie. 
JHN.10.5	Miasëki dzam bie ndzin, miatubtub nyè amu miayëm ki kiṅ bëdzin. 
JHN.10.6	Yesus angavë bò e mvulna nyi, bò të yëm e mam angabë akada bò.
JHN.10.7	Yesus angadugan bò kad na: Amen, amen, madzo ai mina na: Ma, mënë mbè mintomba. 
JHN.10.8	E ba bësë bëngasò ma osu, bënë miṅwuwub ai bizilngan, dzam da, mintomba miandzëki bò wog. 
JHN.10.9	Ma, mënë mbè. Ngë mod anyian abë ma, ayi kodëban, ndò fë ayi nyii, akuig, ayënë fë mëdiiga. 
JHN.10.10	Ṅwuwub wazu hë asu yë na wadzib, owoe, ondaman fë. Ma mëngasò asu yë na bëbi enyiṅ, bëbi dzò ntud ntud. 
JHN.10.11	Ma mënë mbëmbë nnòni. Mbëmbë ṅnòni akab enyiṅ dzie asu mintomba. 
JHN.10.12	E mod asye hë asu maan, a asëki ṅnòni
JHN.10.13	mbol asye hë mòni, ndò abisi ki e di layenan ai mintomba. 
JHN.10.14	Ma mënë mbëmbë ṅnòni, ndò mayëm emiama, miè miyëmë fë ma, 
JHN.10.15	anë tara ayëm ma, ma mëyëmë fë Tara, ndò makab enyiṅ dzama asu mintomba. 
JHN.10.16	Ndò fë mëbëlë mintomba mifë ya miasëki a efòg dzi. Mayean wulu ai e mili mite, miayi wog kiṅ dzama, ndò miayi bò esamba dzia, ṅnòni mbòg. 
JHN.10.17	Asu te Tara adiṅ ma, mbol makab enyiṅ dzama, asu yë na mëdugan dzò nòṅ. 
JHN.10.18	Mod afadi ki ma dzò, dzam da, mamen makab dzò, mëbëlë fë ngul ya adugan dzò nòṅ. Mënganòṅ e mvende nyili abë Tara. 
JHN.10.19	Yuden bëdugan kaban ngam ngam etòm e bibug bi. 
JHN.10.20	Abui ya ete bëdzoo na: Anë ai mbë nsisim, ndò fë asòg. Dze miavogolo nyè? 
JHN.10.21	Bëfë bò na: e bibug bi biasëki ebi bi e mod abële mbë nsisim. Yë mbë nsisim onë dzam yaè ndindim mis?
JHN.10.22	Ndò abog afubu-lë-tempel
JHN.10.23	Yesus angakë awulu a tempel, mfag ya minkum mi Salomon
JHN.10.24	Yuden bëloṅo nyè edinga a nyòl, bò ai nyè na: Wayi bia këlë minnëm a yob akëlë kui ve? Ngë wa onë Kristus, kada bia a kpaam. 
JHN.10.25	Yesus nyè ai bò na: Mëkad ya mina, mina të yëbë. E mimboan mabò a dzoe Tara mmiè miabòòlò ma. 
JHN.10.26	Ndò mina miayëbë ki, amu miasëki a ekòg mintomba miama. 
JHN.10.27	Mintomba miama miawog kiṅ dzama; mayëm miè, ndò fë miabie ma, 
JHN.10.28	ndò fë mavë miè enyiṅ kòm; miayi ki dzaṅ a ekòg tò eyòṅ, ndò fë mod ziṅan gâfadi ki ma miè a mò. 
JHN.10.29	E Tara angavë ma, alod bësë, ndò mod ziṅ asëki dzam fadi a mò më Tara. 
JHN.10.30	Bia Tara binë dzom dzia. 
JHN.10.31	Ndò Yuden badugan nòṅ ngòg na balum nyè. 
JHN.10.32	Yesus nyè ai bò na: Maalëdë mina abui mimbëmbë mimboan ya abë Tara. Mialum ma ngòg asu mboan mbe ya ete? 
JHN.10.33	Yuden bò ai nyè na: Së ki asu mbëmbë mboan ngò bialum wa ngòg, dzam da, asu ebyandi, mbol ya na, wa ha, otoa të mod, ongadzo na onë Zamba. 
JHN.10.34	Yesus nyè ai bò na: Asë ntilan a mvende dzaan na: Mëngadzo na: Minë bëzamba a? 
JHN.10.35	Ngë Zamba adzo ai e bod angakad ebug dzie na bënë bëzamba -Mfufub Ntilan wa wasole hm ki- 
JHN.10.36	e nyò ya Tara angafubu, alomo a si, mina miadzo na: «Onë ebyandi», mbol mëdzo na: «Mënë mòn Zamba» nga? 
JHN.10.37	Ngë mabò ki mimboan mi Tara, mibë ma yëbë. 
JHN.10.38	Ngë mabò hm miè, tò mibò ma të yëbë, yëbëgan mimboan, asu yë na miyen, miyëm fë na Tara anë abë ma, ma fë abë Tara. 
JHN.10.39	Bëngadugan dzëṅ na babi nyè, ndò angasòdan bò a mò. 
JHN.10.40	Ndò adugan kui a Yordan ayat, e hom Yohannes angabë aduu bod osusua, atòbò hala. 
JHN.10.41	Abui bod asòò abë nyè, bò na: Yohannes andzëki bò tò ndëm dzia, dzam da e mam mësë Yohannes angadzo mëtyan ai nyè mënë ete. 
JHN.10.42	Ndò abui bod bëngayëbë nyè ete.
JHN.11.1	Mod ziṅan gabë akònò, dzoe na Lazarus, mod ya Betania
JHN.11.2	Maria te ṅnyè angawòbò Nti mbòn, amana nyè fimi mëkol ai esil dzie, ṅnyè ndom dzie Lazarus engabë ekònò. 
JHN.11.3	Ndò bëkal bëngalom nyè kad na: A Nti, yënë sik, e mod wadiṅ akòn hm. 
JHN.11.4	Ndò Yesus angawog, nyè na: Okòn hili osëki asu awu, onë asu duma Zamba, asu yë na mòn Zamba abi duma ete. 
JHN.11.5	Dzam da, Yesus angabë adiṅi Marta, ai manyaṅ, ai Lazarus. 
JHN.11.6	Awogo hm na akòn, ndò të fë atòbò e hom angabë mëlu mëbè, 
JHN.11.7	a mvus hm hala, nyè ai bëyègè na: Ndugan a Betania. 
JHN.11.8	Bëyègè bò ai nyè na: A Rabbi, angoge angoge, Yuden bëdzëṅë na balum wa ngòg, ndò ongadugan ya kë we? 
JHN.11.9	Yesus nyè na: Amos osë mëwola awom ai mëbè a? Ngë mod awulu ai amos, afèè ki mbëg, amu ayen mfyè e si nyi. 
JHN.11.10	Ngë mod ziṅ awulu hm ai alu, aku mbëg, amu mfyè osëki abë nyè. 
JHN.11.11	Akòbò nala, a mvus hala, nyè ai bò na: Mvoe dzaan Lazarus anë nkëan a oyò. Dzam da, makë nyè vëlë a oyò te. 
JHN.11.12	Bëyègè boe bò ai nyè na: A Nti, ngë akë oyò, ayi kodeban. 
JHN.11.13	Ndë Yesus nyè akòbògò adzo awu die, bò bëtsogo na akòbò adzo nkëan oyò. 
JHN.11.14	Ndò hm Yesus adzo ai bò a kpaam na: Lazarus anë ṅwuan, 
JHN.11.15	dzam da mawog mintag asu daan, asu yë na miyëbë, mbol mabë ki we. Ndò hm, nkaṅan abë nyè. 
JHN.11.16	Ndò Tomas -anë mëbëdan na Didimos
JHN.11.17	Yesus asuan hm, akòbò na antoa ya mëlu mënyii a sòṅ. 
JHN.11.18	Betania angabë babi ai Yerusalem
JHN.11.19	Abui dzam ya abë Yuden bëngasò abë Marta ai Maria na bazu yëb Lazarus ai bò. 
JHN.11.20	Eyòṅ hm Marta angawog na Yesus azu, ndò angakë toban ai nyè. Maria nyè angabë atoa a nda ete. 
JHN.11.21	Marta nyè ai Yesus na: A Nti, ngë otòbò ha, ngë ndom dzam yandzëki wu. 
JHN.11.22	Dzam da, mayëm etoa dzi na, e dzi esë wayi sili Zamba, ayi wa dzò vë. 
JHN.11.23	Yesus nyè ai nyè na: Nyò ndom ayi kui a sòṅ. 
JHN.11.24	Marta nyè ai nyè na: Mayëm na ayi womo a akui-lë-sòṅ a mos mvua. 
JHN.11.25	Yesus nyè ai nyè na: Ma mënë akui-lë-sòṅ ai enyiṅ. E nyò ayëbë ma, tò afyaṅan wu, ayi nyiṅ. 
JHN.11.26	Ndò fë, e nyò anyiṅ, ayëbëgë fë ma, ayi ki wu tò eyòṅ. Yë wayëbë nala? 
JHN.11.27	Nyè ai nyè na: Owe, a Nti, mazuzu ya mayëbë na wa onë Kristus, mòn Zamba ya azu a si-ndon.
JHN.11.28	Akòbò angakòbò nala, ndò akë loe manyaṅ Maria avol avol, nyè na: ṅyëgëlë anë ha, aloe wa. 
JHN.11.29	Awog angawog nala, akodo a si mbil, akëlë abë nyè. 
JHN.11.30	Hala te Yesus abë ki sòṅ a dzal ete, angënë atëlë e hom Marta angatoban ai nyè. 
JHN.11.31	E Yuden bëngabë ai nyè a nda, bëyëbë ai nyè, bëngayi yen anë Maria akodo mbil a si, akui a nsëṅ, bëngatoṅ nyè, bëtsogo na akë yon a sòṅ. 
JHN.11.32	Eyòṅ hm Maria angakui e hom Yesus angabë, ayënë nyè, ndò alaban nyè a mëkol a si, nyè ai nyè na: A Nti, ngë otòbò ha, ngë ndom yandzëki ma wu. 
JHN.11.33	Ayen Yesus angayen anë ayon, ayënë fë na, e Yuden bëngasò ai nyè bayon, asigan fò a nnëm etere ai abui mintye, 
JHN.11.34	nyè na: Eyë miafudi nyè ve? Bò ai nyè na: a Nti, zaa yen. 
JHN.11.35	Yesus angayon. 
JHN.11.36	Yuden bò na: Yënë anë angabë adiṅi nyè. 
JHN.11.37	Bëvòg ya ete bò na: Andzë yaè ndindim mis a? Nga ambë fë bò na të e nyò awu?
JHN.11.38	Yesus adugan sigan a nnëm, asòò a sòṅ. Engabë a mbog akòg, ndò bëngayè akòg ete. 
JHN.11.39	Yesus nyè na: Vaagan akòg. Marta, kal e mod angawu, nyè ai nyè na: a Nti, anganyum ya, amu amos nyiina hi. 
JHN.11.40	Yesus nyè ai nyè na: Mandzë wa kad na ngë wayëbë, wayi yen duma Zamba a? 
JHN.11.41	Ndò bavaè ngòg. Ndò Yesus abede mis a yob, nyè na: A Tara, makaṅ wa, mbol wawog ma. 
JHN.11.42	Mayëm fò na wawog ma kòm esë, dzam da asu nkunda otëlë hi ngò makòbò, asu yë na bëyëbë na ongalom ma. 
JHN.11.43	Adzo angadzo nala, ndò aloe a yob etere na: A Lazarus, zaag a nsëṅ mu. 
JHN.11.44	Ndò mbim wakui, otoa ntindan a mëkol ai a mò ai biyie, asu afaṅa a eyie mbim. Yesus nyè ai bò na: Tian nyè, midzoge nyè, akë.
JHN.11.45	Abui dzam ya e Yuden bëngasò abë Maria, bëyënë e mam angabò, bëyëbë nyè. 
JHN.11.46	Bëvòg ya abë bò, bëkëlë a bëfarisea, bëmana bò tie e mam Yesus angabò. 
JHN.11.47	Ndò bëfarisea ai bëfada bënen bakoan esòg, bò na: Ndò biazu bò ya, akyaè e mod nyò abò biyëṅ bi mam di? 
JHN.11.48	Ngë biadzoge nyè nala, bod bësë bayi nyè yëbë, edzoe ya Roma esòò, bëmana bia ai si, ai e hom hi
JHN.11.49	Mbòg ya abë bò, Kaifas, angabë fada-nen a mbu te, nyè ai bò na: Miayëm ki tò dzom; 
JHN.11.50	Nga miayen na layean na mod mbòg awu asu ayòṅ, alodo na nguma ayòṅ odzaṅ? 
JHN.11.51	Andzëki kòbò nala ai nyè emen, dzam da, mbol angabë fada-nen mbu te, ndò angabende na Yesus ayi wu asu mëyòṅ, 
JHN.11.52	së hm ki hë asu mëyòṅ; asu fë yë na, e bòn bë Zamba bënë ntsaman, akoan bò dzom dzia. 
JHN.11.53	Atarigi amos te, bëngadzëṅ na bawoe nyè. 
JHN.11.54	Yesus të fë bad wulu a ngëëṅ a Yuden ete, dzam da ndò angakodo hala, akëlë a nkòṅ nnam ya nkod-nnam, a tisòn dzoe na Efraim, antoa we ai bëyègè boe. 
JHN.11.55	Paska Yuden angabë babi, ndò abui bod bëngabed a Yerusalem, bësòò a mal, osusua Paska, asu yë na bëfubëban. 
JHN.11.56	Bëngadzëṅ hm Yesus, bò a bò ha, bëtëlë a tempel bò na: Miayen dò ya? Yë ayi bò të sòṅ a abog nga? 
JHN.11.57	Ndò bëfada bënen ai bëfarisea bëngavë mvende na ngë mod ayëm e hom anë, akuli nyè, asu yë na bëbi nyè.
JHN.12.1	Mëlu mësaman osusua Paska, ndò Yesus angasò a Betania, e hom Lazarus angabë; Lazarus te ṅnyè Yesus angahëlë a bëkon. 
JHN.12.2	Ndò bëngabò nyè dina hala, Marta asye a tëbëlë bidi, Lazarus atoa mbòg ya e bod bëdzaag ai nyè. 
JHN.12.3	Ndò Maria anòṅ etun kila mbòn mësan otoa abui mòni, angawòbò wò Yesus a mëkol, afimiṅi nyè mëkol ai esil dzie. Nda edzie fò ai enyum mbòn. 
JHN.12.4	Yudas Iskariot, mbòg ya bëyègè boe, -ṅnyè angabë na ayi kuan ai nyè- nyè na: 
JHN.12.5	A dze bandzëki kuan ai mbòn vi minsaṅ mintèd milè, bëvëë mimbubua? 
JHN.12.6	Angabë adzoo nala, së ki mbol adaṅa mvaman ai mimbubua, dzam da, mbol angabë ṅwuwub, ṅnyè fë abëlë nkòb, ndò akadëgë dzib e dzi bafudi ete. 
JHN.12.7	Yesus nyè na: Dzoge nyè, abòò dò asu amos edzëb-mbim dzama. 
JHN.12.8	Amu mibëlë mimbubua kòm esë abë mina, dzam da, miabëlë ki ma kòm esë.
JHN.12.9	Abui nkunda ya Yuden bëngayëm na anë hala, ndò bëngasò, së hm ki hë asu Yesus etam, dzam da asu yë na ba bëyen e Lazarus ya angahëlë a bëkon. 
JHN.12.10	Ndò bëfada bënen bëngabui esòg na bëwoe fë tò Lazarus, 
JHN.12.11	amu abui dzam bëngabë kodogo a Yuden, bëngayëbë Yesus hë etòm dzie.
JHN.12.12	Amos otsaag hala, nkunda osë ongasò a abog, bëngayi wog na Yesus azu a Yerusalem, 
JHN.12.13	bënòṅò mëbui mëlen, bëngakë toban ai nyè, bëbama na: Osanna, aluguban, e nyò azu a dzoe Nti
JHN.12.14	Yesus ayënë man ozele, atòbò nyè a yob, akyaè anë ntilan na:
JHN.12.15	Të wakòn wòṅ, a ngòn Sion,
JHN.12.15	Yënë sik, nkukuma woe azu,
JHN.12.15	atoa ngal ozele a yob
JHN.12.16	Bëyègè boe bandzëki wog dzam te etye etye, dzam da, eyòṅ Yesus angabëlë duma, ndò bazu tsog na dzam te angabë ntilan atyan ai nyè, ai na bëngabò nyè dò. 
JHN.12.17	Nkunda ya ongabë ai nyè eyòṅ angaloe Lazarus a sòṅ a nsëṅ, ahëlë nyè a bëkon, ongabòòlò fò. 
JHN.12.18	Asu te nkunda ozaag toban ai nyè, amu bëwogo e ndëm angabò nyi. 
JHN.12.19	Bëfarisea bëngadzo a zaṅ bò bò na: Nga miayen na miasëki ai mfi? Bod bësë batoṅ nyè!
JHN.12.20	Bëgrek bëziṅ bëngabë ai e bod bëngabed na bazu a abog. 
JHN.12.21	Ndò bakë abë Filipus ya Betsaida ya Galilea, ndò badzo ai nyè na: A moe, biayi na biayen Yesus. 
JHN.12.22	Ndò Filipus akë kad Andreas, Andreas ai Filipus bësòò kad Yesus. 
JHN.12.23	Yesus nyè ai bò na: Awola asò ya na mòn mod abëlë olugu. 
JHN.12.24	Bëbëla emen, makad mina na: ngë e fes mvòṅ yaku a si ebò të wu, yatòbò etam. Ngë ewu, yayi vë abui bibuma. 
JHN.12.25	E nyò adiṅ enyiṅ dzie, adzèè dzò, ndò e nyò afëm enyiṅ dzie a e si nyi, ayi dzò baala a enyiṅ kòm. 
JHN.12.26	Ngë mod ziṅ asye ma, ayi ma toṅ, ndò fë, e hom osë mayi tòbò, nsye wama nyè ayi fë tòbò ete. Ngë mod ziṅ asye ma, Tara ayi nyè vë olugu.
JHN.12.27	Etoa dzi, nnëm wakòn ma; ndò mëkë dzo ya? Yë na: A Tara, kodëge ma a awola di? Ma mëngasò asu awola di! 
JHN.12.28	A Tara, vaa dzoe doe olugu. Ndò kiṅ engasò a yob na: Mëvë ya olugu, ndò fë mayi dugan vë. 
JHN.12.29	Nkunda ongabë otëlë, owogo, bò na: zeyan nyili! Bëvòg bò na: Englès ahë kòbò ai nyè. 
JHN.12.30	Yesus nyè na: E kiṅ nyili endzëki bòban asu dama, ebòban asu daan. 
JHN.12.31	Eyòṅ dzi, ntol e si nyi wazu tsigëban; etoa dzi, ndzoe ya e si nyi azu woaban a nsëṅ. 
JHN.12.32	Mfag wama, eyòṅ mayi bedëban a si, mayi dudu bësë abë ma. 
JHN.12.33	Angakòbò nala atyan ai akyaè awu ayigi wu. 
JHN.12.34	Nkunda ai nyè na: Bia, bingawog a mvende na Kristus alaṅan a kòm, ndò eyë wadzo ya na mòn mod ayean bedëban a yob? Mòn mod te anë za ben? 
JHN.12.35	Yesus nyè ai bò na: Mfyè ongënë ai mina man eban. Wulugan ntye mibëlë mfyè, asu yë na të dibi ladilan mina. Ndò, e nyò awulu a dibi, ayëm ki mfag akë. 
JHN.12.36	Ntye mibëlë mfyè, yëbëgan mfyè, asu yë na mibò bòn bë mfyè.
JHN.12.36	Yesus angayi mana kòbò nala, ndò akë, asòbò bò. 
JHN.12.37	Afyaṅan bò na angabò eyëgan abui biyëṅ bi mam a zaṅ dzaban, bò tègè nyè yëbë, 
JHN.12.38	asu yë na ebug profèt Isaias dzi etoban na:
JHN.12.38	A Nti, za angayëbë nkòbò wama?
JHN.12.38	Za ki mbo-nnomo Nti angakulëban
JHN.12.39	Asu te bëngabë ki dzam yëbë, amu Isaias adzo fë na:
JHN.12.40	Angakub bò ndim a mis,
JHN.12.40	Amana bò yëm minnëm,
JHN.12.40	asu yë na të bayen ai mis,
JHN.12.40	bò të wog ai nnëm,
JHN.12.40	asu yë na bëzaa vëṅan, mësye bò
JHN.12.41	Isaias angadzo nala amu angayen duma die, ndò angakòbò atyan ai nyè. 
JHN.12.42	Tò hm të nala, abui bëvòg ya bëdzoe bëngayëbë nyè, dzam da, asu bëfarisea, bò të nyè mëm asu yë na bëzaa kuli bò a nda-bikoan a nsëṅ. 
JHN.12.43	Amu bëngabë diṅi olugu ya asò a bod alodo olugu Zamba.
JHN.12.44	Ndò Yesus akòbò a yob ete, nyè na: E nyò ayëbë ma, së ki ma ayëbë, ayëbë e nyò angalom ma, 
JHN.12.45	ndò fë e nyò ayen ma, ayen e nyò angalom ma. 
JHN.12.46	Ma mëngasò anë mfyè a si, asu yë na e nyò osë ayëbë ma abë tòbò a dibi. 
JHN.12.47	Ndò ngë mod ziṅ awog bibug biama, dzam da, të biè baala, së ki ma matsig ntol woe. Amu mandzëki sòṅ na madzòs si, dzam da asu yë na makode si. 
JHN.12.48	E mod abyandi ma, të nòṅ bibug biama, abëlë e mod adzòs nyè. Ebug mëngakòbò, yayi nyè dzòs a amos mvua. 
JHN.12.49	Amu makòbò ki ai mamen, dzam da, e Tara angalom ma ṅnyè angavë ma mvende e dzom makòbò ai e dzi mayi dzo. 
JHN.12.50	Ndò mayëm na mvende dzie enë enyiṅ kòm. E mam makòbò, akyaè ya Tara angakad ma, nala ngò makòbò.
JHN.13.1	Osusua abog Paska, mbol Yesus ayëmë na awola die asò ya na akodo e si nyi, adugan abë esya, mbol angadiṅ emboe ya bëngabë a si-ndon, ndò angadiṅ fò bò akui a mëmana. 
JHN.13.2	Abog bidi bi ngoge, hala Satan anyian ya Yudas man Simun Iskariot a nnëm na akuan ai nyè, 
JHN.13.3	mbol ayëmë na esya angavë nyè dzom esë a mò, ai na angasò abë Zamba, ndò fë adugan abë Zamba, 
JHN.13.4	a bëdzaa ha, ndò atëbë, asòdi biwòman, anòṅò etun eyie, atindi a angëdëg. 
JHN.13.5	Ndò asoe mëndim a basin, akaè na asob bëyègè mëkol
JHN.13.6	Ndò azu abë Simun Petrus. Petrus nyè ai nyè na: A Nti, dze yë wayi ma sob mëkol? 
JHN.13.7	Yesus nyè ai nyè na: E dzam mabò di, wawog ki dò etoa dzi, wayiyi yëm a mvus hala. 
JHN.13.8	Petrus nyè ai nyè na: waangâsob ki ma mëkol tò eyòṅ. Yesus nyè ai nyè na: Ngë mandzëki wa sob mëkol, wabëlë ki ngab ai ma. 
JHN.13.9	Simun Petrus nyè ai nyè na: A Nti, së a hm ki hë mëkol etam, sobo fë tò mò ai nlo. 
JHN.13.10	Yesus nyè ai nyè na: E mod awòbò ya ayaṅan ki ai mëwòbò, ayaṅan hë ai nsoban mëkol, amu anë mfuban mfuban. Ndò fë mina minë mfuban; së hm ki mina bësë. 
JHN.13.11	Amu angabë ayëmë e mod ayii kuan ai nyè. Asu te angakad na së ki mina bësë minë mfuban. 
JHN.13.12	Eyòṅ hm angamana bò sob mëkol, ndò adugan bòd biyie bie, adugan kom etoa, nyè ai bò na: Yë miayëm e dzam mëbò mina di? 
JHN.13.13	Mialoe ma na: ṅyëgele ai Nti; miabò fò mbëṅ, amu anë nala. 
JHN.13.14	Ndò hm, ngë e ma ya mënë ṅyëgele ai Nti, mëhë sob mina mëkol, mina fë miayean soban mina mina mëkol. 
JHN.13.15	Amu mëvë mina mvulna asu yë na, e kan mëhë bò, mina fë mibò nala. 
JHN.13.16	Makad mina bëbëla na: Olò walod ki nti woe, ndò fë mod minloman alod ki e nyò alom nyè. 
JHN.13.17	Ngë miayëm e mam ma, minë mvòm ngë miabò mò. 
JHN.13.18	Makòbò ki ai mina bësë. Mayëm e ba mëngatòb; Dzam da, asu yë na Ntilan odzalëban na: E mod adi bidi biama, abede ma etindi dzie a nyòl
JHN.13.19	Etoa dzi, makad mina osusua yë na labòban, asu yë na, eyòṅ layi bòban, miyëm na mënë. 
JHN.13.20	Makad mina bëbëla na, e mod abëlan ai e nyò malom, ma abëlan ai nyè; e nyò hm abëlan ai ma, abëlan ai e nyò angalom ma.
JHN.13.21	Akòbò Yesus angakòbò nala, ndò nnëm wasigan nyè a abum ete, nyè na: Bëbëla emen, makad mina na, mbòg ya abë mina ayi kuan ai ma. 
JHN.13.22	Bëyègè bëngabëban bò bò, bò të yëm e mod adzo ai nyè. 
JHN.13.23	Mbòg ya bëyègè angabë ayëgë Yesus a toe, ṅnyè Yesus adiṅi. 
JHN.13.24	Simun Petrus abòò nyè ndëm ai nlo, na asili nyè e mod adzo ai nyè. 
JHN.13.25	Ndò atoan yëm etoa a toe Yesus, nyè ai nyè na: A Nti, za? 
JHN.13.26	Yesus nyè na: E nyò mayi vë etun mbaṅëla ya mayi du a bidi. Ndò adu etun mbaṅëla a bidi, anòṅò, avëë Yudas, man Simun Iskariot. 
JHN.13.27	A mvus etun mbaṅëla dzi, ndò Satan anyian nyè a nyòl. Yesus nyè ai nyè na: Vologo bò e dzam wayean bò. 
JHN.13.28	E bod bëngabë ai nyè a bidi ha, tò mbòg të yëm e dzam adzoo ai nyè. 
JHN.13.29	Bëvòg bëdzoo na, mbol Yudas angabë abëlë nkòb mòni, ndò Yesus adzo ai nyè na: Kusu e byem biayaṅan ai biè asu abog, ngë ki na: Vaa mimbubua dzom ziṅ. 
JHN.13.30	Anòṅan ganòṅ etun mbaṅëla, ndò akë a nsëṅ. Së alu lëvini ha.
JHN.13.31	Eyòṅ angakui, Yesus nyè na: Eyòṅ dzi, mòn mod avëëban ya olugu, ndò fë Zamba avëëban ya olugu abë nyè. 
JHN.13.32	Ngë Zamba avëëban ya olugu abë nyè, Zamba ayi nyè vë olugu abë nyè emen, avë fë nyè olugu etye etye. 
JHN.13.33	A bòngò, mëngëne ai mina etun abog. Miayi ma dzëṅ, ndò e kan mëngadzo ai Yuden na: E hom makë, miasëki dzam kë, nala ngò madzo ai mina etoa dzi. 
JHN.13.34	Mavë mina mkpamaṅ mvende, na midiṅan mina mina, akyaè ya mëngadiṅ mina, asu yë na mina midiṅan fë mina mina. 
JHN.13.35	Eyë bësë bayi yëm na minë bëyègè bama ete, ngë mibëlë ediṅ asu mina mina.
JHN.13.36	Simun Petrus nyè ai nyè na: A Nti, eyë wakë ve? Yesus nyè ai nyè na: Wasëki ma dzam bie e hom makë etoa dzi. Wayi ma bie a mvus. 
JHN.13.37	Petrus nyè ai nyè na: Asu dze masëki wa dzam bie etoa dzi? Mayi vë enyiṅ dzama asu doe! 
JHN.13.38	Yesus nyè na: Wadzo na wayi vë enyiṅ dzoe asu dama a? Ndò makad wa di na: Nnom kub ayi ki lòṅan a, së na osie ma biyòṅ bilè.
JHN.14.1	Të nnëm wakòbò mina a abum abui. Yëbëgan Zamba, yëbëgan fë ma. 
JHN.14.2	Mëdzogëbo mënë abui a nda tara. Ngë tègè ai nala, yë ngë makad mina na makë mina komëzan etoa? 
JHN.14.3	Layi bò na: eyòṅ mëkë ya nala, mëkomëzan mina etoa, mayi dugan sò, mënòṅò mina abë ma, asu yë na, e hom ya mënë, mina mitobò fë ete. 
JHN.14.4	Ndò fë, e hom makë, miayëm zen ya ete. 
JHN.14.5	Tomas nyè ai nyè na: A Nti, biayëm ki mfag wakë. Eyë binë dzam yëm zen ya? 
JHN.14.6	Yesus nyè ai nyè na: Ma mënë zen, mëtoa bëbëla, mëtoa enyiṅ. Mod ziṅ azu ki abë Tara së na alod abë ma. 
JHN.14.7	Ngë miayëm ma, miayëm hm fë Tara. Akèègè etoa dzi, miayëm nyè, ndò fë mingayen ya nyè. 
JHN.14.8	Filip nyè ai nyè na: A Nti, lëdëgë bia esoa, nala wayean ai bia. 
JHN.14.9	Yesus nyè ai nyè na: Dze yë mëtòbò ya ai mina abog asë di, wa tègè ma yëm nga, a Filip? E nyò ayen ya ma, ayen ya fë Tara; Asu dze wadzo na, lëdëgë bia esoa? 
JHN.14.10	Dze yë wayëbë ki na mënë abë Tara, Tara atoa abë ma? E bibug makad mina, makòbò ki biè ai mamen; e Tara atoa abë ma abò esye dzie. 
JHN.14.11	Yëbëgan ma na mënë abë Tara, Tara atoa abë ma. Ngë miayëbë ki nala, yëbëgan hm të hë asu e mimboan mi. 
JHN.14.12	Bëbëla emen, makad mina: e mod ayëbë ma, ayi bò e mimboan mabò mi, abò fë alodo nala, amu makë abë Tara. 
JHN.14.13	Ndò e dzi miayi dzaè a dzoe dama, mayi dò bò, asu yë na Tara avëëban olugu abë mòn. 
JHN.14.14	Ngë midzaè ma dzom ziṅ a dzoe dama, mayi dzò bò.
JHN.14.15	Ngë miadiṅ ma, miayi baala mëmvende mama. 
JHN.14.16	Mayi hm dzaè Tara, alomo mina nkè mfë, asu yë na atòbò ai mina kole, 
JHN.14.17	nsisim bëbëla, a si-ndon yasëki dzam nòṅ, amu yayen ki nyè, të nyè yëm. Mina miayëm nyè, amu alaṅan abë mina, ndò fë ayi tòbò ai mina. 
JHN.14.18	Malig ki mina nyui, mazu abë mina. 
JHN.14.19	Hë man eban, si-ndon tègè ma bad yen; mfag waan, miayi ma yen, amu manyiṅ, ndò fë miayi nyiṅ. 
JHN.14.20	Amos te, miayi yëm na mënë abë Tara, mina abë ma, ma fë abë mina. 
JHN.14.21	E nyò abëlë mëmvende mama, abaala fë mò, e nyòlò te ṅnyè adiṅ ma. E nyò hm adiṅ ma, Tara ayi nyè diṅ, ma mayi fë nyè diṅ, ndò fë mayi nyè kulan mamen. 
JHN.14.22	Yudas, -së ki man Iskariot- nyè na: A Nti, dze etam bò a wayi na wakulan wamen hë abë bia, të kulan a si-ndon? 
JHN.14.23	Yesus nyè ai nyè na: Ngë mod ziṅ adiṅ ma, ayi baala ebug dzama, ndò Tara ayi nyè diṅ, ndò biayi sò abë nyè, bikomo etoa abë nyè. 
JHN.14.24	E nyò adiṅ ki ma, abaala ki bibug biama. Ndò hm fë, ebug miawog esëki endzama, enë ebug e Tara angalom ma. 
JHN.14.25	Mëngakad mina e mam ma mëtoa abë mina. 
JHN.14.26	Mfag nkè, Mfufub Nsisim, e nyò Tara ayi lom a dzoe dama, ayi mina yëgëlë bisë, adugan mina baala e ma mësë mëngakad mina. 
JHN.14.27	Malig ai mina mvoè, mavë mina mvoè dzama; mavë ki mina akyaè ya si-ndon yavë. Nnëm obë mina sigan a abum, mibë kòn wòṅ. 
JHN.14.28	Miawog anë makad mina na: Makë, ndò fë mazu abë mina. Ngë midiṅi ma, ngë miafon na makë abë tara, amu Tara alod ma. 
JHN.14.29	Ndò hm, etoa dzi, makad mina osusua yë na nala wayënan, asu yë na, eyòṅ layi bòban, miyëbë. 
JHN.14.30	Mayi ki mina bad kad abui mam, amu ndzoe si-ndon azu. Abëlë ki ngul a nyòl dzama. 
JHN.14.31	Dzam da, asu yë na si-ndon eyëm na madiṅ Tara, ai na mabò e dzi Tara angabende ma: Tëbëgan, nkodan va.
JHN.15.1	Ma mënë bëbëla ele wayn, Tara nyè anë nkoe. 
JHN.15.2	Ntëm osë ya abë ma, a wawum ki ebuma, atsig wò, ndò fë ntëm osë wawum ebuma, atone wò asu yë na obuli wum bibuma. 
JHN.15.3	Mintoa ya mfuban, etòm ebug mëngakad mina. 
JHN.15.4	Laṅan abë ma, ma fë abë mina. Akyaè ya ntëm wasëki dzam wum ebuma ai oben ngë walaṅan ki ai ele wayn, nala fë ai mina, ngë miandzëki tòbò abë ma. 
JHN.15.5	Ma mënë ele wayn, mina ki mintëm. E nyò alaṅan abë ma, ma fë abë nyè, awum abui bibuma, amu tègè ai ma, miasëki dzam bò dzom. 
JHN.15.6	Ngë mod ziṅ nyòlò atòbò ki abë ma, awoaban a nsëṅ anë ntëm, amana kod, bëngakoan miè, bëwoa a ndoan, engadig. 
JHN.15.7	Ngë mitòbò abë ma, bibug biama bitòbò abë mina, dzagan e dzi miayaṅan ai dzò, eyòṅ te yayi yenan ai mina. 
JHN.15.8	Tara avëëban olugu asu yë na miwum abui bibuma, mibò fë bëyègë bama. 
JHN.15.9	Akyaè ya Tara angadiṅ ma, nala ngò fë mëngadiṅ mina. Laṅan a ediṅ dzama. 
JHN.15.10	Ngë mibaala mëmvende mama, miayi laṅan a ediṅ dzama, anë mëngabaala mëmvende më Tara, ndò mëtoa a ediṅ dzie. 
JHN.15.11	Makad mina e mam ma asu yë na mintag miama mitòbò abë mina, ai na mintag mian mibò ntud. 
JHN.15.12	Mvende dzama enë na midiṅan mina mina anë mëngadiṅ mina. 
JHN.15.13	Mod ziṅ abëlë ki ediṅ a lodo e dzi na mod avë enyiṅ dzie asu bëmvoe boe. 
JHN.15.14	Mina minë bëmvoe bama ngë miabò e mam mabende mina. 
JHN.15.15	Maloe ki fë mina na bëlò, amu olò wayëgan e dzi nti woe abò. Maloe mina na bëmvoe amu mabò na miyëm e dzi esë ya mëngawog abë tara. 
JHN.15.16	Së ki mina mingatòb ma, ma mëngatòb mina, ndò mëngatele mina na mikë, miwum bibuma, bibuma bian bilaṅan, asu yë na e dzi esë miadzaè Tara a dzoe dama, avë mina. 
JHN.15.17	Mabende mina na midiṅan mina mina.
JHN.15.18	Ngë si-ndon yafëm mina, yëman na engatari ya ma fëm. 
JHN.15.19	Ngë miwoge ai si-ndon, ngë si-ndon yadiṅ endzie. Mbol hm miawoge ki ai si-ndon, ndò mëngatòb mina, asu te si-ndon yafëm mina. 
JHN.15.20	Tsogan ebug mëngakad mina: olò walod ki nti woe. Ngë bëngasiṅ ma, ba bayi mina siṅ. Ngë bëbaala ebug dzama bayi baala endzaan. 
JHN.15.21	Ndò bayi mina bò e mam mësë mala etòm dzoe dama, amu bayëm ki e nyò angalom ma. 
JHN.15.22	Ngë mëbò të sò, mëkòbò ai bò, ngë babëlë ki nsëm. Ndò hm, babëlë ki edzuga ziṅ asu minsëm miaban. 
JHN.15.23	E nyò asiṅ ma, asiṅ fë Tara. 
JHN.15.24	Ngë mëbò të bò mimboan ya mod mfë abë ya ki bò, ngë babëlë ki nsëm. Ndò hm, bò bëngayen, bësiṅi ai mamen, ai Tara. 
JHN.15.25	Dzam da, asu yë na ebug ya mvende dzaban edzalëban na: Bëngasiṅ ma a zëzë
JHN.15.26	Eyòṅ nkè ya mayi mina lom abë tara ayi sò, nsisim bëbëla ya wayi sò abë tara, e nyòlò te ayi ma bòòlò. 
JHN.15.27	Ndò fë mina miayi bòòlò, amu mingabë ai ma atarigi a mëtari.
JHN.16.1	Mëngakad mina e mam ma asu yë na të miakam. 
JHN.16.2	Bayi mina tsidan a mënda-bikoan. Ndò fë awola lazu, a e mod osë awoe mina ayi tsog na avë Zamba mëtunëṅa. 
JHN.16.3	Ndò bayi bò mam mëtë amu bandzëki yëm tò Tara, tò ma. 
JHN.16.4	Ndò hm mëngakad mina e mam ma asu yë na eyòṅ awola daban layi zu, midugan tsog na mëngakad mina. Mandzëki mina kad mam mëte atarigi a mëtari, amu mëngabë ai mina. 
JHN.16.5	Etoa dzi, mazu kë abë e nyò angalom ma, ndò tò mod mbòg ya abë mina asilisili ki ma na: Eyë wakë ve? 
JHN.16.6	Dzam da, mbol mëkad mina mam mëte, ndò mëlunga mëdzie mina a minnëm. 
JHN.16.7	Ma makad mina bëbëla; anë mbëṅ asu daan na mëkë. Amu, ngë mëbò të kë, nkè ayi ki sòṅ a bë mina. Eyòṅ hm ki mayi kë, mayi mina nyè lom. 
JHN.16.8	Eyòṅ e nyòlò te ayi sò, ayi bòòlò si-ndon asu nsëm, ai asu sosoo, ai asu nkat. 
JHN.16.9	Asu nsëm, amu bandzëki ma yëbë. 
JHN.16.10	Asu sosoo, mbol makë abë Tara, ndò miayi ki ma bad yen. 
JHN.16.11	Asu nkat, mbol ndzoe e si-ndon nyi atsigëban ya ntol. 
JHN.16.12	Mëngëlë bëlë abui mam ya akad mina, dzam da miasëki mò dzam wog etoa dzi. 
JHN.16.13	Eyòṅ hm e nyòli ayi sò, nsisim bëbëla, ayi mina lëdë zen a bëbëla osë. Amu ayi ki kòbò ai emen, dzam da, e ma mësë ayi wog, ayi mò kòbò, ndò fë ayi mina bende e mam mayi sò. 
JHN.16.14	E nyòlò te ayi ma vë olugu, amu ayi nòṅ a endzama, abende mina; 
JHN.16.15	E dzi esë Tara abëlë, enë endzama. Asu te madzo na, ayi nòṅ a endzama, abende mina.
JHN.16.16	Man eban ayi kog, mina tègè ma bad yen, man eban mfë, midugan ma yen. 
JHN.16.17	Bëvòg ya bëyègè boe bëngadzo bò a bò na: Dze ben tug akad bia na: Man eban ayi kog, mina tègè ma bad yen, man eban mfë, midugan ma yen, amu makë abë Tara? 
JHN.16.18	Bëngadzo hm na: E man eban nyò ṅnyè anë dze? Biayëm ki e dzam adzo. 
JHN.16.19	Yesus angabë ayëmë na bayi nyè sili, nyè ai bò na: Dze yë miakë miasili a mina mina mbol mëdzo na: Man eban ayi kog, mina tègè ma bad yen, man eban mfë, midugan ma yen? 
JHN.16.20	Bëbëla emen, makad mina na miayi yon, mitada, si-ndon dzò efono. Miayi tòbò a mëlunga, dzam da mëlunga maan mayi vëṅan mëfon. 
JHN.16.21	Eyòṅ mininga abye, abëlë mintye amu awola die asò ya. Eyòṅ abye ya man mòn, adugan ki tsog mintye, asu e mintag yë na mod abyali a si-ndon. 
JHN.16.22	Ndò hm mina, minë a mëlunga etoa dzi. Mayi mina dugan yen, eyòṅ te minnëm miayi mina fon, ndò fë tò mod ayi ki mina fadi mëfon maan. 
JHN.16.23	A amos te, miayi ki ma sili tò dzom. Makad mina bëbëla na, ngë mindzaa Tara dzom ziṅ adzoe dama, amvëë mina dzò. 
JHN.16.24	Akui etoa dzi, miabë ki dzaè dzom ziṅ adzoe dama. Dzagan, miayi bëlë, asu yë na mëfon maan mëbò ntud. 
JHN.16.25	Mëngakad mina e mam ma a minkana. Awola lazu, a mayi ki bad kòbò ai mina a minkana, dzam da, mayi mina kad mam më Tara a kpaam. 
JHN.16.26	Amos te, miayi sili a dzoe dama, ndò makad ki mina na mayi dzaè Tara asu daan. 
JHN.16.27	Amu Tara emen adiṅ mina, amu mingadiṅ ma ndò fë mingayëbë na mëngasò abë Tara. 
JHN.16.28	Mëngasò abë tara, ndò mëngazu a si-ndon. Ndò madugan kodo a si-ndon, mëkëlë abë Tara. 
JHN.16.29	Bëyègè boe bò na: Watala na ongakòbò ya a kpaam, të kòbò a minkana a? 
JHN.16.30	Eyòṅ dzi, biayëm na wayëm mësë ai na wayaṅan ki ai na mod asili wa. Asu te biayëbë na ongasò abë Zamba. 
JHN.16.31	Yesus nyè ai bò na: Etoa dzi, miayëbë. 
JHN.16.32	Awola lazu, lësòsò ya, a miayi tsaman, anë mod a biwoge bie, miligi ma etam. Dzam da, masëki etam, amu Tara anë ai ma. 
JHN.16.33	Mëngakad mina e mam ma asu yë na mibi mvoè abë ma. Mibëlë mintye a si-ndon. Dzam da, vaan koa, mëngatègè ya si-ndon.
JHN.17.1	Amana angamana kòbò e mam ma, ndò Yesus angabede mis a yob, nyè na
JHN.17.2	akyaè ya ongavë nyè ngul a ekokoma esë, asu yë na, e dzi esë ongavë nyè, avë dzò enyiṅ kòm. 
JHN.17.3	Enyiṅ kòm dzò enë na bëyëm wa, Zamba mbòg ai bëbëla, ai e nyò ongalom, Yesus Kristus. 
JHN.17.4	Mëngavë wa duma a si, ai mkpaèn mëngakpaèn esye ongavë ma na mëbò. 
JHN.17.5	Ndò hm, etoa dzi, wamen, a Tara, vaa ma duma, e kan mëngabë mëbëlë a mgbag dzoe osusua yë na si yazu bò. 
JHN.17.6	E bod ongavë ma a si-ndon, mëngakulan bò dzoe doe. Bëngabë emboe, ndò ongavë ma bò, ndò bëngabaala ebug dzoe. 
JHN.17.7	Etoa dzi, bayëm na, e bi bisë ongavë ma, biasò abë wa. 
JHN.17.8	Amu e mëbende ongavë ma, mëngavë bò, ndò bò bëngayëbë, bëyëmë fë bëbëla na, bingasò abë wa, bëyëbë fë na wa ongalom ma. 
JHN.17.9	Ma, makogëlan asu daban, së ki asu si-ndon ngò makogëlan, hë da asu eba ongavë ma, amu bënë emboe, 
JHN.17.10	ndò ebi bisë biawoge ai ma biawoge ai wa, embie bitoa embiama, ndò mëngavëëban olugu abë bò. 
JHN.17.11	Ndò hm, masëki fë a si-ndon; mfa waban, bënë a si-ndon; ma, mazu abë wa. A Tara ya onë mfufub, baala bò a dzoe doe ya ongavë ma, asu yë na bëbò dzom dzidzia anë bia. 
JHN.17.12	Eyòṅ mëngabë ai bò, mëbaala bò a dzoe doe ya ongavë ma, mëkalëga fë bò, ndò mod ziṅ ya abë bò andzëki dzaṅ, sësala hë mòn ndzaṅ-kòm, asu yë na Ntilan odzalëban. 
JHN.17.13	Eyòṅ hm dzi, mazu abë wa, ndò makòbò e mam ma a si-ndon mu, asu yë na mintag miama midzie abë bò. 
JHN.17.14	Ma mëngavë bò ebug dzoe, ndò emò minlaṅ yafëm bò, amu basëki bod ya si-ndon, akyaè fë masëki mod ya si-ndon. 
JHN.17.15	Makogëlan ki na ovaè bò a si-ndon, dzam da, asu yë na okaman ai bò abë Mbe. 
JHN.17.16	Basëki bod ya si-ndon e kan ma masëki mod ya si-ndon. 
JHN.17.17	Fubugu bò a bëbëla: Ebug dzoe enë bëbëla. 
JHN.17.18	E kan ongalom ma a si-ndon, ma mëngalom bò a si-ndon, 
JHN.17.19	ndò mafubu mamen, asu yë na bò bëbò mfuban a bëbëla. 
JHN.17.20	Së hm ki asu daban etam ngò makogëlan, makogëlan fë asu e ba bayëbë ma a ebug dzaban a yob, 
JHN.17.21	asu yë na bësë bëbò dzom dzia, anë wa, a Tara, onë abë ma, ma abë wa; asu yë na bëtòbò abë bia, si-ndon eyëbë na wa ongalom ma. 
JHN.17.22	Mfag wama, e duma ongavë ma, mëngavë bò dò, asu yë na bëbò dzom dzia anë binë dzom dzia: 
JHN.17.23	ma abë bò, wa ki abë ma, asu yë na bëtoan fò bò dzom dzia, si-ndon ezu hm yëm na wa ongalom ma, ai na ongadiṅ bò anë ongadiṅ ma. 
JHN.17.24	A Tara, e dzi ongavë ma, mayi na, e hom mënë, bò fë bëtòbò ai ma, asu yë na bëyen e duma dama ya ongavë ma, amu ongadiṅ ma osusua akomo-lë-yob ai si. 
JHN.17.25	A Tara ya onë sosoo, si-ndon endzëki wa yëm, hë da ma mëngayëm wa, ndò bëngayëm na wa ongalom ma. 
JHN.17.26	Mëngabò na bëyëm dzoe doe ndò fë mayi kë ai nala osu, asu yë na ediṅ ya ongadiṅ ma ebò abë ma, ma fë abë bò.
JHN.18.1	Akòbògò nala, Yesus ayëmë zen ai bëyègè boe, ndò bëngakë a ndoṅ Kedron
JHN.18.2	E Yudas angakuan ai nyè angabë ayëmë hom te, mbol Yesus angabë akadëga koan ete ai bëyègè boe. 
JHN.18.3	Ndò hm Yudas anganòṅ nkunda bëzimbi ya a bëfada bënen, ai bëbò bisye bëfarisea, asò ete ai ngoe, ai mëlamba, ai mëkòṅ. 
JHN.18.4	Mbol Yesus ayëmë e mam mësë mëyigi yënan ai nyè, ndò akui a nsëṅ, nyè ai bò na: Za miadzëṅ? 
JHN.18.5	Bò ai nyè na: Yesus, man Nazaret. Nyè ai bò na: Ma nyò. E Yudas akuan ai nyè nyè fë angabë atëlë ai bò. 
JHN.18.6	Eyòṅ angakad bò na, ma nyò, ndò bëngadugan ai mvus, bëkuu a si. 
JHN.18.7	Ndò adugan bò sili na: Za miadzëṅ? Bò na: Yesus, man Nazaret. 
JHN.18.8	Yesus nyè na: Mëdzo ya ai mina na ma mënë. Ngë ma hm miadzëṅ, dzogan e ba bëkë. 
JHN.18.9	Asu yë na ebug angakòbò edzalëban na: E ba ya ongavë ma, mandzëki dzèè tò mbòg ya ete. 
JHN.18.10	Simun Petrus angabë abëlë fa, ndò atie dzò, abaa dzò man olò fada-nen, ndò atsig nyè alò mbo-nnomo. Dzoe man olò angabë na Malkus. 
JHN.18.11	Yesus nyè ai Petrus na: Fudigi fa a abam. Dze yë mëbò të nyu e kòb Tara angavë ma? 
JHN.18.12	Nkunda bëzimbi ai ndzoe waban ai bëlò bëfarisea bënòṅò Yesus, ndò bafaṅ nyè ngadag. 
JHN.18.13	Ndò batari kë ai nyè abë Annas. Ṅnyè angabë nkiè e Kaifas angabë fada-nen a mbu te. 
JHN.18.14	Kaifas te ṅnyè angavë Yuden mvulna na: layean na mod mbòg awu asu nkunda.
JHN.18.15	Simun Petrus ai ṅyègè mfë bëngabë toṅo Yesus ha. Ṅyègè nyò angabë ayëman ai fada-nen, ndò anganyian ai Yesus a abaa fada-nen. 
JHN.18.16	Petrus nyè aligi atëlë a mbè, a nsëṅ. Ṅyègè mbòg angabë ayëman ai fada-nen nyò akuig a nsëṅ, ndò akòbò ai e mininga ya mbè, ndò anyili Petrus a nda. 
JHN.18.17	E mininga ya mbè nyò nyè ai Petrus na: Wasë mbòg ya bëyègè bë e mod nyò a? Nyè na: Kokoa. 
JHN.18.18	Bëlò ai bëbò bisye bëngabë tëlë hala, a akoman ndoan, mbol ahëb angabë, bëngawòbò ndoan. Petrus nyè fë angabë atëlë ai bò, awòbògò ndoan.
JHN.18.19	Fada-nen angasili Yesus mam bëyègè boe ai ayëgëlë die. 
JHN.18.20	Yesus nyè ai nyè na: Mëngakòbò ai bod a ngëëṅ, mëkarëga yëgëlë a nda-bikoan, mandzëki kòbò dzom ziṅ a asoe. 
JHN.18.21	Dze wasili ma? Siligi e bod bëngabë vogolo ma e dzam mëkada bò. Bayëm e mam mëngakad bò. 
JHN.18.22	Akòbò angakòbò nala, mbò bisye mbòg angabë atëlë babi hala, ndò abimi Yesus a amaṅ, nyè na: Eyë wayalan ai fada-nen na nga? 
JHN.18.23	Yesus nyè ai nyè na: Ngë mëkòbò abe, bòòlò dò. Ngë mëkòbò hm mbëṅ, a dze wayit ma? 
JHN.18.24	Ndò Annas alom nyè abë Kaifas, fada-nen, atoa mfaṅ a n ngadag. 
JHN.18.25	Simun angabë awòbògò ndoan. Bò ai nyè na: Wasë mbòg ya bëyègè boe a? Ndò asie, nyè na: Kokoa. 
JHN.18.26	Nsye fada-nen mbòg, angabë avuman ai e nyò Petrus angatsig alò, nyè na: Mandzë wa yen ai nyè a afub a? 
JHN.18.27	Petrus adugan sie; etye te, nnom-kub alòṅò.
JHN.18.28	Ndò bakodo ai Yesus abë Kaifas, bëkëlë ai nyè a nda-mëdzo ai ndib kidi. Dzam da, bò tègè nyian a nda-mëdzo, asu yë na eboe eza kë bò a nyòl
JHN.18.29	Ndò Pilatus angakui a nsëṅ a bëngabë, nyè ai bò na: Za sòman miasòman e mod nyò? 
JHN.18.30	Ndò bayalan na: Ngë e mod nyò atoa të ai nyè mbë mod, ngë biandzëki sòṅ ai nyè abë wa. 
JHN.18.31	Pilatus nyè ai bò na: Nòṅan nyè, midzòs nyè a mvende dzaan. Yuden bò ai nyè na: Biabëlë ki ngul ya awoe mod ziṅ. 
JHN.18.32	Asu yë na ebug Yesus angakad akyaè awu ya ayean wu etoban. 
JHN.18.33	Pilatus adugan a nda-mëdzo ete, ndò aloe Yesus, nyè ai nyè na: Yë wa onë nkukuma Yuden? 
JHN.18.34	Yesus ayalan na: Yë wadzo dò ai wamen, yë bod bëfë mbò ki bëkad wa dò atyan ai ma? 
JHN.18.35	Pilatus nyè na: Yë ma mënë man Yuden? Ayòṅ doe ai bëfada bënen bësò ai wa abë ma; Wasie za etòmò? 
JHN.18.36	Yesus nyè na: Edzoe dzama yasëki e si-ndon nyi; ngë edzoe dzama esòò a si-ndon, ngë bëlò bama bëṅyidan ana asu yë na të maku a mò më Yuden. Ndò hm, edzoe dzama yasò ki a si. 
JHN.18.37	Pilatus nyè ai nyè na: Ndë onë hm nkukuma a? Yesus nyè na: Ndò wadzo dili na mënë nkukuma. Mëngabyali etòm te, ndò fë mëngasò a si asu yë na mabòòlò bëbëla. Enyò osë asò a bëbëla awog kiṅ dzama. 
JHN.18.38	Pilatus nyè ai nyè na: Dze enë bëbëla?
JHN.18.38	Asili angasili nala, ndò adugan kui a nsëṅ a Yuden bëngabë, nyè ai bò na: Ma mayen ki nguma etòm abë nyè. 
JHN.18.39	Mbol hm anë mina tum na mëkuli mina mbog a Paska, yë miayi na mëkuli mina nkukuma Yuden? 
JHN.18.40	Bëngadugan bam, bò na: Të wakuli nyè, kuligi Barabbas. E Barabbas nyò angabë ezilgan.
JHN.19.1	Ndò Pilatus anòṅ Yesus, abòò na bëyit nyè. 
JHN.19.2	Bëzimbi bëmana tiṅ ekadi biyò, bëbede nyè dzò a nlo, bëwòman fë nyè ndzòmbò ewòman oviege, 
JHN.19.3	bëngalod nyè osu, bò na: Ovuma, a nkukuma Yuden; bëngabimi nyè a mëmaṅ. 
JHN.19.4	Ndò Pilatus adugan kui a nsëṅ, nyè ai bò na: Yënan, mazu ai mina nyè a nsëṅ, asu yë na miyëm na mayen ki etòm ziṅ abë nyè. 
JHN.19.5	Ndò Yesus akui a nsëṅ, abëgë ekadi biyò ai ewòman eviege. Nyè ai bò na: Yënan, mod te hm nyò. 
JHN.19.6	Ayen bëfada bënen ai bëbò bisye bëngayen nyè, bëngabam, bò na: A klos, a klos! Pilatus nyè ai bò na: Mina bëben, nòṅan nyè, mibomë nyè a klos. Amu ma mayen ki etòm abë nyè. 
JHN.19.7	Yuden bò ai nyè na: Bibëlë mvende, ndò, a mvende te, ayean wu, amu atele emen a etye mòn Zamba. 
JHN.19.8	Awogo Pilatus angawog e dzam di, angafëdan kòn wòṅ. 
JHN.19.9	Ndò adugan nyian a nda-mëdzo, nyè ai Yesus na: Wasòsò he? Yesus tègè nyè vë eyalan. 
JHN.19.10	Ndò hm Pilatus adzo ai nyè na: Wakalan ki ai ma nkòbò nga? Wayëm fò na mëbëlë ngul ya asoe wa ai ngul ya abomë wa a klos? 
JHN.19.11	Yesus nyè na: Ngë ngul te ebò të wa vëëban a yob, ngë wabëlë ki ngul ziṅ a nyòl dzama. Asu te, e mod akuan ai ma abë wa abëlë mod nsëm abui. 
JHN.19.12	Atarigi hala, Pilatus angadzëṅ na asoe nyè. Yuden bëngabam, bò na: Ngë ohë soe nyè, oyëmë na wasëki mvoe Kaiser. E mod osë abò emen nkukuma aluman ai Kaiser. 
JHN.19.13	Awogo Pilatus angawog e mam ma, ndò akui ai Yesus a nsëṅ, atoa nyè a etoa ntsigi ntol, e hom baloe na Lithostrotos, a nkòbò hebrea na Gabata. 
JHN.19.14	Angabë amos mëfaṅ më Paska, dzam bò a awola samëna. Nyè ai Yuden na: Nkukuma waan hm vi! 
JHN.19.15	Bëngabam, bò na: Kodogo ai nyè hala, bomo nyè a klos. Pilatus nyè ai bò na: Mëbom nkukuma waan a klos nga? Bëfada bënen bò na: Biabëlë ki nkukuma mfë hë Kaiser. 
JHN.19.16	Ndò hm Pilatus avë bò nyè na aboman a klos.
JHN.19.16	Ndò hm banòṅ Yesus. 
JHN.19.17	Ndò emen abëgë klos dzie, akui e hom baloe na hom ekogëlo nlo, a nkòbò ebrea na Golgota; 
JHN.19.18	ete ngò bëngabomë nyè a klos, ndò fë babomë bod bëfë bëbè ai nyè ha, enyò mfag hi, enyò mbòg mfag mbòg, Yesus a zaṅ. 
JHN.19.19	Pilatus angatil abam, abòò na bëbaè dò a klos. Angabë ntilan na: Yesus man Nazora, nkukuma Yuden. 
JHN.19.20	Abui dzam ya Yuden bëngalaṅ abam te, amu e hom bëngabomë Yesus a klos ongabë babi ai tisòn, ndò fë abam angabë ntilan a nkòbò ebrea, ai alatan, ai grek. 
JHN.19.21	Ndò bëfada bënen bë Yuden badzo ai Pilatus na: Obë til na: Nkukuma Yuden; Tili na: angadzo na: Mënë nkukuma Yuden. 
JHN.19.22	Pilatus nyè na: E dzi mëtil ya, mëtil ya. 
JHN.19.23	Eyòṅ bëzimbi bëngabomë Yesus a klos, ndò banòṅ biwòman bie, bëbòò ngab enyii, anë man bëzimbi ngab dzia, ai edud. Edud dzi engabë nguma, tègè ai ekudëga; 
JHN.19.24	Ndò badzo na: Të bianyab dzò; ṅdoan abia, biyen e mod akyëbë ai dzò. Asu yë na ntilan otoban na: Bëngakaban ma biyie a bò bò, bëdòò abia ai edud dzama
JHN.19.25	Nyia woe, ai manyaṅ nyia, Maria nga Klopas ai Maria ya Magdala bëngabë bëtëlë babi ai klos Yesus. 
JHN.19.26	Ayen Yesus angayen nyia ai ṅyègè adiṅi atëlë babi, nyè ai nyia na: A mininga, nyò mòn nyòlò. 
JHN.19.27	Asò hm dzo ai ṅyègè na: Nyoa nyòlò. Atarigi awola te, ndò ṅyègè anganòṅ nyè a biwoge bie
JHN.19.28	A mvus hala, mbol Yesus ayëmë na mësë mëman ya, asu yë na ntilan odzalëban, nyè na: Mawog ekode. 
JHN.19.29	Ndëg engabë etëlë hala ai saṅ wayn a tuud. Ndò badu anya ete, bëfana a engëṅ, bëkèè nyè na anyu. 
JHN.19.30	Eyòṅ Yesus anganòṅ saṅ wayn, nyè na: aman ya. Ndò angalui nlo, asuu ṅhëbë
JHN.19.31	Mbol hm engabë mëfaṅ më Paska, asu yë na të mimbim miakanga a klos a sabbat, amos sabbat te wa ongabë anen, ndò Yuden basili Pilatus na bëbug bò mëkol
JHN.19.32	Bëzimbi bësòò, bëbugu e mod osu mëkol, ai e nyò mbòg a bëngabë bëbomo ai nyè a klos. 
JHN.19.33	Eyòṅ bëngakui abë Yesus, bëntala na awu ya, ndò bandzëki nyè bug mëkol, 
JHN.19.34	dzam da, ndò man bëzimbi mbòg angadzii nyè akòṅ a mviè; etye etye, mëki ai mëndim
JHN.19.35	E mod angayen angabòòlò, ndò fë mbòòlan woe onë bëbëla, ndò ayëm na akòbò bëbëla, asu yë na mina fë miyëbë. 
JHN.19.36	Amu, angayënan nala asu yë na ntilan otoban na: Eves yangâbugi ki nyè
JHN.19.37	Ndò fë ntilan mfë wadzo na: Bayi fòmbò e nyò ya bëngatubulu
JHN.19.38	A mvus hala, ndò Yosef ya Arimatea, ya angabë ṅyègè Yesus a asoe, ai e wòṅ a mbarëga Yuden, akë dzaè Pilatus na afami mbim Yesus a klos. Ndò azu kë vaè mbim woe. 
JHN.19.39	Nikodemus ya angasò abë Yesus ai alu, nyè fë asò ai mira, ai mëkëmëdë më zëg dzam bò kila mëwom mëtan. 
JHN.19.40	Ndò banòṅ mbim Yesus, bëmana wa wòbò ai e byem bianyum mbëṅ, akyaè tum Yuden enë a badzëb bod. 
JHN.19.41	E hom bëngabomë nyè a klos, afub angabë ete, sòṅ etoa ete, hala babë ki dzëb mod ziṅ ete. 
JHN.19.42	Ete ngò bëngadzëb Yesus, mbol sòṅ engabë babi, mëfaṅ më abog Yuden mëtoa fë.
JHN.20.1	Amos osu ya sòndò, Maria ya Magdala akëlë a sòṅ ai ndib kidi, ndò ayen na akòg anë mvaan a sòṅ. 
JHN.20.2	Ndò azu mbil abë Simun Petrus ai abë ṅyègè mbòg ya Yesus adiṅi, nyè ai bò na: Bëvaa Nti a sòṅ, ndò biayëm ki e hom bëfudi nyè. 
JHN.20.3	Petrus ai ṅyègè mbòg bëkui a nsëṅ, bësòò a sòṅ. 
JHN.20.4	Bò bëbè bëwulugu mbil eyòṅ: Ndò ṅyègè mbòg angambara mbil avol alodo Petrus, ndò atari sòṅ kui a sòṅ, 
JHN.20.5	ndò alumbu, ayënë biyie bi mbim bidzogo, dzam da, të nyian. 
JHN.20.6	Simun Petrus fë asòò atoṅo nyè, ndò anyian a sòṅ, ayënë biyie bi mbim bidzogo, 
JHN.20.7	ai ndòmbò, dzò etoa e hom nlo ongabë; engabë ki ai biyie bi mbim bivòg, dzam da etoa mbaan e hom woe. 
JHN.20.8	Ṅyègè mbòg ya angatari sòṅ kui a sòṅ a sò hm nyian, ayënë, ayëbë fë. 
JHN.20.9	Amu hala te babë ki wog Ntilan na ayean hëbë a bëkon. 
JHN.20.10	Ndò bëyègè bëngasob.
JHN.20.11	Maria angabë atëlë a sòṅ osu, ayono. A ayono ha, ndò alumbu a sòṅ ete, 
JHN.20.12	ndò ayen benglès bëbè bëbëgë mimfum biyie, bëtoa enyò e hom nlo, enyò mbòg e hom mëkol, e hom mbim Yesus ongadzogobo. 
JHN.20.13	Ndò badzo ai nyè na: A mininga, dze wayon? Nyè ai bò na: Bëvaè Nti wama, ndò mayëm ki e hom bëfudi nyè. 
JHN.20.14	Akòbògò nala, ndò avëṅan a mvus, antala Yesus atëlë, hë da të yëm na Yesus. 
JHN.20.15	Yesus nyè ai nyè na: A mininga, dze wayon? Za wadzëṅ? Mbol atsogo na e mod nyò ṅnyè asye afub te, nyè ai nyè na: A nti, ngë wa obëgë nyè, kada ma mfag ofudi nyè, ma mayi nyè kë nòṅ. 
JHN.20.16	Yesus nyè ai nyè na: A Mariam! Ndò avëṅan, nyè ai nyè a nkòbò ebrea na: Rabbuni (nala watyan na: A ṅyëgëlë). 
JHN.20.17	Yesus nyè ai nyè na: Obë ma namba, amu mabë ki bed abë tara. Këlëg a babëdzaṅ bënë, okad bò na: Mabed abë Tara ai esya waan, abë Zamba wam ai Zamba waan. 
JHN.20.18	Maria Magdalena asò hm kad bëyègè na: Mëyen Nti; e mam ma mmò akad ma.
JHN.20.19	A ngongogële ya amos te, amos osu ya sòndò, mimbè mifëdë e hom bëyègè bëngabë asu e wòṅ bëmbarëga Yuden, Yesus asòò, atëbë a zaṅ, nyè ai bò na: Mvoè ai mina. 
JHN.20.20	Akòbò nala, ndò alëdë bò mò moe ai mviè dzie. Bëyègè bëngatag ai ṅyënan bëngayen Nti. 
JHN.20.21	Yesus adugan dzo ai bò na: Mvoè ai mina. E kan tara angalom ma, nala ngò hm fë malom mina. 
JHN.20.22	Adzoo nala, ndò avundu bò, nyè na: Nòṅan mfufub ṅhëbë. 
JHN.20.23	E ba ya mingâvaè minsëm, mingâvaaban. E ba mingâbò të vaè, miayi laṅan.
JHN.20.24	Tomas, dzoe na Didimos, mbòg ya bë awom ai bëbè, angabë ki ai bò eyòṅ Yesus angasò. 
JHN.20.25	Bëyègè bëvòg bò ai nyè na: Biyen Nti. Nyè ai bò na: Së na mëyen biboga bi sen a mò moe, mëfudi fë onyu wama ete, mëfudi fë wò wama a mviè dzie, ma të yëbë. 
JHN.20.26	Ndò hm a mvus mëlu mwom, bëyègè boe bëtoa fë a nda ete, Tomas atoa ai bò, ndò Yesus azu, mimbè mifëdë, ndò atëbë bò a zaṅ, nyè na: Mvoè ai mina. 
JHN.20.27	Ndò azu dzo ai Tomas na: Zaag ai onyu woe ha, oyen mò mama, ozu fë ai wò woe, ofudi wò a mviè dzama, ozu hm bò ṅyëbë, të wabò bisoo. 
JHN.20.28	Tomas nyè ai nyè na: A Nti wama ai Zamba wama. 
JHN.20.29	Yesus nyè ai nyè na: Dze yë mbol oyen ma ndò wazu yëbë? Bënë mvòm, eba bayen ki, dzam da bëyëbëgë.
JHN.20.30	Yesus angabò fë abui mëndëm a mis bëyègè boe, a masëki ntilan a e kalara nyò. 
JHN.20.31	E ma mëngatilban asu yë na miyëbë na Yesus anë Kristus, mòn Zamba; miyëbë, mibëlë enyiṅ a dzoe die.
JHN.21.1	A mvus hala, ndò Yesus angadugan yene bëyègè a ntsag maṅ më Tiberiad. Na ngò angayene. 
JHN.21.2	Simun Petrus ai Tomas ya anë mëbëdan na Didimos ai Natanael ya Kana ya Galilea ai bòn bë Zebede, ai bëyègè bëfë bëbè bëngabë fufulu. 
JHN.21.3	Simun Petrus nyè ai bò na: Makë a nlòb
JHN.21.4	Ai kikidigi ai ndib, Yesus antëlë a kindig, dzam da bëyègè bëngabë ki bëyëmë na Yesus. 
JHN.21.5	Ndò hm Yesus adzo ai bò na: A bòngò, yë mibëlë man mbuman kòs? Bò ai nyè na: Kokoa. 
JHN.21.6	Nyè ai bò na: Woagan mvunda mfag wò mbo-nnomo ya efunga, miayi bi. Ndò bawoa, tègè fë ai ngul ya alindi dzò asu abui kòs. 
JHN.21.7	Ṅyègè ya Yesus adiṅi nyè ai Petrus na: Nti! Simun Petrus angayi wog na Nti, ndò afaṅ sanda, amu angabë nsò, asuman a maṅ, 
JHN.21.8	e bëyègè bëvòg bësòò ai efunga amu bëngabë ki oyab ai nkot si, dzam bò yat ntèd, bazu balindi mvunda kòs. 
JHN.21.9	Eyòṅ bëngasus a si, bëntala ndoan maag ai mbuman kòs ete ai mbaṅëla. 
JHN.21.10	Yesus nyè ai bò na: Zaan ai e kòs mindëm bi etoa dzi. 
JHN.21.11	Petrus abëdë, alindi mvunda a si, etoa ndzalan ai bod bë kòs ntèd ai mëwom mëtan ai elè. Afyaṅan bò na engabë abim abui te, mvunda të nyabi. 
JHN.21.12	Yesus nyè ai bò na: Zaan tsam akag. Tò mbòg ya a bëyègè boe të nyè zombo sili na: Wa onë za? Bëyëmë na Nti. 
JHN.21.13	Yesus asòòg, ndò anòṅ mbaṅëla, avëë bò, ai mbuman kòs dzam dëda. 
JHN.21.14	Nala ongabë eyòṅ lala Yesus ayenëṅe bëyègè boe ngë atëbë a bëkon.
JHN.21.15	Eyòṅ bëtsama akag ha, Yesus nyè ai Simun Petrus na
JHN.21.16	Ndò adugan nyè kad eyòṅ bèè na: A Simun man Yohannes yë wadiṅ ma? Nyè ai nyè na: Owe, a Nti, wayëm na madiṅ wa. Nyè ai nyè na: Nònëṅi bënyia mintomba bama. 
JHN.21.17	Ndò akad nyè eyòṅ lala na: A Simun man Yohannes, yë wadiṅ ma? Petrus antoa fò a mëlunga na asili nyè eyòṅ lala na: Yë wadiṅ ma? Nyè ai nyè na: A Nti, wayëm mësë, wayëm na madiṅ wa. Yesus nyè ai nyè na: Nònëṅi bënyia mintomba bama. 
JHN.21.18	Amen, amen makad wa, eyòṅ ongabë ntëgan, ofaṅa wamen eyie, okëlë mfag wadiṅ. Eyòṅ wayi yombo, wayi sam mò moe, mod mfë abòdògò wa, akëlë ai wa mfag wayi ki. 
JHN.21.19	Akòbògò nala, avaa mvulna akyaè awu ya ayiigi vë Zamba olugu ete. Ṅnyie anë angadzo nala, nyè na: Biege ma.
JHN.21.20	Petrus avëṅan ai mvus, ndò ayen ṅyègè Yesus adiṅi, atoṅo bò -ṅnyè angabombo nyè a toe a bidi bi ngoge, nyè ai nyè na: A Nti, za ayi kuan ai wa?- 
JHN.21.21	Ayen hm Petrus angayen nyè, nyè ai Yesus na: A Nti, mfag enyò ki ya? 
JHN.21.22	Yesus nyè ai nyè na: Ngë mayi na alaṅan akëlë kui anë madugan zu, dze yabëbë wa ete? Mfag woe, biege ma. 
JHN.21.23	Foe eyaman hm fò a zaṅ babënyaṅ na ṅyègè te ayi ki wu. Yesus nyè andzëki dzo na ayi ki wu, angadzo hë na: Ngë mayi na alaṅan akëlë kui anë mazu, dze yabëbë wa ete? 
JHN.21.24	Enyò ṅnyè anë ṅyègè ya abòòlò mam mete, ndò fë angatil mò, ndò biayëm na mbòòlan woe onë bëbëla. 
JHN.21.25	Mam mëfë mënë abui a Yesus angabò. Ngë bëhë til mò mësë, matsog na tò si esë tègè ai afola asu bëkalara bëte.
ACT.1.1	A Teofil, e kalara osu
ACT.1.2	azaag kui amos angatëbëlë apostel ya angatòb, ai Mfufub Nsisim, ndò anganòṅëban a yob. 
ACT.1.3	Mbò angalëdë emen, atala, a mvus yë na abi ya mintye akyaè asë, mëlu mëlu mëwom mënyii, akòbògò mam më edzoe Zamba. 
ACT.1.4	Ndò hm, adzaag ai bò bidi ha, ndò abende bò na të bakodo a Yerusalem, bëyanga hë mëtiṅ më esya, akyaè ya mingawog mëdzoo na, 
ACT.1.5	Yohannes angadu a mëndim, mfa waan, miayi duuban abë Mfufub Nsisim e mëlu mazu ma.
ACT.1.6	Ndò hm bëngamana koan, bësili nyè na: «A Nti, yë abog wazu dugan tele edzoe Israel di akui ya nga?
ACT.1.7	Nyè ai bò na: «Së ki mina miayean yëm mëbog ai bënyie ya tara angatele a ngul dzie, 
ACT.1.8	dzam da, miayi bi ngul eyòṅ Mfufub Nsisim ayi mina sòṅ a nyòl, abog te miayi ma bò bëbòòlò a Yerusalem ai a Yudea asë, ai Samaria, akëlë kui a mëbug më si». 
ACT.1.9	Akòbògò nala, bëngayen nyè anë anòṅëban a yob, ndò nkut ongamana nyè bò dimëzan a mis. 
ACT.1.10	Ndò mbol bëngabë bëbëbëgë a yob anë akë, ondzi na, fam ebè entëlë bò a mgbag, ebëgë mimfum biyie, 
ACT.1.11	bò na: «A Bod ya Galilea, dze mitëlë, mibëbëgë a yob? E Yesus ya avaaban mina a yob nyò, nala ngò ayi sò, e kan mihë yen akëlë a yob».
ACT.1.12	Ndò hm apostel bëngadugan a Yerusalem, bësòò a nkol bile-bi-mbòn; hom te ongabë babi ai Yerusalem, ntye dulu ya amos sabbat
ACT.1.13	Asuan bëngasuan a tisòn, ndò babed a nda-yob, e hom bëkarëga yanga; bënë ha na: Petrus ai Yohannes, ai Yakob, ai Andreas, Filip ai Tomas, Bartolomeus ai Matias, Yakob man Alfeus ai Simun man Zelot, ai Yudas man Yakob. 
ACT.1.14	Bò bësë bëngabë nnëm mbòg mbòg, mban a ngogëlan ai bininga, ai Maria, nyia Yesus, ai babënyaṅ. 
ACT.1.15	Mëlu mëte, ndò Petrus
ACT.1.16	A babëdzaṅ, ntilan ongabë oyean toban, akyaè Mfufub Nsisim ongatari kòbò a anyu David, atyan ai Yudas ya angavëṅan nlëdë-zënë asu e bod bëzaa bi Yesus, 
ACT.1.17	na angabë a ngab dzan, ndò abi fë ngab ya esye dzi. 
ACT.1.18	Ndò mod te angakus aboda si ai mòni dzongo, ndò alaban ai asu a si, atole a zaṅ, miyè midabëra a si. 
ACT.1.19	Ndò e bod bësë bëtoa a Yerusalem bayëm nala, antoa hm na, bëngaloe afub te a nkòbò waban na: Akeldamak, nala watyan na: Afub mëki. 
ACT.1.20	Amu anë ntilan a kalara bësalmen na: Dzal die lëbòò elig, ndò fë të mod atòbò ete
ACT.1.21	Bod bëziṅ bazuzu ya batòbò ai bia ha abog asë, eyòṅ Nti Yesus angabë awulugu ai bia, asë ali, anë ali, 
ACT.1.22	atarigi a ṅduan Yohannes, azaag kui amos ya bënganòṅ nyè a yob a zaṅ dzaan
ACT.1.23	Ndò bëbè bëngatëbë
ACT.1.24	Ndò bëngakogëlan, bò na: «A Nti, wa wayëm minnëm mi bod bësë; lëdëgë e nyò watòb a e bod bëbè ba, 
ACT.1.25	na anòṅ etoa esye apostel ya Yudas angadzoge a si nyè akëlë e hom woe.» 
ACT.1.26	Ndò bëngaboe ngam, ebii Matias, ndò fò anyian a taṅ a postel awom ai mbòg.
ACT.2.1	Ndò hm, eyòṅ lëngabò na amos Pentekoste
ACT.2.2	Etye etye na, ndò eduṅ engasò a yob, hë anë mod nkulu, ndò engadzie nguma nda osë bëngabë bëtoa ete, 
ACT.2.3	bëngayen ayëm lakë lakaban anë ndoan, angatòbò anë mod osë ya abë bò a nlo a yob, 
ACT.2.4	ndò bò bësë bëngadzie ai Mfufub Nsisim, bëtari hm na bakòbò a minkòbò mifë
ACT.2.5	Yuden bëngabë bëtoa a Yerusalem, bëtoa bod bë ṅyëbë, bësòò a mëyòṅ mësë ya si. 
ACT.2.6	E mod eduṅ nyò angayi bò, mod nkunda bod abugi fò ha, bëmana koan, bëngakam, amu anë mod awogo bò anë bakòbò nkòbò woe. 
ACT.2.7	Fëg engadzaṅ fò bò, bëngakam, bò na: «Nga e bod bësë bakòbò ba bënë bod ya Galilea? 
ACT.2.8	Ndò eyë anë ya na biawog bò, anë mod a nkòbò waan ya bingabyali ai wa? 
ACT.2.9	Bia ha bod ya Partia ai Medina, bod ya Elam, ai e ba bëtoa a Mezopotamia, a Yudea ai a Kapadokia, a Pontus ai a Azia, 
ACT.2.10	Frizia ai Pamfilia, Egipten, bod ya basò a mfag Libia ya Sirena, ai e bëyëṅ basò a Roma, 
ACT.2.11	Yuden ai e ba bëngavëṅan a ṅyëbë Yuden, Kreta ai Arabia, biawog bò bëkòbògò minkòbò mian, bëlèègè biyëṅ bi mam bi Zamba». 
ACT.2.12	Fëg edzaṅa fò bò, bënzëmë, bëngadzo, anë mod ai e nyò mbòg na: «Na ngò watyan ya ana?» 
ACT.2.13	Bëvòg bëngamgbali fò bò, bò na: «Bënë mbilan wayn».
ACT.2.14	Ndò Petrus angatëbë a si ai bë awom ai mbògò, ndò avë kiṅ, nyè ai bò na: «Mina e Yuden ai e bod bësë mitoa a Yerusalem, yëman e dzam di, mivogolo fë bibug biama. 
ACT.2.15	Amu së ki anë mbol miatsog na e bod ba basòg mëyòg, (amu bingënë bibëlë hë awola lala ya amos
ACT.2.16	hë da, dzam te ndò profèt Yoel angakòbò na: 
ACT.2.17	Layi bò na, a mëmos më mvua, Zamba ṅnyè akòbò nala, mayi soe Mfufub Nsisim wama abë mod osë, abog te bëndoman baan ai bëngòn baan bayi kèè na bakòbò anë bëprofet, binanga bian biayi yen mam a nlo, minnom mingayen biyëyëm a nlo; 
ACT.2.18	abog te ma mayi soe nsisim wama a nyòl bësye bama, fam ai bininga, mëmos mëte, bëngakòbò anë bëprofet. 
ACT.2.19	Mayi bò biyëṅ bi mam a yob ete, ai mëndëm a si, mëki ai ndoan ai nkut otsida. 
ACT.2.20	Nlo-dzobo ayi vëṅan dibi, ngòn evëṅan mëki, osusua yë na amos duma ai amos nen Nti wazu. 
ACT.2.21	Ndò layi bò na, e mod osë ayi loe Nti ayi kodeban
ACT.2.22	A bod ya Israel, vogolan e bibug bi; E Yesus man Nazaret ya Zamba angatele mina a zaṅ ai mimboan mi ngul, ai biyëṅ bi mam, ai e mëndëm Zamba angabò a mò moe a zaṅ dzaan, akyaè ya mina bëben miayëm, 
ACT.2.23	Yesus te ṅnyè mingawoe, mibomë nyè a klos a mò më e bod bayëm ki mvende, abog ya angatilban, Zamba ayëmë fë nala, ndò angavë mina nyè, 
ACT.2.24	ṅnyè hm Zamba angakuli a sòṅ, atii angatii mësuṅ më awu, mbol awu angabë ki nyè dzam bi nkom. 
ACT.2.25	Amu David adzo asu die na: Mayen Nti atëlë ma osu abog asë, amu atëlë ma a mbo-nnomo na mëzaa nyaman. 
ACT.2.26	Asu te nnëm wama wafon, oyëm wama otaga, alodo anë nyòl dzama yanyiṅ ai afidi, 
ACT.2.27	amu wayi ki ma voan nsisim a bëkon, tò ki na odzoge na mfufubu woe aboe a si. 
ACT.2.28	Ongalëdë ma mëzen më enyiṅ, wayi ma dzala ai mintag a mis moe
ACT.2.29	A babëdzaṅ, dzogan ma mëtoan mina kad adzo tara David bëbëla na, Angawu, adzëban, ndò fë sòṅ dzie enë abë bia azaag kui amos hi. 
ACT.2.30	Mbol angabë profèt, ndò angayëm na Zamba angakani nyè sòṅ na mod ya abum die ayi tòbò a etoa-edzoe dzie
ACT.2.31	Mbol angayen dò osusua, ndò akòbò adzo akui-lë sòṅ Kristus na: Ayi ki laṅan a tolendoṅ, ndò fë nyòl dzie yayi ki boe a si
ACT.2.32	Yesus te ṅnyè Zamba avëlë a bëkon, ṅnyè bia bësë binë bëbòòlò boe. 
ACT.2.33	Mbol mbo-nnomo Zamba angabede nyè, ndò anganòṅ ekaa Mfufub Nsisim abë esya, asoe nyè, akyaè ya miayen, miwogo fë di. 
ACT.2.34	Amu, tò anë David andzëki bed a yob, adzo na: Nti angadzo ai Nti wama na: Tòbògò ma a mbo-nnomo 
ACT.2.35	akëlë kui anë mabò minziziṅ mie etele mëkol dzoe
ACT.2.36	Ndò hm, nda-bod esë ya Israel eyëmë na e Yesus ya mina mingabomë a klos, ṅnyè Zamba atele Nti ai Kristus». 
ACT.2.37	Awogo bëngawog nala, nnëm ongakod bò a abum ha, bò ai Petrus ai apostel bëvòg na: «Bibò hm ya, a babëdzaṅ?» 
ACT.2.38	Petrus nyè ai bò na: «Tsendëgan, mod osë ya abë mina aduuban a dzoe Yesus Kristus
ACT.2.39	Amu, mina, ai bòn ban, ai e bod bësë bënë oyab, ai e taṅ bod esë Nti Zamba waan angaloe, mina minë ai ngaga». 
ACT.2.40	Angabë hm fë alëbë bò, akòbògò ai bò nala ai abui bibug afë, nyè na: «Mikodeban ya a zaṅ e mvòṅ bod dzongo nyi». 
ACT.2.41	E bod ba bëyëbë fò ebug dzie, bëduuban, ndò bod bëngabagëban bò a yob amos te dzam bò bakuda bëlè. 
ACT.2.42	Bëngabë mban a ayëgëlë apostel, bëtoa ai bò fufulu, tò a mbëgan mbaṅëla
ACT.2.43	Mod osë angabë hë wòṅ, abui biyëṅ bi mam ai mëndëm bibòòban a mò bë apostel. 
ACT.2.44	E bod bësë bëyëbëgë bëngabë hom mbòg, bëbëlë dzom esë fufulu, 
ACT.2.45	bëngabë manëṅa kuan ai akuma, ai byem bi mò biaban, bëngakab biè a zaṅ bò a bò ha, anë mod, abim ayaṅan ai dò. 
ACT.2.46	Amos osë, bò bësë, nnëm mbòg mbòg, bëkëlë a tempel
ACT.2.47	bëluugu Zamba, bod bësë bëkama bò. Nti abaag bò e bod bëkodeban a yob amos osë.
ACT.3.1	Petrus ban Yohannes bëngabë bëdë a tempel asu ngogëlan mëwola ebul. 
ACT.3.2	Bod bëngazu bëbëgë mod ya angabyali mbombog; bëkarëga nyè toe amos osë a mbè tempel ya baloe na «Abëṅ mbè», asu yë na adzaè e bod banyian a tempel man mòni. 
ACT.3.3	Ayen angayen Petrus ban Yohannes bëyiigi nyian a tempel, ndò angadzaè bò mòni. 
ACT.3.4	Ndò Petrus afòmbò nyè, fufulu ai Yohannes, nyè na: «Bëbëgë bia». 
ACT.3.5	E mod nyò angafòmbò bò, afidigi na ayi bi dzom abë bò. 
ACT.3.6	Petrus nyè na: «Tò mòni, tò mvòt, mabëlë ki, dzam da, e dzi mëbëlë ndzò mavë wa. A dzoe Yesus Kristus man Nazaret, tëbëgë a si, owulu». 
ACT.3.7	Ndò abi nyè a wò mbo-nnomo, atele nyè a si. Etye etye te, mëkol ai mvòṅëlò bimana nyè won, 
ACT.3.8	amëṅë a yob, antëlë, angakë awulu; ndò anyian ai bò a tempel awulugu, ayëlëgë, alugu Zamba. 
ACT.3.9	Bod bësë bëyënë nyè anë awulu, alugu Zamba. 
ACT.3.10	Bëdugan nyè yëm na ṅnyè akarëga tòbò a mbè ya tempel asu mòni, ndò bëngadzie ai minkamaṅ ai ndzaṅan fëg asu e dzam angabò mod te.
ACT.3.11	Ndò angalad Petrus ai Yohannes a nyòl ha, bod bësë bëngazu mimbil mfag bëngabë a minkum baloe na minkum mi Salomon, bò bësë hë akam. 
ACT.3.12	Petrus angayi yen nala, nyè ai bod na: «A bod ya Israel, dze miakam e dzam di, ndò ki dze miabëbë bia hë anë bia bibò na e mod nyò awulu a ngul dzaan a yob, ngë ki na mbol biadaṅ kam Zamba? 
ACT.3.13	Zamba Abraham ai Zamba Isaak ai Zamba Yakob, Zamba bëtara
ACT.3.14	Mina mingasie mfufubu ai sosoo, misili na bësoe mina ṅwoe bod, 
ACT.3.15	mingawoe mbonde enyiṅ; ṅnyè Zamba akuli a bëkon, ndò bia bënë bëbòòlò boe. 
ACT.3.16	Ndò hm, a ṅyëbë ya dzoe die, e mod mitala nyò, a miayëm fë nyè, dzoe die awono nyè, ndò ṅyëbë ya dzoe die ovë nyè e mvoè mina bësë miayen nyi. 
ACT.3.17	Ndò etoa dzi, a babëdzaṅ, mayëm na mingabò nala mbol tègè yëm angabë bëlë mina, akyaè fë bëdzoe ban bëngabò. 
ACT.3.18	Ndò hm Zamba, e mam angatari kad a anyu bëprofèt bësë na Kristus woe ayi bëlë mintye, adzala ya dò totoe. 
ACT.3.19	Vëṅan hm, midugan mfag minsëm miavaaban mina, 
ACT.3.20	asu yë na abog evovoe azu abë Nti, alom mina e nyò angatele, Kristus Yesus, 
ACT.3.21	ṅnyè yob layean soan ai nyè, akui abog e mam mësë Zamba angakòbò a kòm ya kòm a anyu mimfufub bëprofet boe matoban. 
ACT.3.22	Moses nyè angadzo na: Nti Zamba ayi mina tele profet hë anë ma a zaṅ babënyòṅ. Mivogolo e mam mësë ayi mina kad
ACT.3.23	Layi bò na, e mod osë ayi ki vogolo profet te, ayi mana ai si a ekoa bod
ACT.3.24	Anë fò na, bëprofèt bësë, atarigi abë Samuel akëlë osu, bësë bëngakòbò, ndò bëngabende e mëmos ma. 
ACT.3.25	Mina minë bòn bëprofèt ai bòn bë elad-amvoe ya Zamba angalad ai bëtara, nyè ai Abraham na: Mënda më bod mësë ya si mayi luguban a mvòṅ dzoe
ACT.3.26	Asu daan ngò Zamba angatele mbò-esye woe, alomo nyè, angafubu mina asu yë na mod osë ya abë mina alum bëbe bë mam boe mvus.
ACT.4.1	Mbol hm bëlèègè ai bod, ndò bëfada ai ndzoe
ACT.4.2	bëwogo adzo di abe na bayëgëlë bod, bëyedëgan akui-lë sòṅ bëwu
ACT.4.3	Ndò babi bò, bëfudi bò a mimbog akui kindi lende ya hala, amu hala ngoge entoa ya. 
ACT.4.4	Abui bod ya bëvogolo ebug bëngayëbë, ndò bod bëngakui dzam bò tò bakuda bëtan. 
ACT.4.5	Ndò hm lazu bò na, e kidi lende ya hala, ndò bëdzoe baban, ai bënyia-bodo-mvia, ai bësaṅa bëkalara baban bëngakoan a Yerusalem, 
ACT.4.6	fufulu ai Annas, fada nen, ai Kaifas
ACT.4.7	ndò batele bò a ezëzaṅ, bëngasili bò minsili, bò na: «Ai ngul fe, ngë ki na a dzoe za mihë bò e dzam di?» 
ACT.4.8	Petrus atoa ndzalan ai Mfufub Nsisim ha, ndò abodo nkòbò, nyè ai bò na: «A bëdzoe bë nnam ai bënyia-bodo-mvia, 
ACT.4.9	ngë badzëṅ bia a si amos ya ana, etòm ya na bibò nkokòn mod mbëmbë dzam, ai na a dzoe za akodeban, 
ACT.4.10	mina bësë hm, ai ayòṅ Israel asë, yëman na a dzoe Yesus Kristus man Nazaret ya mina mingabomë a klos, ndò Zamba angavëlë nyè a bëkon, a dzoe die ngò e mod nyò atëlë mina mvoè osu. 
ACT.4.11	Ṅnyè anë akòg ya bia bëloṅ bë nda binga woa a fyè, ndò avëṅan ya nnomo akògò
ACT.4.12	Ndò fë akode asëki abë mod mfë, amu dzoe afë asëki a si a zaṅ bod, a biayean kodeban ete». 
ACT.4.13	Mbol bëngayen azombo Petrus ban Yohannes, bëyëmë fë na bayëm ki kalara, bò ha tègè ai ayègè, bëngakam, mbol bëyëmë na bod bëte bëngabë ai Yesus, 
ACT.4.14	ndò babëbë e mod angabò mvoè nyò, atëlë ai bò, tègè ai ebug bafèd. 
ACT.4.15	Ndò bakad bò na bëyanga a nsëṅ nda-mëdzo, asu yë na bëbui fëg bò a bò, 
ACT.4.16	bò na: «Bibò ya ai e bod ba? Amu adzo ndëm te ayëmban ya a ngëëṅ a zaṅ e bod bësë bëtoa a Yerusalem, ndò biasë ki dò dzam sie. 
ACT.4.17	Dzam da, asu yë na të dzam te layaman abui abui, ntëlan bò mvende të dugan kòbò ai mod ziṅ a edzoe di». 
ACT.4.18	Ndò bëngaloe bò, bëtele bò mvende na tègè tègè bada fala ebug, ngë ki na ayëgëlë a dzoe Yesus. 
ACT.4.19	Ndò Petrus ban Yohannes bafèd, bò ai bò na: «Mina bëben yënan adzo di: Yë anë sosoo a mis më Zamba na bidaṅ mina vogolo alodo Zamba? 
ACT.4.20	Amu bia biasëki dzam bò të kòbò e mam bingayen, biwogo fë». 
ACT.4.21	Ndò badugan bò beme, bësoe bò, tègè yen e dzam bavë bò endëgëlë ete, hë etòm bod bë nnam, amu bësë bëngabë bëvaa Zamba duma asu e dzam angabò. 
ACT.4.22	E mod hm asimba mboan mvoè di angabòban a nyòl, angabë bisëb mëwom mënyii ai fus.
ACT.4.23	Eyòṅ bëngasoe bò, ndò bëngakë a bod baban, ndò balèè bò e mam mësë bëfada bënen ai bënyia-bodo-mvia bëngakad. 
ACT.4.24	Amana bëngamana wog, ndò bò bësë bëngavë kiṅ fufulu abë Zamba, bò na: A Nti, wa ongakom yob ai si, ai maṅ, ai e byem bisë ya ete, 
ACT.4.25	wa ongakòbò ai Mfufub Nsisim a anyu tara waan, mbò-esye woe David na: Asu dze mëyòṅ mënë ebyandi, minnam mibindigi zëzë mam? 
ACT.4.26	Minkukuma ya si-ndon mitëlë, bëdzoe bëkoan fufulu, na baluman ai Nti, ai Kristus woe
ACT.4.27	Amu Herodes
ACT.4.28	na babò e mam mësë ya wò woe ai ṅyian woe bingatele na biayi bòban. 
ACT.4.29	Ndò hm etoa dzi, a Nti, yënë mëlam maban, ovë hm bituga bie na bëkòbò ebug dzoe ai azombo asë, 
ACT.4.30	osam wò woe na obò bod mvoè, ai na mëndëm ai biyëṅ bi mam bibòban a dzoe mfufub mbò-esye woe Yesus. 
ACT.4.31	Bëkogëlan ha, ndò e hom bëngabë nkoan ongatigëdan, bò bësë bëdzie ai Mfufub Nsisim, bëngakòbò ebug Zamba ai azombo.
ACT.4.32	Nkunda e bod bënganyian a ṅyëbë ongabë hë nnëm mbòg mbòg, ai nsisim mbòg mbòg, tò mod të dzo na dzom dzie yawoge ai nyè, byem biaban bingabë bò hë fufulu. 
ACT.4.33	Ndò apostel bëngabë bòòlò akui-lë sòṅ Nti Yesus ai abui fim, abui maa atoa ai bò bësë. 
ACT.4.34	Mod ziṅan gabë ki a mëyaṅan a zaṅ dzaban; amu e ba bësë bëngabë bëbëlë mënda ai mal bëkuan ai mò, bëzaag ai mòni nkuan, 
ACT.4.35	bëdzoge apostel a mëkol a si, bëngavë mod osë e taṅ a yaṅan ai dzò. 
ACT.4.36	E Yosef ya baloe na Barnabas, mbòg ya ngab apostel, (dzoe die latyan na mòn evòli), angabë man Leviten, bëbyali ya Siprus, 
ACT.4.37	angabë abëlë afub, ndò angakuan ai dò, asòò ai mòni, adzoge nyè apostel a mëkol a si.
ACT.5.1	Mod ziṅ ha, dzoe na Ananias, ban ngal Safira, bëngakuan ai si, 
ACT.5.2	ndò angasòli etun mòni, ngal ayëmë nala, ndò angasò ai etun, adzoge apostel a mëkol a si. 
ACT.5.3	Petrus nyè na: «A Ananias, dze fò Satan adzie wa a nnëm ha, ongazu dug Mfufub Nsisim, osòli etun mòni ya nkuan si? 
ACT.5.4	Nga si dzoe? Ndò hm ki, eyòṅ abò na okuan ya ai dzò, nga mòni ahë woge ai wa? Dze ehë bò na ohëg e kan dzam nyi? Wandzë ki dug bod, Zamba ṅnyè ohë dug.» 
ACT.5.5	Ananias angayi wog e bibug bi, ndò alaban a si, awuu; wòṅ okuu e bod bësë bëvogolo ha a nyòl. 
ACT.5.6	Ndò binanga bingakodo a si, bëwogo nyè a biyie, bëkë nyè dzëb. 
ACT.5.7	Mëwola mëngayi lod hala anë mëlè, ndò mininga woe azu nyian, nyè tègè yëm e dzam lëbò ha. 
ACT.5.8	Petrus nyè ai nyè na: Kada ma, yë abim mòni di ndò mikuan ai dò si ete? Nyè na: Owe, abim te dili. 
ACT.5.9	Petrus nyè ai nyè na: Dze yabò na mikui kiṅa bobolo nsisim Nti? Yënë, mëkol më e bod basò dzëb nyò nnom ma mëtëlë a mbè; bò fë bazu kë ai wa. 
ACT.5.10	Ndò fë nyè angaku nyè a mëkol a si etye etye, awuu. Ndò bëndoman bë bod bëngasò, bëkòbò nyè atoa mbim, ndò bëngabëgë nyè, bëdzëbë nyè babi ai nnom, 
ACT.5.11	ndò mod wòṅan gaku nda-Zamba esë a nyòl ai e bod bësë bëwogo e mam ma.
ACT.5.12	Abui mëndëm ai biyëṅ bi mam bingabòban a mò bë apostel a zaṅ bod. Ndò bò bësë bëkarëga toban, nnëm mbòg mbòg a minkum mi Salomon
ACT.5.13	tò mod mbòg ya e ba bëvòg të zombo lad ai bò, dzam da hë nnam otaman bò. 
ACT.5.14	Bëyëbë bëngabuli bagëban abë Nti, minkunda mi fam ai bininga, 
ACT.5.15	e kan yë na bëngazu ai minkokòn, bëboege bò a bëmatela ai binòṅ a ndzòṅ a yob, asu yë na, eyòṅ Petrus ayi sò, tò të hë nsisim woe onamba mbòg ya ete. 
ACT.5.16	Minkunda mingakë miasò a ngòdòg bëtisòn ya Yerusalem, bëbëgë minkokòn ai e bod bëbe minsisim bëndëgëlë, bò bësë bëmana syeban.
ACT.5.17	Ndò fada nen angatëbë, ai nyè ai e bod bëngabë ai nyè ha, ekoan bësadukea, bëmana ya dzie ai aban ha, 
ACT.5.18	ndò babi apostel, bëfudi bò a mimbog mi nnam. 
ACT.5.19	Ai alu ha, ndò englès Nti angayaè mimbè ya mbog, akuli bò a nsëṅ, nyè na: 
ACT.5.20	«Kaṅan tëbë a tempel, mikad nnam e bibug bi enyiṅ bisë bi.» 
ACT.5.21	Ndò bëngawog, ndò banyian a tempel ai ndib kidi, bëngayëgëlë. Ndò hm fada nen nyè angasuan mfag woe ai bod boe, bëtogan ekoan-nnam ai basugu ati bë bòn bë Israel, ndò balom bò nòṅ a nda-mimbog. 
ACT.5.22	Ndò bëbò-bisye bëngasuan a nda-mimbog, tègè bò kòb we. Bëdugan ai mvus, ndò baboe foe na: 
ACT.5.23	«Bikë kòb nda-mimbog efëdë mbëṅ mbëṅ, bënòni bëtëtëlan a mimbè, ndò biyaè, dzam da të kòb tò mod mbòg a nnëm ete». 
ACT.5.24	Awogo ndzoe bëzimbi ya tempel ai bëfada bënen bëngawog e foe nyi, fëg edzaṅa bò, të yëm mbol nala wayi kë osu. 
ACT.5.25	Ndò mod ziṅ aham hala, angalèè bò na: «Yënan, e bod mingafudi a mimbog, bëtëlë a tempel, bëyëgëlë nnam». 
ACT.5.26	Ndò ndzoe bëzimbi bë tempel angakë ai bod bisye boe, abii bò otëtëg otëtëg, amu bëmbarëga na nnam oza lum bò ngòg. 
ACT.5.27	Ndò bëngasò ai bò, bëtele bò a ekoan-nnam a zaṅ. Ndò fada nen asili bò na: 
ACT.5.28	«Biandzë mina kad na të miayëgëlë e dzoe di a? Etoa dzi, Yerusalem amana ya dzie ai ayëgëlë dan, ndò miayi na miazu ai bia mëki më mod te a nyòl nga?» 
ACT.5.29	Petrus ai apostel bò na: «Biayean bò Zamba mëwog alodo anë bod. 
ACT.5.30	Zamba bëtara akuli Yesus a sòṅ, e Yesus mingawoe ai nkëlan mingakele nyè a ele. 
ACT.5.31	Zamba abede nyè a wò mbo-nnomo woe na abò etòṅ-ntomba ai nkode, ai na avë Israel ntsendan enyiṅ ai evaè minsëm. 
ACT.5.32	Ndò hm bia binë bëbòòlò bë mam mëte, bia ai nsisim ya Zamba angavë e bod babò nyè mëwog». 
ACT.5.33	Bëngayi wog nala, bëmana hm fam, bëngayi na bawoe bò. 
ACT.5.34	Ndò man Farisea ziṅ ya ekoan-nnam, dzoe na Gamaliel
ACT.5.35	nyè ai bò na: «A bòn bë Israel, mikalëga e dzam miayi bò e bod ba. 
ACT.5.36	Amu, e mëlu mëndëm lod ma, Teudas angatëbë, nyè na anë mod, ndò bod, dzam bò mëwom mënyii, bëngalad ai nyè; Awoe bëngawoe nyè, ndò e bod bësë bëngabë bëtoṅo nyè bëngatsaman, bëdzaṅa a sòòd, tègè ai ndòṅ. 
ACT.5.37	A mvus hala, ndò Yudas man Galilea angatëbë a si e mëlu ya bëbòò elaṅ, bod bëngatoṅ nyè a zud. Ndò fë nyè angadzaṅ a ekoa, e bod bësë bëngabë bëbiege nyè bëmana tsaman. 
ACT.5.38	Ndò hm makad mina etoa dzi na: Të miakalan ai e bod bala dzam, dzogan bò. Ngë e mam balam, ai e ma babò, masò a bod, mayi mana ai mëben; 
ACT.5.39	Dzam da, ngë masò abë Zamba, miasëki mò dzam mana, miza tëmë, mingaluman ai Zamba». Ndò bëngakui kiṅa i nyè, 
ACT.5.40	bëloe apostel, bëyidi bò, ndò babende bò na të bakòbò a dzoe Yesus, bësoe bò. 
ACT.5.41	Ndò të apostel bakodo a ekoan-nnam ha, bakë batag, mbol bëngayen na bakyëbë ai ebyandi etòm dzoe, 
ACT.5.42	bëntoa hm na, amos osë, hë a tempel ai a mënda mënda, të ku sòm a ayëgëlë, bëyedëgan Yesus Kristus.
ACT.6.1	Mëlu mëte, ndò taṅ bëyègè engabed fò abui; E bod ya nnam Grek
ACT.6.2	Ndò bë awom ai bëbè bëngaloe nkunda bëyègè, bò na: «Asëki mbëṅ na bikë dzoge ebug Zamba a si, na biasye bod a tëbëlë. 
ACT.6.3	A babëdzaṅ, tòban bod ya bënë ai olugu a zaṅ dzaan zamgbal, bëtoa ndzalan ai nsisim, ai fëg; mbò biayi tele a esye dzi; 
ACT.6.4	mfag waan, biayi mvaman ai ngogëlan, ai esye ebug.» 
ACT.6.5	Ndò adzo di anganyëb bod bësë a nnëm, ndò batòb Stefanus, mod ya angabë ndzalan ai ṅyëbë, ai Mfufub Nsisim; bëtòbò fë Filip, Prokoro, Nikanor, Timon, Parmenas, Nikola, mod ya anganòṅ ṅyëbë a Antiokia, 
ACT.6.6	ndò batele bò apostel osu, ndò bakogëlan, bëbede bò mò. 
ACT.6.7	Ebug Zamba enganaṅ, taṅ bëyègè engabui a Yerusalem eyëgan, abui dzam ya bëfada bëngayebë fë.
ACT.6.8	Stefanus antoa ndzalan ai maa, ai ngul, angabò biyëṅ bi mam ai bod mëndëm a zaṅ bod ha. 
ACT.6.9	Ndò bod bëziṅ ya nda-bikoan ya bëloege na ‘nda-bikoan fili bod’
ACT.6.10	dzam da tègè dzam kui a nkoṅ fëg ai nsisim angabë akòbògò etere. 
ACT.6.11	Ndò batindi bod na bëkad na: Bingawog nyè akòbògò mam më ebyandi mëtyan ai Moses, ai Zamba. 
ACT.6.12	Ndò bëngamana yoṅolo bod minnëm, ai bëfada, ai bësaṅa bëkalara, ndò bazu nyè dilan, bëbii nyè, bëkëlë ai nyè a nda-mëdzo, 
ACT.6.13	ndò bëtsigi bë mbë mvaa bëngatëbë, bò na: E mod nyò anë hë akòbò abe ai mfufub etòbògò hi ai mvende. 
ACT.6.14	Amu biawog nyè adzo na Yesus man Nazaret ṅnyè ayi bug etòbògò dzi, atsende fë e mëtum Moses angalig bia ai mò. 
ACT.6.15	Ndò e bod bësë bëngabë bëtoa a nda-mëdzo ha bëngabëbë nyè, bëntala asu die hë anë asu englès.
ACT.7.1	Ndò fada nen asili na: «Yë anë badzo na?» 
ACT.7.2	Nyè na: «A bëtara ai babëdzaṅ, vogëlan na: Zamba duma angayene tara waan Abraham, hala atoa a Mezopotamia, osusua yë na atòbò a Haran. 
ACT.7.3	Ndò angadzo ai nyè na: Kodogo a si dzoe, ai a bod boe, okë a e si mayi wa lëdë
ACT.7.4	Ndò angakodo a si Kaldea, atòbò a Haran. A mvus yë na esya awu ya, ndò angakodo hala, asò loṅ mvog a e si nyi, e hom mitoa etoa dzi, 
ACT.7.5	andzëki nyè vë ngab-elig ete, tò ki etëlë-mëkol, dzam da, ndò angakag nyè na ayi nyè vë na ewoge ai nyè, ewoge fë ai mvòṅ dzie a mvus dzie
ACT.7.6	Zamba angadzo fò hm na: mvòṅ dzoe yayi tòbò bëdzin a ezaa nnam, bayi bò na bësye anë bëlò, bëtibili fë bò mimbu mintèd minyii. 
ACT.7.7	Mayi dzòs ayòṅ layi bò na bësye anë bëlò, Zamba ṅnyè adzo nala, a mvus e mam mala, bayi kodo hom te, bëzu ma lugu e hom hi
ACT.7.8	Ndò angavë nyè elada akele. Nala ngò angabye Isaak, akele nyè a amos mwomo, Isaak akele Yakòb, Yakòb akele bëtara awom ai bëbè. 
ACT.7.9	Ndò bëtara bëngasiṅ Yosef, bëkuan ai nyè a Egipten. Zamba angabë ai nyè, 
ACT.7.10	ndò angakode nyè a mindzug mie misë, avë nyè maa ai fëg a mis më Farao, nkukuma ya Egipten, ndò angatele nyè na adzoe Egipten ai nda dzie esë. 
ACT.7.11	Ndò zie engabò a Egipten esë, ai a Kanaan, mod ndzug abui, bëtara baan tègè yen bidi. 
ACT.7.12	Mbol Yakob angawog na bidi binë a Egipten, ndò angatari lom bëtara baan. 
ACT.7.13	Eyòṅ bèè, ndò Yosef angabò na babënyaṅ bëyëm nyè, ndò Farao azu yëm nda-bod Yosef. 
ACT.7.14	Ndò Yosef angalom na bëzu ai nyè esya woe Yakob, ai ayom bod die asë, minkug mëwom zamgbal ai mitan. 
ACT.7.15	Ndò Yakob angasigi a Egipten, awuu, bëtara baan bëwuu fë, 
ACT.7.16	ndò bëngavaè bò hala, bësòò ai bò a Sikem, bëdzëbë bò a e sòṅ Abraham angakus a taṅ mòni a mò më bòn bë Emmor a Sikem. 
ACT.7.17	Eyòṅ hm abog e ngaga ya Zamba angakag Abraham angakui, ndò bod bëngafui, bëntoa abui a Egipten, 
ACT.7.18	azaa kui anë nkukuma ziṅ mfë anganòṅ edzoe a Egipten, nyè tègè yëm Yosef
ACT.7.19	Nkukuma nyò angabad ayòṅ daan, atibili bò, abò na bëlëdë bòn baban a ngëëṅ, asu yë na të banyiṅ
ACT.7.20	Mëlu mëte, ndò Moses angabyali, anyëbë Zamba a mis. Angatòbò ngòn elè a nda esya; 
ACT.7.21	mbol hm bëngalëdë nyè a ngëëṅ, ndò ngòn Farao enganòṅ nyè, angatòṅ nyè anë mòn woe emen. 
ACT.7.22	Bëngayëgëlë Moses fëg esë ya Egipten, amu angabë ngul a nkòbò ai a mimboan.
ACT.7.23	«Hala te angakui ya bisëb mëwom mënyii, ndò angabindi a nnëm woe na akë yen babënyaṅ, bòn bë Israel. 
ACT.7.24	Ndò ayen anë batibili mod, ndò akaman ai nyè, ndò fò akun e mod bëtibili nyò, awoe man Egipten. 
ACT.7.25	Angabë adzo na babënyaṅ bayi wog etere na Zamba avë bò nkode a mò moe; Bò ha të wog. 
ACT.7.26	Amos otsaag hala, ndò azu bò kòb bëyidëgan, ndò angadzëṅ na ahaṅ bò, nyè na: ‘A bod, kë minë anyaṅa! Dze miawoean?’ 
ACT.7.27	E nyò angabë atibili manyaṅ asogolo fò nyè, nyè na: Za atele wa na onë ndzoe ngë ki na ntsigi-ntol waan? 
ACT.7.28	Dze yë wa ongayi ya ma woe akyaè ya ongawoe man Egipten angoge
ACT.7.29	Awogo Moses angawog ebug dzi, ndò atub, akë tòbò a nnam Madian, ndò angabye bòn bëbè we.
ACT.7.30	«A mvus mimbu mëwom menyii, ndò englès angayene nyè a ntud-ndoan, a Sinai, a nkod-nnam, ai a minkol
ACT.7.31	Ndò Moses angayen, angakam e dzam ayënë di, ndò asubu a osu na atoan yen e dzam angabë abòòg, ndò kiṅ Nti engasò we na: 
ACT.7.32	Ma mënë Zamba bë esoa, Zamba Abraham ai Isaak ai Yakob. Moses akèè na anyaman, tègè fë zombo na abëbë we. 
ACT.7.33	Nti nyè ai nyè na: tiigi e ngob enë wa a mëkol, amu e hom otëlë hili onë mfufub hom. 
ACT.7.34	Mëtoan ya fò yen ndzug ayòṅ dama a Egipten, ndò fë mëwog bò ntad, ndò hm mayi sigi, mëkë bò kode. Ndò hm, etoa dzi, malom wa a Egipten
ACT.7.35	E Moses nyò ya bëngasie, bò na: Za atele wa na onë ndzoe ngë ki na ntsigi-ntol
ACT.7.36	Angakuli bò, abò biyëṅ bi mam ai mëndëm a nnam Egipten, ai a e maṅ mavie, ai a nkod-nnam a taṅ bisëb mëwom mënyii. 
ACT.7.37	Moses te ṅnyè angakòbò ai bòn bë Israel na: Zamba ayi mina tele profet hë anë ma, a zaṅ babënyòṅ
ACT.7.38	Ṅnyè angabë atëlë a etogan bod a zaṅa nkod-nnam, ai englès akòbògò ai nyè a nkol Sinai, ai bëtara baan; ṅnyè angabi bibug bi enyiṅ, avë bia, 
ACT.7.39	ṅnyè bandzëki yi na babò mëwog, ndò batimi nyè, minnëm miaban mimana të kilan hë a Egipten, 
ACT.7.40	bò ai Aaron na: Komo bia bëzamba, bëwulu bia a osu. Amu, e Moses ya akuli bia a nnam Egipten nyò, biayëm ki e dzam ayenan ya ai nyè
ACT.7.41	Mëlu mëte, ndò bëngakom mòn nyag, bëngazu nyè vë mëtunëṅa, bëngafon ai bisye ya mò maban. 
ACT.7.42	Ndò Zamba angalum bò mvus, adzoge bò na bëlugu atitie, akyaè anë ntilan a kalara bëprofèt na: A ayòṅ Israel, a bisëb bisëb mëwom mënyii a nkod-nnam, yë mingatam ma sòṅ vë mëtunëṅa, ngë biyëm? 
ACT.7.43	Mingabëgë tende Molok, ai otitie zamba waan Raifan, bihëgëlë ya mingakom na mialugu biè, ndò mayi mina vë a mëkaban omana lod
ACT.7.44	Tende eboe ngam engabë bëtara a nkod-nnam, e kan e mod angakòbò ai Moses angabende nyè a akom; 
ACT.7.45	Bëtara bëngakë ai nyè, anë mod a abog die, ai Yosua, eyòṅ bëngaboe mëyòṅ ya Zamba angatsidan bëtara a osu, akui a abog David, 
ACT.7.46	ṅnyè angayen maa a mis më Zamba, ndò angadzaè na ayen etòbògò asu nda Yakob. 
ACT.7.47	Salomon ṅnyè hm angaloṅ nyè nda. 
ACT.7.48	Dzam da, Mëdaṅa-yobo atoa ki a e nda baloṅ ai mò, anë profèt adzo na: 
ACT.7.49	Yob onë etoa ntomba dzama, si etoa ma etele-mëkol. Za akyaè nda miayi ma loṅ, Nti ṅnyè akòbò nala, ngë ki na za homo ayi bò awaè dama? 
ACT.7.50	Së wò wama ngò ongakom e mam mësë ma a
ACT.7.51	«A e bod minë nlo alèd ba, ai minnëm ai mëlò tègè ai nkëlan, mina fë miayi kanga Mfufub Nsisim kòm esë anë bë esoa. 
ACT.7.52	Profèt mfe bë esoa bandzëki fëm? Bëngawoe e bod bëkada bò asòò-lë sosoo modo, sosoo mod te ṅnyè mingakuan ai nyè, miwoe fë nyè; 
ACT.7.53	Mina minganòṅ mvende e kan benglès bëngabende mina, ndò miandzëki dzò baala.»
ACT.7.54	Awog bëngawog nala, ndò bëngafam, bëngaladan mëkëg asu die. 
ACT.7.55	Atoa hm ndzalan ai Mfufub Nsisim ha, ndò abëbë a yob, ayënë duma Zamba, Yesus atëlë a mbo-nnomo Zamba, 
ACT.7.56	nyè na: Mayen anë yob oyoo, mòn mod atëlë a mbo-nnomo Zamba. 
ACT.7.57	Ndò babam a yob ete, bëmana budi mëlò maban
ACT.7.58	bësogolo nyè a ṅnyie tisòn a nsëṅ, bëngalum nyè ngòg
ACT.7.59	A bëwoe Stefanus ai ngòg ha, nyè avëë kiṅ, nyè na: A Nti Yesus, nòṅò nsisim wama. 
ACT.7.60	Ndò aku ai mëbòṅ a si, angakòbò a yob ete na: A Nti, të walaṅ bò nsëm hi. Akòbògò nala, ndò akë a oyò.
ACT.8.1	Saulus angabë ai bò kiṅ na bëwoe nyè.
ACT.8.1	Mëlu mëte, ndò mod efëma angakui nda-Zamba ya Yerusalem a nyòl; Bod bësë bëmana tsaman a nnam Yudea, ai Samaria, sësala hë apostel. 
ACT.8.2	Bod bë ngogëlan bëziṅ bëngadzëb Stefanus, ndò fë bëngayëb nyè abui. 
ACT.8.3	Saulus angavu ha, akë atsam nda-Zamba a mënda mënda ya anyian ete, adudugu fam ai bininga, afudigi bò a mbog.
ACT.8.4	E bod bësë bëngamana tsaman bëngakë hm bayëdan mbëmbë foe. 
ACT.8.5	Filip angasigi a tisòn Samaria, angayëdan bò Kristus. 
ACT.8.6	Minkunda mitoan fò vogolo e mam Filip akada bò, bëtoa nnëm mbòg mbòg eyòṅ bëwogo, bëyënë fë e mëndëm angabë abòòg. 
ACT.8.7	Amu mvid minsisim mingakui abui bod a nyòl, miakë miabam a yob ete, abui mintèd ai mimbombog mingasyeban. 
ACT.8.8	Ndò mintag mingadzie a tisòn te a tuud.
ACT.8.9	Mod ziṅ hala, dzoe na Simun, hala atari ya bò mëngaṅ a tisòn te ha, bod ya Samaria bëngakam, mod te nyè na anë mfaṅ mod, 
ACT.8.10	bod bësë bëtoan nyè vogolo, atarigi a bòngò, akui a bënyia-bodo, bò na: E mod nyò anë e ngul Zamba ya baloe na ‘Mod-ngulu’. 
ACT.8.11	Bëngatoan nyè vogolo ha ban mëlu, hë etòm e mëngaṅ mëbòò na bëkam. 
ACT.8.12	Eyòṅ hm bëngayëbë na Filip ayëdan mbëmbë foe edzoe Zamba ai dzoe Yesus Kristus, ndò fam ai bininga bëngaduuban. 
ACT.8.13	Ndò fë tò Simun nyè angayëbë, ndò angaduuban, angalad hm fò Filip a nyòl ha, akama eyòṅ ayënë mëndëm ai mam më ngul mënen mëbòòban.
ACT.8.14	Eyòṅ apostel ya Yerusalem bëngawog na Samaria ayëbë ebug Zamba, ndò balom Petrus ban Yohannes we, 
ACT.8.15	ndò bëngasigi, bëngakogëlan asu daban, na bëbi Mfufub Nsisim. 
ACT.8.16	Amu hala te abë ki ku tò mod mbòg a nyòl; bëngaduuban hë ṅduan a dzoe Nti Yesus. 
ACT.8.17	Ndò hm bakë babede bò mò, bëbii Mfufub Nsisim. 
ACT.8.18	Simun angayi yen na nsisim wavëëban ai mbëdan mò apostel, ndò azu ai bò mòni, 
ACT.8.19	nyè na: Mina fë vaan ma e ngul nyi, na e mod osë mayi bede mò, abi Mfufub Nsisim. 
ACT.8.20	Petrus nyè ai nyè na: Ai wamen ai mòni woe, mimana ki ana, mbol wadzo na wakus efaè Zamba ai mòni! 
ACT.8.21	Wabëlë ki dzom ziṅ ngë ngab e dzam di, amu nnëm woe wasëki tëtëlë a mis më Zamba. 
ACT.8.22	Dzoge hm abe doe te a si, okogëlan ai Nti, eyòṅ te ayi wa dzu olam ya nnëm woe te, 
ACT.8.23	amu mayen na onë a etòg nsëm, otii a mësuṅ më mbë nnëm. 
ACT.8.24	Simun nyè ai nyè na: Mina, kogëlan ai Nti asu dama, asu yë na të mbë dzam ya mihë dzo ayënan ai ma.
ACT.8.25	Ndò hm bëngamëm fò, bëkada ebug Nti, ndò bëngadugan a Yerusalem, bëkëlë bayëdan mbëmbë foe a abui mal bësamaritan.
ACT.8.26	Ndò englès Nti adzo ai Filip na: ‘Kodogo a si, okë a nnam a nkyè, e zen yatye a Yerusalem, esiigi a Gaza, zen te enë a nkod-nnam.’ 
ACT.8.27	Ndò angakodo a si, ayëmë zen. Ondzi na, mod ya Etiopia
ACT.8.28	Hala angadugan ya ha, antoa hm a ekalig dzie a yob, angalaṅ profèt Isaias. 
ACT.8.29	Ndò nsisim wadzo ai Filip na: ‘Këlë wabie ebigidi dzi.’ 
ACT.8.30	Ndò Filip akë mbil osu, awogo e mod nyò alaṅa profèt Isaias, nyè ai nyè na: ‘Yë wawog fò e dzam walaṅ dili?’ 
ACT.8.31	Mod te nyè na: ‘Eyë mënë dzam wog ya, ngë mod ziṅ atimi ki ma?’ Ndò angakogëlan ai Filip. Filip abëdë a ebigidi, atòbò ai nyè. 
ACT.8.32	Aboda ntilan angabë alaṅa angabë na:
ACT.8.32	Bëngakë ai nyè hë anë ntomba ya bakë tsig;
ACT.8.32	anë evol anë e man ntomba atëlë e mod atsig nyè mimvòd osu;
ACT.8.32	nala, nyè të yaè anyu die.
ACT.8.32	Amu enyiṅ dzie evaaban ya a si
ACT.8.33	Asu edzòdi-nyòl dzie, ndò bandzëki tsig ntol woe,
ACT.8.33	Za angalèè nlaṅ ya ngongo dzie? Amu enyiṅ dzie evaaban ya a si.
ACT.8.34	Ndò e miag mod hi wadzo ai Filip na: ‘Masili wa na, za profèt akòbò ai nyè e dzam di? Yë nyè emen, yë mod mfë?’ 
ACT.8.35	Ndò Filip abodo nkòbò, atari a aboda ntilan te, angakad nyè mbëmbë foe Yesus. 
ACT.8.36	Bëkëlë a zen ha, ndò bakui a osoe, e miag mod hi wò na: ‘Mëndim ma, dze yakaman na mëbë duuban?’ [ 
ACT.8.37	] 
ACT.8.38	Ndò abende na bëtele ebigidi, bò bësë bëbè bësusu a mëndim, ai Filip ai e miag mod hi, ndò angadu nyè. 
ACT.8.39	Eyòṅ bëngadugan bed a kindig, ndò nsisim Nti waanòṅ Filip, e miag mod hi tègè fë nyè bada yen, nyè angakë të fë dzam die ai mintag. 
ACT.8.40	Bëngadugan wodan Filip a Azot. Angakë akë a mal mal, akë abende mbëmbë foe a bëtisòn bësë, akëlë kui anë azu kui a Sezarea
ACT.9.1	Saulus antoa hë na andëgëlë bëyègè bë Nti, awoe fë bò. Ndò akë abë fada nen, 
ACT.9.2	adzaè nyè bëkalara asu mënda bikoan ya Damaskus
ACT.9.3	Abog akëlë ha, hala akui ya babi a Damaskus, etye etye na, ndò mfyè ongasò a yob, okuban nyè a nyòl hë anë zeyaṅ, 
ACT.9.4	ndò angaku a si, angawog kiṅ edzoo ai nyè na: A Saulus, a Saulus, a dze waluman ai ma? 
ACT.9.5	Nyè na: Wa za, a Nti? E nyò mbòg nyè na: Ma mënë e Yesus waluman ai nyè
ACT.9.6	Ndò hm, kodogo a si, onyian a tisòn; bayi wa kad e dzam wayean bò. 
ACT.9.7	E bod bëngabë ai nyè a zen ha bëngalaṅan mënyu mëyoo, bëwogo hë kiṅ, të yen tò mod. 
ACT.9.8	Ndò Saulus angatëbë a si; eyòṅ mis mëngayaaban nyè, të fë yen dzom. Bëngakë ai nyè, bëbëlë nyè a wò, ndò banyian ai nyè a Damaskus. 
ACT.9.9	Ndò angatòbò nala, mëlu mëlè, të yen, të di, të nyu.
ACT.9.10	Ṅyègè ziṅan gabë a Damaskus, dzoe na Ananias; ndò Nti angadzo ai nyè a nlo na: A Ananias! Nyè na: Ma nyò, a Nti. 
ACT.9.11	Nti ai nyè na: Tëbëgë, okë a ndzòṅ baloe na tëtëlë ndzòṅ, odzëṅ mod dzoe na Saulus ya Tarsis
ACT.9.12	ndò ayen mod a nlo dzoe na Ananias, mod te anganyian, abedëge nyè mò asu yë na adugan yen.
ACT.9.13	Ananias nyè na: A Nti, mëwog ya abui bod bëkòbògò adzo e mod nyòlò, e bëbe bë mam bësë abò mimfufub
ACT.9.14	Ndò fë bëfada bënen bavë nyè ngul ya abi e bod bësë baloe dzoe doe mu. 
ACT.9.15	Nti ai nyè na: Këlëg, amu mod te anë ntòban na abëgë dzoe dama a bëhaiden, ai minkukuma, ai bòn bë Israel. 
ACT.9.16	Amu mayi nyè lëdë e mam mësë ayi dzugi asu dzoe dama. 
ACT.9.17	Ndò Ananias angatye, anyian a nda, ndò abede nyè mò, nyè na: A Saulus, a madzaṅ, Nti alom ma, e Yesus ayene wa a e zen ozaag, asu yë na odugan yen, odzie fë ai Mfufub Nsisim. 
ACT.9.18	Etye etye na, byem bingasòdan nyè a mis anë bibas, angadugan yen. Ndò angakodo a si, aduuban. 
ACT.9.19	Ndò angadi bidi, anòṅò ngul.
ACT.9.19	Angatòbò ai bëyègè ya Damaskus hala ban mëlu; 
ACT.9.20	Etye etye na, angayedan Yesus a mënda-bikoan na ṅnyè anë mòn Zamba. 
ACT.9.21	E bod bësë bëwogo nala bëngakam, bò na: Së e mod nyò ṅnyè angabë amanëṅa e bod baloe e dzoe di ai si a Yerusalem a? Së asu te ndò asò ha na azu bò faṅ ngadag, akë ai bò a bëfada bënen a? 
ACT.9.22	Ngul engafëdan naṅ Saulus a nyòl, angatoe Yuden ya Damaskus biboṅ, alëdëgë bò na Yesus ṅnyè anë Kristus mfaṅ.
ACT.9.23	A mvus ban mëlu hala, ndò Yuden bëngawoe oyili na bawoe nyè
ACT.9.24	Ndò Saulus angayëm oyili waban. Bëfòmbògò mimbè mi dzal ai alu, ai amos, asu yë na bëwoe nyè. 
ACT.9.25	Ndò bëyègè boe bënganòṅ nyè ai alu asë, ndò basuu nyè ai mfim osë a nkoe etere.
ACT.9.26	Eyòṅ angakui a Yerusalem, ndò angadzëṅ na anyian bëyègè a nyòl; hë da bò bësë bëmbarëga nyè, bò të ṅyëbë na anë ṅyègè. 
ACT.9.27	Ndò Barnabas anganòṅ nyè, akëlë ai nyè abë apostel, ndò angamana bò lèè akyaè angayen Nti a zen a yob ai mbol angakad nyè, ai mbol angakòbò ai fim esë a dzoe Yesus. 
ACT.9.28	Ndò angakaè na akë ai bò fufulu, asë ali, anë ali, a Yerusalem ha, akòbògò ai fim esë a ngul dzoe Nti, 
ACT.9.29	angalèè, alaṅëdan ai Yuden bë Grek, bëngadzëṅ na bawoe nyè. 
ACT.9.30	Ayëm babënyaṅ bëngayëm nala, ndò basigi ai nyè a Sezarea, bëlomo nyè a Tarsis.
ACT.9.31	Ekoan nda-Zamba engabë a saaṅ a Yudea asë, ai a Galilea ai a Samaria, eloṅëban, ewulugu, ekama Nti, ebuguban ai nkëan Mfufub Nsisim.
ACT.9.32	Ndò hm labò ha na, Petrus akëlë awulu ha, ndò angasigi mfag e mimfufub ya mingabë a Lidas. 
ACT.9.33	Ndò angakòb mod ziṅ we, dzoe na Aineas, e mod nyò amana ya bò ntèd ha, abombo ya a enòṅ ha bisëb mwom. 
ACT.9.34	Ndò Petrus adzo ai nyè na: A Aineas, Yesus Kristus abò wa mvoè. Kodogo a si, wamen okom enòṅ dzoe. Etye etye te, ndò angatëbë. 
ACT.9.35	Ndò bod bësë ya Lidas bëngayen nyè, tò e ba ya Saron, ndò bëngavëṅan, bëngayëbë Nti.
ACT.9.36	Mininga ziṅan gabë a Yopa
ACT.9.37	Mëlu mëte, ndò angakòn abui, awuu. Ndò hm bëngamana nyè wòbò, bëboe nyè a nda-yob. 
ACT.9.38	Mbol ya Lidas anë babi ai Yopa, awogo bëyègè bëngawog na Petrus anë we, ndò balom nyè bod bëbè, bëngakogëlan ai nyè na: Zaag të a binë, të tigibi. 
ACT.9.39	Ndò Petrus angakodo a si, akëlë ai bò. Eyòṅ angakui a ete, ndò bakë ai nyè a nda-yob; minkus misë mitëtëlan nyè babi, miyono, bëngalëdë nyè biwòman ai biyie bisë ya Dorkas angatiṅ eyòṅ angabë ai bò; 
ACT.9.40	Ndò Petrus angakuli bësë a nsëṅ, ndò akud mëbòṅ, angakogëlan, ndò akilan mfag mbim ongabë, nyè na: A Tabita, tëbëgë. Ndò Tabita ayaè mis, ayënë Petrus, akomo etoa. 
ACT.9.41	Ndò asam nyè wò, atëlë nyè a si. Ndò azu loe mimfufub ai minkus, atëlë nyè bò a zaṅ, atala. 
ACT.9.42	Ndò adzo di angayëmëban a Yopa asë, abui bod bëyëbë Nti. 
ACT.9.43	Ndò angabombo ban mëlu a Yopa abë Simun, nkomo bikop.
ACT.10.1	Mod ziṅan gabë a Sezarea, dzoe na Kornelius, atoa ndzoe ntèd bëzimbi, nkunda bëzimbi woe otoa dzoe na Italien, 
ACT.10.2	e mod nyò atoa mod ngogëlan, akama fë Zamba, ai nyè ai nda-bod dzie esë, abò akab abui ai nnam, akogëlan ai Zamba kòm esë. 
ACT.10.3	Ndò atoan yen a nlo anë englès Zamba anyian abë nyè dzam bò a awola ebulu, nyè ai nyè na: A Kornelius! 
ACT.10.4	Ndò abëbë nyè a kumaa, wòṅ osusu nyè a nyòl, nyè na: Dze dzili, a Nti? Nyè ai nyè na: Ngogëlan dzoe ai akab doe biabed Zamba a mis anë mëtunëṅa. 
ACT.10.5	Ndò hm, etoa dzi, lomo bod a Yopa, bëkë wa loe Simun ziṅ ya anë mëbadan na Petrus. 
ACT.10.6	Anë a mëyëṅ abë Simun ziṅ, nkomo bikop, mod te abëlë nda a ntsag-man. 
ACT.10.7	Ṅnyie anë englès alèègè ai nyè nyò angakë, ndò aloe bod bisye boe bëbè, ai man bëzimbi angabë nyè mëwog, akama fë Zamba, 
ACT.10.8	ndò amana bò timi mam mësë, alomo bò a Yopa. 
ACT.10.9	E kidi lende ya hala, e bod ba bëkëlë a zen ha, bëngasubu ya fë babi a tisòn, ndò Petrus abed a ndil a yob, na akogëlan a awola samëna. 
ACT.10.10	Zie engakòn nyè, angayi e dzom adi. Bëkomëzan bidi ha, ṅnyè atari na anyaman kam nyò, 
ACT.10.11	angayen yob oyoo, dzom engasus a si anë mod ndòmbò, esusu a si ai mëbug mënyii; 
ACT.10.12	kan tsid mëkul esë ai e tsid yawòṅ a i abum a si, ai anòn ya yob etoa ete. 
ACT.10.13	Ndò kiṅ yadzo ai nyè na: Tëbëgë a si a Petrus; woe, odi fë. 
ACT.10.14	Petrus nyè na: Tègè ai dzom ziṅ nala, a Nti, amu mabë ya ki di e dzom enë mvit ngë eboe. 
ACT.10.15	Ndò kiṅ yadzo ai nyè eyòṅ bèè na: E byem ya Zamba afubu ya, obë dzo na binë mvit. 
ACT.10.16	E dzam di angabò nala biyòṅ bilè; etye etye, ndò ndòmbò eyie yadugan nòṅëban a yob. 
ACT.10.17	Ntye ya Petrus akëlë atsog a nnëm woe mbol e dzam ahë yen di latyan, ondzi na, e bod ya Kornelius angalom ba bëngadzëṅ nda Simun, bëtëlë a mbè, 
ACT.10.18	ndò baloe, bësili ngë e Simun anë mëbadan na Petrus anë a mëyëṅ hala. 
ACT.10.19	Hala Petrus angënë abindigi e dzam angayen di, ndò nsisim wadzo ai nyè na: Bod bëlè badzëṅ wa; 
ACT.10.20	Kodogo hm a si, osigi, okë ai bò. Të wasoo, amu ma mëlom bò. 
ACT.10.21	Ndò Petrus asus mfag e bod ba bëngabë, nyè ai bò na: Ma nyò, ma miadzëṅ. Dze esò ai mina? 
ACT.10.22	Bò na: Kornelius, ndzoe ntèd bëzimbi, sosoo mod, akama Zamba, ayòṅ Yuden asë lakam nyè. Mfufub englès okad na alom wa sòṅ loe okë a nda dzie, owog bibug bie. 
ACT.10.23	Ndò anyili bò a nda ete, angabëlan ai bò. E kidi lende ya hala, ndò akodo a si, ayëmë zen ai bò. Babënyaṅ bëziṅ ya Yopa bëngabë ai nyè esamba ha. 
ACT.10.24	A amos otsaag, ndò anyian a Sezarea. Kornelius angabë ayanga bò, ndò angamana togan bivuvuman bie ai mimfaṅ bëmvoe boe. 
ACT.10.25	Eyòṅ hm Petrus anganyian, ndò azu toban ai nyè, alaban nyè a mëkol a si, angakogëlan. 
ACT.10.26	Ndò Petrus angatele nyè a si nyè na: Tëbëgë a si; ma fë mënë hë mod. 
ACT.10.27	Alèègè ai nyè ha, ndò anyian, akòbò abui bod bësë bëngamana sò, 
ACT.10.28	nyè ai bò na: Mina bëben miayëm akyaè anë man Yuden mvende të tòbò fufulu ai ndzin, ngë akë a bimò abë nyè. Ndò hm të Zamba alëdë ma na mayean ki dzo ai tò mod ziṅ na anë mvit, ngë ki na mod anë eboe. 
ACT.10.29	Asu te, eyòṅ bëlom ma loe, ndò mësò, të fèd tò ebug. Ndò hm masili etòm bëlom ma loe ai dzò. 
ACT.10.30	Kornelius nyè na: Mëlu mënyii ana, akyaè awola di, mëngabë mëkogëlan a awola ebulu a nda dzama; atëm na, mod antëlë ma osu, abëgë biyie bifyègè, 
ACT.10.31	nyè na: A Kornelius, Zamba awog ngogëlan dzoe, ndò fë abaala akab doe; 
ACT.10.32	lomo hm bod a Yopa, obò na, e Simun anë mëbadan na Petrus azu; anë a mëyëṅ a nda Simun nkomo bikobo, a ntsag maṅ. 
ACT.10.33	Etye etye te, ndò mëngalom wa loe, ndò fë wa obò mbëṅ, mbol osò. Ndò hm bia bësë ba bitoa Zamba a mis na biavogolo e mam mësë Nti abende wa.
ACT.10.34	Ndò Petrus abodo nkòbò, nyè na: Mëyëm ya hm fò bëbëla na Zamba asëki timi, 
ACT.10.35	dzam da, a ayòṅ asë, e mod akam nyè, abò fë sosoo, Zamba ayëbë nyè. 
ACT.10.36	Angalom bòn bë Israel ebug, ayedëgan mbëmbë foe mvoè a anyu Yesus Kristus, ṅnyè anë Nti bësë; 
ACT.10.37	Mina bëben miayëm e mam mëngalod a Yudea asë, atarigi a Galilea, a mvus ṅduan ya Yohannes angabende, 
ACT.10.38	akyaè ya Zamba angawòbò Yesus ya Nazaret mbòn ai Mfufub Nsisim, ai ngul; Yesus te ṅnyè akëlë abò mbëṅ, asye e bod bësë ya Satan angatëgë, mbol Zamba angabë ai nyè. 
ACT.10.39	Ndò hm bia bëben binë bëbòòlò bë e mam mësë angabò a nnam Yuden ai a Yerusalem. Ṅnyè bëngawoe, bëbomë nyè a klos; 
ACT.10.40	Zamba angakuli nyè a sòṅ a amos lala, ndò fë angabò na ayene, 
ACT.10.41	së hm ki na ayene bod bësë, hë da na ayene e bëbòòlò ya Zamba angatari tòb, bia, e bia ya bingadi ai nyè fufulu, binyuu fë ai nyè, a mvus yë na asò ya a bëkon. 
ACT.10.42	Ndò angabende bia na biyedan nnam, bimëm fë na ṅnyè Zamba angatele ntsigi-ntol bënyiṅi ai bëwu. 
ACT.10.43	Ṅnyè bëprofèt bësë babòòlò na e mod osë ayëbë nyè, ayi bëlë evaa-minsëm a dzoe die.
ACT.10.44	Petrus angënë akòbògò e mam ma, ndò Mfufub Nsisim angaku e bod bësë bëvogolo ebug a nyòl. 
ACT.10.45	E bëyègè ya bëngasò ai Petrus ha, a bëngabë nkëlan, bëngakam
ACT.10.46	Amu bëngabë bëwogo bò bëkòbògò minkòbò minkòbò, bëtaman fë Zamba. Ndò hm Petrus azu sili na: 
ACT.10.47	Yë mod ziṅan gënë dzam kaman ai e bod ba mëndim na bëduuban nga, abim anë bò fë bëbi ya Mfufub Nsisim anë bia? 
ACT.10.48	Ndò hm abende na bëduuban a dzoe Yesus Kristus. A mvus te, bëngakogëlan ai nyè na atòbò hala ban mëlu.
ACT.11.1	Ndò hm apostel ai babënyaṅ ya bëngabë a Yudea bawog na tò bëhaiden bëyëbë ya ebug Zamba. 
ACT.11.2	Eyòṅ hm Petrus angabed a Yerusalem, e bod bëngabë nkëlan bëngasog ai nyè, 
ACT.11.3	bò na: ‘Onganyian abë e bod basëki nkëlan, ndò fë wadi ai bò fufulu!’ 
ACT.11.4	Petrus atari hm na atimi bò mbëṅ mbëṅ, nyè na: 
ACT.11.5	Mëngabë a tisòn Yopa, mëkogëlan, ndò mayen a nlo ha, dzom engasus a si anë mod ndòmbò, esusu, esòò a yob ai mëbug mënyii, ndò yazu kui abë ma. 
ACT.11.6	Ndò mabëbë ete, mëtoan fòmbò, ndò mayen tsit ya si-ndon, tsit afan, ai e tsit yawòṅ a si, ai anòn ya yob. 
ACT.11.7	Ndò mawog kiṅ edzoo ai ma na: ‘Kodogo a si, a Petrus, owoe, odi fë.’ 
ACT.11.8	Ma na: Tègè fò a Nti, amu e dzom ziṅ enë mvit ngë eboe yabë ya ki ma nyian a anyu. 
ACT.11.9	Ndò kiṅ yasò a yob eyòṅ bèè na: Ebi ya Zamba afubu, të wadzo na binë mvit. 
ACT.11.10	Angabòban nala biyòṅ bilè, ndò e byem bisë bi biadugan bed a yob. 
ACT.11.11	Etye etye te, bod bëlè bëntëlë a nsëṅ e nda mëngabë; bëngalom bò abë ma, bësòò a Sezarea. 
ACT.11.12	Ndò nsisim wadzo ai ma na mëkë ai bò, të malaṅëdan. Ndò bakë ai ma, ai e babëdzaṅ bësaman ba, ndò biakë nyian a nda mod te. 
ACT.11.13	Ndò alèè bia mbol ya ayen englès a nda dzie, atëlë, akòbògò na: ‘Lomo bod a Yopa, bëkë wa loe Simun ya anë mëbadan na Petrus, 
ACT.11.14	ṅnyè ayi wa kad e mam wayi kodeban ete, ai wa, ai nda-bod dzoe esë.’ 
ACT.11.15	Akaè mëngakaè na makòbò, ndò Mfufub Nsisim angasus bò a nyòl, e kan fë angasus bia a nyòl a mëtari. 
ACT.11.16	Ndò hm mazu tsog ebug ya Nti angakòbò na Yohannes nyè angadu ai mëndim, mina miayi duuban ai Mfufub Nsisim. 
ACT.11.17	Ndò hm, ngë Zamba emen avë bò efaè dzam dëda anë angavë bia eyòṅ bingayëbë Yesus Kristus, ma mënë za na mëzu kaman ai Zamba na abë dò bò? 
ACT.11.18	Awog bëngawog nala, ndò bëngaku bivol, bëngalugu Zamba, bò na: Ndë Zamba avë ya tò bëhaiden na bëvëṅan a enyiṅ a!
ACT.11.19	Antoa hm na, e ba ya bëngamana tsaman asu mindzug mingabò a etòm Stefanus bëkëlë kui a Fenisia
ACT.11.20	Bod bëziṅ ya abë bò bëngabë ban bë Siprus ai ban bë Sirenea, mbò bëngasò a Antiokia, bëngalèè tò ai bë Grek, bëkada bò mbëmbë foe Yesus Kristus. 
ACT.11.21	Wò Nti ongabë ai bò; abui dzam bëngayëbë, bëvëṅan abë Nti. 
ACT.11.22	Ndò e foe adzo daban te nyi engakë kui a nda-Zamba ya enë a Yerusalem, ndò balom Barnabas na akë a Antiokia. 
ACT.11.23	Ṅnyie anë angakui, ayënë ntotomamaa Zamba, ndò angatag, angayin fë bò bësë na bëyëm minnëm, bëlad ai Nti, 
ACT.11.24	amu angabë mbëmbë mod atoa fë ndzalan ai Mfufub Nsisim, ai ṅyëbë. Ndò mod nkunda angabagban abë Nti. 
ACT.11.25	Ndò hm akë a Tarsis na akë adzëṅ Saulus, 
ACT.11.26	ayënë nyè, akëlë ai nyè a Antiokia. Ndò hm bazu tòbò ai nda-Zamba hala nguma mbu, bëyëgëlë abui bod; Eyë bëngayègè loe bëyègè a Antiokia eyòṅ osu na Bëkristen
ACT.11.27	Mëlu mëte, ndò bëprofèt bëngatye a Yerusalem, bësòò a Antiokia. 
ACT.11.28	Ndò mbòg ya abë bò, dzoe na Agabus, angatëbë a si, angakòbò ai ngul nsisim na mod zie azu bò a si esë; ndò fë zie engabò a abog Klaudius. 
ACT.11.29	Mfa ya bëyègè, bëtsigi na mod osë ya abë bò alom e babënyaṅ ya Yudea man dzom, anë mod a nkoṅ ngul woe. 
ACT.11.30	Ndò hm bëngabò nala, bëlomo fë bënyia-bod-mvia atom te a mò më Barnabas ai Saulus.
ACT.12.1	Dzam bò abog te, ndò nkukuma Herodes
ACT.12.2	Ndò angawoe Yakob
ACT.12.3	Mbol angayen na nala waanyëb Yuden a nnëm, ndò hm angakë ai nala osu, abò na bëbi Petrus (Engabë a mëlu më mbaṅëla saṅ); 
ACT.12.4	Abi angabi nyè, ndò afudi nyè a mbog, avëë nyè bikoa bëzimbi binyii na bëkala nyè, amu ayii na avë nyè nnam a mvus Paska. 
ACT.12.5	Ndò hm bëngabaala Petrus a mbog ha. Nda-Zamba engakogëlan hm fò ai Zamba asu die ha abui.
ACT.12.6	Abog angakui na Herodes angayi ya na alëde nyè a nsëṅ, alu te aben, Petrus akëlë oyò a zaṅ bëzimbi bëbè, atoa mfaṅ a n a mësuṅ mëbè, bënòni bëkalëga a mbè a yob. 
ACT.12.7	Ndò englès Nti angasò, mfyè ongafyè a nda ha. Ndò akud Petrus a avël, ahëlë nyè, nyè na: Kodogo a si avol; Ndò mësuṅ mëngasòdan nyè a mò. 
ACT.12.8	Englès nyè ai nyè na: Tindigi kanda a angëdëg, obòd fë ngob dzoe. Ndò abò nala. Nyè ai nyè na: Bòdò ewòman dzoe, obie ma a zut. 
ACT.12.9	Ndò angakui, angabie nyè, të yëm na e mam mayënan ma ai englès mënë bëbëla. Angabë atsogo na ayen a nlo. 
ACT.12.10	Ndò azu lod abë nkala osu, ai e nyò bèè, bëngakë a mbè bikye wakë a tisòn, ndò ongayaaban ai oben, bëkui, bëngakë a ndzòṅ ziṅ; etye etye na, englès aligi nyè. 
ACT.12.11	Petrus atomo nyòl, nyè na: Mëyëm ya bëbëla na Nti alom englès woe, ndò akode ma a mò më Herodes, ai a e dzam nnam Yuden ohë lam. 
ACT.12.12	Eyòṅ angatoan yëm nala, ndò akë a nda Maria, nyia Yohannes
ACT.12.13	Ndò angakud a mbè ya nsëṅ, ndò man mininga bisye dzoe na Roda angazu a mbè; 
ACT.12.14	Ayëm angayëm kiṅ Petrus, ndò andzëki yaè mbè ai e mintag mimbë bëlë nyè, adugan dugan mbil a nda, ndò akad bò na Petrus atëlë a mbè a nsëṅ. 
ACT.12.15	Ndò badzo ai nyè na: Wakòn a nlo! Nyè të hë ayin na adzo te anë ete. Bò na: Englès woe nyòlò. 
ACT.12.16	Petrus nyè anë hë akud a mbè. Ndò bayaè, bëyënë nyè, bëngakam. 
ACT.12.17	Ndò avë bò ndëm ai wò na bëku bivol, angalèè bò mbol Nti angakuli nyè a mbog, nyè na: Kaṅan kad Yakob
ACT.12.18	Ai mëlende më kidi, ndò mod enyënyam angabò a zaṅ bëzimbi ha, bësiligi e dzam ayenan ai Petrus. 
ACT.12.19	Herodes nyè na bëkë badzëṅ nyè. Mbol hm bëngabò tègè nyè yen, ndò akaè na asili bëzimbi minsili; avëë abende na bëwoe bò. Ndò akodo a Yudea, akëlë a Sezarea, antoa we.
ACT.12.20	Angabë awogo mbë olun ai bod ya Tir, ai e ba ya Sidon. Ndò bò bësë bakui kiṅ dzia ha, bësò nyè yen, hala te bëmana ya kom ai Blastus, e mod asye a etun-nda nkukuma, ndò basili na bakom etòm a evovoe, mbol eyë bidi bisòò a nda nkukuma asu dzal daban. 
ACT.12.21	Amos ya bëngayili, ndò Herodes angabòd biyie bi nkukuma, ndò atòbò a etoa edzoe, angakòbò ai bò, 
ACT.12.22	bod bëngabam, bò na: Kiṅ Zamba, së ki enyi mod! 
ACT.12.23	Etye etye te ndò englès Nti angabimi nyè, etòm ya na andzëki vë Zamba duma; Bitum bingadi nyè, ndò angasuu ṅhëbë.
ACT.12.24	Ebug Zamba enganaṅ, ebulban. 
ACT.12.25	Ndò Barnabas ban Saulus bëngadugan a Yerusalem, adzala bëngamana dzala esye dzaban, bësòò ai Yohannes ya bëloege na Markus.
ACT.13.1	Bëprofèt bëngabë a nda-Zamba a Antiokia na: Barnabas, Simeon ya bëloege fë na Niger, Lukius man Sirenea, Manas ya anganaṅ ai Herodes, adzoege efas nnam, ai Saulus. 
ACT.13.2	Bëluugu Nti, bëkii fë bidi, ndò nsisim wadzo na: Telegan ma Barnabas ai Saulus a mgbag asu esye ya mëngaloe ya bò na bëbò. 
ACT.13.3	Ndò bamana ki bidi, bëkogëlan, ndò babede bò mò, bësoe bò. 
ACT.13.4	Mbol Mfufub Nsisim angalom bò nala, ndò bakë a Silisia, bëtye hala, bëngakë mfag ya Siprus. 
ACT.13.5	Ndò basuan a Salamina
ACT.13.6	Ndò bëngawulu ai elon esë, akëlë kui a Pafos, ndò bakòb mod-mëbiaṅ ziṅ, profèt dzongo, man Yuden, dzoe na Bar-Yesus; 
ACT.13.7	Angabë fufulu ai mëyian më edzoe nen Sergius Paulus, mfëfëg mod. E mod edzoe nyò abanda Barnabas ban Saulus, angayi na awog ebug Zamba. 
ACT.13.8	Elimas, mod mëbiaṅ, nala ngò dzoe die latyan, angabò bò nkanga ha, angadzëṅ fë na avaè mëyian më edzoe nnëm a ṅyëbë. 
ACT.13.9	Saulus ha, ṅnyè fë anë Paulus, atoa ndzalan ai Mfufub Nsisim, angabëbë nyè a toaṅ, 
ACT.13.10	nyè na: A wa ya onë ndzalan ai mfugu osë, ai mvol esë, wa mòn Satan, wa nziziṅ sosoo, wayiyi ki tele adzo di na waandaman bëtëtëlë mëzen më Nti nga? 
ACT.13.11	Wazu hm yen etoa dzi na wò Nti wayi wa ku a nyòl; wayi ku ndim, të yen nlo-dzobo man eban. Etye etye te, ndò nkud ai dibi biaku nyè a nyòl, angawulu anë ndòngò, adzëṅë e mod abi nyè a wò. 
ACT.13.12	Ayen mëyian më ndzoe angayen e dzam angalod di, ndò angakaè na ayëbë, mbol ayëgëlë Nti angabi nyè a nnëm abui.
ACT.13.13	Ndò Paulus ai bëmvoe boe bëngatye a Pafos, bëkëlë a Perga ya Pamfilia. Ndò Yohannes akaèn ai bò ha, adugan a Yerusalem. 
ACT.13.14	Bëkë bawulu hala, a bëtyege a Perga, ndò bazu kui a Antiokia ya Pisidia, ndò banyian a nda-bikoan, a amos sabbat, bëtòbò a si. 
ACT.13.15	Amana bëngamana laṅ mvende ai bëprofèt, ndò bëdzoe bë nda-bikoan balom bò kad na: A babëdzaṅ, ngë mibëlë ebug ya miawone nnam ete, nòṅan nkòbò. 
ACT.13.16	Ndò Paulus atëbë, avë ndëm ai wò, nyè na:
ACT.13.16	A bod ya Israel, ai e bod miambara Zamba, vogolan. 
ACT.13.17	Zamba ayòṅ Israel di angatòb bëtara, ndò fë angabede nnam eyòṅ bëngabë toa a Egipten, ndò angakuli bò we ai wò osama nyè; 
ACT.13.18	Dzam bò mimbu mëwom mënyii, azombo bò a nkod-nnam 
ACT.13.19	ndò angatsam mëyòṅ zamgbal a si Kanaan, avëë bò bilig biaban, 
ACT.13.20	a taṅ mimbu dzam bò mintèd minyii ai mëwom mëtan. A mvus te, ndò avë bò bëtsigi-mintol, akui abë profèt Samuel. 
ACT.13.21	A hala ngò bëngayag na hë bëbii nkukuma, ndò fë Zamba angavë bò Saul, mòn Kis, mod ya nda-bod Benyamin, a taṅ mimbu mëwom mënyii, 
ACT.13.22	ndò angavaè nyè, atele bò David nkukuma, ndò angadzo ai nyè abòòlò na: Mëyen David
ACT.13.23	A mëki moe ngò Zamba angavë Israel nkode Yesus, anë angakag; 
ACT.13.24	osusua yë na azu, Yohannes angatari bende nnam Israel osë ṅduan avëṅan. 
ACT.13.25	Eyòṅ hm Yohannes angambara abim mbil die, nyè na: Miavëg na menë za? Së ki ma mënë nyè. Dzam da, mod azu ma a mvus, a makyëbë ki na mësòdi nyè ngob a mëkol.
ACT.13.26	A babëdzaṅ, bòn ya ayòṅ Abraham ai e mina ya miambara Zamba, mina minë ai ebug akode dzi. 
ACT.13.27	Amu e bod bëtoa a Yerusalem ai bëdzoe baban bandzëki nyè yëm, ndò, a bëdzòsò nyè, bëngadzala bibug bëprofèt ya balaṅ a sabbat osë, 
ACT.13.28	bò të yen etòm ziṅ a yayean ai awu a nyòl dzie, ndò basili Pilatus na awoe nyè. 
ACT.13.29	Ndò bamana dzala e mam mësë mëngatilban a nyòl dzie, bësuu nyè a klos, bëfudi nyè a sòṅ. 
ACT.13.30	Ndò Zamba angavëlë nyè a bëkon, 
ACT.13.31	mëlu mëlu ayenëṅe e bod bëngatye ai nyè a Galilea, bëbëdë a Yerusalem, bod bëte mbò bënë bëbòòlò boe a nnam etoa dzi. 
ACT.13.32	Ndò hm bia biabende mina e dzam bëngakag bëtara, 
ACT.13.33	na Zamba akpaèn dò abë bia, bòn baban, akuli Yesus a sòṅ, e kan enë ntilan a salmen bèè na: Wa onë mòn wama, ana ngò mëbye wa
ACT.13.34	Mbol ahëlë ya nyè a bëkon, ayi ki fë dugan boe, amu angadzo na: Mayi mina vë mfufub maa David
ACT.13.35	Asu te fë adzo a salmen mfë na: Wayi ki dzoge na Mfufubu woe aboe a sòṅ
ACT.13.36	Mfa David, a mvus ya na amana ya dzala ṅyian Zamba a abog die, ndò awu, ndò bëngaboe nyè ai bë esya, ayënë eboe ya sòṅ. 
ACT.13.37	Hë da, e nyò ya Zamba angavëlë, andzëki yen eboe ya sòṅ. 
ACT.13.38	A babëdzaṅ, yëman hm na, asu die ngò bëngabende mina evaè minsëm, (ai e mam mësë ya mvende Moses), mbol ya mingabë ki dzam kyëbë a adzo a mam mëte ai mvende Moses, 
ACT.13.39	e mod osë ayëbë nyè, abi mëkyëbë. 
ACT.13.40	Mibò okala na të e mam mëngadzoban a bëprofèt mayenan ai mina:
ACT.13.41	Yenan, mina bod bë ebyandi, kaman dò, midimëzan fë, amu e dzam mayi bò a mëlu maan, dzam ya miasëki dzam ṅyëbë ngë bëhë lèè mina dò
ACT.13.42	Ndò bakui a nsëṅ, bod bëngakogëlan ai bò na bëdugan bò kad mam mëte e sabbat mbòg atsaag. 
ACT.13.43	Amana ekoan ngogëlan engaman, abui bë Yuden ai bëyëṅ bënganòṅ ṅyëbë, bëtoa bod bë ngogëlan, bëngabie Paulus ai Barnabas, bò bëngalèè ai bò, bëyini bò na bëbò mban a maa Zamba.
ACT.13.44	Eyòṅ sabbat angakui, tisòn esë ekoan na yawog ebug Nti. 
ACT.13.45	Ayen Yuden bëngayen minkunda mi bod, bëmana dzie ai ziṅ, bëngatòli e mam Paulus angabë adzoo. 
ACT.13.46	Paulus ai Barnabas bëngakòbò ha ai azombo asë, bò na: Mina bihë yean tari kad ebug Zamba. Ndò hm mbol miatëb dzò, miyënë fë na miakyëbë ki ai enyiṅ kòm, ndò hm biakë a bëhaiden bënë. 
ACT.13.47	Amu nala ngò Nti angabende bia, nyè na:
ACT.13.47	Matele wa na onë mfyè asu bëhaiden,
ACT.13.47	asu yë na obò akode akëlë kui a mëbug më si
ACT.13.48	Bëhaiden bëngayi wog nala, bëngatag, bëluugu Nti, bëyëbëgë, e ba bësë ya bëngatele asu enyiṅ kòm. 
ACT.13.49	Ndò ebug Nti engatsaman a mal mësë. 
ACT.13.50	Yuden bëngasogolo e mimfaṅ mi bininga midiṅi ngogëlan, ai bëdzoe bë tisòn, ndò bëngatsag efëma ha a nyòl Paulus ai Barnabas, ndò batsidan bò a si dzaban. 
ACT.13.51	Ndò të bëngakud mbulug ya mëkol maban, bëkëlë a Ikonium, 
ACT.13.52	bëyègè bëngadzie ai mintag, ai Mfufub Nsisim.
ACT.14.1	Ndò fë labò a Ikonium anë angabë bò fulu, bënyian a nda-bikoan Yuden, bëngakòbò e kan yë na mod nkunda Yuden ai bë Grek angayëbë. 
ACT.14.2	E Yuden bandzëki ṅyëbë ba bëngafòṅòlò, bëfugu ezëṅ a minnëm bëhaiden asu babënyaṅ. 
ACT.14.3	Bëngatòbò hala ban mëlu, bëkada ebug ai fim ai azombo, bëfidigi Nti ya abòòlò bò a ebug ntotomamaa woe, abò na mëndëm ai biyëṅ bi mam biyenan a mò maban. 
ACT.14.4	Nkunda bod ya tisòn hi okaban hm fò ngam ngam, bëvòg bëtoa ai Yuden, bëvòg ai apostel. 
ACT.14.5	Mbol hm bëhaiden ai Yuden, ai bëdzoe baban bëngazu vëgëlë bò tsag, bëlumu fë bò ngòg, 
ACT.14.6	bò bëyëmë nala, ndò batub a bëtisòn ya Lukania a bënë na: Listra, ai Derba, ai nnam ngòdò hala, 
ACT.14.7	awe ngò bëngabë bëkada mbëmbë foe.
ACT.14.8	Mod ziṅan gabë a Listra, atoa ebog, atòbògò a mëkol a yob, angabyali nyia a abum ebog, hala abë ya ki wulu tò eyòṅ. 
ACT.14.9	Ndò e mod nyò awog Paulus akòbògò. Paulus abëbë nyè, ayënë na abëlë ṅyëbë ya akodeban, 
ACT.14.10	ndò adzo a yob etere na: ‘Tëbëgë tëtëlë ai mëkol moe.’ Ndò e mod nyò angabumi a si, angawulu. 
ACT.14.11	Minkunda mingayi yen e dzam Paulus angabò di, bëvëë kiṅa nkòbò Lukania, bò na: Bëzamba bësò a binë mu ai nyòl mod; 
ACT.14.12	Bëngaloe Barnabas na Yupiter, Paulus ṅnyè bëloege na Hermès
ACT.14.13	Tempel Zes
ACT.14.14	Awogo apostel Barnabas ban Paulus bëngawog e dzam di, ndò bamana nyab biyie biaban, bënyaban a bod ete ha, bëngayedan a yob, 
ACT.14.15	bò na: A bod, dze miabò na? Bia fë binë bod anë mina, biakad mina mbëmbë foe na midzoge e bivovol bi mam bi, mivëṅan abë Zamba ya avëë, ṅnyè angakom yob ai si, ai maṅ, ai e byem bisë binë ete. 
ACT.14.16	Okoba, angadzoge mëyòṅ mësë na mëwulu a mëzen maban. 
ACT.14.17	Tò nala, andzëki dzoge emen nala tègè ai wusnèt, amu angabë abòò mbëṅ, alomo mina mvëṅ a yob ai e mëbog mawum bidi, ndò angadzala mina minnëm ai bidi, ai mintag. 
ACT.14.18	Tò nala, nkòbò hi të bò na bod bëwudan, na të bavë bò mëtunëṅa. 
ACT.14.19	Ndò Yuden bëngatye a Antiokia ai a Ikonium, bëmana bòlan bod, ndò balum Paulus ngòg, bëkë badudu nyè a si, bëkuli nyè a tisòn a nsëṅ, bëtsogo na bëwoe ya nyè. 
ACT.14.20	Ndò bëyègè bëngaloṅ nyè edinga a nyòl, atëbë, anyian a tisòn. Amos otsaag hala, ndò ban Barnabas bëngakë a Derba.
ACT.14.21	Ndò bamana yedan mbëmbë foe a tisòn te, abui bod bëvëṅan fë bëyègè, ndò badugan a Listra, ai Ikonium, ai a Antiokia, 
ACT.14.22	bëwonëṅe minnëm bëyègè, bëlëbë fë bò na bëbò mban a ṅyëbë ai na biayean bi abui mindzug, abog te bizu kë nyian a edzoe Zamba. 
ACT.14.23	Ndò bëngatòb bënyia-bod-mvia, anë e nda-Zamba nyili, bëngakogëlan, bëkii bidi, ndò bayome bò abë Nti ya bëngayëbë. 
ACT.14.24	Ndò bakë bakë a Pisidia hala, bëkui a Pamfilia, 
ACT.14.25	ndò bakad ebug a Perga, bësigi a Atalia, 
ACT.14.26	bëkodo hala, bëyëmë zen a Antiokia, ahala ngò hm, a ntotomamaa Zamba a yob, bëngavëëban esye ya bëngabë bëdzalëga dzi. 
ACT.14.27	Akui bëngakui, ndò bamana koan nda-Zamba, bëngalèè e mam mësë ya Zamba angabò ai bò, ai na angayaè bëhaiden mbè ya ṅyëbë. 
ACT.14.28	Ndò hm bëngatòbò ai babënyaṅ ban mëlu.
ACT.15.2	Abui moman ai minkòbò bibolan a zaṅ Paulus ban Barnabas ai bò, ndò bayili na Paulus ai Barnabas ai bod bëfë ya abë bò bëbed a apostel ai bënyia-bod-mvia a Yerusalem asu adzo te. 
ACT.15.3	Ndò nda-Zamba engayaan ai bò ha, bëdaṅa a Fenisia ai Samaria, bëngalèè mbol ya bëhaiden bavëṅan, bëngabò na babënyaṅ bësë bëwog mintag. 
ACT.15.4	Akui bëngakui a Yerusalem, ndò nda-Zamba yasoan ai bò, tò fë apostel ai bënyia-bod-mvia, bëngalèè e mam mësë Zamba abò ai bò. 
ACT.15.5	Ndò bod bëziṅ ya ekòg bëfarisea, a bëngasò a ṅyëbë, batëbë a si, bò na: ‘E bod bëvòg bali bayean kelëban, bibende fë bò na bëbaala mvende Moses.’
ACT.15.6	Apostel ai bënyia-bod-mvia bëkoan hm na batoan yen adzo te. 
ACT.15.7	Mbol nkòbò ongayi bò abui, ndò Petrus atëbë a si, nyè ai bò na: A babëdzaṅ, miayëm mbëṅ mbëṅ na, ban mëlu ana, e hom hi, ndò Zamba angatòb na, a anyu dama, bëhaiden bëwog mbëmbë foe, bëyëbë. 
ACT.15.8	Ndò hm, Zamba ya ayëm minnëm, angabòòlò dò, avë bò Mfufub Nsisim anë angavë bia, 
ACT.15.9	ndò hm dzom ziṅ yasëlan ki fë bia ai bò, a ṅyëbë, ṅnyie anë amana ya bò fubu minnëm. 
ACT.15.10	Ndò hm, dze mingazu ya bobolo Zamba ha, na abede bò adid mbëgë a bitul, mbëgë ya tò bëtara, tò bia bëben biangabë ki dzam bëgë? 
ACT.15.11	Ndò hm biayëbë ai ntotomamaa Nti Yesus na biayi kodeban anë bò fë.
ACT.15.12	Ndò nda esë engaku evol, bëngavogolo Barnabas ban Paulus bëlèègè bò e mëndëm mësë ai biyëṅ bi mam bisë Zamba angabò bëhaiden a mò maban. 
ACT.15.13	Amana bëngamana lèè, bëtòbò bivol, ndò Yakob adzo na: A babëdzaṅ, vogolan ma. 
ACT.15.14	Simun amana ya lèè e kan ya Zamba angatari ṅyëbë na anòṅ ayòṅ a zaṅ bëhaiden asu dzoe die. 
ACT.15.15	Bibug bëprofèt biatoban ai nala, akyaè anë ntilan na:
ACT.15.16	A mvus hala, mayi dugan sò, mëdugan loṅ ebëm David ya engaku a si, mëdugan loṅ bilig bie, mëmana biè kom mbëṅ.
ACT.15.17	Lëntoa hm na,
ACT.15.17	e bod bësë bëvòg bayi dzëṅ Nti ai e mëyòṅ mësë bayi kali dzoe dama a nyòl dzaban;
ACT.15.17	Nti emen abò mam ṅnyè akòbò nala
ACT.15.18	e mam bazuzu ya bayëm koba.
ACT.15.19	Asu te mayen na biayean ki bada ndëgëlë e bod ya basò a bëhaiden, a bëngavëṅan abë Zamba, 
ACT.15.20	bëtil bò hë ntilan na bësaala bëzëzë bëzamba, ai bisog, ai e tsit bëbòòlò kiṅ, të dzò tsig, ai mëki. 
ACT.15.21	Amu yë na, asòò kidi, Moses abëlë e bod bayedan nyè a tisòn esë, a mënda-bikoan eyòṅ balaṅ nyè a sabbat osë.
ACT.15.22	Ndò apostel, ai bënyia-bod-mvia, ai nda-Zamba esë bëngayili na bëtòb bod a zaṅ dzaban, bëlom bò a Antiokia fufulu ai Paulus ban Barnabas; bëngabë na: Yudas, a bëloege na Barsabbas, ai Silas
ACT.15.23	ndò batil, bëvë bò kalara te a mò na: Apostel ai bënyia-bod-mvia, babënyaṅ, biatil babëdzaṅ ya bëhaiden ete a Antiokia, ai Siria, ai Silisia: Miavuma! 
ACT.15.24	Mbol biawog na bod bëziṅ ya abë bia basò mina ndëgëlë ai mam mëziṅ ya mëngadzugulu mina minnëm, mam mëte, biandzëki mò bende, 
ACT.15.25	ndò bitogan fufulu, ndò biyen na bialom mina bod bëziṅ esamba ai mindindiṅ mian Barnabas ban Paulus, 
ACT.15.26	bod ya bëngavë ya enyiṅ dzaban asu dzoe Nti waan Yesus Kristus. 
ACT.15.27	Ndò hm bilom Yudas ban Silas na bëkad fë mina e mam ma a anyu. 
ACT.15.28	Amu tò bia, tò Mfufub Nsisim, biayen na biayean ki mina dugan bag mbëgë mfë olodo abim layean, na: 
ACT.15.29	asaala biyëm batuni bëzëzë bëzamba, ai mëki, ai e tsit bandzëki tsik kiṅ, ai bisog; ngë misaala mò, miabò mbëṅ. Mitòbògò mvoe.
ACT.15.30	Ayaan bëngayaan ai bò, ndò bakë a Antiokia, bëkoan abui bod, bëvëë bò kalara. 
ACT.15.31	Bëngayi laṅ, bëngatag fò asu awone te. 
ACT.15.32	Mbol angabë na Yudas ai Silas bò bëngabë fë bëprofet, bëngawone babënyaṅ, bëvaa bò fim a nyòl ai abui bibug, 
ACT.15.33	ndò bëngatòbò hala ban mëlu, bëligi babënyaṅ ai mvoè, bëdugan abë e bod bëngalom bò.
ACT.15.35	Paulus ai Barnabas bëntoa a Antiokia, ai abui bod bëfë, bëyëgëlë, bëkada mbëmbë foe ebug Nti.
ACT.15.36	A mvus mëlu hala, ndò Paulus adzo ai Barnabas na: Ndugan doe ai mvus, bikë yen babëdzaṅ e tisòn esë ya bingayedan ebug Nti ete, biyen mbol bënë. 
ACT.15.37	Barnabas angabë ayi na bëkë ai Yohannes ya baloe na Markus. 
ACT.15.38	Paulus angayen na, mbol Yohannes angakaèn ai bò a Pamfilia, të kë ai bò a esye, nyè na të bakë ai nyè. 
ACT.15.39	Ndò mod nkòbò angabò bò ha, ndò batsaman, Barnabas anòṅò Markus, akëlë ai nyè a Siprus, 
ACT.15.40	Paulus atòbò Silas, babënyaṅ bëtama bò maa Nti, ndò akë. 
ACT.15.41	Ndò angadaṅ a Siria, ai Silisia, akë awone mënda më Zamba.
ACT.16.1	Ndò azu kui a Derba ai a Listra
ACT.16.2	babënyaṅ ya Listra ai Ikonium bëkama nyè abui. 
ACT.16.3	Paulus angabë ayi na akë ai nyè, ndò anganòṅ nyè, akëlë nyè, etòm e Yuden bëngabë mimfag mite. Amu bësë bëngabë bëyëmë na esya anë man Grek. 
ACT.16.4	A bëkëlë bakë a bëtisòn ha, bëbendëge bò na bëkala oyili ya apostel ai bënyia-bod-mvia bëngayili a Yerusalem. 
ACT.16.5	Mënda më Zamba mëngawon a ṅyëbë, taṅ dzaban engabui amos osë.
ACT.16.6	Ndò balod a Frizia ai nnam Galatika; Mfufub Nsisim angatele bò mvende na të kòbò ebug a Azia. 
ACT.16.7	Ndò bazu a Muzias, bëdzëṅë na bakë a Bitinia, nsisim Yesus të bò vë ngul. 
ACT.16.8	Ndò hm basaala Muzias, bësigi a Troas. 
ACT.16.9	Ai alu, ndò Paulus ayen a nlo ha na, mod ziṅ ya Masedonia atëlë, akogëlan ai nyè na: Daṅa a Masedonia mu, ozu bia vòli. 
ACT.16.10	Ayen angayen nala a nlo, bingadzëṅ na bikë a Masedonia, mbol bingayen na Zamba aloe bia na bikad bò mbëmbë foe.
ACT.16.11	Ndò bingatye a Troas, bikëlë tëtëlë hala a Samotraka; amos otsaag hala, bikëlë a Neapolis, 
ACT.16.12	bikodo hala, bikëë a Filipi, edzëdzala ya Masedonia, si edzoe Roma. Bingatòbò hala ban mëlu. 
ACT.16.13	A amos sabbat, ndò bingakui a mbè tisòn a nsëṅ, babi ai osoe, bitsogo na nda-ngogëlan enë ete, ndò bingatòbò a si, bingalèè ai e bininga bëngamana sòṅ hala. 
ACT.16.14	Ndò mininga ziṅ, dzoe na Lidia, (abòò makit ai eyie abui mòni yavie), asòò a Tiatira, ambarëga Zamba, angavogolo ha; Nti angayaè nyè nnëm na avogolo e mam ya Paulus angabë akòbògò. 
ACT.16.15	Eyòṅ angaduuban ha ai nda-bod dzie esë, ndò akogëlan ai bia, nyè na: Ngë mina miyen na mayëbë Nti, zaan a nda dzama, mitòbò ete. Angayag fò bia a kiṅa i dzam te.
ACT.16.16	Angabò hm na, eyòṅ bingakë a ngogëlan ha, ndò man mininga bisye atoban ai bia, abëlë nsisim mvigi; man mininga te angasye bati boe abui mòni ai mvigi te. 
ACT.16.17	Ndò angazu abie Paulus ai bia bësë, abama a yob, nyè na: E bod ba bënë bësye bë Zamba ya minkut ete, mbò bayedan mina zen akode. 
ACT.16.18	Angabò e dzam di ha mëlu mëlu. Mbol Paulus angatëg ai adzo te, ndò akilan, akòbò ai ngul nsisim na: Madzo ai wa a dzoe Yesus Kristus na okodo nyè a nyòl. Ndò fë akodo awola te aben. 
ACT.16.19	Bati boe bëngayi yen na afidi mëbugëban daban adzaṅ ya, ndò babi Paulus ban Silas, bëkë badudu bò a nsëṅ angara a bëtëbë bë osu, 
ACT.16.20	ndò bakë ai bò a bëtsigi bë ntol bënen, bò na: E bod ba bamana bia dzugulu nnam, bënë Yuden, 
ACT.16.21	ndò bayedan mëtum ya biayëm ki baala ngë abò mò, mbol bia binë ban bë Roma. 
ACT.16.22	Nnam osë ongawog bò abe, bëtsigi bë ntol bëmana nyab biwòman biaban, ndò babende na bëyit bò; 
ACT.16.23	Ndò bëngayit bò abui, bëwoa bò a mbog, ndò babende nnòni mimbog na atoan bò kala. 
ACT.16.24	Angayi wog abende di, ndò nnòni mimbog nyò anganòṅ bò, afudi bò a mbog ya a nnëm etere, amana bò faṅ mëkol a mbog. 
ACT.16.25	Dzam bò ai zaṅa lu ha, Paulus ban Silas bëngakogëlan, bëyiaga Zamba bia, e mimbog mivòg mingavogolo bò. 
ACT.16.26	Etye etye na, ndò si engatigëdan eyëgan e kan yë na mimfim ya nda-mimbog mingafoṅan. Ndò fë mimbè misë mingayaaban, mësuṅ mësòdan. 
ACT.16.27	Ndò nnòni mimbog ahëbë, antala anë mimbè mimbog miyoo, ndò adudu nyamëla okëṅ dzie, antëlë na awoe emen, amu atsogo na mimbog mimana tub. 
ACT.16.28	Ndò Paulus azu dzo a yob ete na: Obë bò wamen abe ziṅ, amu bia bësë binë ha. 
ACT.16.29	Ndò abò na bëzu ai ngoe, avolo nyian ha, anganyaman, ndò aku Paulus ban Silas osu, 
ACT.16.30	akui ai bò a nsëṅ, nyè ai bò na: A e bod ba, mayean bò dze na mëkodeban? 
ACT.16.31	Bò na: Yëbëgë Nti Yesus, abog te wayi kodeban, ai wa, ai nda-bod dzoe esë. 
ACT.16.32	Ndò bëngakad nyè ebug Nti, ai nyè ai e bod bësë bëngabë a nda dzie. 
ACT.16.33	Ndò anòṅ bò ai alu te asë, amana bò sob mëki më ebom, ndò angaduuban, ai nyè ai emboe bësë etye etye te; 
ACT.16.34	Ndò akë ai bò a nda, abòò bò bidi, angatag ai nda-bod dzie esë mbol angayëbë Zamba.
ACT.16.35	Kidi engayi lëndë, ndò bëtsigi bë ntol balom bod baban, bò na: Kaṅan soe e bod bala. 
ACT.16.36	Ndò nnòni azu lèè Paulus e dzam di nyè na: «bëtsigi bë ntol bëlom mina soe. Ndò hm, etoa dzi, kuan, mikëlë mvoè.» 
ACT.16.37	Paulus nyè ai bò na: ṅnyie anë mimana ya bia yit a bod ete, tègè ai na bisie etòm ziṅ, bia binë hm bòn bë Roma, mifudi bia a mbog, ndò etoa dzi mingayi ya bia soe a omomoa nga? Tègè ai dzom ziṅ nala! Bò bëben bëzaag bia kuli a nsëṅ! 
ACT.16.38	Ndò e bod ba bakë kad bëtsigi bë ntol nkòbò hi. Awogo bëngawog na bënë bòn bë Roma, bëngakòn wòṅ, 
ACT.16.39	ndò bazu kogëlan ai bò, bëkuli bò a nsëṅ, ndò basili bò na bëkodo të bò a dzal. 
ACT.16.40	Akui bëngakui a mimbog, ndò bakë abë Lidia, ndò bayen babënyaṅ, bëmana bò wone, ndò batye, bëkëlëg.
ACT.17.1	Ndò balod a Amfipolis ai a Apolonia, bëkëlë a Tesalonika mfag nda-bikoan Yuden engabë. 
ACT.17.2	Ndò Paulus angakë nyian abë bò, mbol fulu dzie engabë, bësabbat bëlè, alaṅëdan ai bò bibug ya mfufub ntilan, 
ACT.17.3	afëlëgan, alëdëgë na Kristus angabë ayean dzugi mintye, akui a bëkon, ai na: ‘Kristus te ṅnyè mabende mina.’ 
ACT.17.4	Bëvòg ya abë bò bëyëbë fò, bëbaman fë ai Paulus ban Silas, mod nkunda bë Grek, bod bë ngogëlan, ai abui mimfaṅ mi bininga. 
ACT.17.5	Yuden bëngabò mbë nnëm ha, ndò bamana koan bëbe bëzëzë bë bod ya nsëṅ angara, bëngabò engëngam a tisòn, ndò bazu a nda Yason, bëngadzëṅ bò, na bëzu ai bò a bod ete. 
ACT.17.6	Mbol bandzëki bò yen ete, ndò bakë ai Yason, ai babënyaṅ bëfë hala abë bëdzoe bë tisòn, bëngabam, bò na: E bod bakë badzugulu si esë bësò ya kui abë bia, 
ACT.17.7	mbò Yason asoan ai bò. Bò bësë badaṅ mëmvende më Kaizer mbol batele nkukuma mfë bò na ṅnyè anë Yesus. 
ACT.17.8	Nnam ai bëdzoe bë tisòn bëngayi wog e mam ma, fëg engadzaṅ bò. 
ACT.17.9	Ndò Yason ai e bod bëvòg bëngayaan eban, ndò basoe bò.
ACT.17.10	Etye etye te, ai alu ha, ndò babënyaṅ bëngalom Paulus ban Silas a Beroa. Akui bëngakui we, ndò bakë a nda-bikoan Yuden. 
ACT.17.11	E Yuden ba bëngabë evovoe abui, alodo e ba ya Tesalonika, ndò bëngayëbë ebug ai evag, anë amos, bëbindigi ntilan, na bëyen kamëna eyë mam mëte mënë nala. 
ACT.17.12	Abui ya abë bò bëngayëbë, ai abui mimfaṅ mi bininga bë Grek, ai fam. 
ACT.17.13	Yuden ya Tesalonika bëngayi yëm na Paulus ayedan ebug Zamba a Beroa, ndò bakë we, bëngafòṅòlò bod, bëdzèègè bò fëg. 
ACT.17.14	Etye te, ndò babënyaṅ bëngalom Paulus na akë, akëlë kui a maṅ, ndò Silas ban Timoteus bëngaligi hala. 
ACT.17.15	Ndò hm bënganòṅ Paulus, bëkëlë ai nyè a Atena, ndò badugan ai mbanda hi asu Silas ban Timoteus na bëtye avol avol, bëkë nyè kòb we.
ACT.17.16	Ntye Paulus ayanga bò ha, ndò nnëm wamana nyè dig ai olun a abum, mbol tisòn engabë atuud ai bëzëzë bëzamba. 
ACT.17.17	Angakad hm laṅëdan a nda-bikoan ai Yuden, ai bod bë ngogëlan, ai e bod ya atoban ai bò amos osë a angara. 
ACT.17.18	Mimfëfëg miziṅ ya ngam Epikurea ai a ngam Stoa
ACT.17.19	Ndò banòṅ nyè, bëkëlë ai nyè a Areopagus
ACT.17.20	Amu wazu ai bia biyëṅ bi mam a mëlò. Biayi na biayëm mbol mam mëte matyan. 
ACT.17.21	Bod bësë ya Atena ai bëyëṅ ya ete bëngabë hë minlaṅ, bëyii na bayëm ngë mkpamaṅ ziṅ onë a nnam.
ACT.17.22	Ndò Paulus angatëbë a zaṅ Areopagus, nyè na: ‘A bod ya Atena, mayen na mialugu Zamba a dzam asë. 
ACT.17.23	Amu, a mëhë kë mawulu, makë mayen byem bi olugu bian, ndò mëyen alatar ai ntilan vi na: Asu «e zamba ya biayëm ki». E dzi ya miazu ya mialugu, të dzò yem, ndzò hm mabende mina. 
ACT.17.24	E Zamba angakom si esë ai e byem bisë binë ete, ṅnyè anë Nti yob ai si; atoa ki a bëtempel bëngaloṅ ai mò, 
ACT.17.25	basye ki nyè ai mò më bod, -antoa hë anë ayaṅan të ai dzom ziṅ,- ṅnyè avë bisë enyiṅ, ai ṅhëbë, ai byem bisë. 
ACT.17.26	Atyege abë mod mbòg mbòg, ndò angakom ayòṅ bod asë ya atoa a si-ndon, ṅnyè atele mëbog më mbu, atele fë bitòbògò biaban, 
ACT.17.27	na bëdzëṅ Zamba, kama të na bënë nyè dzam wodan, bëyënë fë nyè, ndò fë asëki ai mod osë ya abë bia oyab. 
ACT.17.28	Amu bianyiṅ a bë nyè, bifoṅan, bitoa abë nyè, akyaè ya bëyia bë mvèt baan bëngadzo na:
ACT.17.28	Kë amu binë mvòṅ bod dzie!
ACT.17.29	Mbol hm binë mvòṅ bod Zamba, biayean ki tsog na Zamba afulan ai mvòd, ngë silba, ngë ngòg, ngë dzom ya akëṅ ngë fëg mod engabonde. 
ACT.17.30	Mbol ya Zamba angabudi mis a mëbog më ndimi mëte, abende hm bod etoa dzi na bëvëṅan hom osë, 
ACT.17.31	amu angatele amos ya ayi tsig si-ndon ntol a sosoo, abë e mod angatele, avëë nyè ndi a bod bësë, mbol angakuli nyè a bëkon.
ACT.17.32	Bëngayi wog etudi akui-lë sòṅ ya bëwu, bëvòg bëngawoe, bëvòg bò na: Bimvogolo fë wa e dili amos mfë. 
ACT.17.33	Na, ndò Paulus angakodo abë bò hala. 
ACT.17.34	Bod bëziṅ bëngalad të nyè a nyòl ha, bëngayëbë, bëvòg ya ete moe na: Dionisius ya Areopagus, ai mininga dzoe na Damaris, ai bod bëfë fë esamba ai bò hala.
ACT.18.1	A mvus hala, ndò angakaèn ai bod ya Atena, akëlë a Korinti. 
ACT.18.2	Ndò atoban ai man Yuden dzoe na Akila, byalibyali ya Pontus, hala andëm sòṅ a Italien, ai ngal Priskila, mbol Klaudius angavë abende na Yuden bësë bëkodo a Roma; ndò akë abë bò; 
ACT.18.3	mbol hm bò bësë bëngabë bëyëmë asu esye da, ndò angatòbò abë bò, angasye. Bëngabë bëloṅo bëtende. 
ACT.18.4	Akarëga kë laṅëdan a nda-bikoan a sabbat osë, adzëṅë na atoe Yuden ai Grek biboṅ. 
ACT.18.5	Asòò Silas ban Timoteus bëngasò a Masedonia, Paulus antoa evag eyëgan a akad ebug, ayini Yuden na Yesus anë Kristus. 
ACT.18.6	Mbol bëfëdan ai adzo te abui, bëmgbaligi fë nyè, ndò asamëza biyie bie, nyè ai bò na: Mëki maan mësoeban mina a nlo. Atarigi etoa dzi, zen enë ma fili na mazu kë a bëhaiden. 
ACT.18.7	Akodo hala, akëlë a nda mod ziṅ dzoe na Titus Yustus, mod te alugu Zamba; nda dzie engabë babi ai nda-bikoan. 
ACT.18.8	Krispus, ndzoe nda-bikoan, ayëbë Nti, ai nyè ai nda-bod dzie esë, ndò fë abui bod ya Korinti bëngawog, bëyëbë, bëngaduuban. 
ACT.18.9	Ndò Nti adzo ai Paulus a nlo ai alu na: Obë mbara. Kòbògò hë nkòban, të waku evol, 
ACT.18.10	amu mënë ai wa, ndò fë mod ayi ki wa tsag etòm na abò wa abe, amu yë na abui bod bënë ma e tisòn nyi. 
ACT.18.11	Ndò angabombo hala nguma mbu ai ngòn esaman, ayëgëlë bò ebug Zamba. 
ACT.18.12	Galius atoa eyian edzoe a Akaia, ndò Yuden bësë bëngawoe oyili, bëbii Paulus, bëkë ai nyè a nsëṅ mëdzo, 
ACT.18.13	bò na: E mod nyò asòṅ bod na bëlugu Zamba të baala mvende. 
ACT.18.14	Paulus adzo na ayaè anyu, Galius nyè ai Yuden na: Ngë atoa asu etòm ziṅ, a Yuden, ngë matoan vogolo sòman dzaan, 
ACT.18.15	ngë etòm enë asu ayëgëlë ai moe, ai mvende dzaan, mina bëben yenan. Mayi ki bò ntsigi ntol e mam mala. 
ACT.18.16	Ndò angakuli bò a nda-mëdzo a nsëṅ. 
ACT.18.17	Ndò bò bësë bëngabi Sosten, ndzoe nda-bikoan, bëngayit nyè hala, a nsëṅ nda-mëdzo. Galius të bisi tò dzam ete.
ACT.18.18	Paulus angadugan tòbò hala ban mëlu ai babënyaṅ, ndò ayaan ai bò, ayëmë zen a Siria, Priskila ai Akila bënë ai nyè eyòṅ ha; angasode nlo
ACT.18.19	Ndò bakui a Efesi, aligi bò hala, nyè akëlë a nda-bikoan, angalaṅëdan ai Yuden. 
ACT.18.20	Ndò bakogëlan ai nyè na atòbò hala man eban, nyè të yëbë, 
ACT.18.21	dzam da, ndò ayaan ai bò, nyè na: Mayi dugan sòṅ a bë mina, ngë Zamba adiṅ. Ndò atye a Efesi, 
ACT.18.22	asusu a Sezarea, abëdë, akë sug nda-Zamba, ndò atye, akëlë a Antiokia. 
ACT.18.23	Ndò angabombo hala eban, angakë akë a minnam ya Galatika ai Frizia, akë awone bëyègè bësë.
ACT.18.24	Man Yuden ziṅ, dzoe na Apolos, byalibyali ya Alesandria, ayëmë nkòbò ha, angasuan a Efesi, ayëmë mfufub ntilan mbëṅ. 
ACT.18.25	Bëngayëgëlë nyè zen Nti, angavu ha, akë alèè, ayëgëlë mam më Yesus mbëṅ mbëṅ, afyaṅan bò na ayëmë hë ṅduan Yohannes. 
ACT.18.26	Ndò hm akaè na akòbò ai fim a nda-bikoan. Priskila ban Akila bëwogo nyè ha, ndò baloe nyè a fëfël, bëngatoan nyè timi zen Zamba. 
ACT.18.27	Mbol ayi na adaṅ a Akaia, babënyaṅ bëwogo fò nala mbëṅ, ndò batil bëyègè na bëbëlan ai nyè; Angayi kui we, angavòli bëyëbë abui ai maa. 
ACT.18.28	Amu atoege Yuden biboṅ mbëṅ, a bod ete, alëdëgë bò ai mfufub ntilan na Yesus anë Kristus.
ACT.19.1	Ndò hm labò ha na, Apolos angabë a Korinti, ndò Paulus akalan a mvus nnam ha, asuan a Efesi, atoban ai bëyègè bëziṅ, 
ACT.19.2	nyè ai bò na: Yë mingabi Mfufub Nsisim eyòṅ mingasò a ṅyëbë? Bò ai nyè na: Biabëbë ya ki wog na Mfufub Nsisim anë. 
ACT.19.3	Ndò afèd, nyè na: Mingaduuban a dze? Bò na: Bingaduuban ṅduan Yohannes. 
ACT.19.4	Paulus nyè na: Yohannes angadu ṅduan avëṅan, akada bod na bëyëbë e mod azu nyè a mvus, na bëyëbë Yesus. 
ACT.19.5	Bëngayi wog nala, ndò bëngaduuban a dzoe Nti Yesus, 
ACT.19.6	ndò Paulus abede bò mò, Mfufub Nsisim asòò bò a nyòl, bëngakòbò minkòbò, bëkada mam bëprofèt. 
ACT.19.7	Bod bëte bësë bëngabë dzam bò awom ai bëbè. 
ACT.19.8	Ndò anyian a nda-bikoan, angakad kòbò hala ngòn ngòn elè, alaṅëdan, ayini mam më edzoe Zamba. 
ACT.19.9	Mbol bëvòg bëbòò aled-minnëm, bëbòò fë mëlò, ndò alig bò, anòṅò bëyègè, angayëgëlë bò amos osë a sikulu Tiranus. 
ACT.19.10	Nala ongaboban mimbu mimbu mibè, e ndie yë na, e bod bësë bëtoa a Azia bëngawog ebug Nti, tò Yuden, tò Grek.
ACT.19.11	Zamba angabò mimfaṅ biyëṅ bi mam a mò më Paulus, 
ACT.19.12	e kan yë na bënòṅò bënapken ai biyie ya bihë namba nyè, bëkëlë biè bede minkokòn, akòn daban angamana lèd, bëbe minsisim bëtubu. 
ACT.19.13	Mingëngaṅ mi Yuden miziṅ ya bëkëlë bawulu nala mingadzëṅ na mialoe dzoe Yesus na basye e bod bëmbë bëlë bëbe minsisim, bò na: ‘Mavu wa sòṅ a dzoe e Yesus ya Paulus ayedan.’ 
ACT.19.14	Bòn bë fada nen Yuden ziṅ dzoe na Skeva, bò zamgbal, mbò bëbòò e dzam di. 
ACT.19.15	Ndò mbë nsisim adzo ai bò na: Mayëm Yesus, mëyëmë fë Paulus, mina minë bëza? 
ACT.19.16	Ndò e mod mbë nsisim angabë a nyòl nyò ayëlë bò a nyòl, ayëmë ai bò, abada bò. Bëngabë bëtubu a nda te hë minsò ai mëvëṅ a nyòl. 
ACT.19.17	E Yuden bësë ai Grek bënyiṅi a Efesi bëngayëm e dzam di, ndò wòṅ ongaku bò bësë a nyòl, bëngalugu dzoe Nti Yesus. 
ACT.19.18	Abui bod ya bëngayëbë bëngazu, bëmëmë, bëkulan mëkëṅ maban. 
ACT.19.19	Abui bod ya bëbòò mëbiaṅ bëngamana sòṅ ai bëkalara, bëmana digi a mis më bod bësë, ndò balaṅ taṅ, bëyënë na minsaṅ mi silba tòzin mëwom mëtan. 
ACT.19.20	Na, ai ngul Nti, ebug engabë enaṅa, ewonëban.
ACT.19.21	A mvus e mam ma, ndò Paulus anòṅ oyili na azu daṅ a Masedonia ai Akaia, akëlë a Yerusalem. Nyè na: A mvus yë hala, mayean kë yen Roma. 
ACT.19.22	Ndò alom bëkè boe bëbè, Timoteus ban Erastus a Masedonia. Emen aligi ban mëlu a Azia. 
ACT.19.23	Mëlu mëte, mod etòm abole asu zen. 
ACT.19.24	Amu mod ziṅ dzoe na Demetrius, nlui byem bi mvòd, akarëga kom byem bi olugu Artemis ai silba, bod bisye boe bëdzaa mòni etere abui, 
ACT.19.25	ndò aloe bò ai e ba bësë bësye kan te, nyè na: A bod, kë miayëm na eyë biayen enyiṅ a esye dzi a! 
ACT.19.26	Ndò miayen miwogo fë na, së ki hë a Efesi ha, dzam bò a nnam Azia osë, e Paulus nyò akë amana sòṅ bod abui, adzo na e byem ya bakom ai mò biasë ki bëzamba. 
ACT.19.27	Ndò hm, së ki hë makit maan mmò mazu ku a si etam, tò ben tempel zamba mininga Artemis nënë azu wu ntug, bayi nyè vaè olugu woe, abim anë nnam Azia osë ai si esë bialugu nyè! 
ACT.19.28	Mbol bod bëngawog nala, bëmana wog olun, bëngabam, bò na: Artemis ya Efesi anë dzom nen! 
ACT.19.29	Ndò tisòn engadzie ai engongom, bò bësë bëkuban a nsëṅ bivoe, bakë badudu Gaius ai Aristarkus ya Masedonia, biyòṅ bi Paulus. 
ACT.19.30	Paulus angayi ha na anyian a bod ete, ndò bëyègè bandzëki nyè dzoge. 
ACT.19.31	Bod bëziṅ ya edzoe ya Azia, bëmvoe boe, bëlomo nyè kad na të akë a nsëṅ bivoe. 
ACT.19.32	Bëvòg bëbama na, e ba bëvòg bëbama mbol mfë. Amu fëg engadzaṅ ekoan bod dzi, abui bod të toan yëm asu dze ben bëngakoan ete. 
ACT.19.33	Ndò Yuden bazu tele Alesander osu. Alesander nyè ai bod na bëku bivol, ayi na atimi bod e dzom yalod. 
ACT.19.34	Ṅnyie anë bëngayëm na anë man Yuden, ndò bësë babede kiṅa yob, dzam bò mëwola mëwola mëbè, bò na: Artemis ya Efesi anë dzom nen! 
ACT.19.35	Ndò nsaṅa bëkalara angasuu nnam minnëm a si, nyè na: A bod ya Efesi, mod mfe ayëm ki na tisòn ya Efesi endzò yakala nda Artemis nen ai ehëgëlë yasò a yob? 
ACT.19.36	Mbol hm asëki dzam bisoo, miayean vòli minnëm, të miabò nduduman. 
ACT.19.37	Amu misò ai e bod ba, bò ha basëki endaman, ndò fë bandzëki mgbali zamba waan. 
ACT.19.38	Ngë Demetrius ai bod boe bëbëlë hm etòm ai mod, mëmos mëdzo mënë, eyian edzoe etoa fë, bëkëlë dzòs mëdzo maban. 
ACT.19.39	Ngë miadzëṅ hm dzam afë, layi komëban a ekoan nnam. 
ACT.19.40	Amu bënë bia dzam sòman na biadzugulu nnam ana, bia tègè ai mbol binë dzam timi abui enyënyam asë di. Ndò angakòbò nala, asoe ekoan nnam.
ACT.20.1	Eyòṅ engongom engaman, ndò Paulus alom loe bëyègè, angawone bò, asugu bò, ndò angatye, akëlë a Masedonia. 
ACT.20.2	Ndò akë adaṅ minnam mite, akë awone bò ai abui bibug, asò kui a nnam Grek, 
ACT.20.3	abombo hala ngòn elè. Atëlë na akë a Siria, Yuden bëngalam nyè, ndò ayili na adugan, akë lod a nnam Masedonia. 
ACT.20.4	Sopatros, mòn Pirrus ya Beroa, Aristarkus ai Sekundus ya Tesalonika, Gaius ya Derba ai Timoteus, Tikikos ai Trofim ya Azia bënë ai nyè eyòṅ ha. 
ACT.20.5	Ndò bakë osu, bëkë bia yanga a Troas; 
ACT.20.6	mfa waan, a mvus mëmos bivovoe bi mbaṅëla, ndò bingayëm dulu, bitye a Filipi, bisò bò kòb a Troas a mvus mëlu mëtan, ndò bingabombo hala mëlu zamgbal.
ACT.20.7	A amos osu ya sòndò
ACT.20.8	Abui mëlamba mëngabë a nda-yob, mfa bingabë nkoan. 
ACT.20.9	Ndò ndoman mod ziṅ, dzoe na Etukos, angatòbò a wundi, oyò ongandëṅ nyè a mis ha abui, amu Paulus angabë hë akëlë ai nkòbò osu, ndò oyò ongalod nyè nkoṅ, ndò asòdan a nda lala a yob, akuu a si, bëngabodo nyè hë mbim. 
ACT.20.10	Ndò Paulus asus, adiban nyè a nyòl, awuban ai nyè, nyè na: Të miabò enyënyam, amu enyiṅ enë nyè a nyòl. 
ACT.20.11	Ndò abed, abëgë mbaṅëla, angadi, ndò adugan bodo nkòbò kòm, akui a kidi yalende, na, ndò azu tye. 
ACT.20.12	Ndò banòṅ e mòngò nyò atala, bëmbëlë ngul a nyòl ha abui.
ACT.20.13	Bia bingakë osu, a mal, bisuan a Asos, etere ngò biyean nòṅ Paulus, amu emen angamana kom nala, ayi na awulu a nkot si. 
ACT.20.14	Eyòṅ angatoban ai bia a Asos, ndò bianòṅ nyè, bikëlë a Mitilene, 
ACT.20.15	ndò bingadugan tye hala amos otsaag, bisò kui a Kios ayat, amos mbòg, bikui a Samos, amos otsaag bisò kui a Miletus. 
ACT.20.16	Paulus angayen na biayean saala Efesi, asu yë na të adugan bombo a Azia. Amu ayi du na, ngë anë ebugbu, atòbò a Yerusalem a amos Pentekoste.
ACT.20.17	Atoa a Miletus, ndò angalom loe bënyia-bod-mvia ya nda-Zamba a Efesi. 
ACT.20.18	Asuan bëngasuan abë nyè, nyè ai bò na: Mina bëben miayëm akyaè mënganyiṅ ai mina, atarigi amos osu ya mëngatele akol a Azia, 
ACT.20.19	mësye Nti ai edzòdi nyòl esë, ai bibëga a mis, ai e mëbobëla ya Yuden bëngalam ma,
ACT.20.20	miayëm na mandzëki mina sòli man dzam ziṅ atoa ai mfi, mëbò të mina nyè kad, mëyëgëlë mina a mënda mënda ai a bod etere, 
ACT.20.21	mëbende Yuden ai Grek avëṅan abë Zamba ai ṅyëbë bayëbë Nti waan Yesus a kpaam. 
ACT.20.22	Ndò hm etoa dzi, Nsisim wabi ma, mëbëlë na mëkëlë a Yerusalem, ma tègè yëm e dzam layanga ma we, 
ACT.20.23	hë na, Mfufub Nsisim wabòòlò ma a tisòn esë na mësuṅ ai mindzug biayanga ma. 
ACT.20.24	Dzam da, madaṅ ki yen na enyiṅ enë ai ma mfi, hë na mëmana mbara mbil wama, mëmana fë esye ya Nti Yesus angavë ma, na mëbòòlò mbëmbë foe ntotomamaa Zamba.
ACT.20.25	Etoa dzi hm, mayëm na e mina bësë ba a mëkëlë mayedan edzoe a zaṅ dzaan, miayi ki fë ma dugan yen asu. 
ACT.20.26	Asu te makad mina amos di na mënë a saaṅ asu mëki maan mina bësë. 
ACT.20.27	Amu mandzëki mina dimi akad ṅyian Zamba osë. 
ACT.20.28	Kalëgan mina bëben, ai nkunda osë ya Mfufub Nsisim ongatele mina bë asu zoa na mikala nda-Zamba ya angakus a mëki moe. 
ACT.20.29	Mamen mayëm fë na, ṅnyie anë mayi tye, ayòg zë layi sò abë mina, tègè ai nyindi, 
ACT.20.30	ndò ben fë bod bëziṅ ya zaṅ dzaan bayi tëbë, bëngakòbò të dòkten mvol asu yë na bëdudu bëyègè a batoṅ bò. 
ACT.20.31	Asu te hm, mikalëga, mitsogo na, mimbu mimbu milè, mandzëki mina vòd lëb, ai bibëga a mis, mbombòg mbombòg. 
ACT.20.32	Etoa dzi hm, malig mina a mò më Zamba, ai a ebug ntotomamaa woe, ṅnyè anë dzam loṅ, avaa fë ngab elig a zaṅ e ba bësë bënë mimfufub. 
ACT.20.33	Mandzëki yi silba mod ziṅ, tò ki mvòd ngë ewòman. 
ACT.20.34	Mina bëben miayëm na e mò mama ma mëngasye asu mëyaṅan mama ai e ma më e bod bëngabë ai ma fufulu. 
ACT.20.35	Mëngalëdë mina mvulna a dzom esë na eyòṅ mod wasye nala, wavòli mintèd, bitsogo hm fë bibug ya Nti Yesus angakòbò na: Anë maa abui, eyòṅ wavë alodo anë eyòṅ waanòṅ. 
ACT.20.36	Akòbògò nala, ndò akud mëbòṅ ai bò bësë, angakogëlan. 
ACT.20.37	Bëngayon fò abui, bëngawuban ai Paulus a kiṅ, 
ACT.20.38	bëbëlë abui mëlunga ha ai ebug angadzo na bayi ki dugan yen asu die. Ndò bakë nyè lëdë a mal.
ACT.21.1	Eyòṅ hm bingatye ai dulu, na bimana ya yaan ai bò, ndò biawulu tëtëlë, bikui a Kos, amos samëna bikui a Rodos, bikodo hala bikui a Patara, 
ACT.21.2	ndò biayen titimi edaṅa a Fenisia, bibëdë ete, ndò biakë. 
ACT.21.3	Bingayi yen Sipra nali, ndò bialig nyè a mbo-ngala, bikëlë a Siria, bisusu a si a Tir. Amu etere ngò bësuugu mimbëgë ya titimi. 
ACT.21.4	Ndò biatoban ai bëyègè hala, bibombo hala mëlu zamgbal; ndò bakad Paulus ai ngul nsisim na të abed a Yerusalem. 
ACT.21.5	Eyòṅ mëlu maan mëngatoban, ndò bingatye, bikëlë. Bësë bëngazu yaan ai bia, ai bininga ai bòngò, azaag kui a ṅnyie tisòn, ndò biakud mëbòṅ a si a ntsag-maṅ, bingakogëlan, 
ACT.21.6	ndò biamana yaan ha, bibëdë a mal, bò bëdugan a mal maban.
ACT.21.7	E dulu bisòò a Tir angayi mana, ndò biakui a Ptolemais, bisugu babëdzaṅ, bitòbò ai bò amos mbòg. 
ACT.21.8	Amos otsaag, ndò biatye, bikëlë a Sezarea, ndò bianyian a nda Filip, nkada foe, mbòg ya bod zamgbal, ndò biatòbò abë nyè. 
ACT.21.9	Angabë abëlë mintud mi ngòn milè, bëkòbògò anë bëprofèt. 
ACT.21.10	Ndò biatòbò hala ban mëlu, ndò profèt ziṅ dzoe na Agabus angasò a Yudea, 
ACT.21.11	ndò azu abë bia, anòṅò kanda Paulus, atindi emen a mëkol ai a mò, nyè na: Mfufub Nsisim adzo na: E mod anë ai e kanda nyò, na ngò Yuden bayi nyè faṅ ngadag a Yerusalem, bëkalan nyè a mò bëhaiden. 
ACT.21.12	Ṅnyie anë bingawog nala, ai bia, ai bod bë dzal, bingakogëlan ai nyè na të abed a Yerusalem. 
ACT.21.13	Paulus nyè na: Dze ndzò miabò a miayon na, midzugulu ma nnëm ha? Amu, hë ma ma, mënë a ngomëzan së ki hë na bëfaṅ ma ngadag, mënë fë a ngomëzan na mëwu a Yerusalem asu dzoe Nti Yesus. 
ACT.21.14	Mbol bingabë ki nyè dzam tëgë, ndò biatòbò bivol, bia na: ṅyian Nti obòban.
ACT.21.15	A mvus mëlu mëte, ndò biamana komëzan, bibëdë a Yerusalem. 
ACT.21.16	Bëyègè bëziṅ ya Sezarea bëngasò ai bia hala, ndò bakë ai bia abë Mnazon man Sipra, nnomo ṅyëgëlë, bitòbò abë nyè.
ACT.21.17	Bingayi kui a Yerusalem, babëdzaṅ bësoan fò ai bia ha ai mintag. 
ACT.21.18	Amos otsaag hala, ndò Paulus akë ai bia abë Yakob, bënyia-bod-mvia bësë bëtoa ha. 
ACT.21.19	Ndò asug bò, angalèè bò mbombòg mbombòg e mam ya Zamba angabë abòòg a bëhaiden ai wò esye woe. 
ACT.21.20	Ndò bawog, bëngalugu Zamba, bò ai nyè na: A madzaṅ, wayen na bakuda bakuda ya Yuden bëyëbë ya, hë da bò bësë bëngënë bëlada a mvende. 
ACT.21.21	Ndò bawog adzo doe na wayëgëlë e Yuden banyiṅ a zaṅ bëhaiden na bëvoan Moses, wa ai bò na të bakele bòn baban, tò ki na bëbaala mëtum maan. 
ACT.21.22	Bibò hm ya? Bëyean ya wog na onë nsoan mu. 
ACT.21.23	Ndò hm, obò e dzam biayi wa kad di. Bibëlë bod bënyii ha a bëngalig mëtiṅ a nyòl dzaban. 
ACT.21.24	Nòṅò hm bod bëte, okë fububan ai bò fufulu, oyaan fë asu daban, asu yë na bësode bò ntui, abog te bod bësë bayi yëm na e mam balèè a nyòl dzoe masëki ete, dzam da na wawulu tëtëlë, obaala fë mvende. 
ACT.21.25	Asu e bëhaiden bëngavëṅan, bia bëben bingatil bò, biyënë na bayean saala e tsid bëngatuni bëzëzë bëzamba, bësaala mëki, ai mintui biyëm, ai bisog. 
ACT.21.26	Ndò Paulus anòṅ e bod ba amos otsaag hala, afububan ai bò, anyian a tempel na akad bò amos ya mëmos më efubu-nyòl mayi toban, ndò angatòbò we akui amos ya mod osë azaag vë mëtunëṅa.
ACT.21.27	Hala te e mëlu zamgbal ma mëngayi ya toban, ndò Yuden ya Azia bëngayen nyè a tempel, ndò bamana fòṅòlò nnam, bëfudi nyè mò a nyòl, 
ACT.21.28	bò na: A bod bë Israel, këan bia. E mod nyò ṅnyè aluman ai nnam, ai mvende, ai e hom hi, ayëgëlë bod nala hom osë, ndò ben anyili bë Grek a tempel
ACT.21.29	Anë hm ha na, bëngatari yen Trofim man Efesi esamba ai nyè a tisòn, bëngatsog hm na Paulus anganyian ai nyè a tempel. 
ACT.21.30	Tisòn esë eyoge, abui bod akoan, ndò banòṅ Paulus, bëdudu nyè a tempel a nsëṅ, ndò mimbè mingafèdëban etye etye. 
ACT.21.31	Mbol bëdzëṅë na bawoe nyè, ndò e foe nyi yakë kui abë ndzoe bakuda bëzimbi na Yerusalem osë anë engëngam. 
ACT.21.32	Ndò anòṅ bëzimbi etye etye, ai bëdzoe mintèd bëzimbi, ndò asigi mbil mfag bëngabë. Ayen bëngayen ndzoe bëzimbi ai bëzimbi bëben, bò tègè bada yit Paulus. 
ACT.21.33	Ndò ndzoe bakuda bëzimbi asubu babi, anòṅò nyè, ndò abende na bëfaṅ nyè ai mësuṅ mëbè, angasili na anë za ben ai e esye ya abò a enyiṅ dzie. 
ACT.21.34	Nkunda bod ontoa kiṅ mëndzaṅ. Mbol angabë ki dzama toan yëm etòm ben mbol engëngam engabë, ndò abende na bëkë ai nyè a yat bëzimbi. 
ACT.21.35	Eyòṅ angakui a zitèb, lëntoa na bëzimbi bëmbëgë nyè a yob etòm efida bod, 
ACT.21.36	amu nkunda bod ongabë obiege nyè, bò na: Këlëg ai nyè!
ACT.21.37	Bëtëlë ha na banyian ai Paulus a yat bezimbi, ndò adzo ai ndzoe bakuda bëzimbi na: Yë mënë wa dzam kad man ebug? E mod nyò nyè na: Dze yë wayëm nkòbò Grek? 
ACT.21.38	Së wa onë e man Egipten andëmë sie etòm ha, ndò angakë ai bod bakuda bënyii a baluman bita a nkod-nnam a? 
ACT.21.39	Paulus nyè na: Ma, mënë man Yuden, byalibyali ya Tarsis a Silisia, byalibyali ya e tisòn mod ayëgan ki. Ndò makogëlan ai wa na odzoge ma mëkòbò ai nnam. 
ACT.21.40	Ndò avë nyè ngul te. Paulus atëbë hm a zitèb, ndò asili nnam na oku evol. Bëkuu hm a miëëṅ. Angakòbò ai bò a nkòbò ebrea na:
ACT.22.1	A bëtara ai babëdzaṅ, vogolan anë makaman ai mamen abë mina. 
ACT.22.2	Bëngayi wog anë akòbò ebrea, bëngafëdan ku bivol. Nyè na: 
ACT.22.3	Mënë man Yuden, mëngabyali a Tarsis, a Silisia, mënganaṅ e tisòn nyi, mëyègè sikulu a mëkol më Gamaliel, akyaè mvende bëtara enë aye
ACT.22.4	Mëngaluman ai e zen nyi bita bi awu, mëfaṅa fam ai bininga ngadag, mëfudigi bò a mbog, 
ACT.22.5	akyaè ya fada nen ai bënyia-bod-mvia bësë bënë ma dzam bòòlò, amu mbò bëngavë ma e bëkalara makë lëdë babëdzaṅa Damaskus, na mëzu ai e bod bënë we a mësuṅ a Yerusalem, asu yë na bëndëgëlë bò. 
ACT.22.6	Ndò hm layenan ai ma a mëkëlë a zen ha, mëngasubu ya babi a Damaskus, ai zaṅa mos, etye etye, ndò mod mfyè angakubi ma a nyòl, 
ACT.22.7	mëkuu a si, mëngawog kiṅ edzoo ai ma na: A Saulus, a Saulus, a dze waluman ai ma? 
ACT.22.8	Ndò mayalan na: Wa za a Nti? Nyè ai ma na: Ma mënë e Yesus man Nazaret ya waluman ai nyè. 
ACT.22.9	E bod bëngabë ai ma esamba bëyënë mfyè, dzam da të wog e kiṅ ekòbògò ai ma. 
ACT.22.10	Ndò mazu dzo na: Mëbò ya, a Nti? Nti ai ma na: Kodogo a si, okë a Damaskus, awe ngò bayi wa kad e mam mësë wayean bò. 
ACT.22.11	Mbol duma mfyè hi ongadim ma mis, e bod bëngabë ai ma esamba bëngalëdë ma zen, bëbëlë ma a wò, ndò bakui a Damaskus. 
ACT.22.12	Ananias ziṅ, mod ya abaala mvende mbëṅ, e Yuden bësë ya bëmbë toa we bëkama fë nyè, 
ACT.22.13	asòò abë ma, ndò azu ma tëbë babi, nyè ai ma na: A madzaṅ Saulus, mis mëyënë wa! Awola te aben, mëngayen nyè. 
ACT.22.14	Nyè na: Zamba bëtara atòb wa na oyëm ṅyian woe, oyen sosoo, owog fë kiṅ ya anyu die, 
ACT.22.15	amu wayi nyè bò mbòòlò a zaṅ bod bësë asu e mam ongayen, owogo fë. 
ACT.22.16	Ndò hm, etoa dzi, asu dze wayanga? Kodogo a si, oduuban, minsëm mie mivaaban eyòṅ waloe dzoe die.
ACT.22.17	Ndò layenan ai ma na, eyòṅ mëdugan ya a Yerusalem, mëkogëlan a tempel, mëntoa anë a biyëyëm, 
ACT.22.18	ndò mayen nyè adzoo ai ma na: Vologo tye a Yerusalem mbil, amu bayi ki ṅyëbë mbòòlan wabòòlò ma. 
ACT.22.19	Ma na: A Nti, bayëm na ma mëngabë lomo bò a mbog, mëyidi e bod bayëbë wa a mënda-bikoan mësë, 
ACT.22.20	ndò fë eyòṅ mëki më mbòòlò woe Stefanus mëngasoe a si, ma mëngabë fë mëtëlë hala, mëtoa ai bò kiṅ, mëkalëga biyie bi e bod bëwoe nyè. 
ACT.22.21	Nyè ai ma na: Këlëg, amu malom wa a mëyòṅ oyab.
ACT.22.22	Bëngavogolo nyè akui a ebug dzili, ndò babede kiṅ bò na: Vagan e mod nyòlò a si bëkon, amu akyëbë ki na anyiṅ. 
ACT.22.23	Bëngabam fò, bësamza biwòman, bëwoaga mbulug a yob, 
ACT.22.24	ndò ndzoe bakuda bëzimbi abende na bëkë ai nyè a yat bëzimbi, bëyit nyè ai nkas, asu yë na bëyëm etòm bëhë fam nyè a nyòl ai dzò. 
ACT.22.25	Amana bëngamana nyè faṅ ngadag, Paulus nyè ai ndzoe ntèd bëzimbi angabë atëlë hala na: Yë mibëlë ngul ya ayit mòn nnam Roma ya bandzëki tsig adzo die nga? 
ACT.22.26	Awog angawog nala, ndò ndzoe ntèd bëzimbi akë kad ndzoe bakuda bëzimbi na: Dze ohë yi bò dzi? Kë e mod nyò anë mòn nnam Roma a! 
ACT.22.27	Ndò ndzoe bakuda bëzimbi azu, nyè ai nyè na: Tam ma kad na: Onë mòn nnam Roma nga? Nyè na: Owe. 
ACT.22.28	Ndzoe bakuda bëzimbi nyè na: Mëngakus etye te ai abui mòni. Paulus nyè na: Mfa wama, mëngabyali ai nkoṅ te
ACT.22.29	Etye etye te, e bod bëngabë yi nyè yit bëmana subu a mvus, ndzoe bakuda bëzimbi angambara, ayëm angayëm na Paulus anë mòn nnam Roma ai na angabò na bëfaṅ nyè ngadag.
ACT.22.30	E kidi lende ya hala, mbol ayi na atoan yëm asu dze Yuden bëngasòman nyè, ndò asuu nyè, abende na bëfada bënen ai nda-mëdzo esë bikoan, ndò bazu ai Paulus, atele nyè bò osu.
ACT.23.1	Paulus angafòmbò bëtsigi mintol, nyè na: A babëdzaṅ, mazuzu ya manyiṅ Zamba a mis anë mbëmbë mòn nnam, azaag kui amos ya ana. 
ACT.23.2	Ananias, fada nen, avëë fò e bod bëmbë tëlë hala ngul na bëbimi nyè a anyu. 
ACT.23.3	Paulus nyè ai nyè na: A mfim wafum, kë Zamba ayi wa bimi a! Ndò otoa ha otsigi ntol wama anë mvende yayi, odaṅa daṅ a fë mvende, a wabende na bëbimi ma nga?
ACT.23.4	E bod bëmbë tëlë hala bò na: Fada nen ṅnyè watè nga? 
ACT.23.5	Paulus nyè na: A babëdzaṅ, mandzëki yëm na anë fada nen. Amu anë ntilan na: Wayean ki kòbò abe ai ndzoe nnam woe.
ACT.23.6	Paulus angayi yëm na ngam dzia enë bësadukea, e ngam fòg etoa bëfarisea, ndò avë kiṅa nda-mëdzo ete ha na: A babëdzaṅ, mënë man farisea, mòn bëfarisea, ndò badzòs ma di hë etòm afidi ai etòm akui-lë sòṅ bëwu. 
ACT.23.7	Ṅnyie anë angakòbò nala, moman mëtari a zaṅ bësadukea ai bëfarisea, bëkaban ngam ngam. 
ACT.23.8	Amu bësadukea badzo na akui-lë sòṅ a sëki, tò benglès, tò nsisim; bëfarisea bò bayëbë bisë. 
ACT.23.9	Mod etotog antoa, ndò bësaṅa bëkalara ya ngam bëfarisea bëngatëbë a si, bëngalaṅëdan ai e ba bëvòg ba, bò na: Biayen ki mbë dzam abë e mod nyò. Dze hm ki, ngë nsisim, ngë ki na englès alèè ai nyè? 
ACT.23.10	Mbol moman mëngabë hë abed, ndzoe bakuda bëzimbi angambara na bëza saṅa Paulus, ndò abende bëzimbi na bësigi, bëkë nyè vaè a zaṅ dzaban, bëkë ai nyè a yat bëzimbi.
ACT.23.11	Alu angabë atsaag, ndò Nti azu nyè tëbë babi, nyè na: Bò fam. Amu akyaè ya ohë bòòlò ma a Yerusalem, nala ngò fë wayean ma bòòlò a Roma.
ACT.23.12	Kidi engayi lende, ndò Yuden bëngatogan ekoan, ndò bakani sòṅ na bayi ki di tò anyu ntye babë ki woe Paulus. 
ACT.23.13	E bod bëngawoe oyili te bëngabë bëlodo taṅ mëwom mënyii, 
ACT.23.14	ndò bakë a bëfada bënen ai bënyia-bod-mvia, bò na: Bikani sòṅ mfaṅ na biayi ki dëmëlë dzom ziṅ së na bitari woe Paulus. 
ACT.23.15	Ndò hm, etoa dzi, mina kadan ndzoe bakuda bëzimbi ai ekoan bëtsigi mintol na azu ai bia nyè ha, bibò hë anë biayi na biatoan yëm etòm dzie. Mfa waan, bitëlë a ngomëzan na biawoe nyè eyòṅ ayi subu babi. 
ACT.23.16	Mòn kal Paulus angayi wog olam te, ndò asò, anyian a yat bëzimbi, amana dò lèè Paulus. 
ACT.23.17	Ndò Paulus aloe ndzoe ntèd bëzimbi mbòg, nyè na: Këlëg ai e mòngò nyò abë ndzoe bakuda bëzimbi, amu abëlë e dzam akad nyè. 
ACT.23.18	Ndò anganòṅ nyè, akëlë ai nyè abë ndzoe bakuda bëzimbi, nyè na: Paulus, man mimbog, aloe ma, ndò asili ma na mëzu ai e mòngò nyò abë wa, abëlë e dzam akad wa. 
ACT.23.19	Ndò ndzoe bakuda bëzimbi abi nyè a wò, akëlë ai nyè a fëfëlë, hë bò bëbè, ndò asili na: Dze wayi na wakad ma? 
ACT.23.20	Mòngò nyè na: Yuden bëyili na bayi wa sili na osigi ai Paulus okidi a nda-mëdzo na bëtoan yëm etòm dzie. 
ACT.23.21	Ndò hm, të wayëbë bò. Amu bod ya ete, alodo bod mëwom mënyii, balam nyè, bëkani sòṅ na bayi ki di tò anyu së na bëwoe nyè; etoa dzi, bëtëlë, bëyanga mbol wayi dzo. 
ACT.23.22	Ndò ndzoe bakuda bëzimbi asoe mòngò, abende nyè na: Të wakulan tò mod ziṅ na osò ma kad mam mëte.
ACT.23.23	Ndò aloe bëdzoe bë ntèd bëzimbi bëbè, nyè na: Komëzan bëzimbi mintèd mibè na bëkë a Sezarea, ai bëbëdë bikabëli mëwom zamgbal, ai bënòni mintèd mibè, atarigi a awola lala ya alu, 
ACT.23.24	eyëm ya babed etòbògò babi, asu yë na mibede Paulus ete, mikë ai nyè abë ngòmëna Felis; 
ACT.23.25	Ndò angatil e kalara nyò na: 
ACT.23.26	Ma, Klaudius Lisias, abë mbòs ediṅ ngòmëna wam, Felis, wavuma! 
ACT.23.27	Yuden bëngabi e mod nyò; bëtëlë na bawoe nyè, ndò mazu bò dilan ai bëzimbi, mëvaè nyè, mëwogo na anë mòn nnam Roma. 
ACT.23.28	Mbol mëhë yi na mayëm etòm basòman nyè ete, ndò makë ai nyè a nda-mëdzo dzaban, 
ACT.23.29	mëyënë na bakòbò të hë mam ya mvende dzaban, tègè ai etòm ziṅ yayean ai awu, ngë sòman yayean ai mimbog. 
ACT.23.30	Mbol hm bësò ma lèè na balam mod te, ndò mëlom wa nyè etye etye, ndò fë mëkad bësòman na bëzu toṅ e sòman basòman nyè abë wa. 
ACT.23.31	Ndò bëzimbi bënganòṅ Paulus ha ai alu asë, akyaè bëngabende bò, bëkëlëg ai nyè abë Antipater 
ACT.23.32	e kidi lende ya hala, bëbò na bëbëdë bikabëli bëkë ai nyè, bò bëdugan a yat bëzimbi. 
ACT.23.33	Ndò banyian a Sezarea, bëkalan ngòmëna kalara, bëlëdë fë nyè Paulus. 
ACT.23.34	Ndò angalaṅ, asili nyè nnam awoge ai wò; angayi wog na asò a Silisia, 
ACT.23.35	nyè na: ‘Mayi wog ndòṅ etòm dzoe hë eyòṅ bësòman bayi sò.’ Ndò abende na bënòni nyè a dzal Herodes.
ACT.24.1	A mvus mëlu mëtan, ndò Ananias, fada nen, angasigi we ai bënyia-bod-mvia bëziṅ, ai loya Tertulus; mbò bëzaa sòman Paulus abë ngòmëna. 
ACT.24.2	Bëngayi nyè loe, ndò fò Tertulus atari na asòman Paulus, nyè na: Bianyiṅ a mfaṅ mvoè hë asu e mam ongatsende a nnam hi ai asu fëg dzoe, 
ACT.24.3	a Nti Felis; bayëbë wa kan esë ai hom osë ai abui ngaṅ. 
ACT.24.4	Asu yë na të mabad wa ndëngëlë madzaè wa na ovogolo bia tsëtsat ai abëṅ nnëm doe. 
ACT.24.5	Amu biyen na e mod nyò anë nsu, akë atsag bitòm a zaṅ Yuden a si esë, anë asu-zoa ya ayëgëlë mvol ya bod bë man Nazaret. 
ACT.24.6	Angadzëṅ na azu ai eboe a tempel, ndò biabi nyè, [ 
ACT.24.7	Bingayi na biatsig ntol woe ai mvende dzaan, ndò Lisias, ndzoe bëzimbi, afadi nyè a mò maan, nyè na bësòman boe bëzu abë wa.] 
ACT.24.8	asu yë na wamen otoan nyè sili, oyëm e mam mësë ma ya biasòman nyè. 
ACT.24.9	Ndò fò Yuden bëngabaman kiṅ, bò na e mam mësë ma mënë ete.
ACT.24.10	Ndò Paulus angabodo nkòbò, mbol ngòmëna angavë nyè ndëm nala, nyè na: Abui mimbu ana, hë otoa ntsigi ntol ya ayòṅ di, ndò mazu kaman ai mamen ai nnëm a saaṅ. 
ACT.24.11	Obëlë ngul ya ayëm na, hë mëlu awom ai mëbè ana, ngò mëngabed a Yerusalem na makë kogëlan. 
ACT.24.12	Ndò bandzëki ma yen mëfëdan ai mod ziṅ a tempel, ngë ki na mëtogan bod, tò a mënda-bikoan tò a tisòn; 
ACT.24.13	Basëki ben dzam bòòlò e mam basòman ai ma mò mala. 
ACT.24.14	Mamëm a mis moe na etòm e zen baloe na evovolan ayëgëlë, e kan masye Zamba bëtara, mëyëbëgë e mam mënë ntilan a bëprofèt ai e dzi yasò a mvende, 
ACT.24.15	mëbëlë afidi abë Zamba, afidi ya e bod bëben ba bëbëlë fë, na akui-lë sòṅ bësosoo ai bëbe layi bòban. 
ACT.24.16	Asu te madzëṅ ai ngul esë na mëbi nnëm sosoo kòm esë a mis më Zamba ai a mis më bod. 
ACT.24.17	A mvus abui mimbu, ndò masò na mazu vë ayòṅ dama almosen, 
ACT.24.18	a hala ngò bëngazu ma kòb a tempel, mëfububan, tègè ai bod, tègè ai engongom, 
ACT.24.19	Yuden bëziṅ ya Azia, mbò bëhë yean wa tëbë osu ha, bësòman ma ngë bëbëlë sòman ai ma. 
ACT.24.20	Bò bëben bëkada etòm bëngayen a mëmbë tëlë a mis bëtsigi mintol, 
ACT.24.21	eyòṅ ziṅ na e dzam mëngakòbò a yob ete a mëngabë mëtëlë ai bò na: Etòm akui-lë sòṅ bëwu endzò mëtëlë mina ai dzò osu a nda-mëdzo ana. 
ACT.24.22	Mbol Felis angabë ayëmë adzo zen di mbëṅ, ndò asoe bò, nyè na: Eyòṅ Lisias, ndzoe bakuda bëzimbi ayi sigi mu, mayi kòbò adzo daan. 
ACT.24.23	Ndò abende ndzoe ntèd bëzimbi na bënòni nyè, hë da atoa fili, të kaman ai bod boe na bësye nyè.
ACT.24.24	A mvus mëlu ha, Felis atoa ai ngal woe Drusila, ngòn Yuden, ndò alom loe Paulus, bëngavogolo mam më ṅyëbë Kristus Yesus. 
ACT.24.25	Ndò afëlan nyè mam më fulu sosoo, ai ebana-nnëm, ai nkat wazu; Felis angambara, nyè na: Abim te layean. Tama kë; eyòṅ mayi yen afola, mëloe wa. 
ACT.24.26	Atoa fë na, afidigi na Paulus ayi nyè vë mòni. Asu te angabë alomo nyè loe mban, angalèè ai nyè. 
ACT.24.27	Mbol mimbu mi esye mibè mie mingaman, ndò Porsius Festus angazu fòl Felis; mbol Felis ayi na abò Yuden mbëṅ, ndò angalig Paulus afëdë.
ACT.25.1	Ngë Festus anòṅ edzoe anë mëlu mëlè, ndò atye a Sezarea, abëdë a Yerusalem, 
ACT.25.2	ndò bëfada bënen ai mvindi bod ya Yuden bazu nyè kad adzo Paulus, bëngakogëlan ai nyè, 
ACT.25.3	bësiligi nyè na abò bò mvam, alom nyè a Yerusalem; Hala te bëkòl ya olam na bayi nyè woe a zen. 
ACT.25.4	Ndò Festus ayalan na Paulus afëdë a Sezarea, ndò fë emen atëlë na akë we. 
ACT.25.5	Nyè na: E bod ya abë mina, a bëbëlë ngul, bësiigi ai ma, ngë dzom ziṅ esëki tëtëlë abë mod te, bësòman nyè. 
ACT.25.6	Andzëki bombo kòm abë bò, dzam bò hë mëlu mwom ngë awom, ndò asigi a Sezarea; Amos otsaag hala, ndò atòbò a etoa mëdzo, abende na bëzu ai Paulus. 
ACT.25.7	Asò angasò, ndò e Yuden bëngamana sòṅ a Yerusalem baloṅ nyè edinga a nyòl, bëngalaṅ abui bëbe bë mam a bëngabë ki dzam bòòlò, 
ACT.25.8	Paulus angakaman ai emen, nyè na: Mandzëki sëm tò a mvende Yuden, tò a tempel, tò abë Kaizer. 
ACT.25.9	Mbol Festus ayi na abò Yuden mvam, nyè ai Paulus na: Yë wayi na wabed a Yerusalem, bëkòbò adzo di a mis mama we? 
ACT.25.10	Paulus nyè na: Mëtëlë nsëṅ mëdzo Kaizer a mis ha, ete ngò bayean kòbò adzo dama. Mandzëki bò Yuden ebyandi ziṅ, wamen wayëm fë mbëṅ mbëṅ nala. 
ACT.25.11	Ngë mëbò evus ziṅ ngë ki etòm yakyëbë ai awu, madzaè ki na të bawoe ma. Hë da, ngë e mam e bod ba basòman ma mësëki ete, mod ziṅ asëki bò dzam bò mvam te na akuan ai ma. Makë ai adzo abë Kaizer. 
ACT.25.12	Festus amana lèè ai bod boe, nyè na: Odzo na wakë ai adzo abë Kaizer; Wazu hm kë abë Kaizer.
ACT.25.13	A mvus ban mëlu hala, nkukuma Agripa ban Berenis bësuan a Sezarea, bësòò sug Festus. 
ACT.25.14	Mbol bëngatòbò hala eban, ndò Festus amana lèè nkukuma adzo Paulus, nyè na: Mod ziṅ anë ha, a Felis angalig a mbog; 
ACT.25.15	Eyòṅ mëngabë a Yerusalem, ndò bëfada bënen ai mvindi Yuden bëngasili na bëtsig na aku a adzo. 
ACT.25.16	Ndò mëngayalan bò na fulu esëki a Roma na bakuan ai mod ziṅ së na e mod basòman atëbë e bod basòman nyè a mis, adzòsò fë ai bò. 
ACT.25.17	Ndò bëngakoan ha avol avol amos otsaag hala, ndò matòbò a etoa mëdzo, mëbende na bëzu ai mod te. 
ACT.25.18	Ndò bësòman bëngaloṅ nyè edinga a nyòl; e bëbe bë mam mëtsogo, bësòman boe tègè nyè laṅ dzom ziṅ ya ete, 
ACT.25.19	nguma etòm hë mam më ṅyëbë waban ai etòm Yesus ziṅ ya angawu, Paulus nyè ayini na avëë. 
ACT.25.20	Mbol fëg engadzaṅ ma ai adzo te, ndò masili nyè na yë ayi na akë a Yerusalem, bëdzòs nyè we asu etòm te. 
ACT.25.21	Ndò Paulus asili na bëfèd nyè, biyanga ntsigan Kaizer; ndò mabende na bëfèd nyè akui anë mayi nyè lom abë Kaizer. 
ACT.25.22	Agripa nyè ai Festus na: Ma mayi fë na mavogolo mod te. Nyè ai nyè na: Wayi nyè vogolo okidi.
ACT.25.23	E kidi lende ya hala, ndò Agripa ban Berenis bëngasò hë anë bakë a ngul abog, ndò banyian a nda-bikoan bi nnam, bënë ha ai bëdzoe bakuda bëzimbi, ai mimfaṅ mi bod ya tisòn; ndò Festus abende na bëzu ai Paulus. 
ACT.25.24	Festus nyè na: A nkukuma Agripa, ai e bod bësë minë ai bia ha, bëbëgan e mod ya nkunda Yuden bëngazu ma yen asu die a Yerusalem, bëngabam fë a yob ete ha na ayean ki fë dugan nyiṅ. 
ACT.25.25	Mfag wama, mandzëki yen na abò dzom ziṅ a yayean ai awu; mbol emen akë ai adzo abë Kaizer, ndò mëyili na malom nyè we. 
ACT.25.26	Mabëlë ki nguma dzom ziṅ ya mayi til Kaizer a nyòl dzie, asu te madugan sòṅ ai nyè a mis man, adaṅ adaṅ a a mis moe, a nkukuma Agripa, asu yë na mëyëm e dzom matil eyòṅ bëmmana nyè sili minsili ana. 
ACT.25.27	Amu mayen na nala osëki sosoo abui na bëlom man mimbog nala, tègè kad nguma etòm basòman nyè ete.
ACT.26.1	Ndò Agripa adzo ai Paulus na: Onë dzam kaman ai wamen etoa dzi. Ndò Paulus avë ndëm ai wa, angakaman ai emen, 
ACT.26.2	nyè na: A nkukuma Agripa, e mam mësë ya Yuden basòman ma ma, mayen na mëbëlë mvòm na a mis moe ngò mazu kaman ai mamen, 
ACT.26.3	adaṅ adaṅ a mbol wayëm mëtum më Yuden mësë
ACT.26.4	Yuden bësë bayëm enyiṅ dzama, atarigi mëtoa mòngò, mbol mënganyiṅ a tarigi a mëtari a ayòṅ dama a Yerusalem, 
ACT.26.5	bazuzu ya bayëm ma, ngë badiṅ bòòlò na mënganyiṅ anë man Farisea, akyaè ya e ngam yadaṅ alèd a ṅyëbë waan enë. 
ACT.26.6	Ndò etoa dzi, etòm afidi e ngaga Zamba angakag bëtara endzò mëtëlë ai dzò a dzòs dzi, 
ACT.26.7	e ngaga ya mënda më bod awom ai mëbè man masye Zamba ai evag esë, ai alu ai amos, mëfidigi na mayi dzò bi, asu afidi te ndò Yuden basòman ma, a nkukuma. 
ACT.26.8	Asu dze miayen aye na Zamba avëlë mimbim? 
ACT.26.9	Mfag wama mamen, mëngabë mëyënë na mayean luman ai dzoe Yesus man Nazaret, 
ACT.26.10	ndò fë mëngabò nala a Yerusalem, mëngafudi abui mimfufub a mbog ai e ngul bëfada bënen bëngavë ma. Mëbaa kiṅ dzama, ngë bëngabë na bawoe bò. 
ACT.26.11	A mënda-bikoan mësë, mëndëgëlë bò, mëbii bò a ngul na bëmgbali Zamba abui, mëngavini bò nnëm abui, makë matsidan bò akui eza bëtisòn.
ACT.26.12	A mëbò esye te, ndò makë a Damaskus ai ngul, ai kalara bëfada bënen. 
ACT.26.13	Ai zaṅa mos na, a nkukuma, a zen a yob, mëngayen mfyè nlo-dzobo osòòg a yob, ndò wakuban ma a nyòl, tò fë e bod bëngabë ai ma esamba. 
ACT.26.14	Ndò bia bësë bingaku a si, mëngawog kiṅ engakad ma a nkòbò ebrea na: A Saulus, a Saulus, a dze waluman ai ma? Anë wa aye na obimi ntum. 
ACT.26.15	Ndò madzo na: Wa za, a Nti? Nti nyè na: Mamen mënë e Yesus waluman ai nyè. 
ACT.26.16	Ndò hm, tëbëgë, oyëm mëkol a si. Mayene wa etòm ya na matòb wa, na obò etuga ai mbòòlò e mam wayen ai e ma mayi wa lëdë, 
ACT.26.17	mayi wa kode a mò më nnam ai a mò e bëhaiden ya malom wa abë bò, 
ACT.26.18	na mëyaè bò mis, na bëkodo a dibi, bëdugan a mfyè, bëkodo a ngul Satan, bëdugan abë Zamba, na bëbi evaa-minsëm ai ngab elig ai e bod bëfububan ai ṅyëbë bayëbë ma. 
ACT.26.19	Nala hm, a nkukuma Agripa, mandzëki bò e dzam mëngayen a yob di mëlò, 
ACT.26.20	dzam da, ndò mëngatari bende e ba ya Damaskus ai e ba ya Yerusalem, nkòṅ nnam osë ya Yuda ai bëhaiden, mëbende bò na bëvëṅan, bëdugan abë Zamba, na bëbò e mam makyëbë ai avëṅan. 
ACT.26.21	Asu te ndò Yuden bëngabi ma mëtoa a tempel, bëngadzëṅ na bawoe ma. 
ACT.26.22	Maabi nkèan ya abë Zamba akui amos ya ana, mëngakòbò tò ai bòngò, tò bënyia-bodo, mëtëbë, të kòbò dzom efë së na e dzi bëprofèt ai Moses bëngadzo na yayi bòban, 
ACT.26.23	na Kristus ayean bëlë mintye, abò fë e mod osu akui a sòṅ bëkon, ayedan nnam ai bëhaiden mfyè.
ACT.26.24	Eyòṅ angamana kaman ai emen a e mam ma, ndò Festus adzo a yob ete na: Ongasòg ya, a Paulus! Abui ṅyëman kalara doe labò na osòg. 
ACT.26.25	Paulus nyè na: Masòg ki, a ndindiṅ Festus, makad hë bibug bi bëbëla ya binë ete. 
ACT.26.26	Nkukuma emen malèè e mam ma a fili ete ayëm. Makaṅ ki na dzom ziṅ ya e mam mëkad nyè enë nyè nkënga, amu andzëki bòban a asoe. 
ACT.26.27	A nkukuma Agripa, yë wayëbë bëprofet? Mayëm na wayëbë. 
ACT.26.28	Agripa nyè ai Paulus na: Dze yë ongayi ya ki ma bò Kristen hë abim etun abog di? 
ACT.26.29	Paulus nyè na: Mënë fë dzam kogëlan ai Zamba na, tò a kòm tò a etun abog, së ki hë wa, dzam da e bod bësë bavogolo ma ana bëbò fò fë anë mënë, sësala hë e mësuṅ ma. 
ACT.26.30	Ndò nkukuma angatëbë ai ngòmëna ai Berenis ai e bod bësë bëngabë bëtoa ai bò, 
ACT.26.31	ndò bakë a esòg, bëngafëdan bò bò na: E mod nyò andzëki bò e dzom yayean ai awu ngë mimbog. 
ACT.26.32	Agripa nyè ai Festus na: Ohë bë dzam suu e mod nyò ngë abò të kë ai adzo abë Kaizer.
ACT.27.1	Mbol bëngatsig na biayean kë a Italien a mal, ndò bavë Paulus ai mimbog mifë hala a mò më ndzoe ntèd bëzimbi, dzoe na Yulius, mod ya nkan bëzimbi Agustus. 
ACT.27.2	Ndò bingabed a mal ya Adramita, etëlë na yakë a nkòṅ nnam Azia. Bingatye ha, Aristarkus, man Masedonia ya Tesalonika atoa ai bia esamba. 
ACT.27.3	Amos otsaag hala, ndò biakui a Sidon. Mbol Yulius abëlan ai Paulus mbëṅ, ndò avë nyè ngul na akë a bëmvoe boe, bëbëlan ai nyè mbëṅ. 
ACT.27.4	Ndò biakodo hala, bikëlë a Siprus, mbol evundu engabë ezaag bia osu; 
ACT.27.5	Adaṅa bingadaṅ e maṅ mënë a zaṅ Silisia ai Pamfilia, ndò biazu kui a Mira ya Lisias. 
ACT.27.6	Mbol ndzoe ntèd bëzimbi angayen mal më Alesandria ete mëkëlë a Italien, ndò abede bia ete. 
ACT.27.7	Mëlu mëlu, biwulugu otëtëg, ndò biakui a Kinidus ai abui mindzug ete; ndò mbol evundu esòò bia osu, të bia dzoge na bikë ai dulu osu, ndò biayëm zen a Kreta, mfag ya Salmon, 
ACT.27.8	bisò lod babi ete ai abui mindzug, ndò biakë hom ziṅ abaloe na Abëṅ aboṅ, babi ai dzal Lazaias. 
ACT.27.9	Mbol abog angamana lod abui, hala dulu maṅan toa ya fë mësis abui, hala fë abog amos mëlunga alod ya, ndò Paulus alëb 
ACT.27.10	bò na: A bod, mayen na e dulu maṅ di layi sò ai bia ndzug, layi fë bia dzèè, së ki hë asu mimbëgë ai mal, dzam da tò ben asu enyiṅ dzaan. 
ACT.27.11	Ndò ndzoe ntèd bëzimbi angadaṅ vogolo e dzam ndzoe mal ai e mod angabë ai mal bëkada nyè, alodo anë e mam Paulus adzoo. 
ACT.27.12	Mbol aboṅ te angabë ki mbëṅ a abog oyon, ndò abui bod angadzo na bëtye ai mal hom te, bëdzëṅ na bëkui a Fenis, aboṅ ya Kreta, lëtyege a nnam nkyè akui a nnam akoe, bëbombo ete a abog oyon.
ACT.27.13	Abò man evundu angabò, bëngadzo na bëyen ya mvòm, ndò batsag titima, bëngakë babi a Kreta, 
ACT.27.14	eban të kog, mod evundu ya baloe na «Mod ya akoe» asò hm tye. 
ACT.27.15	Ndò mal mëngavom ai evundu; mbol hm bingabë ki dzam kë ai dulu akyaè ya biyii, ndò fò biadzoge na bivom. 
ACT.27.16	Ndò biazu lod babi a man elon ya bëloege na Kauda, biyënë ndzug na biatele mal. 
ACT.27.17	Ndò të bëngatele mal nala, bëngadzëṅ na batindi mò. Mbol hm bëmbarëga na bëzaa vom a Sirta, ndò basuu tan a si, bëngavom. 
ACT.27.18	E kidi lende ya hala, mbol evundu edudugu bia eyëgan, bëngawoa mimbëgë a maṅ. 
ACT.27.19	Amos lala, bëngawoa byem bi mal a maṅ ai mò maban mëben. 
ACT.27.20	Mëlu mëlu, tò vian, tò atitie tègè fyè, hë mod nkulu ṅnyè avuṅu, e man afidi ya na biayi kodeban angadzaṅ. 
ACT.27.21	Mod zie ambëlë bia, ndò Paulus atëbë bò a zaṅ, nyè na: A bod, mihë yean ma vogolo na të miatye a Kreta, ngë bisaala të ndzug hi ai ndzèan hi. 
ACT.27.22	Ndò hm, etoa dzi, malëb mina na mibò azombo, amu tò mod ziṅ ayi ki dzèè enyiṅ dzie, hë mal mmò mayi ndaman. 
ACT.27.23	Amu englès Zamba ya masye ayene ma alu ya ana di 
ACT.27.24	nyè na: Të wambara, a Paulus, wayean tëbë Kaizer osu. Yënë sik, Zamba avë wa e bod bësë bënë a dulu ai wa. 
ACT.27.25	Asu te hm, boan azombo, a bod. Amu mayëbë Zamba na layi bòban e kan bëhë kad ma. 
ACT.27.26	Biayean kë kui a elon ziṅ.
ACT.27.27	Mbol alu awom ai nyiina angakui, bivomo a Adria, ai zaṅa lu, bëdudu bë mal bëngawodan na bikui ya a nkot si. 
ACT.27.28	Ndò bavëg, bëyënë ṅnyie edòg dzam bò mera ebè. 
ACT.27.29	Mbol hm bëmbarëga na bëzaa wundi akòg, ndò basuu wun enyii a mëndim, bëngakogëlan na kidi elëndë. 
ACT.27.30	Mbol bëdudu bë mal bëdzëṅë na batub, ndò bamana woa ban mal a mëndim a si, bò na aya batoan woa wun a maṅ, 
ACT.27.31	ndò Paulus adzo ai ndzoe ntèd bëzimbi na: Ngë e bod ba bandzëki tòbò a mal, miasëki dzam kodeban. 
ACT.27.32	Ndò bëzimbi bëngatsig minkòl ya mal, bëbò na mal mësigi.
ACT.27.33	A kidi ekëlë lëndë ha, ndò Paulus angabò na bod bësë bëdi, nyè na: Amos awom ai nyiina hi mitoa, miyanga, të di tò dzom. 
ACT.27.34	Ndò makogëlan ai mina na midi bidi. Amu nala onë asu enyiṅ dzan. Amu esil mod mbòg ziṅ ya abë mina yayi ki nyè dzaṅ a nlo. 
ACT.27.35	Ndò akòbò nala, anòṅò mbaṅëla, avëë Zamba ngaṅ a mis më bod bësë, abëgë, akaè na adi. 
ACT.27.36	Bò bësë bëmbëlë ngul, bò fë bëngadi bidi. 
ACT.27.37	Bingabë a mal ha, bod bësë mintèd mibè ai mëwom zamgbal ai bësaman. 
ACT.27.38	Eyòṅ bëngadzie bidi, ndò babò na mal mëbò oveves, bëngawoa oles a man.
ACT.27.39	A kidi engalëndë, të yëm nnam bëngabë, ndò të bayen kindig ebëlë nsëlëg e hom bod bawòbò, bëngabui fëg na bakë sëlë mal ete. 
ACT.27.40	Ndò bëngasuli wun a kindig maṅ, bëtii minkòl, ndò otan waandami; ndò evundu engatindi bò a nselëg. 
ACT.27.41	Mbol mal mëzaa diban a kindig ai maṅ mimfag mibè, ndò nlo mal wafòòbò a si, mfag ya mvus omana sëgëlan ai minkumdu mi maṅ. 
ACT.27.42	Bëzimbi bëmana yili na bawoe mimbog, asu yë na mod aza tubu ai mëdzòg. 
ACT.27.43	Mbol ndzoe ntèd bëzimbi ayii na akë kui ai Paulus mvoè, ndò akaman ai bò adzo te, ndò abende e ba bëyëmë dzòg na mbò bëtari suman a mëndim, bëkë kui a kindig, 
ACT.27.44	e ba bëvòg ki, e ba a bitun mëbam, e ba ki a byem biziṅ ya mal. Nala ngò bësë bëngakë të ai nsël a nyòl a kindig.
ACT.28.1	Eyòṅ bikodeban ya nala, ndò biazu yëm na elon te enë dzoe na Malta. 
ACT.28.2	Bëlòbò-lòbò bënòṅò fò bia eyëgan mbëṅ, amu bëngakoman ndoan, bësoan fë ai bia bësë mbol mvëṅ engatye a yob, ai asu ahëb. 
ACT.28.3	Ndò Paulus angakë awolo bitun bi ndzaag a si, angafudi a ndoan; ndò akpë laham ete etòm ndugudu, atimbi nyè a wò. 
ACT.28.4	Mbol e bëlòbò-lòbò ba bëngayen na akpë landëṅ nyè a wò, bëngakòbò a bò bò ha na: E mod nyò ayean bò ṅwoe-bod. Akodeban ya a maṅ a li, zamba sosoo të dzoge na anyiṅ. 
ACT.28.5	Ndò të nyè angasamëza akpë a ndoan, të dzugi dzom ziṅ, 
ACT.28.6	bò bëngayanga na ayi mana vus hala, adiban a si etye etye, hë mbim. Mbol bëyanga nala kòm, bò tègè yen anë dzom yafòlan nyè a nyòl, bëngatsog mbol mfë, bò na anë zamba. 
ACT.28.7	Babi ya hala, ntomba osu ya elon, dzoe na Puplius, angabë abëlë mod dzal. Ndò angasoan ai bia mëlu mëlè, abëlan ai bia anë bëmvoe boe. 
ACT.28.8	Ndò hm labò ha na, fiba ai ntui bimbëlë esya Puplius ha, amboo a si, ndò Paulus akë abë nyè, ndò akogëlan, abede nyè mò, ndò abò nyè mvoè. 
ACT.28.9	E dzam di angayi bò nala, e bod bëvòg ya elon a bëkònò bëngazu, bësyeban, 
ACT.28.10	bëngabëlan ai bia ai abui olugu; a bityege ha, bëvëë bia e byem biyaṅan ai biè.
ACT.28.11	A mvus ngòn elè, ndò biabed a mal ya Alesandria; mal mëte mëngabë mëyanga a elon hala na oyon olod, obëgë otil na Dioskuri. 
ACT.28.12	Ndò bingakui a Sirakuza, bibombo hala mëlu mëlè, 
ACT.28.13	bitye hala, bikui a Redzio; A mvus alu da, ndò evundu-nkyè yavundu hala, amos bèè, bikëlë a Pozuoli; 
ACT.28.14	ndò biayen babëdzaṅ hala, bëbanda bia na bitòbò ai bò mëlu zamgbal. Na, ndò bingakui a Roma. 
ACT.28.15	Babëdzaṅ ya we bëngayi wog adzo daan, ndò bazu toban ai bia a angara Appius ai a mënda bëyëṅ mëlè. Paulus angayi bò yen, ndò akaṅ Zamba, amana tome nyòl. 
ACT.28.16	Eyòṅ binganyian a Roma, ndò bëngavë Paulus ngul na atòbò nyè etam ai e man bëzimbi anòniṅi nyè.
ACT.28.17	A mvus mëlu zamgbal, ndò angatogan bëtëbë bë osu bë Yuden. Eyòṅ bëngamana sò, nyè ai bò na: A babëdzan, mandzëki bò dzom ziṅ a yabèan mvende ngë mëtum bëtara, tò anë bëngakalan ma mëtoa mfaṅ a n ngadag a mò bë Roma a Yerusalem. 
ACT.28.18	Bò bëkë basili ma minsili, bëngayi ma suu mbol nguma etòm wayean ai awu ongabë ki ma a nyòl. 
ACT.28.19	Mbol hm Yuden bëngafèd adzo te, mëntoa a enyòdi na makë ai adzo abë Kaizer; nala watyan ki na mëbëlë e dzam masòman ayòṅ dama ete. 
ACT.28.20	Asu etòm te ndò masili na mayen mina, mëlèè fë mina adzo te, amu etòm afidi Israel endzò mëbëgë e mësuṅ ma. 
ACT.28.21	Bò ai nyè na: Mfag waan, tò kalara ziṅ a bëbëgë wa, biandzëki bi, asòò a Yudea; Tò mbòg ziṅ ya a babëdzaṅan dzëki bia sòṅ lèè ngë akad abe dzom ziṅ atyan ai wa. 
ACT.28.22	Ndò hm biayi na biwog mfag woe mbol watsog, amu biayëm na bod bafëdan ai mkpamaṅ ekoan hi hom osë.
ACT.28.23	Ndò bëngayili nguma amos, bësòò abui a nda dzie, angatimi bò, abòòlò edzoe Zamba, ayini bò mam më Yesus, atarigi a mvende Moses ai bëprofèt, akèè lë kidi, akëlë kui ngongogële. 
ACT.28.24	Bëvòg bëyëbë fò e mam adzoo ma, e ba bëvòg të yëbë. 
ACT.28.25	Bëngatsaman hm nala kiṅ kiṅ, ndò Paulus akòbò ebug dzia, na, Mfufub Nsisim akòbò fò mbëṅ ai bëtara a anyu profèt Isaias na:
ACT.28.26	Këlëg abë e bod ba, okòbò na:
ACT.28.26	Miayi fò wog ai mëlò, dzam da të toan wog,
ACT.28.26	Miyënë ai mis, dzam da të yen.
ACT.28.27	Amu nnëm ayòṅ di omana ya bò alèd,
ACT.28.27	ndò fë batoan ki fë wog ai mëlò, bëmana fë budi mis.
ACT.28.27	Asu yë na të bayen ai mis, të bawog ai mëlò,
ACT.28.27	bò të soṅ ai nnëm na bëvëṅan, mësye bò
ACT.28.28	Yëman hm na akode Zamba di alomëban ya bëhaiden. Bò bayi wog.
ACT.28.29	Akòbò angakòbò nala, ndò Yuden bëngatye ai dulu na badugan, bëlaṅëdan bò a bò.
ACT.28.30	Angatòbò nala minguma mimbu mibè, asye mòni woe, asoan ai e bod bësë bëkëlë nyè yen,
ACT.28.31	ayedan edzoe Zamba, ayëgëlë mam më Nti Yesus Kristus ai fim esë, tègè ai e mod akaman ai nyè na abë dò bò.
ROM.1.1	Ma
ROM.1.2	ya bëprofèt boe bëngakag osusua a mimfufub mintilan, 
ROM.1.3	atyan ai mòn woe ya angabyali a nda-bod David mfag ya minson, 
ROM.1.4	bëtele nyè na anë mòn Zamba ai ngul mfag ya Mfufub Nsisim, atarigi a akui-lë sòṅ bëwu, Yesus Kristus Nti waan; 
ROM.1.5	Abë nyè ngò binganòṅ ntotomamaa ai esye apostel asu yë na, a dzoe die, biyëgëlë abò mëwog a ṅyëbë a zaṅ bëhaiden bësë. 
ROM.1.6	A zaṅ bëhaiden bëte, Yesus Kristus nyè angaloe fë mina, 
ROM.1.7	e mina bësë ya minë a Roma, mindindiṅ mi Zamba, a minë nloean a etye mimfufub, ntotomamaa ai e mvoè ya biasò abë Zamba esya waan, ai abë Nti Yesus Kristus bibòòg ai mina.
ROM.1.8	E di osu, mavë Zamba ngaṅ a dzoe Yesus Kristus asu mina bësë, amu bataman ṅyëbë waan a si esë. 
ROM.1.9	Amu e Zamba ya masye a nsisim wama ai mbëmbë foe anë ma mfaṅ mbòòlò na matsog mina tègè ku sòm, 
ROM.1.10	mësiligi nyè kòm esë a ngogëlan dzama ngë anë të dzam yenan ana na, a ṅyian woe, mësò ki të abë mina! 
ROM.1.11	Amu mayi du na mayen mina, asu yë na mëvë mina efaè nsisim asu yë na miwon, 
ROM.1.12	nala watyan na ma mëbi fë awonòṅ abë mina asu ṅyëbë ya mëbëlë fufulu ai mina. 
ROM.1.13	Mayi ki na miyëgan dò, a babëdzaṅ, na mëngahan hala na mazu abë mina, ndò azaag kui ana, tègè ai zen; asu yë na mëbi fë mfi abë mina anë mayen wò a e bëhaiden bëvòg. 
ROM.1.14	Mëbëlë ekola ai bë Grek, ai bëlòbò-lòbò, ai mimfëfëg, ai mëkut, 
ROM.1.15	asu te, mfag wama, mayag na, tò mina ya Roma fë, mëzu mina kad mbëmbë foe. 
ROM.1.16	Amu mawog ki osòn asu mbëmbë foe, amu anë ngul Zamba asu akode e mod osë ayëbë, atarigi ai man Yuden
ROM.1.17	Amu afu-nnëm sosoo Zamba lakulan ete, lëtarigi a ṅyëbë, lëkëlë mana a ṅyëbë, akyaè ya anë ntilan na: Enyiṅ yasò sosoo mod a ṅyëbë
ROM.1.18	Amu olun Zamba, osòòg a yob, wakulan ebyandi esë ai abe-nnëm e bod bafèd bëbëla zen ai abe-nnëm a nyòl, 
ROM.1.19	asu te e dzom mod onë yëm abë Zamba yayene abë bò, amu Zamba angalëdë bò dzò. 
ROM.1.20	Amu, e byem ya basëki dzam yen abë nyè, atarigi a akomo-lë si-ndon, bënë biè dzam yen a bikokoma, anë ngul kole dzie ai azamba die, antoa hm na, mod abëlë ki bidzuga, 
ROM.1.21	amu yë na, bëyëmë të Zamba, ndò bandzëki nyè lugu ngë avë nyè ngaṅ anë Zamba; Ndò hm bënganyaban fò a afan ai minlaṅëdan miaban, akut nnëm daban lënada a dibi. 
ROM.1.22	Bëtsogo na bënë mimfëfëg, ndë bënë mëkut, 
ROM.1.23	ndò bëngafòlan duma Zamba kole ai bihëgëlë bi mod ndon dzom, ai ebi bi anòn, ai tsit mëkul, ai e nyi yawòṅ a si. 
ROM.1.24	Asu te ndò Zamba angadzoge bò ai bëbe miṅyian a minnëm miaban na bëku a enyiṅ mvit, bësama nyòl dzaban ete. 
ROM.1.25	Ndò bëngafòlan bëbëla ya abë Zamba ai mëdugan, bëngalugu, bësye fë bikokoma, bëdzoge nkomo. Olugu ai nyè a bisëb bisëb. Amen. 
ROM.1.26	Asu te ndò Zamba angadzoge bò na bëku a bëbe miṅyian, amu, bininga baban bëligi bëlan ai fam anë wayean
ROM.1.27	dzam dëda fë, fam edzoge mbol bayean bëlan ai bininga a enòṅ, eyë bëngadig ai ngoṅ hë na babëlan ai bò bò, fam ai fam, bëngabò mam më osama; bò bëben bëngabi maan ya bivus bite. 
ROM.1.28	Mbol bandzëki yi na bayëm Zamba, ndò Zamba nyè angadzoge bò a nsisim ndim waban, bëngabò e mam mayean ki. 
ROM.1.29	Bënë ndziean ai abe-nnëm asë, ndòg, mëtom; bënë ndzalan ai mëkomëga, ewoe bod, zuṅa, mëdugan, mvol, minsòs, 
ROM.1.30	andondòṅ, bësiṅi Zamba, ebyandi, mëbun, enguṅ, fëg ya abò abe, bòn mëlò, 
ROM.1.31	tègè ai fëg, tègè ai bëbëla, tègè ai nnëm, ngèt. 
ROM.1.32	Bëfyaṅan yëm ntol Zamba na e bod babò e mam ma bakyëbë ai awu
ROM.2.1	Asu te, a e mod watsig ntol, wasëki ai bidzuga. Amu eyòṅ watsig e mod mbòg ntol, wakpèè wamen a adzo, amu e wamen watsig ntol, wabò fë mam mëte. 
ROM.2.2	Biayëm na Zamba atsig e bod babò e kan mam nyi ntol a bëbëla. 
ROM.2.3	A e mod watsig e bod babò e mam ma ntol, wamen obò fë mò, dze yë watsog na wayi tub ntol Zamba nga? 
ROM.2.4	Yë mbol ki wabyandi abui abëṅ-nnëm die, ai fin dzie, ai mvam dzie, wa tègè yëm na abën-nnëm Zamba lakë ai wa a avëṅan enyiṅ? 
ROM.2.5	Etòm alèd-nnëm doe ai mëlò ya nnëm woe endzò wakoman wamen olun a nyòl asu amos olun ai amos ya sosoo ntol Zamba ayi kulan, 
ROM.2.6	ayi vë mod osë anë mimboan mie minë. 
ROM.2.7	E ba bandzëki ku sòm, bësye mbëṅ, bëdzëṅë hë duma, ai olugu, ai enyiṅ kole, mbò ayi vë enyiṅ kòm, 
ROM.2.8	e ba ki badzëṅ hë mfi waban, bëbyandigi bëbëla, bënada a mbë-nnëm, mbò ayi vë olun ai ayòg. 
ROM.2.9	Mindzug ai mësis binë e mod osë abò abe a nyòl, osusua abë man Yuden, akalan ai man Grek. 
ROM.2.10	Duma, ai olugu, ai mvoè bia bitoa ai e mod osë abò mbëṅ, atarigi ai man Yuden, akalan ai man Grek. 
ROM.2.11	Amu Zamba asëki timi. 
ROM.2.12	E ba bësë bëngasëm, të yëm mvende
ROM.2.13	Amu yë na, së ki e bod bavogolo mvende mbò bënë sosoo a mis më Zamba, hë e bod banyie mvende mbò bëbëlë mëkyëbë. 
ROM.2.14	Amu yë na, eyòṅ e bëhaiden ya babëlë ki mvende babò mam më mvende hë mbol nnëm walëdë bò, tò anë babëlë ki mvende, bò bëben bënë mvende dzaban. 
ROM.2.15	Bod bëte balëdë bia na e dzom mvende yabende enë bò ntilan a nnëm, amu sosoo waban abòòlò bò, minlaṅëdan miaban a zaṅ bò bò misòman bò ngë ki na mikaman ai bò, 
ROM.2.16	amos ya Zamba ayi tsig ntol e mam më bod ya mësòlò ai mbëmbë foe wama abë Yesus Kristus.
ROM.2.17	Ngë wadzo hm na onë man Yuden, ofidigi mvende, obò fë enguṅ ai Zamba, 
ROM.2.18	ndò wayëm ṅyian Zamba, oyëmë fë e dzom yadaṅ mbëṅ, mbol bëngayëgëlë wa a mvende, 
ROM.2.19	ngë wayëm mbëṅ mbëṅ na onë nlëdë-zen asu mindindim, otoa mfyè asu e ba bënë a dibi, 
ROM.2.20	otoa ṅyëgëlë e ba bënë mëkut, ṅyëgëlë ban bòngò, hë etòm yë na mvende dzoe yavë wa ayëmë-lë fëg ai bëbëla! 
ROM.2.21	A e mod wayëgëlë e mod mbòg, nga wayëgëlë fë wamen? A e mod wabende na të badzib, dze yë wamen wadzib? 
ROM.2.22	A e mod wadzo na të babò bisog, dze yë wamen wabò bisog? A e mod wawog bivëgëlë bëzamba
ROM.2.23	A e mod wabò enguṅ a mvende, wabyandi hm Zamba eyòṅ wadaṅ mvende! 
ROM.2.24	Amu anë ntilan na: Mina miabò na bëmgbali dzoe Zamba a zaṅ bëhaiden
ROM.2.25	Amu akële
ROM.2.26	Ngë e mod asëki nkëlan
ROM.2.27	Ndò hm e mod asëki nkëlan a nyòl, hë da abaala të mvende, atsig wa ntol, e wa ya obëlë ntilan mvende ai nkëlan, odaṅa mvende. 
ROM.2.28	Amu man Yuden asëki hë e dzom yayene a mis, ndò fë akële lasëki e dzi yayene a nyòl, 
ROM.2.29	dzam da man Yuden anë e dzi esòlò, ndò fë nkëlan ya nnëm onë a nsisim, së ki a e mvende enë ntilan; Olugu woe asò ki a bod, asò abë Zamba.
ROM.3.1	Eyë hm Zamba Yuden adaṅ lod e bod bëvòg ve? Ndò ki akële anë mfi dze? 
ROM.3.2	Alodo hm fò bò abui mimfag misë. Amu, e di osu, mbò Zamba angavë bibug bie. 
ROM.3.3	Ndò hm ki, dze, yë ngë bod bëziṅ bandzëki bò mëwog, yë mëlò maban masole mgba Zamba? 
ROM.3.4	Tègè ai dzom ziṅ nala! Zamba nyè anë bëbëla, mod osë atoa mvol, akyaè anë ntilan na: Asu yë na bëmëm na onë sosoo a bibug bie, okyëbë fë eyòṅ batsig wa ntol
ROM.3.5	Ngë abe-nnëm daan lalëdë afu-nnëm Zamba a ngëëṅ, bidzo hm ya? Yë Zamba anë mbë-nnëm eyòṅ olun woe wadzimbi bia? (Makòbò hm fò a nkoṅ mod). 
ROM.3.6	Tègè ai dzom! Ngë tègè ai nala, eyë Zamba anë dzam tsig si-ndon ntol ya? 
ROM.3.7	Ndò hm ki, ngë bëbëla Zamba awum a mfugu wama a yob, antoa duma die, asu dze hm badugan ma tsig ntol anë nsemë minsëm? 
ROM.3.8	Ndò hm, yë e kan bod bëziṅ bamgbali bia enë ete, bò na biadzo na: ‘Mboan abe, asu yë na mbëṅ ozu?’ E bala bëte bëmbëlë ya sosoo endëgëlë.
ROM.3.9	Dze hm? Yë bia biadaṅ mimfaṅ? Tègè hm fò a! Amu mëtsig ya na tò Yuden, tò Grek, bësë bënë a edzoe nsëm, 
ROM.3.10	e kan enë ntilan na:
ROM.3.10	Tò mod ziṅ asëki sosoo, 
ROM.3.11	mod ziṅ awog ki Zamba, tò mod ziṅ adzëṅ ki Zamba. 
ROM.3.12	Bësë bënë ndiman zen, bësë bëtoa ewuwu-ntug, tègè ai e mod abò mbëṅ, tègè ai tò mbòg
ROM.3.13	Engòṅ dzaban enë e sòṅ eyoo, badug bod ai oyëm waban
ROM.3.14	Anyu daban anë a tuud ai bikag, ai ngëb
ROM.3.15	mëkol mëvolo bò na bakë soe mëki; 
ROM.3.16	a mëzen maban, hë bikudi ai zoe, 
ROM.3.17	ndò bayëm ki zen mvoè
ROM.3.18	A mis maban, tègè ai wòṅ Zamba
ROM.3.19	Biayëm na, e mam ya mvende yadzo mabëbë e bod bënë a edzoe mvende, asu yë na anyu asë afëdëban, si-ndon esë engayalan nkat abë Zamba. 
ROM.3.20	Asu te mod ziṅ akyëbë ki ai afu-nnëm a mis më Zamba ai mimboan ya mvende, amu yë na biayëm nsëm hë a zaṅ mvende.
ROM.3.21	Dzam da, afu-nnëm sosoo Zamba angakulan tègè ai mvende; mvende eben ai bëprofèt bamëm nala; 
ROM.3.22	Afu-nnëm sosoo Zamba layenëban asu bëyëbë ai ṅyëbë bayëbë Yesus Kristus. Amu dzom ziṅ yatsende ki hala, 
ROM.3.23	bod bësë bëngasëm, ndò badzëman ai duma Zamba, 
ROM.3.24	ndò hm bakyëbë a nkat a zëzë
ROM.3.25	Zamba angatele nyè na anë mëtunëṅa ai ṅyëbë ya mëki moe asu yë na abò mbòòlan afu-nnëm sosoo die, mbol adzu minsëm ya okoba, 
ROM.3.26	ai odzibi Zamba. Asu mbòòlan afu-nnëm sosoo die abog binë di, na anë sosoo ndò fë abò na e mod ayëbë Yesus akyëbë a nkat.
ROM.3.27	Enguṅ yasò hm fë ve? Yayean ki bò! Asu mvende fe hm ki? Yë asu mimboan
ROM.3.28	Amu matsog na mod akyëbë a nkat ai ṅyëbë, tègè yaṅan ai mimboan mi mvende. 
ROM.3.29	Ndò hm, yë Zamba anë hë Zamba Yuden nga? Asë fë Zamba bëhaiden a? Owe, anë fë Zamba bëhaiden, 
ROM.3.30	amu Zamba anë mbòg. Ṅnyè ayi bò na Yuden bëkyëbë a nkat etòm ṅyëbë waban, abò fë na bëhaiden bëkyëbë a nkat hë ai ṅyëbë. 
ROM.3.31	Yë biasole hm mvende ai ṅyëbë? Tègè ai dzom! Biawone wone mvende.
ROM.4.1	Biazu hm dzo na tara waan Abraham, a etye nyòl, angabi dze? 
ROM.4.2	Amu, ngë Abraham angakyëbë a nkat hë a zaṅ mimboan
ROM.4.3	Amu ntilan wadzo ya? Abraham angayëbë Zamba, ndò bëngalaṅ nyè dò na akyëbë a nkat
ROM.4.4	Bayaan ki ai mbò-esye maan asu abëṅ-nnëm, maan mënë ekola. 
ROM.4.5	Asu e mod andzëki sye, ayëbëgë e mod abò na mbë mod akyëbë a nkat, ṅyëbë woe walaṅëban nyè na akyëbë a nkat. 
ROM.4.6	Akyaè ya David akam e mod ya Zamba angabò na akyëbë a nkat tègè yaṅan ai mimboan, na mod te anë mvòm na: 
ROM.4.7	Bënë mvòm, e ba ya minsëm miaban miadzuban, ai e ba ya minsëm miaban miabudiban; 
ROM.4.8	Sombòg mvòm, e mod Nti alaṅ ki nsëm woe a taṅ
ROM.4.9	Yë ebug mvòm dzi yatyan ai Yuden, yë yatyan ai bëhaiden? Amu biadzo na: Bëngalaṅ Abraham na ṅyëbë woe wakyëbë nyè a nkat
ROM.4.10	Eyë angalaṅëban ya? Yë hala akëlëban ya, yë hala abë ki këlëban? Së hm ki a akële, dzam da a esosòli. 
ROM.4.11	Ndò hm anganòṅ ndëm akële
ROM.4.12	abò hë esya akële asu e ba bafidi ki hë akële daban, dzam da a bawulu a zen ṅyëbë ya esya waan Abraham angawulu hala abë ki kelëban. 
ROM.4.13	Amu Abraham ngë ki mvòṅ dzie bandzëki bi ngaga ai mvende, na si-ndon yayi nyè bò ngab-elig, ngaga te engasò a mëkyëbë ya mvende. 
ROM.4.14	Amu ngë e bod badzala mvende mbò bënë ai elig, ṅyëbë ontoa zëzë, ngaga esole. 
ROM.4.15	Mvende dzò yazu hm ai olun. Ngë mvende ebò mò mò hom ziṅ, mod ziṅ tègè dzò daṅ. 
ROM.4.16	Asu te hm elig yasò a ṅyëbë, asu yë na ezu a maa, asu yë na ngaga ewoge ai mvòṅ dzie esë, së hm ki hë ai e ba ya mvende; dzam da ewoge fò fë ai e ba ya ṅyëbë Abraham, ya anë esya waan bia bësë, 
ROM.4.17	akyaè anë ntilan na: Mëngatele wa esya abui mëyòṅ
ROM.4.18	Nyè angayëbë, abëlë afidi tò e hom wayean ki fë fidi, na ayi bò esya abui mëyòṅ, mbol bëngadzo na: Na ngò mvòṅ dzoe yayi bò
ROM.4.19	Andzëki tigibi a ṅyëbë, ayëmë të fë na hala nyòl dzie emana ya wu, atoa dzam bò bisëb ntèd, ayëmë fë na esog Sara emana ya wu. 
ROM.4.20	Ayënë të ngaga Zamba, ndò andzëki bò bisoo, dzam da, angamana won a ṅyëbë, avaa Zamba duma, 
ROM.4.21	ayëmë mbëṅ mbëṅ na anë fë dzam bò e dzi angakag. 
ROM.4.22	Asu te hm bëngalaṅ nyè dò na akyëbë a nkat
ROM.4.23	Adzo te landzëki tilban hë asu die etam na bëngalaṅ nyè dò, 
ROM.4.24	dzam da asu daan fë amu bayi fë bia laṅ nala
ROM.4.25	Yesus te angakabëban asu minsëm mian, ahëlëban asu mëkyëbë man.
ROM.5.1	Ngë biakyëbë a nkat etòm ṅyëbë, bibëlë mvoè ai Zamba a zaṅ Nti waan Yesus Kristus; 
ROM.5.2	A zaṅ dzie ngò fë binë dzam nyian a e maa binada ete nyi, bingabò enguṅ a afidi duma Zamba. 
ROM.5.3	Së hm ki hë nala: Biabò fë enguṅ a mindzug, biyëmë na mindzug miabye fin, 
ROM.5.4	fin ebye azombo, azombo abye afidi. 
ROM.5.5	Afidi dò lakub ki mod osama, amu ediṅ Zamba enë bia nkuban a minnëm ai Mfufub Nsisim bëngavë bia. 
ROM.5.6	Amu, hala te bia bingënë ntëgan, eyòṅ abog angakui, ndò Kristus angawu asu bëbe. 
ROM.5.7	Amu anë hm man aye na mod awu asu sosoo mod. Mod anë hm të dzam ṅyëbë na awu asu mbëmbë mod. 
ROM.5.8	Ndò hm Zamba angalëdë ediṅ a diṅ bia na, bia bitoa bësëm minsëm, ndò Kristus angawu asu daan. 
ROM.5.9	Abadan afëdan na, bikyëbë a nkat ai mëki moe, ayi bia kode a olun woe. 
ROM.5.10	Ngë eyòṅ bingabë minziziṅ mie, bingalad ai Zamba a awu mòn woe, ngamëna ai eyòṅ bilad ya dzi. Biayi kodeban a enyiṅ dzie. 
ROM.5.11	Së hm ki hë nala, dzam da, biayi bò enguṅ a bë Zamba ai Nti waan Yesus Kristus a angavë bia elad.
ROM.5.12	Asu te, akyaè ya nsëm
ROM.5.13	Amu hala mvende yabë ki sò, nsëm ontoa ya a si-ndon, dzam da nsëm walaṅëban ki ngë mvende esëki, 
ROM.5.14	ndò awu angadzoe atarigi abë Adam, azaag kui abë Moses; angadzoe tò e ba bandzëki sëm akyaè ya Adam angasëm. Ṅnyè hm anë ndëm e nyò angabë na azu
ROM.5.15	Dzam da, së ki mbol nsëm, ngò fë efaè-akab. Amu, ngë abui bod bëngawu etòm nsëm mod mbòg, kë maa Zamba ai efaè ya maa mod mbòg, Yesus Kristus, bingabui abë abui bod! 
ROM.5.16	Efaè yasëki anë nsëm mod mbòg. Amu ntol batsig a nsëm mod mbòg onë mëku, efaè-akab yabò na mod okyëbë a nkat tò ai abui minsëm. 
ROM.5.17	Amu, ngë awu angadzoe etòm nsëm mod mbòg, e ba banòṅ ndzalan maa ai efaè afu-nnëm sosoo bayi dzoe a enyiṅ a zaṅ mod mbòg, Yesus Kristus fog fe? 
ROM.5.18	Ndò hm, mbol ya etòm nsëm mod mbòg engasò ai mëku asu bod bësë, nala ngò fë etòm mëkyëbë më mod mbòg engasò ai mëkyëbë ya enyiṅ asu bod bësë. 
ROM.5.19	Amu yë na, akyaè ya abui bod bëngavëṅan bësëm etòm mëlò më mod mbòg, nala ngò fë abui bod bayi bi mëkyëbë etòm mëwog më mod mbòg. 
ROM.5.20	Mvende engasò asu yë na nsëm obui. E hom ki nsëm obui, maa nyè fë angafuguzan, 
ROM.5.21	asu yë na, e kan ya nsëm ongadzoe a awu, nala ngò fë maa adzoe ai mëkyëbë asu enyiṅ kòm a zaṅ Yesus Kristus Nti waan.
ROM.6.1	Bidzo hm ya? Ye bikanga a nsëm asu yë na maa abui? 
ROM.6.2	Tègè ai dzom! E bia ya bingawu ya a nsëm, eyë binë dzam nyiṅ ete ya? 
ROM.6.3	Yë miayëgan na, e bia ya bingaduuban
ROM.6.4	Bingadzëban abë nyè ai ṅduan asu awu, asu yë na, akyaè ya duma esya angakuli Kristus a bëkon, nala ngò fë bia biwulu a mkpamaṅ enyiṅ. 
ROM.6.5	Amu, ngë bimana ya lad ai akyaè awu die, kë biayi fë kaban akui-lë sòṅ die a! 
ROM.6.6	Biayëm fò na nnomo modo
ROM.6.7	Amu e nyò awu, akodeban a nsëm. 
ROM.6.8	Ngë bingawu hm ai Kristus, biayëbë na biayi fë nyiṅ ai nyè, 
ROM.6.9	mbol biayëm na Kristus akulëban a bëkon, ndò ayi ki dugan wu, awu ladzoe
ROM.6.10	Amu angawu, ndò angawu a nsëm hë eyòṅ dzidzia. Mbol hm anyiṅ, anyiṅ a bë Zamba. 
ROM.6.11	Mina fë yëman hm na minë ṅwuan a nsëm, minyiṅi ai Zamba abë Kristus Yesus. 
ROM.6.12	Të hm fë nsëm wabada dzoe a nyòl awu dzaan, na mivogolo miṅyian mie, 
ROM.6.13	ndò fë të miabara vë bidzo bian na bibò bikpëlë bi mbë-nnëm; Vaan Zamba mina bëben anë e bënyiṅ basò a awu, mivë Zamba bidzo bian na bibò bikpëlë bi mëkyëbë. 
ROM.6.14	Amu nsëm wayi ki fë mina dzoe. Amu miawoge ki fë ai mvende, miawoge ai maa. 
ROM.6.15	Dze hm fë? Yë bikë biasëm, hë etòm yë na biawoge ki ai mvende, biawoge hë ai maa nga? Tègè ai dzom! 
ROM.6.16	Nga miayëm na, eyòṅ miavëṅan mod ziṅ olò na miawog nyè, mintoa fë olò e mod miawog, ngë olò nsëm, mikëlë a awu, ngë olò mëwog, mikëlë a mëkyëbë? 
ROM.6.17	Maa abò ai Zamba na, afyaṅan bò na mingabë olò nsëm, ndò të mingabò mëwog ai nnëm osë e kan ayègè bëngavë mina, 
ROM.6.18	mikodeban a nsëm, mingabò olò mëkyëbë. 
ROM.6.19	Makòbò nkòbò mod mbol nyòl dzaan enë ntëgan. Amu e kan ya mingavë bidzo bian na bibò mvit ai mbë enyiṅ esye olò akë ai mod oyab, nala ngò hm fë vaan bidzo bian etoa dzi na bibò mëkyëbë esye olò asu enyiṅ mfuban. 
ROM.6.20	Amu eyòṅ mingabë bëlò bë nsëm, mina tègè ai mëkyëbë. 
ROM.6.21	Maan mëfe mingabi a e byem ya mingawog ya osòn ete bi? Amu amana daban anë hë nsëm. 
ROM.6.22	Etoa dzi hm, mbol mingakodeban a nsëm, mibòò Zamba bëlò, mibëlë maan asu mfuban, amana daban anë enyiṅ kòm. 
ROM.6.23	Amu maan më nsëm mënë nsëm, efaè-akab Zamba etoa enyiṅ kòm abë Yesus Kristus Nti waan.
ROM.7.1	A babëdzaṅ, -makòbò hm ai e bod ya bayëm mvende- yë miayëgan na mvende yabi mod hë ntye angënë atala? 
ROM.7.2	Amu nlugan mininga otii ai nnom hë eyòṅ nnom atala. Ngë nnom ahë wu, antoa fili ai mvende nnom. 
ROM.7.3	Nala onë na, ntye nnom atala, nge ahë lug fam fë, abò ngòbinda. Ngë nnom ahë wu, anë fili ai mvende; abò ki ngòbinda ngë ahë lug fam fë. 
ROM.7.4	A babëdzaṅ, antoa hm na mina fë mingawu a mvende a nyòl Kristus, asu yë na miwoge ai mod mfë, e nyò angakulëban a bëkon, asu yë na biwum Zamba bibuma. 
ROM.7.5	Amu eyòṅ bingabë nyiṅi enyiṅ nyòl, bëbe miṅyian bë nsëm bëngabò esye a bidzo bian a zaṅ mvende, asu yë na biwum bibuma asu awu. 
ROM.7.6	Etoa dzi hm, bikodeban ya a mvende, ai awu bingawu abë e nyò angabë atègè bia, bintoa hm dzam sye a mkpamaṅ nsisim, së ki a nnomo ekaṅa kaba.
ROM.7.7	Bidzo hm ya? Yë mvende enë nsëm? Tègè ai dzom! Hë da, ngë tègè ai mvende, ma tègè yëm nsëm. Amu mëngabë ki dzam yëm mbë-ṅyian, ngë mvende ebò tègè dzo na: Të wayi ezaa dzom
ROM.7.8	Nsëm ongayen zen a mvende
ROM.7.9	Okoba, mëngabë të hm mënyiṅi tègè wodan mvende. Ṅnyie anë mvende engasò, ndò nsëm ongatari na waanyiṅ, 
ROM.7.10	ma, mëwuu, ndò e mvende engabë na yakë ai ma a enyiṅ engakë ai ma a awu. 
ROM.7.11	Amu nsëm ongayen zen a mvende, odugu ma, mëngawu ete. 
ROM.7.12	Dzam da mvende eben enë mfufub, abende atoa mfufub ai sosoo, ai mbëṅ. 
ROM.7.13	Yë e dzom enë mbëṅ engasò ai ma awu? Tègè ai dzom! Nsëm, asu yë na nsëm ongakui a ngëëṅ, ongasò ai ma awu a zaṅa bende. 
ROM.7.14	Amu biayëm na mvende enë dzam ya nsisim, ma mënë hm mod minson ya mëngakaban a ewoge nsëm. 
ROM.7.15	Amu mayëm yëm ki e dzam mabò. Amu së ki e dzom mahan ndzò mabò; hë da, e dzi mafëm, ndzò mabò. 
ROM.7.16	Ngë e dzom mayi ki, endzò mabò, mënë hm kiṅa i mvende na enë mbëṅ. 
ROM.7.17	Antoa hm na, së ki fë ma mabò dò; nsëm otoa ma a nyòl ngò wabò dò. 
ROM.7.18	Amu mayëm na e dzom enë mbëṅ yatoa ki abë ma
ROM.7.19	Amu mabò ki mbëṅ mayi, abe mayi ki, ndò mabò. 
ROM.7.20	Ndò hm, ngë mabò e dzi mayi ki, së hm ki fë ma mabò dò; nsëm otoa abë ma ngò wabò dò. 
ROM.7.21	Mëngasòm hm e mvende nyi na: Eyòṅ mayi na mabò mbëṅ, abe antoa ma babi. 
ROM.7.22	Amu mawog mintag ai mvende Zamba asu nnëm wama. 
ROM.7.23	Dzam da ndò mayen mvende fë a bidzo biama, mvende te yaluman ai e mvende ya nnëm wama ete, ndò fë yabi ma nkom a e mvende nsëm ya enë ma a bidzo biama. 
ROM.7.24	Ngò ma e! Za hm angâkode
ROM.7.25	Maa ai Zamba a dzoe Yesus Kristus Nti waan. Antoa hm na, hë ma ma, masye mvende Zamba a nsisim, ma fë mësye mvende nsëm a nyòl.
ROM.8.1	Antoa hm na, ntol mëku ziṅ wasëki asu e bod bënë abë Kristus Yesus
ROM.8.2	Amu mvende nsisim enyiṅ abë Kristus Yesus engakode wa a mvende nsëm ai awu. 
ROM.8.3	E dzam mvende engabë ki dzam bò mbol engamana tëg etòm nyòl, Zamba abò dò: Angalom mòn woe, anòṅò nyòl nsëm, na avaè nsëm, ndò angatègè nsëm a nyòl, 
ROM.8.4	asu yë na abende nsëm adzalëban abë bia ya biawulu ki anë nyòl yayi, biwulugu anë nsisim wayi. 
ROM.8.5	Amu e bod bënë a edzoe nyòl, batsog fë hë mam më nyòl; e ba ki bënë a edzoe nsisim, batsog mam më nsisim. 
ROM.8.6	Amu nyòl yakë ai mod a awu, nsisim okëlë ai nyè a enyiṅ ai mvoè. 
ROM.8.7	Asu te, e dzam nyòl yadaṅ yag ai dzò, laluman ai Zamba, amu layëbë ki mvende Zamba, dzam te labëlë ki ngul ya ayëbë dzò. 
ROM.8.8	E bod banyiṅ enyiṅ nyòl basëki dzam nyëb Zamba a nnëm. 
ROM.8.9	Mina, miasëki bod bë nyòl, minë bod ya nsisim ngë nsisim Zamba otoa abë mina. Ngë mod ziṅ abëlë ki nsisim Kristus, e nyòlò te awoge ki ai nyè. 
ROM.8.10	Ngë Kristus anë abë mina, nyòl enë ṅwuan asu nsëm, nsisim otoa enyiṅ asu mëkyëbë. 
ROM.8.11	Ngë nsisim e mod angakuli Yesus a bëkon otoa abë mina, e mod angahëlë Kristus a bëkon nyè fë ayi vë biwuwu bi nyòl bian enyiṅ mbol nsisim woe otoa abë bia. 
ROM.8.12	A babëdzaṅ, antoa hm na, biabëlë ki nyòl ekola ziṅ, na bikë të nyiṅ anë nyòl yayi, 
ROM.8.13	amu ngë mianyiṅ anë nyòl yayi, miayi wu. Ngë miwoe hm mimboan mi nyòl a nsisim, miayi nyiṅ. 
ROM.8.14	Amu e ba ya nsisim Zamba walëdë zen, e bala bëte bënë bòn bë Zamba; 
ROM.8.15	Amu miandzëki dugan nòṅ nsisim wòṅ, dzam da minganòṅ nsisim ya etye bòn; abë nsisim te ngò biayedan na: Abba, a tara! 
ROM.8.16	Nsisim te oben ngò wabòòlò a nnëm waan na binë bòn bë Zamba. 
ROM.8.17	Ngë binë hm bòn, binë fë bëkaban bë elig. Mbol binë bëkaban bë elig Zamba, biakaban dzò ai Kristus, ngë bibi mintye ai nyè, asu yë na binòṅ ngab a duma die.
ROM.8.18	Mayen na mintye ya abog binë di miavëgan ki ai e duma layi kulan a ngëëṅ a bë bia. 
ROM.8.19	Amu bikokoma
ROM.8.20	Amu bikokoma bingatòbò a edzoe bivovolan bi mam, së hm ki na bidaṅ adiṅ nala, hë asu e nyò adzoege biè, bibëlë të afidi na 
ROM.8.21	bikokoma bite biayi kodeban a esye olò ya ndon, bikë a fili duma bòn bë Zamba. 
ROM.8.22	Biayëm na si-ndon esë yatad, ebëlë mintye mi nkogolo akui ana. 
ROM.8.23	Së hm ki hë nala, dzam da, bia bëben bibëlë bifaè bi osu ya abë Mfufub Nsisim, bia bëben biatad a minnëm etere biyanga na bibò bòn bë Zamba, ai akode nyòl dzaan. 
ROM.8.24	Amu bingakodeban a afidi. Afidi ya bayen asëki afidi. Amu, za afidi e dzom ya ayen? 
ROM.8.25	Ngë biafidi hm e dzi ya biayen ki, bingayanga hm, bibana nnëm. 
ROM.8.26	Dzam dëda fë, nsisim wakad vòli atëg daan. Amu biayëm ki kogëlan mbol wayean, dzam da nsisim wakogëlan asu daan ai e kan biyëga ya mod asëki dzam fala. 
ROM.8.27	E mod asoṅ minnëm ayëm akyaè ṅyian onë a nsisim, amu akogëlan asu daan e kan Zamba adiṅ. 
ROM.8.28	Biayëm na, asu e bod badiṅ Zamba, dzom esë yakë mana mbëṅ, amu angaloe bò a ṅyian woe. 
ROM.8.29	Amu e ba angatari yëm osusua, atele fë bò na bëfulan ai mòn woe, asu yë na abò ntol mòn a zaṅa bui babënyaṅ. 
ROM.8.30	E ba ya angatòb nala, mbò fë angaloe. E ba ya angaloe, mbò angatele a etye sosoo, mbò angavë duma.
ROM.8.31	Bidzo hm adzo di ya? Ngë Zamba anë ai bia ngam, za ayi luman ai bia? 
ROM.8.32	Emen nyè andzëki kaman ai mòn woe emen, ndò angakab kab nyè asu bia bësë. Eyë ayi bia bò të vë byem bisë abë nyè ya? 
ROM.8.33	Za ayi sòman e ba ya Zamba angatòb? Zamba ṅnyè hm atele a etye sosoo. 
ROM.8.34	Za ayi kpèè a adzo? Kristus Yesus angawu, abadan afëdan, akui a sòṅ, ṅnyè anë a mbo-nnomo esya, akogëlan asu daan. 
ROM.8.35	Za ayi bia kandan ai ediṅ Kristus? Yë mindzug, yë nsaṅan, yë etibili, yë zie, yë nsò, yë abe ziṅ, yë nyamëla okëṅ? 
ROM.8.36	Akyaè anë ntilan na:
ROM.8.36	Etòm dzoe endzò biawu nguma ntye amos, bëngatele bia etye mintomba ya bakë tsig
ROM.8.37	Tègè hm fò, amu a e mam mësë ma, biadò a dzoe e nyò angadiṅ bia.
ROM.8.38	Mayëm mbëṅ mbëṅ na, tò awu, tò enyiṅ, tò benglès, tò bidzoe, tò e bi bingalod, tò e bi biazu, tò mingungul, 
ROM.8.39	tò yob, tò ndon, tò ekokoma efë yasëki bia dzam kandan ai ediṅ Zamba ya enë abë Kristus Yesus Nti waan.
ROM.9.1	Bëbëla
ROM.9.2	na nnëm onë ma ndzugulan abui, ndò fë mintye minë ma a nnëm kòm esë. 
ROM.9.3	Amu mënë dzam kogëlan na mamen mëbëgë eyòg yatsam ma ai Kristus, hë asu e babëdzaṅ mëvuman ai bò a mëki, 
ROM.9.4	mbò bënë bòn bë Israel, mbò bawoge ai etye bòn bë Zamba, ai duma, ai ngaga, 
ROM.9.5	mbò bawoge ai bëtara; abë bò ngò Kristus atye mfag ya nyòl, ṅnyè alod byem bisë; Zamba ya aluguban a bisëb bisëb, amen. 
ROM.9.6	Nala watyan ki na ebug Zamba engaku a fud. Amu së ki e bod bësë babyali abë Israel mbò bënë Israel. 
ROM.9.7	Ndò fë së ki mbol bënë mëki më Abraham ndò bò bësë bënë bòn, hë da abë Isaak ngò wayi bi mvòṅ dzoe
ROM.9.8	Nala watyan na, së ki bòn ya nyòl mbò bënë bòn bë Zamba, dzam da bòn bë ngaga mbò bayi loe na mvòṅ. 
ROM.9.9	Ebug ngaga hm dzi: Akyaè abog di, a mayi sò, Sara ambëlë ya mòn
ROM.9.10	Së ki hë nala, dzam da, Rebekka anganòṅ abum ai fam dzia, Isaak, esya waan. 
ROM.9.11	Amu, hala te babë ki byali tò ki abò e dzi enë abe ngë mbëṅ, asu yë na ṅyian Zamba otòbò anë angayi, 
ROM.9.12	së ki asu mimboan, hë asu yë na Zamba angaloe, ndò bëngakad nyè na: Ntol wayi sye mëligi-mvua
ROM.9.13	akyaè anë ntilan na
ROM.9.14	Bidzo hm ya? Yë ebom-kama enë abë Zamba? Tègè ai dzom! 
ROM.9.15	Amu adzo ai Moses na:
ROM.9.15	E mod mëdzo na mayen ngòl, ṅnyè mayen ngòl,
ROM.9.15	e nyò madzo na mawog mintye, ṅnyè mawog mintye
ROM.9.16	Antoa hm na, së ki na mod wayi daṅ yag, ngë ambara mbil, anë hë na Zamba ayen ngòl. 
ROM.9.17	Amu ntilan wadzo ai Farao na: Asu te matele wa, asu yë na mëtoan kuli ngul dzama a ngëëṅ a bë wa, ai na bëyëdan dzoe dama a si esë
ROM.9.18	Antoa hm na, e nyò adiṅ na ayen ngòl, ayënë nyè ngòl, e nyò ki adiṅ, avëë nnëm alèd.
ROM.9.19	Wayi hm dzo ai ma na: Dze hm fë adzëṅ bia bidzo? Za anë kanga a ṅyian woe? 
ROM.9.20	A mod binam, a bëbëla fò, wa onë za na wafëdan ai Zamba? Yë ekokoma yadzo ai nkomo na, a dze ongakom ma e kan nyi? 
ROM.9.21	Yë na mmè mëmvie abëlë ki ngul ya amam ekòn dzie mbol adiṅ; eyòṅ dzia akomo sug ya abëṅ mvie, eyòṅ evòg dzili akomo zëzë mvie? 
ROM.9.22	Ndò dze ben ki ngë Zamba ayi na akuli olun woe, alëdë fë ngul dzie, ndò të angadzibi e mëmvie më olun mëngabë nkoman na mandaman ai abui fin, 
ROM.9.23	ai asu yë na alëdë akuma duma die asu mëmvie më ngòl ya angatari komëzan asu duma? 
ROM.9.24	Bia hm angaloe kan te, së ki hë a zaṅ Yuden, tò fë a zaṅ bëhaiden, 
ROM.9.25	akyaè adzo a kalara Osea na:
ROM.9.25	Mayi loe e nyò angabë ki ayòṅ dama na ayòṅ dama.
ROM.9.25	E nyò bëdiṅi ki, mëloe na ndindiṅ wama
ROM.9.26	Ndò hm layi bò na, e hom bëngakad bò na: Miasëki ayòṅ dama,
ROM.9.26	Etere ngò bayi bò loe na: Bòn bë e Zamba ya avëë
ROM.9.27	Isaias ayedan fë asu Israel na:
ROM.9.27	Tò taṅ bòn bë Israel ebò anë nsëlëg ya maṅ, hë man abim ṅnyè ayi kodeban. 
ROM.9.28	Amu Nti ayi bò na ebug dzie eyenëban, atsig adzo abog etun
ROM.9.29	Ndò fë akyaè ya Isaias angabende osusua na:
ROM.9.29	Ngë Nti bëzimbi abò të bia lig mvòṅ, ngë bintoa ya anë Sodoma, bingafulan fë ai Gomorra
ROM.9.30	Bidzo hm ya? Biadzo na: bëhaiden ya bëdzëṅë ki mëkyëbë bëngabi mëkyëbë mëte, mëkyëbë ya masò a ṅyëbë, 
ROM.9.31	Israel nyè atoṅo mvende mëkyëbë, ndò andzëki bi mvende. 
ROM.9.32	Etòm dze? Amu bandzëki dò bò a ṅyëbë, bëbò hë anë lasò a mimboan. Bëngatobe a ngòg baku mimbëg, 
ROM.9.33	akyaè anë ntilan na:
ROM.9.33	Yënë sik, matele ekòli obag ai akòg
ROM.9.33	lasòṅ bod a nsëm a Sion; e mod ayi dò yëbë, angasama ki
ROM.10.1	A babëdzaṅ, e dzam nnëm watam ma ai e ngogëlan makogëlan ai Zamba asu daban bisë binë asu akode daban. 
ROM.10.2	Mabòòlò fò asu daban na bënë evag asu mam më Zamba, dzam da evag te etoa ndimi. 
ROM.10.3	Amu bayëgan sosoo Zamba, hë da badzëṅ na balaṅan a sosoo waban, bò të dzoge na edzoe sosoo Zamba edzoe bò. 
ROM.10.4	Amu Kristus anë mëmana më mvende, mëkyëbë asu e mod osë ayëbë.
ROM.10.5	Amu Moses atil adzo mëkyëbë ya mvende na: E mod abò mò, ayi nyiṅ asu mam mëte
ROM.10.6	E mëkyëbë masò a ṅyëbë madzo na: Obë dzo a nnëm woe na, za ayi bed a yob? nala watyan na akë bò na Yesus asus a si. 
ROM.10.7	Ngë ki na: Za ayi sus a mbimbiṅ asi? Nala watyan na, akë sòṅ ai Kristus a bëkon. 
ROM.10.8	Ndò hm wadzo ya? Ebug enë wa babi, a anyu doe ai a nnëm woe
ROM.10.9	Amu ngë wamëm ai anyu doe na Yesus anë Nti, oyëbëgë fë a nnëm woe na Zamba angavëlë nyè a bëkon, wayi kodeban. 
ROM.10.10	Amu mod ayëbë ai nnëm asu mëkyëbe, amëmë ai anyu asu akode. 
ROM.10.11	Amu ntilan wadzo na:
ROM.10.11	E mod osë ayëbë nyè, angâsama ki
ROM.10.12	Amu dzom yasëlan ki a zaṅ man Yuden ai man Grek, amu nyè anë Nti bësë, anë mvam asu e ba bësë baloe nyè. 
ROM.10.13	Amu e mod osë ayi loe dzoe Nti ayi kodeban
ROM.10.14	Eyë hm bayi loe e nyò bandzëki ṅyëbë ya? Eyë bayi ṅyëbë ya ngë bandzëki wog? Eyë bayi wog ya, tègè ai e mod ayedan bò dò? 
ROM.10.15	Eyë bayi yedan ya ngë bandzëki bò lom? Akyaè ya anë ntilan na:
ROM.10.15	Mënyëbëg a dze, mëkol më e bod bayedan mimbëmbë mi mam!
ROM.10.16	Ndò hm, së ki bësë mbò babye mbëmbë foe. Amu Isaias adzo na: A Nti, za angayëbë e dzam bingayedan
ROM.10.17	Antoa hm na ṅyëbë wasò e foe wawog, foe te etoa e mam matyan ai Kristus. 
ROM.10.18	Mëngasili hm na: Yë mbol yë na bandzëki wog? Bëngawog fò:
ROM.10.18	Kiṅ dzaban engayaman a si esë,
ROM.10.18	bibug biaban biyaman a mëbug më si mësë
ROM.10.19	Mëngasili fë na: Dze yë Israel andzëki yëm nga? Moses nyè angatari dzo na:
ROM.10.19	Mayi mina bò na mikombo man zëzë nnam,
ROM.10.19	mayi bò na nnëm odig mina asu man nnam anë tègè ai fëg
ROM.10.20	Isaias nyè akë kë osu, nyè na:
ROM.10.20	E bod bambë dzëṅë ki ma bëyen ya ma,
ROM.10.20	E ba basiligi ki ma, mëkuli bò mamen a ngëëṅ
ROM.10.21	Adzo ai Israel na:
ROM.10.21	Nguma amos hë mësama ayòṅ mëlò ai nnëm alèd di mò
ROM.11.1	Mëngasili hm na: Dze, yë Zamba angaben ayòṅ die? Tègè ai dzom! Amu mamen mënë man Israel, a mëki më Abraham, a nda-bod Benyamin. 
ROM.11.2	Zamba andzëki ben ayòṅ die ya angatari yëm. Ndò ki, dze yë miayëgan e dzam ntilan wadzo abë Elias, eyòṅ angasòman Israel abë Zamba? 
ROM.11.3	A Nti, bëprofèt boe, bëwoe; bë alatar boe, bëmana ndaman; mfag wama, mëligi ya ma etam, ndò fë bëngadzëṅ ya ma ai awu
ROM.11.4	Dze ebug Zamba yayalan nyè ete? Mëtòb asu dama mamen, bod bakuda zamgbal, mbò bandzëki kud Baal mëbòṅ a si
ROM.11.5	Nala ngò hm fë etoa bitoa dzi, man abim ya anë ntòban a afu-nnëm anë hala. 
ROM.11.6	Ngë anë ntòban a afu-nnëm, së ki hm fë ai ngul mimboan, amu ngë tègè ai nala, afu-nnëm asëki fë afu-nnëm. 
ROM.11.7	Antoa hm ya? E dzi ya Israel adzëṅ, andzëki dzò bi. E bod bënë ntòban bëbi dzò. E ba bëvòg bënë alèd-nnëm, 
ROM.11.8	akyaè anë ntilan na: Zamba angavë bò nsisim oyò, avëë bò mis asu yë na të bayen, mëlò asu yë na të bawog, azaag kui a mos di
ROM.11.9	Ndò David adzo na:
ROM.11.9	Tëbëlë bidi waban avëṅan olam ai avòd, ai e hom baku mimbëg ai bivudëga asu daban, 
ROM.11.10	mis maban mëbòò a nkut ete na të bayen, bëbugu mvus tègè vòd
ROM.11.11	Mëngasili hm na: Yë bëngafè mbëg asu yë na bëku? Tègè ai dzom! Dzam da, e zaṅ bëngaku, ndzò akode angasò bëhaiden asu yë na bëwu bò kombo. 
ROM.11.12	Ngë nsëm waban onë akuma si-ndon, evus dzaban etoa akuma bëhaiden, biyòṅ taṅ ya ngë bò bësë bayëbë ana! 
ROM.11.13	Mina bëhaiden madzo ai bò. Mbol anë na ma mënë apostel bëhaiden, malugu esye dzama, 
ROM.11.14	mëfidigi na kamëna ayòṅ dama layi kombo nala, ma mëkode fë bëvòg ya ete. 
ROM.11.15	Amu ngë eyòṅ baben bò, nala wabò na bëlad ai si-ndon, nga eyòṅ bayëbë bò nala watyan na enyiṅ yasò bod a bëkon? 
ROM.11.16	Ngë bibuma bi osu binë mimfufub, ekò fë dzam dëda. Ngë minkaṅ minë mimfufub, mintëm fë dzam dëda. 
ROM.11.17	Ngë mintëm miziṅ mingabugi, a wa ya onë ele efë, a bëhë bëm wa a mintëm mite, ontoa onyaag e mëndim masò a minkaṅa si ele, 
ROM.11.18	wayean ki bò enguṅ a nyòl mintëm. Eyòṅ hm wakë bò enguṅ, së ki wa obëgë minkaṅ, minkaṅ mmiè mibëgë wa! 
ROM.11.19	Wayi kë dzo na ‘mintëm mingabugi asu yë na mëbëmban’. 
ROM.11.20	Nala onë fò mbëṅ! Bëngatsigiban asu tègè ai ṅyëbë, wa oyëmë etoa te asu ṅyëbë. Obë daṅ tsog e mam malod wa, bò hë wòṅ. 
ROM.11.21	Amu, ngë Zamba andzëki kaman ai mintëm miawoge ai ele, tò wa, ayi ki kaman ai wa. 
ROM.11.22	Yënë anë Zamba anë afu-nnëm, atoa fë ayòg. Anë ayòg ai e ba bëngaku. Afu-nnëm Zamba anë wa a nyòl, ngë obò mban a afu-nnëm; ngë tègè ai nala, wayi tsigiban. 
ROM.11.23	E bali hm, ngë bandzëki laṅan a enyiṅ dzaban enë tègè ai ṅyëbë, bayi dugan bëmban a ele. Amu Zamba abëlë ngul ya adugan bò bëm. 
ROM.11.24	Amu, ngë e wa ya onë na bëngatsig wa a ele afan, bësòò wa bëm nala a mbëmbë ele, ngamëna ai e bò ya bawoge ai nala, bayi bò dugan bëm a ele dzaban!
ROM.11.25	A babëdzaṅ, mayi ki fò na miyëgan e ndimba nyi, asu yë na mibindi ai fëg, na alèd-nnëm anë a ngab ziṅ a Israel, akëlë kui anë bëhaiden bësë bamana nyian, 
ROM.11.26	abog te hm Israel osë ayi kodeban, akyaè anë ntilan na:
ROM.11.26	Nkode ayi tye a Sion, amana vaè ebyandi ya abë Yakob. 
ROM.11.27	Amvoe ya malad ai bod di
ROM.11.28	Asu mbëmbë foe, bënë minziziṅ a mfi waan, asu ntòban, bënë mindindiṅ etòm bëtara
ROM.11.29	Amu bifaè bi akab Zamba ai ntòban woe biasëki odali. 
ROM.11.30	Amu akyaè ya mingabò Zamba mëlò okoba, Zamba ayënë mina ngòl etoa dzi asu mëlò maban, 
ROM.11.31	ndò hm bò fë bënë mëlò etoa dzi asu yë na bëyen bò ngòl asu ngòl dzan. 
ROM.11.32	Amu Zamba angafèd bod bësë a mëlò ete asu yë na adugan fë yen bësë ngòl.
ROM.11.33	Abim edòg te! Edòg akuma, ai fëg, ai ṅyëman Zamba! Mintsogan mie mibui ndimba adze! 
ROM.11.34	Amu, za angayëm ntsogan Nti? Za ki angavë nyè mëlëbëga
ROM.11.35	Za angatam nyè vë, angayanga na bëyaan nyè ekola te
ROM.11.36	Amu byem bisë biatye abë nyè, bitoa ai ngul dzie, ndò fë biakë abë nyè. Duma ai nyè a bisëb bisëb, amen.
ROM.12.1	A babëdzaṅ, makogëlan ai mina, a ngòl Zamba, na mituni Zamba nyòl dzaan anë abëṅ mëtunëṅa mëvëë; olugu waan ya nsisim nyòlò. 
ROM.12.2	Ndò të miabie e si-ndon nyi, dzam da, tsendëgan, ai ntsendan ya nnëm, asu yë na mitoan yëm akyaè ṅyian Zamba onë, e dzi enë mbëṅ, ai e dzi yanyëb a nnëm ai e dzi enë të ai atòn. 
ROM.12.3	Amu makòbò ai mod osë ya abë mina a ngul e maa ya bëngavë ma, na të miadaṅ kam mina bëben alodo anë mod onë dzam tsog, dzam da tsogan abim layean ai nnëm, akyaè ya Zamba angavëg mèra ṅyëbë asu mod osë. 
ROM.12.4	Amu akyaè ya bibëlë abui bidzo a nyòl dzia, bidzo bisë tègè ai asu-esye dzam dëda, 
ROM.12.5	nala ngò fë bia abui binë nyòl dzia abë Kristus, anë mod atoa edzo asu e ba bëvòg. 
ROM.12.6	Bibëlë bifaè bi akab mëkyaè mëkyaè asu e maa bëngavë bia, ngë efaè nkòbò profèt, asu nkoṅ ṅyëbë, 
ROM.12.7	ngë ki na efaè esye asu esye te; ngë efaè na mod anë ṅyëgëlë, angayëgëlë, 
ROM.12.8	ngë na avòli bod, angavòli bò. E mod abò akab, abò dò ai nnëm mòngò, e nyò anë ntëbë-osu, abò dò ai evag, e nyò ayen ngòl abò ai mintag.
ROM.12.9	Të ediṅ dzaan yabò e dzi mëdugan. Mitubu abe, milad ai mbëṅ, 
ROM.12.10	boan evag a ediṅ miadiṅan mina mina, mikama e mod mbòg abui a mina mina, 
ROM.12.11	të bò ndzëm a evag, miyoṅo a nnëm ete, misye Nti, 
ROM.12.12	mifono ai afidi, mibò fin a mindzug, mibò mban a ngogëlan, 
ROM.12.13	mivòligi dzala miṅyian mimfufub, midzëṅë afaṅ. 
ROM.12.14	Fubugan e bod batibili mina, fubugan bò, të miakag bò. 
ROM.12.15	Mitaga ai e ba batag, miyono ai e ba bayon. 
ROM.12.16	Boan kiṅa zaṅ mina mina, të daṅ yag ai e mam mënë a yob abui, midzëṅë e mam mënë edzòdi-nyòl. Të miadaṅ kë kud ongon. 
ROM.12.17	Të miadugan mod ziṅ abe asu abe, mikam e mam mënë mbëṅ a mis më bod bësë. 
ROM.12.18	Ngë adzo te anë mina ebugbu, nyiṅan mvoè ai bod bësë. 
ROM.12.19	A mindindiṅ miama, të miakun mina bëben, dzam da, dzogan olun Zamba obò esye dzie, amu anë ntilan na: Ma mënë ai mëkunëṅa, ma fë mayi vë maan
ROM.12.20	Dzam da, ngë nziziṅ woe wawog zie, vaa nyè bidi, ngë awog ekode, vaa nyè e dzom anyu; amu eyòṅ wabò nala, wakoman nyè maag më ndoan a nlo a yob
ROM.12.21	Obë dzoge na abe atègè wa, dzam da tèègè abe ai mbëṅ.
ROM.13.1	Mod osë abòò edzoe nen mëwog
ROM.13.2	Asu te, e mod abò ki edzoe mëwog, aluman ai tëbëga Zamba; e bod bësë babò mëlò nala bayi ku a nkat. 
ROM.13.3	Amu e mod asye mbëṅ a mbara ki bëdzoe. E nyò asye abe ṅnyè ambara bëdzoe. Ngë wayi ki na ombara edzoe, bòò mbëṅ, wayi bi mëtamëna ete. 
ROM.13.4	Amu bëdzoe basye Zamba asu mbëṅ woe. Ngë obò hm e dzam anë abe, mbarëga. Amu abëgë ki nyamëla a zëzë
ROM.13.5	Wayean bò mëwog, së ki hë asu olun
ROM.13.6	Asu te, yaan toya. Amu e bod babò esye nnòṅan toya bënë bësye bë Zamba a ete. 
ROM.13.7	Yaan ai mod osë ekola dzie, miyaan toya ai e mod anë ai nyè, miyaan ntòlò abë e mod awoge ai nyè; e mod miayean kam, mingakam, e mod miayean lugu, mingalugu.
ROM.13.8	Të miabi mod ziṅ ekola ziṅ, së na ekola na miadiṅan mina mina. Amu e mod adiṅ e nyò mbòg adzala ya mvende. 
ROM.13.9	Amu e mëmvende ma: Të wabò bisog, të wawoe, të wadzib, të wayi ezaa dzom
ROM.13.10	Ediṅ wadiṅ e mod mbòg yabò ki abe. Ediṅ enë nguma mvende osë.
ROM.13.11	Kë miatoan hm yëm abog di na awola akui ya bia na bihëbë a oyò, amu akode antoa ya bia babi abui alodo eyòṅ bingasò a ṅyëbë. 
ROM.13.12	Alu angakë ya, amos ongasubu ya. Ndzogan bisye bi dibi, bibòd bikpëlë bi mfyè. 
ROM.13.13	Wulugan tëtëlë anë biawulu ai amos, tègè ai abui ndian ngë mënyu, tègè ai adzo bibòn ngë ebamba, tègè ai zuṅa ngë mëkomga, 
ROM.13.14	bòdan fò Nti Yesus Kristus; të miandëṅa i ntsogan mam më nyòl ya madzugulu mina miṅyian.
ROM.14.1	Nòṅan e mod ṅyëbë woe onë ntëgan ai osësa, tègè daṅ a kë mialaṅëdan. 
ROM.14.2	Mod ziṅ nyòlò ayen na anë dzam di kan bidi esë
ROM.14.3	Të e nyò adi bisë abyandi e nyò adi ki; të e nyò adi ki adzòs e nyò adi; Amu Zamba anganòṅ nyè ai osësa. 
ROM.14.4	Wa onë za na wazu dzòs ezaa mbò-esye? Tò atëlë, tò aku, adzo Nti woe. Ayi hm tëbë, amu Nti abëlë ngul ya atele nyè. 
ROM.14.5	Mod ziṅ nyòlò afyal mëmos, e nyò mbòg nyè ayen na mënë dzam dëda. Mod osë ya ete akanga a ediṅ ya ayëbë a nnëm. 
ROM.14.6	E mod afyal mëlu, abò dò asu olugu Nti. E nyò adi, adi asu olugu Nti, amu akaṅ Zamba. 
ROM.14.7	Amu mod mbòg ziṅ ya abë bia anyiṅ ki asu die emen, ndò fë mod ziṅ awu ki asu die. 
ROM.14.8	Eyòṅ hm bianyiṅ, ṅnyiṅan asu Nti, eyòṅ biawu, ṅwaan asu Nti. Tò bianyiṅ, tò biawu, biawoge ai Nti. 
ROM.14.9	Amu asu te ndò Kristus angawu ndò fë anganyiṅ, asu yë na abò Nti bëwu ai bënyiṅ. 
ROM.14.10	A wa, dze ben watsig manyòṅ ntol? Dze ben ki wabyandi manyòṅ? Amu bia bësë biayi tëbë a etoa ntsigi ntol Zamba osu, 
ROM.14.11	amu anë ntilan na: Sòṅ hë anë mënë na, Nti ṅnyè akòbò nala, mëbòṅ mësë mayi ma kudëban a si, ndòṅ fë oyëm osë wayi ma kaṅ
ROM.14.12	Ndò hm mod osë ya abë bia ayi tye ndò dzie emen. 
ROM.14.13	Të biabad hm tsigan ntol bia bia, dzam da ṅyilan na mod ayi ki bò na manyaṅ aku, ngë asogolo nyè a nsëm. 
ROM.14.14	Matoan yëm mbëṅ mbëṅ abë Nti Yesus na dzom ziṅ esëki eboe ai eben. Asu e mod atsog na dzom te enë eboe, enë hm fò eboe asu die
ROM.14.15	Amu ngë manyòṅ awog e dzom wadi abe, wa wawulu ki fë a zen ediṅ. Dzoge kë ai e nyò ya Kristus angabudan ai nyè a elëlëb hë asu bidi. 
ROM.14.16	Të miabò na adzo daan ya anë mbëṅ a zu ai mina emgbaṅ a nyòl. 
ROM.14.17	Amu edzoe Zamba esëki bidi ai mënyu, enë mëkyëbë, ai mvoè, ai mintag abë Mfufub Nsisim. 
ROM.14.18	Amu e mod asye Kristus hala, anyëb Zamba a nnëm, bod bëkama fë nyè. 
ROM.14.19	Ndzëṅan hm mam më mvoè ai mam më eka a zaṅ dzaan. 
ROM.14.20	Të wakë ndaman esye Zamba asu bidi. Bidi bisë binë fò mfuban, dzam da bitoa abe asu e mod adi, asogolo manyaṅ a nsëm. 
ROM.14.21	Anë mbëṅ na të wadi tsit, ngë ki anyu mëyòg, ngë abò ki e dzom manyòṅ aku mbëg ete. 
ROM.14.22	Mfa woe, ṅyëbë woe obò a zaṅ mina Zamba. Mvòm ai e mod nnëm wakòṅan ki ai nyè e mam atsog. 
ROM.14.23	E mod anë na, asë osu anë a mvus, ngë adi fë, aku a nkat, amu abò ki dzam te a ṅyëbë. E dzom esë yatye ki a ṅyëbë enë nsëm.
ROM.15.1	E bia ya binë ngul, biayean bëgë atëg e ba bënë ntëgan, tègè dzëṅ mintag mian. 
ROM.15.2	Mod osë adzëṅë na anyëb manyaṅ a nnëm, asu mbëṅ, biwonan bia bia. 
ROM.15.3	Amu Kristus andzëki dzëṅ hë mintag mie, hë mbol anë ntilan na: Mëtè më e bod bëtèè wa mëngakubi ma a nyòl
ROM.15.4	E mam mësë mëngatilban okoba, mëngatilban asu ayëgëlë daan, asu yë na bibi afidi ai azombo ai evòli yasò a ntilan. 
ROM.15.5	Zamba azombo ai evòli avaa mina na mitsog a zaṅ dzaan anë Kristus Yesus, 
ROM.15.6	asu yë na, mina bësë nnëm mbòg mbòg, milugu Zamba ai esya Nti waan Yesus Kristus.
ROM.15.7	Asu te bëlan mina mina ai osësa, akyaè fë Kristus angabëlan ai mina asu duma Zamba. 
ROM.15.8	Amu madzo na Kristus angavëṅan olò Yuden asu bëbëla Zamba, asu yë na ayin e ngaga bëtara bëngabi, 
ROM.15.9	na bëhaiden bëvë Zamba olugu asu ngòl, akyaè anë ntilan na:
ROM.15.9	Asu te mayi wa taman a zaṅ bëhaiden,
ROM.15.9	mëyiègè fë bia asu olugu dzoe doe
ROM.15.10	Ndò fë adzo na: A mëyòṅ, fonan ai ayòṅ di
ROM.15.11	Adzo fë na:
ROM.15.11	A mëyòṅ mësë, taman Nti,
ROM.15.11	mëyòṅ mësë mëtaman nyè
ROM.15.12	Ndò fë Isaias adzo na:
ROM.15.12	Nkaṅ ya nda Yese wayi faè,
ROM.15.12	ngò wayi dzoe mëyòṅ,
ROM.15.12	mëyòṅ mësë mayi nyè fidi
ROM.15.13	Zamba afidi adzalëga mina ai mintag misë, ai mvoè a ṅyëbë, asu yë na mifuguzu a afidi, ai ngul Mfufub Nsisim.
ROM.15.14	A babëdzaṅ, mamen mayëm fò mbëṅ mbëṅ na, mfa waan, midzie ya ai abëṅ nnëm a tuud, mintoa ntud ai ṅyëman osë, ndò fë mibëlë ngul ya avean mëlëbëga. 
ROM.15.15	Dzam da, mëtil mina ai kiṅ mvam a mëboda mëziṅ na mëdugan mina dò tsog, ai e maa Zamba angavë ma 
ROM.15.16	asu yë na mëbò mbò-esye Yesus Kristus asu bëhaiden, mëbò esye mbëmbë foe Zamba asu yë na mëtunëṅa bëhaiden mëbò akyaè layean, mëfuban fë abë Mfufub Nsisim. 
ROM.15.17	Mëbëlë e dzom mabò enguṅ ete abë Yesus Kristus: esye masye Zamba. 
ROM.15.18	Amu mabëlë ki e dzom mënë dzam laṅ, a Kristus andzëki bò a mò mama, asu yë na bëhaiden bëbò mëwog, tò a nkòbò, tò a mboan, 
ROM.15.19	ai ngul mësimba ai biyëṅ bi mam, ai ngul Nsisim Zamba. Nala ngò mamana bò esye mbëmbë foe Kristus, atarigi a Yerusalem, mëkilan a ngòdò esë akëlë kui a Iliria, 
ROM.15.20	ndò mëngayag na mëyedan mbëmbë foe e hom ongabë na babë ya ki yëm dzoe Kristus, asu yë na mëzaa kë loṅ e hom mod mfë angatari mëloṅ, 
ROM.15.21	akyaè anë ntilan na:
ROM.15.21	E bod ya bambë ya ki kad adzo doe, bayi yen;
ROM.15.21	E ba ya bandzëki tam wog, bayi wog
ROM.15.22	Asu te ndò mabë ya ki bi abog na mazu abë mina. 
ROM.15.23	Dzam da, mbol mabëlë ki fë e hom masye e minnam mi, ndò fë mbol atarigi abui mimbu ana, mazu ya mayi du na mazu abë mina, 
ROM.15.24	eyòṅ makë a Kpanya. Amu mafidi na mayi lod hala, mëyenë mina, abog te mëtye abë mina hala ai bikaè eyòṅ mëmana ya tòbò ai mina man eban. 
ROM.15.25	Etoa dzi, makë a Yerusalem ai atom asu mimfufub
ROM.15.26	Amu Masedonia ai Akaia bëngayen na bayean lëdë eka dzaban e mimbubua minë a mimfufub ya Yerusalem. 
ROM.15.27	Bëngayili nala, ndò fë bëngabë bëbëlë ekola. Amu mbol bëhaiden bëngabi ngab a bifaè biaban ya nsisim, bò fë bëbëlë na bësye bò a mam më mò. 
ROM.15.28	Eyòṅ mayi mana bò adzo te, mëkalan fë bò eka dzi, mëtye ai e dulu makë a Kpanya, mëlod abë mina. 
ROM.15.29	Amu mayaṅan na eyòṅ mazu abë mina, mazu ai nsalan Kristus ntud.
ROM.15.30	A babëdzaṅ, makogëlan ai mina a dzoe Nti waan Yesus Kristus ai ediṅ Nsisim na mibaman ai ma a ngogëlan asu dama abë Zamba, 
ROM.15.31	asu yë na mëkodeban a mò më e bod bayëbë ki a Yuden, ai na efaè dzama enyëb mimfufub ya Yerusalem a nnëm, 
ROM.15.32	asu yë na mëzu abë mina ai mintag asu ṅyian Zamba, mëtam fë waè ai mina. 
ROM.15.33	Zamba mvoè abòò ai mina bësë. Amen.
ROM.16.1	Kal dzan Foibè nyili malom mina. Anë mbò-esye a nda-Zamba ya Kenkrea. 
ROM.16.2	Soan ai nyè mbëṅ abë Nti, e mësoan makyëbë ai mimfufub, mikè fë nyè e dzam asë ayaṅan ai dò. Amu angabëlan ai abui bod mbëṅ, abëlan fë ai e mamen nyò mbëṅ. 
ROM.16.3	Sugan ma Priska ban Akila. Mëngasye ai bò fufulu abë Yesus Kristus. 
ROM.16.4	Bëngayi lig enyiṅ dzaban asu enyiṅ dzama
ROM.16.5	Sugan fë e nda-Zamba enë bò a nda ete. Sugan ndindiṅ wama Epanetus
ROM.16.6	Sugan Maria, ya angasye abui asu daan. 
ROM.16.7	Sugan bivuvuman biama Andronikus ai Yunia; bò fë bëngabë ai ma a mimbog; bënë mimfaṅ mi apostel ya bëbò ya esye dzi a mis më Kristus osusua ma. 
ROM.16.8	Sugan Ampliatus ya madiṅ abë Nti. 
ROM.16.9	Sugan Urbanus, ya angabò esye ai bia abë Kristus, ai ndindiṅ wama Stakus. 
ROM.16.10	Sugan Apelès, ya angabi mindzug abë Kristus. Sugan bod ya nda-bod Aristobolus. 
ROM.16.11	Sugan Erodiona, evuvuman dzama, ai bod ya nda-bod Narkisus a bënë abë Nti. 
ROM.16.12	Sugan Trifana ai Trifosas ya bëngasye abui abë Nti. Sugan ndindiṅ wama Persis ya angasye abui abë Nti. 
ROM.16.13	Sugan Rufus ya angatòbëban abë Nti ai nyia woe ya anë fë ma nyia. 
ROM.16.14	Sugan ma Asinkritus, Flegon, Ermès, Patrobas, Ermas, ai babëdzaṅ bënë fufulu ai bò. 
ROM.16.15	Sugan Filologus ai Yulia, Nereas ai kal dzie, Olimpas, ai e mimfufub misë minë ai bò. 
ROM.16.16	Sugan ma mina mina ai mimfufub mësugan. Mënda më Zamba më Kristus mësë masug mina.
ROM.16.17	A babëdzaṅ, makogëlan ai mina na mibò okala e bod batsam mina, bësogolo bod a nsëm, bëdzoge ayègè ya mina mingayègè; saalan bò. 
ROM.16.18	Amu bò basye ki Nti waan Kristus, basye hë mëbun maban, bëngadug ban abobod ai mbëmbë nkòbò mvol. 
ROM.16.19	Amu foe mëwog dzaan ekui ya abë mod osë mu. Mënë mintag ai mina, mayi na mibò fëg asu mbëṅ, të kalan dzom ai abe. 
ROM.16.20	Zamba mvoè ayi fid Satan a mëkol man a si avol. Maa Nti waan Yesus abòòg ai mina. 
ROM.16.21	E Timoteus bi nyè biasye, ai Lusius, ai Yazon, ai Sosipater, bivuvuman biama, bëmana mina sug. 
ROM.16.22	Ma, Tersius
ROM.16.23	Gaius, nnëṅ wama, ai nnëṅ nda-Zamba esë ya mu asug mina. 
ROM.16.24	Erastus, mbaala nkòb-mòni ya tisòn asug mina, tò fë madzaṅ Kuartus.
ROM.16.25	Olugu abòò ai nyè ya abëlë ngul ya awone mina asu mbëmbë foe ai ṅyedan Yesus Kristus, asu nkulan ndimba engabë esòlò bisëb bisëb, 
ROM.16.26	ndò ekulan etoa dzi ai mintilan bëprofèt, ai abende Zamba kole ya abò na bëyëm nyè, asu mëwog më ṅyëbë ya bëhaiden bësë, 
ROM.16.27	olugu ai Zamba fëg etam, a dzoe Yesus Kristus a bisëb bisëb. Amen.
1CO.1.1	Ma, Paulus, mëloeban na mëbò apostel Kristus Yesus a ṅyian Zamba, ai madzaṅ Sostene, 
1CO.1.2	abë nda-Zamba ya enë a Korinti, a bënë mfuban abë Kristus, bëloeban na bëbò mimfufub
1CO.1.3	Maa abòòg ai mina, ai mvoè ya biasò abë Zamba, esya waan ai esya Nti Yesus Kristus. 
1CO.1.4	Mavë Zamba wama ngaṅ a bog asë asu daan, asu e maa Zamba bëngavë mina abë Yesus Kristus, 
1CO.1.5	amu abë nyè ngò miabi kan akuma esë, a nkòbò osë ai a ṅyëman osë, 
1CO.1.6	amu mbòòlan Kristus ongayëm abë mina, 
1CO.1.7	akyaè yë na e mina ya miayanga na Nti waan Yesus Kristus ayi kulan, tò efaè akab ziṅ yadzëman ki fë mina. 
1CO.1.8	Ṅnyè hm ayi mina wone abui a mëmana, mintoa tègè ai akalëga a amos
1CO.1.9	Zamba anë mod afidi, ṅnyè angaloe mina na mizu baman enyiṅ ai mòn woe Yesus Kristus Nti waan.
1CO.1.10	Ndò hm makogëlan ai mina a dzoe Nti waan Yesus Kristus, a babëdzaṅ, na mina bësë mibò kiṅ dzidzia, tègè ai ngam ngam abë mina, na milad nnëm mbòg mbòg. 
1CO.1.11	A babëdzaṅ, bod ya nda-bod Kloe 
1CO.1.12	Makòbò adzo di amu mod osë ya abë mina adzo na: «Ma, mënë a ngam Paulus, ma e nyi Apollos, ma e nyi Kefas
1CO.1.13	Yë Kristus anë nkaban ngam ngam nga? Yë Paulus nyè fë angawu asu dan, yë a dzoe Paulus ki ngò mingaduuban nga? 
1CO.1.14	Makaṅ Zamba na mandzëki du tò mbòg ya abë mina, sësala hë Krispus ban Gaius, 
1CO.1.15	na mod aza kë dzo hala na mingaduuban a dzoe dama. 
1CO.1.16	Mëngadu fë nda-bod Stefanas; mayëm ki na mëngadu mod mfë alodo nala. 
1CO.1.17	Amu Kristus andzëki ma lom na mëdu
1CO.1.18	Amu anë hm na, asu bod ya ndzaṅ, ebug klos enë nkòbò akud, etoa hm ngul Zamba asu bia ya binë nkodan. 
1CO.1.19	Amu anë ntilan na: Mayi dzèè fëg mimfëfëg
1CO.1.20	Mfëfëg onë hm ve? Nsaṅa bëkalara anë ve? Mod mimfèd ya e ndon nyi anë ve? Zamba andzë ya vëṅan feg ya e si nyi akud a? 
1CO.1.21	Amu, mbol ya si-ndon, ai fëg dzaban, bandzëki yëm Zamba a fëg dzie, ndò Zamba angayen dò mbëṅ na akode e bod bayëbë ai akud foe bayedan di. 
1CO.1.22	Mbol Yuden basili mësimba, Grek bëdzëṅë fëg, 
1CO.1.23	bia ha biyedëgan Kristus ya angabomban a klos, nala ontoa dzaṅa-fëgë asu Yuden, akud adzo asu Grek, 
1CO.1.24	dzam da, asu e ba bëngaloeban, tò Yuden, tò Grek, Kristus anë ngul Zamba ai fëg Zamba. 
1CO.1.25	Amu akud Zamba lalod fëg bod, ntëgan woe olodo ngul bod. 
1CO.1.26	A babëdzaṅ, taman hm yen nloe waan, na tègè ai abui mimfëfëg, e kan mod ayen, tègè ai abui mingungul, tègè ai mintomba. 
1CO.1.27	Dzam da, ndò Zamba angatòb akud ya si-ndon, asu yë na asama mimfëfëg, atòbò e dzi enë atëg a si-ndon, asu yë na asama mingungul, 
1CO.1.28	Zamba atòbò e dzi enë dzëdzaa, ai e dzi babyandi a si mu, e dzi balaṅ ki a taṅ, asu yë na asole e dzi balaṅ a taṅ, 
1CO.1.29	asu yë na të mod ziṅ abò enguṅ a mis më Zamba. 
1CO.1.30	Ṅnyè abò na mitòbò abë Kristus Yesus ya anë bia e fëg
1CO.1.31	asu yë na, akyaè anë ntilan na: E mod abò enguṅ, abòò enguṅ a bë Nti
1CO.2.1	A babëdzaṅ, eyòṅ mëngasò abë mina, mandzëki mina sòṅ yedan ndimba Zamba ai abui abëṅ bibug ngë fëg
1CO.2.2	Amu mëngayili na mayi ki yëm dzom efë abë mina hë e Yesus Kristus bëngabomolo a klos. 
1CO.2.3	Mfag wama, mëngasò abë mina mëtoa ntëgan, mëkònò wòṅ, mënyaman fë abui, 
1CO.2.4	ndò nkòbò wama ai foe dzama bingabë ki minkòbò bëyëm, bingabë nkobò nsisim ai ngul, 
1CO.2.5	asu yë na të ṅyebe waan wabò a fëg bod, obò hë ngul Zamba.
1CO.2.6	Biakòbò mam më fëg ai e bod bëwolobo ya, së ki fëg ya e si-ndon nyi, ngë ki e nyi e bod bë ndon badzoe e si-ndon nyi. 
1CO.2.7	Dzam da, biakòbò fëg Zamba ya engabë esòlò a ndimba, e nyi ya Zamba angatele ya okoba asu duma daan, 
1CO.2.8	e nyi ya tò mod ziṅ mbòg ya bëdzoe bë e si nyi andzëki yëm. Amu, ngë bëyëm, ngë bandzëki bomë Nti a klos. 
1CO.2.9	Dzam da, hë mbol anë ntilan na: E mam ya dis andzëki yen, alò të wog
1CO.2.10	Mina hm Zamba angakuli mò abë Nsisim. Amu Nsisim wasoṅ dzom esë, tò mam më ndimba më Zamba. 
1CO.2.11	Za modo ayëm mam më mod, së na nsisim mod onë nyè a nyòl? Nala ngò hm fë mod ayëyëm mam më Zamba, hë Nsisim Zamba ngò wayëm mò. 
1CO.2.12	Mfag waan, biandzëki nòṅ nsisim si-ndon; Nsisim wasò abë Zamba ngò bingabi, asu yë na biyëm e mam ya Zamba avë bia a akab. 
1CO.2.13	Mam mëte mmò fë biakòbò, së hm ki ai e bibug ya fëg mod yayëgëlë, biakòbò mò hë ai e bibug Nsisim wayëgëlë, bitimiṅi e bod bawoge ai Nsisim mam më Nsisim. 
1CO.2.14	E mod anë mod si, anòṅ ki mam më Nsisim Zamba. Amu mënë mam më akud asu die, ndò fë asëki mò dzam yëm, amu bawog mò hë a Nsisim. 
1CO.2.15	E mod ya Nsisim awog mësë, tegè ai e mod anë nyè dzam tsas. 
1CO.2.16	Amu za angayëm ya ntsogan Nti, na avë nyè mëlëbëga
1CO.3.1	A babëdzaṅ, mfag wama, mëngabë ki dzam kòbò ai mina anë e bod ya Nsisim, makòbò ai mina anë bod bë si, anë ban bòngò abë Kristus. 
1CO.3.2	Mënganyuu mina mënyaṅ, së ki e bidi biwon ya. Amu mina mingabë ki mibëlë ngul te. Tò etoa dzi ben, miabëlë ki ngul te, 
1CO.3.3	amu mingënë bod bë nyòl. Amu, ntye ya zuṅa ai esuṅu minkoṅ bingënë a zaṅ dzaan, nga mingënë bod bë nyòl, miwulugu fë hë anë bod batsog? 
1CO.3.4	Amu eyòṅ mod adzo na: Ma mawoge ai Paulus, e nyò mbòg nyè na: ma mënë ai Apollos, miasë hë bod bë nyòl a? 
1CO.3.5	Apollos ṅnyè anë dze? Paulus ki ṅnyè anë dze? Bënë bëbò-bisye ya bëngavë mina ṅyëbë, anë mod akyaè ya Nti angavë nyè. 
1CO.3.6	Ma mëngabè, Apollos awòdan mëndim, dzam da Zamba ṅnyè angabò na enaṅ. 
1CO.3.7	Antoa hm na e mod abè, asëki dzom ziṅ, tò e nyò awòdan, hë e Zamba ya abò na enaṅ ṅnyè anë mfaṅ. 
1CO.3.8	E mod abè ai e nyò awòdan bënë dzom dzia, dzam da mod osë ya abë bò ayi bi maan moe akyaè angasye. 
1CO.3.9	Amu biasye fufulu ai Zamba, mina minë afub Zamba ai nda-Zamba. 
1CO.3.10	Ai e maa Zamba bëngavë ma, ndò mëngamana fag bibe, mëtari mëloṅ anë mfëfëg nloṅo-mënda, mod mfë angazu kë ai mëloṅ osu. Mod osë abò okala akyaè abò mëloṅ. 
1CO.3.11	Mod asëki dzam tele tin mfim ziṅ fë alodo anë e nyi entëlë ya, ndzò hm enë Yesus Kristus. 
1CO.3.12	Ngë mod ziṅ abò mëloṅ a tin mfim mvòd, ngë silba, ai mëkòg më mòni, ai bile, ai zam, ngë bisie, 
1CO.3.13	esye mod osë yayi kui a ngëëṅ, amu biayi kuban a ndoan. Amu, e kan esë esye mod enë, ndoan yayi dzò fial. 
1CO.3.14	Ngë esye ziṅ ya mod abò mëloṅ elaṅan etoa, ayi bëlë maan. 
1CO.3.15	Ngë esye mod emana dig, ayi dzèè, dzam da nyè emen akodeban, anë e mod ahë lod a ndoan a zaṅ. 
1CO.3.16	Nga miayëm na minë tempel Zamba
1CO.3.17	Ngë mod ahë ndaman tempel Zamba, Zamba nyè andaman fë nyè. Amu tempel Zamba anë mfufub, mina hm minë nyè.
1CO.3.18	Të mod ziṅ adug emen. Ngë mod ziṅ atsog na anë fëg abë mina hala e si-ndon nyi, abòò akud, asu yë na azu bò mfëfëg. 
1CO.3.19	Amu fëg ya e si nyi enë akud a mis më Zamba, amu anë ntilan na: Abad mimfëfëg mëkëṅ maban
1CO.3.20	Ai na: Nti ayëm mintsogan mimfëfëg na minë zëzë
1CO.3.21	Ndò hm, të mod abò enguṅ a bod. Amu dzom esë yawoge ai mina 
1CO.3.22	tò Paulus, tò Apollos, tò Kefas, tò si-ndon, tò enyiṅ, tò awu, tò e mam ya etoa dzi, tò e ma mazu. Bisë biawoge ai mina, 
1CO.3.23	mina miawoge ai Kristus, Kristus awoge ai Zamba.
1CO.4.1	Asu te bod bayean bia nòṅan ë bësye bë Kristus ai bëbaala bë ndimba mam më Zamba. 
1CO.4.2	Abadan, afëdan fë na, bod bayi na bëzu kòb nkala-byem atoa mod afidi. 
1CO.4.3	Mabisi ki tò tsëtsat na miatsas ma, ngë na amos bod batsig ntol onë. Tò mamen masëki dzam tsig mamen ntol. 
1CO.4.4	Dzom ziṅ yakòbòlò ki ma a nnëm, dzam da nala watyan ki na mëkyëbë ya a nkat, hë da Nti nyè atsig ma ntol. 
1CO.4.5	Asu te, të miatam tsig ntol ziṅ, ntye Nti abëki sò, ṅnyè ayi fyè e byem bisòlò a dibi, akuli miṅyian ya minnëm a ngëëṅ. Abog te Zamba ayi taman mod osë.
1CO.4.6	A babëdzaṅ, mëhë vëg e mam ma a nyòl dzama ai e nyi Apollos asu daan, asu yë na miyègè na: «Obë daṅ e dzi enë ntilan», asu yë na të mod adaṅa kë lëdë emen alodo e nyò mbòg. 
1CO.4.7	Za akad wa na wasëki anë e bod bëvòg? Dze obëlë, a bandzëki wa ve? Ndò hm, ngë bëngavë wa, dze wabò enguṅ anë bandzëki wa vë? 
1CO.4.8	Mimana ya dzie, mimana ya bò minkukuma, mivëṅan ya bëdzoe tègè ai bia! Ngë mitoa ki të dzam bò bëdzoe bëte mfaṅ a n a, asu yë na bidzoe ai mina fufulu! 
1CO.4.9	Amu matsog na Zamba angatele bia Apostel bë mvua
1CO.4.10	Bia binë mëkud asu Kristus, mina mitoa mimfëfëg abë Kristus. Bia binë ndëtëg bod, mina biwolo, mina ha mimfaṅ mi bod, bia zëzë bod. 
1CO.4.11	Azaag kui etoa dzi, biawog zie, biwogo ekode, bitoa minsò, bëyidi bia, bikëlë ai dulu osu hë nkëan, 
1CO.4.12	ndò biawu esye, bisye ai mò maan. Eyòṅ bakag bia, bia bikubu bò ntotomamaa, bëfëmë bia, bidzibigi, 
1CO.4.13	bëbugu bia mëdzo, bia bitaman bò. Bingabò ya të anë ngun ya si, binë hë «bile bibugi a mvuan» azaag kui ana.
1CO.4.14	Së ki asu yë na mëkub mina osama a nlo ngò matil e mam ma, dzam da mabeme mina anë bòn bama ya madiṅ. 
1CO.4.15	Amu, tò anë mibëlë ntèd bëyëgëlë abë Kristus, miabëlë ki abui bë esya. Amu mëngabye mina abë Kristus Yesus ai mbëmbë foe. 
1CO.4.16	Ndò hm makogëlan ai mina: Byean mvulna dzama. 
1CO.4.17	Asu te malom mina Timoteus; anë ndindiṅ mòn afidi wama abë Nti, ṅnyè ayi mina dugan tsog mëzen mama abë Kristus Yesus, akyaè mayëgëlë hom osë a nda-Zamba esë. 
1CO.4.18	Abui bod babede bëben, hë anë mayi ki bada sòṅ a bë mina. 
1CO.4.19	Mayi sò abë mina mbil mbil, ngë Nti adiṅ, ndò mayi yëm ngul e bod bë ebyandi ba
1CO.4.20	Amu edzoe Zamba esëki a nkòbò, enë a ngul. 
1CO.4.21	Dze hm miayi? Yë mëzu ai nkas, yë mëzu ai nnëm ediṅ a i evovoe?
1CO.5.1	Badzo dzo na bisog binë abë mina, e kan bisog esë së ki a zaṅ bëhaiden, na mod ziṅ atoa ai mininga esya. 
1CO.5.2	Ndò minë hë enguṅ! Nga miayean bò mëyëb asu yë na e mod ahë bò dzam te akodo abë mina? 
1CO.5.3	Mfag wama, mënë mò mò a nyòl, mëtoa ai mina a nsisim, ndò mëtsig ya adzo e mod ahë bò dò, hë anë mënë we; 
1CO.5.4	Boan ekoan a dzoe Nti waan Yesus, ma mënë ai mina a nsisim, ai ngul Nti waan Yesus, 
1CO.5.5	bikab mod te abë Satan
1CO.5.6	Enguṅ dzaan esëki mbëṅ. Nga miayëm na man ekòsaṅ tsëtsat ṅnyè abò na ovug omana vus? 
1CO.5.7	Woan nnomo ekòsaṅ a fyè, asu yë na mibò mkpamaṅ ovug, mbol minë tègè ai ekòsaṅ. Amu ntomba Paska waan, Kristus, otsigëban ya. 
1CO.5.8	Të biadzëmë hm abog ai nnomo ekòsaṅ, ngë mbë ekòsaṅ, ngë e dzi mëtom, ndzëmëṅan abog ai bëmbaṅëla ya basëki ai ekòsaṅ, a bënë mfuban ai bëbëla.
1CO.5.9	Mëngatil ya mina a kalara
1CO.5.10	nala ombë tyan ki na e bëbe bë bod ya si-ndon mu, tò mindondòg, tò e ba bënë akoe, tò e ba balugu bëzëzë bëzamba, nala ontoa hë anë miayean kodo a si-ndon. 
1CO.5.11	Mëngatil na të miabaman fufulu ngë mod ziṅ adzo na anë manyòṅ hë da atoa mod bisog, ngë ndòg, aluugu bëzëzë bëzamba, mod bifofodan, ngë nsògò mëyòg, ngë akoe, të miadidi ai akyaè te fufulu. 
1CO.5.12	A dze miayi kë tsig e bod ya nsëṅ ntol? Së bod ya nda ete mbò miatsig ntol a? 
1CO.5.13	E ba ya nsëṅ, Zamba ayi bò tsig ntol. Tsidan mbë mod a zaṅ dzaan!
1CO.6.1	Dze yë na mod ziṅ abëlë bò na, abëlë adzo ai e nyò mbòg, angakë dò kòbò a mis bëhaiden
1CO.6.2	Nga miayëm na mimfufub miayi tsig ntol si-ndon? Ndò hm ngë mina miayi tsig ntol si-ndon, mina tègè ai e ngul miatsig ban mëdzo nga? 
1CO.6.3	Nga miayëm na miayi tsig benglès ntol, makë dzo e ban mam ba? 
1CO.6.4	Eyòṅ mibëlë akyaè ban mëdzo di, yë miatele e bod bënë tègè ai ndòṅ a nda-Zamba na mbò bëtsig ntol te? 
1CO.6.5	Makòbò adzo di na miwog osòn. Yë nala onë na mfëfëg ziṅ osëki abë mina a onë dzam tsig adzo a zaṅ mod ban manyaṅ? 
1CO.6.6	Ndò hm di, manyaṅ ban manyaṅ bëngatsigëban mëdzo a mis bëhaiden nga? 
1CO.6.7	Kë anë dzam osòn ben na mibëlë dzam mësòman a zaṅ dzaan a! Nga minë dzoge na bëbò mina abe? Nga minë dzoge na bëfadi mina byem? 
1CO.6.8	Nga mina bëben miabò fë babënyòṅa be, mifadigi bò byem? 
1CO.6.9	Yë na miayëgan na bod bë abe bayi ki bi ngab-elig edzoe Zamba? Të miatòbò a ndimi hala: tò bod bisog, tò bëlugu bëzëzë bëzamba, tò bod bë ngòbinda, tò e fam yaboman bò bò
1CO.6.10	tò miṅwuwub, tò mindondòg, tò bësòg mëyòg, tò bod bifofodan, tò minkokoe, bayi ki bi ngab edzoe Zamba. 
1CO.6.11	Nala ngò bëvòg ya abë mina bëngabë. Ndò mingawòbòban ya, mintoa mimfufub
1CO.6.12	«Mënë dzam bò mam mësë»
1CO.6.13	Bidi biawoge ai osaṅ, osaṅ otoa asu abum. Ndò Zamba ayi ndaman e dzi, andaman fë e dzi evòg. Nyòl yawoge ki ai bisog, yawoge ai Nti, Nti atoa asu nyòl. 
1CO.6.14	Zamba angavëlë Nti a sòṅ, ndò fë ayi bia kuli nala ai ngul dzie. 
1CO.6.15	Nga miayëm na nyòl dzaan enë bidzo bi Kristus? Ndò hm yë mënòṅ bidzo bi Kristus, mëbò na bibò bidzo bi mininga ebamba? Tègè ai dzom! 
1CO.6.16	Nga miayëm na e mod akë bie mininga ebamba anë ai nyè nyòl dzia? Adzo hm na: Bò bëbè bayi bò nyòl dzia
1CO.6.17	E mod alad ai Nti anë ai nyè nyòl dzia. 
1CO.6.18	Tuban bisog. Nsëm osë mfë mod abò, abò ki wò a nyòl dzie. E mod abò bisog, asëm a nyòl dzie eben. 
1CO.6.19	Nga miayëm na nyòl dzaan enë tempel Mfufub Nsisim ya atoa abë mina, a Zamba angavë mina, ndò miawoge ki ai mina bëben? 
1CO.6.20	Bëngakus mina abui mòni
1CO.7.1	Asu e mam hm mingatil ma
1CO.7.2	Etòm adzo bisog te, ndò mod osë ayean bi e mininga woe, mininga osë abëlëgë e fam dzie
1CO.7.3	Fam edzalëga mininga mvende alug, dzam dëda fë mininga adzalëga nnom mvende alug. 
1CO.7.4	Mininga abëlë ki fë edzoe a nyòl dzie emen, hë fam fò, dzam dëda fë, fam ebëlë ki fë edzoe a nyòl dzie, hë mininga fò. 
1CO.7.5	Ndò hm të miabënan a enòṅ, ngë asëki na mihë kui dò kiṅa su ban mëlu, asu yë na mibi abog asu ngogëlan, midugan hm tòbò fufulu, na Satan azaa bobolo mina etòm ya na miayëm ki ban nnëm. 
1CO.7.6	Madzo adzo di na mavë mina ngul, së ki mvende. 
1CO.7.7	Amu matam na bod bësë bëbò anë ma. Dzam da mod osë abëlë efaè akab Zamba avë nyè, e nyò e kan nyi, e nyò e kan fòg.
1CO.7.8	Madzo ai minkoe, ai minkus na, anë mbëṅ abui na bëtòbò anë ma. 
1CO.7.9	Ngë basëki dzam ban nnëm, bëlugu, amu anë mbëṅ abui na olug, alodo anë wadig ai ngoṅ. 
1CO.7.10	Mabende e ba ya bëngalug ya, së ki hm ma, Nti ṅnyè abende, të mininga atsaman ai nnom, 
1CO.7.11	ngë ahë kë tsaman, atòbògò nkoe, ngë ki na adugan lad ai nnom; ndò fë të nnom atsidan ngal. 
1CO.7.12	E bod bëvòg, ma makòbò ai bò
1CO.7.13	Ndò fë ngë mininga ziṅ abëlë nnom anë haiden, nyè fë ayëbë na atòbò ai nyè fufulu, të asoe nnom te. 
1CO.7.14	Amu nnom anë haiden nyò amana fubu emen abë ngal, e mininga haiden amana fubu emen abë madzaṅ. Ngë atoa tègè ai nala, bòn baan bëntoa tègè ai bò mfuban, ndò hm bò bënë mfuban. 
1CO.7.15	Ngë man haiden ayi na atsam alug, akëlëg! Madzaṅ ngë kal dzaan ziṅ atii ki a mvende eyòṅ te. Zamba angaloe mina a mvoè. 
1CO.7.16	A mininga, wayëm a dze ngë wayi kode nyò nnom? A fam, wayëm a dze ngë wayi kode nyò ngal?
1CO.7.17	Ndò mod osë awulugu e kan Zamba angavë nyè ngab ai e kan Zamba angaloe nyè. Nala ngò fë mabende a mënda më Zamba mësë. 
1CO.7.18	Ngë mod ziṅan galoeban hala antoa ya nkëban, të asole akele te. Ngë mod ziṅan galoeban abë ki keleban, të akelëban. 
1CO.7.19	Adzo yë na mod anë nkëban, ndò asëki nkëban, asëki dzam! Hë mbaalan mëmvende më Zamba ngò onë ai mfi. 
1CO.7.20	Mod osë atobògò a nloe ya angaloeban. 
1CO.7.21	Ngë ongaloeban otoa olò, të nala waandëgëlë wa. Hë da, ngë obëlë ngul ya abò fili, obò dò
1CO.7.22	Amu e man olò bëngaloe abë Nti, anë fili mod Nti, dzam dëda e fili mod bëngaloe enë olò Kristus. 
1CO.7.23	Bëngakus mina taṅ a yob abui. Të miabò olò bod. 
1CO.7.24	Mod osë atòbògò a mis më Zamba e hom angabë eyòṅ bëngaloe nyè, a babëdzaṅ.
1CO.7.25	Asu mintud mi bininga, mabëlë ki nguma mvende Nti ziṅ, dzam da makad mina akyaè ya matsog, anë e mod afidi ya Zamba, ayënë ngòl. 
1CO.7.26	Matsog na, a etye ngèt bitëlë dzi, anë mbëṅ na mod atòbò nala. 
1CO.7.27	Ngë ongalad ai mininga të wadzëṅ na otsam adzo te. Ngë onë ntsaman ai mininga, të wadzëṅ mininga. 
1CO.7.28	Ngë walug, wasëm ki. Ngë ntud ngòn mininga olug, wasëm ki. E bala bëte bëbëlë hë mindzug ya nyòl, ndò madzëṅ na misaala miè. 
1CO.7.29	A babëdzaṅ, madzo na, abog antoa ya etun. Ndò hm, atarigi ana, e bod bëbëlë bininga bëbòòg anë babëlë ki, 
1CO.7.30	e ba bayon, hë anë bayon ki, e ba batag hë anë batag ki, e ba bakus, hë anë babëlë ki, 
1CO.7.31	e ba babëlan ai si-ndon, hë anë babëlan ki ai dzò; Amu e si-ndon nyi yamana lod. 
1CO.7.32	Mayi na mibò tègè saṅan; nkoe wasaṅan ai mam më Nti, akyaè ya anë dzam nyëb Nti a nnëm. 
1CO.7.33	Nlugu asaṅan ai mam më si, akyaè anë dzam nyëb ngal a nnëm, 
1CO.7.34	antoa hm nkaban a zaṅ. Ndò fë nkoe mininga ai ntud ngòn mininga wasaṅan ai mam më Nti, asu yë na abò mfufub a nyòl ai a nsisim. E mininga anë nlugan asaṅan ai mam më si, akyaè ya anë dzam nyëb nnom a nnëm. 
1CO.7.35	Makòbò adzo di asu mfi waan, së ki na mëkòl mina olam, hë asu yë na, asu Nti, mibò dzin, bod bë afidi, tègè bëbë a mgbag. 
1CO.7.36	Ngë mod ziṅ ayen na abò ntud ngòn mininga woe abe, ngë adzo te lalod nyè nkoṅ ai na layean bòban, abòòg akyaè adiṅ; asëm ki; bëluugan. 
1CO.7.37	E mod ki aban nnëm woe, tègè ai mëyaṅan, abana ṅyian woe, ayënë fë a nnëm woe na abò mbëṅ na abaala ntud ngòn mininga nala, abò mbëṅ. 
1CO.7.38	Antoa hm na, e mod alug ntud ngòn mininga abò mbëṅ, e nyò alug ki nyè abulu bò mbëṅ. 
1CO.7.39	Mininga anë nlugan ntye nnom atala. Ngë nnom awu, anë fili na alug e mod adiṅ, dzam da, a dzoe Nti! 
1CO.7.40	Dzam da anë mvòm abui ngë akanga nala, nala ngò mayen. Matsog hm të fë na mëbëlë Nsisim Zamba.
1CO.8.1	Mfag e tsit bëhë tsig bëzëzë bëzamba: Biayëm na bia bësë bibëlë ṅyëman; ṅyëman wadug bia, ediṅ ndzò yawone bia bia. 
1CO.8.2	Ngë mod ziṅ atsog na ayëm dzom ziṅ, nala watyan na abë ki yëm akyaè ayean yëm. 
1CO.8.3	Ngë mod ziṅ adiṅ Zamba, Zamba ayëm mod te. 
1CO.8.4	Adzo yë na mod adi e tsit bëtsig bëzamba
1CO.8.5	Afyaṅan bò na baloe bëzamba tò a yob tò a si, mbol bëzamba bënë abui, bëti fë abui, 
1CO.8.6	asu daan, Zamba anë hë mbòg, esya ya dzom esë yatye abë nye, bia bitoa fë asu die, Nti Yesus Kristus anë mbòg. Byem bisë binë a dzoe die, bia fë hë a dzoe die.
1CO.8.7	Ndò mod osë abëlë ki ṅyëman hi. Bëvòg bala, bëngamana yëman ai bëzamba, bëngadi hë anë batuni bëzamba bëte, ndò mbol sosoo waban anë ntëgan, bëngazu ai bò eboe. 
1CO.8.8	Së ki bidi mbiè biakë ai bia abë Zamba; tò ki na: bibò të di, biayi dzèè, ngë bihë di, biayi bi mfi. 
1CO.8.9	Boan hm okala na të ngul dzaan yabò ekòli-obag asu e ba bëngënë ntëgan
1CO.8.10	Amu, ngë bëhë yen e wa obëlë ṅyëman odzaag a nda bëzëzë bëzamba, nga sosoo e mod anë ntëgan ayi nyè vë ngul a nyòl na adi tsit bëzëzë bëzamba? 
1CO.8.11	Amu otala hm na ndëtëg mod ayi dzèèban asu ṅyëman woe; anë hm e manyòṅ ya Kristus angawu asu die! 
1CO.8.12	Eyòṅ hm miasëm a babënyòṅ nala, mituligi sosoo waban ya angënë ntëgan, kë miasëm abë Kristus a! 
1CO.8.13	Asu te hm, ngë bidi biasogolo madzaṅ a nsëm, mayi ki bad di tsit tò eyòṅ, asu yë na mëza sogolo madzaṅ a nsëm.
1CO.9.1	Nga mënë fili? Nga mënë man apostel? Nga mëngayen Yesus, Nti waan
1CO.9.2	Tò masëki man apostel asu e bod bëvòg, mënë man apostel asu daan. Amu minë tiga esye apostel dzama abë Nti. 
1CO.9.3	Nkaman makaman ai mamen abë e bod batsag hm ma hi: 
1CO.9.4	Nga bibëlë ngul ya adi ai anyu? 
1CO.9.5	Nga bibëlë ngul ya anòṅ mininga kristen a esamba dzaan anë apostel bëvòg ai babënyaṅ bë Nti ai Kefas babò
1CO.9.6	Yë hë ma etam ai Barnabas bibëlë ki ngul na të biasye asu enyiṅ dzaan? 
1CO.9.7	Za angatam ya bò esye man bëzimbi ai mòni woe? Za angawòdan ya afub wayn, abò të di bibuma ya ete? Za ki anganòni ya nkunda biyëm, abò të di e bidi biasò ete? 
1CO.9.8	Yë makòbò e mam ma a nkoṅ mod? Nga mvende yakòbò mam mëte? 
1CO.9.9	Amu anë ntilan a mvende Moses na: Të waandëgëlë e nyag yabò esye ntòsan bibuma
1CO.9.10	Së asu daan ndò akòbò a? Amu asu daan ndò bëngatil na e mod abè ayean bè ai afidi a nnëm, e nyò atòs bibuma, abëlë afidi na ayi bi ngab ete. 
1CO.9.11	Ngë bingamias mam më Nsisim abë mina, yë eyëṅ dzam anë ete na bifumi mam më nyòl abë mina? 
1CO.9.12	Ngë bod bëfë bëbëlë ngul ya akaban byem bian, ngamëna ai bia! Dzam da, biandzëki bëlan ai ngul te, ndò bingadzibi
1CO.9.13	Nga miayëm na e bod basye a tempel badian ai tempel, e ba bëtoa babi ai alatar bëbëlë ngab a alatar te? 
1CO.9.14	Nala ngò hm fë Nti angabende na e bod bayedan mbëmbë foe bëdian ai mbëmbë foe. 
1CO.9.15	Mfag wama, mandzëki bëlan ai e mam mësë mala. Mandzëki til e mam ma asu yë na mam mëte mëyënan ai ma. Mazombo wu alodo na enguṅ dzama ebò zezë. 
1CO.9.16	Amu ngë mayedan mbëmbë foe, enguṅ esëki ma ete, amu anë ma enòdi. Amala ai ma, ngë mayedan ki mbëmbë foe. 
1CO.9.17	Amu, ngë mëbò esye te a ṅyian wama, mëmbëlë ya maan. Ngë mabò hm dzò a enòdi, bëngavë ma esye te na mëbò. 
1CO.9.18	Maan mama mënë hm dze? Mënë na eyòṅ makad mbëmbë foe, mëkad mbëmbë foe te, tègè sili maan, asu yë na të mabëlan ai ngul dzama a mbëmbë foe. 
1CO.9.19	Amu mënë fili ai bod bësë, ndò mamen masye bod bësë asu yë na mëdudu abui bod. 
1CO.9.20	Mënganyiṅ ai Yuden anë man Yuden, asu yë na mëdudu Yuden. Mënyiṅi ai e ba ya edzoe mvende anë ma mënë fë a edzoe mvende, tò anë mamen mëngabë ki a edzoe mvende, asu yë na mëdudu e ba ya edzoe mvende. 
1CO.9.21	E ba ya babëlë ki mvende, mënyiṅi ai bò anë mabelë ki mvende, ma mëbëlë të mvende Zamba, mbol mënë a mvende Kristus, asu yë na mëdudu e ba babëlë ki mvende. 
1CO.9.22	Mëngabò ntëgan ai e ba bënë ntëgan, asu yë na mëdudu e ba bënë ntëgan. Mëngavëṅan dzom esë asu bod bësë, asu yë na mëkode bod bëziṅ, tò dze ebò. 
1CO.9.23	Mabò mam mësë asu mbëmbë foe, asu yë na ma fë mënòṅ ngab ete. 
1CO.9.24	Nga miayëm na a bambara mimbil a nsëṅ bivoe
1CO.9.25	E mod akë mbil nala, abaala abui biki na atom nyòl; bò babò nala asu maan më ndon, bia ki asu maan më kole. 
1CO.9.26	Etoa dzi hm, makë ki mbil a zëzë, ndò fë malum ki bikuda biama a afan. 
1CO.9.27	Dzam da, matug nyòl dzam mfaṅ, mëtibili dzò, na mëza bò na, mëmana yëdan e bod bëvòg mbëmbë foe, mamen mëngaku a nkat.
1CO.10.1	A babëdzaṅ, mayi ki na miyëgan na, bëtara baan bësë bëngabë a nkut a si, ai na bëngadaṅ maṅ, 
1CO.10.2	ndò fë bësë bëngaduuban a mò më Moses a nkut ai a maṅ, 
1CO.10.3	ndò fë bò bësë bëngadi bidi bi Nsisim bite
1CO.10.4	ndò fë bò bësë bënganyu mënyu më Nsisim mëte. Amu bënganyu mëndim ya akòg atoṅo bò, akòg te angabë Kristus. 
1CO.10.5	Dzam da, Zamba andzëki daṅ a diṅ a bui ya abë bò, amu bëngamana dzëban a nkod-nnam. 
1CO.10.6	E mam ma mënë bia mvulna, asu yë na të biayi bëbe bë mam, anë bò bëngayi mò a minnëm. 
1CO.10.7	Të hm mialugu bëzëzë bëzamba anë bëvòg ya ete, akyaè anë ntilan na: Bod bëngatòbò a si, bëngadi, bënyaa fë, ndò fë bëngatëbë a si, bëntoa hë bivoe
1CO.10.8	Të biabò bisog, amu bëvòg ya abë bò bëngabò bisog, ndò bëngawu a amos mbòg mbòg bod bakuda mëwom mëbè ai bëlè. 
1CO.10.9	Të biabobolo Kristus, akyaè ya bëvòg ya ete bëngabobolo, ndò nyò engamana bò woe. 
1CO.10.10	Të miabò mimfèt, akyaè ya bëvòg ya ete bëngabò mimfèt ndò mod endaman angamana bò. 
1CO.10.11	E mam ma mëngayenan ai bò anë mvulna, bëngatil mò na babeme bia, mbol mëmana më si mayi bia kòb. 
1CO.10.12	Ndò hm, e mod atsog na atëlë, abòòg okala na abë ku. 
1CO.10.13	E mëbobëla mëngabi mina mënë hë e ma më bod. Zamba anë mod afidi, ndò ayi ki dzoge na bëbobolo mina alodo ngul dzaan, dzam da ayi bò na, a mëbobëla, mibëlë e zen miatub mò. 
1CO.10.14	A mindindiṅ miama, asu te hm, tuban olugu bëzëzë bëzamba. 
1CO.10.15	Makòbò ai e bod batsog. Mina bëben, tsasan e dzam madzo. 
1CO.10.16	E kòb maa biafubu, nga enë e ngab bianòṅ a mëki më Kristus? Mbaṅëla biabëg asë e ngab bianòṅ a nyòl Kristus a? 
1CO.10.17	Abui bod binë di, binë nyòl dzia, amu mbaṅëla anë mbòg, amu bia bësë bianòṅ ngab a mbaṅëla mbòg. 
1CO.10.18	Fòmbëgan Israel ya nyòl. Nga e bod badi mëtunëṅa banòṅ ngab a alatar? 
1CO.10.19	Mayi na madzo ya? Yë na e bidi biatuni bëzëzë bëzamba binë dze, bëzëzë bëzamba bëtoa ki dze ben? 
1CO.10.20	Ma na, e byem batuni, batuni ki biè Zamba, batuni biè bësatan. Ndò hm mayi ki na mikalan dzom ziṅ ai bësatan. 
1CO.10.21	Miasëki dzam bò na minyaa kòb Nti, minyaa fë kòb bësatan; miasëki dzam nòṅ ngab a tëbëlë Nti ai a tëbëlë bësatan. 
1CO.10.22	Yë bitsaa Nti nga? Yë bialod nyè a ngul nga?
1CO.10.23	Binë dzam bò mam mësë, dzam da mësë masëki ai mfi. Binë dzam bò mësë, dzam da, së ki mësë mmò mawone bia a mbëmbë enyiṅ. 
1CO.10.24	Të mod adzëṅ mfi woe, adzëṅë hë mfi e mod mbòg. 
1CO.10.25	Dzaag e tsit esë miakus a makit, tègè hm sili minsili asu sosoo nnëm. 
1CO.10.26	Amu si ai e byem bisë ya ete biawoge ai Nti
1CO.10.27	Ngë man haiden ziṅ abanda mina, ndò mibëlë ngoṅ na miakë we, dzaan e dzi esë bavë mina, tègè sili minsili, etòm sosoo nnëm. 
1CO.10.28	Ngë mod ahë dzo ai mina na: e tsit nyi enë tsit mëtunëṅa, të miadi, asu e mod ahë kad mina ai asu sosoo nnëm. 
1CO.10.29	Makòbò ki adzo sosoo nnëm waan mina bëben, dzam da asu e nyò e mod mbòg. Asu dze hm sosoo mod mfë azu tsig ntol ya fili dzama? 
1CO.10.30	Ngë manòṅ ngab a maa, eyë badzo ma ya asu e dzam makaṅ Zamba ete? 
1CO.10.31	Tò hm miadi, tò mianyu, tò miabò za dzomo, boan mësë asu duma Zamba. 
1CO.10.32	Të miabò mod ziṅ nnëm mintye, tò Yuden, tò Grek, tò nda-Zamba, 
1CO.10.33	akyaè ya mamen madzëṅ na mënyëb bod bësë a nnëm a mam mësë, ma tègè dzëṅ e dzi enë ai ma mfi, mëdzëṅë hë mfi abui bod, asu yë na bëkodeban.
1CO.11.1	Toṅan mvulna dzama anë mabie e nyi Kristus. 
1CO.11.2	Mataman mina mbol ya miatsog ma a mam mësë ndò fë miabaala e mëtum ya mëngakalan mina. 
1CO.11.3	Mayi na miyëm na Kristus anë nlo fam esë, fam etoa nlo mininga, Zamba atoa nlo Kristus. 
1CO.11.4	E fam esë yakogëlan ngë ki na yakòbò nkòbò profèt, ebëgë dzom a nlo (anë ntom), yabyandi nlo woe
1CO.11.5	E mininga osë akogëlan ngë ki na abò esye profèt ai nsò nlo, abyandi nlo woe. Anë fò fë dzam dëda anë e mininga bësode ntui. 
1CO.11.6	Amu ngë mininga abòd ki ntom, atsigi esil! Ngë anë hm osòn asu mininga na atsig esil, ngë ki na asode nlo, abòdò ntom! 
1CO.11.7	Amu fam yayean ki bòd ntom a nlo, mbol anë evëgëlë ai duma Zamba. Mininga nyè anë hm duma fam. 
1CO.11.8	Amu fam yatye ki abë mininga, mininga ṅnyè atye abë fam. 
1CO.11.9	Ndò fë fam yandzëki komban asu mininga, mininga ṅnyè angakomban hm asu fam. 
1CO.11.10	Asu te mininga ayean bi dzin a nlo woe asu benglès. 
1CO.11.11	Tò hm nala, abë Nti, mininga asëki dzam nyiṅ tègè ai fam, fam tègè dzam nyiṅ tègè ai mininga. 
1CO.11.12	Amu akyaè ya mininga atye abë fam, nala ngò fë fam yabyali abë mininga. Byem bisë biatye abë Zamba. 
1CO.11.13	Mina bëben yenan adzo di: Yë anë mbëṅ na mininga akogëlan ai Zamba nsò nlo nga? 
1CO.11.14	Nga nkoman ben bod bëne wayëgëlë mina na anë fam adzo osòn na adili esil, 
1CO.11.15	eyòṅ ki mininga adili dzò, nala otoa nyè adzo duma? Amu esil enë nyè anë e dzom abudi nyòl ete. 
1CO.11.16	Ngë mod ziṅ atsog na anë dzam laṅëdan adzo di, ma makad mina na tò bia, tò mënda më Zamba mabëlë ki fulu te.
1CO.11.17	E di mazu hm mina lëb di, mataman ki mina asu miakoan ki asu mbëṅ, miakoan asu abe. 
1CO.11.18	Amu, e di osu, eyòṅ miakoan a nda-Zamba, mawog na minë ngam ngam. Ndò mayëbë të adzo te nala. 
1CO.11.19	Amu mimfèt miayean bò a zaṅ dzaan, asu yë na e bod bëbëlë mfaṅ ṅyëbë a zaṅ dzaan bëkui a ngëëṅ. 
1CO.11.20	Eyòṅ miakoan hom mbòg, adzo ndian bidi bi Nti asëki ete. 
1CO.11.21	Amu a miadi ha, hë mod osë atari fò mana di bidi bie
1CO.11.22	Nga mibëlë mënda asu yë na midi, minyu fë we? Yë na miabyandi nda-Zamba, ndò miasama mimbubua? Mëkad mina ya? Yë mëtaman mina? Mataman ki mina e dili!
1CO.11.23	Amu mamen mëngayègè e mam mëngakalan mina abë Nti na: Nti Yesus, alu ya bëngakuan ai nyè, ndò anganòṅ mbaṅëla, 
1CO.11.24	avëë ngaṅ, abëgë, nyè na: Nyòl dzama nyi a yabudan ai mina. Boan dò na mitsog ma. 
1CO.11.25	Dzam dëda, a mvus bidi, ndò anòṅ kòb, nyè na: E kòb nyi enë mkpamaṅ elad a mëki mama. Eyòṅ esë miayi dzò nyu, boan dò na mitsog ma. 
1CO.11.26	Amu eyòṅ esë miadi mbaṅëla nyò, minyaa fë kòb, miayedan awu Nti akëlë kui anë azu.
1CO.11.27	Antoa hm na, e mod osë adi mbaṅëla, anyuu fë kòb Nti akyaè layean ki, ayi bëlë nkat a nyòl ai mëki më Nti. 
1CO.11.28	Mod atarigi hm bindi emen, azu hm di mbaṅëla, anyu fë kòb. 
1CO.11.29	Amu e mod adi, anyaag fë, adi, anyaag fë ntol woe ngë ayen ki na nyòl esëki zëzë mbaṅëla. 
1CO.11.30	Asu te abui ya abë mina bakòn, bëtoa mintèt, bëwaag
1CO.11.31	Ngë biatoan bindi bia bëben, bayi ki bia tsig mbë ntol. 
1CO.11.32	Eyòṅ Nti avë bia endëgëlë, ayëgëlë bia akomodo, asu yë na biza ku a nkat ai si-ndon. 
1CO.11.33	A babëdzaṅ, eyòṅ hm miakoan na miadi, yangan e bod bëvòg. 
1CO.11.34	Ngë mod awog zie, adzaag a nda, asu yë na miza koan asu nkat. Asu e mam mëvòg, mayi mina sòṅ lëb eyòṅ mayi sò.
1CO.12.1	A babëdzaṅ, mayi ki na mitòbò a ndimi asu dzam bifaè bi Mfufub Nsisim
1CO.12.2	Miayëm na, hala mingënë bëhaiden, mingabë fò hë atoṅ mimvumvug bëzëzë bëzamba. 
1CO.12.3	Ndò hm makad mina na, mod ziṅ asë dzam bò na, akòbò ai ngul Nsisim Zamba nyè na: Amala ai Yesus! Ndò fë mod ziṅ asëki dzam dzo na: Yesus anë Nti, ngë tègè ai ngul Mfufub Nsisim. 
1CO.12.4	Bifaè bi akab binë mëkyaè mëkyaè, Nsisim hë mbòg mbòg. 
1CO.12.5	Bisye binë fë kan kan, hë Nti mbòg mbòg. 
1CO.12.6	Minsol bisye minë mëkyaè mëkyaè, hë Zamba mbòg, ṅnyè abò mam mësë a bod bësë. 
1CO.12.7	Nsisim wavë mod osë na ayen e dzom enë ai mfi. 
1CO.12.8	Amu, e mod nyòlò, Nsisim ovë nyè nkòbò fëg, e nyò mbòg, hë Nsisim te ovëë nkòbò ṅyëman; 
1CO.12.9	mod, hë ai ngul Nsisim te, abi ṅyëbë, mod mfë fë nyòlò, abii efaè abò bod mvoè hë a Nsisim mbòg mbòg te
1CO.12.10	mod mfë ayi bi ngul ya abò mësimba, e nyò mbòg abii nkòbò bëprofèt, mfë nyòlò na afas minsisim, e nyòlò na akòbò minkòbò kan kan
1CO.12.11	E mam mësë ma, hë Nsisim mbòg mbòg ngò wabò mò, ngò fë wakab, ovaa anë mod e kan wadiṅ.
1CO.12.12	Akyaè ya nyòl enë dzidzia, ebëlë abui bidzo, bidzo bisë ya nyòl bitoa abui, nyòl etoa dzidzia, nala ngò fë Kristus anë. 
1CO.12.13	Amu bia bësë bingaduuban abë Nsisim mbòg na binë nyòl dzia, tò Yuden, tò Grek, tò bëlò, tò fili bod, ndò fë bia bisë binganyu Nsisim mbòg. 
1CO.12.14	Ndò hm nyòl esëki edzo dzia, enë abui bidzo. 
1CO.12.15	Ngë akol ladzo ana na: Mbol masëki wò, mawoge ki ai nyòl, yë asu te ayi bò të woge ai nyòl? 
1CO.12.16	Ngë alò ladzo na, mbol masëki dis, mawoge ki ai nyòl, yë asu te layi bò të woge ai nyòl nga? 
1CO.12.17	Ngë nguma nyòl osë otoa dis, bëngawog ai dze? Ngë otoa hë ṅwogan, bënganyumulu ai dze? 
1CO.12.18	Ndò hm, Zamba angakom bidzo, edzo esë ya ete a nyòl anë angadiṅ. 
1CO.12.19	Ngë bisë bitoa edzo dzia, nyòl entoa ve? 
1CO.12.20	Bidzo binë abui, nyòl etoa dzia. 
1CO.12.21	Dis lasëki dzam dzo ai wò na: Mayaṅan ki ai wa, ngë ki na nlo ongadzo ai mëkol na: mayaṅan ki ai mina. 
1CO.12.22	Antoa antoa na, e bidzo biayene ntëgan abui mbiè biadaṅ mfi, 
1CO.12.23	ndò fë e bi biatsog na binë bidzo bi osòn a nyòl mod, mbiè biadaṅ vë olugu, e bi ya biasëki ai dzin, mbiè biadaṅ mvaman ai biè, 
1CO.12.24	e bi binë dzin biayaṅan ki ai mvam dzaan. Ndò hm Zamba angakom nyòl e kan yë na avëë e bi biadzëman ai olugu mod olugu nen, 
1CO.12.25	asu yë na të ngam ngam yabò a nyòl, hë da na bidzo bimvaman biè biè a zaṅ dzaban. 
1CO.12.26	Ndò hm ngë edzo dzia ebëlë mintye, bidzo bisë bivòg biawog mintye. Ngë edzo dzia ebëlë olugu, bidzo bisë biawog ai dzò mintag. 
1CO.12.27	Mina minë nyòl Kristus, mina fë, anë mod, minë bidzo. 
1CO.12.28	Ndò hm Zamba angatele bod bëvòg a nda-Zamba, atari na apostel, akalan na bëprofèt, e di lala bëyëgëlë, a mvus hala mësimba, a mvus hala bifaè bi akab ya alëdë akòn, avòli bod, alëb bod, akòbò abui minkòbò. 
1CO.12.29	Yë bod bësë bënë apostel? Yë bësë bënë bëprofèt? Yë bësë bënë bëyëgëlë? Yë bësë babò mësimba? 
1CO.12.30	Yë bësë bëbëlë bifaè ya alëdë minkokòn? Yë bësë bakòbò minkòbò abui? Yë bësë batimi minkòbò mite? 
1CO.12.31	Dzëṅan hm e bifaè ya bialod e bi.
1CO.12.31	Ndò hm mazu mina lëdë e zen yadaṅ nyëb
1CO.13.1	Ngë makòbò minkòbò mi bod ana ai e mi benglès, ma tègè ai ediṅ, kë mëntoa ya e ngòm etubi, mëbò hë eduṅ anë etug angonga. 
1CO.13.2	Ngë mëbëlë ngul ya abò profèt, mëyëmë mam më ndimba mësë, ai ṅyëman osë, ngë mëbëlë ṅyëbë osë na mabodo minkol a si, ma ha tègè ai ediṅ, masëki dzom ziṅ. 
1CO.13.3	Tò mëmana kab akuma dama asë, mëvëë fë nyòl dzama na bedigi dzò a ndoan, ma ha tègè ai ediṅ, masëki ai mfi ziṅ. 
1CO.13.4	Ediṅ enë fin, ediṅ enë afu-nnëm, esëki mëkomëṅa, esëki miṅyene, esëki enguṅ, 
1CO.13.5	yabò ki nkòt, yadzëṅ ki mfi woe, yasëki nnëm mëliṅëna, yanyie ki dzam a nnëm, 
1CO.13.6	yatag ki ai nkòt, yatag ai bëbëla. 
1CO.13.7	Yadzibi mësë, yayëbë mësë, yafidi mësë, yazombo mësë. 
1CO.13.8	Ediṅ enë mvende të dzëman. Mfa esye profèt, yayi sole! Minkòbò ki, miayi man! Ṅyëman fë wayi sole! 
1CO.13.9	Biayëm hë abim ziṅ, ndò fë biakòbò anë bëprofèt hë etun. 
1CO.13.10	Eyòṅ e dzi enë ntud a saaṅ yayi sò, e mam bitun bitun mala mayi mana. 
1CO.13.11	Eyòṅ mëngabë mòngò, mëkobògò anë mòngò, mëtsogo anë mòngò, mëbindigi anë mòngò. Eyòṅ mëngakui mod, ndò mëngadzoge mam më mòngò mëte. 
1CO.13.12	Etoa dzi, mayëm hë etun; a mvus mayi toan yëm akyaè ya Zamba ayëm ma. 
1CO.13.13	Etoa dzi hm byem bialigi na ṅyëbë, afidi, ediṅ, mbiè bilè bili. Ediṅ ndzò hm yalod bisë
1CO.14.1	Byean ediṅ a zut, dzëṅan fë bifaè bi akab ya Nsisim, adaṅ adaṅ a na mikòbò anë bëprofèt. 
1CO.14.2	Amu e mod akòbò nkòbò te akòbò ki ai bod, akòbò ai Zamba. Amu tò mod ziṅ awog ki nyè, akòbò të hë mam më ndimba a Nsisim. 
1CO.14.3	E mod akòbò anë profèt, akòbò ai bod asu yë na awone bò, afolo bò, avaa fë bò ngul a nyòl. 
1CO.14.4	E mod akòbò minkòbò awone emen. E nyò akòbò anë profèt awone nda-Zamba. 
1CO.14.5	Mayi na mina bësë mikòbò minkòbò, dzam da na midaṅa kòbò anë bëprofèt. Nkòbò bëprofèt walod nkòbò mod wakòbò minkòbò ngë asëki na mod atimi minkòbò mite asu yë na nda-Zamba ebi awone. 
1CO.14.6	Ndò hm etoa dzi, a babëdzaṅ, ngë mazu abë mina mëkòbògò minkòbò, mëbòò ai mina mfi dze, ngë mandzëki kòbò ai mina na makuli mam, ngë a ṅyëman, ngë a nkòbò profèt, ngë a ayëgëlë? 
1CO.14.7	Nga tò e byem bi obobomo binë tègè ai enyiṅ, tò ololòṅ, tò mvèt, ngë batoan ki bom na bëyëmë kiṅ, eyë bayi yëm e dzia babom ya? 
1CO.14.8	Dzam dëda, ngë balòṅ tòṅ ana tègè yëm kiṅ te, za ayi komëzan bita? 
1CO.14.9	Dzam dëda fë asu daan a adzo minkòbò, ngë miakòbò ki a saaṅ, eyë bayi yëm e dzam miadzo ya? Miayi kòbò a evundu. 
1CO.14.10	Minkòbò minë hm fò a si-ndon sug ya abui, ndò bawog misë. 
1CO.14.11	Ngë mayëm ki mbol e dzam badzo latyan, mënë man bëlòbò-lòbò asu e mod akòbò, nyè fë man bëlòbò-lòbò asu dama. 
1CO.14.12	Dzam dëda hm asu daan, ngë miayag ai bifaè bi Nsisim, dzëṅan biè abui asu yë na nda-Zamba ewonëban. 
1CO.14.13	Asu te, e mod akòbò minkòbò, akogëlan fë na atimi miè. 
1CO.14.14	Ngë makogëlan a minkòbò, nsisim wama wakogëlan, nsisim wama tègè ai mfi ya ete. 
1CO.14.15	Antoa hm ya? Mayi kogëlan a nsisim, ndò fë mayi kogëlan a nnëm. Mayi yia bia bi olugu a nsisim, mëyiaga fë a nnëm. 
1CO.14.16	Ngë walugu Zamba a nsisim, eyë e mod asò a nsëṅ ayi yalan «Amen» ya a wakaṅ Zamba? Amu ayëm ki e dzom wadzo! 
1CO.14.17	Amu, mfa woe, wa wavë ngaṅ mbëṅ, dzam da e mod mbòg ayen ki mfi ya ete. 
1CO.14.18	Mavë Zamba ngaṅ; makòbò minkòbò abui alodo mina bësë. 
1CO.14.19	Mayi na a ekoan biakoan, mëkòbò bibug bitan ai nnëm, asu yë na mayëgëlë e bod bëvòg, alodo anë ntèd bibug a minkòbò. 
1CO.14.20	A babëdzaṅ, të miabò bòngò a fëg, boan bòngò a abe, boan mintud a fëg. 
1CO.14.21	Anë ntilan a mvende na: Mayi kòbò ai e bod ba a minkòbò mifë ai a minkòbò bëlòbò-lòbò, ndò tò nala, bayi ki ma bò mëwog
1CO.14.22	Asu te, së ki asu bëyëbë ngò minkòbò minë ndëm, minë asu bëhaiden, nkòbò bëprofèt osëki asu bëhaiden, onë asu bëyëbë. 
1CO.14.23	Ngë nda-Zamba esë ekoan hom mbòg, bod bësë bëngakòbò minkòbò, e bod bayëm ki dò, ngë ki na bëhaiden bësò nyian, nga bayi dzo na miasòg? 
1CO.14.24	Ngë bësë bakòbò anë bëprofèt, man haiden ngë e mod ayègè sòṅ an yian, bod bësë bayi nyè kpè a adzo, antoa a mëku. 
1CO.14.25	E ma mesë mësòlò nyè a nnëm mayi kui a ngëëṅ, abog te ayi laban ai asu a si, angakogëlan ai Zamba, nyè na: Zamba anë abë mina bëbëla.
1CO.14.26	Antoa hm ya a babëdzaṅ? Eyòṅ miakoan, mod osë abëlëgë dzia olugu, abëlëgë ayëgëlë, ngë ekuli-mam, ngë nkòbò, ngë mbol atimi nkòbò te. Mam mësë mëbò asu awone. 
1CO.14.27	Ngë mod akòbò minkòbò, hë bëbè, ngë bëdaṅ bëlè, anë mod eyòṅ dzie, mod mbòg atimiṅi fë. 
1CO.14.28	Ngë e mod atimi asëki, atòbò evol a ekoan, akòbò asu die emen, ai asu Zamba. 
1CO.14.29	Bëprofèt bëkòbògò bëbè ngë bëlè, e bod bëvòg bëngafyal. 
1CO.14.30	Ngë bakuli mod mfë mam, e mod osu akuu evol. 
1CO.14.31	Amu mina bësë minë dzam kòbò anë profèt, mod mbombòg, asu yë na bod bësë bëyègè, bëbi fë awone ete. 
1CO.14.32	Minsisim bëprofèt miwogo edzoe bëprofèt, 
1CO.14.33	amu Zamba asëki Zamba ndugëlan, anë Zamba mvoè. Akyaè anë a mënda më Zamba mimfufub misë, 
1CO.14.34	bininga bëtòbògò bivol a bikoan. Amu babëlë ki ngul ya akòbò, hë na bëbò mëwog, akyaè mvende yadzo. 
1CO.14.35	Ngë bayi na bayègè dzom ziṅ bësiligi bëyom baban a mënda maban. Amu anë adzo osòn na mininga akòbò a nda-Zamba. 
1CO.14.36	Yë mina mingakad ebug Zamba, yë engasò ki abë mina etam? 
1CO.14.37	Ngë mod atsog na anë profet, ngë ki na abëlë bifaè bi Nsisim, alaṅa e mam matil mina, amu mënë mvende Nti. 
1CO.14.38	Ngë ayëbë ki mò, Zamba ayëm ki nyè. 
1CO.14.39	A babëdzaṅ, antoa hm na, dzëṅan ai ngul na mikòbò anë bëprofet, ndò fë të miakaman ai na bod bëkòbò minkòbò. 
1CO.14.40	Dzam asë abòban mbëṅ mbëṅ, mbol wayean.
1CO.15.1	A babëdzaṅ, madugan mina tsog mbëmbë foe mëngayedan mina, a minganòṅ, a mitëlë ete, 
1CO.15.2	ṅnyè akode mina ngë mitoan nyie e bibug mëngayedan mina nyè ete, ngë anë na miandzëki ṅyëbë ṅyëbë Angòg. 
1CO.15.3	Mëngavë mina, e di osu, hë e dzi fë bëngavë ma na Kristus angawu asu minsëm mian anë ntilan wadzo, 
1CO.15.4	ndò angadzëban, akui a sòṅ a mos lala, anë ntilan wadzo 
1CO.15.5	ai na Kefas angayen nyè, bë awom ai bëbè fë. 
1CO.15.6	Ndò fë angadugan yene babëdzaṅ mintèd mitan eyòṅ dzia, abui ya ete bëngënë tala ana, bëvòg bëngawu ya. 
1CO.15.7	Ndò fë angayene Yakob
1CO.15.8	A mvus bësë, ayene fë ma ya mënë anë enyungi dzom. 
1CO.15.9	Amu ma mënë mëligi-mvua ya apostel, a makyëbë ki na bëloe ma na man apostel, mbol mëngaluman ai nda-Zamba. 
1CO.15.10	Mënë e dzom mënë ai maa Zamba ndò e maa woe angavë ma andzëki kanga evoe, hë da, mëngawu esye alodo bò bësë, së hm ki ma, e maa Zamba anë ai ma. 
1CO.15.11	Ndò hm, tò ma, tò bò, e kan bingayedan mbëmbë foe, nala ngò fë mingayëbë.
1CO.15.12	Ngë biabende na Kristus angakui a sòṅ bëwu, eyë bod bëvòg ya abë mina badzo ya na akui-lë sòṅ bëwu lasëki? 
1CO.15.13	Ngë akui-lë sòṅ bëwu lasëki, Kristus nyè fë andzëki kui a sòṅ. 
1CO.15.14	Ngë Kristus andzëki hm kui a sòṅ, mbendan biabende foe onë evoe, ṅyëbë waan fë hë evoe
1CO.15.15	Bayi hm fë yen na binë bëprofèt minnal bë Zamba, amu biabòòlò na Zamba angakuli Kristus a sòṅ ndë nyè andzëki nyè kuli, ngë anë na bëwu bakui ki a sòṅ. 
1CO.15.16	Ngë bëwu bakui ki a sòṅ, tò Kristus nyè andzëki kui a sòṅ. 
1CO.15.17	Ngë Kristus andzëki kui a sòṅ, ṅyëbë waan onë zëzë, ndò mingëlë minada a minsëm mian, 
1CO.15.18	nala ontoa na e bod bëngawu abë Kristus bënë ndzaṅan. 
1CO.15.19	Ngë bingafidi Kristus hë enyiṅ dzi, bia fò biadaṅ engòngòl a bod bësë.
1CO.15.20	Ndò hm anë na, Kristus angakui a sòṅ bëwu, ntol bëwu bësë. 
1CO.15.21	Amu awu lëngasò etòm mod mbòg, ndò fë akui-lë sòṅ lazu hë etòm mod mbòg. 
1CO.15.22	Akyaè ya bod bësë bawu abë Adam, nala ngò fë bod bësë babi enyiṅ abë Kristus. 
1CO.15.23	Mod osë hm a etye dzie: Kristus anë ntol, a mvus hala, e bod bayi tòbò ai Kristus eyòṅ adugan sò, 
1CO.15.24	a mvus hala, mëmana, eyòṅ ayi vë esya edzoe Zamba, eyòṅ ayi tëgë edzoe esë, ai ngul esë; 
1CO.15.25	Amu ayean dzoe akëlë kui anë asili minziziṅ mie a mëkol a si. 
1CO.15.26	Nziziṅ mvua ayi tëgë onë awu. 
1CO.15.27	Amu angatele nyè byem bisë a mëkol a si
1CO.15.28	Eyòṅ hm byem bisë biayi nyè tègè osu, mòn emen ayi tòbò a edzoe e mod angamana nyè tëgë byem bisë, asu yë na Zamba abò byem bisë a bod bëse.
1CO.15.29	Amu yë na, e bod baduuban asu bëwu bayi hm bò ya? Ngë anë hm fò na bëwu bakui ki a sòṅ, asu dze bod baduuban asu daban
1CO.15.30	A dze bingënë waa ndzug? 
1CO.15.31	Mandëṅ ai awu amos osë; sòṅ hë enguṅ dzaan, e dzi ya mëbëlë abë Kristus Nti waan. 
1CO.15.32	Hë a etye mod, mfi dze ongabë ma na mëluman ai tsit a Efesi? Ngë bëwu bakui ki a sòṅ, ndzaan, binyaag, amu biayi wu okidi
1CO.15.33	Të miakë a ndimi. Mbë eyòṅ andaman mbëmbë fulu. 
1CO.15.34	Zaan a tëtëlë zen, të miabada sëm. Amu bod bëvòg bayëm ki Zamba; makòbò na mëkub mina osòn a nlo.
1CO.15.35	Mod ziṅ nyòlò ayi dzo na: Eyë bëwu bakui a sòṅ ya? Bazu ai kan nyòl fe? 
1CO.15.36	A akud dzom, e mvòṅ wamias a si, yabëlë ki enyiṅ, së na etari wu. 
1CO.15.37	Ndò e mvòṅ wamias, së ki e nyòl wayi fumi ndzò wamias, wamias nsò fes, ngë oles, ngë fes fë ki. 
1CO.15.38	Zamba avë nyè e nyòl adiṅ, ndò mvòṅ esë ebëlë nyòl dzie. 
1CO.15.39	Ndò nyòl esë esëki dzam da, hë da, mod abëlë endzie, nyòl tsit etoa etam, nyòl anòn etam, nyòl kòs etam. 
1CO.15.40	Nyòl ya yob enë, nyòl ya si etoa fë. Ndò duma nyòl ya yob anë etam, duma nyòl ya si etam. 
1CO.15.41	Duma nlo-dzobo anë etam, duma ngòn atoa etam, duma atitie fë etam. Amu atitie lasëlan a duma.
1CO.15.42	Nala ngò fë akui-lë sòṅ bëwu anë. Babè a si, eboege, engakui a sòṅ tègè ai eboe. 
1CO.15.43	Eyòṅ yadzëban, adzo osòn, engakui a sòṅ ai duma. Yadzëban obobòd, engakui a sòṅ a ngul ete. 
1CO.15.44	Badzëb nyòl minson, nyòl nsisim engakui a sòṅ. Ngë nyòl minson enë, nyòl nsisim dzò enë fë. 
1CO.15.45	Akyaè ya anë ntilan na: Adam, e mod osu, ambëlë enyiṅ
1CO.15.46	Dzam da, së ki nyòl nsisim ndzò etëlë osu, nyòl minson fò ndzò etëlë osu, a mvus hala, nyòl nsisim. 
1CO.15.47	E mod osu atye a mbòdòg ya si, e mod bèè asò a yob. 
1CO.15.48	E kan mod mbòdòg anë, nala ngò fë bod bë mbòdòg bënë. E kan e mod ya yob anë, nala ngò fë bod ya yob bënë. 
1CO.15.49	E kan ya bingabëgë evëgëlë mbòdòg, nala ngò fë biayi bëge evëgëlë ya yob.
1CO.15.50	A babëdzaṅ, madzo e dzam di na minson ai mëki biasëki dzam bi elig edzoe Zamba; e dzi yaboe esëki dzam bi elig e dzi enë të boe. 
1CO.15.51	Yënan sik, ndimba ndzò makad mina nyi. Bia bësë biayi ki wu, dzam da bia bësë biayi tsende, 
1CO.15.52	a ekabëla dis, etye etye, a e tòṅ mvua. Amu bayi lòṅ tòṅ, bëwu bëngakui a sòṅ tègè dzam dugan ndaman, bia bingatsende. 
1CO.15.53	Amu eboe dzi yayean bòd të-ai-eboe, nyòl awu ebòdò nyòl kole. 
1CO.15.54	Eyòṅ eboe dzi yayi bòd të ai eboe, e nyòl awu nyi ebòdò nyòl kole, abog te ebug engatilban yayi yenan na: Awu atëgëban ya
1CO.15.55	a awu, eyë wadò ve? A awu, eyë ngal bita dzoe enë ve
1CO.15.56	Ngal bita awu enë nsëm, ngul nsëm ndzò enë mvende; 
1CO.15.57	Ngaṅ ai Zamba mbol abò na bidò abë Nti waan Yesus Kristus. 
1CO.15.58	A mindindiṅ mi babedzaṅ, antoa hm na, boan nkanga, të tëg, mibulugu bò esye Nti kòm esë, miyëmë na ndzug waan osëki zëzë abë Nti.
1CO.16.1	Ndò hm, asu ntogan mòni asu mimfufub
1CO.16.2	Amos osu ya sabbat osë, mod osë ya abë mina anyiege man dzom a nda, abim asë abëlë ngul, asu yë na të etogan mòni yabò eyòṅ mayi sò. 
1CO.16.3	Eyòṅ mayi sò, e bod miayi tòb, mayi bò lom ai kalara a mò na bëkë ai efaè dzaan a Yerusalem. 
1CO.16.4	Ngë anë ai mfi na mëkë, bayi kë ai ma eyòṅ.
1CO.16.5	Mayi sò abë mina eyòṅ mayi lod a Masedonia. Amu mayi lod a Masedonia, 
1CO.16.6	mënë dzam tòbò abë mina, eyòṅ ziṅ ben na mayi tòbò hala abog oyon asë, asu yë na miyaan ai ma e hom osë mënë tye na makë. 
1CO.16.7	Amu mayi ki na mayen mina etoa dzi a ntulan, mbol mafidi na mayi tòbò abë mina man eban, ngë Nti ayëbë. 
1CO.16.8	Mayi tòbò a Efesi akui a Pentekoste. 
1CO.16.9	Amu mod mbè ayoo ma we, ayene mbëṅ oyab; abui minziziṅ minë we.
1CO.16.10	Ngë Timoteus asò, dzëṅan na të adugan kòn wòṅ. Amu nyè fë abò esye Nti anë ma. 
1CO.16.11	Të mod ziṅ afëm nyè. Miyaan ai nyè mvoè, asu yë na azu abë ma. Amu mayanga nyè ai babëdzaṅ.
1CO.16.12	Mfag madzaṅ Apollos, mëkogëlan ya ai nyè abui na azu abë mina ai babëdzaṅ. Ndò hm ṅyian woe ohë bë ki na azu etoa dzi. Ayi sòṅ eyòṅ ayi bi afola.
1CO.16.13	Vëbëgan, boan nkanga a ṅyëbë, boan fam, toman nyòl. 
1CO.16.14	E dzam asë miabò abòò hë ediṅ.
1CO.16.15	Makogëlan ai mina, a babëdzaṅ. Miayëm nda-bod Stefanas. Endzò enë ntol bëyëbë ya Akaia, ndò bënganyian a esye mimfufub. 
1CO.16.16	Boan kan bod te mëwog, ai e mod osë asye ai bò, awaa fë ndzug. 
1CO.16.17	Mawog mintag na Stefanas ai Fortunatus ai Akaikus
1CO.16.18	Bëngavòli ma nnëm, ai minnëm mian fë. Mikama akyaè bod te. 
1CO.16.19	Mënda më Zamba ya Azia masug mina. Akila ai Priska, ai e nda-Zamba yakoan a nda dzaban bëmana mina sug abui abui. 
1CO.16.20	Babëdzaṅ bësë basug mina. Sugan mina mina, miwuban mimfufub mëwuban.
1CO.16.21	Mamen Paulus matil mësugan ai wò wama
1CO.16.22	Ngë mod ziṅ adiṅ ki Nti, amala ai nyè. Maranatha
1CO.16.23	Maa Nti Yesus abò ai mina. 
1CO.16.24	Ediṅ dzama ebòò ai mina bësë abë Kristus Yesus.
2CO.1.1	Ma Paulus, man apostel Kristus Yesus a ṅyian Zamba, ai madzaṅ Timoteus, abë nda-Zamba ya enë a Korinti, ai e mimfufub misë minë a Akaia asë, 
2CO.1.2	maa ai mvoè bibòò ai mina, bisòò abë esya waan ai Nti Yesus Kristus.
2CO.1.3	Olugu ai Zamba, esya Nti waan Yesus Kristus, esya ngòl esë ai esya awone, 
2CO.1.4	ṅnyè awone bia a ndzug osë ai awone ya Zamba angawone bia, 
2CO.1.5	na akyaè ya mintye mi Kristus miafuguzu abë bia, awone dan afuguzu asu Kristus. 
2CO.1.6	Ngë bibëlë mindzug, hë asu yë na biwone mina, ai asu akode dan. Ngë bibëlë awonòṅ, hë asu awonòṅ daan ya lasò e fin ya bibëlë a mindzug ya bia fë biadzugi. 
2CO.1.7	Afidi daan ayëmë a kpiim asu daan, mbol biayëm na akyaè ya mianòṅ ngab a mindzug, nala ngò fë mianòṅ ngab a awone.
2CO.1.8	Amu, a babëdzaṅ, mayi ki na miyëgan ndzug bingabi a Azia, amu ndzug te ongalod bia ton, bingayi dzèè afidi ya enyiṅ
2CO.1.9	A nnëm etere, bitsogo na biazu wu, bintoa hm të bada fidi bia bëben, bifidigi hë Zamba ya avëlë mimbim. 
2CO.1.10	Ṅnyè angakode bia a awu, ṅnyè fë ayi kode, ṅnyè bingafidi, ndò fë ayi kode, 
2CO.1.11	mbol miasye asu daan ai ngogëlan, asu yë na abui bod avë ngaṅ a su daan, bikë bi efaè-akab bavë bia asu ngogëlan abui bod.
2CO.1.12	Amu etòm enguṅ dzaan enë na: a mbòòlan sosoo waan, ai nnëm mòngò, a saaṅ Zamba, së ki ai fëg bod, ai maa woe ngò fò bingawulu a si-ndon, adaṅ adaṅ a fë abë mina. 
2CO.1.13	Amu biatil ki mina mam mëfë së na e mam mialaṅ, a miayëm fë. Mafidi na miayi yëm mbëṅ mbëṅ, 
2CO.1.14	anë mingayëm bia hë etun, na binë dzom enguṅ dzaan, anë mina fë asu daan a amos Nti waan Yesus. 
2CO.1.15	Mbol mëyëmë nala, ndò mëngayi tari sòṅ a bë mina, asu yë na mibi mintag eyòṅ bèè, 
2CO.1.16	mëlod abë mina, mëkë a Masedonia, mëdugan tye a Masedonia mëzu abë mina, miyaan ai ma, mëkë a Yudea. 
2CO.1.17	Eyòṅ mëtsogo nala, dze, yë mëngabë mëbò dò ai evëves nnëm? Yë na matsog mintsogan mi bod, e kan ya na mëdzoo na Owe-Kokoa a dzam dëda? 
2CO.1.18	Sòṅ, anë Zamba anë bëbëla, e dzam biakad mina asëki owe-kokoa
2CO.1.19	Amu Yesus Kristus mòn Zamba ya bingayedan mina, ai ma, ai Silvanus ai Timoteus, andzëki bò owe ai kokoa, hë owe ṅnyè angabë abë nyè. 
2CO.1.20	Amu ngaga Zamba esë enë ‘Owe’ abë nyè. Asu te biadzo ai Zamba na ‘Amen’ asu olugu Zamba a dzoe die. 
2CO.1.21	Zamba te ṅnyè avë bia ngul ai mina abë Kristus, ṅnyè fë awòbò bia mfufub mbòn, 
2CO.1.22	ṅnyè abò bia tiga, avëë bia eban Nsisim a minnëm.
2CO.1.23	Mfag wama, matele Zamba wusnèt a enyiṅ dzama, na asu yë na makaman ai mina ngò mandzëki sòṅ a Korinti, 
2CO.1.24	së ki asu yë na bidzoe ṅyebe waan, hë mbol biasye fufulu asu mintag mian. Miyëmë a kpiim a ṅyëbë.
2CO.2.1	Amu mënòṅ oyili na mayi ki sòṅ a bë mina ai endëgëlë
2CO.2.2	Amu, ngë mandëgëlë mina, za ayi ma vë mintag së na e mod mavë endëgëlë te? 
2CO.2.3	Mëngatil mina e dzam di, asu yë na, eyòṅ makë sò, të mawog olun ai e bod bayean ma vë mintag, mëbëlë afidi ai mina bësë na mintag miama minë mintag mi mina bësë. 
2CO.2.4	Amu mëngatil mina a zaṅ mindzug ai nyënya a nnëm, ai abui bibëga
2CO.2.5	Ngë mod ziṅan gabò na bëwog olun, së ki ma angabò dò
2CO.2.6	Asu kan mod te, endëgëlë ya e bod bësë bëvòg bavë nyè yayean: 
2CO.2.7	kë miayëyean dzu, mivòligi, asu yë na olun oza lod mod te nkoṅ a
2CO.2.8	Ndò makogëlan ai mina na milëdë nyè ndëm ediṅ. 
2CO.2.9	Amu asu te fë mëhë til, asu yë na mëyëm mfaṅ fulu waan, ngë minë mëwog a mam mësë. 
2CO.2.10	E mod osë miadzu, ma fë madzu nyè. Amu, e dzam madzu, ngë mëhë bëlë e dzam madzu, madzu asu daan a mis më Kristus, 
2CO.2.11	asu yë na të Satan ayen bia si-etëgë-bikòn. Amu biayëgan ki mintsogan mie.
2CO.2.12	Mbol hm mëngakui a Troas na mayedan mbëmbë foe Kristus, mbè oyaaban fë ma we abë Nti, 
2CO.2.13	mëngabë mësaṅan a nnëm abui, mbol mandzëki yen madzaṅ Titus, ndò mëngayaan ai bò, mëkëlë a Masedonia.
2CO.2.14	Ngaṅ ai Zamba, mbol avë bia olugu kòm esë abë Kristus, akuligi fë mënyum më ṅyëman woe ai wò esye waan hom osë. 
2CO.2.15	Amu binë mbëmbë enyum
2CO.2.16	asu e ba, binë enyum yasò a awu ekëlë a awu, asu bevòg, enyum yasò a enyiṅ, ekëlë a enyiṅ. Za akyëbë ai e mam ma? 
2CO.2.17	Amu biasëki anë abui bod bakuan ai ebug Zamba, bia biasye a tëtëlë, biakòbò a nloman Zamba, a mis më Zamba, abë Kristus.
2CO.3.1	Yë bitari hm fë na biataman bia bëben? Ndò ki yë binë anë bod bëziṅ, na biayaṅan ai kalara ovangul a biazu abë mina, ngë eyòṅ miazu abë bia? 
2CO.3.2	Mina bëben minë kalara ovangul, anë bia ntilan a minnëm, bod bësë bayëm nyè, bëlaṅa fë nyè, 
2CO.3.3	amu mialëdë na minë kalara Kristus a bingatil, asëki ntilan ai tinte, anë ntilan ai Nsisim Zamba ya avëë, së hm ki a mëbam mëkòg
2CO.3.4	Biayëm nala mbëṅ ai Kristus asu Zamba. 
2CO.3.5	Së ki na biadaṅ yëm abui, na bikë dzo na dzom ziṅ yatye abe bia; Zamba emen ṅnyè avë bia ngul te, 
2CO.3.6	ṅnyè angatele bia na bibò bësye bë mkpamaṅ elad, së ki elad enë ntilan, edzi Nsisim. Amu ekanga ekanga ya kalara yawoe, Nsisim wavë enyiṅ.
2CO.3.7	Ngë esye awu
2CO.3.8	biyòṅ taṅ ya esye Nsisim yayi bò a duma ete? 
2CO.3.9	Ngë duma anë asu esye ya nkat, biyòṅ taṅ ya esye afu-nnëm sosoo yayi fuguzu ai duma! 
2CO.3.10	E dzam biakòbò di, e dzom engabë ebëlë duma, ebëlë ki fë duma te, etòm yë na duma te lalod bisë. 
2CO.3.11	Amu ngë dzom ndon ebëlë abim duma di, biyòṅ taṅ ya e dzi enë kole yayi tòbò a duma! 
2CO.3.12	Mbol hm bibëlë kan afidi te, ndò bianyiṅ ai abui azombo, 
2CO.3.13	ndò fë, së ki anë Moses ya angabë abudigi eyie a mvòm asu, asu yë na bòn bë Israel bëza yen mëmana më ndon. 
2CO.3.14	Fëg dzaban engabò ya ndim. Amu, azaag kui amos ya ana, eyie te enë eyòṅ balaṅ nnomo elad, tègè bò kuli na emana ya sole abë Kristus. 
2CO.3.15	Ndò azaag kui amos ya ana, eyòṅ esë balaṅ Moses eyie eyala bò a nnëm. 
2CO.3.16	Eyòṅ esë mod avëṅan abë Nti, eyie yavaaban. 
2CO.3.17	Nti te anë Nsisim. Fili enë e hom Nsisim Nti onë. 
2CO.3.18	Bia bësë, tègè ai eyie a mësu
2CO.4.1	Asu te, mbol bibëlë esye dzi na bëngawog bia ngòl, ndò biaku ki sòm, 
2CO.4.2	bingadzoge fò hë e mam basòli asu osòn, bia të wulu ai mëkëṅ, tò ki a tsende ebug Zamba, dzam da, mbol biakad bëbëla a ngëëṅ ngò wayi bò na bod bëse bëyëbë bia a mis më Zamba. 
2CO.4.3	Ngë eyie ebudu mbëmbë foe waan a asu, ebudu nala asu e bod bakë a ndzaṅ. 
2CO.4.4	Asu daban, Zamba e si-ndon
2CO.4.5	Amu biayedan ki bia bëben
2CO.4.6	Amu e Zamba angadzo na: Mfyè ofyèg a dibi, ṅnyè angafyè a minnëm mian asu mfyè ṅyëman duma Zamba a mvòm asu Yesus Kristus.
2CO.4.7	Bibëgë hm mod akuma te a mëmvie më si, asu yë na abui ngul Zamba lëwoge ai Zamba, lasò ki abë bia. 
2CO.4.8	Bibëlë mindzug a dzam asë, dzam da tègè fidi, fëg edzaṅa bia, bia tègè dzò dzèè esë, 
2CO.4.9	baluman ai bia, bia tègè tigibi, bëwudu bia bikuda, bia tègè dzaṅ a ekoa, 
2CO.4.10	bibëgë awu Yesus kòm esë a nyòl dzaan
2CO.4.11	Amu e bia ya bivëë, bingavëëban ya a awu a nyòl Yesus, asu yë na enyiṅ Yesus dzò eyene a ewuwu nyòl dzan. 
2CO.4.12	Antoa hm na, awu lasye abë bia, enyiṅ esye abë mina
2CO.4.13	Mbol bibëlë Nsisim ṅyëbë Zamba dzam da, akyaè anë ntilan na: Mëngayëbë, asu te mëngakòbò
2CO.4.14	biyëmë na e nyò angahëlë Nti Yesus ayi bia hëlë ai Yesus, atogan fë bia ai mina fufulu. 
2CO.4.15	Amu byem bisë binë asu daan, asu yë na maa afuguzu etòm abui bod, abuli ngaṅ a su duma Zamba.
2CO.4.16	Asu te biaku ki sòm, afyaṅan bò na ekob nyòl dzaan yandaman, nnëm ete wawome amos ya amos osë. 
2CO.4.17	Amu e man zëzë ndzug ya etoa dzi akomëzan bia mod olugu kole, 
2CO.4.18	biabëbë ki e byem bayen, biabëbë e bi bayen ki. E byem bayen binë ndon, e bi bayen ki binë kole.
2CO.5.1	Biayëm na ngë ebëm
2CO.5.2	Ndò hm bibëlë mintye, biyii du na biabëlan ai etòbògò dzaan yasò a yob, 
2CO.5.3	antoa hm na, ngë bihë sòdi e dzi bibëgë dzi, të bialaṅan minsò. 
2CO.5.4	Amu e bia ya binë a ebëm, bibëlë sug ya abui mintye, mbol biayi ki na biasòdi e dzom bibëgë, biayi hë na biabòd e dzi evòg, asu yë na enyiṅ emana dim mbim nyòl. 
2CO.5.5	E nyò angakomëzan bia asu dzam te anë Zamba, ṅnyè avë bia eban Nsisim.
2CO.5.6	Ndò hm ngul enë bia a nyòl kòm esë, biyemë na ntye bitoa a nyòl, binë oyab ai Nti. 
2CO.5.7	Amu biawulu ai ṅyëbe, biawulu ki ai ṅyenan biayen. 
2CO.5.8	Ngul enë bia a nyòl, bingayiyi hë na ngë biakodo a nyòl, bitòbò abë Nti. 
2CO.5.9	Asu te biadzëṅ na, tò binë abë nyè, tò binë nyè oyab, binyëb nyè a nnëm. 
2CO.5.10	Amu bia bësë biayi yean kë tëbë a etoa nkat Kristus osu, asu yë na mod osë abëlë maan ya e mam angabò a nyòl, tò mbëṅ, tò abe.
2CO.5.11	Mbol biambara Nti, ndò biadudu bod, Zamba nyè angadudu bia. Mafidi na mëtëlë a ngëëṅ a ṅyënan waan. 
2CO.5.12	Biadugan ki lëdë bia bëben abë mina, biavë mina hë afola yë na mibò enguṅ ai bia, asu yë na mibò enguṅ te abë e bod babò enguṅ hë a miṅyene
2CO.5.13	Ngë biavu abui, hë asu Zamba. Ngë binë evovoe, hë asu daan. 
2CO.5.14	Amu ediṅ Kristus yayadan bia, mbol biayëm na mod mbòg angawu asu bod bësë, asu te bod bësë bawu. 
2CO.5.15	Ndò angawu asu bod bësë asu yë na të bënyiṅ badugan nyiṅ asu daban, bënyiṅ asu e nyò angawu asu daban, akulëban fë a sòṅ.
2CO.5.16	Antoa hm na, atarigi etoa dzi, bia biayëm ki mod ziṅ mfag ya nyòl. Tò bingayëm Kristus mfag ya nyòl, etoa dzi, biayëm ki fë nyè nala. 
2CO.5.17	Ngë mod anë abë Kristus, anë mkpamaṅ ekokoma. Minnomo mimana ya, yënë sik, mimkpamaṅ mintoa ya. 
2CO.5.18	Byem bisë biasò abë Zamba ya angalad bia ai emen ai Kristus, avëë fë bia esye elad, 
2CO.5.19	akyaè ya Zamba angabë alada si-ndon ai emen abë Kristus, tègè bò laṅ minsem miaban, ndò fë angavë bia ebug elad. 
2CO.5.20	Ndò hm binë bëbëgë bë foe asu Kristus, Zamba akòbògò a anyu daan. Biakogëlan ai mina a dzoe Kristus: ladan ai Zamba. 
2CO.5.21	E nyò angabë ayëmë ki nsëm, angabòban nsëm asu daan, asu yë na bia bivëṅan mëkyëbë më Zamba abë nyè.
2CO.6.1	Mbol biasye fufulu ai nyè, ndò biakogëlan ai mina na të mianòṅ maa Zamba a zëzë. 
2CO.6.2	Amu adzo na:
2CO.6.2	A mbëmbë abog, mëngawog wa,
2CO.6.2	A amos akode, mëngavòli wa.
2CO.6.2	Yënë hm, mbëmbë abog hm nyò, amos akode hi.
2CO.6.3	Biayè ki mod ziṅ dzom a zen, asu yë na bëza yen evus ya esye dzaan, 
2CO.6.4	dzam da bialëdë bia bëben anë bësye bë Zamba, ai abui fin, a mindzug, a mëyaṅan, a wòṅ, 
2CO.6.5	a zaṅ bibom, a mimbog, a mëndum, a ngul bisye, a bivie, a biaki bidi. 
2CO.6.6	A fulu mfuban ai ṅyëman, a fin, a abëṅ nnëm, a Mfufub Nsisim, a mfaṅ ediṅ, 
2CO.6.7	a ebug bëbëla, a ngul Zamba. Ai bikpëlë bi mëkyëbë ya mbo-nnomo ai ebi ya mbo-ngala, 
2CO.6.8	ai duma, ai osòn, ai bikag, ai mëtaman; tò banòṅ bia anë bod bë mvol ai bod bë bëbëla, 
2CO.6.9	na bayëm ki bia ndë bayëm bia, bëdzoo na biwu ya ndë bitala, bëtibili bia hë da tègè bia woe, 
2CO.6.10	bëbòò na biwog olun ndë biatag, bò na binë mëbua ndë biabò na abui bod bëbi akuma, hë anë bibëlë ki dzom, ndë bibëlë byem bisë. 
2CO.6.11	A bod ya Korinti, anyu daan ayoo asu daan. Nnëm waan ondama
2CO.6.12	Nguma etòm ziṅ wasëki abë bia, eyë etòm enë a minnëm mian we. 
2CO.6.13	Makòbò ai bòn bama, mina fë bëlan ai bia kan te anë biabëlan ai mina.
2CO.6.14	Të miawulu esamba ai bëhaiden. Afu-nnëm ai nkòt biakuan dze? Mfyè ai dibi biakalan dze? 
2CO.6.15	Kiṅ fe Kristus ban Belial
2CO.6.16	Oyili mfe onë a zaṅ tempel Zamba ai tempel bëzëzë bëzamba? Bia bëben binë tempel Zamba ya avëë, akyaè ya Zamba adzo na:
2CO.6.16	Mayi tòbò abë bò, mëwulugu bò a zaṅ,
2CO.6.16	Mayi bò Zamba waban,
2CO.6.16	Bò bëbò ayòṅ dama.
2CO.6.17	Asu te, kodogan a zaṅ dzaban, mitsaman ai bò, Nti ṅnyè akòbò nala, të mianamba dzom eboe, abog te mamen mayi bëlan ai mina
2CO.6.18	abog te mayi mina bò esya, mina fë mibò bëndoman
2CO.7.1	A mindindiṅ miama, mbol bibëlë e ngaga esë nyi, mfubugan bia bëben ai mvit ya nyòl ai a nsisim, bibò na mfuban waan obò ntud a wòṅ Zamba.
2CO.7.2	Yaagan bia minnëm mian. Biandzëki bëlan ai mod ziṅ abe, biandzëki ndaman mod ziṅ, biandzëki dian ai mod ziṅ. 
2CO.7.3	Masòman ki mod ziṅ. Asu te matari ya dzo na minë bia a minnëm, na biwu fufulu, binyiṅ fë fufulu. 
2CO.7.4	Mëbëlë abui afidi ai mina, mëbòò fë enguṅ ai mina. Mëngadzie ya ai evòli, mëfuguzu ai mintag a ndzug waan osë.
2CO.7.5	Amu eyòṅ bingasò a Masedonia, nyòl dzaan engasaṅan abui, mindzug hom osë. A nsëṅ, bita, a nnëm ete, wòṅ. 
2CO.7.6	Ndò e Zamba avòli e bod bënë edzòdi nyòl angavòli bia ai asò-lë Titus, 
2CO.7.7	së ki hë asò-lë die, dzam da fë a evòli mingavòli nyè, amu angalèè bia miṅyian mian ai ṅyon waan ai mvam dzaan asu dama, mëngafëdan wog mintag. 
2CO.7.8	Ngë mabò a kalara na miliṅan, masingi ki dò. Ngë mëngasingi dò, mayen na kalara te angabò na miliṅan etun abog; 
2CO.7.9	etoa dzi, mawog mintag, së ki mbol mingaliṅan, dzam da mbol mingaliṅan, mitsende enyiṅ. Amu mingaliṅan anë Zamba ayi, e kan yë na miandzëki dzèè tò mod ziṅ etòm dzaan. 
2CO.7.10	Amu mëliṅan a ndi Zamba mabye ntsendan enyiṅ; asu akode ladugan ki ai mvus. Mëliṅan më si-ndon mabye awu. 
2CO.7.11	E mëliṅan ma, anë Zamba ayi, masò ai mina akyaè osësa te, së hm ki hë nala, masò fë ai mina mbol miakaman ai mina bëben ai sosoo olun, ai wòṅ, ṅyian du, mvam, bivudëga. A dzam asë, lëdëgan na minë a saaṅ e dzam di. 
2CO.7.12	Ndò, tò anë mëngatil mina, së ki asu e mod angabò abe, ngë asu e nyò bëngabò abe, angabë asu yë na osësa ya abë mina asu daan oyene mina a ngëëṅ a mis më Zamba. 
2CO.7.13	Asu te biayen evòli. Bingadaṅ fë wog mintag hala a evòli dzaan a yob, etòm mintag mi Titus, mbol miasuu nyè nnëm a si. 
2CO.7.14	Amu, ngë mëngataman mina a mis moe, mandzëki sama amu e kan bingakòbò ai mina wakui bëbëla, nala ngò fë enguṅ bingabò Titus a mis yakui bëbëla. 
2CO.7.15	Ndò nnëm woe onë fò hë abë mina eyëgan, abog atsog mëwog maan, akyaè mingabëlan ai nyè ai wòṅ, ai olugu. 
2CO.7.16	Mawog mintag na mëbëlë ngul afidi ai mina.
2CO.8.1	A babëdzaṅ, biayi na miyëm e maa Zamba bëngavë mënda më Zamba ya Masedonia, 
2CO.8.2	na a bod mindzug baban, hë mintag miaban ai mëbua maban binganaṅ, bintoa akuma ya nnëm mòngò waban. 
2CO.8.3	Mabòòlò dò na, bëvaa abim ngul dzaban, alodo fë bò ton, ai mbëmbë ṅyian waban, 
2CO.8.4	bëkogelan ai bia eyëgan abui na bëbi maa ya esye fufulu asu mimfufub, 
2CO.8.5	së ki hm anë bingatsog, dzam da bëngatari mana vëëban Nti ai bia a ṅyian Zamba, 
2CO.8.6	asu te bingakogëlan ai Titus na, akyaè ya angatari dò, azu mana kom esye akab te abë mina. 
2CO.8.7	Ndò mbol ya miafuguzu a dzom esë, a ṅyebë, a nkòbò, a ṅyëman ai a osësa osë, ai a ediṅ bibëlë asu daan, fuguzan fë a esye akab dzi.
2CO.8.8	Matele ki mvende, mayi hë na mëyëm ngë osësa waan ai ediṅ binë ete.
2CO.8.9	Amu miayëm maa Nti waan Yesus Kristus, mbol angavëṅan mëbua, atoa nkukuma, asu yë na mina fë mibi akuma mëbua te. 
2CO.8.10	Makad mina ntsogan wama a adzo te. Amu anë ai mfi asu daan, mbol ya, mbu ongaman, mingabò dò, ndò fë mingalëdë na miayi kë ai nala osu. 
2CO.8.11	Ndò hm, etoa dzi, manëṅan dò bò, asu yë na, akyaè ya minë osësa a miayi na miabò dò, nala ngò fë mibò dò ai abim mibëlë. 
2CO.8.12	Amu eyòṅ osësa onë hala, wayene mbëṅ ai abim ya mod abëlë
2CO.8.13	Së ki na bëvòg bëbi evovoe, mina mibi mindzug, dzam da, abò dzam dëda. 
2CO.8.14	Etoa dzi, e dzi mibëlë a fus a yob, ekëlë a mëyaṅan mënë, asu yë na e dzi bëbëlë a fus a yob ezu a mëyaṅan ya mibëlë, nala obò dzam dëda, 
2CO.8.15	e kan enë ntilan na: E nyò anganòṅ abui andzëki bi abui, E nyò ki anganòṅ abòd të yaṅan.
2CO.8.16	Ngaṅ ai Zamba ya avë Titus osësa asu daan a nnëm, 
2CO.8.17	mbol angayëbë ngogëlan dzaan, abulu bò osësa, ndò fë ayëbë na azu abë mina. 
2CO.8.18	Bialom mina madzaṅ
2CO.8.19	së ki hë nala, mënda më Zamba mëngatele nyè na akë ai bia a dulu, avòli fë bia esye maa biabò dzi, asu duma Nti ai asu osësa waan, 
2CO.8.20	biabò okala na, mod azaa yen evus a e mod esye mòni ya biabò nyò. 
2CO.8.21	Biabò okala na bibò mbëṅ, së ki hë a mis më Nti, tò ben a mis më bod fë. 
2CO.8.22	Bialom mina madzaṅ ya biayen ya na anë osësa a abui mam, etoa dzi ben anë osësa abui mbol abëlë abui afidi abë mina. 
2CO.8.23	Mfag Titus, anë eyòṅ dzama, bia nyè biasye fë fufulu asu daan. Mfag babëdzaṅ bënë apostel mënda më Zamba, bënë duma Kristus. 
2CO.8.24	A mis mënda më Zamba, milëdëgë hm ndëm ediṅ dzaan ai enguṅ bingabò mina a mis maban.
2CO.9.1	Mayaṅan ki ai na mëtil mina asu afaṅ ya biabò mimfufub. 
2CO.9.2	Amu mayëm osësa waan, a mëngabò ai wa enguṅ a mis më bod ya Masedonia, mbol Akaia amana ya komëzan mbu ongaman, ndò evag dzaan engavëlë abui dzam ya abë bò oyò. 
2CO.9.3	Ndò malom mina babëdzaṅ, asu yë na të enguṅ mëbòòg asu daan yavëṅan zëzë e dzam di, na akyaè ya mëngadzo, mitòbò a ngomëzan, 
2CO.9.4	lëza bò na, ngë bod ya Masedonia bëhë zu ai ma we, bëyënë na miasëki a ngomëzan, bingawu osòn, makë tsog mina bëben, asu abui afidi bibëlë di. 
2CO.9.5	Asu te mëngayen na mayean bò na babëdzaṅ bëtari bia kë osu abë mina, bëmana sòṅ komëzan efaè afaṅ dzaan mingakag, etòbò babi, asu yë na ebò fò afaṅ, së ki hë anë biafadi. 
2CO.9.6	Anë hm na, e mod amias bidi abòd, ayi fë koe hë abòd. E nyò amias abui, ayi fë koe abui. 
2CO.9.7	Mod osë avaag anë atsig a nnëm woe, të avë ai olun a nnëm ngë ki na obila. Amu Zamba adiṅ e mod avë ai mintag. 
2CO.9.8	Zamba abëlë ngul ya abulu maa osë abë mina, asu yë na mibëlë e dzom esë miayaṅan ai dzò, a dzam asë ai kòm esë, mibulu hm bò e dzom enë mbëṅ, 
2CO.9.9	akyaè anë ntilan na:
2CO.9.9	Angabò akab, avëë e bod bënë a mëyaṅan,
2CO.9.9	Mëkyëbë moe mënë a bisëb bisëb.
2CO.9.10	E nyò avë mbè mvòṅ mvòṅ ya abè, avaa mbaṅëla na bod bëdi, ayi vë, abaag mvòṅ dzaan, abò na bibuma bi akab daan binaṅ. 
2CO.9.11	Miayi bi akuma asu akab daan asë e kan yë na bingavë Zamba ngaṅ. 
2CO.9.12	Amu esye biabò bod dzi esëki hë na biavòli mimfufub mbol bënë a mëyaṅan, enë fë na yafuguzu ai nkaṅan biakaṅ Zamba. 
2CO.9.13	Akyaè bayi yen esye dzi, bayi lugu Zamba asu mëwog mialëdë a miayëbë mbëmbë foe Kristus ai akab miavòli bò, mivòligi fë bod bësë, 
2CO.9.14	ndò bakogëlan asu daan, bëyii na bayen mina asu abui maa Zamba anë abë mina. 
2CO.9.15	Ngaṅ ai Zamba asu efaè dzie ya enë tègè ai alèè.
2CO.10.1	Mamen, Paulus, makogëlan ai mina ai evovoe, ai abëṅ nnëm Kristus, e ma ya mënë edzòdi-nyòl eyòṅ mënë abë mina, mëntoa ayòg eyòn mënë mina oyab
2CO.10.2	Makogëlan ai mina na eyòṅ mayi sò, të mabò ayòg akyaè mayi bò ai bod bëziṅ ya badzo na bianyiṅ të hë enyiṅ si. 
2CO.10.3	Tò anë bianyiṅ a nyòl, bialuman ki bita bi nyòl. 
2CO.10.4	Amu bikpëlë bi ndum dzaan biasëki e bi bi nyòl; binë ngul asu Zamba na biabug mimfim, biasole mëlam më fëg; 
2CO.10.5	Biasole e mëbun mësë mabede nyòl ai fëg Zamba, biabi fëg esë nkom asu yë na ewog Kristus, 
2CO.10.6	ndò binë a ngomëzan na biandëgëlë mod mëlò osë, eyòṅ mëwog maan mayi bò ntud.
2CO.10.7	Bëbëgan e dzi etële mina osu. Ngë mod ziṅ ayëm na awoge ai Kristus, atoan hm bindi na, akyaè ya awoge ai Kristus, nala ngò fë bia biawoge ai Kristus. 
2CO.10.8	Tò ben ki mabò enguṅ a bui ai ngul dzaan ya Nti angavë bia na bikomdo mina, së ki asu yë na bidzèè mina, mayi ki sama. 
2CO.10.9	Mayi ki na mayene anë masii mina ai bëkalara. 
2CO.10.10	Amu bod bëziṅ badzo na: ‘Bëkalara boe bënë ai fim, ai ngul, eyòṅ emen atëlë bia a mis, hë ntëgan ntëgan, nkòbò woe tègè ai ndòṅ.’ 
2CO.10.11	Mod te atoan bindi na, akyaè ya binë e bëkalara biatil, eyòṅ binë mò mò, nala ngò fë binë a mimboan eyòṅ binë hala.
2CO.10.12	Amu biayi ki na biavëgan kan ziṅ ai e ba balëdë bò bëben, dzam da, eyòṅ bavëgan bò bò, balëdë ki na bënë fëg
2CO.10.13	Mfag waan, biayi bò enguṅ a bui, biayi laṅan hë abim ṅnyie Zamba angavë bia, bizu fë kui abë mina. 
2CO.10.14	Amu biahèd ki ntye, hë anë biandzëki kui a minë, amu bia bingatari kui abë mina ai mbëmbë foe Kristus. 
2CO.10.15	Biabò ki enguṅ nnëmëna ai eza esye, dzam da afidi daan anë na, anë ṅyëbë waan waanaṅa bë mina, esye dzaan enaṅ fë nala abui. 
2CO.10.16	Bibëlë afidi ya ayedan mbëmbë foe a minnam a ngòdò dzaan, hë da të bò enguṅ a su eza esye ya e hom bëkad ya mbëmbë foe. 
2CO.10.17	E mod abò enguṅ, abòò dzò abë Nti
2CO.10.18	Amu së ki e mod ataman emen ṅnyè bakam, hë e mod fò Nti ataman.
2CO.11.1	Ngë mitoa të dzam dzibi fulu akud dzama tsëtsat! Kë miayean ma dzibi a! 
2CO.11.2	Amu mamvaman ai mina mvam Zamba, amu mëngasili mina alug
2CO.11.3	Mambara na, anë nyò engadug Eva ai mëkëṅ moe, mintsogan mian miza ndaman tègè fë ai miè mfuban ngë ki na anë e mi mi mòngò, abë Kristus. 
2CO.11.4	Amu ngë mod asò mina yedan Yesus mfë alodo anë enyò bingayedan, ngë ki na bëvë mina nsisim mfë ya miandzëki bi, ngë ki na mbëmbë foe mfë ya miandzëki yëbë, mingayëbë dò mbëṅ. 
2CO.11.5	Amu matsog ki na e mimfaṅ mi apostel mili mialod ma. 
2CO.11.6	Tò madaṅ ki yëm nkòbò, masëki nala a ṅyëman ben, ndò fë bilëdë ya mina dò kan esë.
2CO.11.7	Yë mëngabò nsëm na mabò edzòdi-nyòl asu yë na mëbedëban, mbol bingayedan mina mbëmbë foe Zamba a zëzë? 
2CO.11.8	Mëngadzib e mënda më Zamba mëvòg, mënòṅò maan asu yë na masye mina
2CO.11.9	ndò fë ntye mëngabë ai mina, tò mëngaku a mëyaṅan, mandzëki ndëgëlë mod ziṅ. Amu e babëdzaṅ bësòò a Masedonia bëngadzala miṅyian miama, ndò mandzëki bò mod ziṅ adid mbëgë tò kan ziṅ, a maangabò ki tò eyòṅ. 
2CO.11.10	Makad mina bëbëla na enguṅ dzi yayi ki ma mana a minnam mi Akaia. 
2CO.11.11	Asu dze? Yë na madiṅ ki mina? Zamba ayëm!
2CO.11.12	E di mabò, mayi fë dò bò, asu yë na mëtsig e bod bayi zen te, na bëyen na bënë ai bia nkoṅ e dzam babò enguṅ ete. 
2CO.11.13	Amu bod bëte bënë apostel bë mvol, bod bisye bë mfugu, bayi na bayene anë apostel bë Kristus. 
2CO.11.14	Dze biakam ete? Amu Satan emen angayi na ayene anë englès mfyè. 
2CO.11.15	Nkënga osëki ete na bësye boe bëyene anë bësye mëkyëbë. Amana daban layi fë bò anë mimboan miaban.
2CO.11.16	Mabaala na, të mod atsog na menë akud. Ngë tègè ai nala, yëban ma anë akud, asu yë na ma fë mëbò man enguṅ. 
2CO.11.17	E dzam madzo di, makòbò ki dò anë Nti ayi, makòbò dò anë masòg, asu yë na mazombo enguṅ te. 
2CO.11.18	Mbol abui bod babò enguṅ a kyaè ya nyòl, ma fë mayi bò enguṅ. 
2CO.11.19	Amu miadzibi mëkud, mina bëben mitoa mimfëfëg. 
2CO.11.20	Amu miadzibi ngë mod atibili mina, ngë mod adian ai mina, ngë mod afadi mina dzom, ngë mod adzib mina dzom a mëkëṅ, ngë mod abimi mina a amaṅ. 
2CO.11.21	Madzo dò mëwogo osòn, amu bia bingabò atëg. Ngë mod anë dzam lëdë nyòl
2CO.11.22	Yë bënë Ebrea? Ma fë. Yë bënë ban bë Israel? Ma fë dzam dëda! Yë bënë mëki më Abraham? Ma fë! 
2CO.11.23	Yë bënë bësye bë Kristus? -Mëngakobò ya anë akud- Malod bò! Malod bò a bisye, malod bò a mimbog, malod bò a bibom, abui biyòṅ dili, awu angasubu ma babi! 
2CO.11.24	Biyòṅ bitan, Yuden bëngayit ma bingëṅ mëwom mënyii ovaè dzia
2CO.11.25	bëyidi ma ai nkas biyòṅ bilè, eyòṅ dzia, bëlumu ma ngòg, mal mëkubu ai ma biyòṅ bilè, mëbombo a maṅ nala nguma amos ai nguma alu. 
2CO.11.26	Abui biyòṅ nala a dulu, mësis ya osoe, wòṅ miṅwuwub, wòṅ ya mambara babëdzaṅ, wòṅ ya mambara bëhaiden, mësis a tisòn, wòṅ a nkod-nnam, wòṅ a maṅ, wòṅ a su babëdzaṅ bë mvol, 
2CO.11.27	esye, tuṅ, abui biyòṅ hë evie, a zie ai ekode, abui biyòṅ a eki-bidi, a avëb, a nsò. 
2CO.11.28	E mala ki fas. Amos osë nnëm okëlë ma a yob, etòm mvam asu mënda më Zamba mësë. 
2CO.11.29	Za akòn, mëtoa të kòn ai nyè? Za aku a nsëm, ma tègè dò wog abe?
2CO.11.30	Ngë mayean bò enguṅ, mayean bò enguṅ ai eyòṅ mëngabë ntëgan. 
2CO.11.31	Zamba, esya Nti Yesus ayëm na madug ki, olugu ai nyè a bisëb bisëb. 
2CO.11.32	A Damaskus, ngòmëna ya edzoe nkukuma Aretas angabë anoniṅi tisòn bod bë Damaskus na abi ma, 
2CO.11.33	ndò bëngasuu ma a nkun a wundi ya mfim, mëtubu nyè a mò.
2CO.12.1	Ngë mayean bò enguṅ, nala ben wasëki ai mfi; mazu lèè mbol Nti ayene, akulëgan. 
2CO.12.2	Mayëm mod ziṅ abë Kristus, mimbu awom ai minyii ana; tò na a nyòl dzie o, tò na së ki a nyòl dzie, mayëm ki, Zamba ayëm. Mod te anganòṅëban a e yob lala
2CO.12.3	Ndò mayëm na, mod te, tò na a nyòl dzie, tò na së ki a nyòl dzie, mayëm ki, Zamba ayëm, 
2CO.12.4	na anganòṅëban a paradis, angawog e bibug bafala ki, a mod asëki dzam kòbò. 
2CO.12.5	Mabò enguṅ a su mod te, mabò ki enguṅ a su mamen, ngë së ki a bivus biama. 
2CO.12.6	Amu ngë mayi na mabò enguṅ, masëki dzam bò akud, amu mayi kòbò bëbëla. Dzam da mabò ki dò, asu yë na mod azaa kam ma alodo e dzom ayen ngë edzi awog abë ma, 
2CO.12.7	etòm abui bikuli-mam. Asu te, asu yë na të madaṅ bò mëbun, ndò bëngalum ma eyò a nyòl
2CO.12.8	Mëkogëlan ya ai Nti biyòṅ bilè adzo te, na ekodo ma a nyòl. 
2CO.12.9	Ndò angadzo ai ma na: Maa wama ayean ai wa, amu ngul enë ntud a atëg. Mayi hm bulu bò enguṅ ai mintag a atëg dama, asu yë na ngul Kristus etòbò abë ma. 
2CO.12.10	Asu te mawog mintag a atëg, a mam më ebyandi, a mëyaṅan, a baluman ai ma, a mindzug, asu Kristus. Amu, eyòṅ mënë ntëgan, abog te mënë ngul.
2CO.12.11	Mëngabò akud, mina miabò ma nala. Amu mina mingabë yean ma taman. Amu mimfaṅ mi apostel mialod ki ma hom, tò anë masëki dzom ziṅ. 
2CO.12.12	Mëndëm më man apostel mëngalëdëban a zaṅ dzan, ai fin, mëndëm, ai biyëṅ bi mam, ai mam më ngul. 
2CO.12.13	Dze hm fò e mënda më Zamba mëvòg malod mina ete, alodo na mandzëki mina sili dzom? Dzuan ma nkòt te. 
2CO.12.14	Eyòṅ lala dzi mëmana ya komëzan na mazu abë mina, ndò mayi ki sili mod dzom. Amu madzëṅ ki e dzom yawoge ai mina, mina bëben madzëṅ. Bòn bayean ki nyie mòni asu bëbonde, bëbonde mbò bayean dò bò asu bòn. 
2CO.12.15	Mayi na mayaan asu daan, bëkuan fë ai ma asu daan. Ngë mabulu mina diṅ a bui, yë mayean ki ai ediṅ nga? 
2CO.12.16	Abò hm nala; mandzëki mina ndëgëlë, ndò mëngadian ai mina a mëkëṅ! 
2CO.12.17	Yë na mëngadian ai mina ai e bod mëngalom mina? 
2CO.12.18	Mëngakogëlan ai Titus, ndò mëngalom nyè ai madzaṅ. Yë Titus angadian ai mina? Nga binganyiṅ ai nsisim mbòg? Nga bingawulu zen dzia? 
2CO.12.19	Azaag kui etoa dzi, miatsog na biakaman ai bia bëben a mis maan. Makòbò a mis më Zamba abë Kristus. A babëdzaṅ, mam mësë mëngabë hë asu awone dan. 
2CO.12.20	Amu mambara na mëzu mina kòb anë mayi ki, ngë ki na mizu ma kòb anë miadiṅ ki. Të mabad wog adzo zuṅa, aban, olun, mintsogan mi akoe, bikag, minsòs, mëbun, bitòm. 
2CO.12.21	Mambara na eyòṅ mayi dugan sò, Zamba wama adzòdi ma a mis maan, ai na mëbò a mëlunga asu abui bod ya bakë ai minsëm miaban osu, bò të tsende mbë enyiṅ, ai bisog, ai ebamba bëngabë bëbòòg.
2CO.13.1	Eyòṅ lala dzi mazu abë mina
2CO.13.2	Mëngatari ya kad eyòṅ mëngabë we eyòṅ bèè, ndò fë matari kad etoa mënë mu dzi, madzo ai e bod bakë ai minsëm miaban osu ai e ba bësë bëvòg na, ngë mësò eyòṅ efë, mayi ki fë dzu. 
2CO.13.3	Mbol miadzëṅ ndëm ya na Kristus akòbò abë ma, mbol asëki ntëgan ai mina, anë ngul abë mina. 
2CO.13.4	Amu angaboman a klos etòm ntëgan nyòl, dzam da anyiṅ ai ngul Zamba. Amu bia binë ntëgan abë nyè, dzam da bianyiṅ ai nyè, ai e ngul Zamba yazu abë bia.
2CO.13.5	Fòmbëgan mina bëben, ngë minë a ṅyëbë, bindigan. Yë miandzeki yëm na Yesus Kristus anë abë mina? Kamëna miasëki a nkoṅ te. 
2CO.13.6	Mafidi na miayi toan yëm na binë a nkoṅ te. 
2CO.13.7	Biakogëlan ai Zamba na të miabò evus ziṅ, së ki asu yë na bia biyene mimkpangos, dzam da, asu yë na mibò mbëṅ, bia bibò anë biasëki nkoṅ te. 
2CO.13.8	Amu biasëki dzam luman ai bëbëla, binë dzam sye asu bëbëla. 
2CO.13.9	Amu biatag eyòṅ binë ntëgan, mina mitoa ngul. Asu te biakogëlan: Asu yë na minyiṅ ntud. 
2CO.13.10	Asu te matil e mam ma mëtoa mò mò, asu yë na, eyòṅ mayi tòbò we, të mabò ayòg abui ai e ngul Nti angavë ma asu yë na maloṅ, së ki asu yë na masili nda a si.
2CO.13.11	A babëdzaṅ, a mëmana, tòbògan mintag, tsendëgan mëfulu, bian awonòṅ, boan kiṅ, nyiṅan mvoè, abog te Zamba mvoè ayi bò ai mina. 
2CO.13.12	Sugan mina mina ai mimfufub mëwuban. Mimfufub misë miasug mina. 
2CO.13.13	Maa Nti Yesus Kristus ai ediṅ Zamba, ai enyiṅ fufulu Mfufub Nsisim bibòòg ai mina bësë.
GAL.1.1	Ma, Paulus, man apostel, së ki a nloe bod, ngë a zen bod
GAL.1.2	ai e babëdzaṅ bësë bënë ai ma fufulu, biatil mënda më Zamba ya Galati, 
GAL.1.3	maa ai mvoè bibòòg ai mina a biasò abë Zamba esya waan ai Nti Yesus Kristus, 
GAL.1.4	ya angakab emen asu minsëm mian, asu ye na akode bia a mbë si-ndon bitoa nyi, a ṅyian Zamba esya waan, 
GAL.1.5	duma ai nyè a bisëb bisëb, Amen.
GAL.1.6	Makam dò na mivol ya ki lum e nyò angaloe mina a maa Kristus mvus, na miakë a mbëmbë foe mfë
GAL.1.7	mbëmbë foe mfë asëki, dzam da, bod bëziṅ bandëgëlë mina, bayi na batsende mbëmbë foe Kristus. 
GAL.1.8	Ndò hm, ngë tò bia, tò englès ya asò a yob, ngë mod ahë yedan mina mbëmbë foe mfë alodo fë anë e nyò bingayedan, amala ai mod te. 
GAL.1.9	Akyaè ya mëngatari ya dzo, ndò fë madugan dò dzo na: Ngë mod ayedan mina mbëmbë foe asëlan ai e nyò mingabi, amala ai mod te. 
GAL.1.10	Ma na: yë amvoe bod, yë e di Zamba, dze madzëṅ? Yë madzëṅ na mënyëb bod a nnëm? Ngë mënyëbë bod a nnëm, ngë masëki mbò-esye Kristus
GAL.1.11	A babëdzaṅ, amu makad mina na, mbëmbë foe ya bingayedan, asëki adzo bod. 
GAL.1.12	Amu mandzëki sòṅ ai nyè a bod, ndò ki bandzëki ma nyè yëgëlë; mayëm nyè a nkulan Yesus Kristus. 
GAL.1.13	Nga mingawog e kan mëngabë mënyiṅi osusua a ṅyëbë Yuden, mbol mëngabë mëlumëṅan ai nda-Zamba eyëgan, mëyi na masè dzò, 
GAL.1.14	ndò fë mëkëlë ai ayègè a ṅyëbë Yuden osu, mëlodo akala dama abui ya ayòṅ dama, mëtoa evag eyëgan a mëtum bëtara. 
GAL.1.15	Eyòṅ hm e Zamba angatòb ma atarigi a abum nana, aloe ma ai maa, eyòṅ hm azu diṅ na 
GAL.1.16	akuli ma mòn woe, asu yë na mëkë makad mbëmbë foe woe a bëhaiden, etye etye te mandzëki sili tò nyòl tò mëki mëlëbëga mëziṅ, 
GAL.1.17	mandzëki bed a Yerusalem abë e ba bëngabë ma apostel osu, dzam da ndò mëngakë a Arabia, mëdugan sòṅ a Damaskus. 
GAL.1.18	A mvus hala, a mvus mimbu milè, ndò mëngabed a Yerusalem na makë toban ai Kefas
GAL.1.19	mandzëki yen man apostel mfë së na Yakob, manyaṅ Nti. 
GAL.1.20	Matil mina e mam ma a mis më Zamba, madug ki. 
GAL.1.21	A mvus hala, ndò makë a minnam ya Siria ai Silisia
GAL.1.22	Mënda më Zamba ya Yudea a mënë abë Kristus mëngabë ki mëyëmë ma a mis. 
GAL.1.23	Bëngabë bëwogo hë na: ‘E mod angabë alumëṅan ai bia okoba angayedan ya mbëmbë foe ṅyëbë ya angabë asèè okoba,’ 
GAL.1.24	bëngataman Zamba a nyòl dzama.
GAL.2.1	A mvus hala, a mvus mimbu awom ai minyii, ndò madugan bed a Yerusalem, bia Barnabas, mënòṅò fë Titus a esamba ha. 
GAL.2.2	Mëngabed we etòm dzam ziṅ ya mëngayen a nlo. Ndò mëngamana bò lèè mbëmbë foe ya makad bëhaiden; mëngalèè ai mimfaṅ mi bod we a mgbag, mëmbarëga na mbil wama mëngakë ai e hi mëkëlë ozaa bò evoe. 
GAL.2.3	Ndò, tò e Titus angabë ai ma eyòṅ, man Grek, andzëki yean këlëban. 
GAL.2.4	Asu babëdzaṅ bë mvol
GAL.2.5	biandzëki bò tègè nyòl dzaan tò eyòṅ, asu yë na bëbëla mbëmbë foe alaṅan asu daan. 
GAL.2.6	Asu e ba ya bikama na bënë mimfaṅ mi bod, -mabisi ki nkoṅ bëngabë, Zamba atimi ki bod- amu e bod bëkama ba bandzëki ma bag nguma dzom a yob, 
GAL.2.7	hë da, eyòṅ ben bëngayen na ma bëngavë mbëmbë foe asu bëhaiden anë bëngavë Petrus e nyò ya Yuden, 
GAL.2.8	amu e nyò angabë abò esye asu Petrus a ekat-foe Yuden, ṅnyè fë abò ma esye a bëhaiden, 
GAL.2.9	ndò hm bëngayi yëm e maa mëngavëëban: Yakob, Petrus ai Yohannes, a bëkama na bënë bëyom mëndie, ndò hm batëg bia Barnabas wò mbo-nnomo
GAL.2.10	Hë dzam da, na bitsog mimbubua, ndò fë mëngamvaman ai dzam te
GAL.2.11	Eyòṅ Kefas angasò a Antiokia, mëngabolan ai nyè, atoa, amu angabë a mëku
GAL.2.12	Osusua yë na e bod ya abë Yakob basuan, adzaag fufulu ai bëhaiden
GAL.2.13	E Yuden bëvòg bëngabie nyè a mëdugan mëte, e kan ya na tò Barnabas nyè fë angabie ya bò a mëdugan mëte. 
GAL.2.14	Dzam da, eyòṅ mëngayen na basëki a tëtëlë zen bëbëla ya mbëmbë foe, ndò madzo ai Kefas a bod ete na: Ngë e wa ya onë man Yuden waanyiṅ anë man haiden, së ki anë man Yuden, eyë onë dzam nòdi bëhaiden na bënyiṅ anë Yuden ya?
GAL.2.15	Bia binë Yuden a mëbyali, biasëki bësëm ya bëhaiden. 
GAL.2.16	Biayëm na mod abëlë mëkyëbë asu mimboan ya mvende, hë asu ṅyëbë Yesus Kristus, ndò bia bingayëbë Yesus Kristus asu yë na bibëlë mëkyëbë a ṅyëbë biayëbë Kristus, së ki a mimboan mi mvende. 
GAL.2.17	Ngë eyòṅ biadzëṅ etye sosoo abë Kristus, bëngayen na binë bësëm minsëm, yë nala onë na Kristus anë mbò-esye nsëm? Tègè ai dzom! 
GAL.2.18	Amu, ngë madugan loṅ e dzi ya mësili ya a si, malëdë na mamen mabug mvende. 
GAL.2.19	Amu mëngawu a mvende etòm mvende, asu yë na mënyiṅ asu Zamba. Mëngabomban a klos ai Kristus. 
GAL.2.20	Së ki fë ma manyiṅ, Kristus ṅnyè anyiṅ a bë ma. Enyiṅ manyiṅ a nyòl, manyiṅ dzò a ṅyëbë mayëbë mòn Zamba ya angadiṅ ma, akaba fë emen asu dama. 
GAL.2.21	Masole ki efaè Zamba. Ngë mëkyëbë masò a mvende, oyëmë na Kristus angawu a zëzë.
GAL.3.1	A mëkud më bod ya Galati ma, za anyuu mina dzò, e mina ya mëngatoan lëdë anë Kristus angawu a klos? 
GAL.3.2	Abim te ndò mayi na mayëm abë mina. Yë minganòṅ Nsisim asu mbaalan mvende
GAL.3.3	Yë eyë minë mëkud na nga, na miatari mam a nsisim, mingakë mò mana a nyòl nga? 
GAL.3.4	Yë mingabi mindzug a zëzë? Ndë lëngabë hm fò a zëzë a! 
GAL.3.5	E nyò angavë mina Nsisim, abò fë ngul mam a zaṅ dzan, yë angabò dò asu mimboan mi mvende, yë asu mëwog ya ṅyëbë? 
GAL.3.6	Anë Abraham
GAL.3.7	Yëman hm na, e ba banyiṅ enyiṅ ṅyëbë, e bala bëte bënë bòn bë Abraham. 
GAL.3.8	Ntilan ongayen dò osusua na Zamba atele bëhaiden a etye sosoo hë ai ṅyëbë, ndò angatari kad Abraham mbëmbë foe na: Mëyòṅ mësë mayi bi maa abë wa
GAL.3.9	Antoa na, e bod banyiṅ enyiṅ ṅyëbë babëlë maa ai ṅyëbë Abraham. 
GAL.3.10	Amu e ba bënë e bod badzala mvende, bëbëlë eyòg. Amu anë ntilan na: Amala ai e mod abaala ki e mam mësë mënë ntilan a kalara mvende na abò mò
GAL.3.11	Na Zamba atele ki mod a etye sosoo hë asu mvende, biayen dò ha na: Sosoo mod ayi nyiṅ hë a ṅyëbë
GAL.3.12	Mvende yatye ki a ṅyëbe, dzam da e nyò abò mò, ayi nyiṅ ete
GAL.3.13	Kristus angakode bia a eyòg ya mvende, ndò emen angavëṅan eyòg asu daan, mbol anë ntilan na: Amala ai e mod osë akëlë a ele
GAL.3.14	asu yë na bëhaiden bëbi maa Abraham abë Kristus Yesus, na bibi ngaga Nsisim asu ṅyëbë.
GAL.3.15	A babëdzaṅ, makòbò ai mvulna mam më si. Mod ziṅ asëki dzam sole ṅyian mvua ya mod amana til, ngë ki na abaga dzom ziṅ ete. 
GAL.3.16	Abraham ai mëki moe mbò bëngakag e ngaga nyi. Ntilan wadzo ki na, ai ‘mvòṅ bod’, antoa hë anë adzo abui bod. Anë adzo mod mbòg: ai mvòṅ dzoe
GAL.3.17	Madzo dò na: E mvende engakë sòṅ a mvus mimbu mintèd minyii ngë mintèd milè yasole ki na yabò ngaga zëzë, a Zamba angasan a amvoe die. 
GAL.3.18	Amu ngë ngab-elig yavëëban asu mvende, yavëëban ki fë asu ngaga. Zamba angavë Abraham maa asu ngaga. 
GAL.3.19	Mvende yasò hm ya? Engabagban a yob asu minsëm, akui abog e mvòṅ engabë ai ngaga engasò; Benglès mbò bëngabende dzò, ntëbë-zaṅa kalan dzò
GAL.3.20	Ntëbë-zaṅa sëki e hom mod anë etam; Zamba nyè anë hm mbòg.
GAL.3.21	Ndò hm, yë mvende yaluman ai ngaga Zamba? Tègè ai dzom! Amu bëngavë bia mvende ya enë dzam vë enyiṅ, mëkyëbë mëngatye fë a mvende. 
GAL.3.22	Dzam da, ntilan watele dzom esë hë a nsëm, asu yë na e ngaga yasò a ṅyëbë biayëbë Yesus Kristus evëëban e ba bayëbë. 
GAL.3.23	Osusua yë na ṅyëbë wazu, bingabë biyëmë a mvende, biyanga ṅyëbë ongabë na wakuluban, 
GAL.3.24	e kan yë na mvende engabò bia nlëdë-zen abë Kristus, asu yë na bibi mëkyëbë mësòò a ṅyëbë. 
GAL.3.25	Anë ṅyëbë wasò, biasëki fë a edzoe nlëdë-zen. 
GAL.3.26	Amu mina bësë minë bòn bë Zamba asu ṅyëbë ya abë Kristus Yesus. 
GAL.3.27	Amu e mina bësë mingaduuban asu Kristus, mingabòd Kristus. 
GAL.3.28	Man Yuden asëki fë, tò man Grek, tègè ai olò, tègè ai fili mod, tègè ai fam, tègè ai mininga. Amu mina bësë minë dzom dzia abë Kristus Yesus. 
GAL.3.29	Ngë miawoge ai Kristus, kë minë hm mvòṅ Abraham, bòn bë elig, anë ngaga yayi.
GAL.4.1	Ndò madzo na, ntye ya mòn elig angënë mongò, asëlan ki ai man olò, afyaṅan bò na anë nti bësë, 
GAL.4.2	dzam da, anë a edzoe e bod bakala, bënòniṅi fë byem akëlë kui abog esya angayili. 
GAL.4.3	Dzam dëda fë ai bia. Ntye bingabë bòngò, bingabë bëlò minsisim ya si-ndon. 
GAL.4.4	Eyòṅ hm abog angatoban atuud, ndò Zamba angalom mòn woe, abyali abë mininga, abyali a mvende, 
GAL.4.5	asu yë na akode e ba bënë a edzoe mvende, asu yë na bënòṅ etye bòn. 
GAL.4.6	Asu te minë bòn; Zamba angalom Nsisim mòn woe a minnëm mian, a wadzo na Abba, a Tara. 
GAL.4.7	Antoa na, wasëki fë olò, onë mòn. Ngë onë hm mòn, onë fë mòn elig asu Zamba.
GAL.4.8	Okoba, mingabë yëmë ki Zamba, mingabë minkom mi e bëzamba basëki bëzamba a mëbyali. 
GAL.4.9	Eyòṅ dzi hm, miyëm ya Zamba, abadan, afëdan, Zamba ayëm ya mina; eyë miadugan kë a byem binë tègè ai ngul, hë mëbua, na miadugan biè sye eyòṅ efë ya? 
GAL.4.10	Miabaala mëmos ai ngòn, ai mëbog ai mimbu! 
GAL.4.11	Mambara hm të adzo te na mëngasye asu daan a zëzë! 
GAL.4.12	Tòbògan anë ma, amu ma fë mënë anë mina, a babëdzaṅ, makogëlan ai mina. Miandzëki ma bò abe ziṅ. 
GAL.4.13	Miayëm na mëngakad mina mbëmbë foe eyòṅ osu etòm okòn
GAL.4.14	Tò anë etye okòn dzama engabò mina adzo mëbobëla, miandzëki ma byandi, ngë a nyòdi ma, dzam da mingabëlan ai ma anë englès Zamba, anë Kristus Yesus. 
GAL.4.15	Eyë hm mintag mian minë ve? Amu mabòòlò mina na ngë lëbò ebugbu na miatie minsò mi mis mian, ngë mingavë ma miè. 
GAL.4.16	Ndò hm yë mëntoa ya mina nziziṅ mbol makad mina bëbëla? 
GAL.4.17	Bamvaman ai mina, së ki asu mbëṅ, dzam da bayi na bia mina bitsaman, asu yë na mimvaman ai bò. 
GAL.4.18	Anë mbëṅ na bëmvaman ai mina abog asë, së ki hë abog mënë ai mina. 
GAL.4.19	A bòn bama, a mëbëlë mintye mi abye ai bò akëlë kui anë Kristus anòṅ nyòl abë mina! 
GAL.4.20	Ngë mëtoa dzam tòbò ai mina etoa dzi, mëtsende e kan makòbò, amu miadzèè ma fëg.
GAL.4.21	Kadan ma, mina ya miayi edzoe mvende, yë na miawog ki mvende? 
GAL.4.22	Amu anë ntilan na Abraham angabë abëlë bòn bëbè, mbòg atoa mòn etuga mininga, e nyò mbòg mòn fili mininga. 
GAL.4.23	E nyò etuga mininga angabyali a etye nyòl mod, e nyò fili mininga abyali a etye ngaga. 
GAL.4.24	Mam mëte mëne nkana: Amu bininga bëte bënë mëmvoe mëbè: Mbòg atye a nkol Sinai, abye bòn bë esye olò, ṅnyè anë Agar. 
GAL.4.25	Agar anë nkol Sinai ya Arabia. Anë anë Yerusalem etoa dzi amu abò esye olò ai bòn boe. 
GAL.4.26	E Yerusalem ya yob anë fili, ṅnyè anë nyia waan. 
GAL.4.27	Amu anë ntilan na:
GAL.4.27	Fono, a nkokom mininga ya waandzëki bye,
GAL.4.27	Bumiṅi, obama a yob, wa ya wabëlë ki mintye mi abye;
GAL.4.27	Amu bòn bë etam mininga bënë abui alodo e ba bë nlugan mininga.
GAL.4.28	Mfag waan, a babëdzaṅ, minë bòn bë ngaga Isaak. 
GAL.4.29	Ndò hm e kan ya okoba e mòn angabyali a nyòl angaluman ai mòn ya nsisim, nala ngò fë onë ana. 
GAL.4.30	Dzam da, ntilan wadzo ya? Tsidëgan etuga mininga ai mòn woe. Amu mòn fam etuga mininga ayi ki bi ngab elig ai mòn
GAL.4.31	Asu te, a babëdzaṅ, biasëki bòn bë etuga mininga, binë bòn bë fili mininga.
GAL.5.1	Kristus angakode bia mfaṅ fili. Yëman hm a kpiim, të miabada ṅyëbë esye bëlò.
GAL.5.2	Ma Paulus, makad mina na ngë bëkele mina, Kristus ayi ki bò ai mina mfi ziṅ. 
GAL.5.3	Madugan dò kad e mod osë adzoge na bëkele nyè a ngëëṅ na abëlë na abaala mvende esë. 
GAL.5.4	Mikandan ya ai Kristus, e mina ya miadzëṅ mëkyëbë a mvende, midzèè ya maa. 
GAL.5.5	Mfag waan, a nsisim, biayanga afidi mëkyëbë lasò a ṅyëbë. 
GAL.5.6	Amu, abë Kristus Yesus, tò akële anë tò asëki, nala wabò ki dzom, hë ṅyëbë ngò wabò esye a ediṅ ete.
GAL.5.7	Mingawulu mbil mbëṅ. Za akaman ai mina na të miabò bëbëla mëwog? 
GAL.5.8	Mëwog mëte masò ki abë e nyò angaloe mina. 
GAL.5.9	Man osësaṅan ënë ekòg ovug esë. 
GAL.5.10	Ma mayëm fò na abë Nti, mina miatsog ki dzom efë. E mod andëgëlë mina ambëgë ya mëku moe, tò anë za. 
GAL.5.11	A babëdzaṅ, mfag wama, ngë anë fò na mayedan mëkëban
GAL.5.12	E bod bandëgëlë mina, bëmana ki tuban miag ana!
GAL.5.13	Bëngaloe mina asu fili, a babëdzaṅ. Të miadzoge na fili dzaan ekë mina a mam më nyòl, dzam da syean mina mina asu ediṅ. 
GAL.5.14	Amu mvende esë yadzalëban a ebug dzi na: Odiṅi manyòṅ anë wamen
GAL.5.15	Ngë mialoban, midian mina mina, mikalëga na mizaa mana dzëan mina mina
GAL.5.16	Ma na: Nyiṅan a Nsisim, tègè ai adzo yë na miadzëṅ miṅyian mi nyòl. 
GAL.5.17	Amu nyòl ebëlë ki e kan miṅyian nsisim obëlë, nsisim obëlë ki e kan miṅyian nyòl ebëlë, byem bite biasëlan asu yë na të miabò e mam miatam na miabò. 
GAL.5.18	Ngë balëdë mina zen a nsisim, miasëki a edzoe mvende. 
GAL.5.19	Mimboan mi nyòl miayene a ngëëṅ, mmiè minë na: bisog, fulu mvit, tègè ai akomdo, 
GAL.5.20	olugu bëzamba, mgbël, ziṅ, zuṅa, aban, olun, abede nyòl, moman, ntsaman, 
GAL.5.21	mëkomëṅa, nsògan mëyòg, ndòg ai e mvòṅ mam nyili, mmò matari mina kad, e kan fë mëngatari kad na e bod babò e mam ma bayi ki bi ngab a edzoe Zamba. 
GAL.5.22	Bibuma bi nsisim binë na: ediṅ, mintag, mvoè, fin, abëṅ-nnëm, afu-nnëm, ṅyëbë, 
GAL.5.23	evovoe, aban nnëm. Mvende ziṅ yaluman ki ai e kan nyi. 
GAL.5.24	E bod bawoge ai Kristus Yesus bëngabomolo nyòl a klos ai mintye miaban, ai miṅyian miaban. 
GAL.5.25	Ngë bianyiṅ a nsisim, biatoṅ hm fë nsisim. 
GAL.5.26	Të biabò mëbun, të biatsaan bia bia, të nyie olun a nnëm a bia bia.
GAL.6.1	A babëdzaṅ, ngë bëhë dilan mod a evus ziṅ, mina bod bë nsisim, dugan tele mod te a zen ai nsisim evovoe; Obò okala na wamen oza kuu a mëbobëla. 
GAL.6.2	Bëgan mina mina mimbëgë, nala ngò miayi dzala mvende Kristus. 
GAL.6.3	Ngë mod atsog na anë dzom ziṅ, ndë asëki dzò, adug emen. 
GAL.6.4	Mod osë atsasa esye dzie, abog te emen ayi yen ngë ayëan ai enguṅ a su die emen, së ki asu mod mfë. 
GAL.6.5	Amu mod osë ayi bëgë mbëgë woe. 
GAL.6.6	E mod bayëgëlë, akaba mimbëmbë mi mam misë ai e mod ayëgëlë. 
GAL.6.7	Të miakë a ndimi; Zamba asëki adzo ekpëlë. Amu, e dzom ya mod abè a si, endzò afumi. 
GAL.6.8	Amu e mod abè a nyòl dzie, ayi fumi hë ebòl ya nyòl. E nyò ki abè a nsisim, ayi fumi enyiṅ kòm ya nsisim. 
GAL.6.9	Të biaku sòm abò mbëṅ, amu, a mbëmbë abog, biayi fumi ngë biandzëki ku sòm. 
GAL.6.10	Ndò hm, ntye bibëlë abog, mboan bod bësë mbëṅ, adaṅ adaṅ a e ba ya mënda më bod më ṅyëbë.
GAL.6.11	Yenan anë matil mina bod bikanga ai wò wama. 
GAL.6.12	Abui dzam ya badzëṅ duma a nyòl, mbò bayi na bakele mina a ngul, hë asu yë na të bafëm bò etòm klos Kristus
GAL.6.13	Amu tò e bod bëben bënë nkëlan, babaala ki mvende, dzam da bayi na bakele mina, asu yë na bëbò enguṅ a nyòl dzaan. 
GAL.6.14	Mfag wama, masëki dzam bò enguṅ, së na a klos Nti waan Yesus Kristus, abë nyè ngò si-ndon engabomban a klos asu dama, ma fë mëbomban asu si-ndon. 
GAL.6.15	Amu, tò mod onë nkëlan, tò osëki, nala osëki dzom; mkpamaṅ ekokoma ngò onë dzom. 
GAL.6.16	E bod bësë bayi baala abende di, mvoè ai ngòl bibòòg ai bò, ai Israel Zamba fë. 
GAL.6.17	Mod abë ma dugan vë ndzug atarigi etoa dzi. Amu mëbëgë ndëm Yesus a nyòl dzama
GAL.6.18	Maa Nti waan Yesus Kristus abòòg ai nsisim waan, a babëdzaṅ. Amen.
EPH.1.1	Ma Paulus, man apostel Kristus Yesus a ṅyian Zamba, matil mimfufub ya minë a Efesi, a bayëbë Kristus Yesus: 
EPH.1.2	Maa ai mvoè bibòòg ai mina, bisòò abë Zamba esya waan ai Nti Yesus Kristus.
EPH.1.3	Olugu ai Zamba, esya Nti waan Yesus Kristus, ya angafubu bia ai nsalan Nsisim osë a yob abë Kristus
EPH.1.4	akyaè angatòb bia abë nyè osusua akomo-lë yob ai si, na bibò mimfufub, tègè ai atòn a mis moe a ediṅ, 
EPH.1.5	atari bia tòb na bitëbë a etye bòn abë nyè, etòm Yesus Kristus, mbol angadiṅa ṅyian woe, 
EPH.1.6	asu olugu duma maa woe ya angafaè bia abë ndindiṅ woe. 
EPH.1.7	Abë nyè ngò bibëlë akode asu mëki moe, evaè minsëm, anë akuma maa die layi, 
EPH.1.8	maa te angabulu abë bia, a fëg esë ai mbindan osë, 
EPH.1.9	abò na biyëm ndimba ṅyian woe, akyaè emen angadiṅ, mbol angatele abë nyè, 
EPH.1.10	na eyòṅ zul mëtiṅ engaboman
EPH.1.11	Abë nyè ngò bingavëṅan ngab-elig dzie okoba, akyaè e nyò ya abò mam mësë akyaè ṅyian woe wadiṅ, angatele, 
EPH.1.12	na bibò e ba bë osu ya bafidi Kristus asu olugu duma die. 
EPH.1.13	Abë nyè ngò fë mina mingawog ebug bëbëla, mbëmbë foe akode waan, abë nyè ngò bëngalig mina ndëm a nyòl mbol mingayëbë asu Mfufub Nsisim ya angakagban, 
EPH.1.14	ṅnyè anë eban ngab-elig dzaan, asu akode ya anë fë na bibëlë ai mò, asu olugu duma die.
EPH.1.15	Asu te, mbol mëngawog foe ṅyëbë waan ya abë Nti Yesus ai ediṅ ya miadiṅ mimfufub misë, 
EPH.1.16	ndò mënë të kat mvëṅan ngaṅ a su daan, mëtsogo mina a ngogëlan, 
EPH.1.17	asu yë na Zamba Nti waan Yesus Kristus, esya duma, avë mina Nsisim fëg ai Nsisim wakuli ayëmë die, 
EPH.1.18	afyè mis ya nnëm waan, na miyëm afidi ya nloe waan, akuma duma ngab-elig dzie a mimfufub, 
EPH.1.19	ai abim mod anen ngul dzie, asu bia ya biayëbë, akyaè mod ngul woe asye. 
EPH.1.20	Ngul te endzò asye ai dzò abë Kristus, ai nkulan angakuli nyè a bëkon, atoa nyè a mbo-nnomo woe a yob, 
EPH.1.21	alodo edzoe esë, ai ngul esë, ai ntomba osë, ai e dzoe asë ya bënë dzam loe, së ki hm hë enyiṅ dzi, tò fë enyiṅ yazu. 
EPH.1.22	Ndò angatele nyè dzom esë a mëkol a si, atele fë nyè na anë nlo nda-Zamba, 
EPH.1.23	endzò enë nyòl dzie, ntud e mod abò mam mësë ntud kan esë.
EPH.2.1	Ndò fë avëlë mina ya mingabë ṅwuan a bivus ai minsëm mian, 
EPH.2.2	a mingabë nyiṅi etere okoba, akyaè ya enyiṅ ya e si nyi, akyaè ndzoe ngul ya evundu, nsisim ya ongënë bò esye dzie a bod mëlò etoa dzi. 
EPH.2.3	A zaṅ dzaban, bia bësë fë binganyiṅ okoba ai miṅyian mi nyòl mian, bibò ṅyian nyòl ai nsisim, bia fë bingabë hë bòn bë olun anë e ba bëvòg a enyiṅ dzaan. 
EPH.2.4	Ndò hm Zamba ya abëlë akuma nnëm ngòl, ai abui ediṅ die angadiṅ bia, 
EPH.2.5	ai mbol fë bingabë ṅwuan a bivus, ndò angadugan bia vë enyiṅ ai Kristus, -minë nkodan a akab a yob- 
EPH.2.6	ndò angavëlë bia, atoa fë bia a yob fufulu ai Kristus Yesus, 
EPH.2.7	asu yë na, e bisëb biazu, mod etòg akuma bifaè woe ayene a afu-nnëm alëdë bia abë Kristus Yesus. 
EPH.2.8	Amu minë nkodan a akab a yob ai a ṅyëbë. Dzam te latye ki abë mina, anë efaè Zamba. 
EPH.2.9	Lasò ki a mimboan, mod azaa bò enguṅ hala. 
EPH.2.10	Amu binë ekokoma dzie, bingakomban abë Kristus Yesus asu mimbëmbë mimboan ya Zamba angatari komëzan asu yë na biwulu ete.
EPH.2.11	Asu te, mitsog hm na okoba mingabë bëhaiden a nyòl, e mina ya e Yuden ya bakëban ai mò a nyòl baloe na bëhaiden, 
EPH.2.12	mitsogo na abog te mingabë miwoge ki ai Kristus, mitoa bëdzin a ayòṅ Israel, bëyëṅ a mëtiṅ më ngaga, tègè ai afidi, mitoa tègè ai Zamba a si-ndon. 
EPH.2.13	Etoa dzi, abë Kristus, e mina ya mingabë oyab ai Kristus okoba, mintoa ya babi a mëki më Kristus. 
EPH.2.14	Amu ṅnyè anë mvoè dzaan, ṅnyè abò na bia bësë bëbè
EPH.2.15	asole mvende mëbende asu yë na akom bësë bëbè abë nyè na bëbò mkpamaṅ mod a wabò mvoè, 
EPH.2.16	alada fë bësë bëbè a nyòl dzia ai Zamba a klos, mbol angawoe ziṅ abë nyè. 
EPH.2.17	Ndò eyòṅ angasò, angayedan mvoè asu e mina ya mingabë oyab, ayedan fë mvoè asu e ba bëngabë babi. 
EPH.2.18	Abë nyè ngò bia bësë bëbè bianyian ai nsisim mbòg abë esya. 
EPH.2.19	Ndò hm miasëki fë bëyëṅ ngë bëdzin, minë bòn bë nnam fufulu ai mimfufub, mitoa fë bod bë nda-bod Zamba, 
EPH.2.20	amu e nda minë, engaloṅëban a apostel ai bëprofèt a yob, Yesus Kristus ṅnyè anë nnom andie ya mëloṅ mëte, 
EPH.2.21	abë nyè ngò mimfaṅ mëloṅ mësë mianaṅ, mëbò mfufub tempel abë Nti, 
EPH.2.22	abë nyè ngò fë mina mingaloṅëban ai bia na mibò etòbògò Zamba a nsisim.
EPH.3.1	Asu te, ma Paulus, man mimbog Kristus Yesus asu mina bëhaiden, 
EPH.3.2	miayean ya wog akyaè mabëlan ai e maa Zamba bëngavë ma asu daan, 
EPH.3.3	na bëngakuli ma a nlo na mëyëm ndimba
EPH.3.4	ai maa te, eyòṅ mialaṅ, minë dzam wog ntsogan wama a ndimba Kristus; 
EPH.3.5	Ndimba ya bandzëki bò na e ngongo bod fòg, bòn bë bod, bëyëm dzò, akyaè engakulëban mimfufub mi apostel mie ai bëprofèt a Nsisim, 
EPH.3.6	na bëhaiden bëbi ngab-elig fufulu, bëbò nyòl dzia, bëkaban ngaga abë Kristus Yesus asu mbëmbë foe; 
EPH.3.7	Mbëmbë foe te ṅnyè mëngasye, akyaè ya efaè maa Zamba bëngavë ma yasye a ngul dzie. 
EPH.3.8	E ma ya madaṅ obòbòd a zaṅ mimfufub misë, ma bëngavë e maa nyò, na mëyedan bëhaiden mbëmbë foe akuma Kristus ya anë tègè ai alèè, 
EPH.3.9	na mëfyè bod bësë e kan babëlan ai e ndimba ya engabë esolò atarigi a bisëb bisëb abë Zamba ya angakom bisë, 
EPH.3.10	asu yë na abò na, bidzoe ai mingungul biyëm fëg Zamba ya enë kan kan, a yob ai a nda-Zamba. 
EPH.3.11	Akyaè ya angawoe ya oyili woe kole abë Kristus Yesus Nti waan, 
EPH.3.12	abë nyè ngò bibëlë azombo, bimbëlë fë afidi asu ṅyëbë biayëbë nyè. 
EPH.3.13	Asu te makogëlan na të maku sòm a mindzug ya mëbëlë asu daan, mbol minë etam duma dzan.
EPH.3.14	Asu te makud mëbòṅ a mis më tara, 
EPH.3.15	abë nyè ngò nda-bod esë yabi dzoe tò a yob, tò a si, 
EPH.3.16	asu yë na avë mina akuma die ai ngul ya abò nkanga ai nsisim woe asu enyiṅ ya nnëm ete, 
EPH.3.17	na, asu ṅyëbë, Kristus atòbò a minnëm mian, milada minkaṅ, miyëmë fë a ediṅ, 
EPH.3.18	asu yë na mibi ngul ya awog ai mimfufub misë e dzom enë ndam ai ayab, ai ntye a yob, ai edòg, 
EPH.3.19	na miyëm mod ediṅ ṅyëman Kristus, asu yë na midzie akyaè ntud Zamba onë.
EPH.3.20	Abë e nyò abëlë ngul ya abò abui ai e ngul yasye abë bia alodo anë biasili ngë atsog, 
EPH.3.21	duma ai nyè a nda-Zamba, ai abë Kristus Yesus a ngongo bod esë a bisëb bisëb. Amen.
EPH.4.1	Makogëlan hm ai mina, ma, man mimbog, abë Nti, na minyiṅ ai dzin nloe bëngaloe mina, 
EPH.4.2	ai edzòdi-nyòl esë, ai afu-nnëm asë, ai fin; midzibigi mina mina ai ediṅ, 
EPH.4.3	mibò osësa akala etye dzom dzidzia ya nsisim ai ati mvoè. 
EPH.4.4	Nyòl dzia, Nsisim mbòg, akyaè ya mingaloeban a mbaṅ afidi ya nloe waan. 
EPH.4.5	Nti mbòg, ṅyëbë mbòg, ṅduan mbòg, 
EPH.4.6	Zamba mbòg ai esya bësë, ṅnyè anë bësë a yob, a zaṅ bësë, abë bësë.
EPH.4.7	Mod osë ya abë bia angavëëban maa anë efaè Kristus enë mvëgan. 
EPH.4.8	Asu te adzo na: Angabed a yob, akëlë a minkom, avëë bod bifaè.
EPH.4.9	Mbedan watyan ya, së na angasus a bifas ya si etere a? 
EPH.4.10	E mod angasus ṅnyè fë angabed a yob ete, asu yë na adzala mësë. 
EPH.4.11	Ndò fë angatele apostel, bëprofèt, bëkad bë mbëmbë foe, bëvòg bënòni, ai bëyëgëlë, 
EPH.4.12	asu yë na akomëzan mimfufub asu nsol esye, asu nloṅan nyòl Kristus, 
EPH.4.13	akëlë kui anë bia bësë biakui a ṅyëbë mbòg ai ṅyëman mòn Zamba mbòg, a okala nyia-modo, akëlë kui a etye biabi Kristus ntud, 
EPH.4.14	asu yë na të biadugan bò bòngò, bisë osu, binë a mvus anë evundu bëdòkten a mëdugan më bod, ai mëkëṅ asu mfi mëdugan, 
EPH.4.15	bikòbògò bëbëla a ediṅ, binaṅa bë nyè kan esë, ṅnyè anë nlo, Kristus. 
EPH.4.16	Nguma nyòl osë olada, otoa ndzònan fufulu abë nyè, onë nladan ai ngul nkòl
EPH.4.17	Makad mina dò ndò fë makogëlan ai mina abë Nti: të miadugan nyiṅ anë bëhaiden banyiṅ a mvol nnëm waban, 
EPH.4.18	mbol mintsogan miaban minë a dibi, bënë bëdzin a enyiṅ Zamba etòm asug anë bò a nyòl, etòm alèd ya minnëm miaban, 
EPH.4.19	mbol bëngakanga a nnëm alèd waban, bëtëbë hm na babò ebamba, bëbòòg kan mam enë mvit esë a nnëmëna. 
EPH.4.20	Mfag waan, së ki nala ngò mingayègè Kristus, 
EPH.4.21	së ki nala ngò mingawog nyè, bëyëgëlë fë mina abë nyè mbol anë bëbëla abë Yesus, 
EPH.4.22	na mivaè nnomo modo ya enyiṅ dzaan ya okoba, nnomo modo ya anë ṅwuan a mintsogan mi nsëm, 
EPH.4.23	na mibò mimkpamaṅ a nnëm waan ete, 
EPH.4.24	mibòd hm mkpamaṅ mod akyaè Zamba adiṅ, a ongakomban mëkyëbë ai mfaṅ bëbëla.
EPH.4.25	Asu te, dzogan minnal; Mod osë akòbògò bëbëla ai manyaṅ
EPH.4.26	Wogan olun, hë da, të miasëm
EPH.4.27	ndò fë të mianèd Satan zen. 
EPH.4.28	Të ṅwuwub wabad dzib, anòṅò nòṅò ndzug ya asye ai mò moe, abò mbëṅ, asu yë na eyòṅ ambëlë ya ai mò, avë e mod anë a mëyaṅan. 
EPH.4.29	Të mbë nkòbò akui mina a anyu, hë ebug yavòli e hom onë ai mfi, asu yë na evë e bod bawog dzò maa. 
EPH.4.30	Ndò fë të miabò na Mfufub Nsisim Zamba owog olun, abë nyè ngò bëngalig mina ndëm a nyòl asu amos akode. 
EPH.4.31	Nkòbò nyag osë, ai ayòg, ai olun, ai mvam, ai bikag bikodogo a zaṅ dzan. 
EPH.4.32	Boan dzam mbëṅ a zaṅ mina mina, ai nnëm ngòl, midzuan mina mina anë Zamba angadzu mina abë Kristus.
EPH.5.1	Vuan Zamba anë mindindiṅ mi bòn, 
EPH.5.2	nyian a ediṅ anë Kristus angadiṅ mina, ndò fë angakab emen anë mëtunëṅa ya manyum mbëṅ abë Zamba. 
EPH.5.3	Të batud adzo bisog ngë mam më mvit ngë nnëmëna ziṅ abë mina, akyaè layean bò a zaṅ mimfufub. 
EPH.5.4	Dzam dëda ai etye mvit ya nsisim, ai mëfodan, ai nkòbò mvit, e byem biayean ki bò; Dzam da, bulugan vë ngaṅ. 
EPH.5.5	Amu miayean yëm na mod bisog osë, ngë e nyò mvit, ngë e nyò abò mam nnëmëna, nala onë na e nyò alugu bëzamba, abëlë ki ngab-elig a edzoe Kristus ai e dzi Zamba.
EPH.5.6	Të mod adug mina ai nkòbò mvol. Asu ai akyaè mam te ngò olun Zamba wazu bòn mëlò a nyòl. 
EPH.5.7	Të miakalan ai bò dzom ziṅ. 
EPH.5.8	Amu mingabë dibi osusua, etoa dzi, minë mfyè abë Nti. Nyiṅan anë bòn bë mfyè, 
EPH.5.9	amu bibuma bi mfyè binë a abëṅ-nnëm asë, ai mëkyëbë, ai bëbëla. 
EPH.5.10	Yenan e dzom yanyëb Nti a nnëm, 
EPH.5.11	të mianòṅ ngab a zëzë mam më dibi, kulan ben mò a ngëëṅ. 
EPH.5.12	Amu anë ben osòn akòbò e mam e bod bala babò a mësoe, 
EPH.5.13	amu e byem bisë mfyè wakuli a ngëëṅ, biayene; 
EPH.5.14	amu e dzi esë yayene enë mfyè. Asu te adzo na:
EPH.5.14	Tëbëgë, a e mod wakë oyò, tëbëgë a bëkon, abog te Kristus ayi wa fyè.
EPH.5.15	Toan yen akyaè mianyiṅ; të mianyiṅ anë mëkud, nyiṅan anë mimfëfëg, 
EPH.5.16	toan bëlan ai abog, amu mëmos mënë abe. 
EPH.5.17	Asu te, të miabò mëkud, wogan hë ṅyian Nti. 
EPH.5.18	Të miasòg mëyòg, eyë tègè bindi asò ete; dzam da boan ntud ai Nsisim, 
EPH.5.19	miyiagan mina mina bia bi oyëṅ, ai bia bi olugu, ai e bia biasò a Nsisim, mibomo mvèt, miyiaga Nti bia, a minnëm mian, 
EPH.5.20	mivaa Zamba ya anë esya ngaṅ kòm esë asu bod bësë a dzoe Nti waan Yesus Kristus.
EPH.5.21	Boan mina mina mëwog ai wòṅ Kristus: 
EPH.5.22	Bininga bëbòòg bëyom mëwog anë babò Nti mëwog, 
EPH.5.23	amu fam enë nlo mininga anë Kristus anë nlo nda-Zamba, ṅnyè anë nkode nyòl. 
EPH.5.24	Ndò hm, akyaè ya nda-Zamba enë a edzoe Kristus, nala ngò fë bininga bëbòòg ai bëyom a dzam asë. 
EPH.5.25	Mina fam, diṅan bëyal ban anë Kristus angadiṅ nda-Zamba, akaba fë emen asu nda-Zamba te, 
EPH.5.26	asu yë na afubu dzò, amana dzò bò mfuban a ṅwòban mëndim a nkòbò, 
EPH.5.27	asu yë na atele emen nda-Zamba te osu efyèg, tègè ai atòn ngë mbòd, ngë dzom ziṅ ki nala, asu yë na etòbò mfufub, hë a saaṅ. 
EPH.5.28	Nala ngò fë bëfam bayean diṅ bëyal baban anë nyòl dzaban. E mod adiṅ mininga woe adiṅ emen. 
EPH.5.29	Amu mod ziṅ abë ya ki fëm nyòl dzie, dzam da atòṅ dzò, anòṅ ai dzò okala, anë Kristus anë ai nda-Zamba. 
EPH.5.30	Amu binë bidzo ya nyòl dzie. 
EPH.5.31	Asu te fam yayi lig esya ai nyia, alada ai ngal, abog te bò bëbè bayi bò nyòl dzia
EPH.5.32	E ndimba nyi enë anen abui. Ma makòbò adzo Kristus ai adzo nda-Zamba
EPH.5.33	Ndò hm mod osë ya abë mina adiṅi ngal anë adiṅ emen, ngal nyè fë ambarëga nnom.
EPH.6.1	A bòngò, boan bëbonde ban mëwog abë Nti. Nala ngò onë sosoo. 
EPH.6.2	Olugu esoa ban nyoa, e mvende ya ebëlë fë ngaga nyili, 
EPH.6.3	asu yë na obò mvoè, onyiṅ fë kòm a si
EPH.6.4	Mina, besya, të miatibili bòn ban, dzam da mikomodo bò, miyëgëlë bò ai ayëgëlë Nti.
EPH.6.5	Mina bëlò, boan bëdzoe ban ya si mu mëwog, ai wòṅ, ai mësis, ai nnëm mòngò, anë miabò ai Kristus mëwog; 
EPH.6.6	të miabò nala hë eyòṅ bayen mina, hë anë e bod badzëṅ miṅyene, boan anë bësye bë Kristus, a babò ṅyian Zamba ai nnëm osë, 
EPH.6.7	misye bò ai mbëmbe ṅyian anë miasye Nti, së ki bod, 
EPH.6.8	miyëmë na eyòṅ mod osë abò e dzam anë mbëṅ, Nti ayi nyè vë maan ya ete tò anë olò, tò anë fili mod. 
EPH.6.9	Mina bëti, boan bò dzam dëda, dzogan adzo mvam, miyëmë na Nti waban ai Nti waan anë a yob, ai na afyal ki bod a mësu.
EPH.6.10	Mëngakë luu nkòbò na, boan ngul abë Nti ai awonòṅ ya ngul dzie. 
EPH.6.11	Bòdan bikpëlë bi Zamba asu yë na mibi ngul ya abò nkanga a mëlam më Satan. 
EPH.6.12	Amu esëki ndum awu, enë ndum ya mialuman ai bidzoe, ai mingungul, ai bëdzoe bë e si dibi nyi, ai bëbe minsisim ya yob. 
EPH.6.13	Asu te, nòṅan bikpëlë bi Zamba asu yë na mibi ngul ya alaṅan a mbë amos, abog te, eyòṅ miayi mana bò e mam mësë ma, mitëbe bëtëtëlë. 
EPH.6.14	Tëbëgan hm tëtëlë, mibòd bëbëla a angëdëg, mëkyëbë mëtoa mina eben, 
EPH.6.15	mibòd bësilfas, mitoa a ngomëzan na miakad mbëmbë foe mvoè, 
EPH.6.16	minòṅ eben ya ṅyëbë a mam mësë, ete ngò miayi dim ndoan ya mëkòṅ më Mbë Modo ya mayoṅ ai ndoan. 
EPH.6.17	Bòdan fë ekongo akode, ai nyamëla nsisim, nala watyan na ebug Zamba. 
EPH.6.18	Kogëlan, midzaaga abog asë a nsisim, asu te boan okala a mban ngogëlan asu mimfufub misë, 
EPH.6.19	ai asu dama, asu yë na eyòṅ mayaè anyu, bëvë ma ebug makòbò ai fim esë na mëkad ndimba mbëmbë foe, 
EPH.6.20	mbëmbë foe te ṅnyè mëtii ai nyè a mësuṅ nyò, mëtoa nloman, asu yë na mëkòbò fò nyè ai fim anë mayean kòbò.
EPH.6.21	Asu yë na miyëm mbol mënë ai esye mabò, ndindiṅ madzaṅ Tukikos
EPH.6.22	ṅnyè malom abë mina asu te, asu yë na mibi mëfoe maan, avòli fë minnëm mian.
EPH.6.23	Mvoè ai ediṅ a i ṅyëbë ya biasò abë Zamba esya ai Nti Yesus Kristus bibòòg ai babëdzaṅ. 
EPH.6.24	Maa abòòg ai e bod bësë badiṅ Nti waan Yesus Kristus a enyiṅ kòm.
PHP.1.1	Paulus ai Timoteus, bësye bë Kristus Yesus, biatil mimfufub misë minë abë Kristus a Filipi, ai bëtëbë bë osu ai bëbò bë esye, 
PHP.1.2	maa ai mvoè a biasò abë Zamba esya ai Nti Yesus Kristus bibòò ai mina.
PHP.1.3	Makaṅ Zamba wama eyòṅ matsog mina, 
PHP.1.4	e ngogëlan makogëlan asu daan kòm esë, mëbòò dò ai mintag, 
PHP.1.5	a enyiṅ fufulu dzaan asu mbëmbë foe, atarigi amos osu, azaag kui etoa dzi, 
PHP.1.6	mëyëmë fò mbëṅ na e mod angatari abëṅ esye di abë mina ayi dzò dzala akui a amos Kristus Yesus. 
PHP.1.7	Mbol anë sosoo asu dama na mëtsog e mam ma asu mina bësë, mbol mëbëlë mina a nnëm wama, a mimbog miama ai a makaman, mëyini fë mbëmbë foe mina bësë ya miakaban ai ma maa. 
PHP.1.8	Amu Zamba anë ma wusnèt akyaè mayi mina bësë du a nnëm Kristus Yesus. 
PHP.1.9	Ndò makogëlan na ediṅ dzaan ebui hë mbuan, na miyëm, miyen fë, 
PHP.1.10	mibindi e dzi yadaṅ mbëṅ, asu yë na mibò mfuban, tègè ai bidzo a amos Kristus Yesus. 
PHP.1.11	Mitoa hë ndzalan ai bibuma mëkyëbë a nyòl Kristus Yesus asu duma ai olugu Zamba.
PHP.1.12	Mayi na miyëm, a babëdzaṅ, na e dzam angabò ma ndò angakë ai mbëmbë foe osu 
PHP.1.13	e kan yë na mësuṅ mama mëngayene a ngëëṅ a bë Kristus a bëdzoe bësë ai e bod bësë bëvòg, 
PHP.1.14	ai na abui babëdzaṅ bëbi azombo asu mimbog miama
PHP.1.15	Bëvòg ya ete bayedan Kristus asu zuṅa ai ziṅ, e ba bëvòg asu mbëmbë ṅyian. 
PHP.1.16	E ba babò dò ai ediṅ, bayëm na mënë hala na makaman ai mbëmbë foe, 
PHP.1.17	e ba babò asu zuṅa, bayedan Kristus ai minnëm mibè, bëtsogo na babag ma ndzug a mimbog miama. 
PHP.1.18	Dze enë ete? Ṅnyie anë anë na, tò ya tò ya, tò a mfugu, tò a bëbëla, bayedan Kristus, ndò matag etere. Hë da mayi yi fë tag, 
PHP.1.19	amu mayëm na adzo te layi sò ai ma akode, asu ngogëlan dzaan ai nkëan Nsisim Kristus wakè ma, 
PHP.1.20	mbol mayanga abui, mëfidigi fë na mayi ki sama a dzom ziṅ, dzam da, na, ai fim esë, anë abog asë ai etoa dzi, Kristus ayi bi olugu a nyòl dzama, tò mëwu, tò ki mënyiṅ. 
PHP.1.21	Amu asu dama, enyiṅ enë hë Kristus, awu atoa na madò. 
PHP.1.22	Hë da, ngë enyiṅ ya nyòl enë ma bibuma bi esye, mayëm ki e dzi mayi tòb. 
PHP.1.23	Mëyëmë a zaṅ byem bite bibè, mëbëlë ṅyian na mëkë
PHP.1.24	Alaṅan a nyòl wa onë ai mina mfi abui. 
PHP.1.25	Mbol matoan yëm nala mbëṅ, mayëm na mayi tòbò, mëtoa mina bësë a mgbag asu yë na mikë osu ai mintag a zen ṅyëbë, 
PHP.1.26	asu yë na enguṅ dzan efuguzan abë Kristus Yesus abë ma eyòṅ mayi dugan sòṅ a bë mina. 
PHP.1.27	Nyiṅan hë mbol wayean ai mbëmbë foe Kristus asu yë na tò mësò, mëyënë mina, tò masëki we, mëwodan minlaṅ mian, na mitëlë a kpiim ai nsisim mbòg, nnëm mbòg, mikëan a ṅyëbë mbëmbë foe, 
PHP.1.28	mina të mbara tò nziziṅ waan a dzam ziṅ, nala wayi bò lëdë amala daban, olëdë mina akode daan. Dzom te yatye abë Zamba. 
PHP.1.29	Amu bëngavë mina na, asu Kristus, mibi ngul ya ayëbë nyè, së hm ki hë nala, ngul yë na mibi mintye asu die, 
PHP.1.30	miluman e bita mingayen na binë bita biama, mbiè fë miawog minlaṅ abë ma bili
PHP.2.1	Ndò hm awonòṅ anë abë Kristus, evòli ediṅ, enyiṅ fufulu nsisim, ediṅ a i ngòl, 
PHP.2.2	dzalan mintag miama ai mbol miatsog dzam dëda, mibëlë ediṅ dzam dëda, nnëm mbòg mbòg, ntsogan mbòg mbòg, 
PHP.2.3	mod tègè dzëṅ mfi woe emen, tègè dzëṅ engëlzëg, dzam da, ai edzòdi-nyòl, telegan e bod bëvòg osu, bëlodo mina; 
PHP.2.4	të mod adzëṅ mfi woe, hë da adzëṅë fë mfi mod osë. 
PHP.2.5	Bëlëgan e mintsogan Kristus angabë abëlë abë nyè emen
PHP.2.6	 ṅnyè atoa nyòl Zamba,
PHP.2.6	andzëki yen na nala te wakyëbë ai nyè
PHP.2.6	na ban Zamba bëbò nkoṅ,
PHP.2.7	ndò angadzòdi emen,
PHP.2.7	anòṅò nyòl olò, angafulan ai mod;
PHP.2.7	bëngayen nyè a mis anë mod,
PHP.2.8	adzòdi emen,
PHP.2.8	ndò angabò mëwog akëlë kui a awu, awu ya klos ben!
PHP.2.9	Asu te ndò Zamba nyè angabede nyè,
PHP.2.9	avëë nyè e dzoe lalod dzoe asë,
PHP.2.10	asu yë na a dzoe Yesus, abòṅ asë akudëban a si,
PHP.2.10	tò a yob, tò a si, tò a tolendoṅ,
PHP.2.11	ai na anyu asë amëm na Yesus Kristus anë Nti,
PHP.2.11	asu duma Zamba esya.
PHP.2.12	A mindidiṅ miama, antoa hm na, akyaè ya miakad ya sòṅ miabò mëwog, -së ki hë eyòṅ mënë ai mina, tò fë etoa dzi a masëki hala,- syean ai ngul asu akode daan ai wòṅ, ai mësis. 
PHP.2.13	Amu Zamba ṅnyè asye abë mina, ndò fë ayi sye asu mbëmbë ṅyian
PHP.2.14	Boan mam mësë tègè ai minaṅëdan ngë mimfèt, 
PHP.2.15	asu yë na mibò tègè ai atòn, ai evovoe nnëm, bòn bë Zamba a saaṅ a zaṅ e bod bë mvol bënë ndaman ba, a zaṅ dzaban ngò miafyè anë atitie a si-ndon, 
PHP.2.16	milëdëgë ebug enyiṅ, asu enguṅ dzama a amos Kristus, amu mandzëki mbara mbil a zëzë, ndò fë mandzëki wu esye a zëzë. 
PHP.2.17	Dzam da, ngë mëki mama mayean soeban anë efaè mëtunëṅa asu ṅyëbë waan, mawog dò mintag, mëtaga fë ai mina bësë. 
PHP.2.18	Mina fë taan, mitag fë ai ma dzam dëda nala.
PHP.2.19	Mafidi abë Nti Yesus na mëngayi ya mina lom Timoteus, asu yë na nnëm obò ma ovëves eyòṅ mayi wog mëfoe maan. 
PHP.2.20	Mabëlë ki mod mfë anë nyè, ya anë dzam mvaman ai mina mfaṅ. 
PHP.2.21	Amu bod bësë badzëṅ hë mfi waban, së ki e hi Yesus Kristus. 
PHP.2.22	Miayëm wò-esye woe, amu angasye ai ma fufulu asu mbëmbë foe anë mòn asye ai esya. 
PHP.2.23	Ṅnyè hm mafidi na mayi lom ṅnyie anë mayi yëm etye mëtëlë. 
PHP.2.24	Mëbëlë afidi abë Nti na mamen mayi fë vol sòṅ we. 
PHP.2.25	Mëyen fë na anë ai mfi na mëlom mina Epafroditus
PHP.2.26	mbol angabë ayi mina bësë du, nnëm otoa nyè a mëlunga, mbol mingawog na angabë akònò. 
PHP.2.27	Amu angakòn fò, awu ai enyiṅ ntye mbòg; Dzam da ndò Zamba angayen nyè ngòl, së ki hë nyè, tò fë mamen, asu yë na të mintye miabag ma a nyòl hë mbagan. 
PHP.2.28	Asu te hm malom mina nyè ai abui mvam asë, asu yë na mitag eyòṅ miadugan nyè yen, ma fë mëbi evovoe. 
PHP.2.29	Soan hm ai nyè abë Nti ai mintag misë, mikama fë e bod bënë anë nyè, 
PHP.2.30	amu angafam wu asu esye Kristus, ayii lig enyiṅ dzie, asu yë na adzala esye miyean bò.
PHP.3.1	Mëngakë luu nkòbò na, a babëdzaṅ, taan abë Nti. Nala waandëgëlë ki na mëbaala mina e mam ma, nala onë ai mina mfi. 
PHP.3.2	Mibòòg okala ai mvu! Mibòòg okala ai bëbe bëbò bisye, ai e bod babaè avëṅ a nyòl. 
PHP.3.3	Bia binë bod ya akele, e bia ya bialugu a Nsisim Zamba, bibòòg enguṅ a bë Kristus Yesus tègè fudi afidi daan a nyòl, 
PHP.3.4	afyaṅan bò na mënë dzam bò enguṅ tò a nyòl. Ngë mod ziṅ ayen hala na akyëbë ai afidi nyòl dzie, kë malod nyè a! 
PHP.3.5	Bëngakele ma amos mwomo; mënë mod ya ayòṅ Israel, a nda-bod Benyamin, man Ebrea, mòn Ebrea, mfag mvende, mënë man Farisea, 
PHP.3.6	mëngaluman ai nda-Zamba ai abui evag, asu mëkyëbë ya mvende, mëngabë të ai atòn; 
PHP.3.7	E dzi esë ya engabë ma ai mfi, mëngayen na, asu Kristus, engabë ma edzèè abog. 
PHP.3.8	Ndò mëngayen yen na mam mësë mënë ma edzèè abog etòm ayëmë-lë Kristus Yesus Nti wama, ya anë mbëṅ ya walod bisë, asu die ngò dzom esë yavëṅan zëzë, mëyënë na enë hë akun, asu yë na mëdò ai Kristus, 
PHP.3.9	mëtòbò abë nyè, ma tègè ai mëkyëbë mama ya masò a mvende, hë e ma masò a ṅyëbë ya mayëbë Kristus, e mëkyëbë masò abë Zamba asu ṅyëbë, 
PHP.3.10	na mëyëm nyè, mëyëm fë ngul akui-lë sòṅ die ai anòṅ ngab a mintye mie, na mëfulan fë ai nyè a awu die, 
PHP.3.11	na mëkë kui a akui-lë sòṅ bëwu.
PHP.3.12	Së ki na mëkui ya etye te, ngë ki na mëntoa ya ntud nala, makë ai ndzëṅan osu, mëfidigi na mayi bi, akyaè ya Kristus angabi ma
PHP.3.13	A babëdzaṅ, mamen matsog ki na mayi dò bi; Mabò hë dzom dzia: Mavoan e mam ya mvus, mëtoṅo hë e ma ya osu, 
PHP.3.14	matoṅ fò a mëmana, e maan ya mënë na Zamba angaloe ma a yob abë Yesus Kristus. 
PHP.3.15	E bia ya biwon ya, eyë ntsogan nala. Ndò fë ngë miatsog mbol mfë, Zamba ayi fë mina dò kulan. 
PHP.3.16	E hom osë bikë ya kui, nkaṅan ai nala osu.
PHP.3.17	Vuan ma, a babëdzaṅ, mifòmbògò fë e ba ya banyiṅ anë mingayen mvulna abë bia. 
PHP.3.18	Amu abui bod banyiṅ hala -mazuzu ya makad mina adzo daban, etoa dzi makad mina dò mëyono- bënë minziziṅ mi klos Kristus, 
PHP.3.19	a mëmana, bayi dzaṅ, Zamba waban anë abum daban, bëbëlë duma a osama waban, mbò batsog hë mam më si. 
PHP.3.20	Amu dzal daan anë a yob, awe ngò fë biayanga nkode, Nti Yesus Kristus, 
PHP.3.21	ṅnyè ayi tsende obobòd nyòl vi na ofulan ai nyòl duma dzie, ai e ngul abëlë na atëgë byem bisë.
PHP.4.1	A babëdzaṅ ya madiṅ, mëyii fë mina du, mintag miama ai ekad-olugu dzama, antoa hm na, boan minkanga nala abë Nti.
PHP.4.2	Malëb Eodia, mëlëbë fë Sintikè, na bëlad abë Nti. 
PHP.4.3	Owe, a mfaṅ mvoe mintye dzama, madzaè wa na ovòli e bininga ba, amu bëngaluman fufulu ai ma asu mbembë foe, fufulu ai Klemens ai e bod bëvòg basye ai ma fufulu, a moe maban mënë a kalara enyiṅ. 
PHP.4.4	Taan abë Nti kòm esë. Madugan baala, taan! 
PHP.4.5	Bod bësë bayean yëm fin dzaan. Nti antoa ya babi. 
PHP.4.6	Të miasaṅan; Boan na Zamba ayëm mëyaṅan maan a ngogëlan esë ai a ṅyëdan ai mvëṅan ngaṅ. 
PHP.4.7	E mvoè Zamba yalod fëg esë yayi kala minnëm mian ai mintsogan mian abë Kristus Yesus. 
PHP.4.8	A babëdzaṅ, mëngakë luu nkòbò na, e dzi esë enë bëbëla, e dzi esë enë sosoo, e dzi esë enë a saaṅ, e dzi esë yayean ai ediṅ, e dzi esë enë ntomba, e dzi enë mbëmbë fulu, ai dzam olugu, mam mëte mmò mitsogo. 
PHP.4.9	E mam ya mingayègè, a bëngavë fë mina, a mingawog, miyënë abë ma, mmò boan. Zamba mvoè nyè fë ayi bò ai mina.
PHP.4.10	Matag abui abë Nti na midugan ya nèè mbëmbë ntsogan mibëlë asu dama; mayëm na mingabë fò mimvaman asu dama, hë da tègè ai afola. 
PHP.4.11	Së ki na mënë a mëyaṅan, ndò makòbò nala, amu mëngayègè na tò mëtëlë a etye efe, hë mëtoa mintag. 
PHP.4.12	Mayëm nyiṅ a mëbua, mëyëmë fë nyiṅ a ntam. Akyaè etye esë, mënë nkomëdan: tò na madzie, tò mawog zie, tò mëbëlë abui, tò mënë a mëyaṅan. 
PHP.4.13	Mënë dzam bò mësë abë e nyò avë ma ngul. 
PHP.4.14	Dzam da mingabò mbëṅ mbol minganòṅ ngab a mindzug miama.
PHP.4.15	A bod ya Filipi, mina fë miayëm na a mëtari më mbëmbë foe, eyòṅ mëngatye a Masedonia, nda-Zamba ziṅ fë yandzëki sye ai ma fufulu na biavòlan bia bia, hë mina fò etam, 
PHP.4.16	amu mingalom ma ekè abui biyòṅ a Tesalonika. 
PHP.4.17	Së ki na madzëṅ bifaè, madzëṅ hë e bibuma bianaṅ asu mfi waan. 
PHP.4.18	Bëyaan ya ai ma alodo ben nala. Mënë ndzalan, mbol mëngabi atom ya mingalom ai Epafroditus, mëtunëṅa ya manyum mbëṅ, mëtunëṅa bayëbë, a manyëb Zamba a nnëm. 
PHP.4.19	Zamba wama ayi mina dzala ṅyian waan osë mbol abëlë abui akuma abë Kristus Yesus. 
PHP.4.20	Duma ai Zamba ya anë fë esya waan a bisëb bisëb. Amen.
PHP.4.21	Sugan e mod osë anë mfufub abë Kristus Yesus. E babëdzaṅ bënë ai ma basug mina. 
PHP.4.22	Mimfufub misë miasug mina, adaṅ adaṅ a e ba ya nda Kaiser. 
PHP.4.23	Maa Nti Yesus Kristus abò ai nsisim waan.
COL.1.1	Ma Paulus, man apostel Kristus Yesus a ṅyian Zamba, ai Timoteus, madzaṅ, 
COL.1.2	biatil mimfufub ai babëdzaṅ bayëbë Kristus a Kolosi; mvoè ai maa bibò ai mina, bisòò abë Zamba esya waan.
COL.1.3	Biakaṅ Zamba esya Nti waan Yesus Kristus kòm esë, eyòṅ biakogëlan asu dan, 
COL.1.4	mbol biawog foe ṅyëbë miayëbë Kristus Yesus, ai ediṅ mibëlë asu mimfufub misë, 
COL.1.5	asu afidi bënganyie mina a yob, a mingatari wog a ebug bëbëla mbëmbë foe 
COL.1.6	ya angasò abë mina, akyaè ya abugëban a si esë, anaṅa fë anë abë mina, atarigi amos mingawog, miyëmë fë maa Zamba a bëbëla. 
COL.1.7	Akyaè ya mingayègè abë Epafras, ndindiṅ mvoe bisye wama; anë mbò esye afidi Kristus a mëyian man, 
COL.1.8	ṅnyè angalèè bia ediṅ dzaan a nsisim.
COL.1.9	Asu te hm, bia fë, atarigi amos bingawog dò, biavòd ki bò ngogëlan asu daan, bidzaaga Zamba na midzie ai ṅyëman ṅyian woe a fëg esë ai ntsogan ya nsisim, 
COL.1.10	na minyiṅ anë mbol wayean ai Nti, midzëṅë na minyëb nyè a nnëm a mam mësë, a e dzam asë anë mbëṅ, 
COL.1.11	avë mina ngul kan esë, anë ngul duma die asu kan fin esë ai afu-nnëm. Ai mintag a nnëm 
COL.1.12	biakaṅ esya ya abò na bikyëbë ai ngab mimfufub a mfyè. 
COL.1.13	Nnyè angakode bia a edzoe dibi, akëlë ai bia a edzoe mòn ediṅ woe, 
COL.1.14	abë nyè ngò bibëlë akode, ai evaè minsëm.
COL.1.15	Anë nsisim e Zamba ya bayen ki,
COL.1.15	Ntol bikokoma bisë,
COL.1.16	Amu abë nyè, byem bisë ya yob ai e bi ya si bingakomban,
COL.1.16	Ebi bayen ai e bi bayen ki, tò mintomba, ai bati, ai bidzoe,
COL.1.16	ai mingungul; Byem bisë bingakomban ai nyè asu die.
COL.1.17	Emen anë osusua bisë, ndo byem bisë bitii abë nyè.
COL.1.18	Anë nlo nyòl, nyòl ya enë nda Zamba.
COL.1.18	Ṅnyè anë mëtari, ntol ya bëkon, Asu yë na atëbë osu a mam mësë,
COL.1.19	Amu angadiṅ na ntud osë otòbò abë nyè,
COL.1.20	Ai na a nyòl dzie, alad byem bisë abë nyè,
COL.1.20	Amana kom bitòm bisë ai mëki ya klos dzie, tò a yob tò a si.
COL.1.21	Angalad fë ai mina ya mingabë bëdzin ai minziziṅ okoba asu mintsogan ya bëbë bë mam, 
COL.1.22	etoa dzi, alad ya mina a nyòl minson dzie ai awu na miṅyene mimfufub, tègè ai atòn, tègè ai etòm ziṅ a mis moe, 
COL.1.23	ngë milaṅan a kpiim a ṅyëbë tègè tigibi, tègè fëṅëlan a afidi mbëmbë foe mingawog, a bëngakad a ekokoma esë ya enë a si, mbëmbë foe te hm ma Paulus masye.
COL.1.24	Etoa dzi, matag a mindzug misë asu daan, ndò fë madzala a minson miama, e dzom yadzëman a mindzug mi Kristus asu nyòl dzie ya enë nda Zamba. 
COL.1.25	Endzò mavëṅan mod bisye dzie akyaè Zamba abëlan ai dò, avë fë ma na mëdzala ebug Zamba abë mina, 
COL.1.26	e ndimba engabë esòlò atarigi a bisëb bisëb, atarigi fë anë miè bod minë, etoa dzi, yakulan asu mimfufub mie, 
COL.1.27	mmiè Zamba angayi na miyëm akyaè akuma duma ya e ndimba nyi a zaṅ bëhaiden, endzò enë Kristus abë mina, afidi duma. 
COL.1.28	Kristus te ṅnyè bia biayedan, bilëbë mod osë a fëg esë, asu yë na bilëdë mod osë ntud abë Kristus. 
COL.1.29	Asu te mawu esye, mëluman a nkoṅ e ngul dzie yasye ma a nyòl ai fim esë.
COL.2.1	Amu mayi na miyëm e mod ndum mëbëlë asu dan ai asu eba ya Laodisea, e ba bësë bëvòg ya babë ki ma yen ai mis, 
COL.2.2	asu yë na bëbi evòli a minnëm miaban, bëlad a ediṅ, ai asu akuma yë na bëtoan yëm mbëṅ, bëyëm ndimba Zamba ya enë Kristus; 
COL.2.3	abë nyè ngò akuma fëg ai ayëmë asë asòlò. 
COL.2.4	Madzo nala asu yë na të mod ziṅ azu mina lèè byem bi mam bi mvol. 
COL.2.5	Tò hm të mënë mò mò ai nyòl, mënë ai mina a nsisim, mëtala, mëyënë enyiṅ tëtëlë dzaan ai mbol ṅyëbë miayëbë Kristus oyëmë a kpiim.
COL.2.6	Mbol hm minganòṅ Kristus Yesus Nti, nyiṅan fë abë nyè, 
COL.2.7	milada minkaṅa bë nyè, mingabedëban anë mimfim abë nyè, miyëmë a ṅyëbë anë bëngayëgëlë mina, mifuguzu a mvëṅan ngaṅ. 
COL.2.8	Boan okala na mod aza sòṅ kë ai mina oyab ai dòkten mëdugan, ai ayëgëlë fëg anë bod bazuzu ya babò, a batye hë a si ndon, së ki abë Kristus. 
COL.2.9	Amu abë nyè ngò Zamba anë ntud, 
COL.2.10	ndò fë minë ntud abë nyè, ṅnyè anë nlo edzoe ai ngul esë. 
COL.2.11	Abë nyè ngò fë bëngakele mina akele labòban ki ai mò më mod, mbol mingasòdi ya nyòl minson, nala onë akele Kristus. 
COL.2.12	Mbol mingadzëban ai nyè a ṅduan, ete ngò fë mingakui ai nyè a sòṅ fufulu, ai ṅyëbë ngul e Zamba angakuli nyè a bëkon. 
COL.2.13	Ndò hm e mina ya mingabë ṅwuan a minsëm mian ai mbol tègè ai akele nyòl dzaan, angadugan mina vë enyiṅ ai nyè emen, adzuu mina bivus bisë. 
COL.2.14	Angamana dim e kalara ekola mingabë mibëlë a mëmvende, angabë ki asu mfi waan, ndò fë angavaè nyè a zaṅ dzaan, abomë nyè a klos. 
COL.2.15	Angafadi mintomba ai bidzoe bikpëlë biaban, atele bò a ngëëṅ, ai azombo asë, atëgë bò a klos dzie.
COL.2.16	Të mod atsig mina ntol ziṅ a mam bidi, ngë mënyu, ngë mam mëbog, ngë a mëtye më ngòn, ngë a sabbat. 
COL.2.17	Byem bite binë të hë evëgëlë e mam mazu, nyòl Kristus dzò enë ntud. 
COL.2.18	Të mod azu mina tele a mgbag ai mbol ayag ai edzòdi nyòl, ai olugu benglès, adzëṅë hë e mam angayen, atoa ndzalan ai evoe mëbun ya mintsogan mi nyòl mie, 
COL.2.19	ndò alad ki ai nlo, ete ngò nyòl esë yatye, ai biwoṅa, ai mëtiṅ, ebëlë mësë, etoa fë nladan, enganaṅ anë Zamba adiṅ.
COL.2.20	Ngë mingawu ai Kristus a mam më si, asu dze miadzoge na bëbò mina dòkten anë e bod banyiṅ a si ndon? 
COL.2.21	«Të waanamba, të wakiègè, të wafogo», 
COL.2.22	byem bite bisë biamana ndaman a babëlan ai biè; Hë mëmvende ai ayëgëlë bod, 
COL.2.23	mam mayene a mis na mënë mam më fëg eyòṅ akui ya adzo olugu, ngë edzòdi nyòl ngë atug nyòl, masëki ai mfi ziṅ asu enyiṅ nyòl.
COL.3.1	Ngë bëngakuli hm mina a sòṅ ai Kristus, dzëṅan mam ya yob, mfag ya Kristus atoa a mbo nnomo Zamba. 
COL.3.2	Tsogan mam ya yob, së ki e ma ya si. 
COL.3.3	Amu mingawu ndò enyiṅ dzaan esòlò ai Kristus abë Zamba. 
COL.3.4	Eyòṅ Kristus ayi kui a ngëëṅ, ṅnyè anë enyiṅ dzaan, abog te mina fë miayi kui a ngëëṅ ai nyè a duma. 
COL.3.5	Woean hm bidzo ya si, bisog, enyiṅ mvit, bëbe mintsogan, bëbe miṅyian, ndòg akuma, nala onë olugu bëzamba, 
COL.3.6	byem bite mbiè biazu ai bòn olun Zamba a nyòl. 
COL.3.7	Mbiè mingabë miwulugu a zut okoba, hala mingënë minyiṅi a ete.
COL.3.8	Etoa dzi, midzoge ya hm fò mam mëte mësë, olun, ayòg, abe nnëm, bikag, mëfodan, a masò mina a anyu. 
COL.3.9	Të mialèan minnal mina mina, sòdan nnomo modo ai mimboan mie misë, 
COL.3.10	mibòd mkpamaṅ modo, ya odugan ya bò mkpamaṅ na ayëmë akyaè e nyò angakom nyè 
COL.3.11	e hom tò man Grek, tò man Yuden, tò akele, tò e nyò asëki nkëlan, tò man bëlòbò-lòbò, tò man Sitia, tò olò, tò fili mod, byem bite biasëki we, hë Kristus ṅnyè anë bisë, atoa fë a bësë.
COL.3.12	Bòan hm nnëm ngòl, abëṅ nnëm, edzòdi nyòl, afu-nnëm, fin, hë anë mimfufub ai mindindiṅ ya Zamba angatòb, 
COL.3.13	midzibigi mina mina, midzuan fë mina mina ngë mod abëlë adzo ai e nyò mbòg. Akyaè ya Kristus angadzu mina, mina fë boan nala. 
COL.3.14	A e mam mësë mala a yob, bëlëgan ediṅ, nala watyan na tin abëṅ asë. 
COL.3.15	Mvoè Kristus edzoege a minnëm mian, ndzò bëngaloe mina ete a nyòl dzia. Vaan ngaṅ. 
COL.3.16	Ebug Kristus etòbògò abë mina abui, miyëgëlë, milëban fë mina mina ai fëg esë, a minnëm mian ai gratsia, miyiègè Zamba bia bi ongëmë, bia bi olugu, bia ya nsisim. 
COL.3.17	E dzam asë miabò tò a nkòbò, tò a mboan, boan mësë a dzoe Nti Yesus, mikaṅa Zamba esya abë nyè.
COL.3.18	Mina bininga, boan fam mëwog anë layean abë Nti. 
COL.3.19	Mina fam, diṅan bëyal baan, të miakòṅan ai bò. 
COL.3.20	Mina bòngò, boan bëbonde baan mëwog a dzam asë, amu nala ngò waanyëb abë Kristus. 
COL.3.21	Mina besya: të miabò na bòn baan bënyòdi mina, bëza ku sòm. 
COL.3.22	Mina bëlò, boan e bod badzoe mina a nyòl mëwog kan esë, të miabò dò hë na bëyen mina, boan dò ai nnëm mòngò, mimbarëga Nti. 
COL.3.23	Eyòṅ miabò dò, misye ai nnëm waan osë hë anë miasye Nti, së ki bod, 
COL.3.24	miyëmë na miayi bi maan më ngab elig abë Nti. Syean Kristus Nti. 
COL.3.25	E mod abò nkòt ayi bi maan më nkòt te, amu efyal mësu yasëki we.
COL.4.1	Mina bëdzoe, lëdëgan bëlò baan sosoo ai tëtëlë, miyëmë na mina fë mibëlë Nti a yob.
COL.4.2	Boan mban a ngogëlan, tòbògan evie ete ai mvëṅan ngaṅ, 
COL.4.3	mikogëlan fufulu asu daan asu yë na Zamba ayaè bia mbè yë na bikad ebug, ndimba Kristus, a mëtii ai dzò a mësuṅ, 
COL.4.4	asu yë na mëkuli dzò a ngëëṅ a kyaè ya mayean kòbò. 
COL.4.5	Wulugan a fëg asu bëhaiden, mitoan bëlan ai abog. 
COL.4.6	Nkòbò waan obò kòm esë hë nkòbò mgba, e hi bëfudi nku, na miyëm akyaè miayean yalan mod osë.
COL.4.7	Tukikos, ndindiṅ madzaṅ, ai mbò esye afidi ai mvoe esye dzama abë Nti ayi mina mana lèè minlaṅ miama, 
COL.4.8	ṅnyè malom mina asu adzo di na miyëm e mam mabëbë bia, avòli mina minnëm, 
COL.4.9	fufulu ai Onezimus mod afidi, ai ndindiṅ madzaṅ, ya anë mod ya abë mina. Bayi mina lèè e mam mësë ya mu. 
COL.4.10	Bod basug mina na: Aristarkus ya anë ai ma a mbog, Markus, manyaṅ Barnabas, (mëngatil ya mina adzo die, ngë asò abë mina, bëlan ai nyè mbëṅ), 
COL.4.11	ai Yesus ya baloe na Yustus, bod bëte basò a akele. Hë bò etam mbò masye ai bò asu edzoe Zamba, ndò fë bëngavòli ma abui. 
COL.4.12	Epafras, mod ya abë mina, asug mina; anë mbò esye Kristus Yesus, aluman fò asu dan kòm esë a ngogëlan asu yë na mitëbë a kpiim, mitòbò fë tègè ai bisoo a ṅyian Zamba osë. 
COL.4.13	Mënë nyè wusnèt na asye abui asu daan ai asu bod ya Laodisea ai e ba ya Yerapolis.
COL.4.14	Lukas, ndindiṅ mod bëbëla ai Demas basug mina. 
COL.4.15	Sugan e babëdzaṅ ya Laodisea, ai Nimfas, ai e nda Zamba yakoan a nda dzie. 
COL.4.16	Eyòṅ miayi mana laṅ e kalara nyò, boan na bëlaṅ fë nyè a nda Zamba ya Laodisea, ai na mina fë minaṅ e kalara ya bëngatil nda Zamba ya Laodisea. 
COL.4.17	Kadan Arkipus na: Odzëṅ na odzala esye ya ongabi abë Nti.
COL.4.18	Mësugan mënë ntilan ai wò wama, ma Paulus. Tsogan mësuṅ mama. Maa abòòg ai mina.
1TH.1.1	Ma Paulus, ai Silvanus ai Timoteus, biatil nda-Zamba ya Tesalonika ya enë abë Zamba esya, ai Nti Yesus Kristus: mvoè ai maa bibòò ai mina.
1TH.1.2	Biakaṅ Zamba kòm esë asu mina bësë, bitsogo mina a ngogëlan dzaan, 
1TH.1.3	bitsogo esye ṅyëbë dzaan kòm esë, ai tuṅ, ediṅ a i mban afidi miafidi Nti waan Yesus Kristus a mis më Zamba ai tara waan, 
1TH.1.4	a e babëdzaṅ Zamba adiṅ, mbol biayëm ntòban ya bëngatòb mina, 
1TH.1.5	amu mbëmbë foe waan andzëki laṅan hë nkòbò nkòbò abë mina, angayene fò ai ngul, a Mfufub Nsisim ai mfaṅ ṅyëman, akyaè miayëm akyaè bod bingabë abë mina, asu daan. 
1TH.1.6	Ndò fë mina mingavu bia, mivuu fë Nti, mbol minganòṅ ebug a abui mindzug ete, minòṅò dzò ai mintag mi Mfufub Nsisim, 
1TH.1.7	e kan yë na mintoa ya mvulna asu bëyëbe bësë a Masedonia ai a Akaia. 
1TH.1.8	Amu, atyege abë mina, ebug Nti yawogan mindum, së ki hë a Masedonia ai a Akaia, dzam da, hom osë, ṅyëbë ya miayëbë Zamba onë ṅyaman, e kan yë na biayaṅan ki fë na bikad mina dzom ziṅ. 
1TH.1.9	Amu bò bëben balèè akyaè ya mingabëlan ai bia, ai mbol mingalum bëzamba mvus, misòò abë Zamba na miasye e Zamba avëë, atoa fë bëbëla, 
1TH.1.10	ai na miyanga mòn woe, a asò a yob, e nyò angavëlë a bëkon, Yesus ya akode bia a olun ya wazu.
1TH.2.1	A babëdzaṅ, mina bëben miayëm hm na nsoan bingasò abë mina waandzëki bò a zëzë, 
1TH.2.2	dzam da bitari bi mintye, bëtè bia anë miayëm, bibii azombo a Filipi abë Zamba waan na biakad mina mbëmbë foe Zamba a bitòm a yob. 
1TH.2.3	Amu evòli dzaan yasò ki a mëdugan ngë a mam më mvit, ngë a mëkëṅ, 
1TH.2.4	dzam da akyaè ya Zamba angafëb bia, asò hm bia vë mbëmbë foe, kan te endzò biakòbò, së ki të hë anë biayi na bianyëb bod a nnëm, Zamba ṅnyè biayi na bianyëb a nnëm, ṅnyè fë angafëb bia minnëm. 
1TH.2.5	Asu te biabë ya ki kòbò nkòbò mëmëṅële, anë miayëm, tò ki alam mfi waan, Zamba anë bia wusnèt, 
1TH.2.6	tò ki adzëṅ e duma lasò a bod, tò abë mina, tò a bod bëfë, 
1TH.2.7	tò anë mbol bibëlë ngul ya alëdë ngul dzaan na binë apostel bë Kristus, dzam da ndò bingavëṅan ban bòngò a zaṅ dzaan, anë eyòṅ nyia-ntòṅ afolo bòn boe, 
1TH.2.8	nala ngò biyii mina du; biyili hm na biayi mina vë, së ki hë mbëmbë foe Zamba, dzam da tò enyiṅ dzaan ben, mbol angabë na bingadiṅ ya mina eyëgan. 
1TH.2.9	Amu, a babëdzaṅ, tsogan tuṅ dzaan ai abui esye daan. Bisye ai alu, ai amos, asu yë na biza woe ai mod ziṅ ya abë mina ai ndzug, bingayedan hm mina mbëmbë foe Zamba. 
1TH.2.10	Mina bëben minë bëwusnèt, tò fë Zamba emen, akyaè bingabë ai e mina ya mingayëbë, bitoa ai evag, ai sosoo, tègè ai alaṅa-lë ebug, 
1TH.2.11	akyaè ya miayëm anë bingabë ai mod osë ya abë mina, anë esya anë ai bòn boe, 
1TH.2.12	bilëbë, bifologo, bikogëlan ai mina na miwulu anë Zamba adiṅ, e Zamba aloe mina a edzoe dzie ai a duma die.
1TH.2.13	Ndò hm asu te biakaṅ Zamba abog asë, amu eyòṅ minganòṅ ebug mëwog Zamba abë bia, minganòṅ dzò, së ki anë ebug bod, minganòṅ dzò anë enë mfaṅ, anë ebug Zamba, endzò yasye abë mina bëyëbë. 
1TH.2.14	Amu, a babëdzaṅ, mingamana ya vu mënda më Zamba ya mënë a Yudea abë Kristus Yesus, amu mina fë mingabi mindzug a mò më bod ya ayòṅ daan anë Yuden bëngandëgëlë fë bò, 
1TH.2.15	Yuden bëte mbò bëngawoe Nti Yesus ai bëprofèt, bëluman ai bia, bò tègè nyëb Zamba a nnëm, bëluman ai bod bësë, 
1TH.2.16	bëkaman ai bia na bilèè ai bëhaiden asu yë na bëkodeban, asu te badzala taṅ minsëm dzaban kòm esë. Olun osò ya bò a nyòl ntud ntud.
1TH.2.17	Mfag waan, a babëdzaṅ, binë ban bë nyui etoa dzi asu daan, a mis, së ki a nnëm; ndò bidzëṅ ya ai ngul esë na biyen mina. 
1TH.2.18	Asu te bingabë biyii na biazu abë mina; anë mfag wama ma Paulus, abui biyòṅ fò, ndò Satan angatsig bia zen. 
1TH.2.19	Za hm anë afidi daan, ai mintag mian ai ekada enguṅ dzaan, -së mina a?- a mis më Nti waan Yesus abog ayi sò? 
1TH.2.20	Amu mina minë duma daan ai mintag mian.
1TH.3.1	Asu te, mbol tègè fò ai abana-lë nnëm, ndò biazu yili na bialigi a Atene etam, 
1TH.3.2	ndò bingalom Timoteus, manyaṅ waan, asye fë ai Zamba fufulu a mbëmbë foe Kristus asu yë na awone mina, avòli fë mina a ṅyëbë waan, 
1TH.3.3	asu yë na të mod aku sòm a e mindzug mi. Amu miayëm na asu te binë hala. 
1TH.3.4	Amu eyòṅ bingabë abë mina, bingatari mina kad na biayi bi mindzug, akyaè fë angatoban, ndò fë miayëm nala. 
1TH.3.5	Asu te, mbol tègè fë ai abana-lë nnëm, ndò mëngalom na bëzu yëm mbol ṅyëbë waan onë, ma na yë mod mëbobëla abobolo ya mina ana o, ai na esye ndzug dzaan ezaa bò a zëzë.
1TH.3.6	Etoa dzi hm a Timoteus adugan abë bia, asòòg mfag minë, mbol akad bia abëṅ foe ṅyëbë waan ai ediṅ dzaan, ai na miatsog bia mbëṅ kòm esë na miyii fë du na miayen bia, anë biayi na biayen mina, 
1TH.3.7	ndò biyen evòli ete, a babëdzaṅ, asu daan a mësis ai mindzug mian, etòm ṅyëbë mibëlë, 
1TH.3.8	amu etoa dzi, binganyiṅ ya ngë mitelë a kpiim abë Nti. 
1TH.3.9	Za ngaṅ binë vë Zamba asu e mintag misë biatag etòm dzaan a mis më Zamba waan, 
1TH.3.10	ai alu, ai amos, biadzaè fò nyè eyëgan na: biyen mësu maan ai na bidzala e mam madzëman a ṅyëbë waan?
1TH.3.11	Zamba te emen, esya waan, ban Nti waan Yesus, bëkomo bia zen na bizu abë mina. 
1TH.3.12	Mfag waan, Nti adzalëga mina, abò na mifuguzu ai ediṅ a mina mina ai asu bod bësë anë badiṅ mina, 
1TH.3.13	asu yë na ayëm mina minnëm a kpiim, mibò të ai atòn a enyiṅ mimfufub a mis më Zamba, esya waan, eyòṅ Nti waan Yesus ayi sò ai mimfufub mie misë. Amen.
1TH.4.1	Mfag mbòg hm a babëdzaṅ, biadzaè mina, bikogëlan fë ai mina abë Nti Yesus na akyaè ya bingalëdë mina mbol miayean wulu abë Zamba, minyëbë fë nyè a nnëm, nala ngò fë miwulu, asu yë na midaṅa bò nala mbëṅ. 
1TH.4.2	Amu miayëm mëbende bingavë mina a dzoe Nti Yesus. 
1TH.4.3	Amu ṅyian Zamba, efubu nyòl dzaan, ngò onë na, misaala bisog, 
1TH.4.4	mod osë ayëm baala nyòl dzie a mfuban ai olugu, 
1TH.4.5	së ki a mintsogan mi ngoṅ anë bëhaiden ya bayëm ki Zamba, 
1TH.4.6	të bò evus ngë adug manyòṅ a mam më enyiṅ, amu Zamba akun e mam mësë mala, akyaè ya bingatari mina kad ndò fë biabòòlò dò a ngëëṅ. 
1TH.4.7	Amu Zamba andzëki bia loe asu mam më mvit, angaloe bia asu mam më mfuban. 
1TH.4.8	Asu te, e mod abyandi dò, së ki mod ṅnyè abyandi, abyandi e Zamba ya avë bia Mfufub Nsisim woe. 
1TH.4.9	Mfag ediṅ babëdzaṅ, miayaṅan ki na bëtil mina, amu mina bëben miayègè dò abë Zamba na midiṅan mina mina, 
1TH.4.10	ndò fë miabò dò asu babëdzaṅ bësë ya bënë a Masedonia osë. Makogëlan ai mina a babëdzaṅ, Kaṅan ai nala osu! 
1TH.4.11	Midzëṅë na minyiṅ evovoe, mibò e mam mabëbë mina, misye fë ai mò maan, anë bingabende mina, 
1TH.4.12	asu yë na miwulu tëtëlë a mis më bod ya nsëṅ, tègè yaṅan ai mod.
1TH.4.13	A babëdzaṅ, biayi ki na miyëgan adzo e bod bëngakë ya oyò, asu yë na të miatòbò a mëlunga anë e bod bëvòg ya bëbëlë ki afidi. 
1TH.4.14	Amu ngë biayëbë na Yesus angawu, ndò fë angakui a sòṅ, nala ngò fë Zamba ayi kë ai e ba bëngakë oyò abë Kristus ai nyè emen. 
1TH.4.15	Amu biakad mina dò a ebug Nti na e bia ya bivëë, a binë bëligi akëlë kui a asò-lë die, biayi ki lod e bod bënë oyò osu. 
1TH.4.16	Amu Nti emen, eyòṅ bayi vë abende, a kiṅ ertsenglès, ai a tòṅ Zamba, ayi sus asòò a yob, abog te e bod bëngawu abë Kristus bayi tari tëbë a si, 
1TH.4.17	a mvus hala e bia ya bitala, a bingaligi, fufulu ai bò, bayi kë ai bia a minkut na bikë toban ai Nti a evundu. Nala ngò biayi tòbò ai Nti kòm esë; 
1TH.4.18	na, vaan mina mina awonòṅ ai e bibug bi.
1TH.5.1	Mfag mëbog ai mëwola, a babëdzaṅ, miayaṅan ki na bëtil mina, 
1TH.5.2	amu mina bëben miatoan yëm na amos Nti wayi sò anë ṅwuwub wazu ai alu. 
1TH.5.3	Ngë badzo na: Mvoè ai evovoe bi! Abog te hm anyama te layi bò ku a nyòl etye etye, anë mintye mi nkogolo miazu mbubum mininga a nyòl etye etye, tègè fë ai atubu. 
1TH.5.4	Mfag waan, a babëdzaṅ, miasëki a dibi, asu yë na amos odilan mina anë ṅwuwub. 
1TH.5.5	Amu mina bësë minë bòn bë mfyè ai bòn bë amos. Biawoge ki ai alu ngë ai dibi. 
1TH.5.6	Ndò hm të miakë oyò anë e bod bëvòg, dzam da ntòbògan evie, tègè nyu. 
1TH.5.7	Amu e bod bakë oyò, bakë oyò ai alu, e bod ki basòg mëyòg, basòg mò ai alu. 
1TH.5.8	Bia biawoge ai amos, të bianyu mëyòg, bibòd eben ṅyëbë ai ediṅ, ekongo dzaan etoa afidi akode. 
1TH.5.9	Amu Zamba andzëki bia komëzan asu olun, angakomëzan bia asu yë na bibi akode asu Nti waan Yesus Kristus, 
1TH.5.10	ya angawu asu daan, asu yë na, tò binë evie, tò biakë oyò, binyiṅ fufulu ai nyè. 
1TH.5.11	Asu te, vòligan mina mina, mivëṅan fë awonòṅ, anë mingabò ya.
1TH.5.12	A babëdzaṅ, biadzaè mina na mikam e bod bëngawu esye abë mina, e bod bënë mina bëtëbë bë osu abë Nti ai eba bavë mina mëlëbëga, 
1TH.5.13	mikam bò eyëgan a ediṅ asu esye dzaban. Nyiṅan mvoè abë bò. 
1TH.5.14	A babëdzaṅ, biakogëlan ai mina, lëban e bod bënë ndunduman, miwonòṅo eba bënë wòṅ, mivòligi eba bënë ntëgan, mibòò afu-nnëm ai bod bësë. 
1TH.5.15	Boan okala na të mod abò bivudëga asu e dzam bëbò nyè, dzam da, dzëṅan hë mbëṅ kòm esë asu mina mina ai asu bod bësë. 
1TH.5.16	Taan abog asë, 
1TH.5.17	kogëlan mban, 
1TH.5.18	vaan ngaṅ a dzam asë. Amu nala ngò onë ṅyian Zamba abë Kristus Yesus asu daan. 
1TH.5.19	Të miatëgëlan Nsisim, 
1TH.5.20	të miabyandi nkòbò bëprofet, 
1TH.5.21	bindigan mam mësë, milad ai e dzi enë mbëṅ, 
1TH.5.22	mitubu kan abe asë. 
1TH.5.23	Zamba mvoè emen afubugu mina ntud ntud; Akalëga fë mina nsisim ai nnëm ai nyòl na bibò a saaṅ a asò-lë Nti waan Yesus Kristus. 
1TH.5.24	E mod aloe bia anë mod-afidi, ṅnyè fë ayi dò bò. 
1TH.5.25	A babëdzaṅ, kogëlan fë asu daan. 
1TH.5.26	Sugan babëdzaṅ bësë ai mimfufub mëwuban. 
1TH.5.27	Ndò mavuu mina sòṅ a bë Nti di: Hë bëlaṅa babëdzaṅ bësë e kalara nyò! 
1TH.5.28	Maa Nti waan Yesus Kristus abòò ai mina.
2TH.1.1	Paulus ai Silvanus ai Timoteus, biatil nda-Zamba ya Tesalonika, ya enë abë Zamba esya waan, ai abë Nti Yesus Kristus; 
2TH.1.2	maa ai mvoè bibòò ai mina, a biasò abë Zamba esya waan ai Nti Yesus Kristus.
2TH.1.3	A babëdzaṅ, biayean kaṅ Zamba kòm esë asu daan mbol wayean, amu ṅyëbë waan wasam, ediṅ mod osë ya abë mina asu e ba bëvòg enaṅa fë, 
2TH.1.4	antoa na bia bëben bingabò enguṅ dzaan a mënda më Zamba asu azombo daan ai ṅyëbë waan a efema esë mibëlë ai a mindzug ya miadzibi, 
2TH.1.5	nala walëdë sosoo ntol Zamba asu yë na ayen na miakyëbë ai edzoe Zamba, ndò fë miabi mintye asu adzo te, 
2TH.1.6	mbol Zamba ayen na anë mbëṅ na, e bod batibili mina, ayaan ai bò a mindzug, 
2TH.1.7	avaa e mina ya batibili man evovoe ai bia, eyòṅ Nti ayi kulan a yob ai benglès bë ngul dzie, 
2TH.1.8	a nkabag ndoan, avaa e bod bayëm ki Zamba endëgëlë, ai e ba fë bandzëki bò mbëmbë foe Nti waan Yesus mëwog, 
2TH.1.9	mbò bayi yaan endëgëlë anyama kòm, oyab ai mvòm asu Nti, oyab ai duma fim dzie, 
2TH.1.10	eyòṅ ayi sò amos te na abi duma a mimfufub mie ai na bëkam nyè abë e bod bësë bëngayëbë, amu bod bëngayëbë mbòòlan ya biabòòlò mina. 
2TH.1.11	Asu te ndò hm biakogëlan kòm esë asu daan asu yë na Zamba abò na mikyëbë ai nloe waan, ai na adzala ṅyian osë ya miayi a abëṅ nnëm, ai esye ṅyëbë a ngul, 
2TH.1.12	asu yë na dzoe Nti waan Yesus abi duma abë mina, mina fë abë nyè, anë maa Zamba waan ai Nti Yesus Kristus ayi.
2TH.2.1	A babëdzaṅ, biadzaè mina, mfag adzo asò-lë Nti waan Yesus Kristus, ai mbol biayi tòbò ai nyè fufulu, 
2TH.2.2	biadzaè mina na të miavolo dzèè fëg a abum, ngë ki na nnëm odzugëlan mina, tò asu minkòbò mi nsisim, tò asu ebug ya anyu, tò asu e kalara badzo na bia bingatil, antoa hala na amos Nti osò ya. 
2TH.2.3	Të mod adug mina tò kan ziṅ hala. Amu ngë eben ṅyëbë endzëki tari sò, mod nkòt akui fë a ngëëṅ, mòn ndzaṅ, 
2TH.2.4	ṅnyè aluman, abedëge fë nlo a e dzom esë baloe na zamba ngë a dzom olugu, e kan yë na emen akë tòbò a tempel Zamba, angadzo na emen anë Zamba. 
2TH.2.5	Nga mingënë mitsogo na mëngakad mina e mam ma hala mëngënë abë mina? 
2TH.2.6	Ndò hm etoa dzi, miayëm e dzom yakaman ai nyè na abe kulan etoa dzi, akulan hë abog die. 
2TH.2.7	Amu ndimba tègè ai ṅyëbë engabò ya esye. Hë e mod akaman ai nyè ṅnyè ayi bò nala akëlë kui anë akodo. 
2TH.2.8	Abog te mod-nkòt ayi kulëban, ṅnyè Nti Yesus ayi woe ai evundu ya anyu die, amana fë ndaman nkuan-ngëëṅ woe osë, 
2TH.2.9	asò-lë die anë anë esye Satan ai ngul esë, ai mëndëm, ai biyëṅ bi mam mëdugan, 
2TH.2.10	ai bëbe mëdugan asu e ba bakë a ndzaṅ, amu bandzëki ṅyëbë ediṅ bëbëla, asu yë na bëkodeban. 
2TH.2.11	Asu te ndò Zamba alom bò ngul mëdugan asu yë na bëyëbë minnal, 
2TH.2.12	ai na e ba bësë bandzëki ṅyëbë bëbëla, bëdiṅi hë nkòt, bod bëte bëtsigëban ntol.
2TH.2.13	Bia biayean hm kaṅ Zamba kòm esë asu daan, a babëdzaṅ ya Nti adiṅ, amu Zamba angatòb mina na mibò mintol asu akode a mfuban ya Nsisim ai ṅyëbë bëbëla, 
2TH.2.14	asu te angaloe mina ai mbëmbë foe waan asu yë na mibi duma Nti waan Yesus Kristus. 
2TH.2.15	Antoa hm na, a babëdzaṅ, tëbëgan a kpiim, mibaala fë e mëtum ya mingayègè, tò a nkòbò waan, tò a kalara waan. 
2TH.2.16	Nti waan Yesus Kristus ai Zamba esya waan ya adiṅ mina, avaa fë mina evòli kole ai mbëmbë afidi a maa, 
2TH.2.17	avòligi minnëm mian, awone fë miè a mboan osë ai a mbëmbë nkòbò.
2TH.3.1	A babëdzaṅ, mëngakë luu nkòbò na, kogëlan asu daan, asu yë na ebug Nti ewulu avol, ebi fë olugu anë abë mina, 
2TH.3.2	ai na bikodeban a mò më bëbe bë bod mëtom. Amu së ki bod bësë mbò bëbëlë ṅyëbë. 
2TH.3.3	Nti anë mod afidi, ṅnyè ayi mina wone, akala fë mina a mò më Mbe. 
2TH.3.4	Bibëlë afidi abë Nti asu daan, amu miabò e mam bingabende, ndò fë miayi kë ai nala osu. 
2TH.3.5	Nti akëlë ai minnëm mian a zen ediṅ Zamba ai a fin Kristus.
2TH.3.6	A babëdzaṅ, biabende mina a dzoe Nti waan Yesus Kristus na misaala e madzaṅ osë awulu ki tëtëlë, tègè bie e tum bingavë bò. 
2TH.3.7	Amu mina bëben miayëm na miayean bia vu, amu biandzëki nyiṅ ezëzam ai mina, 
2TH.3.8	tò ki na bingadi mbaṅëla a zëzë abë mod ziṅ; Dzam da, a mindzug, ai a mëtug ete, ai alu, ai amos, bisye fò asu yë na të biandëgëlë mod ziṅ ya abë mina. 
2TH.3.9	Së ki mbol biabëlë ki ngul te, dzam da hë asu yë na bia bëben bivë mina mvulna, mivu bia. 
2TH.3.10	Amu eyòṅ bingabë abë mina, dzam te ndò bingabende mina, na ngë mod ziṅ ayi ki na asye, të adi. 
2TH.3.11	Amu biawog na bod bëziṅ banyiṅ a bë mina we ezëzam, tègè sye tò dzom, hë akë afudi anyu hom osë. 
2TH.3.12	Kan bod te endzò biabende, bilëbë fë bò abë Nti Yesus Kristus na bësye a miëëṅ, bëdi mbaṅëla ya bò bëben basye. 
2TH.3.13	Mfag waan, a babëdzaṅ, të miaku sòm abò e dzi enë tëtëlë. 
2TH.3.14	Ngë mod ziṅ abò ki ebug dzaan ya kalara mu mëwog, toan nyè big, të miakalan ai nyè dzom ziṅ, asu yë na awog osòn. 
2TH.3.15	Dzam da, të miayen nyè anë nziziṅ waan, lëban nyè anë manyaṅ waan.
2TH.3.16	Nti mvoè emen avaa mina mvoè kòm esë ai hom osë. Nti abòò ai mina bësë. 
2TH.3.17	Mësugan mënë ntilan ai wò wama, ma Paulus. Ndëm ya e kalara osë matil nyi. Na ngò matil. 
2TH.3.18	Maa Nti waan Yesus Kristus abòò ai mina bësë.
1TI.1.1	Ma Paulus, man apostel Kristus Yesus a abende Zamba nkode waan, ai Kristus Yesus afidi daan, 
1TI.1.2	matil Timoteus, mfaṅ mòn wama a ṅyëbë; maa, ngòl, ai mvoè bibòò ai wa, bisòò abë Zamba esya ai abë Kristus Yesus Nti waan.
1TI.1.3	Akyaè ya mëkogëlan ai wa eyòṅ mëkëlë a Masedonia na oligi a Efesi, asu yë na obende bod bëziṅ na të bayëgëlë dòkten mfë, 
1TI.1.4	tò ki na bëdzèè abog daban ai minaṅ mi mvèt, ai alaṅ mëbyali tègè ai sug, byem bite biafòṅòlò hë bivoe mintsogan a bod, alodo e kan enyiṅ Zamba ayi a ṅyëbë. 
1TI.1.5	Oyak abende onë ediṅ yasò a nnëm mfuban ai a mbëmbë nnëm sosoo, ai a ṅyëbë ya onë tègè ai mëdugan; 
1TI.1.6	Mbol bod bëziṅ bandzëki nyiṅ nala, bënyaban fò a zen ekokòbò, 
1TI.1.7	bëyii na babò bëyëgëlë bë mvende, bò ha të wog tò e dzam badzo, tò e mam bakòbò. 
1TI.1.8	Biayëm na mvende enë abëṅ dzam ngë mod abëlan ai dzò anë mvende yayi; 
1TI.1.9	Mbol biayëm mbëṅ na mvende esëki hala asu sosoo mod, enë asu bod bë nkòt, bod mëlò, eba balugu ki Zamba, ai bësëm, eba bayëm ki adzo Zamba ngë edi latyan ai nyè, a bawoe besya baban ai bënyia baban, bëwoe bë bod, 
1TI.1.10	bod bisog, e fam yaboman bò bò, bëdzibi bod, bod minnal, bëkanëṅi sòṅ a mëdugan, bëbòò e mam mëfë maluman ai mfaṅ a yëgëlë, 
1TI.1.11	ya onë anë mbëmbë foe mvomvòm Zamba ayi, ṅnyè bëngakalan ma.
1TI.1.12	Makaṅ Kristus Yesus Nti waan ya angavë ma ngul, mbol ayen na mënë mod afidi ai ntelan atelëge ma a esye dzi, 
1TI.1.13	a ma mëngabë hm mod bikag, mëluman ai nyè, tègè nyè kam, dzam da ndò angayen ma ngòl, amu mëngabò dò ma tègè yëm, tègè ai ṅyëbë. 
1TI.1.14	Maa Nti waan angafuguzu ai ṅyëbë, ai ediṅ ya abë Kristus Yesus. 
1TI.1.15	Ebug enë bëbëla, ndò fë yakyëbë ai na biyëbë dzò, na Kristus angasò a si-ndon na akode bësëm; ma mënë mod osu ya ete. 
1TI.1.16	Ndò hm angayen ma ngòl asu te, asu yë na, abë ma ngò Kristus Yesus atari lëdë fin dzie esë na ebò mvulna asu e bod bëyean nyè ṅyëbë asu enyiṅ kòm. 
1TI.1.17	Olugu ai duma bibòò ai Zamba ya anë mbòg, a bayen ki, a atsende ki, nkukuma yob ai si a bisëb bisëb, amen.
1TI.1.18	Abende di ndò mavë wa, a mòn wama Timoteus, latoban ai bibug bëprofèt asu doe, asu yë na bibò wa bikpële ya waluman ai biè mbëmbë ndum, 
1TI.1.19	mbol obëlë ṅyëbë, ai abëṅ nnëm sosoo; bod bëvòg bëngawoa mò a fyè, ndò bëngadzèè ṅyëbë, 
1TI.1.20	bëvòg ya ete bënë na: Imene ai Aleksander, mbò mëngakalan a mò më Satan asu yë na bëyègè na bayean ki kag.
1TI.2.1	E di osu hm, mayi na bëbò ngogëlan zaag ai ngogëlan miṅyian ai ngaṅ a su bod bësë, 
1TI.2.2	asu minkukuma ai asu eba bësë bëbëlë edzoe, asu yë na bënyiṅ evovoe, tègè ai endugëlan, ai olugu Zamba asë ai dzin. 
1TI.2.3	Nala ngò onë mbëṅ, onyëbë fë Zamba nkode waan a mis, 
1TI.2.4	ṅnyè ayi na bod bësë bëkodeban, ai na bëzu yëm bëbëla. 
1TI.2.5	Amu Zamba anë mbòg, ntëbë-zaṅa zaṅ Zamba ai bod anë mbòg: e mod anë Kristus Yesus, 
1TI.2.6	ṅnyè angavë emen eban asu abui bod, mbòòlan te okui a zuli metiṅ. 
1TI.2.7	Bëngatele ma na mëyedan mbòòlan te, mëbò fë man apostel mbòòlan te, -makòbò bëbëla, madug ki,- mënë ṅyëgëlë bëhaiden a ṅyëbë ai bëbëla.
1TI.2.8	Ndò mayi na fam ekogëlan hom osë, bëbedëge mimfufub mi mò a yob, tègè ai olun ngë moman. 
1TI.2.9	Ndò fë mayi dzam dëda na bininga bëbi mbòd ya waanyëb, bëdzaman bò bëben ai dzin, tègè ai miṅyene, tègè kòg esil, tègè ai mvòt ngë minsanga, ngë biyie bi mòni, 
1TI.2.10	bëdzaman ai mimbëmbë mimboan, akyaè layean ai e bininga bamëm olugu Zamba. 
1TI.2.11	Mininga ayean yègè a miëëṅ, ai mëwog. 
1TI.2.12	Mayëbë ki na mininga ayëgëlë, ngë ki na adzoe fam; ayean tòbò a miëëṅ. 
1TI.2.13	Amu Adam angatari komban, a mvus hala ndò bëngakom Eva. 
1TI.2.14	Ndò fë së ki Adam ṅnyè bëngadug, mininga ṅnyè angaku a nsëm eyòṅ bëdug ya nyè. 
1TI.2.15	Dzam da ayi kodeban ai mbyean bòn, ngë alaṅan atoa a ṅyëbë, ai ediṅ, ai mfuban, ai dzin.
1TI.3.1	Ebug enë bëbëla.
1TI.3.1	Ngë mod ayi na abed bisòb, atoṅ fò mbëmbë dzam. 
1TI.3.2	Bisòb ayean hm bò e mod anë të ai akalëga, abëlëgë hë mininga mbòg mbòg, tègè nyu mëyòg, abindigi mam, atoa akomëdo, afaṅ, akëṅa yëgëlë bod, 
1TI.3.3	tègè diṅ wayn, tègè diṅ bitòm, dzam da atòbògò evovoe, mod mvoè, 
1TI.3.4	atoan tele nda dzie mbëṅ, abòò na bòn boe bëbò mëwog, abòò dzin abui; 
1TI.3.5	-ngë mod ziṅ ayëm ki dzoe nda dzie, eyë ayi nòni nda-Zamba ya?- 
1TI.3.6	Të abò mod ya andëmë nyian a ṅyëbë, aza kud ongon, akuu a ntol Satan. 
1TI.3.7	Bod ya nsëṅ bayean tsig na akyëbë ai dò, azaa ku a bidzo biaban, nala onë na, a mëlam më Satan.
1TI.3.8	Dzam dëda fë, bëdiakon bëbòò bod bë olugu, tègè ai mësu mëbè, tègè diṅ wayn abui, tègè bò bingat a mam më akuma, 
1TI.3.9	bëbëlëgë ndimba ṅyëbë a mfuban sosoo nnëm. 
1TI.3.10	Bëtarigi bò lom a mëbobëla, a mvus hala, bëzu bò esye diakon bëtoa të ai atòn. 
1TI.3.11	Dzam dëda fë, bininga bëbòò bod bë olugu, tègè ai bò mfòb, tègè diṅ mëyòg, bëbòò bod bë afidi a mam mësë. 
1TI.3.12	Bëdiakon bëbòò fam ya ebëlë hë mininga mbòg, bëtoan dzoe bòn baban ai mënda maban. 
1TI.3.13	Amu e bod basye esye diakon mbëṅ banòṅ bëben mbëmbë etoa ai abui azombo ya anë a ṅyëbë abë Kristus Yesus.
1TI.3.14	Matil wa e mam ma, mëfidigi na mayi vol sòṅ a bë wa. 
1TI.3.15	Ngë mëtëgëlan, oyëm hm mbol wayean bò a nda-Zamba, endzò enë nda e Zamba avëë, nnom andie ai tin bëbëla. 
1TI.3.16	Ndimba olugu Zamba enë hm fò anen bëbëla: Akulan a ngëëṅ a minson, abii mëkyëbë a nsisim, ayene benglès, bëyedan nyè a bëhaiden, bëyëbë nyè a si-ndon, akëlë a yob a duma ete.
1TI.4.1	Nsisim watoan ma kad na, a mëbog më mvua, bod bëvòg bayi ku a ṅyëbë, bëngabie minsisim mëdugan ai ayëgëlë bësatan, 
1TI.4.2	ai nkòbò mfugu bod minnal; sosoo waban amana ya dig, 
1TI.4.3	bëkiligi mëlug, bëbendëge bod na bëki bidi ya Zamba angakom na bëdi, bëvaa ngaṅ a su bëyëbe ai asu e bod bayëm bëbëla. 
1TI.4.4	Amu ekokoma Zamba esë enë abëṅ dzom, ndò dzom ziṅ yasëki dzam woaban a fyè, ngë banòṅ dzò ai nnëm ngaṅ, 
1TI.4.5	amu yavëṅan mfufub ai ebug Zamba, ai ngogëlan.
1TI.4.6	Ngë oyëgëlë babëdzaṅ e mam ma, wayi bò mbëmbë mbò-esye Kristus Yesus a bënganèè ai bibug bi ṅyëbë, ai mbëmbë ayëgëlë ya ongënë obiege a zut ana. 
1TI.4.7	Tubu e bod bayëm ki Zamba, otub fë minaṅ minnom mi bininga; Bò na oyëmëlë a esye olugu Zamba. 
1TI.4.8	Amu abò na nyòl emana yëmëlë, nala wadaṅ ki ai mfi; olugu Zamba anë ai mfi asu mam mësë, mbol abëlë ngaga enyiṅ bianyiṅ dzi ai enyiṅ yazu. 
1TI.4.9	Ebug enë bëbëla, ekyëbëgë fë ai na bëyëbë dzò; 
1TI.4.10	Amu asu te biawu esye, bilumëṅan, amu bingafidi Zamba ya avëë, ṅnyè anë nkode bod bësë, adaṅ adaṅ a nkode bëyëbë.
1TI.4.11	Bendëge mam mëte, oyëgëlë mò. 
1TI.4.12	Të mod abyandi wa mbol ongënë mòngò; Obòò mvulna asu bëyëbë a nkòbò, a fulu, a ediṅ, a ṅyëbë, a fulu mfuban. 
1TI.4.13	Ntye mazu kui we, kële ai nlaṅan osu, ai evòli, ai ayëgëlë. 
1TI.4.14	Mvende të voan efaè akab enë wa a nyòl, a bëngavë wa a nkòbò bëprofèt ai mbedan mò a ekoan bënyia-bodo. 
1TI.4.15	Otoan bò e mam mala, onyiṅi hë ete, asu yë na bod bësë bëyen anë wakë ai enyiṅ dzoe osu. 
1TI.4.16	Otoan kala wamen ai ayëgëlë doe, oyëm ete a kpiim. Amu eyòṅ wabò nala, wayi kode wamen ai e bod bavogolo wa.
1TI.5.1	Të wakòṅan ai nyia-modo-mvia; vòligi nyè anë esoa, obëlan ai bëndoman anë babënyòṅ, 
1TI.5.2	obëlan ai bënyia bininga anë bënyoa, bëngòn anë bënyò bëkal a mfuban osë.
1TI.5.3	Oluugu mimfaṅ minkus. 
1TI.5.4	Ngë nkus ziṅ obëlë mòn ngë ndie, mbò bëtarigi yègè bò esye ya nda dzaban, ai na bëdugan bëbonde bifaè biaban. Amu nala ngò waanyëb a mis më Zamba. 
1TI.5.5	E mininga anë nkus mfaṅ, anyiṅi fë etam, a angafudi afidi die abë Zamba, ndò fë akë ai nala osu ai biyega, ai ngogëlan tò ai alu tò ai amos. 
1TI.5.6	E nyò ki adiṅ enyiṅ, angawu ya koba. 
1TI.5.7	Bendëge fë e mam ma, asu yë na bëbò tègè ai akalëga. 
1TI.5.8	Ngë mod ziṅ atòṅ ki bivuvuman bie, abadan afëdan na, mod ya nda-bod dzie emen, aben ya ṅyëbë ndò fë anë mbë haiden. 
1TI.5.9	Mininga ayi tilban a taṅ minkus hë alod ya bisëb mëwom mësaman, ai na angabi hë nnom mbòg, 
1TI.5.10	awumu ai mimbëmbë mimboan: ngë anganèè bòn, ngë angabëlan ai bëyëṅ mbëṅ, ngë angasob mimfufub mëkol, ngë angavòli e bod bëbëlë mindzug, ngë angamvaman ai abëṅ dzam asë. 
1TI.5.11	Të wayëbë e minkus mingënë bëngòn; Amu eyòṅ nnëm ngòn watsog ki fë Kristus, bëngayi na balug. 
1TI.5.12	Bayi bëlë nkat amu bavoan e mëtiṅ më osu. 
1TI.5.13	Abadan afëdan, bayègè enyiṅ atëg, bakë a mënda mënda, së ki hë na tègè ai esye babò; bënë hë minsòs, mfugu, bëngakòbò e mam bayean ki kòbò. 
1TI.5.14	Mayi na eba bëngënë bëngòn, bëbye bòn, bëbi nda mbëṅ, të vë minziziṅ miaban akalëga yë na bëlaṅ bò ebug. 
1TI.5.15	Amu bëvòg bëyëm ya zen a mvus Satan. 
1TI.5.16	Ngë mininga ziṅ ya ayëbë Zamba abëlë bivuvuman bitoa minkus, ayean bò vòli, nda-Zamba yayean ki bëgë mbëgë te, asu yë na evòli eba ya bënë mimfaṅ minkus.
1TI.5.17	E bënyia-bodo ya babò esye dzaban mbëṅ bayean ai maan biyòṅ bibè, adaṅ adaṅ a e ba bawu esye ai ebug, ai ayëgëlë. 
1TI.5.18	Amu ntilan wadzo na: Wayean ki tindi e nyag yatsag bibuma anyu, ai na: mbò-esye akyëbë ai maan moe. 
1TI.5.19	Të wayëbë e mësòman basòman bënyia-bodo, së na bësòman bënë bëbè ngë bëlè. 
1TI.5.20	Kòṅan ai bësëm a mis më bod bësë, asu yë na e bod bëvòg bëmbara. 
1TI.5.21	A mis më Zamba ai Kristus Yesus ai mintòban benglès, mabende wa a ngëëṅ na obaala e mam ma tègè fyal, të wabò mò ai ewu-dis. 
1TI.5.22	Të wavolo bede mod ziṅ mò a nlo, të waanòṅ ngab a minsëm mi e mod mbòg; Otòbògò mfuban. 
1TI.5.23	Të wakë ai ṅnyuan mëndim osu, nyaag man wayn asu osaṅ woe ai mbol wafëm kad kòn. 
1TI.5.24	Minsëm mi bod bëziṅ miayene a ngëëṅ, mikëlë ai bò a nkat; minsëm mi bod bëfë miakui a ngëëṅ hë a mvus. 
1TI.5.25	Nala ngò fë mimbëmbë mi mam miakui a ngëëṅ, tò e mi minë abe tò e mi miasëki dzam sòbò.
1TI.6.1	Eba bësë ya bënë a etye bëlò, bëkama bëti baban akyaè layean ai olugu asë, asu yë na të bamgbali dzoe Zamba ngë ayëgëlë. 
1TI.6.2	Eba ya bëti baban bënë bëyëbë, të babyandi bò, amu bënë babënyaṅ; bëtoan bò sye, amu e bod bayen mfi ya esye dzaban bënë mindindiṅ bëyëbë.
1TI.6.2	Yëgëlë e mam ma, obendëge fë mò. 
1TI.6.3	Ngë mod ziṅ ayëgëlë mbol mfë tègè toṅ mimfaṅ bibug bi Nti waan Yesus Kristus ai ayëgëlë olugu Zamba a nten, 
1TI.6.4	mod te anë akud, ayëm ki dzom, adzëṅ hë minsili ai moman, ete ngò e mam ma masò na: mëkomëṅa, zuṅa, bikag, bëbe mintsogan ai e mod mbòg, 
1TI.6.5	minkòbò a zaṅ bod ya bëbelë ki sosoo a nnëm, tègè ai bëbëla, amu batsog na olugu Zamba azu ai mòni. 
1TI.6.6	Olugu Zamba anë fò ai abui mfi, mod antoa afidigi hë emen. 
1TI.6.7	Amu biandzëki sòṅ ai dzom ziṅ a si-ndon; antoa hm na biabëlë ki ngul ya akë ai dzom ziṅ. 
1TI.6.8	Ngë bibëlë e dzom biadi ai e dzom biabòd, nala wayean ai bia. 
1TI.6.9	E bod bayi na bakag akuma, baku a mëbobëla ai mëlam, bëntoa tègè fë ai nnëm a abum, bënë bëbò bë abe etòm abui miṅyian daban; mam mëte matindi bod a ndzaṅ ai a amala. 
1TI.6.10	Tin abe asë enë ediṅ mòni, bod bëvòg ya bënë ete bëngalum ya ṅyëbë mvus, bëmana fë babi mëvëṅ eyëgan.
1TI.6.11	Mfag woe, a mod Zamba, tubu e mam ma. Biege mëkyëbë a zut, ai olugu Zamba, ai ṅyëbë, azombo, afu-nnëm. 
1TI.6.12	Luman abëṅ bita bi ṅyëbë, nòṅò enyiṅ kòm, asu te ndò bëngaloe wa eyòṅ ongamëm ṅyëbë mbëṅ a mis bëwusnèt. 
1TI.6.13	Mabende wa a mis më Zamba ya abò na dzom esë enyiṅ, ai a mis më Kristus ya angamëm ṅyëbë woe mbëṅ a mis më Pilatus, 
1TI.6.14	na onyie mvende, etòbò të ai atòn, tègè ai akalëga akëlë kui anë Nti waan Yesus Kristus ayene; 
1TI.6.15	A zuli mëtiṅ, mvòmvòmò, e nyò anë ngul etam, nkukuma minkukuma, Nti bëti, ṅnyè ayi lëdë asò-lë te, 
1TI.6.16	nyè etam ṅnyè anë tègè wu, atoa a mfyè onë tègè ai asubu-lë babi, a tò mod ziṅ ayëm ki, ndò fë mod ziṅ asëki nyè dzam yen. Olugu ai ngul kole bibòò ai nyè. Amen.
1TI.6.17	Bendëge e bod bënë minkukuma e si-ndon nyi na të babò mëbun, ngë ki na bëfudi afidi daban a akuma ndon, bëfudigi dò abë Zamba ya avë bia bisë abui abui na bitag ai biè. 
1TI.6.18	Bod bëte bëbòò mbëṅ, bëbulu bò mimbëmbë mi mam, bëbòò akab, bëbii fulu akab; 
1TI.6.19	Bëkomëzan bò bëben akuma, abëṅ mëtin më nda asu enyiṅ yazu, asu yë na bëbi mfaṅ enyiṅ.
1TI.6.20	A Timoteus, obaala e dzom bëngavë wa, osaala e bod bayëm ki Zamba, a bënë dzëdzaa nkòbò ai bisoo bi ṅyëman mvol; 
1TI.6.21	Bod bëziṅ bëngayëbë mam mëte, ndò bëngaku a ṅyëbë. Maa abò ai mina.
2TI.1.1	Ma Paulus, man apostel Kristus Yesus a ṅyian Zamba ai asu ngaga enyiṅ enë abë Kristus Yesus, 
2TI.1.2	matil ndindiṅ mòn wama Timoteus: maa, ngòl ai mvoè a biasò abë Zamba esya ai Kristus Yesus Nti waan bibòò ai wa.
2TI.1.3	Makaṅ Zamba ya malugu anë bëtara ai nnëm mfuban, eyòṅ matsog wa kòm esë a mëngogëlan mama, ai alu, ai amos, 
2TI.1.4	mëyii du na mayen wa, mëtsogo bibëga bie, asu yë na mëdzie ai mintag; 
2TI.1.5	matsog ṅyëbë woe ya onë tëtëlë, a nyò-mvama Lois ai nyoa Enike bëngabë bëbëlë; mayëbë na wa fë obëlë wò. 
2TI.1.6	Asu te madugan wa tsog na odugan yoṅolo efaè akab Zamba ya enë abë wa ai mbedan mò wama. 
2TI.1.7	Amu Zamba andzëki bia vë Nsisim wòṅ, angavë bia Nsisim ngul, ai ediṅ a i otëtëg. 
2TI.1.8	Të hm wawog osòn ai mbòòlan Nti waan ngë ki ai ma, man mimbog woe, dzam da nòṅò ngab mintye dzoe a mbëmbë foe ai ngul Zamba 
2TI.1.9	ya angakode bia, aloe fë bia mfufub nloe, së ki hm asu mimboan mian, dzam da mbol emen angadiṅa i asu e maa ya bëngavë bia abë Kristus Yesus osusua bisëb bisëb; 
2TI.1.10	Maa te akulan etoa dzi ai asò-lë nkode waan Kristus Yesus ya angasole awu, asòò ai enyiṅ a enyiṅ kole a mfyè ai mbëmbë foe. 
2TI.1.11	Mbëmbë foe te ṅnyè bëngatele ma na mëyedan nyè, mëtoa fë man apostel ai ṅyëgëlë, 
2TI.1.12	etòm te endzò madzugi e mam ma. Dzam da mawog ki osòn, amu mayëm e mod mëngafudi afidi dama abë nyè, ndò fë mayëm mbëṅ mbëṅ na abëlë ngul ya akala e dzi ya angavë ma asu amos te. 
2TI.1.13	Nòṅò mvulna a mimbëmbë minkòbò ongawog abë ma a ṅyëbë ai ediṅ ya enë abë Kristus Yesus. 
2TI.1.14	Obaala mbëmbë dòkten asu Mfufub Nsisim ya atoa abë bia.
2TI.1.15	Wayëm e di na, e bod bësë ya Azia bëngalum ya ma mvus, bëvòg ya ete bënë na: Figelos ai Ermogenes. 
2TI.1.16	Zamba ayënë nda-bod Onesiforus ngòl amu angavòli ma abui biyòṅ, ndò fë andzëki wog mësuṅ mama osòn, 
2TI.1.17	dzam da, eyòṅ angasò a Roma, angadzëṅ ma mbil mbil, ndò fë angayen ma. 
2TI.1.18	Zamba avaa nyè na ayen ngòl abë Nti amos te. Ndò fë wayëm mbëṅ alodo ma abim bisye angavòli bò a Efesi.
2TI.2.1	Mfag woe, a mòn wama, bò nkanga a maa ya anë abë Kristus Yesus. 
2TI.2.2	Ndò fë, e mam ya ongawog abë ma a mis më abui bëwusnèt, vaa mò bod bë afidi, mbò bayi bò nkoṅ ya ayëgëlë e bod bëvòg. 
2TI.2.3	Nòṅò ngab a mintye anë mbëmbë man bëzimbi Kristus Yesus. 
2TI.2.4	Mod ziṅ asëki dzam bò esye bëzimbi, angasaṅan fë ai mam më si, asu yë na abò esye dzie anë ntëbë-osu woe ayi. 
2TI.2.5	Ngë mod ziṅ anë a bivoe ya bod bavëgan a mbil, asëki dzam dò ngë abò të voe anë mëmvende mayi. 
2TI.2.6	Layean na e mod awòbò ndzug a asye afub, atari bi ngab a mëkoe ya ete. 
2TI.2.7	Otoan wog e dzam madzo di. Amu Nti ayi wa vë fëg ya awog a dzam asë. 
2TI.2.8	Otsogo Yesus Kristus ya anë nkuan a bëkon, mod ya mvòṅ David, akyaè mbëmbë foe wama adzo, 
2TI.2.9	asu te madzugi mintye, mëbëgë ben mësuṅ anë ezilngan dzam da, ebug Zamba etii ki a mësuṅ. 
2TI.2.10	Asu te madzibi mësë asu e bod bënë ntòban, asu yë na bò fë bëbi akode ya anë abë Kristus Yesus ai mintag mi kòm. 
2TI.2.11	Ebug enë bebela. Amu ngë bingawu fufulu, biayi fë nyiṅ fufulu. 
2TI.2.12	Ngë biadzibi, biayi fë bëlë edzoe minkukuma ai nyè. Ngë bisie nyè, nyè fë ayi bia sie. 
2TI.2.13	Ngë biasëki bod bë afidi, nyè alaṅan të mod afidi, amu asëki dzam sie emen.
2TI.2.14	Otsogo bò e mam ma, otoan bò kad a ngëëṅ a mis më Zamba na të bawoman, nala wasëki ai mfi, nala wabò hë na e bod bawog mam mëte bëdzèè fëg. 
2TI.2.15	Luman fò ai ngul na obò zingi a mis më Zamba, mbò-esye ya abëlë akalëga osòn, akada ebug bëbëla a kpaam. 
2TI.2.16	Saala e bod bayëm ki Zamba, a bakòbò evoe nkòbò. Amu bayi kë ai ebyandi Zamba dzaban osu, 
2TI.2.17	ayëgëlë daban layi diiban anë fol yadi mod nyòl. Imeneus ai Filetus bënë bod ya ete, 
2TI.2.18	mbò bënë a ndimi mfag ya bëbëla, badzo na akui-lë-sòṅ a bòban ya, ndò fë badzugulu ṅyëbë bod bëziṅ. 
2TI.2.19	Tò të nala, ngul ya tin mfim Zamba etëlë, ebëlë e ndëm nyi na: Nti ayëm e bod boe, ai na e mod osë aloe dzoe Nti asaala nkòt. 
2TI.2.20	A mod nda, së ki hë byem bi mvòt ai silba mbiè binë ete, byem bi ele ai ekòn binë fë we, bivòg bitoa asu olugu, e bi bivòg asu zëzë mam. 
2TI.2.21	Ngë mod ziṅ amana hm wòbò mfuban a e mam ma, ayi bò dzam olugu, mfuban, atoa ai esya nda mfi, atoa nkomëzan asu abëṅ dzam asë. 
2TI.2.22	Otubu e kan miṅyian binanga bibëlë, odzëṅë hë mëkyëbë, ṅyëbë, ediṅ, mvoè ai e bod baloe Nti ai nnëm mfuban. 
2TI.2.23	Osaala mintsogan mëkud, a miayëm ki dzom, oyëmë na kan mintsogan te yabye bitòm. 
2TI.2.24	Mbò-esye Nti ayean ki bò bitòm, ayean bò evovoe ai bësë, ayëmëṅë yëgëlë, adzibigi, 
2TI.2.25	ayëgëlë e bod badoan ai nyè ai evovoe nnëm, kamëna Zamba avëṅan bò nnëm, bëyëm bëbëla, 
2TI.2.26	bëngadugan kë sòṅ a mëlam më Satan a mvus yë na angabi ya bò na bëbò ṅyian woe.
2TI.3.1	Yëmë e di na, a mëmos më mvua, ndzug wayi bò babi. 
2TI.3.2	Amu bod bayi bò akoe, bëdiṅi mòni, enguṅ, bëmgbaligi ai mëbun, bëbòò bëbonde mëlò, tègè yëm Zamba, bod bë ngèt, 
2TI.3.3	tègè ai nnëm, tègè yen mod ngòl, bësatan, nnëm ayoṅ, hë anë bod ya afan, tègè yëm e dzi enë mbëṅ, 
2TI.3.4	bëkuan ai bod, enyënyam, mëbun, bëdiṅi mintag mi si mëyian yë na badiṅ Zamba. 
2TI.3.5	Bayene anë balugu Zamba hë da bësiege ngul ya olugu Zamba. Saala bod bëte. 
2TI.3.6	Amu e bod bakë banyian a mënda bënë bod ya ete; babi e bininga bënë ntëgan, ai minsëm a nyòl a tuud, a miṅyian kan kan mialëdë zen, 
2TI.3.7	bëyèègè kòm esë, dzam da tègè ai ngul ya asò kui na bëyëm bëbëla. 
2TI.3.8	Akyaè ya Yanes ban Yambrès bëngabèan Moses, nala ngò fë bò babèan bëbëla; bod ya fëg engamana ya sole, bëkuu a ṅyëbë. 
2TI.3.9	Dzam da bayi ki bugeban nala osu, amu bod bësë bayi fò yen akud daban akyaè e di e bod bali angabë.
2TI.3.10	Mfag woe, mbol ongatoan bie ayëgëlë dama, a fulu, a e dzi biatoṅ, a fin, a ediṅ, a azombo, 
2TI.3.11	a bindëgëlë, a mintye ya mëngabi a Antiokia, a Ikoniom, a Listra, mëngadzibi bindëgëlë bite bisë, ndò fë Nti angakode ma a mam mëte mësë. 
2TI.3.12	E bod bësë ya bayi na banyiṅ enyiṅ Zamba abë Kristus Yesus bayi bi mindzug. 
2TI.3.13	Bëbe bë bod ai bod mëdugan bayi kë ai abe daban osu, bëdugu bod, bëdugu fë bò bëben. 
2TI.3.14	Mfag woe, laṅan a e mam ongayègè, a wayëm na mënë ete, oyëmë e bod ongayègè mò abë bò, 
2TI.3.15	ai na wayëm mfufub ntilan atarigi otoa mòngò, nala ngò onë dzam bò na obò fëg asu akode ai ṅyëbë onë abë Kristus Yesus. 
2TI.3.16	Ntilan osë watye abë Zamba, ndò fë onë ai mfi na bëyëgëlë wò, asu yë na badoan, asu yë na waanyoe e dzi enë nkòt, asu ayègè anë a mëkyëbë, 
2TI.3.17	asu yë na mod Zamba abò a ngomëzan, abëlë fë ekpëlë a abò e dzam asë anë mbëṅ.
2TI.4.1	Matëbëlë wa, a mis më Zamba ai a mis më Kristus Yesus ya ayi bò nkat bënyiṅ ai bëwu a asò-lë die ai edzoe dzie. 
2TI.4.2	Yedëgan ebug, tòbògò hala tò abog layean tò abog layean ki, lëbë, kòṅan, vòligi ai afu-nnëm asë, ai ayëgëlë asë. 
2TI.4.3	Amu abog lazu, a bayi ki fë ṅyëbë mbëmbë ayëgëlë, dzam da mëlò mëyaaban bò, bayi wolo bëyëgëlë akyaè ya miṅyian miaban minë. 
2TI.4.4	Abog te bayi vaè mëlò a bëbëla, bëngakè mò a minaṅ mi mvèt. 
2TI.4.5	Mfag woe, osaala mam mësë, obëlëgë mintye, obò esye nkada mbëmbë foe, odzala esye dzoe. 
2TI.4.6	Amu bëngayi ya ma tuni, ndò abog nkëan dama asò ya. 
2TI.4.7	Mëngaluman abëṅ ndum ndò fë mëngambara mbil, mëbaala ṅyëbë. 
2TI.4.8	Atarigi etoa dzi, bënyie ya ma ekat duma mëkyëbë, a Nti ya anë sosoo ntsigi ntol ayi ma vë amos te; së ki hë ma etam ayi dzò vë, ayi fë dzò vë e bod bësë bëngadiṅ asò-lë die.
2TI.4.9	Dzëṅë ai ngul esë na ovol sòṅ a mënë mu. 
2TI.4.10	Amu Demas alig ya ma, adiṅi e si-ndon nyi, ndò akë a Tesalonika, Kreskes akëlë a Galasia, Titus a Dalmasia. 
2TI.4.11	Lukas etam ṅnyè anë ai ma ha. Nòṅò Markus, ozu ai nyè eyòṅ wayi sò, amu anë ai ma mfi a esye abò. 
2TI.4.12	Mëngalom Tukikos a Efesi. 
2TI.4.13	Eyòṅ wayi sò, ozaag ai ma ewòman mëngalig a Troas abë Karpos; ozaag fë ai bëkalara, adaṅ adaṅ a bikob.
2TI.4.14	Alesander nlui-bikye angabò ma abe abui. Nti ayi nyè dugan akyaè mimboan mie. 
2TI.4.15	Saala tò nyè, amu angadoan ai bibug bian abui. 
2TI.4.16	Eyòṅ osu ya mëngakaman ai mamen, mod ziṅan gabë ki hala, bësë bëngamana fò ma lig etam. Të balaṅ bò dò. 
2TI.4.17	Nti angakè ma, avëë ma ngul, asu yë na, a anyu dama, nkadan mbëmbë foe odzalëban, ai na bëhaiden bësë bëwog; Ndò mëngakodeban a anyu emgbëm; 
2TI.4.18	Nti ayi ma kode a mbë dzam osë, akode fë ma, akë ai ma a edzoe dzie ya ayob; Duma ai nyè a bisëb bisëb. Amen.
2TI.4.19	Sugu ma Priska ai Akila ai nda-bod Onesiforus. 
2TI.4.20	Erastus angaligi a Korinti, Trofus ṅnyè malig akònò a Miletus. 
2TI.4.21	Dzëṅë na ovol zu osusua abog oyon. Ebulus ai Pudas ai Linus ai Klaudia ai babëdzaṅ bësë basug wa. 
2TI.4.22	Nti abòò ai nsisim woe. Maa abò ai mina.
TIT.1.1	Ma Paulus, mbò-esye Zamba, man apostel Yesus Kristus asu ṅyëbë e bod Zamba angatòb, ai asu ṅyëman bëbëla ya olugu Zamba, 
TIT.1.2	ai afidi enyiṅ kòm ya e Zamba ayëm ki minnal angakag osusua bisëb bisëb. 
TIT.1.3	E mëlu ma, akuli ebug dzie a nkadan mbëmbë foe ya bëngavë ma a abende nkode waan; 
TIT.1.4	Matil Titus, mfaṅ mòn wama a ṅyëbë ya onë bia fufulu; maa ai mvoè bibòò ai wa, bisòò abë Zamba esya ai Kristus Yesus nkode waan.
TIT.1.5	Asu te mëngalig wa a Kreta, asu yë na omana kom e mam mësë mëvòg, otele fë bënyia-bodo a tisòn osë, akyaè mëngabende wa, 
TIT.1.6	ngë mod ziṅ anë tègè ai ebug balaṅ nyè, abëlë hë mininga mbòg, abëlë e bòn bayëbë, tègè ai na bënë nyè dzam laṅ enyënyam ziṅ, tègè ai nyè mëlò. 
TIT.1.7	Amu bisòb ayean bò tègè ai ebug balaṅ nyè, mbol anë etye nkala nda-Zamba, tègè ai nyè mëbun, tègè vol wog olun, tègè diṅ mëyòg, tègè diṅ bitòm, tègè dzëṅ akuma a nkòt, 
TIT.1.8	ayean bò afaṅ ai bëyëṅ, adiṅi e dzi enë mbëṅ, mod evovoe, sosoo, mod ngogëlan, ayëmë ban nnëm, 
TIT.1.9	ayëmë a kpiim a bëbëla ebug anë dòkten ayi, asu yë na atoan yëm vòli ai ayëgëlë, ai mfuban, atoan hm fë yëm dò e bod badoan ai nyè. 
TIT.1.10	Amu abui bod anë mëlò, batalan a anyu, bod mëdugan, adaṅ adaṅ a eba batye a Yuden, 
TIT.1.11	bayean bò na bëtòbò bivol; bënë e kan yadzugulu minguma mënda më bod, bëyëgëlë e mam mod ayean ki yëgëlë asu maan bingat ya ete. 
TIT.1.12	Mod mbòg ya abë bò, profèt waban, angadzo na: ‘Bod ya Kreta bënë kòm esë hë bod minnal, tsit mëtom, atëg, mindondòg.’ 
TIT.1.13	Mbòòlan te onë bëbëla. Asu te kòṅan ai bò ngul ben, asu yë na bëbi mfaṅ ṅyëbë, 
TIT.1.14	bëzaa kè mëlò a minlaṅ mi mvèt mi Yuden ai a mëbende më bod, bëngalum bëbëla mvus. 
TIT.1.15	Dzom esë enë mfuban asu e bod bënë mfuban. Hë da, asu e bod bëbëlë mvit a nyòl ai asu bëhaiden, tò dzom ziṅ esëki mfuban; tò nnëm, tò sosoo waban, bisë binë ndaman. 
TIT.1.16	Bamëm na bayëm Zamba hë da bësiege nyè a mimboan; bakyëbë ai ziṅ, bënë mëlò, tègè dzam bò e dzi enë mbëṅ.
TIT.2.1	Mfag woe, kòbògò e mam mayean ai mfaṅ dòkten. 
TIT.2.2	Okad minnom mi bod na të banyu mëyòg, bëbòò e bod bakam, evovoe, bëbëlë mfaṅ ṅyëbë, mfaṅ ediṅ, mfaṅ fin. 
TIT.2.3	Minnom mi bininga fë dzam dëda, bëbòò ai dzin a fulu dzaban, të babò bësatan, ngë abò olò adzo mëyòg, bëyëgëlë hë e mam mënë mbëṅ, 
TIT.2.4	asu yë na bëyëgëlë ban bininga na bëdiṅ bëyom, bëdiṅ bòn baban, 
TIT.2.5	bëbòò evovoe, mfuban, bëbaala nda mbëṅ, abëṅ nnëm, bëbòò bëyom mëwog, asu yë na të bod bamgbali ebug Zamba. 
TIT.2.6	Dzam dëda, lëbë fë binanga na bëyëm ban nnëm 
TIT.2.7	a mam mësë, lëdëgë na wamen onë mvulna a mimbëmbë mi mam mësë, olëdëgë na onë a saaṅ a dòkten woe, ai dzin, 
TIT.2.8	nkòbò woe obò tègè ai alaṅa-lë ebug, asu yë na e mod adoan ai wa asama, tègè ai mbë dzam anë bia dzam laṅ. 
TIT.2.9	Kada bëlò na bëbò bëti baban mëwog a mam mësë, na bënyëb bò a nnëm, tègè doan ai bò, 
TIT.2.10	tègè ai fulu wub, hë da bëlëdë mbëmbë ṅyëbë waban osë, asu yë na bëvë dòkten Zamba nkode waan olugu a mam mësë.
TIT.2.11	Amu maa Zamba nkode akulan a bod bësë, 
TIT.2.12	ayëgëlë bia, asu yë na bitam dzoge tëb Zamba etòm miṅyian mi si, bizu hm nyiṅ evovoe, ai sosoo, ai fulu ngogëlan e si nyi, 
TIT.2.13	biyanga mvomvòm afidi ai asò-lë duma Zamba nen ai nkode waan Yesus Kristus 
TIT.2.14	ya angakaban asu daan, asu yë na akode bia a nkòt osë, ai na afubu nyè emen akyaè ayòṅ etam, a lamvaman ai mimbëmbë mi mam. 
TIT.2.15	Kòbògò e mam ma, olëb, okòṅan fë ai bò ai ngul dzoe ese. Të mod abyandi wa hala!
TIT.3.1	Dugan bò tsog na bëbò mintomba ai bidzoe mëwog, bëwog bò, bëtòbò a ngomëzan asu abëṅ dzam asë, 
TIT.3.2	të bamgbali mod ziṅ, të badzëṅ bitòm, bëbò evovoe, bëlëdëgë bod bësë afu-nnëm daban; 
TIT.3.3	Amu bia bëben fë bingabë mëkud, mëlò, bitoa a ndimi, bisye miṅyian mian ai kan ngoṅ esë, binyiṅi a abe, a mëkomëṅa, bibòò mam më ziṅ, bisiṅan fë bia bia. 
TIT.3.4	Eyòṅ hm bingayen abëṅ-nnëm ai ediṅ Zamba nkode waan adiṅ bod, 
TIT.3.5	së ki asu mimboan ya mëkyëbë ya bingabò, dzam da hë asu ngòl dzie, ndò angakode bia ai mëwòbò më abyali bèè, ai ntsendan ya abë Mfufub Nsisim 
TIT.3.6	ya angasoe bia a nyòl abui abui abë Yesus Kristus nkode waan, 
TIT.3.7	asu yë na bibëlë mëkyëbë a maa woe, bibò fë bòn bë elig asu afidi enyiṅ kòm.
TIT.3.8	Ebug enë bëbëla; Mayi na matoan wa baala e mam ma, na e bod bëngafudi afidi daban abë Zamba bëdzëṅ na bëmvaman ai mimbëmbë mi mam. Mam mëte mënë mbëṅ, mëtoa fë ai mfi asu bod. 
TIT.3.9	Saala ntsogan akud, ai minlaṅ mëbonde mënda më bod, zuṅa ai bitòm asu mam më mvende; Amu masëki ai mfi ndò fë mënë dzëdzaa. 
TIT.3.10	Osaala e mod atye ṅyëbë mfë, ngë obeme ya nyè eyòṅ dzia ngë bibè, 
TIT.3.11	oyëmë na kan mod te enë ndaman, mod minsëm, ndò fë avë emen mëku.
TIT.3.12	Eyòṅ mayi lom Artemis ngë Tikikus abë wa, ovol ma sòṅ kòb a Nikopolis, amu awe ngò mëyili na mayi tòbò a abog oyon. 
TIT.3.13	Otoan yaan ai Zenas ya anë man loya, ai Apollos, asu yë na të badzëman ai dzom ziṅ. 
TIT.3.14	Bod baan bëtoan yègè mvaman ai mimbëmbë mi mam, asu mimfaṅ mëyaṅan, asu yë na të batòbò nala të bò esye.
TIT.3.15	E bod bësë bënë ai ma ha basug wa. Sugu e bod bësë badiṅ bia a ṅyëbë. Maa abò ai mina bësë.
PHM.1.1	Ma Paulus, man mimbog Kristus Yesus, ai madzaṅ Timoteus, biatil ndindiṅ waan Filemon a asye fë ai bia fufulu, 
PHM.1.2	bitili fë Afia kal dzaan, ai Arkipus ya abò esye bëzimbi ai bia fufulu, ai e nda-Zamba yatoban a nda dzoe; 
PHM.1.3	Maa ai mvoè bibòò ai mina, bisòò abë Zamba esya waan ai abë Nti Yesus Kristus.
PHM.1.4	Makaṅ Zamba wama kòm esë, mëtsogo wa a ngogëlan dzama, 
PHM.1.5	mbol mawog nlaṅ ediṅ dzoe ai ṅyëbë woe ya obëlë asu Nti Yesus ai asu mimfufub misë, 
PHM.1.6	asu yë na enyiṅ fufulu dzoe ya ṅyëbë ebò mfaṅ, eyòṅ biabò mbëṅ osë onë abë bia asu Kristus. 
PHM.1.7	A madzaṅ, mëngabi abui mintag ai evòli a foe ediṅ dzoe, na wavòli minnëm mimfufub.
PHM.1.8	Asu te mëbëlë abui azombo abë Kristus na mabende wa e dzam layean, 
PHM.1.9	mazombo kogëlan ai wa, asu ediṅ, akyaè mënë nnom di, ma Paulus, mëtoa man mimbog Kristus Yesus. 
PHM.1.10	Makogëlan ai wa asu Onezimus, mòn wama ya mëngabye a mimbog, 
PHM.1.11	angabë ki ai wa mfi okoba; etoa dzi, antoa ya mfaṅ mfi asu doe ai asu dama, 
PHM.1.12	ṅnyè madugan wa lom nyò; nyè emen nyò, anë nnëm wama oben. 
PHM.1.13	Mëhë yi hm të na mabaala nyè abë ma mu, asu yë na asye ma a mësuṅ më mbëmbë foe a mëyian moe, 
PHM.1.14	mandzëki yi na mabò dò tègè wa tam sili, asu yë na të e dzam wabò ai abëṅ nnëm labò hë anë babi wa a ngul, abò fò hë mbol wamen wayi. 
PHM.1.15	Eyòṅ ziṅ na asu te ndò angatub wa man eban, asu yë na odugan nyè nòṅ enonòṅò, 
PHM.1.16	së hm ki fë anë man olò, dzam da alodo man olò, onòṅ nyè anë ndindiṅ manyòṅ. Anë hm fò madzaṅ ben, anë fë nala abui asu doe, a etye mod ai abë Nti.
PHM.1.17	Ngë wayen hm na bia wa biakaban ṅyëbë mbog, soan ai nyè anë wasoan ai ma. 
PHM.1.18	Ngë angabò wa abe ziṅ ngë ki na abëlë wa ekola ziṅ, laṅa ekola te a nlo wama. 
PHM.1.19	Mamen Paulus, a matil ai wò wama, ma mayi wa yaan. Mayi ki laṅ hala na obëlë ma ekola ya enë wamen. 
PHM.1.20	Owe, a madzaṅ, mëtam hm bi mintag ai wa abë Nti. Vòligi ma nnëm abë Kristus.
PHM.1.21	Mbol mayëm mëwog moe ndò matil wa, mëyëmë na wayi bò e mam madzo. 
PHM.1.22	Okomëzan hm fë ma adzogobo. Amu mafidi na bayi ma dzoge na mëzu abë mina asu e ngogëlan miakogëlan.
PHM.1.23	Epafras ya anë ai ma a mbog asu Kristus Yesus asug wa; 
PHM.1.24	Tò Markus, Aristarkus, Demas, Lukas, a masye ai bò fufulu. 
PHM.1.25	Maa Nti Yesus Kristus abò ai nsisim waan.
HEB.1.1	Okoba, Zamba angakòbò ai bëtara a anyu bëprofèt otëtëg otëtëg kan esë
HEB.1.2	E mëlu ya mvus ma, angakòbò ai bia a anyu mòn woe ya angatele na anë mòn elig asu mam mesë, abë nyè ngò fë angakom si-ndon esë. 
HEB.1.3	Ṅnyè anë mfyè ya duma die, atoa fë ndëm nsi woe, abëgë dzom esë ai ngungul ebug woe, avëṅan esob-minsëm, atòbò a mbo-nnomo ati a yob ete, 
HEB.1.4	akyaè alod benglès
HEB.1.5	Za ya a benglès Zamba angadzo ya ai nyè na
HEB.1.6	Ndò fë eyòṅ azu ai ntol mòn a si-ndon, adzo na: Benglès bë Zamba bëluugu nyè
HEB.1.7	Ndò fë adzo ai benglès na: ṅnyè abò na benglès boe bëvëṅan evundu, e bod basye nyè bëntoa minkabag mi ndoan
HEB.1.8	Adzo ai mòn na: A Zamba, etoa ati dzoe etëlë a bisëb bisëb, ntum sosoo woe onë ntum edzoe woe. 
HEB.1.9	Ongadiṅ mëkyëbë, ofëmë nkòt; Asu te, a Zamba, Zamba angawòbò wa mbòn ai mbòn mintag, alodo anë awòbò bëmvoe boe
HEB.1.10	Adzo fë na: Wa a Nti, a mëtari, wa ongatele tin mëndie ya si-ndon, ndò fë yob onë esye ya mò moe. 
HEB.1.11	Bò bayi dzaṅ, wa wayi kanga, bò bësë bayi wu, anë eyie yawu, 
HEB.1.12	abog te wayi bò bag anë mbaaga eyie, anë eyie, abog te hm bayi tsende. Wa onë hm wamen, mimbu mie miayi ki mana
HEB.1.13	Zamba angadzo ya ai englès mbe na: Tòbògò ma a mbo-nnomo, akëlë kui anë matele wa minziziṅ mie etele-mëkol a mëkol a si
HEB.1.14	Nga bò bësë bënë e minsisim bëngalom na mibò esye asu e bod bayi bi ngab a akode?
HEB.2.1	Asu te biayean toan baala e mam bingawog, asu yë na biza kë a elëlëb. 
HEB.2.2	Amu ngë nkòbò ya benglès
HEB.2.3	eyë hm biayi tub ya ngë biayëgan akyaè mod akode di? Nti ṅnyè angatari dò yedan, ndò fë e bod bëngawog bëngabaala bia dò, 
HEB.2.4	Zamba nyè fë angabòòlò dò ai mëndëm ai biyëṅ bi mam, ai abui mam më ngul, akaba bifaè bi Mfufub Nsisim a ṅyian woe!
HEB.2.5	Amu së ki benglès mbò angatele na bëdzoe enyiṅ yazu a biakòbò dzi. 
HEB.2.6	Badzo hom ziṅ a ngëëṅ na: Za hm anë mod, asu yë na odugan nyè tsog, ngë ki na mòn mod, asu yë na ozu nyè yëbë? 
HEB.2.7	Ongabò na benglès bëlod nyè man ntye, obòdò nyè ekadi duma ai olugu, 
HEB.2.8	otele nyè dzom esë a mëkol a si
HEB.2.9	E Yesus ya benglès bëngabë bëlodo hë asu man etun abog, ṅnyè biayen abëgë ekadi ai olugu asu mintye mi awu, asu yë na, ai maa Zamba, adëmëlë awu asu bod bësë.
HEB.2.10	Ṅnyè ya dzom esë enë asu die, ebòòban abë nyè, layean fò na, eyòṅ akë ai abui bòn die a duma, abò hm na, a zen mintye
HEB.2.11	Amu e mod afubu ai e bod bafububan, bësë batye abë mod mbòg. Asu te awog ki osòn na aloe bò na babënyaṅ, 
HEB.2.12	nyè na
HEB.2.13	nyè fë na: Mayi bëlë afidi abë nyè
HEB.2.14	Mbol hm bòn bëbëlë ngab a mëki ai a minson, nyè fë angabi ngab ai bò dzam dëda, asu yë na, ai awu, andaman e nyò abëlë ngul awu, nala watyan na andaman Satan, 
HEB.2.15	asoe bò fili, e ba bësë ya bëngabë na a nguma ntye enyiṅ waban, a wòṅ ete, bëngabë na baku a etye olò te. 
HEB.2.16	Amu miayëm na ayag ki ai benglès, ayag ai mvòṅ Abraham. 
HEB.2.17	Mbol hm anë nala, ndò angabë ayean vëṅan anë babënyaṅ a mam mësë, asu yë na abò fada-nen ya abëlë nnëm-ngòl, atoa fë mod afidi a esye Zamba, abò mëtunëṅa asu minsëm mi mvòṅ bod. 
HEB.2.18	Ndò hm, mbol emen angabi mëbobëla, abii mintye, ndò abëlë ngul ya avòli e bod bëbëlë mëbobëla.
HEB.3.1	Mbol hm anë nala, a mimfufub mi babëdzaṅa mianòṅ ngab a nloe ya yob, toan bindi Yesus, apostel ai fada-nen emëm-ṅyëbë dzaan, 
HEB.3.2	anë mod afidi asu e mod angatele nyè anë Moses angabë a nguma nda osë. 
HEB.3.3	Amu bëngayen na, ṅnyè ayean ai abui duma alodo Moses, akyaè ya e mod aloṅ nda abëlë olugu alodo nda eben. 
HEB.3.4	Nda esë yaloṅëban hë a mò më mod ziṅ; E mod aloṅ mësë nyè anë Zamba. 
HEB.3.5	Amu Moses angabë mod afidi a nguma nda anë mbò-esye, asu yë na abòòlò e mam bëyii kòbò a mvus, 
HEB.3.6	Kristus nyè angabë hm mod afidi a nda dzie a etye mòn. Bia hm binë nda dzie, ngë bibëlë azombo ai enguṅ a fidi daan.
HEB.3.7	Asu te, akyaè ya Mfufub Nsisim akòbò: Eyòṅ hm miayi wog kiṅ dzie ana, 
HEB.3.8	të miabò na minnëm mian mibò alèd, anë abog ya mingatsaa ma bitòm, a amos mëbobëla a nkod-nnam, 
HEB.3.9	eyòṅ besoa bëngabobolo ma, bësòṅò ma, tò anë bëyënë mimboan miama, 
HEB.3.10	mimbu mimbu mëwom mënyii. Asu te mëngawog olun ai ngongo bod te, ma na: Kòm esë, bënë hë adimi zen a minnëm, bandzëki yëm mëzen mama, 
HEB.3.11	akyaè ya mëngakani sòṅ a olun wama ete na: Bânganyian ki a awaè dama tò eyòṅ!
HEB.3.12	A babëdzaṅ, boan okala na të mod ziṅ ya abë mina abi mbë-nnëm anë tègè ai ṅyëbe, abò na alum Zamba ya avëë mvus, 
HEB.3.13	dzam da vòligan mina mina amos osë, ntye bëngënë bëdzoo na amos ya ana hi, asu yë na të mëdugan ya nsëm mabò na mod ziṅ amana yes.- 
HEB.3.14	Amu binganòṅ ya ngab abë Kristus ngë biayëm a kpiim ai azombo ya mëtari akëlë kui a mëmana,- 
HEB.3.15	eyòṅ badzo na: Eyòṅ miayi wog kiṅ dzie ana, të miabò na minnëm mian mibò alèd, anë eyòṅ ya mingatsaa ma bitòm
HEB.3.16	Bëza hm bëngawog ndò bëngalaṅan mëlò? Nga e bod bësë bëngakui a Egipten, Moses alëdë bò zen? 
HEB.3.17	Bëza bëngatsag nyè bitòm mimbu mimbu mëwom mënyi? Së e bod bëngasëm a, a mimbim miaban mingaku a nkod-nnam a? 
HEB.3.18	Bëza angakani sòṅ na bayi ki nyian a awaè die, së bod mëlò a? 
HEB.3.19	Bingayen hm na, bëngabë ki dzam nyian etòm tègè ai ṅyëbë.
HEB.4.1	Ndò hm, ntye ya e ngaga dzie enë na bod bayi nyian a awaè die engënë ete, mboan okala na të mod ziṅ ya abë mina akë sòṅ mvumvua. 
HEB.4.2	Amu bia fë bingabi mbëmbë foe anë e bala bëte. Dzam da ebug mbanda yandzëki bò ai bò mfi, amu bëngabë ki mbaman enyiṅ ai e bod bëngavogolo ai ṅyëbë. 
HEB.4.3	Amu e bia ya bingayëbë, bianyian a awaè te, akyaè ya angadzo na: Akyaè ya mëngakani sòṅ a olun wama ete na: Bânganyian ki a awaè dama tò eyòṅ
HEB.4.4	Amu angakad hom ziṅ asu amos zamgbala na: Ndò Zamba anganòṅ awaè ya esye dzie a amos zamgbala
HEB.4.5	adzo fë etere na: Bânganyian ki a awaè dama tò eyòṅ
HEB.4.6	Mbol hm anë na bod bëvòg banyian ete, ai na e bod bëngatari bi mbëmbë foe bandzëki nyian etòm tègè ai ṅyëbë, 
HEB.4.7	ndò hm fë atele nguma amos, Amos ya ana, a angakòbò abë David eban ben a mvus hala, akyaè ya mëtari ya dzo na: Eyòṅ miayi wog kiṅ dzie ana, të miabò na minnëm mian mibò alèd
HEB.4.8	Amu ngë Yosua avë bò awaè, ngë Zamba andzëki kòbò adzo amos mfë a mvus hala. 
HEB.4.9	Ndò hm awaè sabbat angënë asu ayòṅ Zamba. 
HEB.4.10	Amu e mod anyian a awaè die, anòṅ fë awaè a esye dzie anë Zamba anganòṅ awaè a esye dzie. 
HEB.4.11	Ndzëṅan hm ai ngul na binyian a awaè te, asu yë na të mod ziṅ adzaṅ anë e bod bali ya bëngabë tègè ai ṅyëbë. 
HEB.4.12	Amu ebug Zamba enë mfaṅ, ndò fë enë ngul, evolo fë alodo e nyamëla okëṅ osë enë minkòṅ mibè, etoa fë dzam sal nnëm ai nsisim a zaṅ, biwonga bi nyòl ai nsòm ya bives, eyëmë mintsogan ai miṅyian ya nnëm, 
HEB.4.13	ndò fë ekokoma ziṅ esòlò ki a mis moe, dzom esë enë nsò, etoa a ngëëṅ a mis moe; ṅnyè hm biayi dzoan ai nyè.
HEB.4.14	Mbol hm bibëlë mod fada-nen ya angamana daṅ yob, Yesus, mòn Zamba, ṅyëman a kpiim ai emëm-ṅyëbë. 
HEB.4.15	Amu biabëlë ki e fada-nen ya asëki dzam nòṅ ngab mintye a atëg daan, ṅnyie anë emen angayen mëbobëla anë bia, sësala hë a nsëm. 
HEB.4.16	Nkaṅan hm ai azombo a etoa-ati maa, asu yë na bëyen bia ngòl, ai na biyen maa ya avòli bia abog biayaṅan ai nyè.
HEB.5.1	E fada-nen
HEB.5.2	Anë dzam toan bëlan ai e ba bayëm ki ai e ba fë bënë a ndimi, mbol emen anyiṅ a atëg, 
HEB.5.3	asu atëg die te ndò anë enòdi na avë mëtunëṅa asu minsëm mie, akyaè abò dò asu nguma ayòṅ. 
HEB.5.4	Ndò hm mod ziṅan òṅ ki olugu ziṅ ete asu die nyè emen, dzam da Zamba ṅnyè aloe nyè anë angaloe fë Aaron. 
HEB.5.5	Nala ngò hm fë Kristus andzëki vë emen olugu eyòṅ avëṅan fada-nen, dzam da e nyò angadzo ai nyè na: Wa onë mòn wama, mamen mëhë bye wa amos ya ana
HEB.5.6	Ndò fë adzo hom mfë na: Wa, onë fada a kòm ya kòm, a nkoṅ Melkisedek
HEB.5.7	nyè hm, a mëmos më enyiṅ dzie a si-ndon, angakogëlan ngogëlan bidzaè ai e nyò anë nyè dzam kode a awu, akogëlan ngogëlan evòli, ayono a yob, ai bibëga a mis, ndò fë bëngawog ngogëlan dzie asu fulu ṅyëbe dzie, 
HEB.5.8	tò anë mbol angabë mòn, ndò angayègè mëwog ai e mintye angabi; 
HEB.5.9	Ndò hm fë mbol angavëṅan a saaṅ, antoa etam-akode asu e bod bësë babò nyè mëwog, 
HEB.5.10	mbol Zamba angatele nyè na anë fada-nen a nkoṅ Melkisedek.
HEB.5.11	Bibëlë abui nkòbò a biasëki dzam fëlan ai bibug, mbol ben mëlò mëmana ya mina yes. 
HEB.5.12	Amu, afyaṅan bò na, mingayean ya bò bëyëgëlë etoa dzi, hë da mingënë miyaṅan na bëyëgëlë mina ban mam ya a mëkèè bibug bi Zamba, ndò fë miayaṅan ai mënyaṅ, së ki ai mimfaṅ bidi. 
HEB.5.13	Amu e mod osë anyiṅ ai mënyaṅ, asëki akëṅa ebug mëkyëbë, amu angënë mòngò. 
HEB.5.14	Mimfaṅ bidi minë asu bënyia-bodo, e ba ya fulu emana ya bò yëmëlë, bëngayëm fyal abe ai mbëṅ.
HEB.6.1	Asu te, ntaman dzoge e mam ya mëtari a mabëbë Kristus, bikë a e mam mëwon ya, tègè fë ai na biadugan tele tin mfim asu ntsendan enyiṅ, a mimboan ya minë ṅwuan, ai asu ṅyëbë biayëbë Zamba, 
HEB.6.2	ai asu dòkten, asu mëwòbò, mbëdan mò, akui-lë sòṅ bëwu ai nkat mvua. 
HEB.6.3	Biayi hm dò bò ngë Zamba ayëbë. 
HEB.6.4	Amu lasëki dzam bòban na e bod ya mfyè ongafyè ya eyòṅ dzia
HEB.6.5	a bëngayëm ya abë ebug Zamba ai ngul ya enyiṅ yazu, 
HEB.6.6	ngë bod bëte bëhë sie ṅyëbë, na bëdugan bò na bod bëte bëkèè ai ntsendan enyiṅ, amu nala onë na badugan bomë mòn Zamba a klos asu daban, bëngakub nyè osòn a nlo. 
HEB.6.7	Amu e si yanyu mëndim më mvëṅ ya makad ku ete, engabye e bibëbëga binë ai e bod babè biè mfi, si te ebëlë ngab a nsalan Zamba. 
HEB.6.8	Ngë ebò hm na biyò ai sas binaṅ, yasëki ai mfi, ndò fë bayi dzò yòg; mëmana moe mënë hë ndoan. 
HEB.6.9	A babëdzaṅ, mfag ya abë mina, biayëm mbëṅ mbëṅ e mam mënë mbëṅ asu akode, tò anë biakòbò akyaè di. 
HEB.6.10	Amu Zamba asëki abim nkòt te na akë voan esye dzaan, ai ediṅ mingalëdë asu die, mbol mingasye mimfufub ndò fë mingënë misye bò. 
HEB.6.11	Amu biayi du na mod osë ya abë mina alëdë osësa ya abi afidi daan akui a mëmana, 
HEB.6.12	asu yë na të miabò ndzëm, dzam da, na mibie mvulna e bod banòṅ ngab-elig a ngaga asu ṅyëbë waban ai afu-nnëm.
HEB.6.13	Amu Zamba angakag Abraham, ndò hm mbol angabë bëlë ki e mod alodo nyè na akani sòṅ a bë nyè, ndò angakani sòṅ a bë nyè emen
HEB.6.14	nyè na: Bëbëla emen, mayi fò wa kub nsalan, mëbò fë na obye abui bod
HEB.6.15	Nala ngò hm angabò fin, ndò angabëlë ngaga. 
HEB.6.16	Amu bod bakani sòṅ a dzoe e mod alod bò, ndò eyòṅ esë badoan, nkanan sòṅ ngò wabòòlò mësë. 
HEB.6.17	Ndò hm, mbol Zamba angabë ayii na alëdë bòn bë elig na ngaga yayi ki tsende, ndò hm angakani sòṅ ete, 
HEB.6.18	asu yë na, asu mam mëbè ya matsende ki
HEB.6.19	Bibëlë afidi te anë mfaṅ ekye mal; enë ngul asu nnëm, afidi ya lanyian a etun-nda Zamba ya a nnëm ete, a mvus tende
HEB.6.20	mfag ya Yesus angakë bia mbil osu, anyian, abò fada-nen a kòm ya kòm a nkoṅ Melkisedek.
HEB.7.1	E Melkisedek
HEB.7.2	ndò Abraham angavë nyè efas awomo ya dzom esë; ndò hm, e di osu, biatimi na anë nkukuma mëkyebë, a mvus hala nkukuma Salem, nala watyan na nkukuma mvoè, 
HEB.7.3	nyè ha tègè ai esya
HEB.7.4	Yëman hm abim mfaṅ mod anë, a Abraham esya ayòṅ angavë nyè e ngab awomo ya e byem angasa a bita. 
HEB.7.5	Ndò hm bòn bë Levi, a bënë bëfada, bëbëlë mvende na nnam oyaan ai bò ntòlò anë mvende yadzo, nala watyan na babënyaṅ baban mbò bayaan, tò anë bò bësë bëngabyali a abum Abraham. 
HEB.7.6	E nyò ya andzëki byali ai bò abum da, angabò na Abraham ayaan ai nyè ntòlò, ndò fë angafubu e mod angabë ai ngaga! 
HEB.7.7	Kë biayëm mbëṅ mbëṅ na nyia-modo ṅnyè avaè mòngò mëtè a! 
HEB.7.8	Ndò hm, e bod bë ndon, bayi wu, mbò banòṅ ntòlò; mfag mbòg, e nyò fë babòòlò na atala, nyè fë anòṅò. 
HEB.7.9	Kë binë fë dzam dzo na e Levi ya anòṅò ntòlò angayaan nyè a nyòl Abraham, 
HEB.7.10	amu hala te angënë a abum esya eyòṅ Melkisedek angatoban ai nyè.
HEB.7.11	Ndò hm, ngë anë na etye fada bëleviten engakui a sug (amu nnam ongabi mvende, mbò bëtoa bëfada), mfi mbe ongabë hm fë na fada mfë atëbë a nkoṅ Melkisedek, bò tègè nyè tele a nkoṅ Aaron? 
HEB.7.12	Amu eyòṅ etye fada yatsende, kë mvende dzò yatsende fë obili a! 
HEB.7.13	Amu e mod emen anë ai e mam ma atye ben a nda-bod fë, a mod ziṅ ya ete angabë ki asye a alatar. 
HEB.7.14	Biayen mbëṅ mbëṅ na Nti waan angatye a nda-bod Yuda. Moses andzëki kòbò adzo bëfada tò eyòṅ dzia, abëbëgë nda-bod te. 
HEB.7.15	Ndò fë biatoan yen nala eyòṅ fada mfë atëbë afulan ai Melkisedek; 
HEB.7.16	Angabò fada, së ki a mvende abyali, dzam da a ngul enyiṅ ya yandaman ki. 
HEB.7.17	Amu babòòlò nyè na: Onë fada a kòm ya kòm a nkoṅ Melkisedek
HEB.7.18	Ndò hm anë na, mfag hi, nnomo mvende awoaban ya a mgbag mbol anë ntëgan, tègè ai mfi, - 
HEB.7.19	amu mvende endzëki bò dzom ziṅ ntud, a saaṅ,- mfag mbòg, bëngazu ai bia eyëgan mbëmbë afidi ya asulu bia babi abë Zamba.
HEB.7.20	Ndò andzëki bòban tègè ai nkanan sòṅ. E bali bëngabòban bëfada tègè ai nkanan sòṅ, 
HEB.7.21	e nyò ki angabi nkanan sòṅ hi na: Nti angakani dò sòṅ, ndò aangasie ki dò: Wa, onë fada a kòm ya kòm
HEB.7.22	Nala ngò hm Yesus anë eban amvoe ya lanyëb abui. 
HEB.7.23	Ndò hm fë e bëfada bali bëngabë abui ben, amu bëngabë ki dzam bò kole asu bò fë bawu. 
HEB.7.24	Ndò hm mbol akanga a kòm ya kòm, ndò abëlë etye fada dzie ai mò. 
HEB.7.25	Antoa hm na anë dzam kode e bod bakë abë Zamba bëlodo abë nyè nguma nguma, amu anyiṅ kòm esë na akogëlan asu daban.
HEB.7.26	Amu e kan fada-nen nyi endzò fò bingabë kyëbëgë ai dzò: mod ngogëlan tègè ai mëdugan, tègè ai mvit a nyòl, tègè kalan dzom ai bësëm, amana lod yob asë. 
HEB.7.27	Nyè ayaṅan ki na, amos osë, anë bëfada bënen, atari tuni mëtunëṅa asu minsëm mie, a mvus te azu tuni asu minsëm mi nnam. Amu angabò dò hë eyòṅ dzidzia, eyòṅ angatuni emen. 
HEB.7.28	Amu mvende engatele bod ya bëbëlë bivus na bëbò bëfada; ebug nkanan sòṅ ya engasò a mvus mvende, yatele mòn ya anë ntud, a saaṅ a kòm ya kòm.
HEB.8.1	Ntol ebug ya e mam bihë dzo onë na: Bibëlë e kan fada-nen nyi, a angatòbò a mbo-nnomo etoa-ati duma
HEB.8.2	asye a nda-Zamba, asye fë bëbëla tende ya emen Nti angatele, së ki mod. 
HEB.8.3	Amu fada-nen osë anë hala na atuni bifaè ai mëtunëṅa. Nala ontoa hm na fada-nen ṅnyè fë ayean bi e dzom atuni. 
HEB.8.4	Ngë atoa a si-ndon, ngë asëki fada, amu e ba batuni akyaè mvende Moses yadzo bënë hala. 
HEB.8.5	Basye evëgëlë ai nsisim nda-Zamba ya yob, akyaè ya Zamba angakad Moses eyòṅ angabë na aloṅ tende, nyè na: Otoan bò mësë anë e paran bëlëdë wa a nkol a yob
HEB.8.6	Ndò hm bëvë ya nyè esye ya yadaṅ mbëṅ, mbol anë ntëbë-zaṅa mvoe anë mbëṅ abui, mbol yatye a ngaga yabulu nyëb.
HEB.8.7	Amu ngë amvoe osu abò a saaṅ, tègè fë ai afola asu e di bèè. 
HEB.8.8	Amu ayen na bavus eyòṅ adzo na:
HEB.8.8	Yënë, mëlu mazu, Nti ṅnyè akòbò nala, a mayi lad mkpamaṅ amvoe ai nda Israel, ai nda Yuda, 
HEB.8.9	së ki anë amvoe mëngalad ai besya baan a amos mëngabi bò a wò, mëkuli bò a nnam Egipten, amu bandzëki laṅan a amvoe dama, ndò ma fë mëngavoan bò, Nti ṅnyè akòbò nala. 
HEB.8.10	Amu amvoe di ndò mayi lad ai nda Israel a mvus mënda mëte, Nti ṅnyè akòbò nala. Mayi bò fudi mëmvende mama a nnëm, mëtil mò a minnëm miaban, abog te mayi bò Zamba waban, bò bëbò fë ayòṅ dama. 
HEB.8.11	Abog te layi ki bad bò na anë mod angayëgëlë mvoe, anë mod angayëgëlë manyaṅ, nyè na: Yëmë Nti. Amu bod bësë bayi ma yëm, atarigi a bòngò, akëlë kui a bënyia-bodo ya abë bò. 
HEB.8.12	Mayi bò yen ngòl asu bivus biaban, mayi ki dugan tsog minsëm miaban
HEB.8.13	Eyòṅ adzo na mkpamaṅ, kë nala onë na e di osu abò ya nnomo! Ndò hm e dzi yayombo, evëṅan nnomo-dzom, entoa ya babi adzaṅ.
HEB.9.1	Amvoe osu angabë hm abëlë mëmvende ya e kan bayean lugu, ai nda-olugu a si-ndon. 
HEB.9.2	Amu bëngakom nguma ebëm, e dzi ya nsëṅ, etëlë-alamba ai tëbëlë ai e hom bayen bëmbaṅëla, bingabë ete. Hom te ngò baloe na: Mfufub Homo. 
HEB.9.3	A mvus e tende bèè, ebëm engabë hala, bëloege na Mfufubu Mimfufubu, 
HEB.9.4	abëlë alatar otu mvòt mvòt, atoa ṅwòban ṅwòban mvòt; man nlonga mvòt angabë etere, abëlë manna ai ntum Aaron ya kye efaègi ete, ai mëbam më amvoe; 
HEB.9.5	A yob hala, bëkerubim bë duma ya bëngabë bëluu a etoa-ngòl a yob. Biasëki dzam mana tag mam mete etoa dzi.
HEB.9.6	Eyòṅ hm bëmana ya komëzan e mam ma, bëfada bëngakë hm mban a ebëm ya nsëṅ, bëbòò esye dzaban; 
HEB.9.7	A ebëm bèè, hë fada-nen etam ṅnyè anyian ete eyòṅ dzia a nguma mbu; anyian ki we së na anòṅ mëki ya atuni asu die nyè emen ai asu minsëm mi nnam. 
HEB.9.8	Nala ngò Mfufub Nsisim alëdë na zen ya nda olugu yabë ki kui a ngëëṅ, ntye ya ebëm osu engënë etëlë, 
HEB.9.9	(endzò enë mvulna abog bitoa di); Amu batuni bifaè ai mëtunëṅa ya masëki dzam toan kom nnëm e mod alugu a saaṅ, 
HEB.9.10	babò hë mam bidi ai mënyu, ai mëwòbò kan kan, mbol bayean bëlan ai nyòl, mam mëte mësë mëngabë na matòbò nala hë azaag kui a abog ya batsende mò.
HEB.9.11	Eyòṅ hm Kristus angasò a etye fada-nen ya abëṅ mam mëngasò ya, alodo hm ebëm yadaṅ anen etoa fë a saaṅ, a yasëki nkoman ai mò më bod, (nala onë na yasëki dzom ya e si-ndon nyi), 
HEB.9.12	ndò hm anganyian hë eyòṅ dzidzia a Mfufub Homo, abëlë hm e mëki moe emen, së ki e ma më kabad ngë bòn bë nyag, nala ngò angatele akode kole etëtele. 
HEB.9.13	Amu, ngë mëki më kabad ai nyag ai asub ngal nyag a bamiam bod bë eboe a nyòl mafubu bò asu yë na nyòl ebò bò mfuban, 
HEB.9.14	ngamëna hm ai mëki më Kristus
HEB.9.15	Asu te anë ntëbë-zaṅa mkpamaṅ amvoe, asu yë na mbol awu angasò ya na lakode bò a minsëm ya bëngabò a amvoe osu, e bod ya bënë nloan bëbi ngaga ngab-elig kole. 
HEB.9.16	Amu e hom ṅyian mvua onë, bayean toan yëm na e mod anë ai wa awu ya. 
HEB.9.17	Amu ṅyian mvua onë mfaṅ hë eyòṅ bod bëwu ya, amu ntye ya e mod akad ṅyian mvua angënë atala, ṅyian te wasëki dzam bòban. 
HEB.9.18	Nala onë na, tò amvoe osu andzëki bòban tègè ai mëki. 
HEB.9.19	Amu eyòṅ Moses angamana kad nnam tëbëga osë ya mvende, ndò anganòṅ mëki më nyag ai e ma më kabad, ai mëndim, ai e sud yavie, ai abui ele isop, angamiam mò bod a nyòl ai a kalara, 
HEB.9.20	nyè na: Mëki më amvoe ma, amvoe ya Zamba abende mina
HEB.9.21	Ndò angamiam mëki a ebëm ai a bisoa ai a byem bi olugu bisë dzam dëda. 
HEB.9.22	Amu a etye mvende, dzam bò na dzom esë yavëṅan mfuban hë ai mëki, ndò fë ngë tègè ai na bësoe mëki, tègè ai bidzuga.
HEB.9.23	Angabë hm fò ayean bò nala na bëfubu bivëgëlë bi byem ya yob ai mëtum mala, dzam da e byem ya yob biafuban ai mëtunëṅa mënyëbë alodo e mala. 
HEB.9.24	Amu Kristus andzëki nyian a mfufub etòbògò ya onë nkoman ai mò më bod, a wafulan ai e hi onë mfaṅ; anganyian a yob ben, asu yë na akui Zamba a mis etoa dzi asu daan. 
HEB.9.25	Lëngabë ki asu yë na atuni emen abui biyòṅ, akyaè ya fada-nen anyian a mfufub hom mbu osë ai mëki më mod mfë. 
HEB.9.26	Ngë nala, ngë angabë ayean dzugi mintye abui biyòṅ, atarigi a mëtari më yob ai si. Ndò hm etoa dzi, akui a ngëëṅ eyòṅ dzidzia a zuli metin na avaè minsëm ai mëtunëṅa moe. 
HEB.9.27	Ndò fë akyaè ya anë na bod bayean wu eyòṅ dzia, a mvus hala nkat obòban, 
HEB.9.28	nala ngò fë Kristus ya bëngatuni eyòṅ dzidzia ayi sò eyòṅ bèè, asu yë na avaè minsëm mi abui bod, së ki asu adzo minsëm; azu asu yë na akode e ba ya bayanga nyè mfaṅ.
HEB.10.1	Mbol hm mvende
HEB.10.2	Ngë tègè ai nala, nga ngë bëtele ya mò, ngë e bod batuni bayëm ki fë adzo nsëm, mbol bëfuban ya eyòṅ dzia? 
HEB.10.3	Dzam da, a mëtunëṅa mëte, batsog minsëm mbu osë
HEB.10.4	Mëki më nyag ai kabad masëki dzam vaè minsëm.
HEB.10.5	Asu te, eyòṅ anyian a si-ndon, nyè na: Wandzëki diṅ mëtunëṅa ai bifaè, dzam da, okomëzan ma nguma nyòl. 
HEB.10.6	E mëtunëṅa ya badigi ai e ma ya asu minsëm mandzëki wa nyëb a nnëm; 
HEB.10.7	Ndò hm mëngadzo na: Yënë, mësò ya, bëngatil adzo dama a kalara ekob, mazu bò ṅyian woe, a Zamba
HEB.10.8	Eyòṅ adzo a yob hali na: Mëtunëṅa ai bifaè, ai na e mëtunëṅa badigi ai e ma ya asu minsëm, waandzëki mò diṅ, ndò fë mandzëki wa nyëb a nnëm
HEB.10.9	ndò angadzo na: Yënë, mësò ya na mazu bò ṅyian woe
HEB.10.10	Biamana fuban a ṅyian te asu mëtunëṅa më nyòl Yesus Kristus hë eyòṅ dzidzia. 
HEB.10.11	Fada osë atëlë, abò esye dzie amos osë, atuniṅi fë mëtunëṅa ma abui biyòṅ, dzam da masëki dzam vaè minsëm; 
HEB.10.12	nyè angatuni efaè dzidzia, atòbò a mbo-nnomo Zamba a kòm ya kòm, 
HEB.10.13	a hala ngò ayanga na minziziṅ mie mitëbë nyè anë etelëga mëkol a mëkol a si. 
HEB.10.14	Amu angabò na e bod bënë mfuban bëbò a saaṅ a kòm ya kòm ai efaè dzidzia.
HEB.10.15	Tò Mfufub Nsisim emen abòòlò bia dò. Amu a mvus yë na akad ya na: 
HEB.10.16	Amvoe ya mayi lad ai bò di, a mvus mëlu mëte, Nti ṅnyè akòbò nala. Mëfudigi bò mëmvende mama a minnëm, mëmana mò til a nnëm waban
HEB.10.17	ndò abag na: Mayi ki dugan tsog minsëm miaban ngë bivus biaban
HEB.10.18	E hom evaè minsëm enë, batuni ki fë bifaè asu minsëm.
HEB.10.19	A babëdzaṅ, mbol hm bibëlë azombo ya anyian a nda olugu a mëki më Yesus 
HEB.10.20	akyaè ya angakom bia zen ya enë mkpamaṅ, evëë fë, a zaṅ tende, nala watyan na a nyòl dzie, 
HEB.10.21	ai ngul fada ya asye a nda-Zamba, 
HEB.10.22	nkaṅan hm osu ai mfaṅ nnëm, ai mfaṅ ṅyëbë, bimana vaè mbë sosoo a minnëm, bimana fë sob nyòl a mimfuban mëndim. 
HEB.10.23	Ṅyëman a kpiim ai mfaṅ emëm-afidi, amu e mod angavë ngaga anë mod afidi, 
HEB.10.24	ṅyëgan ngul ya ediṅ a i mimbëmbë mi mam, anë mod asu e nyò mbòg, 
HEB.10.25	tègè dzoge fulu ya atoban fufulu, akyaè antoa ya fulu, dzam da, bivòligan, adaṅ adaṅ a eyòṅ miayen dzi na Amos ongasubu ya babi.
HEB.10.26	Amu yë na, ngë biavaṅ sëm a mvus yë na biyëm ya bëbëla, mëtunëṅa asu minsëm masëki fë, 
HEB.10.27	hë na biayanga nkat ai mësis, ndò fë ngul ndoan yayi digi e bod ya ngam ya ayat. 
HEB.10.28	Ngë bëwusnèt bëbè ngë ki na bëlè bënë, e mod osë adaṅ mvende Moses awu tègè ai ngòl ziṅ. 
HEB.10.29	Za akyaè abe endëgëlë miatsog na e mod nyò ayean ai dò, a abisi ki mòn Zamba, akubu fë eboe a mëki më amvoe ya bëngafubu nyè ete, abèan fë Nsisim maa? 
HEB.10.30	Amu biayëm e mod angadzo na: Ma mënë ai bivudëga, mayi yaan ai mod osë
HEB.10.31	Anë hm mësis na mod aku a mò më e Zamba ya avëë.
HEB.10.32	Tsogan hm mëlu ya okoba; a mvus yë na mibi ya mfyè, ndò mingazombo abui mintye, 
HEB.10.33	biyòṅ biziṅ bili bëtelege mina a bod ete ai mëtè ai mintye, biyòṅ bivòg, binòṅò ngab ai e bod bëwaa etibili te. 
HEB.10.34	Amu minganòṅ ngab a mintye mi ban mimbog, ndò minganòṅ të fë ṅsèan akuma daan ai mintag, mbol miyëmë na mibëlë akuma ladaṅ mbëṅ, lëkanga fë. 
HEB.10.35	Të miadzèè hm azombo daan, amu anë mimfaṅ mi maan. 
HEB.10.36	Miayaṅan ai fin asu yë na eyòṅ miabò ṅyian Zamba, mibi hm ngaga. 
HEB.10.37	Amu yë na abog aligi ya man etun, abog te, e mod ayi sò, ayi ki tigibi. 
HEB.10.38	Sosoo mod wama ayi nyiṅ ai ṅyëbë, ndò fë ngë ahë dugan ai mvus, nnëm wama wayi ki nyè wog mbëṅ
HEB.10.39	Bia biasëki hm e bod badugan ai mvus asu amala, binë hë bod bë ṅyëbë asu yë na bibëlë enyiṅ.
HEB.11.1	Ṅyëbë onë eban e mam biafidi, ndëm e byem ya biayen ki. 
HEB.11.2	Amu etere ngò bod ya okoba bëngayen maa. 
HEB.11.3	A ṅyëbë ngò biayëm na si-ndon engakomban ai ebug Zamba, ai na e byem biayen ai e byem biayen ki bingakomban. 
HEB.11.4	A ṅyëbë ngò Abel angatuni Zamba mëtunëṅa ya malod e ma më Kain, etere ngò bëngayen na anë sosoo; Zamba angabòòlò nyè ai ṅnòṅan anganòṅ mëtunëṅa moe; angawu, dzam da angënë akobògò hë asu ṅyëbë woe. 
HEB.11.5	A ṅyëbë ngò Enok anganòṅëban a yob asu yë na të ayen awu, ndò bandzëki nyè yen, amu Zamba anganòṅ nyè
HEB.11.6	Ngë tègè ai ṅyëbë, abëlë ki ngul ya anyëb mod a nnëm; Amu e mod osë ayi na asubu Zamba babi ayean ṅyëbë na Zamba anë, ndò fë ayaan ai e bod badzëṅ nyè. 
HEB.11.7	A ṅyëbë, mbol bëngabeme Noe asu e mam ya mëngabë na babë ki mò yen, ndò angawog, aloṅo arka asu akode nda dzie, etere ngò abò si-ndon nkat, ndò fë angabi ngab-elig a mëkyëbë ya ṅyëbë.
HEB.11.8	A ṅyëbë, ndò Abraham angatye, na bëloe ya nyè, akëlë e hom angabë na anòṅ ngab-elig, ndò angatye tègè yëm mfag akë. 
HEB.11.9	A ṅyëbë ngò angazu tòbò a nnam ngaga anë eza nnam, atoa a bibëm ai Isaak ai Yakob, bò fë bòn bë elig ya e ngaga nyi. 
HEB.11.10	Amu angabë ayanga e tisòn ebëlë tin mimfim; Zamba ṅnyè angabë ayean bò nloṅo ai nkomo tisòn te. 
HEB.11.11	A ṅyëbë fë ngò e Sara angabë nkokom angabi ngul ya anòṅ abum, tò anë hala alod ya okala, hë mbol angayëbë na e mod angakag nyè dò anë mod afidi. 
HEB.11.12	Nala ngò hm ongabò na, abë mod mbòg, antoa ya ben fë eyë, ndo bòn bëngabyali, taṅ hë anë atitie ya yob, tègè bò dzam laṅ, hë anë nsëlëg onë a ntsag maṅ.
HEB.11.13	A ṅyëbë ngò hm fë bò bësë bëngawu, tègè bi e dzom bëngakag bò, dzam da bëyënë te dzò bëtëlë oyab nali, bësugu dzò, bëmëmë fë na bënë bëyëṅ ai bëdzin a si-ndon. 
HEB.11.14	Amu e bod bakòbò nala batoan lëdë na badzëṅ dzal daban. 
HEB.11.15	Ndò hm ngë bëtsog e dzal bëngatye ete, ngë bëngabi abog ya adugan ete. 
HEB.11.16	Ndò hm të badzëṅ dzal afë a lënë mbëṅ alodo nala, dzal te anë dzal ya yob. Asu te Zamba awog ki osòn na bëloe nyè na Zamba, amu angakomëzan bò tisòn.
HEB.11.17	A ṅyëbë, ndò Abraham angayi tuni Isaak eyòṅ bëngabobolo nyè, ndò angatuni mbaṅ mòn, nyè ya angabë ngaga, 
HEB.11.18	ṅnyè bëngadzo ai nyè na: Abë Isaak ngò wayi bi bòn
HEB.11.19	Angayen na Zamba anë dzam hëlë bod tò a bëkon, nala ngò angadugan bëlë mòn woe, nala obòò ndëm. 
HEB.11.20	A ṅyëbë ngò fë Isaak angafubu Yakob ban Esau asu e mam mazu. 
HEB.11.21	Hala antëlë ya na awu, a ṅyëbë ngò Yakob angafubu bòn bë Yosef mbombòg mbombòg, ndò angalumbu a ntum woe a yob
HEB.11.22	A ṅyëbë, hala angayi ya wu, ngò Yosef angakòbò adzo mbole bòn bë Israel, ndò fë angamana bende mam ya edzëb-mbim dzie.
HEB.11.23	A ṅyëbë, eyòṅ angabyali, ngò bëbonde bë Moses bëngasòli nyè ngòn elè, amu bëngayen na mòn te angabë anyëbe, bò tègè mbara abende nkukuma. 
HEB.11.24	A ṅyëbë ngò Moses angaben na bëloe nyè na mòn ngòn Farao eyòṅ angaku mod, 
HEB.11.25	ndò ben angatòb na abi mintye fufulu ai ayòṅ Zamba alodo na abi mbëmbë enyiṅ ndon minsëm; 
HEB.11.26	Angayen na osòn Messias onë mod akuma alodo akuma ya Egipten, amu angabë ayënë maan ya ete. 
HEB.11.27	A ṅyëbë ngò angakodo a Egipten, tègè mbara ayòg nkukuma. Amu angabò fin hë anë ayen e nyò asëki ai ayene. 
HEB.11.28	A ṅyëbë ndò angadzëmë Paska ai mmiaman mëki, asu yë na të mod-endaman anamba mintol mi bòn ya zaṅ dzaban. 
HEB.11.29	A ṅyëbë ngò bëngadaṅ e maṅ mavie hë anë nkot si; eyòṅ hm bòn bë Egipten bò bëngayi dò bò, ndò bamana yimbi.
HEB.11.30	A ṅyëbë ngò mimfim ya Yeriko mingaku a si, a mvus yë na bëloṅ ya miè edinga a nyòl mëlu zamgbal. 
HEB.11.31	A ṅyëbë ngò Rahab, mininga ebamba, andzëki wu ai bod mëlò, amu angasoan ai mvoè ai e bod bëzaag fëb si.
HEB.11.32	Mëbad hm fë dzo ya? Abog layi ma dzëman ngë malèè minlaṅ mi Gideon ai Barak ai Samson ai Yefte ai David ai Samuel ai e mi bëprofet; 
HEB.11.33	mbò bëngahaman bidzoe ai ṅyëbë, bëlëdë mëkyëbë, bëbii ngaga, bëfëdë mënyu bimgbëm, 
HEB.11.34	bëdimi minsum mi ndoan, bëtubu minkòṅ mi fa, bënòṅò ngul a atëg daban, bëbòò ngul a bita, bëtuli minkan bita a fyè. 
HEB.11.35	Bininga bëngabi bëwu baban a bëkui a sòṅ
HEB.11.36	Bëfë bëngadzugi ai ekpëlë, ai ebom, tò ben mësuṅ ai mimbog. 
HEB.11.37	Bëngalum bò ngòg, bësigi bò ai zig, bëwoe bò ai nyamëla okëṅ ya bëwoe bë bod bëbëlë, bakë bawulu nala bëbëgë bikob bi kabad ai bikob bikëla; bënë bod bë osòn, ai mindzug a nyòl atuud, bëtibili bò, 
HEB.11.38	-e si-ndon engabë ki ekyëbëgë ai bò,- bakë bandëṅa nkod-nnam, ai a minkol, a mimbog ai a fëan mëkòg a si. 
HEB.11.39	Ndò hm, e bod bësë ba, tò anë ṅyëbë wabòòlò bò mbëṅ, bandzëki bi e dzom bëngakag bò, 
HEB.11.40	amu Zamba angatele dzom ziṅ ya yadaṅ mbëṅ asu daan, na ngë tègè ai bia, bò tègè kui a ntud, a saaṅ.
HEB.12.1	Nala ontoa hm na, bia fë bibëlë mod nkunda bëwusnèt a bënë bia a nyòl edinga; ntaman hm dzoge mbëgë osë, ai nsëm walad a nyòl ai fin, bikë mbil e ndum enë bia osu nyi
HEB.12.2	bibëbë abë Yesus, ṅnyè angatye ṅyëbë hi, abò fë wa a saaṅ, ṅnyè angadzibi mintye ya klos asu e mintag mingabë nyè osu, abyandi osòn, ndò angatòbò a mbo-nnomo etoa-ati Zamba. 
HEB.12.3	Yënan e mod angadzibi akyaè ziṅ bësëm nyi a nyòl dzie, asu yë na të miaku sòm ngë ki na nnëm otëg mina.
HEB.12.4	E ndum mialuman ai nsëm, miabë ki kanga akui e hom miasoe mëki. 
HEB.12.5	Ndò mivoan ya e mëlëbëga maloe mina na bòn:
HEB.12.5	A mòn wama, të wabyandi ayëgëlë Nti; të waku sòm eyòṅ akòṅan ai wa. 
HEB.12.6	Amu Nti andëgëlë e mod adiṅ, ayid e mòn osë ayëbë na anë engoe
HEB.12.7	Tòbògan a ayëgëlë die, amu Zamba abëlan ai mina anë abëlan ai bòn. Mòn mbe esya anë të yëgëlë? 
HEB.12.8	Ngë mibëlë hm ki ayëgëlë ya mina bësë minganòṅ ngab ete, minë hm bòn bë ngòbinda, miasëki bòn. 
HEB.12.9	Ndò fë bingabi ya besya osusua, bëyëgëlë bia, ndò fë bikama bò. Nga biayean hm bulu dzòdiban abë esya minsisim mian asu yë na binyiṅ? 
HEB.12.10	Amu bò bëngayen na asu man etun abog, anë mbëṅ na bëyëgëlë bia; mfag woe, nyè angayen na nala ongabë ai mfi asu daan asu yë na binòṅ ngab a enyiṅ mfuban dzie. 
HEB.12.11	Ayëgëlë asë layene ki na anë adzo mintag etye etye, hë adzo olun; a mvus hala, angavë bibuma bi mvoè ya mëkyëbë asu e bod bëngabi ayëgëlë te.
HEB.12.12	Asu te hm, bedëgan e mò maan mëmana ya mina tëg mala ai e mëbòṅ madzëm mina mala a yob, 
HEB.12.13	milimi fë mindzòṅ asu mëkol maan, asu yë na të edzo enë eyëm yakòli, dzam da esyeban.
HEB.12.14	Dzëṅan na mitòbò mvoè ai bod bësë, midzëṅ fë enyiṅ mimfufub; ngë tègè ai dzò, mod ziṅ ayi ki yen Nti. 
HEB.12.15	Boan okala na të mod ziṅ asub maa Zamba, na të nkaṅ onë ayol waanaṅ, ongazu ai bitòm; abui bod bëngabi ya eboe abë nyè. 
HEB.12.16	Të mod ziṅ abò bisog, ngë abò të mbara Zamba anë Esau ya angakuan ai ntol woe hë asu esoa bidi. 
HEB.12.17	Miayëm na a mvus hala, angayi na abi ngab-elig a nsalan, ndò bëngaben nyè dzò vë, amu andzëki yen mbol atsende enyiṅ, afyaṅan bò na, angadzëṅ dzò ai bibëga a mis.
HEB.12.18	Amu miandzëki sòṅ a bë e dzom bënë dzam namba anë nkabag ndoan ngë bidi, ngë ki na man dibi, ngë mod evundu
HEB.12.19	hë anë kiṅ tòṅ ngë ki nkòbò, a e bod bëngawog bëngadzaè na të badugan bag ebug ziṅ ete, 
HEB.12.20	amu bëngabë ki dzam zombo abende di na: Tò tsit afan endzò enamba nkol, bëlumu dzò ngòg
HEB.12.21	Amu dzam te angabë Moses abim mësis te, ndò angadzo na: Makòn wòṅ sug
HEB.12.22	Mingasò a nkol Sion, a tisòn Zamba evëë, Yerusalem ya yob, ai a minkunda benglès bënë a ekoan, 
HEB.12.23	a ekoan mintol mi bòn a bënë ntilan a kalara a yob, abë Zamba ya atsig bësë ntol, ai a minsisim bësosoo bë bod bënë a saaṅ, 
HEB.12.24	ai abë Yesus ntëbë-zaṅ mkpamaṅ amvoe, ai a mëki bamiam; mëki mëte makòbò mbëṅ alodo e ma më Abel.
HEB.12.25	Boan okala na të miatëb e mod akòbò nyò. Amu ngë bëngabë ki dzam tub eyòṅ bëngatëb e mod akuligi bò ngam a si, ngamëna ai bia ya bialum e nyò akuli bia ngam a yob mvus! 
HEB.12.26	Kiṅ dzie endzò ebòò okoba na si etigëdan, ndò hm akag bia na: Mayi dugan bò na si etigëdan eyòṅ efë
HEB.12.27	Ebug dzi yalëdë eyòṅ efë na e dzom engatigëdan ekodo ya, enë anë e dzom engakomban, asu yë na e dzi yatigëdan ki eligi. 
HEB.12.28	Asu te mvaan ngaṅ mbol bingabi edzoe yatigëdan ki, endzò biasye Zamba ete mbëṅ, ai olugu, ai wòṅ. 
HEB.12.29	Amu Zamba waan anë ayoṅ ndoan.
HEB.13.1	Ediṅ anyaṅ ekanga abë mina. 
HEB.13.2	Të miavoan abëlan ai bëyëṅ ai afaṅ, amu bod bëziṅ bëngabëlan ya ai benglès nala tègè yëm
HEB.13.3	Tsogan mimbog hë anë minë ai bò a mimbog; mitsogo e ba ya bod batibili, mbol mina bëben minë a nyòl. 
HEB.13.4	Alug abòò adzo olugu a bod bësë, enòṅ alug etòbò tègè ai atòn, amu Zamba abò bod bë ebamba ai e bod bandaman mëlug nkat. 
HEB.13.5	Të enyiṅ dzaan yabò e dzi ndiṅan mòni, tòbògan mintag ai abim mibëlë. Amu emen angadzo na:
HEB.13.5	Mayi ki wa dzëman a enyiṅ, tò ki na mëvoan wa, 
HEB.13.6	asu te binë hm fò dzam dzo na:
HEB.13.6	Nti anë mvòli wama, mangâmbara ki tò eyòṅ. Dze ben mod anë ma dzam bò? 
HEB.13.7	Tsogan bëtëbë bë osu baan; mbò bëngakad mina ebug Zamba. Yënan anë enyiṅ dzaban engakë mana, minòṅ mvulna a ṅyëbë waban. 
HEB.13.8	Yesus Kristus anë hë dzam dëda tò ongoge, tò a na, tò a kòm ya kòm. 
HEB.13.9	Të miakë a ndimi ai byem bi dòkten ya biasò mfag mfë; anë mbëṅ na nnëm obi ngul ai maa, së ki ai bidi. Bidi bite biandzëki bò ai e bod bëbiege biè ai mfi. 
HEB.13.10	Bibëlë alatar ya e bod basye a ebëm babëlë ki ngul ya adi ete. 
HEB.13.11	Amu e tsit ya fada-nen azu ai mëki maban asu minsëm a mfufub etòbògò, badigi tsit te a elunga a nsëṅ. 
HEB.13.12	Asu te hm ndò Yesus angadzugi mintye mie a mbè a nsëṅ asu yë na afubu ayòṅ ai mëki moe. 
HEB.13.13	Nkaṅan hm abë nyè a elunga a nsëṅ, bibëgë osòn a nlo asu die. 
HEB.13.14	Amu biabëlë ki e tisòn yalaṅan ha, biadzëṅ dzëṅ a e nyi yazu. 
HEB.13.15	Ntunëṅan Zamba mëtunëṅa më olugu kòm esë asu die, mëtunëṅa mëte mënë bibuma ya biyaè bi anyu ya biamëm dzoe die. 
HEB.13.16	Të miavoan na mibò mbëṅ, mikab fë e byem mibëlë, amu kan mëtunëṅa te endzò yanyëb Zamba a nnëm. 
HEB.13.17	Boan bëtëbë bë osu baan mëwog, midzòdiban fë abe bò; amu bakala minnëm mian anë e bod bayi tëbë ai dò a nkat, asu yë na bëbò dò ai mintag, tègè wog abe. Amu nala wasëki ai mina mfi ziṅ. 
HEB.13.18	Kogëlan asu daan, amu biayëm na sosoo waan anë a saaṅ, mbol biayi na bianyiṅ mbëṅ a mam mësë. 
HEB.13.19	Madaṅ kogëlan na mibò dò asu yë na mëvol mina dugan sòṅ kòb.
HEB.13.20	Zamba mvoè ya azu ai Nti waan Yesus Kristus, mod nnòni mintomba, a bëkon a mëki më amvoe kole, 
HEB.13.21	avaag mina e dzom esë enë mbëṅ asu yë na mibò ṅyian woe, asye abë bia e dzi yanyëb a mis moe abë Yesus Kristus; ṅnyè duma abòò ai nyè a bisëb bisëb. Amen.
HEB.13.22	A babëdzaṅ, makogëlan ai mina, dzibigan ebug mëlëbëga dzi, amu mëtil mina hë etun. 
HEB.13.23	Yëman na bësoe ya manyaṅ waan Timoteus a mbog. Ngë avol sò, mayi sò ai nyè we, mëzu mina yen.
HEB.13.24	Sugan bëtëbë bë osu baan bësë ai mimfufub misë. Bod ya Italien basug mina. 
HEB.13.25	Maa abòò ai mina bësë.
JAS.1.1	Ma Yakobus, mbò-esye Zamba ai Nti waan Yesus Kristus, matil mënda më bod awom ai mebè ya mëngamana tsaman. Miavuma a!
JAS.1.2	A babëdzaṅ, yënan dò anë dzam mintag, eyòṅ miatoban ai mëbobëla kan kan, 
JAS.1.3	miyëmë na ndëm ṅyëbë waan yazu ai fin. 
JAS.1.4	Fin dzò esye hm fò ntud, asu yë na mibò ntud, a saaṅ, tègè yaṅan ai dzom ziṅ. 
JAS.1.5	Ngë mod ziṅ ya abë mina adzëman ai fëg, adzaaga e Zamba avë bod bësë tègè fyal, tègè kòṅan ai mod; bayi nyè dzò vë. 
JAS.1.6	Asiligi ai ṅyëbë, tègè bò bisoo; amu e mod abò bisoo anë anë nsum mëndim ya maṅ; asë diban ali, anë kë ali. 
JAS.1.7	Amu mod te ayean ki kë ai ntsogan osu na ayi bi dzom ziṅ abë Zamba; 
JAS.1.8	anë e mod anë minnëm mibè, tègè ai oyili ziṅ a mëzen moe mësë.
JAS.1.9	E madzaṅ anë edzòdi-nyòl, abòò enguṅ mbol atëlë etye ya yob; 
JAS.1.10	Mod akuma abòò enguṅ a edzòdi-nyòl dzie, amu ayi dzòlan anë elòg ya afan. 
JAS.1.11	Amu nlo-dzobo atye ai mod ayoṅ woe, amana bò na elòg ekod, sama dzie edzòlan, abëṅ die andaman. Nala ngò fë mod akuma ayi mana a zen enyiṅ dzie.
JAS.1.12	Mvòm ai e mod ya anë nkanga a mëbobëla, amu e mod akui zingi ayi bi ekada-olugu enyiṅ ya angakag e bod badiṅ nyè. 
JAS.1.13	Të mod ziṅ ya abëlë mëbobëla adzo na: Zamba abobolo ma. Amu mbë dzam asëki dzam bò na Zamba abi mëbobëla, ndò fë emen abobolo ki mod ziṅ. 
JAS.1.14	Mod osë abëlë mëbobëla ya masò eyòṅ miṅyian mie miasòṅ nyè, mitindigi nyè. 
JAS.1.15	Nala ngò ṅyian waanòṅ abum, obye nsëm, nsëm omana won, obye awu.
JAS.1.16	Të miakë a ndimi, a mindindiṅ mi babëdzaṅ. 
JAS.1.17	Efaè esë enë mbëṅ, ekaè esë enë ntud, yasò a yob abë esya mfyè ya atsende ki, ndò fë dzom ziṅ yafòlan ki nyè a nyòl. 
JAS.1.18	A ṅyian woe, ndò angabye bia ai ebug bëbëla asu yë na bibò mintol mi kye ya bikokoma bie.
JAS.1.19	Yëman nala, a mindindiṅ mi babëdzaṅ. Mod osë abòò avol awog, atòṅ a kòbò, atòṅ a wog olun. 
JAS.1.20	Olun mod wazu ki ai mëkyëbë më Zamba. 
JAS.1.21	Asu te, dzogan fulu akoe esë ai abui mbë nnëm a evovoe ete, minòṅ hm ebug yalad minkaṅa bë mina, a ebëlë ngul ya akode minsisim mian. 
JAS.1.22	Boan e bod babò e dzam ebug yadzo, së ki hë e ba bawog, mingadug mina bëben. 
JAS.1.23	Amu ngë mod ziṅ awog ebug, tègè dzò bò, e nyòlò te afulan ai e mod afòmbò asu die a eyèt. 
JAS.1.24	Amu afòmbò emen, akodo hala, etye etye, avoan e kan ahë bë. 
JAS.1.25	Dzam da, e mod atoan bëbë a ntud mvende, mvende fili, alaṅan hala, tègè bò na awogo, avoan fë, dzam da abò dzò mfaṅ, e nyòlò te ayi bi mvòm a mboan woe. 
JAS.1.26	Ngë mod ziṅ atsog na alugu Zamba mfaṅ, tègè ban oyëm woe, hë adugu nnëm woe, olugu Zamba woe anë evoe. 
JAS.1.27	Olugu Zamba ya anë mfuban, tègè ai atòn a mis më Zamba anë na: akë bëbë ban bë nyui ai minkus a mindzug miaban, atòbò tègè ai akalëga a mam më si-ndon.
JAS.2.1	A babëdzaṅ, të miabò ebom-kama ziṅ, mina ya mibëlë ṅyëbë Yesus Kristus, Nti duma waan. 
JAS.2.2	Amu ngë mod ziṅan yian a nda-bikoan dzaan abëgë okene mvòt, ai biyie bi mòni, mbubua ziṅ onyian obëgë mvit biyie, 
JAS.2.3	abog te miabëbë e mod abëgë biyie bi mòni nyò, mina ai nyè na: ‘Wa, zaag tòbò a mbëmbë etoa ha’, mina ai mbubua na: ‘Wa, tëbëgë we’, ngë ki na ‘Tòbògò ma a mëkol ha’, 
JAS.2.4	nga nala onë na mihë fyal bod a mësu abë mina ndò fë mitsig ntol ai bëbe mintsogan? 
JAS.2.5	Vogolan, a mindindiṅ mi babëdzaṅ. Së Zamba ṅnyè angatòb mimbubua ya si na mibò minkukuma a ṅyëbë a, ai na bëbi elig a edzoe angakag eba badiṅ nyè a? 
JAS.2.6	Mina miabyandi mbubua. Së bod bë akuma mbò batibili mina a, bëkëlë ai mina a mënda mëdzo a? 
JAS.2.7	Së mbò bamgbali abëṅ dzoe ya bëngavë mina a? 
JAS.2.8	Ngë miabaala hm nkukuma mvende, anë ntilan wadzo na: Odiṅi manyòṅ anë wadiṅ wamen, miabò mbëṅ. 
JAS.2.9	Ngë miabò ebom-kama, miabò nsëm, mvende etsigi mina ntol na miadaṅ mvende. 
JAS.2.10	Amu e mod osë abaala mvende esë, adaṅa hë dzam dëda ya ete, asëm ya ete, asëm ya a mvende esë. 
JAS.2.11	E mod angadzo na: Të waandaman alug, angadzo fë na: të wawoe. Ngë waandaman ki alug, hë da owoe, odaṅ ya mvende. 
JAS.2.12	Kòbògan hm, mibòò fë anë e bod bayi tëbë a nkat mvende fili. 
JAS.2.13	Amu mvende esëki ngòl asu e mod asëki nnëm ngol. Ngòl yabad nkat.
JAS.2.14	A babëdzaṅ, mfi dze onë ete, ngë mod ziṅ adzo na abëlë ṅyëbë, hë da tègè bëlë mimboan? Yë ṅyëbë onë nyè dzam kode? 
JAS.2.15	Ngë manyaṅ ngë kal bënë minsò, tègè ai e dzom badi amos te, 
JAS.2.16	abog te mod mbòg ya abë mina adzo ai bò na: Kaṅan mvoè, wòbògan ndoan, dziean bidi; hë da mina tègè bò vë e dzom nyòl yayaṅan ai dzò, mfi dze onë ete? 
JAS.2.17	Nala ngò fë ṅyëbë onë; ngë obëlë ki mimboan, onë fò ṅwuan a nnëm ete. 
JAS.2.18	Mod ziṅ ayi kë dzo na: Wa, obëlë ṅyëbë, ma, mëbëlë mimboan; Lëdëgë ma ṅyëbë woe tègè ai mimboan, ma, mayi wa lëdë ṅyëbë wama ya wasò a mimboan. 
JAS.2.19	Wayëbë na Zamba anë mbòg, wabò fò mbëṅ. Nga bësatan bayëbë, bënyaman fë! 
JAS.2.20	A akud mod, wayi na wayëm na ṅyëbë onë tègè ai mimboan osëki ai mfi nga? 
JAS.2.21	Nga tara waan Abraham angabi mëkyëbë a mimboan, eyòṅ angatuni mòn woe Isaak a alatar? 
JAS.2.22	Wayen na ṅyëbë ṅyëbë ongabë osye ai mimboan mie, ndò ṅyëbë woe ongabò a tuud etòm mimboan, 
JAS.2.23	ndò ntilan ongatoban mbol ongadzo na: Abraham angayëbë Zamba, ndò bëngalaṅ nyè dò na akyëbë, ndò angaloeban na: Mvoe Zamba. 
JAS.2.24	Kë miayen hm na mod abi mëkyëbë a mimboan, së ki hë a ṅyëbë etam. 
JAS.2.25	Dzam dëda fë, nga Rahab, mininga ebamba, angabi mëkyëbë a mimboan, eyòṅ angabëlan ai bëbëgë bë foe, alëdë bò zen fë? 
JAS.2.26	Akyaè ya nyòl enë mbim ngë tègè ai nsisim, nala ngò fë ṅyëbë onë mbim ngë tègè ai mimboan.
JAS.3.1	A babëdzaṅ, të abui ya abë mina babò esye bëyëgëlë, amu miayëm na e bia ya biabò esye te biayi bi nkat onë alèd abui. 
JAS.3.2	Amu biaku abui biyòṅ. Ngë mod ziṅ aku ki mbëg a nkòbò, e nyòlò te anë ntud mod a saaṅ, anë fë dzam ban nguma nyòl osë. 
JAS.3.3	Nga biakad fudi bikabëli mësuṅ a anyu, asu yë na bibò bia mëwog, bingawulu hm ai nyòl dzaban mbol biayi! 
JAS.3.4	Bëbëgë bëtitima, abim anen bënë, ngul evundu endzò yatindi bò, hë man ekye ṅnyè awulu ai bò e hom ṅyian ndudu titima wayi; 
JAS.3.5	Ndò hm oyëm onë man edzo tsëtsat, dzam da wabò enguṅ ai mimfaṅ mi mam. Bëbëgan akyaè man ndoan ladigi abim mod afan! 
JAS.3.6	Oyëm onë hm ndoan. Oyëm onë enyiṅ nkòt ya enë bia a bidzo, wamana ndaman nyòl esë, ofudi ndoan a enyiṅ bikokoma, gehena amana wò fudi ndoan a nyòl. 
JAS.3.7	Mod binama anë dzam komodo kan tsit afan esë, ai kan anòn esë, ai e kan tsit esë yawòṅ a bum a si, ai e tsit esë ya maṅ, ndò fë kan tsit te esë emana ya komëdan a mò më mod binam. 
JAS.3.8	Ndò tò mod mbòg asëki dzam komodo oyëm; oyëm onë dzom abe ya enë të ku sòm, ndzalan ai nsul awu. 
JAS.3.9	Eyë bialugu Nti ai tara waan ete, ete ngò fë biakag bod a bëngakomban a evëgëlë Zamba; 
JAS.3.10	A anyu dëda ngò bikag ai nsalan biakui. A babëdzaṅ, e mam ma mayean ki bòban. 
JAS.3.11	Yë etam dzidzia yavë e mëndim banyu, evaa fë biyëyëg? 
JAS.3.12	A babëdzaṅ, yë ele faige enë dzam wum ebuma mbòn, ngë ki na ele wayn engawum faige? Mëndim më nku masëki wa dzam vë e mëndim ya anyu.
JAS.3.13	Za anë mfëfëg, za abëlë fëg enyiṅ abë mina? Alëdëgë hm mimboan mie ai evovoe fëg a mbëmbë enyiṅ woe. 
JAS.3.14	Dzam da, ngë anë na, a minnëm mian, mibëlë mbë aban, midzëṅë fë hë mfi waan, të miabò enguṅ ngë mëdugan ai bëbëla. 
JAS.3.15	Fëg te yasò ki a yob, enë fëg ya si, e nyi ya nyòl, fëg Satan. 
JAS.3.16	Amu e hom anë, ai ndzëṅan mfi, ete ngò ezezam ai bëbe bë mam binë. 
JAS.3.17	Fëg yasò a yob; e di osu, enë mfuban mfuban; a mvus hala, enë mvoè, evovoe, enë mëwog, enë ndzalan ai nnëm ngòl, ai mimbëmbë bibuma, tègè ai dzò ebom-kama, tègè ai dzò mëdugan. 
JAS.3.18	E bod banyiṅ a mvoè babè bibuma ya mëkyebe a mvoè ete.
JAS.4.1	Mëndum ai bitòm biakuli ve a zaṅ dzaan? Së mam më ngoṅ maan mmò maluman a bidzo bian a? 
JAS.4.2	Ngë miandzëki bi e dzom miayi, mingawoe bod. Mibëlë ngoṅ asu dzom ziṅ, mbol miasëki dzò dzam bi, mingayidan, milumëṅan. Miabi hm ki mbol miadzaè ki. 
JAS.4.3	Miadzaè hë da miabi ki, mbol miadzaè abe, asu yë na mimana ndaman e dzom miadzaè a mam më ngoṅ maan. 
JAS.4.4	A e bod miasëki bod bë afidi ba, nga miayëm na amvoe ai si-ndon latyan na wasiṅ Zamba? 
JAS.4.5	Yë miatsog hm ki na ntilan wakòbò a zëzë na: Abò aban ai nsisim angatoe bia a nyòl, 
JAS.4.6	hë da avë bia maa alodo nala? Asu te adzo na: Zamba aluman ai e bod bënë mëbun, avaag e bod bënë edzòdi-nyòl maa. 
JAS.4.7	Boan hm Zamba mëwog, boan Satan nkanga, abog te ayi mina tub; 
JAS.4.8	Suban Zamba babi, abog te ayi mina subu babi. A bod minsëm, soban mò, mimana fubu minnëm mian, a e bod minë minnëm mibè. 
JAS.4.9	Boan engongòl, mitòbò a mëyëb, miyon. Loe daan avëṅan mëyëb, mintag mian mivëṅan mëlunga. 
JAS.4.10	Dzòdan mina bëben a mis më Nti, abog te ayi mina bede.
JAS.4.11	A babëdzaṅ, të mialaṅan bibug. E mod alaṅ manyaṅ ebug ngë ki na atsig ntol manyaṅ, alaṅ mvende ebug ndò fë atsig mvende ntol. Ngë watsig hm mvende ntol, wasëki mbaala mvende, ontoa ya ntsigi-ntol. 
JAS.4.12	Mod mbòg mbòg ṅnyè avë mvende, ṅnyè fë abëlë ngul ya akode, ngë adzèè bod. Mfag woe, wa onë za na watsig manyòṅ ntol?
JAS.4.13	E mina hm miadzo na: Ana, ngë okidi, biayi kë e tisòn nyili, biayi bombo we nguma mbu, bibòò makit, bidi mòni. 
JAS.4.14	E mina ya minë akyaè te, miayëm ki e dzam lëmbòban okidi, akyaè enyiṅ dzaan yayi bò! Amu minë hë e fëb yakui man etun abog, a mvus hala emana dzaṅ. 
JAS.4.15	Mëyian yë na miadzo na: Ngë Nti adiṅ, biayi nyiṅ, bibòò anë osi, anë oka. 
JAS.4.16	Ndò hm të miabò enguṅ ai miṅyene mian. Kan enguṅ te esë enë abe. 
JAS.4.17	Asu e mod ayëm e dzi enë mbëṅ ai e dzi enë abe, nala onë nsëm asu die.
JAS.5.1	Mina bod bë akuma, mingaboe ya sëmë asu e bëbe bë mam bayenan ai mina. 
JAS.5.2	Akuma daan amana ya bubi; biyie bian bimana di bibibian, 
JAS.5.3	mvòt dzaan ai silba waan bimana ya bò miëṅgele, ndò nsul waban wayi mina bòòlò, omana fë mina di a nyòl anë ndoan. Mimana ya koan akuma a mëlu ya mvus ma. 
JAS.5.4	Yënë sik, maan ya miandzëki yaan ai bod bisye bëngasye mina mëfub mabam a yob ete, ndò fë bikiga bi e bod bëngafumi bidi bikui ya a mëlò më Nti Sabaot. 
JAS.5.5	Minganyiṅ a akuma ete a si, midiṅi bivoe bi si, mingatòṅ minnëm mian asu amos bayi mina woe, 
JAS.5.6	mingakpè sosoo mod a adzo, miwoe nyè, andzëki mina yëm mëkol a si.
JAS.5.7	Tòbògan hm fin akëlë kui a asò-lë Nti. Tama yen anë mbè mëfub ayanga bibuma ya si, a biabi nyè a nnëm, ai fin esë, akëlë kui anë abi biè abog oyon ngë ki na a mëtye më mbu. 
JAS.5.8	Mina fë boan hm fin, mibò nkanga a minnëm, amu asò-lë Nti antoa ya babi. 
JAS.5.9	A babëdzaṅ, të miakòṅan mina mina, asu yë na mizaa bi nkat. Ntsigi-ntol antëlë ya a mbè a si. 
JAS.5.10	A babëdzaṅ, nòṅan mvulna a nyòl bëprofèt ya bëkòbògò a dzoe Nti ai azombo, ai fin. 
JAS.5.11	Owe, biataman e bod bënë azombo na bënë mvòm. Mingawog azombo Yobo, ndò fë mingayen mbol Nti angabëlan ai nyè a mëmana, na Nti anë ndam-nnëm atoa fë nnëm-ngòl. 
JAS.5.12	A babëdzaṅ, madaṅ yag na të miakani sòṅ, tò ai yob, tò ai si, tò ki zëzë nkanan sòṅ. Owe waan abò hë owe, kokoa waan abò hë kokoa, mizaa ku a nkat.
JAS.5.13	Ngë mod ziṅ ya abë mina abëlë mindzug, akogëlan. Ngë mod ziṅ anë mintag abui, ayiègè bia bi olugu. 
JAS.5.14	Ngë mod ziṅ akòn abë mina, alomo loe bënyia-bodo-mvia ya nda-Zamba, bò bëkogëlan asu die, bëwòbò nyè mbòn a dzoe Nti. 
JAS.5.15	Ngogëlan ṅyëbë yayi kode nkokòn, Zamba atele nyè tëtëlë. Ngë angabò minsëm miziṅ, mivaaban nyè. 
JAS.5.16	Mëman minsëm mina mina, mikogëlan anë mod asu e nyò mbòg, asu yë na mibò mvoè. Ngogëlan sosoo mod enë ngul abui. 
JAS.5.17	Elias angabë mod anë bia, ndò angakogëlan ai ngul na të mvëṅ yanòṅ, ndò mvëṅ engakanga tègè nòṅ mimbu milè ai ngòn esaman. 
JAS.5.18	Ndò fë angadugan kogëlan, yob onganòṅ mvëṅ, ndò si engafaè bibuma.
JAS.5.19	A babëdzaṅ, ngë mod ya abë mina ahë dzèè zen bëbëla, mod mfë adugan sòṅ ai nyè a zen, 
JAS.5.20	e mod ahë kë sòṅ ai nsëme minsëm a mbë zen woe, ayëmë na akode nyè nnëm a awu, ai na abudi abui minsëm.
1PE.1.1	Petrus, man apostel Yesus Kristus, matil bëlodo bë zen ya bënë ntòban, a bënë a Efulu Mëyòṅ a Pontus a Kapadosia, a Azia ai a Bitinia; 
1PE.1.2	Bënë ntòban a etilga Zamba esya abë Mfufub Nsisim asu mëwog ai asu mmiaman mëki me Yesus Kristus. Maa ai mvoè ebòò abë mina etitib.
1PE.1.3	Ngaṅ ai Zamba esya Nti waan Yesus Kristus ya angabò na, a ṅyian abui ngòl die, midugan byali a vëvëë afidi ai akui-lë sòṅ Yesus Kristus a bëkon, 
1PE.1.4	asu ngab-elig yandaman ki, etoa fë tègè ai atòn, tègè bubi, a banyie a yob asu daan, 
1PE.1.5	mina ya babaala a ngul Zamba ai ṅyëbë asu akode ya anë a ngomëzan na lakulëban a abog mvua. 
1PE.1.6	Ndò hm miatag a e dzam di, afyaṅan bò na miayean bi mëlunga etoa dzi hë man etun abog a mindzug kan kan, 
1PE.1.7	asu yë na ndëm ṅyëbë waan ebò asu mëngëmë ai duma ai olugu eyòṅ Yesus Kristus ayi kulëban. Ṅyëbë waan te onë ai mfi abui alodo e mvòt ya enë dzam ndaman, dzam da bëngakiègè të wò a ndoan. 
1PE.1.8	Yesus Kristus te ṅnyè miadiṅ, tò anë miandzëki nyè yen; tò anë mbol miayen ki etoa dzi, miayëbë, ndò fë miasan ai abui mintag ya mod asëki dzam lèè. 
1PE.1.9	Ndò hm miabi akode minsisim mian, ndò anë mfi ya ṅyëbë waan.
1PE.1.10	E bëprofèt bëngakòbò adzo maa waan, bëngadzëṅ, bëbindi fë dzam ya akode te. 
1PE.1.11	Bëngabë bësiligi za modo, za abogo nsisim Kristus ya ongabë abë bò ongatari kad mintye mi Kristus ai e duma ya mvus hala. 
1PE.1.12	Ndò hm bëngakulan bò na bëngabë ki bësye e mam ma asu bò bëben, asu daan ngò bëngabë bësye mò, mam mëte mmò e bod bëngakad mina mbëmbë foe bëndëm mina kad abë Mfufub Nsisim ya angalomban a yob, mam mëte mmò benglès bayi na bayen.
1PE.1.13	Asu te, tindëgan kanda a angëdëg nnëm waan, miban nnëm mbëṅ, mifudi afidi daan a maa ya bazu ai mina nyè a asò-lë Yesus Kristus. 
1PE.1.14	Mbol minë bòn mëwog, te mianyiṅ anë miṅyian mian ya okoba, eyòṅ mingabë mingënë të yëm, 
1PE.1.15	dzam da, akyaè ya e nyò angaloe mina anë mfufub, mina fë boan mimfufub nala a enyiṅ dzaan, 
1PE.1.16	asu te anë ntilan na: Miayi bò mimfufub, amu ma fë mënë mfufub. 
1PE.1.17	Ndò hm ngë mialoe e nyò atsig ntol hë a mboan mod osë, tègè ai ebom-kama, na tara, nyiṅan ai wòṅ ntye ya minë a mëkaban. 
1PE.1.18	Miayëm na miandzëki kodeban a e zëzë enyiṅ mingabyali ai dzò, ai e byem biandaman, silba ai mvòt: 
1PE.1.19	mingakodeban ai mimfaṅ mëki me Kristus anë e ma më ntomba onë tègè ai atòn, tègè ai mvit. 
1PE.1.20	Bëngatele nyè nala osusua akomo-lë yob ai si, dzam da angakulan a abog mvua asu daan. 
1PE.1.21	Asu die ngò mibële afidi abë Zamba ya angavëlë nyè a bëkon, avëë nyè duma, antoa hm na ṅyëbë waan ai afidi daan binë abë Zamba. 
1PE.1.22	Mbol mingamana ya sob minsisim mian mfuban mfuban a mëwog me bëbëla asu ediṅ babëdzaṅ yasëki mëdugan, diṅan hm mina mina mfaṅ ben, asòò mina a abum a si; 
1PE.1.23	Mingadugan byali, së ki a e fes yandaman, mingadugan byali a e fes yandaman ki, a ebug Zamba ya avëë, elaṅan fë. 
1PE.1.24	Asu te mod ose anë anë elòg, duma die asë anë sama elòg. Elòg emana kot, sama ekuu a si. 
1PE.1.25	Ebug Nti dzò yalaṅan a kòm ya kòm. Ebug bëngayedan mina dzili.
1PE.2.1	Dzogan hm abe asë ai mëdugan mësë, ai fulu minnal, ai mëkomëṅa, ai nsògan bod; 
1PE.2.2	Anë minkëṅëlë mi bòn, dzëṅan fò mënyaṅ më nsisim ya masëki dzam ndaman, asu yë na minaṅ ete asu akode. 
1PE.2.3	Amu miyëm ya na Nti anë dzam mbëṅ. 
1PE.2.4	Zaan abë nyè, nnom akòg ya bod bëngawoa a fyè, Zamba nyè atòb nyè na anë ai mfi abui, 
1PE.2.5	mina bëben, mbol minë bëvëvë mëkòg, boan na bëloṅ mina anë nda ya nsisim, asu yë na mivëṅan mfufub ayòṅ bëfada, mituni Zamba mëtunëṅa më nsisim ya ayëbë asu Yesus Kristus. 
1PE.2.6	Asu te ntilan wadzo na:
1PE.2.6	Yënë, mafudi akòg a Sion, akòg ya abug nda;
1PE.2.6	Anë ntòban, atoa abui mfi;
1PE.2.6	Ndò e mod ayi dò ṅyëbë aangasama ki.
1PE.2.7	Asu e mina ya miayëbë, anë duma, dzam da asu eba ya bayëbë ki akòg ya bëloṅo bë nda bëngawoa a fyè, akòg te avëṅan ya nnom akòg. 
1PE.2.8	Ndò fë anë akòg ya baku mimbëg ete, nkom ya baku a nsëm. E bod baku mimbëg babò ki ebug mëwog, akyaè ya bëngabë etilga. 
1PE.2.9	Mfag waan, minë ntòban ayòṅ, ayòṅ mintomba bëfada, mfufub ayòṅ, bod ya bawoge ai nyè, asu yë na miyedan biyëṅ bi mam bi e mod angaloe mina a dibi, asòò ai mina a eyëṅ mfyè woe. 
1PE.2.10	E bod bëngabë ki ayòṅ okoba, bëntoa ya ayòṅ Zamba etoa dzi; e bod bëngabë ki bëyënë ngòl bëbi ya ngòl etoa dzi.
1PE.2.11	A mindindiṅ miama, makogëlan ai mina anë bëdzin ai batòbò nnam na, misaala miṅyian mi nyòl a mialuman ai nsisim waan. 
1PE.2.12	Nyiṅan mbëṅ a zaṅ bëhaiden asu yë na, ngë bakë mina laṅ ebug anë bëbò bë abe, bëyen mimbëmbë mimboan mian, bëvë fë Zamba duma amos ayi bia sòṅ yen. 
1PE.2.13	Boan edzoe esë ya si mëwog asu Nti: Boan Kaiser emen mëwog amu adzoe bësë. 
1PE.2.14	Tò bëngòmëna ya alom na bëndëgëlë e bod babò abe, bëtaman e ba babò mbëṅ. 
1PE.2.15	Amu nala ngò ṅyian Zamba onë na, eyòṅ miabò e dzi enë mbëṅ, midib mëkud më bod mënyu mbol bayëm ki. 
1PE.2.16	Nyiṅan anë e bod bënë fili, dzam da të fili avë mina ngul ya abò abe. Nyiṅan anë bësye bë Zamba. 
1PE.2.17	Kaman bod bësë; diṅan anyaṅ; mbarëgan Zamba; kaman Kaiser.
1PE.2.18	Bëlò bëbòò bëti baban mëwog ai wòṅ osë, së ki hë e ba bënë dzam mbëṅ ai evovoe, tò ben e ba bënë dzam abe. 
1PE.2.19	Amu nala onë maa, ngë mod atsog Zamba, angazombo olun, adzuugi a nkòt. 
1PE.2.20	Amu olugu mbe anë ete ngë miabò abe, mingakë bò azombo eyòṅ bandëgëlë mina asu te? Dzam da, ngë miabò mbëṅ, mitoa azombo eyòṅ miadzugi hala, nala onë maa ya asò abë Zamba. 
1PE.2.21	Amu ndò bëngaloe mina ai dò, amu Kristus angadzugi mintye asu daan, aligi mina mvulna asu yë na mibie nyè e hom atele mëkol, 
1PE.2.22	nyè andzëki bò nsëm, ndò fë bandzëki sòm mëdugan a anyu die, 
1PE.2.23	eyòṅ bëtèè nyè, tègè dugan mëtè, adzuugi mintye, nyè tègè yalan, angabë avaa bisë a mò më ntsigi ntol ya anë sosoo. 
1PE.2.24	Emen ṅnyè angabëgë minsëm mian a nyòl dzie a ele, asu yë na biwu a minsëm, binyiṅ a mëkyëbë; A mëvëṅ moe ngò mingabò mvoè. 
1PE.2.25	Amu mingabë anë mintomba ya minë a ndimi, ndò hm etoa dzi, midugan ya sòṅ a bë nnòni ai nkala minsisim mian.
1PE.3.1	Dzam dëda fë, mina bininga, boan bëyom baan mëwog, asu yë na, tò bëvòg ya ete babò mëlò, bëbò të kë a ndzaṅ asu enyiṅ bëyal baban, tègè fala tò ebug, 
1PE.3.2	eyòṅ bayen anë enyiṅ dzaan enë olugu ai mfuban. 
1PE.3.3	Të enyiṅ dzaan yabò hë e nyanga yayene a nsëṅ: afen esil, abòd minsanga mi mvòt ai abòd biyie; 
1PE.3.4	Nyanga dzaan ebòò e dzom esòlò a nnëm, abëṅ-nnëm ya landaman ki, evovoe nsisim; e mod anë ai mfi abui a mis më Zamba. 
1PE.3.5	Nala ngò mimfufub mi bininga ya mifidigi Zamba mikarëga bò nyanga okoba, bëbòò bëyom mëwog, 
1PE.3.6	anë Sara angabò Abraham mëwog, aloege nyè na ‘Nti’; minë bòn boe ngë miabò mbëṅ tègè mbara na dzom ziṅ yasii mina.
1PE.3.7	Fam fë dzam dëda; nyiṅan a nda alug evovoe, mivaa mininga olugu anë e nyòl enë ntëgan abui, amu mina bësë mibëlë ngab-elig, na maa enyiṅ ngogëlan dzan eza kanga a zen.
1PE.3.8	Mëngaluu nkòbò na, boan nnëm mbòg mbòg, miwogan mintye, midiṅan anë babënyaṅ, mibëlëgë nnëm edzòdi-nyòl, 
1PE.3.9	tègè dugan mod ziṅ abe asu abe angabò mina, tò ki atè asu atè, dzam da mifubugu bò, amu asu te ndò bëngaloe mina asu yë na mibi ngab-elig a maa. 
1PE.3.10	Amu, e mod ayi na adiṅ enyiṅ, ai na ayen mimbëmbë mëmos, abii oyëm na obë kòbò e dzam anë abe, abii fë biyè bi anyu na bibë kòbò mëdugan, 
1PE.3.11	alumu bò mvus, abòò hë mbëṅ, adzëṅë mvoè, atoṅo dzò a zut. 
1PE.3.12	Amu mis më Nti mëbëdë bësosoo a nyòl, mëlò moe mavogolo ngogëlan dzaban, dzam da mvòm asu Nti yaluman ai e bod babò abe. 
1PE.3.13	Ndò hm za ayi mina bò abe ngë miamvaman ai mbëṅ? 
1PE.3.14	Tò ki midzugi mintye asu mëkyëbë, mvòm ai mina. Të miambara akyaè ya bënë wòṅ; të nnëm wakòn mina a abum; 
1PE.3.15	boan na Kristus Nti abò mfuban a minnëm mian, mitòbò kòm esë a ngomëzan na miatoan timi e mod asili mina nsili asu afidi daan; 
1PE.3.16	mibò dò ai abëṅ nnëm, ai wòṅ, mibëlëgë nnëm sosoo asu yë na, eyòṅ balaṅ mina bibug, e bod ya balaṅ mina bibug a mbëmbë enyiṅ waan ya abë Kristus bësama. 
1PE.3.17	Amu anë mbëṅ abui na midzugi mintye eyòṅ miabò mbëṅ alodo anë eyòṅ miabò abe, ngë eyë ṅyian Zamba onë nala. 
1PE.3.18	Amu Kristus emen angabi mintye asu minsëm hë eyòṅ dzia, sosoo mod asu bod bë nkòt, asu yë na akë ai bia abë Zamba; bëngawoe nyè a nyòl, adugan bëlë enyiṅ a nsisim. 
1PE.3.19	Abë nsisim te ngò angakë yedan e minsisim minë a mimbog mbëmbë foe. 
1PE.3.20	Minsisim mite mingabò mëlò okoba eyòṅ fin Zamba engayanga a mëlu më Noe, eyòṅ bëngakom arka, bod bënyian etere abòd abòd, bëngabë bod mwom, ndò bëngakodeban ai mëndim. 
1PE.3.21	Ṅduan ya onganòṅ mvulna ete ngò hm wakode mina etoa dzi, së ki na wavaè mina mvit a nyòl, dzam da onë ndzaan ya biadzaè Zamba nnëm sosoo onë a saaṅ, asu akui-lë sòṅ Yesus Kristus 
1PE.3.22	ya angakë a yob, anë a mbo-nnomo Zamba. Benglès ai mintomba babò nyè mëwog.
1PE.4.1	Mbol hm Kristus angabi mintye a nyòl, nòṅan hm mintsogan mie na mibò mina bikpële, amu e mod angadzugi mintye a nyòl avòd ya adzo nsem 
1PE.4.2	e kan yë na angakë ai enyiṅ osu a nyòl, abim abog aligi ya, së ki fë ai miṅyian mi bod, dzam da a ṅyian Zamba. 
1PE.4.3	Abog angalod ya layëan asu e mam bëhaiden babò, a enyiṅ ebamba, bëmvomëgan, bësògò mëyòg; enyiṅ bidi ai mënyu, mëyòg ai olugu bëzamba anë eki. 
1PE.4.4	Bakam dò na miatoṅ ki bò a mboan abui ezëzam te, bëngakag mina; 
1PE.4.5	bayi tëbë a nkat abë e nyò atoan tsig ntol bënyiṅ ai bëwu. 
1PE.4.6	Asu te bëngayedan tò bëwu mbëmbë foe asu yë na, tò anë bënë ntsigan ntol a nyòl anë bod, bënyiṅ a nsisim anë Zamba.
1PE.4.7	Mëmana më dzom esë mëntoa ya babi. Nnëm waan obòòg a saaṅ, miyëme fë ban nnëm na mikogëlan; 
1PE.4.8	A mam mësë, daṅan baala ediṅ dzaan a zaṅ mina mina a kpiim, amu ediṅ yabudi abui minsëm. 
1PE.4.9	Boan afaṅ mina mina, tègè ai olun; 
1PE.4.10	akyaè ya mod osë angabi efaè akab dzie, bëlan ai dzò a zaṅ mina mina anë mimbëmbë bënòni bë maa Zamba. 
1PE.4.11	Ngë mod asye babënyaṅ, lëbòò hë anë e ngul ya Zamba avë, asu yë na Zamba abi olugu a mam mësë asu Yesus Kristus; duma ai ngul bibòò ai nyè a bisëb bisëb. Amen.
1PE.4.12	A mindindiṅ miama, të miakam e ndoan yasò mina a nyòl na yabobolo mina, hë anë eyëṅ dzam yayenan ai mina, 
1PE.4.13	dzam da wogan mintag mbol mianòṅ ngab a mintye mi Kristus, asu yë na mitag, mifon fë eyòṅ duma die layi kulan a ngëëṅ. 
1PE.4.14	Ngë batè mina etòm dzoe Yesus Kristus, minë mvòm, amu nsisim duma ai nsisim Zamba otoa abë mina. 
1PE.4.15	Të mod mbòg ya abë mina akë dzugi mintye hala etòm yë na anë ṅwoe bod, ngë ṅwuwub, ngë ezilngan, ngë e mod afadi ezaa. 
1PE.4.16	Ngë abëlë hm mintye mbol anë kristen, të awog osòn, aluugu Zamba a dzoe te. 
1PE.4.17	Amu abog bakèè nkat ya nda-bod Zamba asò ya. Ngë batari ai bia, e bod babò ki mbëmbë foe Zamba bayi kë mana ya? 
1PE.4.18	Ngë sosoo mod atotoan ben ki bëlë akode, eyë mod minsëm ya ayëm ki Zamba ayi tëbë a ngëëṅ ve? 
1PE.4.19	E bod hm badzugi mintye a ṅyian Zamba bëvaa hm minnëm miaban ai mboan mbëṅ abë nkomo ya anë mod-afidi.
1PE.5.1	E ma fë mënë nyia-modo-mvia ai mbòòlò mintye mi Kristus, mëbëlë fë ngab a e duma layi kuli a ngëëṅ, makogëlan ai bënyia-bodo-mvia. 
1PE.5.2	Kalëgan nkunda Zamba mibëlë, së ki a obila, boan dò a ṅyian waan anë Zamba adiṅ, të miabò dò ai ndòg mòni, boan dò ai nnëm evag, 
1PE.5.3	të miabò dò hë anë miadzoe e bod bawoge ai mina, boan anë e bod miavë nkunda mvulna. 
1PE.5.4	Eyòṅ ṅnòni nen ayi sò a ngëëṅ, miayi bi ekada e duma lamana ki. 
1PE.5.5	Dzam dëda, a bëndoman, boan bënyia-bodo mëwog. Mina bësë, bòdan edzòdi-nyòl a zaṅ mina mina, amu Zamba akad e bod bënë mëbun a nnëm, avaa e bod bënë edzòdi-nyòl maa. 
1PE.5.6	Dzòdigan hm mina bëben a ngul wòṅ Zamba a si, asu yë na abede mina a zuli mëtiṅ, 
1PE.5.7	fudëgan miṅyian mian misë a mò moe, amu anòṅ ndzug ai mina. 
1PE.5.8	Banan nnëm, mitòbò evie. Nziziṅ waan, Satan, avuṅ hë anë ayòg emgbëm, adzëṅë e mod amana nyab. 
1PE.5.9	Yëman nyè mëkol a si, mibò nkanga a ṅyëbë, miyëmë na babënyaṅ baan bëbëlë fë kan mintye te a si esë. 
1PE.5.10	Zamba maa asë ya angaloe mina a duma kole die abë Yesus Kristus ayi mina dugan tone eyòṅ midzugi ya mintye man etun abog, awone mina, avëë mina ngul, atele mina a kpiim. 
1PE.5.11	Ngul ebòò ai nyè a bisëb bisëb, amen.
1PE.5.12	Mëtil mina man etun ai Silvanus ya mayen na anë madzaṅ a fidi, mëlëbe mina, mëbòòlò fë na mfaṅ maa Zamba hi; eyë mitobògò hë ete. 
1PE.5.13	Ntòban mininga ya Babilonia wasug mina. Tò fë mòn wama Markus asug mina. 
1PE.5.14	Sugan mina mina ai mëwuban më ediṅ. Mvoè ebòòg ai mina bësë ya minë abë Kristus.
2PE.1.1	Ma Simun Petrus, mbò-esye ai man apostel Yesus Kristus, matil e bod bëngabi ṅyëbë ya onë fë anë engoan a mëkyebe më Zamba waan ai nkode waan Yesus Kristus; 
2PE.1.2	Mvoè ai maa bibòò abë mina etitib na miyëm Zamba ai Yesus Nti waan.
2PE.1.3	Akyaè ya ngul Zamba dzie engavë bia e mam mësë ya manèè enyiṅ ai olugu Zamba asu ṅyëman e nyò angaloe bia ai duma die aben, ai ṅlëdan ngul dzie, 
2PE.1.4	etere ngò mimfaṅ mi ngaga ya minë mfi abui mingavëëban bia, asu yë na, etere, mibi ngab a azamba, mitub eboe enë a si-ndon etòm bëbe miṅyian. 
2PE.1.5	Asu te ben, dzëṅan ai ngul esë na mibag mbëmbë fulu a ṅyëbë waan a yob, mibag ṅyëman a mbëmbë fulu a yob, 
2PE.1.6	mibag mbanan nnëm a ṅyëman, mibag fin a mbanan nnëm, olugu Zamba a fin, 
2PE.1.7	ediṅ babënyaṅ a olugu Zamba, ediṅ a ediṅ babënyaṅ. 
2PE.1.8	Amu ngë mibëlë e mam ma, mëtoa fë abui, mabò na të miabò tègè ai mfi ngë ki na tègè ai bibuma asu ṅyëman Nti waan Yesus Kristus. 
2PE.1.9	E mod abëlë ki e byem bili anë ndim ndò fë ayen ki oyab, avoan esob minsëm dzie ya okoba. 
2PE.1.10	Asu te a babëdzaṅ, daṅan mvaman na mibò na nloe waan ai ntòban waan bibò a kpiim. Eyòṅ miabò nala, miangaku ki mbëg. 
2PE.1.11	Amu nala ngò bayi mina toan kom mbol mianyian a edzoe kole Nti waan ai nkode waan Yesus Kristus.
2PE.1.12	Asu te mayi kòm esë na madugan mina tsog e mam ma, afyaṅan bò na miayëm mò ai na miyëmë a kpiim a e bëbëla mibële. 
2PE.1.13	Mayen na anë sosoo na, ntye ya mëngënë a e nyòl nyi, mëvëlë mina a oyò ai ntsogan matsog mina mam, 
2PE.1.14	mbol mayëm na mëngayi ya sòdi e nyòl nyi anë Nti waan Yesus Kristus angalëdë ma. 
2PE.1.15	Ndò fë mayi dzëṅ ai ngul esë na mikad tsog e mam ma kòm esë hala te mëkë ya.
2PE.1.16	Amu biandzëki lèè minlaṅ mi mvèt minë ntaan ntaan mbëṅ, eyòṅ bibòò na miyëm ngul ai asò-lë Nti waan Yesus Kristus; dzam da, bia bëben bingayen ati-ati die ai mis. 
2PE.1.17	Amu eyòṅ angabi olugu ai duma abë Zamba esya, eyòṅ ki lëngasò nyè a yob anë ati-ati duma na: Ndindiṅ mòn wama hi, ṅnyè mëngafuu nnëm, 
2PE.1.18	ndò bia bëben bingawog e kiṅ nyili esòò a yob, bitoa ai nyè a mfufub nkol. 
2PE.1.19	Ndò fë bibëlë ebug nkòbò profèt a yadaṅdaṅ fò ete. Miayi bò mbëṅ ngë mivogolo dzò anë alamba ya lafyè a e hom onë dibi, akëlë kui anë kidi yalende, otitie kidi otye mina a minnëm; 
2PE.1.20	E di osu, miyëmë hm na nkòbò profèt osë ya ntilan wasëki adzo yë na mod emen atimi; 
2PE.1.21	Amu së ki a ṅyian mod ngò nkòbò profèt ongasò okoba, dzam da, bod bëkòbògò, lësòò abë Zamba, akyaè Mfufub Nsisim atindigi bò.
2PE.2.1	Bë profèt minnal bënë a nnam, anë bëyëgëlë minnal bayi fë bò abë mina; mbò bayi sò ai mam më ngam ngam a mandaman bod, bëngasie Nti ya angakus bò. Bazu ai bò bëben amala lavol bòban. 
2PE.2.2	Abui bod bayi bò toṅ a ebamba, mbò bayi mgbali zen bëbëla, 
2PE.2.3	a ndòg a yob, bayi dian ai mina ai e mam batye a nlo. Nkat waban wazuzu ya wabò esye, ndò fë amala daban lakë ki oyò.
2PE.2.4	Amu ngë Zamba andzëki kaman ai benglès eyòṅ bëngasëm, dzam da ndò angawoa bò a ndoan kòm, avëë bò na bëbi bò a ebe ndoan akëlë kui a nkat, 
2PE.2.5	të kaman ai nnomo si-ndon, dzam da ndò angakaman ai Noe ai bod bëfë zamgbal na ayedan mëkyëbe, eyòṅ angasò ai mvëṅ endëgëlë a si-ndon a nyòl e bod balugu ki Zamba, 
2PE.2.6	abò na bëtisòn bë Sodoma ai Gomorra bëvëṅan hë asub asub, bëbò hë bilig, abòò na bëbò mvulna e bod bëngabë na bayi ki lugu Zamba. 
2PE.2.7	Ndò angakode Lodo, sosoo mod ya angabë mëlunga a nnëm etòm mbë enyiṅ ebamba waban ya angabë tègè ai mvende ziṅ. 
2PE.2.8	Amu sosoo mod te ya angabë anyiṅi a zaṅ dzaban, asu e mam ayënë, awogo fë, amos ya amos osë sosoo nnëm woe angabë abëlë ndzug ai bëbe mimboan. 
2PE.2.9	Nti ayëm mbol akode e mod alugu nyè a mëbobëla, ndò fë ayëm baala bod bë nkòt a endëgëlë asu amos nkat, 
2PE.2.10	adaṅ adaṅ a eba babie nyòl a bëbe miṅyian, bëbyandigi ati. E bod mëbun bakam ki dzom, bambara ki mgbali mimbëmbë benglès, 
2PE.2.11	tò anë benglès ya bënë anen abui a ngul ai a fim basòman ki bò mbë sòman abë Nti. 
2PE.2.12	Hë da eba, hë anë e tsit ebëlë ki nlo, bikokoma bi nyòl ya bingabyali hë na babiban, bëwoe bò, bëmgbaligi e mam bayëm ki, bayi mana anë bò fë bamana. 
2PE.2.13	Bayi bi maan më nkòt asu nkòt waban. Bayen na anë bivoe na babò ezëzam ai amos; Bënë adzo mvit osama, eyòṅ babò mëbog ai mina, bëbòò ezëzam a basòṅ mina. 
2PE.2.14	Mis maban mënë atuud ai ṅyian ndaman mëlug, tègè vòd nsëm. Basòṅ minnëm miyëmë ki a kpiim; Bëbëlë minnëm ya mimana ya yëmëlë ai ndòg. Bòn bë eyòg! 
2PE.2.15	Bëdzoge tëtëlë zen, ndò bëngadimi; bëtoṅo zen Balaam, mòn Bozor, nyè adiṅi maan asu abe abòòg, 
2PE.2.16	ndò hm bëngakòṅan ai nyè asu mboan abe woe. Mvuvug ozele ongakòbò ai kiṅ mod, ndò ongatsig akud mboan profèt te zen. 
2PE.2.17	Eba bënë bitam binë tègè ai mëndim, mboan ya wasò ai evundu; Nkut ndoan ya dibi wayanga bò. 
2PE.2.18	Amu, eyòṅ bakòbò bivoe bi mam bi akud, ai miṅyian mi ebamba miaban ya nyòl fë, basòṅ bod ya bëndëm fò tub eba banyiṅ a ndimi. 
2PE.2.19	Bakag bò fili, bò bëben bëtoa bëlò bë eboe. E dzom esë yabad mod, mod avëṅan olò dzom te. 
2PE.2.20	Amu ngë batub mvit ya si-ndon mbol bayëm Nti waan ai nkode, Yesus Kristus, bëngënë bëyëmë ete, biabad bò; e mvit mvua elod ya e nyi osu a abe asu daban. 
2PE.2.21	Angabë mbëṅ abui asu daban na të bayëm zen mëkyëbë alodo anë bëyëmë dzò, abog te bëdzoge mfufub abende bavë bò a si. 
2PE.2.22	E dzam badzo a nkana latoban fò ai bò na: Mvu yadugan a bëndolo boe, ai na bawòbò ngoe hë asu yë na ekë duman a mbòdòg.
2PE.3.1	A mindindiṅ miama, e kalara bèè matil mina nyò. A bëkalara bëte bësë bëbè, mavëlë nnëm sosoo waan, mëtsogo mina mam, 
2PE.3.2	asu yë na mitsog e mam mimfufub bëprofèt bëngatari kad ai mvende Nti, ai nkode waan a anyu apostel ban. 
2PE.3.3	E di osu, yëman na a mëmos më mvua, bod bë fyanga bayi sò ai fyanga, bënyiṅi të hë ai miṅyian miaban, 
2PE.3.4	bò na: Eyë e ngaga asò-lë die enë ve? Amu anë bëtara bëngawu, mam mësë mënë fò hë anë akèègè a mëtari më akomo-lë yob ai si. 
2PE.3.5	Amu bavaṅ fò yëgan e di na, okoba, yob ai si bingabë; a ebug Zamba a yob, ndò bingatye a mëndim ndò fë bingabë hë asu mëndim; 
2PE.3.6	mbiè bingabò na si-ndon ya okoba edzaṅa mendim më mvëṅ endëgëlë. 
2PE.3.7	E yob ai si ya etoa dzi, a ebug te a yob, binë nkomëzan asu ndoan, banyie biè akëlë kui a amos nkat ai ndzaṅ e bod balugu ki Zamba.
2PE.3.8	A mindindiṅ miama, të hm miayëgan e dzam di na, amos mbòg a mis më Nti onë anë akuda mimbu, akuda mimbu anë amos mbòg. 
2PE.3.9	Zamba asëki atòṅ a vë ngaga, anë bod bëziṅ badzo na nala onë atòṅ; anë hë fin ai mina, ayi ki na bëvòg bëkë a ndzaṅ, ayi na bësë bëkë kui a ntsendan enyiṅ. 
2PE.3.10	Amos Nti wayi sò anë ṅwuwub, abog te yob wayi dzaṅ ai mod eduṅ, byem biayi nyami a ndoan, abog te si ai mimboan ya ete biayi mana dig. 
2PE.3.11	Mbol hm e byem bisë bi biayi mana tiiban, za akyaè bod miayean bò a mfufub enyiṅ ai olugu Zamba; 
2PE.3.12	miyanga, mifëbë mëlu më asò-lë amos Zamba; asu amos te ngò yob wayi kab ndoan, omana nyami, byem binganyami ai ndoan. 
2PE.3.13	Dzam da, biayanga mkpamaṅ yob ai mkpamaṅ si a mëkyëbë mëtoa ete, anë angakag.
2PE.3.14	Asu te, a mindindiṅ miama, mbol miayanga e mam ma, dzëṅan ai ngul esë na akòb mina ai mvoè, tègè ai atòn, tègè ai mvit; 
2PE.3.15	Yënan fë na fin Nti waan enë akode, akyaè ndindiṅ madzaṅ Paulus angatil mina ai e fëg bëngavë nyè, 
2PE.3.16	akyaè akòbò e mam ma a bëkalara boe. Ete, mam mëziṅ mënë aye awog, ndò e bod bayëm ki ai e ba bëyëmë ki a kpiim batsende anë batsende mintilan mivòg, hë asu amala daban. 
2PE.3.17	Mfag waan, a mindindiṅ miama, mbol mitari ya yëm e dzam di osusua, boan okala, ndim e bod bënë tègè ai mvende ezaa kë ai mina, mingadzèè ndi dzaan. 
2PE.3.18	Naṅan a maa ai a ṅyëman Nti waan ai nkode waan Yesus Kristus. Duma abòò ai nyè ana ai a amos kole. Amen.
1JN.1.1	E dzi ya engabë atarigi a mëtari
1JN.1.2	-ndò enyiṅ engakulëban, ndò bingayen dzò; ndò hm biabòòlò bibendëge fë mina enyiṅ kòm ya engabë abë esya ndò engakulëban bia- 
1JN.1.3	e dzi bingayen, biwogo fë, mina biayedan dzò asu yë na mina fë mibi ngab ai bia. Ngab dzaan enë hm ai esya ban mòn woe Yesus Kristus. 
1JN.1.4	Ndò biatil mina e mam ma, asu yë na mintag mian mibui.
1JN.1.5	E ndòṅ bingawog abë nyè, ndzò biabende mina nyi: Zamba anë mfyè, ndò dibi ziṅ lasëki abë nyè. 
1JN.1.6	Ngë biadzo na bibëlë ngab ai nyè hë da biwulugu a dibi, biakad minnal, biakad ki bëbëla. 
1JN.1.7	Ngë biawulu a mfyè akyaè ya anë a mfyè, bibëlë ngab bia bia, ndò fë mëki më mòn woe Yesus mavaè bia mvit ya nsëm osë a nyòl. 
1JN.1.8	Ngë biadzo na bibëlë ki nsëm
1JN.1.9	Ngë biamëm minsëm mian, nyè anë sosoo, atoa fë ayëman, ayi bia vaè minsëm, afubu fë bia a nkòt osë. 
1JN.1.10	Ngë biadzo na biandzëki sëm, biabò na abò mod-minnal
1JN.2.1	A ban bòn bama, matil mina e mam ma asu yë na të miabad sëm. Ndò ki ngë mod ziṅ asëm, abëlë nkè abë esya; nkè te anë e Yesus Kristus ya anë sosoo. 
1JN.2.2	Anë mëtunëṅa asu minsëm mian, së hm ki hë asu emian etam, anë fë mëtunëṅa asu minsëm mi si-ndon esë. 
1JN.2.3	Na hm ngò biayëm na bingayëm nyè: ngë biabaala mëmvende moe. 
1JN.2.4	E nyò adzo na: ‘mëngayëm nyè’, dzam da të baala mëmvende moe, anë mod-minnal, ndò fë bëbëla asëki abë e nyòlò te. 
1JN.2.5	E nyò abaala ebug dzie, ediṅ Zamba yadzie abë nyè mfaṅ; nala ngò biayëm na binë abë nyè. 
1JN.2.6	E nyò adzo na atòbò abë nyè, ayean wulu anë nyè fë angawulu.
1JN.2.7	A mindindiṅ miama, matil ki mina mkpamaṅ mvende, matil mina nnomo mvende ya miakad ya sòṅ miabi atarigi a mëtari. Nnomo mvende onë ebug ya mingawog. 
1JN.2.8	Ndò fë matil mina mkpamaṅ mvende, e dzi enë bëbëla abë nyè ai abë mina, mbol dibi lalod, bëbëla mfyè angafyè ya. 
1JN.2.9	E nyò adzo na anë a mfyè, dzam da asiṅi manyaṅ, e nyòlò te angënë a dibi. 
1JN.2.10	E nyò adiṅ manyaṅ anë a mfyè, ndò fë asëki dzam bò na mod mfë asëm. 
1JN.2.11	E nyò asiṅ manyaṅ anë a dibi, ndò awulu a dibi, ndò fë ayëm ki mfag ake amu dibi lakub ya nyè ndim a mis. 
1JN.2.12	A ban bòngò, matil mina asu yë na minsëm mihaban mina asu dzoe die. 
1JN.2.13	A bëtara, matil mina mbol mingayëm e nyò anë atarigi a mëtari. A binanga, matil mina mbol mingatègè Mbe. 
1JN.2.14	Maatil mina, a bòngò, mbol mingayëm esya. Maatil mina a bëtara, mbol mingayëm e nyò anë atarigi a mëtari. Maatil mina, a binanga, mbol minë ngul, ndò ebug Zamba enë abë mina, ndò mingatègè Mbe. 
1JN.2.15	Te miadiṅ si-ndon tò e byem binë a si-ndon. Ngë mod adiṅ si-ndon, ediṅ tara yasëki abë nyè. 
1JN.2.16	Amu e mam mësë ya si-ndon, ndòg nyòl, byem bi mò, biasò ki abë tara, biasò a si-ndon. 
1JN.2.17	Ndò hm si-ndon yalod ai ndòg dzie, e nyò ki abò ṅyian Zamba alaṅan kole.
1JN.2.18	A bòngò, awola mvua di. Akyaè mingawog na Anti-Kristus azu, minziziṅ-mi-Kristus misò ya hm, asu te biayëm na awola mvua di. 
1JN.2.19	Bëngatye abë bia, dzam da bëngabë ki bëwoge ai bia. Amu ngë bëwoge ai bia, ngë bëngatòbò ai bia fufulu. Ndò hm bëngakodo abë bia asu yë na akulan na tò mbòg awoge ki ai bia. 
1JN.2.20	Mfag waan, mine ṅwòban mbòn abë Mfufubu, ndò miayëm nala mina bësë. 
1JN.2.21	Mandzëki mina til etòm yë na miayëm ki bëbëla, dzam da mbol miayëm nyè ai mbol yë na minnal miziṅ miatye ki a bëbëla. 
1JN.2.22	Za anë mod-minnal, se e nyò asie na Yesus asëki Kristus a? E nyòlò te anë Anti-Kristus, e nyò asie esya ai mòn. 
1JN.2.23	E nyò asie mòn abëlë ki tò esya. E nyò amëm mòn abëlë fë esya. 
1JN.2.24	Mfa wan, e dzi mingawog atarigi a mëtari etòbògò abë mina. Ngë e dzi mingawog atarigi a mëtari etòbò abë mina, mina fë miayi tòbò abë mòn ai abë esya. 
1JN.2.25	Ekaa angakag bia dzi: Enyiṅ kòm. 
1JN.2.26	Maatil mina e mam ma mëtyan ai e bod bayi na badzèè mina, Bon bë Zamba.
1JN.2.27	Ndò mfuban mbòn mingabi abë nyè watòbò abë mina, ndò miayaṅan ki ai na mod ziṅ ayëgële mina. E kan mfuban mbòn woe wayëgëlë mina mësë, wa onë hm bëbëla, wasëki mfugu, ndò e kan ongayëgëlë mina, tòbëgan ete.
1JN.2.28	Etoa dzi hm a bòngò, laṅan abë nyè asu yë na, eyòṅ ayi kulëban, bibëlë azombo, bibò te bi osama a asò-lë die. 
1JN.2.29	Ngë miayëm na anë sosoo, miayëm fë na e nyò osë abò sosoo anë mbyalan abë nyè.
1JN.3.1	Yënan e kan ediṅ tara angavë bia, na bëloe bia na bòn bë Zamba, ndò fë binë bòn bë Zamba nala bëbëla. Asu te si-ndon yayëm ki bia, amu yandzëki nyè yëm. 
1JN.3.2	A mindindiṅ miama, etoa dzi, binë bòn bë Zamba, hë da e dzom biayi bò yabë ki kulan. Biayëm na eyòn yayi kulëban, biayi bò anë nyè, amu biayi nyè yen akyaè anë. 
1JN.3.3	Ndò e mod ose abëlë afidi abë nyè afubu emen, akyaè emen anë mfuban. 
1JN.3.4	E mod ose abò nsëm abò fë evus, amu nsëm onë evus. 
1JN.3.5	Ndò miayëm na e nyòlò te angakulëban asu yë na avaè minsëm, ndò nsëm osëki abë nyè. 
1JN.3.6	E nyò osë atoa abë nyè asëm ki. E mod osë asëm andzëki nyè yen, ndò fë andzëki nyè yëm. 
1JN.3.7	A bòngò, mod ziṅ abë mina dug. E nyò abò sosoo anë sosoo amu e nyòli anë sosoo. 
1JN.3.8	E nyò abò nsëm asò abë Satan, amu Satan azuzu ya asëm atarigi a mëtari. Asu te mòn Zamba angakulëban, na asole mimboan mi Satan. 
1JN.3.9	E nyò osë angabyali abë Zamba abò ki nsëm, amu mvòṅ dzie etoa abë nyè, ndò asëki dzam sëm, amu angabyali abë Zamba. 
1JN.3.10	Bòn bë Zamba ai bòn bë Satan basëlan e dzam di na: E mod osë abò ki sosoo asò ki abë Zamba, tò fë e nyò adiṅ ki manyaṅ.
1JN.3.11	Abende ya mingawog atarigi a mëtari di, na bidiṅan bia bia, 
1JN.3.12	së ki anë Kain angabë asòò abë Mbe, ndò angawoe manyaṅ. Ndò hm ki, asu dze angawoe nyè? Mbol mimboan mie mingabë abe, e mi mi manyaṅ mitoa sosoo. 
1JN.3.13	Te miakam, a babëdzaṅ, ngë si-ndon yasiṅ mina. 
1JN.3.14	Biayëm na bingasò a awu, ndò bialod a enyiṅ, amu biadiṅ babëdzaṅ. E nyò adiṅ ki alaṅan a awu. 
1JN.3.15	E mod osë adiṅ ki manyaṅ anë ṅwoe bod, ndò fë miayëm na ṅwoe bod ziṅ abëlë ki enyiṅ kòm abë nyè. 
1JN.3.16	Eyë hm bingayëm ediṅ na: Angavë enyiṅ dzie asu daan. Ndò bia biayean vë enyiṅ dzaan asu babëdzan. 
1JN.3.17	E nyò abëlë byem bi mò abëbëgë e manyaṅ anë a mëyaṅan, afëdë nyè nnëm woe, eyë ediṅ Zamba enë dzam laṅan abë nyè ya? 
1JN.3.18	A bòngò, te biadiṅ hë ai anyu, tò ki ai oyëm, ndiṅan ai mimboan, ai bëbëla.
1JN.3.19	Nala ngò biayi yëm na biasò a bëbëla, abog te biayi bò na minnëm mian miyëm, e hom anë na, 
1JN.3.20	tò minnëm mian mifyaṅan bia kpèè a nkat, Zamba alod minnëm mian ndò fë ayëm mësë. 
1JN.3.21	A mindindiṅ miama, ngë minnëm mian miandzëki bia kpèè a nkat, bibëlë afidi abë Zamba, 
1JN.3.22	ndò e dzi biayi dzaè, biayi dzò hëlë abë nyè, amu biabaala mëmvende moe, ndò biabò e mam manyëb nyè a nnëm. 
1JN.3.23	Mvende dzie hm nyi: na biyëbë dzoe mòn woe Yesus Kristus, bidiṅan fë bia bia anë angavë bia mvende. 
1JN.3.24	E nyò anyie mëmvende moe alaṅan abë nyè, nyè fë abë mod te. Nala ngò biayëm na alaṅan abë bia, atye abë nsisim angavë bia.
1JN.4.1	A mindidiṅ miama, te miayëbë nsisim osë, dzam da tsasan minsisim, miyëm ngë miasò abë Zamba; abui bëprofèt mëdugan bëngasò ya a si-ndon; 
1JN.4.2	Na ngò miayëm Nsisim Zamba: Nsisim osë wamëm na Yesus Kristus angasò a minson wasò abë Zamba, 
1JN.4.3	ndò fë nsisim wamëm ki Yesus wasò ki abë Zamba. E hili te onë Anti-Kristus a mingawog na azu, ndò antoa ya a si-ndon 
1JN.4.4	Mina miasò abë Zamba, a bòngò, ndò mingatègè bò amu e nyò anë abë mina alod e nyò anë a si-ndon. 
1JN.4.5	E bala basò a si-ndon, asu te bakòbò mam më si, ndò fë si-ndon yawog bò. 
1JN.4.6	Bia biawoge ai Zamba; e nyò ayëm Zamba awog bia. E nyò awoge ki ai Zamba awog ki bia. Nala ngò biayëm Nsisim bëbëla ai nsisim mëdugan.
1JN.4.7	A mindindiṅ miama, ṅdiṅan bia bia, amu ediṅ yasò abë Zamba, ndò e mod osë adiṅ anë mbyalan abë Zamba ndò fë adiṅ Zamba. 
1JN.4.8	E nyò adiṅ ki andzëki yëm Zamba, amu Zamba anë ediṅ. 
1JN.4.9	Ediṅ Zamba engakulan abë bia na Zamba angalom mbaṅ mòn woe a si-ndon na bibi enyiṅ abë nyè. 
1JN.4.10	Ediṅ yasëki na bingadiṅ Zamba. Dzam da na ṅnyè angadiṅ bia, ndò angalom mòn woe na abò metunëṅa asu minsëm mian. 
1JN.4.11	A mindindiṅ miama, ngë Zamba angadiṅ bia e kan nyi, bia fë biayean diṅan bia bia. 
1JN.4.12	Mod ziṅ abë ya ki yen Zamba. Ngë biadiṅan bia bia, Zamba alaṅan abë bia, ndò fë ediṅ dzie enë fò abë bia mfaṅ. 
1JN.4.13	Nala ngò biayëm na bialaṅan abë nyè, nyè fë abë bia, amu angavë bia Nsisim woe. 
1JN.4.14	Bingayen, ndò biabòòlò na esya angalom mòn na akode si-ndon. 
1JN.4.15	E nyò amëm na Yesus anë mon Zamba, Zamba atoa abë mod te, nyè fë abë Zamba. 
1JN.4.16	Bia bingayëm dò, ndò fë bingayebe ediṅ ya Zamba abëlë asu daan. Zamba anë ediṅ, ndò e nyò atoa a ediṅ, atoa abë Zamba ndò fë Zamba atoa abë nyè. 
1JN.4.17	Na ngò ediṅ engabò mfaṅ mfaṅ a bë bia, asu yë na bibi afidi a amos nkat, amu e kan anë, nala ngò fë bia binë e si-ndon nyi. Wòṅ osëki a ediṅ, 
1JN.4.18	amu mfaṅ ediṅ wawoa wòṅ a nsëṅ; wòṅ obëlë endegëlë, hë da e mod ambara asëki a ediṅ mfaṅ. 
1JN.4.19	Bia biadiṅ a mu angatari bia diṅ. 
1JN.4.20	Ngë mod ziṅ adzo na «Madiṅ Zamba», dzam da asiṅi manyaṅ, mod te anë mod-minnal. Amu e nyòb adiṅ ki e manyaṅ woe ya ayen asëki dzam diṅ e Zamba ya andzëki yen. 
1JN.4.21	Bibëlë e mvende nyi abë nyè na e nyò adiṅ Zamba, adiṅi fë manyaṅ.
1JN.5.1	E mod ose ayëbë na Yesus anë Kristus anë mbyalan abë Zamba, ndò fë e mod osë adiṅ mbonde adiṅ fë e nyò angabyali abë nyè. 
1JN.5.2	Na ngò biayëm na biadiṅ bòn bë Zamba, bibòò fë mëmvende moe: 
1JN.5.3	Ediṅ Zamba dzi, na bibaala mëmvende moe, ndò hm mëmvende moe mësëki adid. 
1JN.5.4	E dzi esë enë mbyalan abë Zamba yatègè si-ndon. Ntegan watègè si-ndon onë ṅyëbë waan. 
1JN.5.5	Za hm atègè si-ndon ngë se ki e nyò ayëbë na Yesus anë mòn Zamba? 
1JN.5.6	Anë e nyò azu a mëndim ai mëki, Yesus Kristus; azu hm ki hë a mëndim etam, azu a mëndim ai a mëki. Ndò Nsisim wabòòlò, amu Nsisim onë bëbëla. 
1JN.5.7	Bëbòòlò bënë bëlè: 
1JN.5.8	Nsisim, ai mëndim, ai mëki, ndò bò bëlè bëte babò dzom dzia. 
1JN.5.9	Ngë bianòṅ mbòòlan bod, mbòòlan Zamba walod nala. Amu mbòòlan Zamba onë na angabòòlò mòn woe. 
1JN.5.10	E mod ayëbë mòn Zamba abëlë mbòòlan abë nyè; e mod ayëbë ki Zamba abò na Zamba abò mod minnal, amu andzëki ṅyëbë mbòòlan ya Zamba angabòòlò mon woe. 
1JN.5.11	Ndò mbòòlan onë na Zamba angavë bia enyiṅ kòm, ndò enyiṅ te enë abë mòn woe. 
1JN.5.12	E nyò abëlë mòn, abëlë fë enyiṅ. E nyò abëlë ki mòn Zamba, abëlë ki enyiṅ.
1JN.5.13	Matil mina e mam ma asu yë na miyëm na mibëlë enyiṅ kòm, mina ya miayëbë dzoe mòn Zamba. 
1JN.5.14	Afidi bibëlë abë nyè anë na, ngë bidzaè dzom ziṅ a ṅyian woe, awog bia. 
1JN.5.15	Ndò ngë biayëm na awog bia, tò biadzaè dze, biayëm na bibëlë mëyaṅan a biadzaè nyè. 
1JN.5.16	Ngë mod ziṅ ayen manyaṅ asëmë nsëm tòg, ayi dzaè Zamba, avëë nyè enyiṅ, asu e ba basëm minsëm mintòg. Nsëm ewoagan onë. Ndò madzo ki na bëkogëlan asu e hili te. 
1JN.5.17	Abë asë anë nsëm, ndò fë nsëm tòg onë. 
1JN.5.18	Biayëm na e mod osë angabyali abë Zamba asëm ki; e nyò angabyali bë Zamba nala, abaala nyè, ndò fë Mbe anamba ki nyè. 
1JN.5.19	Biayëm na biasò abë Zamba, ndò si-ndon esë enara a nsëm. 
1JN.5.20	Ndò fë biayëm na mòn Zamba angasò, avëë bia fëg yë na biyëm bëbëla, ndò binë a bëbëla, abë mòn woe Yesus Kristus. Ṅnyè anë bëbëla Zamba ai enyiṅ kòm. 
1JN.5.21	A bòngò, kaman ai mina bëben a bëzëzë bëzamba.
2JN.1.1	Ma nyia-modo-mvia, matil Mkpëgë Elòmò ai bòn boe ya madiṅ a bëbëla, së ki ma etam, dzam da e ba bësë bëngayëm bëbëla, 
2JN.1.2	asu e bëbëla atoa abë bia, ndò fë ayi tòbò ai bia a kòm ya kòm. 
2JN.1.3	Ntotomamaa ai ngòl, ai mvoè ya biasò abë Zamba esya ai abë Yesus Kristus mòn esya a bëbëla ai a ediṅ biayi tòbò ai bia.
2JN.1.4	Mëngatag abui mbol mëngayen na bòn boe bëziṅ bawulu a bëbëla, e kan bingabi mvende esòò abë tara. 
2JN.1.5	Ndò hm etoa dzi, masili wa, a mininga, matil ki wa mkpamaṅ mvende, matil wa e mvende bingabi atarigi a mëtari na bidiṅan bia bia. 
2JN.1.6	Ediṅ enë na biwulu a mëmvende moe. Mvende te enë na miwulu ete anë mingawog a mëtari. 
2JN.1.7	Amu abui bod mëdugan bëngasò a si-ndon, e ba bamëm ki na Yesus Kristus angasò a minson. E nyòlò te anë mod-minnal, atoa fë nziziṅ-Kristus. 
2JN.1.8	Boan okala na të miadzèè e dzi mingasye, dzam da na mibëlë maan ntud. 
2JN.1.9	E mod osë ya akë osu, të tòbò a ayëgëlë Kristus, abëlë ki Zamba. E nyò atòbò abë Zamba, abëlë esya ai mòn. 
2JN.1.10	Ngë mod ziṅ asò abë mina të yëgëlë ayegëlë di, të miabëlan ai nyè a mënda maan, të miasug nyè. 
2JN.1.11	Amu e nyò asug nyè abëlë ngab ai bëbe mimboan mie.
2JN.1.12	Mbol mëbëlë abui mam ya atil mina, mandzëki yi na matil mò a afëb ai nkos, dzam da mafidi na mayi sò abë mina, abog te bikòbò a anyu, mitoa, ma mëtoa, asu yë na mintag mian midzie. 
2JN.1.13	Bòn bë manyòṅ
3JN.1.1	Ma nyia-modo-mvia, matil ndindiṅ wama Gaius
3JN.1.2	A ndidiṅ wama, mafidi na onë mvoè ai na wabugëban kan esë, e kan nsisim woe onë mvoè. 
3JN.1.3	Amu mëngafon eyëgan eyòṅ babëdzaṅ bëngasò ndò bëngalèè ma minlaṅ mie a bëbëla, e kan wawulu a bëbëla. 
3JN.1.4	Dzom efë yavë ki ma mintag alodo anë mawog na bòngò bama bawulu a bëbëla.
3JN.1.5	A ndindiṅ wama, wabò esye ṅyëbë, e dzi esë wabò babëdzaṅ, tò fë e dzi wabò bëdzin
3JN.1.6	Bëngalèè ediṅ dzoe a mis bikoan bëyëbë. Bòò të na bëkë ai enyiṅ dzaban osu ai dzin a mis më Zamba. 
3JN.1.7	Asu doe ndò bëngakèè ai dulu, të ṅyëbë e dzom bëhaiden bavë bò. 
3JN.1.8	Mfag waan, biayean kè kan bod te, asu yë na bibò esye dzia ai bëbëla.
3JN.1.9	Mëngatil ekoan bëyëbë dzom ziṅ. Dzam da, Diotrefas ya asuṅ hë etoa osu, alaṅ ki bia a taṅ. 
3JN.1.10	Asu te, ngë mayi sò, mayi laṅ e mam abò ai mgbalan amgbali bia. Ndò hm nala wayean ki ai nyè! Ayi ki na asoan ai babëdzaṅ, ndò fë akaman ai e ba bayi na basoan ai bò, akuligi bò a nda-bikoan a nsëṅ.
3JN.1.11	A ndindiṅ wama, obë yègè e dzi enë abe. Yègè e dzi enë mbëṅ. E nyò abò mbëṅ a sò abë Zamba; e nyò abò abe andzëki yen Zamba. 
3JN.1.12	Bod bësë babòòlò Demetrius na abò mbëṅ, ndò fë bëbëla emen abòòlò nyè. Ndò fë bia bëben biabòòlò, ndò wayëm na mbòòlan waan onë bëbëla.
3JN.1.13	Mëhë bëlë abui mam ya atil wa, dzam da mayi ki na matil ai akòṅ ai tinte. 
3JN.1.14	Mafidi na mayi wa vol dugan yen, bingalèè hm bia bëbè. 
3JN.1.15	Mvoè ebòò ai wa. Bëmoe basug wa. Sugu bëmoe, anë mod a dzoe die.
JUD.1.1	Ma Yudas, mbò-esye Yesus Kristus, manyaṅ Yakobus, matil e ba bëngaloeban, mindindiṅ abë Zamba esya; a bënë na bëngaloe bò asu Yesus Kristus. 
JUD.1.2	Ngòl, mvoè ai ediṅ bibòò ai mina etitib.
JUD.1.3	A mindindiṅ miama, mbol fò mayag na matil mina adzo akode anë bia fufulu, ndò mëyen na mayean mina til, mëkad mina na midzëṅ ṅyëbë bëngavë mimfufub evëvëë. 
JUD.1.4	Amu bod bëziṅ bënganyian omomoa; bëngabë nkomëzan asu nkat te okoba; balugu ki Zamba; batsende maa Zamba waan entoa ebamba, bësiege ṅyëgëlë waan etam ai Nti waan Yesus Kristus. 
JUD.1.5	Mayi na madugan mina tsog, tò anë mbol miayëm mësë na, Nti angakode nnam eyòṅ dzidzia a si Egipten, eyòṅ bèè ndò angadzèè e ba bandzëki yëbë; 
JUD.1.6	E benglès ya bandzëki baala e hom edzoe waban, bëkodo a etòbògò dzaban, anganyie bò a ebe ndoan a si, asu nkat ya amos nen, bëtii a mësuṅ më kole. 
JUD.1.7	Hë anë Sodoma ai Gomorra ai e bëtisòn bë ngòdò hala a bëngabë fë hë ebamba dzam dëda, bëvomdan mbol wayean ki, balëdë mvulna endëgëlë ndoan kòm.
JUD.1.8	Dzam dëda fë e bod ba a biyëyëm biaban, bazu ai nyòl mvit, bëbyandigi ati, bëmgbaligi mimbëmbë benglès. 
JUD.1.9	Eyòṅ ertsenglès Mikael angabë alaṅëdan ai Satan etòm mbim Moses
JUD.1.10	Dzam da e ba bamgbali e dzi esë bayëm ki, e byem ya bayëm nala tègè ai fëg anë tsit yabëlë ki nlo yayëm, etere ngò badzaṅ. 
JUD.1.11	Amala ai bò, amu bëngawulu a zen Kain, asu ndòg akuma ndò batoṅ evus Balaam, bëngawu a mëlò më Korah. 
JUD.1.12	E bala bënë mëlam a mëbog më ezëzam maan, bavoe ai enyiṅ tègè sigan, babisi hë bëben, bënë e minkut minë tègè ai mëndim, a evundu yatindi. Bënë bile binë tègè ai bibuma abog mëkoe, ṅwuan biyòṅ bibè, mfuman a si. 
JUD.1.13	Bod minsum mëndim ya maṅ, bëkuligi avul ya osòn waban, atitie ya lawulu, a bëngakomëzan ebe ndoan ya dibi a kòm ya kòm.
JUD.1.14	Enok angakòbò adzo daban anë profèt, ngongo ebulu atarigi abë Adam, nyè na: Yënë, Nti angasò ai mimfufub minkunda mie, 
JUD.1.15	na abò bësë nkat, akpèè e bod bësë babëlë ki Zamba a nkat asu bëbe mimboan baban bëngabò tègè bisi Zamba, ai asu bëbe bë mam bësë bësëm bayëbë ki Zamba bëngalaṅ nyè. 
JUD.1.16	Bod bëte mbò balòdan, bësaṅan; batoṅ hë miṅyian miaban, ndò fë anyu daban lakòbò minkòbò mi enguṅ, babòlan bod ai ezëzëk nkòbò.
JUD.1.17	Mfag waan, a mindindiṅ miama, miayean tsog e mam apostel bë Nti waan Yesus Kristus bëngatari kad. 
JUD.1.18	Bëngakad mina na: A mëlu më mvua, bod bë fyanga bayi bò hala, bëtoṅo hë miṅyian miaban a miabisi ki Zamba. 
JUD.1.19	Bod bëte mbò batsam bod, bod bë si-ndon, tègè ai Nsisim a nyòl dzaban. 
JUD.1.20	A mindindiṅ miama, mfag waan, loṅan enyiṅ dzaan mina bëben a mod mfufub ṅyëbë waan, mikogëlan abë Mfufub Nsisim. 
JUD.1.21	Baalan mina bëben a ediṅ Zamba ete. Yangan ngòl Nti waan Yesus Kristus asu enyiṅ kòm. 
JUD.1.22	Yënan e ba babod ngòl, 
JUD.1.23	mikode e ba bëvòg, mivaaga bò mfag bënë a ndoan; Yënan e ba bëvòg ngòl ai wòṅ osë, mifëmë tò eyie ya nyòl enë mvit.
JUD.1.24	E nyò anë ngul ya akala mina na të miaku, ai alëdë mina a mis më duma die tègè ai atòn, ai mintag, 
JUD.1.25	abë Zamba ya anë etam, nkode waan, abë Yesus Kristus Nti waan, duma, ati, ngul, edzoe, osusua bisëb ai etoa dzi ai a bisëb bisë. Amen.
REV.1.1	Ekuli-mam Yesus Kristus ya Zamba angavë nyè na alëdë bësye boe: e mam mëngayi ya bòban, abò na mëyëmban ai nloman angalom englès woe abë etuga dzie Yesus. 
REV.1.2	Ṅnyè abòòlò e mam mësë angayen na mënë ebug Zamba ai mbòòlan Yesus Kristus. 
REV.1.3	Mvòm ai e mod alaṅ, ai e bod fë bawog bibug bi nkòbò-profèt, bënyiege fë e mam mënë ntilan ete. Amu abog antoa ya babi. 
REV.1.4	Ma Yohannes, matil mënda më Zamba zamgbal 
REV.1.5	ai abë Yesus Kristus, wusnèt, mod-afidi, ntol bëwu ai ndzoe minkukuma ya si. E mod angadiṅ mina, atii mina a minsëm mian ai mëki moe, 
REV.1.6	abòò na mibò nguma edzoe, bëfada asu Zamba ai esya woe, duma ai ngul bibòò ai nyè a bisëb bisëb. Amen. 
REV.1.7	Yënë sik, azu ai minkut, ndò dis asë layi nyè yen, tò ben e ba bëngatubulu nyè; abog te mëyòṅ mësë ya si mayi nyè yëb. Owe, amen. 
REV.1.8	Ma mënë Alfa ai Omega
REV.1.9	Mamen Yohannes, manyaṅ waan, a mëngabi ngab fufulu ai mina a mindzug ai a edzoe, ai a azombo abë Yesus, mëngabë a elon baloe na Patmos
REV.1.10	Mëngabë anë a biyëyëm
REV.1.11	na: Tili e dzam wayen a kalara, olom mënda më Zamba zamgbal a Efesi, a Smirna, a Pergamom, a Tiatira, a Sarda, a Filadelfia ai a Laodisea.
REV.1.12	Ndò mëngakilan na mayen e kiṅ engabë ekòbògò ai ma; a makilan na, mëntala bitelëge mëlamba bi mvòt zamgbal, 
REV.1.13	a zaṅ bitelëge mëlamba, hë anë mòn mod 
REV.1.14	Nlo woe ai mfum esil bingabë anë ten, mis moe mëngabë anë nkabag ndoan, 
REV.1.15	mëkol moe mëngabë anë ekye yasò a mbuṅ ndoan, kiṅ dzie hë anë kiṅ minsum mëndim, 
REV.1.16	angabë abëlë atitie zamgbal a wò mbo-nnomo, mod nyamëla okëṅ avolo, atoa minkòṅ mibè akui nyè a anyu, asu die atoa anë eyòṅ nlo-dzobo afyè a ngumaa.
REV.1.17	Ayen mëngayen nyè, ndò mëngaku nyè a mëkol anë mbim, ndò abede ma wò mbo-nnomo a nyòl, nyè na: Të wambara. Ma mënë e mod osu ai e mod mvua, 
REV.1.18	e mod avëë, mëngabë ṅwuan, dzam da yënë, mëvëë a bisëb bisëb, ndò fë mëbëlë bidibiga ya awu ai e bi ya Hades
REV.1.19	Tili hm e mam ohë yen, e mam mënë ai e ma mayi bòòban a mvus e ma. 
REV.1.20	Ndimba atitie zamgbal ya ohë yen a wò mbo-nnomo wama ai bitelëge mëlamba bi mvòt zamgbal. Atitie zamgbal anë benglès
REV.2.1	Tili englès ya nda-Zamba ya Efesi na: E mod abëlë atitie zamgbal a mbo-nnomo woe akòbò e mam ma, ṅnyè awulu a zaṅ bitelëge mëlamba bi mvòt zamgbal. 
REV.2.2	Mayëm mimboan mie, ai tuṅ dzoe ai azombo doe, ai na wadzibi ki e bod bënë abe, ndò fë ongakyègè e bod badzo na bënë apostel, ndë bò basëki apostel, ndò ongayen na bënë bod minnal. 
REV.2.3	Onë fin, ongazombo mindzug asu dama, ndò waandzëki ku sòm. 
REV.2.4	Dzam da, mawog ai wa olun na ongadzoge ediṅ ongabë obëlë osusua a si. 
REV.2.5	Tsogo hm e hom ongaku mbëg, ovëṅan, obò e mimboan mi osu. Ngë tegè ai nala, mayi sò abë wa, mëvaè etëlëge alamba dzoe e hom yakad tëbë, ngë waandzëki tsende enyiṅ. 
REV.2.6	Dzam da, wabò mbëṅ na, wafëm mimboan mi bod bë Nikolas
REV.2.7	E mod abëlë mëlò, awogo e dzam Nsisim wadzo ai mënda më Zamba. E mod ayi kui zingi, mayi nyè vë ngul ya adi ebuma ya ele enyiṅ, a etëlë a Paradis Zamba.
REV.2.8	Otili hm englès ya nda-Zamba ya Smirna na: E mam ma mmò e mod osu ai mod mvua akòbò. Ṅnyè angabë ṅwuan, ndò fë angabi enyiṅ. 
REV.2.9	Mayëm ndzug woe ai mëbua moe, dzam da onë nkukuma, mayëm mgbalan e bod badzo na bënë Yuden bamgbali wa, ndë basëki Yuden
REV.2.10	Të hm wambara e mam wayi dzugi. Satan ayi woa bod bëvòg ya abë mina a mbog, asu yë na mibi mëbobëla, ndò miayi bi ndzug mëlu awom
REV.2.11	E mod abële mëlò awogo e dzam nsisim wadzo ai mënda më Zamba. E mod anë zingi aangabi ki nkat ya awu bèè.
REV.2.12	Tili englès ya nda-Zamba ya Pergama na: e mod abëlë nyamëla okëṅ yavol, a enë minkòṅ mibè, adzo e mam ma na: 
REV.2.13	Mayëm e hom otoa, awe ngò etoa-ati Satan enë, dzam da ndò walad ai dzoe dama, ndò fë waandzëki sie na wayëbë ma, tò ben a mëlu më Antipas, mbòòlò wama, mod-afidi wama, a bëngawoe a tisòn dzaan, e hom Satan anyiṅ. 
REV.2.14	Hë da, mawog olun ai wa ai ban mam, amu onë ai e bod bayëbë ayëgëlë Balaam
REV.2.15	Nala ngò fë waanyiṅ fufulu ai e bod bayëbe ayëgëlë bod bë Nikolas. 
REV.2.16	Tsendëge hm enyiṅ. Ngë tègè ai nala, mayi sò abë wa avol, mëzu luman ai bò ai nyamëla okëṅ ya anyu dama. 
REV.2.17	E nyò abëlë mëlò, awogo e dzam Nsisim wakad mënda më Zamba. Mayi vë zingi e manna asòlò, mayi fë nyè vë man ngòg afumu, mkpamaṅ dzoe ya mod ziṅ mfë ayëm ki, sësala hë e nyò anòṅ dzò, atoa ntilan a man ngòg te.
REV.2.18	Tili englès ya nda-Zamba ya Tiatira na: E mam ma mmò mòn Zamba akòbò; ṅnyè abëlë mis anë nkabag ndoan, ndò fë mëkol moe mënë anë ekye yasò a mbuṅ ndoan. 
REV.2.19	Mayëm mimboan mie ai ediṅ, ai ṅyëbe, ai esye, ai fin dzoe, ndò fë mimboan mi mvua mie mialod e mi mi osu. 
REV.2.20	Dzam da, mawog olun ai wa na wadzoge e mininga anë dzoe na Yezabel
REV.2.21	Ndò mavë ya nyè abog na atsende enyiṅ, ndò ayi ki na avëṅan a bisog bie. 
REV.2.22	Mazu hm nyè lum okòn a enòṅ, mëbò fë na e bod bandaman alug ai nyè bëbi abui mindzug, ngë bandzëki tsende a mimboan mi mininga te, 
REV.2.23	mayi fë woe bòn boe mfaṅ a wu. Abog te mënda më Zamba mësë mayi yëm na mamen matsas miṅyian ai minnëm, ndò fë mayi vë mina bësë, anë mod akyaè mimboan mie. 
REV.2.24	E mina bëvòg ya Tiatira, a mibëlë ki ayëgëlë di, a miayëm ki ndimba mam më Satan
REV.2.25	hë na e dzi ya mimbëlë ya, baalan dzò akëlë kui anë mayi sò. 
REV.2.26	E mod anë zingi, e nyò abaala mimboan miama akui a mëmana, mayi nyè vë edzoe a mëyòṅ, 
REV.2.27	ayi bò dzoe ai ntum ekye, anë eyòṅ bisoa bi ekòn biabole, 
REV.2.28	akyaè ya mamen mënganòṅ abë tara, ndò mayi nyè vë otitie kidi
REV.2.29	E nyò abëlë mëlò, awogo e dzam Nsisim wakad mënda më Zamba.
REV.3.1	Tili englès ya nda-Zamba ya Sardis na: E mam ma mmò e nyò abëlë minsisim mi Zamba zamgbal ai atitie zamgbal adzo: Mayëm mimboan mie, badzo na ovëë, ndë onë mbim. 
REV.3.2	Otòbògò evie, owonëṅe e man abim aligi ya, a atëlë a etye awu, amu mayen ki na mimboan mie minë ntud a mis më Zamba wama. 
REV.3.3	Tsogo hm akyaè bëngavë wa ai akyaè ongawog; nyiege dò, otsende fë enyiṅ. Ngë obò tègè bò evie, mayi sò anë ṅwuwub, ndò fë wayi ki yëm awola mayi wa ku a nyòl. 
REV.3.4	Dzam da, obëlë te ban bod a Sardis a bavë ki biyie biaban mvit; bayi wulu ai ma bëbëgë mimfum biwòman, amu bakyëbë ai nala. 
REV.3.5	Zingi yayi bòd mimfum biwòman nala, ndò fë mayi ki dim dzoe die a kalara enyiṅ; mayi mëm dzoe die a mis më Tara ai a mis benglès boe. 
REV.3.6	E mod abëlë mëlò, awogo e dzam Nsisim wadzo ai mënda më Zamba.
REV.3.7	Tili englès ya e nda-Zamba ya Filadelfia na: Mfufubu, bëbëla mod, e nyò abëlë edibiga David, ngë ayaè tègè ai e mod afèd, afëdë tègè ai e mod ayaè, akòbò e mam ma na: 
REV.3.8	Mayëm mimboan mie, yënë, mëngavë wa mbè ya oyoo, a mod asëki dzam fèd, amu onë ngul abòd ndò ongabaala ebug dzama, waandzëki sie dzoe dama. 
REV.3.9	Yënë sik, bod bëziṅ ya ekoan Satan a badzo na bënë Yuden, ndë basëki, bënë hë bod minnal, mayi bò na bëzu wa laban a mëkol a si, bëyëm na mëngadiṅ ya wa
REV.3.10	Amu ongabaala ebug fin dzama ndò fë ma mayi wa kala a awola mëbobëla layi sò a si esë, na babobolo e bod bëtoa a si
REV.3.11	Mazu avol. Baala e dzi obëlë, asu yë na të mod ziṅan òṅ ekadi-olugu dzoe. 
REV.3.12	Mayi bò na zingi ebò andie a nda Zamba wama, aangakui ki a nsëṅ ete; Mayi nyè til dzoe Zamba wama a nyòl, dzoe tisòn Zamba wama, mkpamaṅ Yerusalem ya wasus a yob abë Zamba wama, ai mkpamaṅ dzoe wama. 
REV.3.13	E mod abëlë mëlò awogo e dzam Nsisim wadzo ai mënda më Zamba.
REV.3.14	Tili englès ya e nda-Zamba enë a Laodisea na: Bibug bi Amen, mbòòlò ya anë mod-afidi ai mod-bëbëla, mëtari më bikokoma bi Zamba. 
REV.3.15	Mayëm mimboan mie, na wasëki tò avëb, tò ayoṅ. Ngë otoa dzam bò avëb ngë ayoṅ! 
REV.3.16	Mbol hm onë ntotòm, tègè ai nyè ayoṅ ngë avëb, mazu wa yo a anyu dama. 
REV.3.17	Mbol wadzo na: Mëbëlë akuma, ndò fë mazuzu ya mabò nkukuma, mayaṅan ki ai dzom ziṅ, dzam da wayëm ki na wa onë dzëdzaa, mbubua, ndindim ai nsò. 
REV.3.18	Malëb wa na okus mvòt ya bëmana ya bum a ndoan abë ma, asu yë na obi akuma, okus mimfum biwòman, obòd, osòn ya nsò woe tègè fë kui a ngëëṅ; okus mbòn basii a mis, osii asu yë na otoan yen. 
REV.3.19	Makòṅan ai e ba madiṅ, mëndëgëlë fë bò. Bò hm mvam, otsende hm fë enyiṅ. 
REV.3.20	Yënë, mëtëlë a mbè, mëkudu; ngë mod ziṅ awog kiṅ dzama, ayaè ma mbè, mayi nyian abë nyè, mëngadi ai nyè, nyè fë ai ma. 
REV.3.21	Mayi bò na zingi etòbò ai ma a etoa-ati dzama, akyaè ya mamen mëngakui zingi, mëtòbò fë ai Tara a etoa-ati dzie. 
REV.3.22	E mod abëlë mëlò awogo e dzam Nsisim wakad mënda më Zamba.
REV.4.1	A mvus e mam ma, mëngayen mam a nlo: mbè oyoo a yob, e kiṅ osu mëngawog ekòbògò anë tòṅ engadzo ai ma na: Zaag abë ma a yob mu, mayi wa lëdë e mam mayean yenan a mvus e ma. 
REV.4.2	Etye etye te, mëntoa anë a biyëyëm, ndò bëngatele etoa-ati a yob, mod antoa etoa-ati dzi a yob, 
REV.4.3	e mod angabë atoa nyò angafulan ai ngòg yasper ai sarda, ndutum ongabë etoa-ati ndiṅan a nyòl, ofulan ai ngòg smaragda. 
REV.4.4	Bitoa mintèd minyii bingabë etoa-ati edinga a nyòl; a bitoa mintèd minyii bi, minnom mi bod mitoa, mibëgë mimfum biwòman, bikada bi olugu bi mvòt a minlo a yob. 
REV.4.5	Felfes ai zeyaṅ ai kiṅ bingasò a etoa-ati dzi, mëlamba më ndoan zamgbal mëyoṅo a etoa-ati osu, mmò mënë minsisim mi Zamba zamgbal
REV.4.6	a etoa-ati osu, hë anë maṅ më eyèt
REV.4.7	E tsit osu efulan ai emgbëm, e tsit bèè efulan ai nnom-nyag, e tsit lala ebëlë asu anë edi mod, e tsit nyiina efulan ai e ndoe yayëlë. 
REV.4.8	E tsit enyii nyi, anë e nyili ebëlë mëfab mësaman, mis mënë bò hom osë edinga a nyòl ai a nnëm ete ha, ndò bakòbò tègè waè, ai alu, ai amos na:
REV.4.8	Mfufub, mfufub, mfufub,
REV.4.8	Nti Zamba ngul mësë,
REV.4.8	ṅnyè angabë, ṅnyè anë, ṅnyè azu.
REV.4.9	Ndò hm eyòṅ esë ya tsit yavë e mod atoa a etoa-ati, a avëë a bisëb bisëb, eyòṅ bavë nyè duma ai olugu ai ngaṅ, 
REV.4.10	e minnom mi bod mintèd minyii mi, mingaku e mod atoa a etoa-ati a si osu, bëngalugu e nyò avëë a bisëb bisëb, bëwoaga bikada bi duma biaban a etoa-ati osu, bò na: 
REV.4.11	A Nti ai Zamba waan,
REV.4.11	wakyëbë ai duma, ai olugu, ai ngul,
REV.4.11	amu wa ongakom bisë,
REV.4.11	ndò fë bingabòban, bikomban a ṅyian woe.
REV.5.1	Ndò hm mëngayen kalara
REV.5.2	Ndò mëngayen ngungul englès, oyedëgan a yob ete na: Za akyëbë na ayaè kalara, atii zitam dzie? 
REV.5.3	Mod ziṅ tègè ai ngul te tò a yob, tò a si, tò a bëkon, na ayaè kalara ngë abëbë nyè. 
REV.5.4	Ndò mëngayon abui, amu bandzëki yen mod ziṅ ya akyëbë na ayaè kalara ngë ki abëbë nyè. 
REV.5.5	Ndò mbòg ya minnom mi bod adzo ai ma na: Të wayon; yënë! Emgbëm ya ayòṅ Yuda, efalan David, ekui zingi na ayaè kalara ai zitam dzie zamgbal. 
REV.5.6	Ndò mayen, a zaṅ etoa-ati ai e tsit enyii nyi, ai a zaṅ minnom mi bod, ntomba
REV.5.7	Ndò angasò, anòṅò kalara a wò mbo-ngala e mod angabë atoa a etoa-ati. 
REV.5.8	Eyòṅ anganòṅ kalara, e tsit enyii nyi ai minnom mi bod mintèd minyii mi, bëkuu ntomba osu, bëbëlë anë mod mvèt ai kòb mvòt etoa ndzalan ai otu, mbiè binë ngogëlan mimfufub, 
REV.5.9	bëngayia mkpamaṅ dzia, bò na: Wakyëbë na onòṅ kalara, oyaè fë zitam dzie, amu bëngatsig wa kiṅ, ndò ongakus bod asu Zamba a mëki moe, bod ya nda-bod esë, ai minkòbò misë, ai ayom asë, ai mëyòṅ mësë, 
REV.5.10	ndò ongabò na bëbò bod bë edzoe ai bëfada asu Zamba, ndò bayi dzoe a si. 
REV.5.11	Ndò mëngayen, mëwogo kiṅa bui benglès a nkòran etoa-ati, kiṅ tsit ai minnom mi bod, taṅ dzaban etoa bakuda bakuda, ezòb ezòb, 
REV.5.12	bëkòbògò a yob ete na: Ntomba ya bëtsig wakyëbë na onòṅ ngul ai akuma, ai fëg, ai fim, ai olugu, ai duma ai mëtaman. 
REV.5.13	Ndò fë ekokoma esë enë a yob ai a si, a bëkon ai a maṅ, ai e byem bisë binë ete, mëngawog bidzoo na: Ongëmë, olugu, duma, ai fim bibòò ai e mod atoa a etoa-ati fufulu ai ntomba fë a bisëb bisëb. 
REV.5.14	Ndò tsit enyii engadzo na: Amen. Minnom mi bod milaban a si, mingakogëlan.
REV.6.1	Ndò mëngayen anë ntomba wayaè zitam dzia ya zitam zamgbal, mëwogo anë tsit dzia ya tsit enyii yakòbò hë anë kiṅ nkulu na: Zaag. 
REV.6.2	Ndò mayen mfum ekabëli
REV.6.3	Eyòṅ angayaè e zitam bèè, ndò mawog e tsit bèè edzoo na: Zaag! 
REV.6.4	Ndò ekabëli efë yakui, eviege, ndò bëngavë e mod angabë abëdë ete ngul na amana mvoè a si, asu yë na bëtsigan kiṅ bò a bò, bëvëë nyè mod nyamëla okëṅ. 
REV.6.5	Eyòṅ angayaè e zitam lala, ndò mawog e tsit lala edzoo na: Zaag! Ndò mayen ekabëli evini, e mod angabë atoa dzò a yob abëlë nlot
REV.6.6	Ndò mëngawog hë anë kiṅa zaṅ e tsit enyii nyi edzoo na: Man angamba oles asu nsaṅ mòni, mëngamba më oles mëlè a taṅ nsaṅ mòni, hë da, të waandaman mbòn ai wayn. 
REV.6.7	Eyòṅ angayaè e zitam nyiina, ndò mawog kiṅ e tsit nyiina edzoo na: Zaag! 
REV.6.8	Ndò mayen ekabëli etoa nyòl zoṅ, dzoe e mod angabë atoa dzò a yob atoa na: Awu; Nnam bëkon ozaa watoṅ nyè, ndò bëngavë nyè ngul a efas nyiina ya si na awoe ai nyamëla, ai zie, ai awu, ai tsit mëfan ya si. 
REV.6.9	Eyòṅ angayaè e zitam tana, ndò mayen minsisim mi e bod bëngawoe etòm ebug Zamba ai asu mbòòlan bëngabë bëbëlë, mitoa a alatar a si. 
REV.6.10	Ndò bëngabam a yob ete, bò na: A mfufub ṅyëgëlë, a onë mod-afidi, wayi bò tègè tsig nkat, ovudan mëki maan abë e bod bëtoa a si akui oden? 
REV.6.11	Ndò bëngavë anë mod ya ete mfum ndzòmbò eyie, ndò bakad bò na bëtam waè tsëtsat, akui anë taṅ e bod basye ai bò fufulu ai taṅ babënyaṅ yatoban, tò e ba bëngayi ya wu, tò bò bëben. 
REV.6.12	Ndò angayaè e zitam samëna, mëyënë anë si yatigëdan eyëgan, nlo-dzobo angavin anë efus eyie ya bëtiṅ ai esil, ngòn esë entoa hë anë mëki. 
REV.6.13	Ndò atitie ya yob angaku a si, hë anë ele bibuma yasulan bikenges bibuma bie ai nkulu, 
REV.6.14	ndò yob ongasalban a zaṅ, hë anë wayëm a wavul afëb kalara, nkol osë ai elon esë bingafami a bitye biaban. 
REV.6.15	Minkukuma ya si, ai mimfaṅ mi bod ai bëdzoe bakuda bëzimbi, ai bod bë akuma, ai mingungul, man olò osë ai fili mod esë, bëngasòbò a mimbog mëkòg ai a minkom a minkol, 
REV.6.16	bëngadzo ai minkom ai minkol na: Kuan bia a yob, mimana bia sòli a mis më e mod atoa a etoa-ati ai a olun man ntomba, 
REV.6.17	amu mod amos olun waban asò ya, ndò za anë dzam bò nkanga a mis më amos te?
REV.7.1	A mvus hala, ndò mayen benglès bënyii bëtëlë a mëbug më si mënyii, bëyëmë ai bivundu binyii ya si na të evundu yadzimbi tò si, tò maṅ, tò ele ziṅ ki. 
REV.7.2	Ndò mëngayen englès mfë abëdë a mëkui më dzobo, abëlë zitam vëvëë Zamba, ndò angakòbò a yob ete ai e benglès bënyii bëngavë ngul na bëbò ai si ai maṅ a be, 
REV.7.3	nyè na: Të miabò tò si, tò maṅ tò ele abe, akëlë kui anë biayi fudi bësye bë Zamba waan ndëm a mvòm asu. 
REV.7.4	Ndò mëngawog taṅ e bod bëngabi ndëm, ntèd tòzin ai tòzin mëwom mënyi ai enyii
REV.7.5	A nda Yuda, tòzin awom ai bëbè bëbii ndëm, a nda Ruben tòzin awom ai bëbè, a nda Gad tòzin awom ai bëbè, 
REV.7.6	a nda Asèr tòzin awom ai bëbè, a nda Neftalim tòzin awom ai bëbè, a nda Manase tòzin awom ai bëbè, 
REV.7.7	a nda Simeon tòzin awom ai bëbè, a nda Levi tòzin awom ai bëbè, a nda Isakar tòzin awom ai bëbè, 
REV.7.8	a nda Zabulon tòzin awom ai bëbè, a nda Yosef tòzin awom ai bëbè, a nda Benyamin tòzin awom ai bëbè bëbii e ndëm nyi.
REV.7.9	A mvus hala, mëyënë mod nkunda, a mod ziṅan gabë ki dzam laṅ, a ayòṅ asë, ai mënda më bod, ai mëyom, ai minkòbò, bëtëlë a etoa-ati osu, bëtëlë fë man ntomba osu, bëbëgë mimfum biyie, bëbëlë mëlen a mò, 
REV.7.10	bëngakòbò a yob ete bò na: Akode abòò ai Zamba waan ya atoa a etoa-ati, fufulu ai man ntomba. 
REV.7.11	E benglès bësë bëngabë bëtëlë etoa-ati ai minnom mi bod ai tsit enyii edinga a nyòl bëngalaban ai mësu a si a etoa-ati osu, bëngakogëlan ai Zamba, 
REV.7.12	bò na: Amen, maa, ai duma ai fëg, ngaṅ ai olugu ai ngul ai fim bibòò ai Zamba waan a kòm ya kòm esë, Amen. 
REV.7.13	Ndò mbòg ya minnom mi mod adzo ai ma na: E bod bëbëgë mimfum mindzòmbò biyie ba mbò bënë bëza, ndò ki basò ve? 
REV.7.14	Ma ai nyè na: A Nti wama, wa wayëm dò. Nyè ai ma na: Mbò basò a mod ndzug eyëgan, ndò bëngamana sob biwòman biaban, bëmana bò na bifum a mëki më ntomba. 
REV.7.15	Asu te ndò bëtëlë a etoa-ati Zamba osu, bëluugu nyè ai alu, ai amos a tempel woe, e mod atoa a etoa-ati ayi tòbò ai bò. 
REV.7.16	Bayi ki dugan wog zie ngë ekode, tò ki na nlo-dzobo adzimbi bò, ngë ayoṅ ziṅ ki, 
REV.7.17	amu ntomba wakala bò a zaṅ etoa-ati, ndò fë ayi bò lëdë zen a etam mëndim më enyiṅ; Ndò fë Zamba ayi bò fimi bibëga bisë a mis.
REV.8.1	Eyòṅ angayaè e zitam zamgbala, ndò yob ongaku evol a ndiim, dzam bò etun awola. 
REV.8.2	Ndò mëngayen e benglès zamgbal ya bëkëlë Zamba osu, ndò bëngavë bò tòṅ zamgbal
REV.8.3	Ndò englès mfë angasò, atëbë a alatar abëlë ewuma mvòt, ndò bëngavë nyè abui otu asu yë na abaman wò ai ngogëlan mimfufub
REV.8.4	Ndò otsida otu ongabed a yob ai ngogëlan mimfufub a mò më englès a mis më Zamba. 
REV.8.5	Ndò englès anganòṅ ewuma, adzala dzò ai maag më ndoan ya alatar, ndò awoa a si, antëm na hë eduṅ nkulu, ai bidim, zeyaṅ, si engatigëdan.
REV.8.6	E benglès zamgbal bëbële tòṅ zamgbal bëngakomëzan na balòṅ dzò. 
REV.8.7	Ndò e nyò osu alòṅ. Mëtaag ai maag më ndoan, bitoa mbaman ai mëki bingadabëda a si. Efas si lala emana dig, efas bile lala emana dig, kye bilòg esë emana dig. 
REV.8.8	Ndò englès bèè angalòṅ tòṅ. Ndò labò hë anë mod nkol adigi a ndoan, ndò angaku a maṅ, efas lala ya maṅ entoa mëki, 
REV.8.9	efas lala ya bikokoma bianyiṅ a maṅ, a bibëlë enyiṅ, biwuu; Efas lala ya mal ya maṅ bimana ndaman. 
REV.8.10	Ndò englès lala angalòṅ tòṅ: ndò mod otitie angasòdan a yob, ayoṅo anë ngoe, ndò angaku efas asoe lala a yob, akuu fë a bitam mëndim, 
REV.8.11	dzoe otitie te anë na absinta; efas lala ya mëndim entoa hë ngom, ndò abui bod bëngawu mëndim mëte amu mëngamana vëṅan ayol ayol. 
REV.8.12	Ndò englès nyiina alòṅ tòṅ. Ndò angadzimbi efas lala ya nlo-dzobo, ai efas lala ya ngòn, ai efas lala ya atitie, asu yë na efas lala ya ete eku a dibi, efas lala ya amos tègè fë ai mfyè, alu fë hë dibi dzam dëda. 
REV.8.13	Ndò hm mazu yen, mëwogo fë anë ndoe dzia yayëlë a yob ete, edzoo a yob ete na: Amala, amala, amala ai e bod bëtoa a si. Benglès bëfë bëlè bò bëngazu ya lòṅ tòṅ.
REV.9.1	Ndò englès tana angalòṅ tòṅ
REV.9.2	ndò angayaè ebe tolendoṅ, otsida ongakui a ebe ha anë otsida mod ndoan, ndò nlo-dzobo ai evundu bingaku dibi etòm otsida ya ebe. 
REV.9.3	Bitandak bikui hm fò a otsida, bintoa a si, ndò bavë bò ngul anë bëkara-olërë ya si. 
REV.9.4	Ndò bëngakad bò na të babò kye ngë elòg ngë ele ziṅ abe, bëbò hë e bod babëlë ki ndëm Zamba a mvòm asu abe. 
REV.9.5	Ndò bëngavë bò ngul na të bawoe bò, dzam da na bëtibili bò ngòn etan, etibili te ebò anë etibili kara-olërë eyòṅ alob mod. 
REV.9.6	Mëlu mëte, bod bayi dzëṅ awu, tègè dò yen, bayi yi du na bawu, awu angatub bò.
REV.9.7	Bitandak bingabë bifulan ai bikabëli ya binë nkomëzan asu bita, bëbëlë a minlo hë anë bikadi bi olugu bifulan ai mvòt, mësu maban hë anë mësu më bod, 
REV.9.8	bëbëlë esil hë anë esil bininga, mësoṅ maban mëtoa hë anë e ma më emgbëm, 
REV.9.9	ongon hë anë eben ekye, eduṅ mëfab maban etoa anë eduṅ bikalik bikye eyòṅ abui bikabëli biakë a bita. 
REV.9.10	Bëbëlë ngëm anë kara, ai mëbonga. A ngëm dzaban ngò bëngabë bëbëlë ngul ya abò bod abe a taṅ ngòn etan, 
REV.9.11	bëbëlë ndzoe waban, englès ya tolendoṅ, dzoe die anë a nkòbò ebrea na Abaddon
REV.9.12	Bidim bi osu bilodo. Bidim bifë bibè biazu a mvus hala.
REV.9.13	Ndò englès samëna angalòṅ tòṅ. Ndò mëngawog kiṅ dzia esòò a mëbug më alatar mvòt ya anë Zamba osu, 
REV.9.14	edzoo ai englès nyiina ya angabë abëlë tòṅ na: Tiigi e benglès
REV.9.15	Ndò e benglès bënyii ya bënë nkomëzan asu awola, ai amos ai ngòn ai mbu bëngatiiban, asu yë na bawoe efas lala ya bod. 
REV.9.16	Ndò taṅ nkunda bita ya bikabëli a yob engabë bakuda bakuda. Mamen mëngawog taṅ dzaban. 
REV.9.17	Na ngò mëngayen bikabëli a nlo, ai e bod bëngabë bëtoa ete, bëbëlë biben biviege, ai nyòl ten, ai nyòl zoṅ, minlo bikabëli mitoa anë minlo bimgbëm, ndoan ai otsida ai sulfur bikui bò a anyu. 
REV.9.18	A mvus e bindëgëlë bi, ndò efas lala ya bod engamana wu hë a ndoan ai otsida ai sulfur ya bikui bò a anyu. 
REV.9.19	Amu ngul bikabëli enë bò a anyu ai a ngëm dzaban. Amu ngëm dzaban enë anë nyò, bëbëlë minlo, ete ngò babò abe. 
REV.9.20	E bod bëvòg, a bandzëki wu a bindëgëlë bi, tègè vëṅan a bëbe mimboan baban, asu yë na të badugan lugu bësatan, ngë bëzamba bë mvòt, ngë e ba bë silba, ngë e ba bikye, ngë e ba mëkòg ngë ele, a babëlë ki ngul ya ayen, ngë awog, ngë awulu, 
REV.9.21	ndò fë bandzëki lum mvus a ṅwoan bod waban ai mëbiaṅ, tò a bisog, tò a wub waban.
REV.10.1	Ndò mëngayen englès mfë atoa ngul abui akpaa a yob, abëgë nkut a nyòl, ndutum otoa nyè a nlo, asu die atoa anë nlo-dzobo, mëkol moe anë mëndie më ndoan, 
REV.10.2	abëlë man kalara ayoo a wò woe; ndò angatele akol mbo-nnomo die a maṅ, e di mbo-ngala a nkot si, 
REV.10.3	ndò angabam a yob ete anë eyòṅ emgbëm yabon. Eyòṅ angabam nala, bënkulu zamgbal bëvë hm kiṅ dzaban. 
REV.10.4	Eyòṅ bëngavë kiṅ dzaban, mëngayi hm til, ndò mawog kiṅ esòò a yob, ndò yadzo na: Fëdë e mam bënkulu bëhë dzo ai zitam, të watil mò. 
REV.10.5	Ndò hm englès mëngayen atëlë a maṅ ai a si, angabede wò mbo-nnomo woe a yob, 
REV.10.6	akani sòṅ a bë e nyò avëë a bisëb bisëb, e nyò angakom yob ai e byem binë ete, akomo si ai e byem binë ete, maṅ ai e byem binë ete, na të abog labad tëgëlan, 
REV.10.7	dzam da, e mëlu ya englès zamgbala ayi lòṅ, eyòṅ ayi sò na azu lòṅ tòṅ dzie, abog te ndimba Zamba yayi dzalëban, akyaè angayedan bësye boe, bëprofèt.
REV.10.8	Ndò e kiṅ mëngawog esòò a yob yadugan dzo ai ma na: Këlë nòṅ e kalara
REV.10.9	Ndò mëngakë abë englès, ma ai nyè na avë ma man kalara. Nyè ai ma na: Nòṅò, omana nyè di, ayi bò na abum amana wa yol, dzam da ayi wa bò ezëzëk a anyu anë woe. 
REV.10.10	Ndò mënganòṅ man kalara a wò englès, mëmana nyè di, atoa ma a anyu anë ezëzëk woe, dzam da amana mëngamana nyè di, abum antoa ma ayol ayol. 
REV.10.11	Bò ai ma na: Ongënë oyean bò esye profèt asu abui mëyom ai mëyòṅ, asu minkòbò ai bidzoe.
REV.11.1	Ndò bëngavë ma engëṅ etoa hë anë ntum, bò na: Tëbëge, ovëg
REV.11.2	Dzoge mfag abaa ya nsëṅ tempel, të wavëg wò, amu anë asu bëhaiden, ndò fë bayi wulu a mfufub tisòn a yob ngòn mëwom mënyii ai ebè
REV.11.3	Mayi tele bëbòòlò bama bëbè
REV.11.4	Mbò bënë bile bi mbòn bibè ai bitelëge mëlamba bibè ya bitëlë Nti si-ndon osu. 
REV.11.5	Ndò ngë mod ziṅ ayi na abò bò abe, ndoan yayi bò kui a anyu, emana digi minziziṅ miaban. Ndò ngë mod ziṅ ayi na abò bò abe, nala ngò ayean wu. 
REV.11.6	Bò bëbëlë ngul ya afèd yob, na të mvëṅ yanòṅ a mëmos babò esye profèt dzaban, bëbëlë fë ngul ya abò na mëndim mëvëṅan mëki, ai abò na si eyen bidim e taṅ esë bayi. 
REV.11.7	Eyòṅ hm bayi mana mbòòlan waban, e tsit afan
REV.11.8	Bayi dzoge mimbim miaban a mbam nsëṅ mod tisòn
REV.11.9	Mëlu mëlu mëlè ai etun, bod ya mëyom ai mënda më bod, ai minkòbò ai mëyòṅ, bayen mimbim miaban, tègè ṅyëbë na bëboe mimbim miaban a sòṅ. 
REV.11.10	E bod bëtoa a si bayi tag a nyòl dzaban, bëngafon, bëvaan bò a bò bifaè, amu bëprofet bëbè bëte bëngatibili bod ya bëtoa a si. 
REV.11.11	Abog te, a mvus mëlu mëlè ai etun, nsisim enyiṅ ya abë Zamba onganyian abë bò, bëngatëbë bëtëtëlë, abog te e bod bëngayen bëngakòn wòṅ eyëgan. 
REV.11.12	Eyòṅ te bëngawog mod kiṅa sòò a yob adzoo ai bò na: Bedan mu. Ndò bëngabed a yob a nkut, minziziṅ miaban mibëbëgë bò. 
REV.11.13	Awola te ben, ndò si engatigëdan eyëgan, efas lala ya tisòn ekuu a si, ndò bod tòzin zamgbal bëngawu a si etigëdan ha, e bod bëvòg bëntoa a mësis ete, bëngavë Zamba ya yob duma.
REV.11.14	Bidim bi bèè bilod ya. Yënë sik, bidim bi lala bili biazu avol.
REV.11.15	Ndò englès zamgbala angalòṅ tòṅ. Ndò kiṅ engasò abui a yob na: Edzoe si-ndon ebò ya edzoe Nti waan ai Kristus woe, ayi dzoe a bisëb bisëb. 
REV.11.16	Ndò e minnom mi bod mintèd minyii mitoa Zamba osu a bitoa bi ati biaban bëngalaban ai mësu maban a si, bëngakogëlan ai Zamba, 
REV.11.17	bò na: Biavë wa ngaṅ, a Nti Zamba ngul mësë, wa ya onë, wa ya ongabë, amu onganòṅ mod ngul woe, ndò fë ongadzoe. 
REV.11.18	Ndò mëyòṅ mëngafam, olun woe osòòg, ai abog ya bëwu babëlë nkat, ai na wavë bëbò bisye boe bëprofèt maan, ovaa fë mimfufub ai e bod bambara dzoe doe maan, tò bòngò tò bënyia-bodo, ai na waandaman e bod bandaman si. 
REV.11.19	Ndò e tempel Zamba anë a yob angayaaban, arka elad-amvoe
REV.12.1	Ndò mod ndëm angayene a yob: mininga
REV.12.2	atoa abum, angatad ai mintye mi nkogolo, asaṅan na ayi bye. 
REV.12.3	Ndò ndëm fë engayene a yob: mod ngaṅ-mëdzaa aviege, abëlë minlo zamgbal ai tòṅ awom, abëlë fë mintom mi nkukuma a minlo zamgbal mi, 
REV.12.4	ngëm dzie engavoe efas lala ya atitie ya yob, awoa dò a si. Ndò e ngaṅ-mëdzaa nyò angatëbë e mininga ayigi bye nyò osu, asu yë na, ṅnyie anë abye, amana nyè di mòn. 
REV.12.5	Ndò angabye mòn fam; ṅnyè ayi dzoe mëyòṅ mësë ai ntum ekye; Ndò bënganòṅ e mòn nyò, bëkëlë ai nyè abë Zamba ai a etoa-ati dzie. 
REV.12.6	Ndò mininga angatub a nkod-nnam, awe ngò abëlë afola ya Zamba angakomëzan nyè, asu yë na bëtòṅ nyè we mëlu tòzin ai mintèd mibè ai mëwom mësaman.
REV.12.7	Ndò bita bingabò a yob; Mikael ai benglès boe bëngayidan ai e mod ngaṅ-mëdzaa nyò. E ngaṅ-mëdzaa nyò ai benglès boe bëngayidan, 
REV.12.8	ndò bëngatègè bò, tègè fë ai afola asu daban a yob. 
REV.12.9	Ndò bëngawoe e ngaṅ-mëdzaa nyò, mod nnomo nyò, ṅnyè baloe na Satan, ṅnyè adug si-ndon esë, ndò bëngawoa nyè a si, ndò fë bëngawoa benglès boe fufulu ai nyè a si. 
REV.12.10	Ndò mëngawog mod kiṅa yob adzoo na: Etoa dzi, akode ai ngul ai edzoe Zamba waan ai fim Kristus woe bisò ya, amu e mod angabë asòman babëdzaṅa woaban ya a si, e nyò angabë asòman bò a mis më Zamba waan ai alu ai amos. 
REV.12.11	Ndò bëngatègè nyè asu mëki më ntomba ai asu ebug mbòòlan dzaban, ndò bandzëki diṅ enyiṅ dzaban akui a awu. 
REV.12.12	Asu te fonan, mina yob ai e bod mitoa ete; Amala ai si, ai maṅ, amu e Satan asus abë mina anë mfaman abui, mbol ayëm na abog anë nyè etun. 
REV.12.13	Eyòṅ ngaṅ-mëdzaa angayen na bëwoa ya nyè a si, angatoṅ e mininga angabye mòn fam nyò. 
REV.12.14	Ndò bëngavë mininga mëfab mëbè më e ndoe yanen abui, asu yë na ayële, atub e nyò nyi a nkod-nnam, a etòbògò dzie, awe ngò batòṅ nyè nguma abog, ai mëbog ai etun abog. 
REV.12.15	Ndò nyò engayo mëndim hë anë osoe a anyu die na yatoṅ mininga, asu yë na osoe okë ai nyè. 
REV.12.16	Ndò si engavòli mininga, si eyaa anyu die, ndò yamana min osoe ya ngaṅ-mëdzaa angayo a anyu die. 
REV.12.17	Ndò ngaṅ-mëdzaa angafam ai mininga, angakë na akë luman ai e bòn boe bëvòg
REV.12.18	Ndò angatëbë a nsëlëg ya maṅ.
REV.13.1	Ndò mëngayen tsit afan
REV.13.2	Ndò e tsit mëngayen engabë anë zë, mëkol moe anë tsit fë, anyu die anë anyu emgbëm. Ndò ngaṅ-mëdzaa angavë nyè ngul dzie ai etoa-ati dzie, ai mod fim. 
REV.13.3	Nlo woe mbòg ongabë anë bëngabaè wò avëṅ na awu, ndò avëṅ awu di angalèd. Si esë engatoṅ e tsit afan nyi a minkamaṅ ete. 
REV.13.4	Bëngalugu ngaṅ-mëdzaa, amu angavë tsit afan ngul, bëngalugu tsit afan bò na: Za afulan ai tsit afan, za ki anë dzam luman ai dzò? 
REV.13.5	Ndò bëngavë nyè anyu labò enguṅ, akpëgëlë fë, bëvë nyè ngul ya abò dò ngòn mëwom mënyii ai ebè. 
REV.13.6	Ndò angayaè anyu die na amgbali Zamba, na amgbali dzoe die ai nda dzie, e bod bëtoa a yob. 
REV.13.7	Ndò bëngavë nyè ngul ya aluman ai mimfufub, ai atëgë bò, ndò fë bëngavë nyè ngul ya adzoe nda-bod esë, ai ayom, ai nkòbò ai ayòṅ asë. 
REV.13.8	Ndò e bod bësë bëtoa a si bayi nyè lugu, e ba ya dzoe daban asëki ntilan osusua akomo-lë yob ai si a kalara enyiṅ man ntomba ya angatsigëban. 
REV.13.9	Ngë mod ziṅ abëlë mëlò, awogo! 
REV.13.10	Ngë mod ziṅ anë asu mëkaban, akëlë a mëkaban. Ngë mod ziṅ ayean wu nyamëla okëṅ, bayi nyè woe ai nyamëla okëṅ. Aha ngò hm bayen azombo ai ṅyëbë mimfufub.
REV.13.11	Ndò mëngayen tsit afan fë ehama a si, ebëlë tòṅ ebè anë ntomba, dzam da ekòbògò anë ngaṅ-mëdzaa. 
REV.13.12	Tsit te yabò mam më ngul më tsit afan osu a mis moe, engabò na tsit ai e bod bëtoa ete bëlugu e tsit afan osu ya avëṅ awu die angamana lèd. 
REV.13.13	Yabò mëndëm mënen, yabò na ndoan ezu a yob, esus a si a mis më bod, 
REV.13.14	ndò adug e bod bëtoa a si ai mëndëm ya bëngavë nyè ngul na abò a mis më tsit afan, akada e bod bëtoa a si na bëkom bivëgëlë asu e tsit afan bëngabali ai nyamëla okëṅ, enyiṅ ifë. 
REV.13.15	Ndò bëngavë nyè ngul na avë evëgëlë tsit afan ṅhëbë, evëgëlë tsit afan entoa dzam kòbò, abò fë na e bod bësë balugu ki evëgëlë tsit afan bëwu. 
REV.13.16	Ndò fë abò na bësë, tò bòngò tò bënyia-bodo, tò minkukuma tò mimbubua, tò bod bë fili, tò bëlò, na bëfudi bò ndëm a wò mbo-nnomo ngë ki na a mvòm asu. 
REV.13.17	Mod angabë dzam kuan ngë ki na akus hë abëlë ndëm; ndëm te enë dzoe tsit afan ngë ki na e nòmbò ya dzoe die. 
REV.13.18	Fëg enë hm ha. E mod abëlë fëg, alaṅa nòmbò tsit afan
REV.14.1	Ndò mëngayen ntomba otëlë a nkol Sion, bod bënë ai nyè ha ntèd tòzin ai tòzin mëwom mënyii ai enyii, bëbëlë dzoe die ai dzoe esya atoa bò ntilan a mvòm asu
REV.14.2	Ndò mëngawog kiṅ esòò a yob anë kiṅa bui mëndim ai anë kiṅ mod nkulu; e kiṅ mëngawog etoa anë kiṅ bëbomo bë mvèt babom mvèt dzaban. 
REV.14.3	Bëngayia hë anë mkpamaṅ dzia a etoa-ati osu, ai a mis më tsit enyii ai a mis minnom mi bod, ndò mod ziṅan gabë ki dzam yègè dzia, sësala hë ntèd tòzin ai tòzin mëwom mënyii ai enyii a bëngakus a si. 
REV.14.4	Mbò bandzëki kalan mvit ai mininga, amu bënë mintud, mbò batoṅ ntomba e hom osë wakë. Mbò bëngakus a bod na bëbò mintol asu Zamba ai asu tsit afan, 
REV.14.5	ndò bandzëki yen mëdugan a anyu daban, bënë tègè ai atòn.
REV.14.6	Ndò mëngayen englès mfë ayëlëgë a yob, abëlë mbëmbë foe kole na akad e bod bëtoa a si-ndon, ai ayòṅ asë, ai nda-bod esë ai nkòbò, ai ayòṅ, 
REV.14.7	akòbògò a yob ete na: Mbarëgan Zamba, mivë nyè duma, amu awola nkat die asò ya, luugan e nyò angakom yob ai si, ai maṅ, ai bitam mëndim. 
REV.14.8	Englès mfë, e nyò bèè, azaa a mvus hala, nyè na: Aku ya, Babilon
REV.14.9	Englès mfë, enyò lala, atoṅo bò, akòbògò a yob ete na: Ngë mod ziṅ a lugu tsit afan ai evëgëlë dzie, anòṅò fë ndëm dzie a mvòm-asu ngë ki na a wò woe, 
REV.14.10	e nyòlò te ayi nyu wayn olun Zamba a bayi bag eligidi eligidi a kòb olun dzie, ayi bi etibili a ndoan ai sulfur a mis mimfufub benglès, ai a mis më ntomba. 
REV.14.11	Otsida etibili dzaban wabed a bisëb bisëb; e bod balugu e tsit afan nyi ai evëgëlë dzie, ai e mod abëlë ndëm dzoe die, babëlë ki awaè ziṅ, tò ai alu tò ai amos. 
REV.14.12	Fin mimfufub hm nyi yaloe ha, e ba babaala mëbende më Zamba ai ṅyëbë Yesus. 
REV.14.13	Ndò mëngawog kiṅ esòò a yob na: Tilig. Atarigi etoa dzi, mvòm ai bëwu bëngawu abë Nti.
REV.14.14	Ndò mëngayen nkut ofumu, mod atoa a nkut a yob afulan ai mòn mod, abëgë ekadi mvòt a nlo, abëlë ebag bafumi bidi ete, evolo. 
REV.14.15	Ndò englès mfë angakui a tempel, angadzo a yob ete ai e mod angabë atoa a nkut na: Bëmë ebag dzoe, ofumi, amu awola bafumi bidi asò ya, amu mëkoe bidi ya si mëmana ya wum. 
REV.14.16	Ndò e mod angabë atoa a nkut a yob nyò angabëm ebag dzie a si, angafumi si. 
REV.14.17	Ndò englès mfë angakui a tempel ya anë a yob, nyè fë abëlë ebag ofumi evolo. 
REV.14.18	Ndò englès mfë angakui a alatar, abëlë ngul ya adzoe ndoan, ndò angaloe e nyò abëlë ebag ofumi evolo a yob ete na: Bëmë ebag dzoe yavol, okoe mësaṅ bibuma bi wayn ya si, amu mësaṅ bibuma moe mëngavie ya. 
REV.14.19	Ndò englès angabëm ebag dzie a si, angakoe wayn ya si, angafudi a mod kumba Zamba batòs nyè ete. 
REV.14.20	Ndò bëngatòs wayn a tisòn a nsëṅ, mëki mëngakui a ntòsan hi, dzam bò akui a ntye mësuṅ më ekabëli, dzam bò kilomera mintèd milè.
REV.15.1	Ndò mëngayen mod eyëgan ndëm fë a yob: benglès zamgbal bëbëlë e bindëgëlë bi mvua zamgbal, amu olun Zamba ongadzie abë bò.
REV.15.2	Ndò mayen hë anë maṅ më eyèt, mbaman ai ndoan. E bod bëngatègè tsit afan ai evëgëlë dzie, ai nòmbò woe, ai dzoe die, bëtëlë a maṅ më eyèt, bëbëlë mëmvèt më Zamba. 
REV.15.3	Bëyiègè dzia Moses
REV.15.4	Za ayi wa bò të mbara, alugu fë dzoe doe? Amu wa etam onë mfufub, amu mëyòṅ mësë mayi sò, mëngalugu a mis moe, amu mimboan mi sosoo mie miayi kui a ngëëṅ.
REV.15.5	A mvus hala, ndò mëngayen anë tempel Emëm-ṅyëbë ayaaban a yob, 
REV.15.6	ndò benglès zamgbal ya bëbëlë bindëgëlë bëngakui a tempel a nsëṅ, bëbëgë efus eyie etoa mfuban, efumu anë ten, bëbëgë bëkanda bë mvòt a nkug. 
REV.15.7	Ndò tsit dzia ya tsit enyii yavë benglès zamgbal kòb mvòt zamgbal, etoa ndzalan ai olun Zamba ya avëë a bisëb bisëb. 
REV.15.8	Ndò tempel angadzie ai otsida wasò a duma Zamba ai a ngul dzie, ndò mod ziṅan dzëki bi ngul ya anyian a tempel akëlë kui anë bindëgëlë zamgbal ya benglès zamgbal bëbëlë, biamana toban.
REV.16.1	Ndò mëngawog mod kiṅa sòò a tempel, adzoo ai benglès zamgbal na: Kaṅan soe kòb olun Zamba zamgbal a si. 
REV.16.2	Ndò e nyò osu angakë, asoe kòb dzie a si, ndò mbë fol angabò abë e bod bëngabë bëbëlë ndëm tsit afan, bëluugu fë evëgëlë dzie.
REV.16.3	Ndò e nyò bèè angasoe kòb dzie a maṅ, antoa anë mëki më mbim, ndò ekokoma esë yanyiṅ a maṅ engawu.
REV.16.4	Ndò e nyò lala angasoe kòb dzie a asoe ai bitam mëndim, bivëṅan mëki. 
REV.16.5	Ndò mëngawog englès mëndim adzo na: Onë sosoo, wa ya onë, ndò fë ongabë, mfufubu, amu ongatsig e mintol mi, 
REV.16.6	amu bëngasoe mëki mimfufub ai bëprofet a si, ndò ongavë bò mëki na bënyu. Bakyëbë ai nala.
REV.16.7	Ndò mëngawog alatar adzo na: Owe, a Nti Zamba ngul mësë, mintol mie minë bëbëla ai sosoo.
REV.16.8	Ndò e nyò nyiina angasoe kòb dzie a nlo-dzobo a yob, ndò bëngavë nyè ngul ya adigi bod ai ndoan. 
REV.16.9	Ndò bod bëngadig a mod ndoan, bëngamgbali dzoe Zamba ya abëlë ngul ya adzoe e bindëgëlë bi, bò tègè vëṅan na bavë nyè duma.
REV.16.10	Ndò e nyò tana angasoe kòb dzie a etoa-ati tsit afan
REV.16.11	bëngamgbali Zamba yob asu mintye miaban ai fol dzaban, bò tègè lum mimboan miaban mvus. 
REV.16.12	Ndò e nyò samëna angasoe kòb dzie a osoe nen, a Efratis, ndò mëndim ya ete mëngamana hele, asu yë na zen minkukuma ya mëkui më dzobo ekomban. 
REV.16.13	Mëngayen minsisim mi mvit milè mikui a anyu ngaṅ-mëdzaa ai anyu tsit afan ai anyu profèt mëdugan hë anë bëbëba. 
REV.16.14	Amu bëngabë minsisim bësatan bëbòò mësimba, a bakë a minkukuma ya si esë na bakoan bò asu bita ya amos nen Zamba ngul mësë. 
REV.16.15	Ma nyòlò mazu anë ṅwuwub. Mvòm ai e nyò anë evie, abaala fë biyie bie, asu yë na azaa wulu nsò, bëyënë fë osòn woe. 
REV.16.16	Ndò angakoan bò e hom baloe a nkòbò ebrea na Harmagedon
REV.16.17	Ndò e nyò zamgbala angasoe kòb dzie a evundu, ndò mod kiṅ angasò a tempel a etoa-ati na: Lëbòban ya. 
REV.16.18	Antoa ha ai zeyaṅ, ai kiṅ, ai nkulu, ndò fë si engatigëdan abui, akyaè eyëgan ntigëdan abë ya ki bò anë mod angatòbò a si-ndon. 
REV.16.19	Ndò mod tisòn angakaban ngab elè, bëtisòn bëhaiden bëkuu a si. Ndò Zamba angatsog Babilon nen na anyuu nyè kòb wayn olun woe. 
REV.16.20	Ndò elon esë engatub, tègè dugan yen minkol. 
REV.16.21	Ndò abui mëtaag adid abui mëngasò a yob, mëngaku bod a nyòl, bod bëngamgbali Zamba etòm endëgëlë mëtaag, amu endëgëlë te enë fò eyëgan adid.
REV.17.1	Ndò mbòg ya e benglès bëngabë bëbëlë kòb zamgbal angasò, ndò adzo ai ma na: Zaag, mayi wa lëdë nkat
REV.17.2	ṅnyè minkukuma ya si mingabò bisog ai nyè, e bod bëtoa a si bëngasòg ai nyè mëyòg më ebamba dzie, 
REV.17.3	ndò angakë ai ma a nkod-nnam a nsisim. Ndò mëngayen mininga atoa a evëlë tsit a yob, atoa ndzalan ai moe më ebyandi, abëlë minlo zamgbal ai tòṅ awom. 
REV.17.4	Mininga angabë abëgë eyie eviege, etoa evëlë, atoa ndzaman ai mvòt, ai minsanga mi mòni, ai minsanga, abëlë kòb mvòt a wò woe, kòb etoa ndzalan ai mam më osòn, ai mam më mvit më enyiṅ ebamba dzie. 
REV.17.5	Ndò dzoe angabë nyè ntilan a mvòm-asu, ndimba, Babilon nen, nyia bininga bë ebamba ai mam më mvit ya si-ndon. 
REV.17.6	Ndò mëngayen mininga asògò mëki mimfufub ai mëki bëbòòlò bë Yesus. Ayen mëngayen nyè, ndò mëngakam eyëgan. 
REV.17.7	Ndò englès adzo ai ma na: Asu dze ohë kam? Ma, mayi wa kad ndimba mininga ai e tsit afan ebëgë nyè, a ebëlë minlo zamgbal ai tòṅ awom. 
REV.17.8	E tsit afan ohë yen, a ehë bë, yasëki fë, yayi sò a tolendoṅ, ekëlë a ndzaṅ. E bod bëtoa a si bayi kam, mbò dzoe daban andzëki tilban a kalara, atarigi a akomo-lë yob ai si, bëyënë tsit afan, amu engabë, ndò yasëki fë, ndò fë enë; 
REV.17.9	E di anë asu nlo obëlë fëg. Minlo zamgbal minë minkol zamgbal a mininga atoa etere. Minë fë minkukuma zamgbal. 
REV.17.10	Mitan miku ya. Mbòg anë, e nyò mbòg abë ki sò, ndò fë eyòṅ ayi sò, ayean tòbò hë man etun. 
REV.17.11	E tsit engabë, a yasëki fë, endzò enë e nyi mwomo, etoa fë a taṅ e nyi zamgbal nyi, ndò yakë a ndzaṅ. 
REV.17.12	Ndò e tòṅ awom ohë yen enë minkukuma awom, mbò babë ki nòṅ edzoe, dzam da bayi bi edzoe nkukuma a taṅ nguma awola fufulu ai tsit afan. 
REV.17.13	Bënë nnëm mbòg mbòg, ndò bavë tsit afan ngul ai edzoe dzaban. 
REV.17.14	Mbò bayi luman ai ntomba, ndò ntomba wayi bò tègè, amu anë Nti bëti ai nkukuma minkukuma, e bod bënë ai nyè fufulu bëtoa nloan, ntòban, bëtoa bod bë afidi.
REV.17.15	Ndò adzo ai ma na: E mëndim ohë yen, e hom mininga ebamba atoa, mënë mvog ai minkunda ai mëyòṅ, ai minkòbò. 
REV.17.16	E tòṅ awom ya ohë yen ai tsit afan mbò bayi siṅ mininga ebamba, bayi nyè lig ekudi, ai nsò, bëngadi minson mie, bayi nyè digi a ndoan. 
REV.17.17	Amu Zamba angafudi bò a minnëm na bëdzala ṅyian woe, bëtoa nnëm mbòg mbòg ai na bëvë tsit afan edzoe dzaban, akëlë kui anë bibug bi Zamba biatoban. 
REV.17.18	E mininga ki ohë yen, anë tisòn nen ya ebëlë edzoe bidzoe ya si-ndon.
REV.18.1	A mvus te, ndò mëngayen englès mfë asòò a yob, atoa ngul abui, si engafyè ai duma die. 
REV.18.2	Ndò angabam ai ngul esë na: Aku ya, Babilon
REV.18.3	amu mëyòṅ mësë mënganyu wayn ngoṅ bisog dzie, minkukuma ya si mibò bisog ai nyè, bod bë makit ya si bëmana big a ngul ya enyiṅ akuma dzie.
REV.18.4	Ndò mëngawog kiṅ fë esòò a yob na: A ayòṅ dama, kui a nsëṅ abë nyè, asu yë na ozaa bi ngab a minsëm mie, ai na ozaa bi ngab a bindëgëlë bie. 
REV.18.5	Amu minsëm mie mimana ya koan akëlë kui a yob, ndò fë Zamba adugan ya tsog nkòt woe. 
REV.18.6	Dugan nyè anë angabò mina, miyaan ai nyè biyòṅ bibè asu mimboan mie, e kòb ya angabaman mënyu, baman dzò asu die biyòṅ bibè; 
REV.18.7	Akyaè angalugu emen, anyiṅi fë enyiṅ endaman, vaan nyè endëgëlë ai mëlunga. Amu adzo a nnëm woe na: Mëtoa ha, mënë nkukuma, masëki nkus, maangayen ki mëlunga. 
REV.18.8	Asu te bindëgëlë bie biayi sò hë amos mbòg
REV.18.9	E minkukuma mibòò bisog ai nyè, minyiṅi fë enyiṅ endaman ai nyè miayi nyè yon, mintoa fë a mëlunga, eyòṅ bayi yen otsida ya mbol adig, 
REV.18.10	bëtëlë oyab nali ai e wòṅ bambara endëgëlë dzie bò na: Amala, amala, a mod tisòn, a Babilon, ngungul tisòn, amu nkat woe osò hë a nguma awola. 
REV.18.11	Bod bë makit ya si bayon, bëbëgë mëyëb asu die, amu tò mod ziṅ akus ki fë byem biaban, 
REV.18.12	makit më mvòt ai silba ai ngòg mòni, ai minsanga, ai bifus biyie, ai biyie biavie, ai silik, ai biyie bivëlë, ai bile bisë bianyum mbëṅ, ai byem bisë binë nkoman ai mimbaṅ mi zòg, byem bakom ai bile bi mòni, byem bikye, byem bi ngòg mòni, 
REV.18.13	bikidëga kan kan, otu, mbòn alobinda, mbòn waanyum mbëṅ, wayn, mbòn badi, ovug, oles, ozele, mintomba, bikabëli, tò bikalig, tò bëlò, bod bisye. 
REV.18.14	Ebuma ya nnëm woe ongabë oyii du ekë ya wa, enyiṅ endaman ai miṅyene bidzaṅ ya wa, biayi ki dugan yene.
REV.18.15	Bod bë makit ya bëkuan ai e byem bi, a bëngamana big ete, bayi tëbë oyab ai e wòṅ bambara endëgëlë dzie, bëyono, bëbëgë mëyëb, 
REV.18.16	bò na: Amala, amala, tisòn nen ya engabë mbòdan efus eyie ai eyie yavie, ai evëlë eyie, etoa ndzaman ai mvòt, ai ngòg mòni, ai minsanga, 
REV.18.17	amu akuma asë di amana dzaṅ hë a awola dëda. Abog te bëkomo bëtitima, e bod bawulu a maṅ maṅ, e bod basye a titima ai e ba bësë basye a maṅ, bëngatëbë oyab, 
REV.18.18	bëngabam eyòṅ bayen otsida ya mbol adig, bò na:
REV.18.18	Tisòn fe engabë evëgan ai tisòn nen? 
REV.18.19	Bëngakub mbulug a minlo miaban, bëbama, bëyono, bëtoa a mëyëb, bò na: Amala, amala, tisòn nen, ya e bod bësë bëbëlë bëtitima bëngamana big a akuma die, amana dzaṅ hë a awola dëda! 
REV.18.20	Taan a nyòl dzie, a yob, mina mimfufub ai apostel ai bëprofèt, amu Zamba akun mina ai nkat abò nyè. 
REV.18.21	Ndò ngungul englès mbòg ongabede ngòg hë anë e nyi batsag bidi ete, awoa a maṅ
REV.18.22	Baangabad ki fë wog kiṅ bëbomo bë mvèt ai bëbomo mëzik, ai bëbomo mindi, ai bëlòṅò bë tòṅ abë wa, bëngabad ki fë bò esye akëṅ ziṅ abë wa, tègè fë wog eduṅ nsina ekòg-ovug, 
REV.18.23	mfyè alamba të fë bad fyè abë wa, të fë wog kiṅ bëlug abë wa, amu bod bë makit boe bëngabë mimfaṅ mi bod ya si, amu mëyòṅ mësë mëngakë a ndimi ai mëbiaṅ moe, 
REV.18.24	ndò fë bëngakòb mëki bëprofèt ai mimfufub abë wa, ai mëki më e bod bësë bëngawoe a si.
REV.19.1	A mvus te, ndò mëngawog dzom hë anë mod kiṅa bui bod a yob, bëdzoo na: Alleluia
REV.19.2	amu mintol mie minë bëbëla ai sosoo. Amu angatsig ntol mininga ebamba nen, ṅnyè angabë andamëṅan si ai ebamba dzie, ndò akun mëki bësye boe ya mëhë lad mininga te a mò. 
REV.19.3	Ndò badzo eyòṅ bèè na: Alleluia; Otsida woe wabed a yob a bisëb bisëb. 
REV.19.4	Ndò minnom mi bod mintèd minyii ai tsit enyii bëngalaban a si, bëngalugu Zamba ya atoa a etoa-ati, bò na: Amen, Alleluia! 
REV.19.5	Ndò kiṅ engasò a etoa-ati na: Lugan Zamba waan, mina bësye boe bësë, ai e mina miambara nyè, tò bòngò tò bënyia-bodo. 
REV.19.6	Ndò mëngawog hë anë kiṅ mod nkunda, ndò fë hë anë eduṅ abui mëndim ai anë eduṅ mod nkulu na: Alleluia, amu Nti Zamba waan ngul mësë adzoe, anë nkukuma. 
REV.19.7	Ntaan, bifono, bivë nyè duma, amu alug ntomba asò, ndò ngal woe amana ya komëzan, 
REV.19.8	ndò bëvë nyè ngul na abòd abëṅ efus eyie efyèè, tègè ai atòn. Amu abëṅ efus eyie enë mimboan mi sosoo mimfufub. 
REV.19.9	Nyè ai ma na: Tilig! Mvòm ai e ba ya bënë mbandan a ndam bidi bi alug
REV.19.10	Ndò mëngalaban a mëkol moe a si, na malugu nyè. Nyè ai ma na: Obë dò bò! Mabò esye fufulu ai wa, ai e babënyòṅ bëbëlë mbòòlan Yesus. Zamba ṅnyè olugu. Amu mbòòlan Yesus onë nsisim esye profèt.
REV.19.11	Ndò mëngayen yob oyoo, atëm na mfum ekabëli, mod atoa dzò a yob, bëloege nyè na: mod-afidi, mod-bëbëla. Atsig ntol, aluman fë a sosoo. 
REV.19.12	Mis moe mënë anë nkabag ndoan, abui mintom mi edzoe minë nyè a nlo, abëlë dzoe ya anë ntilan, a mod mfë ayëyëm, hë emen: 
REV.19.13	abëgë ewòman ya bëngadu a mëki
REV.19.14	Minkan bëzimbi ya yob miatoṅ nyè, bëbëdë a mimfum bikabëli, bëbëgë abëṅ efus eyie, efumu, tègè ai atòn. 
REV.19.15	Nyamëla okëṅ avolo, akui nyè a anyu, asu yë na abaè mëyòṅ ete, ndò nyè ayi bò dzoe ai ntum ekye, ndò fë ayi tòs bibuma bi wayn olun Zamba ngul mësë; 
REV.19.16	Dzoe anë nyè ntilan a abè ai a eyie na: Nkukuma minkukuma ai Nti bëti.
REV.19.17	Ndò mëngayen englès mbòg atëlë a nlo-dzobo, ndò angabam a yob ete, akòbògò ai anòn asë layëlë a yob na: Zaan koan a mod dina Zamba, 
REV.19.18	asu yë na midi tsit minkukuma ai tsit bëdzoe bëzimbi ai tsit mingungul ai tsit bikabëli ai e bod bëtoa biè a yob, ai tsit fili bod bësë ai bëlò ai bòngò, ai bënyia-bodo. 
REV.19.19	Ndò mëngayen tsit afan ai minkukuma ya si ai minkunda bëzimbi miaban nkoan nkoan na babò bita ai e mod atoa a ekabëli ai nkunda bëzimbi boe. 
REV.19.20	Ndò bëngabi tsit afan, fufulu ai nyè ha, bëbii fë profèt minnal ya abò mësimba a mis moe, ete ngò bëkëlë a ndimi ai e bod bënganòṅ ndëm tsit afan ai e ba bëngabë bëluugu evëgëlë dzie. Ndò bëngawoa bò bësë bëbè bëtala a etëtag ndoan
REV.19.21	E ba bëvòg bëngawoeban a nyamëla yakui e mod atoa a ekabëli a anyu, ndò anòn asë angadzie ai ndian minson miaban.
REV.20.1	Ndò mëngayen englès asòò a yob abële edibiga tolendoṅ ai byem mësuṅ a wò woe. 
REV.20.2	Ndò angavë ngaṅ-mëdzaa mò, nnomo nyò, ṅnyè anë Satan, ndò angafaṅ nyè ngadag a taṅ tòzin bisëb, 
REV.20.3	awoa nyè a tolendoṅ, abudi ai zitam asu yë na të abada kë ai mëyòṅ a ndimi akëlë kui anë tòzin mimbu yatoban. A mvus hala, bayean nyè tii man etun abog.
REV.20.4	Ndò mëngayen bitoa bi ati, bod bëtoa ete, a bëngavë bò nkat, ai minsisim mi e bod bëngatsig minlo asu mbòòlan ya babòòlò Yesus ai asu ebug Zamba; Bò bandzëki lugu tsit afan ngë evëgëlë dzie, ndò fë bandzëki nòṅ ndëm a mvòm-asu dzaban ngë a wò waban. Ndò bënganyiṅ, bëdzoe ai Kristus anë minkukuma a taṅ tòzin bisëb. 
REV.20.5	E bëwu bëvòg bandzëki nyiṅ a këlë kui anë tòzin bisëb yatoban. Akui-lë sòṅ osu dili; 
REV.20.6	e mod abëlë ngab a akui-lë sòṅ osu anë mvòm, atoa fë mfufub. Awu bèè abëlë ngul a nyòl dzaban, dzam da bayi bò bëfada bë Zamba ai Kristus, ndò fë bayi dzoe anë minkukuma ai nyè tòzin bisëb.
REV.20.7	Eyòṅ tòzin bisëb bimana ya, bayi tii Satan a mbog woe, 
REV.20.8	abog te ayi kui, akë adug mëyòṅ a mëbug më si mënyii, Gog ai Magog, angakoan bò asu bita. Taṅ dzaban enë anë nsëlëg ya maṅ. 
REV.20.9	Ndò bëngabed a mbama dzal, bëloṅo nkunda bëzimbi mimfufub ai ndindiṅ tisòn edinga a nyòl, ndò ndoan engasò a yob, emana bò digi. 
REV.20.10	Ndò e Satan angadug bò angawoaban a etëtag ndoan ai sulfur e hom tsit afan ai profèt minnal bënë, bëngatibili bò tò ai alu, tò ai amos a bisëb bisëb.
REV.20.11	Ndò mëngayen mod etoa-ati afumu, ai e mod angabë atoa ete, si ai yob bingatub nyè, tègè yen hom mfë asu daban. 
REV.20.12	Ndò mëngayen mimbim, tò bòngò tò bënyia-bodo, bëtëlë etoa-ati osu. Ndò bëkalara bëngayaaban, ndò fë kalara mfë angayaaban, ṅnyè anë kalara enyiṅ, ndò bëngatsig bëwu ntol ai e mam mëngabë ntilan a bëkalara, akyaè ya mimboan miaban mingabë. 
REV.20.13	Ndò ma mëngavë e mimbim mingabë ete, ndò awu ai tolendoṅ bingavë e mimbim mingabë abë bò, ndò mod osë angatsigban ntol akyaè ya mimboan mie. 
REV.20.14	Ndò awu ai tolendoṅ bingawoaban a etëtag ndoan. Awu bèè dili: etëtag ndoan. 
REV.20.15	Ngë bandzëki kòb mod atoa ntilan a kalara enyiṅ, bawoa nyè a etëtag ndoan.
REV.21.1	Ndò mëngayen mkpamaṅ yob ai mkpamaṅ si
REV.21.2	Ndò mëngayen mfufub tisòn, mkpamaṅ Yerusalem, osòò a yob; Zamba angamana wò komëzan anë nlugan mininga onë ndzaman asu nnom woe. 
REV.21.3	Ndò mawog kiṅ esòò a etoa-ati na: Ebëm Zamba ai bod dzi, ayi tòbò ai bò, bayi bò bod boe, ndò fë Zamba emen ayi bò ai bò. 
REV.21.4	Ayi fimi bibëga bisë a mis maban, awu layi ki fë bò, tò mëyëb, tò ṅyon, tò tuṅ ziṅ, amu ebi bi osu bilod ya. 
REV.21.5	Ndò e mod angabë atoa a etoa-ati adzo na: Yënë, mabò byem bisë mimkpamaṅ, nyè na: Tilig, amu e bibug bi binë bëbëla, bitoa fë bibug bi afidi. 
REV.21.6	Nyè ai ma na: Abòban ya. Ma mënë Alfa ai Omega, mëtari ai mëmana. Ma mayi vë e mod awog ekode mëndim më etam, mëndim më enyiṅ a zëzë. 
REV.21.7	Zingi yayi nòṅ mam mëte anë ngab-elig; mayi bò Zamba woe, nyè fë abò ma mòn. 
REV.21.8	Mfag miṅwowòṅ a i e ba bayëbë ki, e ba babò bëbe bë mam, bëwoe bë bod, bod bë ebamba, bod mëbiaṅ ai e ba balugu bëzamba ai e ba bësë babò minnal, ngab dzaban enë etëtag yadig ndoan ai sulfur; awu bèè dili.
REV.21.9	Ndò mbòg ya benglès zamgbal ya bëbëlë kòb enë ndzalan ai bindëgëlë bi mvua zamgbal angasò, nyè ai ma na: Zaag, mayi wa lëdë mininga alug man ntomba. 
REV.21.10	Ndò angabëgë ma a nsisim, a mod nkol atoa a yob, ndò angalëdë ma mfufub tisòn Yerusalem osòò a yob abë Zamba, 
REV.21.11	obëlë duma Zamba, ofyè hë anë ngòg mòni, hë anë ngòg mëtabi, a ngen ngen ngen. 
REV.21.12	Angabë abëlë mod mfim atoa a yob, abëlë mimbè awom ai mibè, benglès awom ai bëbè bëtoa a mimbè, moe mëtoa ntilan a mimbè, mënë moe mënda më bod awom ai mëbè më bòn bë Israel. 
REV.21.13	Mfag nlo-dzobo atye, mimbè milè, a akoe mimbè milè, a nkyè mimbè milè, mfa nlo-dzobo ayimbi mimbè milè. 
REV.21.14	Mfim obëlë tin mimfim awom ai ebè, moe awom ai mëbè më apostel awom ai bëbè; Moe mëte mëtoa ntilan ete. 
REV.21.15	E nyò angabë akòbògò ai ma angabë abëlë engëṅ mvòt, avëgë byem ete, asu yë na avëg tisòn ai mimbè mie, ai mfim woe. 
REV.21.16	Tisòn engabë nloṅan, abim ntye ndò ndam. Ndò angavëg tisòn ai engëṅ, mintye tòzin ai awom ai mibè, ntye, ndam ai ntye ya a yob binë dzam dëda. 
REV.21.17	Ndò angavëg mfim woe, bitun bi ntye ntèd ai mëwom mënyii ai mënyii, akyaè ya mod avëg, nala onë na englès ṅnyè avëg. 
REV.21.18	Mfim ongabë nkoman ai akòg yaspa, tisòn eben etoa mfaṅ mvòt, hë anë mfuban eyèt. 
REV.21.19	Tin mimfim mi tisòn nloṅan ai kan abëṅ mëkòg esë. E tin osu: yaspa; e nyi bèè: safir; e nyi lala: kalsedon; e nyi nyiina: maragda; 
REV.21.20	e nyi tana: sardonik; e nyi samëna: sardion; e nyi zamgbala: akòg silba; e nyi mwomo: beril; e nyi ebulu: topaz; e nyi awomo: krizopas; e nyi awom ai dzia: yasint; e nyi awom ai bèè: ametis; 
REV.21.21	Mimbè awom ai mibè mingabë minsanga awom ai mibè, anë mbè otoa nkoman ai dis nsanga da; Nnom ndzòṅ tisòn angabë mfaṅ mvòt hë anë eyèt ya yayene. 
REV.21.22	Mandzëki yen tempel etere, amu Nti Zamba ngul mësë anë tempel woe ai mfaṅ ntomba fë. 
REV.21.23	Ndò fë tisòn yayaṅan ki ai nlo-dzobo ngë ki na ngòn asu yë na bifyè nyè, amu duma Zamba lavë nyè mfyè, ndò fë man ntomba anë alamba die. 
REV.21.24	Mëyòṅ mayi wulu a mfyè woe, minkukuma ya si miayi sò ai duma die abë nyè; 
REV.21.25	bayi ki fèd mimbè mie ai amos, amu alu layi ki bò we; 
REV.21.26	bayi sò ai duma, ai olugu mëyòṅ abë nyè. 
REV.21.27	Dzom mvit ziṅ, ngë e mod osë abò mam më mvit, ngë mod minnal aanganyian ki ete, hë e ba bënë ntilan a kalara enyiṅ man ntomba mbò banyian we.
REV.22.1	Ndò angalëdë ma osoe mëndim më enyiṅ, ofyè a ngen ngen ngen, okui a etoa-ati Zamba ai man ntomba. 
REV.22.2	A zaṅ nnom ndzòṅ woe ai osoe, mfag hi ai mfag mbòg, ele enyiṅ ebye bibuma awom ai bibè, ewumu ebuma ngòn esë, kye bile etoa mëbala asu mëyòṅ. 
REV.22.3	Ekag yayi ki fë bò. Etoa-ati ai man ntomba yayi tòbò abë nyè, bësye boe bëngalugu nyè, 
REV.22.4	abog te bayi yen asu die, dzoe die atoa bò a mvòm-asu. 
REV.22.5	Alu layi ki fë bò, bayi ki fë yaṅan ai mfyè alamba ngë mfyè nlo-dzobo, amu Nti Zamba avë bò mfyè, ndò fë bayi dzoe anë minkukuma a bisëb bisëb.
REV.22.6	Nyè ai ma na: E bibug bi binë bibug bi afidi ai bibug bi bëbëla, ndò Nti Zamba minsisim bëprofèt alom englès woe na alëdë bësye boe e mam mayean vol bòban. 
REV.22.7	Yënë, mëngavol ya zu. Mvòm ai e nyò abaala bibug bi esye profèt ya e kalara nyò.
REV.22.8	Mfag wama, ma Yohannes, mëngawog, mëyënë fë e mam ma. Ndò eyòṅ mëngawog, mëyënë fë, ndò mëngalaban a si na makogëlan a mëkol më englès ya angabë alëdëgë ma mam mëte. 
REV.22.9	Nyè ai ma na: Të wabò dò! Mabò esye te fufulu ai wa, ai babënyòṅ bëprofèt ai e ba babaala bibug ya e kalara nyò. Zamba ṅnyè olugu. 
REV.22.10	Nyè ai ma na: Të wafèd bibug ya e kalara nyò ai zitam, amu abog antoa ya babi. 
REV.22.11	Mod nkòt akëlë ai nkòt osu, mod mvit akëlë ai mvit osu, mod sosoo abò sosoo hë mboan, mfufub odugan fububan. 
REV.22.12	Yënë, mëngavol ya zu; mëbëlë maan mama a mavë mod osë anë mimboan mie minë. 
REV.22.13	Mënë Alfa ai Omega, e mod osu ai e mod mvua, mëtari ai mëmana. 
REV.22.14	Mvòm ai e ba basob biwòman biaban, asu yë na bëkyëbë ai ele enyiṅ, bënyian fë a mimbè a tisòn. 
REV.22.15	Bayi ligi a nsëṅ na: mvu, bod mëbiaṅ, bod bë ebamba, bëwoe bë bod, e ba balugu bëzamba, e nyò osë adiṅ minnal, abòò fë minnal.
REV.22.16	Ma, Yesus, mëngalom mina englès wama ai mbòòlan hi asu mënda më Zamba. Ma mënë nkaṅ ai nda-bod David; mënë otitie kidi ya wafyè. 
REV.22.17	Nsisim ai nlugan mininga badzo na: Zaag. E mod awog adzo na: Zaag. E mod awog ekode azaag, e nyò adiṅ, anòṅò mëndim më enyiṅ a zëzë.
REV.22.18	Mabeme e mod osë awog e bibug bi nkòbò profèt ya e kalara nyò. Ngë mod ziṅ ahë bag dzom ziṅ ete, Zamba nyè fë ayi bag e bindëgëlë ya binë ntilan e kalara nyò; 
REV.22.19	Ngë mod ziṅ ahë vaè ebug ziṅ ya e kalara nkòbò profèt nyò, Zamba ayi nyè vaè ngab a ele enyiṅ ai a mfufub tisòn a binë ntilan e kalara nyò.
REV.22.20	E nyò abòòlò e mam ma adzo na: Owe, vologo zu. Amen. Zaag, a Nti Yesus.
REV.22.21	Maa Nti Yesus abòò ai mina bësë.
