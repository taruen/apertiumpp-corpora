MAT.1.1	Mokanda mobatata baYesu Masiya, mwana oDawidi, mwana oAbalayama. 
MAT.1.2	Abalayama abota Isaka. Isaka abota Yakobo. Yakobo abota Yuda na bananango. 
MAT.1.3	Yuda abota na Tamala; abota Pɛlɛsɛ na Jala. Pɛlɛsɛ abota Eseloma. Eseloma abota Alama. 
MAT.1.4	Alama abota Aminadaba. Aminadaba abota Nasona. 
MAT.1.5	Nasona abota Salamo. Salamo abotana Laba; abota Boasa, Boasa abota na Luta; abota Obede. Obede abota Yisai. 
MAT.1.6	Yisai abota Dawidi, kumu.
MAT.1.7	Dawidi abota na mwali oUlia; abota Sɔlɔmɔ. Sɔlɔmɔ abota Leoboama. Leoboama abota Abia. Abia abota Asa. 
MAT.1.8	Asa abota Yosapata. Yosapata abota Yolama. Yolama abota Osia. 
MAT.1.9	Osia abota Yotama. Yotama abota Aka. Aka abota Hesekia, 
MAT.1.10	Hesekia abota Manase. Manase abota Amona. Amona abota Josia. 
MAT.1.11	Josia abota Yekonia na bananango a ehole ekɛ bo masungu a Babilo.
MAT.1.12	Ama bo kɛ masungu a Babilo, Yekonia ami bota oko Salatiele. Salatiele abota Selubabela. 
MAT.1.13	Selubabela abota Abiuda. Abiuda abota Eliakima. Eliakima abota Asola. 
MAT.1.14	Asola abota Sadoka. Sadoka abota Akimi. Akimi abota Eliuda. 
MAT.1.15	Eliuda abota Matana. Matana abota Yakobo. 
MAT.1.16	Yakobo abota Yosepa muma ’Malia, na Yesu yona odi na kombe Masiya abotama na nde.
MAT.1.17	Oko boa, bilulu bisusu a sibano eAbalayama na Dawidi bidi bilulu domi-na-binɛi. Bilulu bisusu a sibano eDawidi na ehole ekɛ bo masungu a Babilo, bidi bilulu domi-na-binɛi. Na bilulu bisusu a sibano eehole eke bo masungu a Babilo, oko ai Masiya, bidi bilulu domi-na-binɛi.
MAT.1.18	Bobotama boYesu Masiya boda a njea ye. Yesu apanda Malia nange eYesu, lyo ko aboloa na demi dimolwaja Mwembo Mosenɔke, oko bapetakini da momi na mwali. 
MAT.1.19	Yosepa, muma’nde, adaka moto oyongi, na aipala bo amokejae sɔni a miso mabato. Akana bo asiejae mojɔ monde na bowi. 
MAT.1.20	Yana alɛkɛ yo boa, obwɛnji oKumu adoa ai yo a njɔti, na abala bo, Wɛ Yosepa mwana ’Dawidi, pɛ bobanga bosɔ mwali owɛ Malia, mojɔ bo demi dilwai yo lidi mojɔ moMwembo Mosɛnɔke. 
MAT.1.21	Iyo adi bobota mwana-momi, na odi bomobakea kombe Yesu, mojɔ bo âheleja bato bande a jibe jibu. 
MAT.1.22	Mojɔ mu mosusu modaka boa a bongameja ekenge ema bala Kumu na motɔndɔi bo,
MAT.1.23	Ikani; moseka yona ojebeanakini na momi âlwa demi.
MAT.1.23	Âbota mwana-momi, na bâmobakea kombe Imanuele.
MAT.1.23	Cina ekombe emina edi—Njambe adi na su. 
MAT.1.24	Yana asisoa Yosepa, akɔ o ama bala obwɛnji na nde. Asɔ mwali onde bo adae na nde. 
MAT.1.25	Iyo ko aijebeana na nde oko adaka yo pɛ bopeta bota mwana’nde, na amobakea kombe Yesu.
MAT.2.1	Yana abotama Yesu a Bɛtɛlɛmɛ a likota liYuda, a ehole ekumu Elode, bato babowɛi badonga a ɛsɛta, na bamea a Yelusalema. 
MAT.2.2	Bahɔjɔ bo, Yona obotami kumu oBaYuda adi jɔ? Iso bonɛ monjɔtɔ onde a dɔngɔ diɛsɛta, na bodoi bo bomosakoe. 
MAT.2.3	Kumu Elode, ama yo ka mojɔ momina, ami ko da oko na mokakwano, na bato basusu ba Yelusalema pongono. 
MAT.2.4	A mojɔ momina, yo abolea likita libasuku banganga na basɔni bangando, na abahɔjɔ esika ebobotama boMasiya. 
MAT.2.5	Ibo babala na nde bo, A Bɛtɛlɛmɛ, ngando eYuda; mojɔ bo motɔndɔi asɔnɔ boa bo,
MAT.2.6	Wɛ Bɛtɛlɛmɛ a likota liYuda;
MAT.2.6	Oditi ngɔngɔ jibakumu basusu baYuda;
MAT.2.6	Mojɔ bo okina kumu adi bomana ai we,
MAT.2.6	Yona ôda mobanei obato bambi baYisalaele.
MAT.2.7	Elode abea bato babowɛi na poloso, na abakokeleja a mojɔ moehole emana monjɔtɔ. 
MAT.2.8	Abaloma a Bɛtɛlɛmɛ, na abala na bu bo, Kɛni aduke mwana omina na bingi. Okamobolojani, doani a bojebeja mbi, bo mbi nakɛe namosakoe pongono. 
MAT.2.9	Aka bo ekenge yena ekumu, bakɛ oko a njea ebu. Monjɔtɔ monɛ bo a ɛsɛta akɛkɛ boso bobu, na ama a diko diesika edaka mwana. 
MAT.2.10	Basepa bou mɛnɛ yana anɛ bo monjɔtɔ. 
MAT.2.11	Akwea bo a ndako, banɛ mwana na ngwa’nde Malia; na basumana na banmosakoa. Baloloja leka lobu, na bamopa bipeeli biwɔlɔ, na malasi, na mila. 
MAT.2.12	Njambe ko abajebeja a njɔti bo bata-sɔmbɔ ai Elode; na bayana a ngando ebu a njea etongo.
MAT.2.13	Ama bo yana, okina obwɛnji oKumu ami doa oko ai Yosepa a njɔti. Abala na nde bo, Angɔ; tomba mwana na ngwa’nde, cia na bu oho Ejipito. Yeyoa oho oko a ehole êbala mbi na wɛ, mojɔ bo Elode akɛkɛ aduke mwana bo amowoe. 
MAT.2.14	Yosepa angɔ, atomba mwana na ngwa’nde na bulu; akɛ a Ejipito 
MAT.2.15	na ayeyoa oho oko a bogwa boElode, a bongameja ekenge ema bala Kumu na motɔndɔi bo, Mbi nabei mwana’mbi bo ahule Ejipito.
MAT.2.16	Elode ko, yana anɛ yo bo bato babowɛi bamokosea, aka kɛlɛ enɛnɛ. Adumba mobeko bo bawoe bana-bami basusu baya badaka na bianga bibae na dea, a ngando eBɛtɛlɛmɛ na a likota dia lisusu. Iyo ahieja ehole, cina bo ama kokeleja mojɔ na bato babowɛi. 
MAT.2.17	Oko boa ekenge esɔnɔ motɔndɔi Yelemaya engama bo,
MAT.2.18	Ba’ka hulɔ a Lama,
MAT.2.18	Bio na kɔndɔ enɛnɛ.
MAT.2.18	Lakɛlɛ ayeaka bana bande.
MAT.2.18	Molema monde motagɔmbɔ,
MAT.2.18	Mojɔ bo bana bande baditi koko.
MAT.2.19	Yana agwa Elode, obwɛnji oKumu adoa ai Yosepa a njɔti oho Ejipito. 
MAT.2.20	Abala na nde bo, Angɔ; tomba mwana na ngwa’nde, sɔmbɔ na bu a ngondo eYisalaele, mojɔ bo baya baduka mwana bo bamowoe bagwi. 
MAT.2.21	Oko boa yo angɔ, atomba mwana na ngwa’nde, na asɔmbɔ na bu a ngondo eYisalaele. 
MAT.2.22	Yanako aka yo bo Alukelao asangoa bokumu boYuda a esika esangwa ’nde Elode, adaka na bɔ a bokɛ oho. Na Njambe amojebeja a njɔti bo akɛe a likota liGalile. 
MAT.2.23	Akɛ oho, na ada a ekina ngando yena edi na kombe Nasaleta. Oko boa mojɔ mobala batɔndɔi mongama bo,
MAT.2.23	Bâmobea moto oNasaleta.
MAT.3.1	Yoane Mobatisi adoa a masu mamina, na atɔndɔ mwako moNjambe a lisobe liYuda. 
MAT.3.2	Abala bo, Hekojani milema minu, mojɔ bo Bokumu boDiko boba’i mea, 
MAT.3.3	Motɔndɔi Yisaya abala a mojɔ moYoane yana abala yo bo,
MAT.3.3	Kɔpi emoto yona obetoaka a lisobe bo,
MAT.3.3	Sɛlingoani mokɛngɛ moKumu;
MAT.3.3	Tangbojani njea jinde.
MAT.3.4	Yoane adaka na bisenja bingungi jikamela; adaka na ekpoka eyobo etito a bongo bonde; dia linde lidaka oko bapaala na pɔki eesika. 
MAT.3.5	Bato baYelusalema na Yuda, na bato badɔngɔ disusu diYoladene bakɛ ai yo. 
MAT.3.6	Bajima jibe jibu, na yo 
MAT.3.7	Yana anɛ yo BaPalusi na BaSadoki banɛnɛ bakadoe ai yo bo ababatise, abala na bu bo, Ino bana banjɔ! Oehi no nda bo ocieni likundu lia likɛkɛ adoe? 
MAT.3.8	Isa ohekojaini milema, anejani bimbete bia bibwani, 
MAT.3.9	T’olɛeni oko bo, Abalayama adi tata osu, Mbi natɔndɔkɔ no bo Njambe akapala, abwani bongɔjɔ bana ai Abalayama oko na matai ma. 
MAT.3.10	Epondo esambi edɛye a cina jimele. Mele mimiti bota mbuma jipele, mîkwɛlɛmɛ misusu, na mîdumbama a mosa. 
MAT.3.11	Mbi nabatisaka no a madiba cina ebohekoja bomilema; yo ko yona okɛkɛ adoe ngɔngɔ jimbi anɔi mbi na ngulu. Mbi nabɔngiti bo natombe sapata jinde. Iyo âbatisa no a Mwembo Mosɛnɔke na a mosa. 
MAT.3.12	Adi na ehɛhɛi a ebɔ ende, âpueja moboku monde, na âbolea ndongo jinde a edejai. Âtumba ko poso a mosa, na mosa momina motadimea nongo.
MAT.3.13	Yesu adonga a Galile, na adoa a Yoladene bo Yoane amobatise. 
MAT.3.14	Yoane ko amosia; abala bo, Wɛ odoi ai mbi? mbi yona obwani bobatisama na wɛ. 
MAT.3.15	Yesu ko amosɔmbeja bo, Yɛ modae boa edɛye; mojɔ bo bobwani bosuma ngando jisusu jibodongo boa. Oko boa Yoane ajima. 
MAT.3.16	Yana abatisama Yesu, aduboa bokpa a madiba. A ehole emina, Diko didipoama oko bodipoaraa; anɛ Mwembo moNjambe mokatite o sungu na mokabakame ai yo. 
MAT.3.17	Na kɔpi emana oho Diko bo, Iyo adi Mwana’mbi ongɛnjɔ. Nadi na sepi a mojɔ monde.
MAT.4.1	A ehole emina Mwembo molinda Yesu a lisobe bo Satana amomeke. 
MAT.4.2	Akia dia masu domi-inɛi, na yana asia ehole emina, aka nja. 
MAT.4.3	Momeki adoa ai yo na abala bo, Isa wɛ odi Mwana ’Njambe, bala na matai mama bo mabongoe milɛmbɛ. 
MAT.4.4	Yesu amosɔmbeja bo, Mosɔnɔmɔ bo,
MAT.4.4	Moto atahela na milɛmbɛ pɛ,
MAT.4.4	Oko na bikenge bisusu bia bimanaka a monɔkɔ moNjambe.
MAT.4.5	Ngɔngɔ jimina, Satana akɛ na nde a ngando yena esɛnɔke. Amobakea a diko ditempelo, na abala na nde bo, Isa wɛ odi Mwana ’Njambe, sadumba nase. Mojɔ bo, mosɔnɔmɔ bo,
MAT.4.6	Adi bopa babwɛnji bande monɔkɔ a mojɔ mowɛ,
MAT.4.6	Na bâbanda wɛ na mɔmɔ mabu,
MAT.4.6	Bo ebota ewɛ esaka lakimea a litai.
MAT.4.7	Yesu abala na nde bo, Mosɔnɔmɔ pongono bo,
MAT.4.7	T’odingee oko Kumu Njambe owe.
MAT.4.8	Satana ake na nde koko a diko dimono monɛnɛ, na amoneja makumu masusu mangondo, na ekumu emakumu mamina. 
MAT.4.9	Abala na nde bo, Mbi nadi bopa we makumu ma masusu, okasumana a bosakoa mbi. 
MAT.4.10	Yesu abala na nde bo, Satana, donga ya; mojɔ bo mosɔnɔmɔ bo,
MAT.4.10	Toma sakoa Kumu Njambe owɛ;
MAT.4.10	Toma kɔme oko yo pɛ.
MAT.4.11	Satana amokina boa, na babwɛnji baDiko badoa ai Yesu bo bamokɔmejae.
MAT.4.12	Yana aka Yesu bo bapea Yoane, asɔmbɔ a Galile. 
MAT.4.13	Adonga a Nasaleta, na adoa a Kapalanauma bo adae ena a dɔngɔ dimadiba, a likota liSebulona na Nepatali, 
MAT.4.14	bo angamejae ekenge ebala motɔndɔi Yisaya bo,
MAT.4.15	Bato baSebulona na Nepatali,
MAT.4.15	A njea emadiba-mamukwa, na a dɔngɔ ditongo diYoladene,
MAT.4.15	Na BaGalile baMidoa;
MAT.4.16	Bato baya badaka modidi
MAT.4.16	Bani bohu bonɛnɛ.
MAT.4.16	Na busa bohoi
MAT.4.16	Ai bato baya badaka a esika ebogwa na a esie ebogwa.
MAT.4.17	Yesu abanga bokoja a ehole emina, na atɔndɔ bato bo, Hekojani milema minu, mojɔ bo Bokumu boDiko bobengi bomea.
MAT.4.18	Adaka yo akadale a dɔngɔ dimbongu elibale liGalile, anɛ bami babae, moto na mwananango, oko Simona yona odaka na kombe Pɛtɛlo, na mwangwa’nde Andalea, Ibo badaka bakadumbe eyoma ebu a madiba, mojɔ bo badaka badukeli baswi. 
MAT.4.19	Yesu abala na bu bo, Cingamani na mbi, na mbi nâkɔ no badukeli babato. 
MAT.4.20	Ibo bakina biyoma bibu bokpa, na bacingama na nde. 
MAT.4.21	Anɔ yo esikaemina, anɛ bami batongo babae, moto na mwananango, Yakobo mwana ’Sebede na mwangwa’nde Yoane. Badaka na sangwa’bu a bwato, na batataka biyoma bibu. 
MAT.4.22	Yesu ababea, na bakina bwato na sangwa’bu bokpa, na bacingama na nde.
MAT.4.23	Yesu akɛ akadale a likota lisusu liGalile, Akoja bato a sinagoge; atɔndɔ Mwako Mopele moBokumu, na aheleja bato a bego na bipeko tungu jisusu. 
MAT.4.24	Gala ende epele etunda a makota masusu maSilia; badoa ai yo na bato basusu baya badaka na bego, na baya badingoaka na bipeko na saya a mikuku, bato bamiembo mibe, bato balilale, na bato bamikutumeli, na abaheleja. 
MAT.4.25	Bato bacingama na nde kanga mandundu mɛnɛ, bato baGalile, na Dekapoli, na Yelusalema, na Yuda, na dɔngɔ ditongo diYoladene.
MAT.5.1	Yana anɛ Yesu bimumu bibato, awea a mokina mono. Adaka yo oho, bacingami bande badoa ai yo. 
MAT.5.2	Iyo adipoa monɔkɔ na abakoja na bikenge bi.
MAT.5.3	Bojongoa ai bato baya basatitejaka a milema, mojɔ bo Bokumu boDiko bodi oko ai bo.
MAT.5.4	Bojongoa ai bato baya bayeaka edɛye, mojɔ bo bâgɔmbɔ.
MAT.5.5	Bojongoa ai bato baya badi na milema miyɛmbu, mojɔ bo bâsangoa ngondo.
MAT.5.6	Bojongoa ai bato baya badi na nja na posa ebodongo, mojɔ bo bâgola.
MAT.5.7	Bojongoa ai bato bamonganji, mojɔ bo bâsɔ monganji.
MAT.5.8	Bojongoa ai bato baya badi na milema misɛnɔke, mojɔ bo bânɛ Njambe.
MAT.5.9	Bojongoa ai bato bamasiili, mojɔ bo bâbeama bana baNjarabe.
MAT.5.10	Bojongoa ai bato baya badingoaka a mojɔ mobodongo, mojɔ bo Bokumu boDiko bodi oko ai bo.
MAT.5.11	Bojongoa ai no, bakalolea no, bakadingoja no, na bakalongɔ no na bibaeli bibe bibokosea a mojɔ mombi. 
MAT.5.12	Sepani, dani na enanga, mojɔ bo ndese enu edi enɛnɛ oho Diko. Badingoja batɔndɔi baehele koko boa.
MAT.5.13	Ino odini mukwa mongondo. Mukwa ko mokabeha, modi bobɔngɔ koko na ye? Mobwaniti nongo na ekina elomu. Mobwani oko na bodumba pɛ, bo bato bamodalakake na bibota. 
MAT.5.14	Ino odini bohu bongondo. Ngando yena edi a diko dimono etabombama nongo. 
MAT.5.15	Bato te bayojake paka bo baebombe cina jiteni. Baebakeaka a mesa bo bato basusu baya badi a ndako badi bonɛ bohu. 
MAT.5.16	Oko boa, kinani eyoi enu eyoe a boso bobato. Baka’nɛ bikɔmɛli binu bipele, badi bokumeja Sangwa’nu yona odi oho Diko.
MAT.5.17	T’olɛeni oko bo mbi nadoi bo nadimojae Mibeko na mikanda mibatɔndɔi. Nadoiti bo namidimojae; nadoi oko bo namingamejae. 
MAT.5.18	Mbi natɔndɔkɔ no bo, Nongo busa bokagwa, na ngondo ekagwa, pɛpɛ nongo litɔnɔ limɔci isa mosɔnɔ momɔci mo. Mibeko modi bokputoa; midi bongama kanga misusu mɛnɛ. 
MAT.5.19	A mojɔ momina, moto akambɛjɛ mokina mobeko, nongo mobeko mokɛkɛlɛkɛ mɛnɛ, na akakoja bato boa, moto omina adi boda moto osuka mɛnɛ a Bokumu boDiko. Moto na moto ko yona okojaka bato bo bamisume, na amisumaka yo mɛnɛ, yo adi boda na ekumu enɛnɛ a Bokumu boDiko. 
MAT.5.20	Mojɔ bo, mbi natɔndɔkɔ no bo, Bodongo bonu bomiti nɔ bodongo bobasɔni na BaPalusi, otakweani nongo a Bokumu boDiko.
MAT.5.21	Ino o’kani bo batata basɔ mobeko bo,
MAT.5.21	T’owoe oko moto.
MAT.5.21	na bo,
MAT.5.21	Moto akawa adi bosamba.
MAT.5.22	Mbi ko natɔndɔkɔ no bo, Moto akakɛnjɔ na mwangwa’nde abwani bosamba. Moto akatangola mwangwa’nde abwani bosamba a likita libasuku. Na moto akalolea mwangwa’nde bo, Wɛ egegele; abwani oko na mosa moGehena. 
MAT.5.23	Oko boa, okadoa a litumbu, na okasalɛjɛ bo mwangwao adi na wɛ mokina mojɔ, 
MAT.5.24	kina epeeli ewɛ a boso bohtumbu; peta kɛ a bosieja mojɔ na mwangwao, osa ko ohule a bopa epeeli ewɛ. 
MAT.5.25	Sieja mojɔ na soki ewɛ, nongo yana adi no a njea eesambi. Omiti kɔ boa, soki ewe adi bopa wɛ a mɔmɔ majuji, na juji adi bopa we a mɔmɔ mapolisi, na ôkwea a blɔkɔ. 
MAT.5.26	Mbi natɔndɔkɔ wɛ na soti bo, Omiti pa likonja kanga lisusu menɛ, otamana nongo.
MAT.5.27	Ojebakani mobeko bo,
MAT.5.27	T’ongɛe oko bɔɔli.
MAT.5.28	Mbi ko natɔndɔkɔ no bo, Moto akanja mwali na posa, asi angi na nde bɔɔli a molema monde. 
MAT.5.29	Diso diwɛ diebɔ ebami dikasakeja wɛ, ihwa na dumba diso dimina. Enɔi na bopele bo enama ewɛ emɔci egwɛ, bo mokuku mowɛ mosusu motadumbama a Gehena. 
MAT.5.30	Ebo ewɛ ebami ekasakeja wɛ, lena na dumba ebo emina. Enɔi na bopele bo enama ewɛ emɔci egwɛ, bo mokuku mowɛ mosusu motadumbama a Gehena. 
MAT.5.31	Babala koko bo, Moto akalona mwali onde, adi bomopa mokanda mobobɔtɔnɔ. 
MAT.5.32	Mbi ko natɔndɔkɔ no bo, Moto na moto yona oyanejaka mwali onde, na editi na cina ebɔɔli, akɔkɔ mwali omina moto obɔɔli. Na moto yona osɔkɔ mwali omina angɛkɛ na nde bɔɔli.
MAT.5.33	Ino o’kani koko bo batata basɔ mobeko bo,
MAT.5.33	T’obɛle oko bɛli na bokosea. Kɔ mojɔ mobɛli we ai Njambe.
MAT.5.34	Mbi ko natɔndɔkɔ no bo otabɛlɛni nongo bɛli, isa eDiko, mojɔ bo didi mongbɛlɛngɔ moNjambe; 
MAT.5.35	isa bɛli engondo, mojɔ bo edi ebakei ebibota biNjambe; isa bɛli eYelusalema, mojɔ bo edi ngando ekumu monɛnɛ. 
MAT.5.36	T’obɛle oko bɛli emolo mowɛ, mojɔ bo oditi na ngulu a bopueja isa a bohindeja moswe momɔci. 
MAT.5.37	Kinani ebaeli enu edae isa Ee, ee! isa Pɛpɛ, pɛpɛ! Ekina ebaeli etongo edi oko ebe.
MAT.5.38	Ino o’kani bo babala bo,
MAT.5.38	Diso dibukana na diso; dino dîbukana na dino.
MAT.5.39	Mbi ko natɔndɔkɔ no bo otaswianani na moto mobe. Moto aka’la wɛ epapata a mobanga momɔci, moneja mobanga motongo pongono. 
MAT.5.40	Moto akabea we a esambi a mojɔ mosimisi ewɛ, kina atombe kasaka ewɛ pongono. 
MAT.5.41	Moto akapea wɛ bo omopakae kilometa emɔci, mopaka kilometa jibae. 
MAT.5.42	Moto aka’nga wɛ eka, mopa; t’obulɛe oko moto yona opalaka boboa njabo ai wɛ.
MAT.5.43	Ino ’kani bo babala bo,
MAT.5.43	Toma pala motuteano mowe, na toma lona soki ewɛ.
MAT.5.44	Mbi ko natɔndɔkɔ no bo, Toma palani soki jinu. Toma’ngɔɔnoni Njambe a mojɔ mobato baya banɔngejaka no. 
MAT.5.45	Oko boa ôdani bana baSangwa’nu yona odi oho Diko. Mojɔ bo yo ahojaka busa ai bato babe na bato bapele. Alomaka mbua a mojɔ mobato bapele na bato babe pongono. 
MAT.5.46	Isa opalakani oko bato baya bapalaka no, obwanitini bosɔ ndese a mojɔ momina. Baputeja batako baditi koko na ekɔmɛli emina pongono? 
MAT.5.47	Okabɛjɛni oko bina’nu pɛ, bato batongo baditi koko na ekɔmɛli emina? Nongo bapakano bakɔkɔ boa pongono. 
MAT.5.48	Ino ko, toma dani babɔngɔke mɛnɛ, mojɔ bo Sangwa’nu yona odi a Diko adi kanga mobɔngɔke mɛnɛ.
MAT.6.1	Toma nganjamani bo otakɔni bilomu binu bibodongo a boso bobato bo banɛe no. Okakɔni boa, otasɔni nongo ndese ai Sangwa’nu yona odi a Diko.
MAT.6.2	Oko boa, wɛ okakɔ monganji ai bato batongo, pɛ bohueja mo-ndule a boso bowɛ. Bato babokosea bakɔkɔ boa a sinagoge, na a licilinga, bo bato babakumejae. Mbi natɔndɔkɔ no na soti mɛnɛ bo bato bamina ba’si ndese yena ebwani na bu. 
MAT.6.3	Wɛ ko, okakɔ monganji, t’okine oko bo ebɔ ewɛ ebali ejebe mojɔ mokɔkɔ ebɔ ewɛ ebami. 
MAT.6.4	Kɔ bato monganji oko a libombi; na Sangwao yona onɛkɛ a libombi âda na likabo ai wɛ.
MAT.6.5	Oka’ngani Njambe, t’odaeni oko na ekɔmɛli ebakosei. Ibo bapalaka bo bangɔe a sinagoge, na bo bamae a licilinga a mojɔ mobo’nga, bo bato babanɛe. 
MAT.6.6	Wɛ ko, oka’nga Njambe, kwea a tei endako ewɛ, dipa modipe mowɛ, na inga Njambe a libombi. Sangwao yona onekɛ a libombi âda na likabo ai wɛ. 
MAT.6.7	Yana angaka no, t’odaeni oko na bikenge binɛnɛ bingasangasa o akɔkɔ bapakano. Mojɔ bo, ibo badingaka bo Njambe adi bobahokea a mojɔ mobikenge bibu binɛnɛ. 
MAT.6.8	T’odaeni oko na ekɔmɛli ebu, mojɔ bo Sangwa’nu ajebaka taka enu oko omongakinini. 
MAT.6.9	Obwanini bonga Njambe na ekɔmɛli ye;
MAT.6.9	Sangwa’su yona odi a Diko;
MAT.6.9	Yɛ kombe ewɛ esumame;
MAT.6.10	Yɛ Bokumu bowɛ bodoe;
MAT.6.10	Yɛ bolulea bowɛ bokɔɔme ya nase o akɔɔmɔkɔ bo a Diko.
MAT.6.11	Bopa so busa bu milɛmbɛ mia mibwani.
MAT.6.12	Boyɛ so nongo jisu ai wɛ o ayɛkɛ so baya badi na nongo ai so.
MAT.6.13	Bambeja so a njea ebomeka.
MAT.6.13	Heleja so ko a bobe
MAT.6.13	Bokumu bodi ai wɛ, na ndangasa, na ekumu, oko na bosusu. 
MAT.6.14	Ino okayɛni bato jibe jibu, Sangwa’nu adi boyɛ no pongono. 
MAT.6.15	Ino ko omiti yɛni bato jibe jibu, Sangwa’nu atayɛ no jibe jinu.
MAT.6.16	Yana adi na bikia, t’odaeni oko na wa a miso manu o ekɔmɛli ebakosei. Ibo bakinaka maso mabu mabehe, a boneja bato bo bakiaka dia. Mbi natɔndɔkɔ no soti bo ndese ebato bamina ebwani. 
MAT.6.17	Wɛ ko okakia, baka swe jiwɛ, na sosa boso bowɛ, bo bato batajeba nongo bo okiaka; 
MAT.6.18	aneja oko Sangwao yona odi a libombi, na Sangwao yona onɛkɛ a libombi âda na likabo ai wɛ.
MAT.6.19	T’ohɛjeni oko leka loyumu lonɛnɛ a mojɔ monu bɛnɛ ya nase, mojɔ bo lobebaka ya na sɛ na bikpa, na babi babukaka ndako a bo’ba. 
MAT.6.20	Kinani leka lonu loyumu lohɛe oko oho Diko; lotabeha nongo na sɛ oho, na babi batalusa nongo a boba. 
MAT.6.21	Mojɔ bo, esika edi leka lowɛ loyumu, molema mowɛ mosambi oko ena.
MAT.6.22	Diso didi paka emokuku. Isa diso diwɛ didi dipele, mokuku mowɛ mosusu modi a bohu. 
MAT.6.23	Diso diwɛ ko dikabeha, mokuku mowɛ mosusu modi oko a modidi. Oko boa, isa bohu bua bodi a tei ewɛ bodi oko modidi, modi modidi tuu.
MAT.6.24	Moto t’ajebake bokɔmɛ baswa babae. Isa adi bolona okina, na âpala yona otongo; isa adi bocingama na okina, na âsɛtoja yona otongo. Otahɔnɔkɔni bokɔmɛ Njambe na makonja pongono.
MAT.6.25	A mojɔ momina, mbi nabalaka na nu bo otakakwanani nongo a mojɔ momohelo monu, a mojɔ moboyaka na bomwaka na elwaeli enu. Na mohelo na mia, edi boso nde, te mohelo? Na mokuku na bisenja, edi boso nde, te nɔokuku? 
MAT.6.26	Anjani mbulu badiko; te banake gbie, te bajuake, te baboleake leka a ndako, Sangwa’nu ko yona odi oho Diko ababɔ kɔkɔ. Na no na mbulu, banɔi na bobuno nda, te no? 
MAT.6.27	Okina onu adi bakaeja masu mande mweka na mokakwano? Oko adi bokakwana a mojɔ mobisenja cina eye? 
MAT.6.28	Anjani bohohu bomanga maesika; te makɔke elomu; te mayoake bisenja. 
MAT.6.29	Mbi ko natɔndɔ kɔ no bo elwaeli eSɔlɔ mɔ a ekumu ende esusu, eibwana na elwaeli edikina danga diesika. 
MAT.6.30	Leka loesika lua lodi busa bu lodi botumbama puma; na isa Njambe alwajaka leka lomina, esingaiti no! Ino bato baejimeli ekɛkɛ! 
MAT.6.31	Yɛni boda na mokakwano; yɛni bobala bo, Êyaka so nde? Êrawaka so nde? 
MAT.6.32	Bapakano badukaka oko leka lomina, Sangwa’nu ko yona odi oho Diko ajebaka bo obwanini bosɔ leka lu losusu. 
MAT.6.33	Ino, peta dukani Bokumu boNjambe na bodongo bonde, nongo osɛni leka lu losusu pongono. 
MAT.6.34	Oko boa, t’okakwaneni oko a mojɔ mopuma. Kinani puma etombe muna mopuma. Monɔngɔ mobusa bu mobwani na busa bu.
MAT.7.1	Yɛni bosambejani, bo otasambani no bɛnɛ. 
MAT.7.2	Mojɔ bo, ôsambani oko na esambi esambejaka no; badi bongɛ ai no oko na mwɛngi mongɛkɛ no bɛnɛ. 
MAT.7.3	Onjaka mobumbu mua modi a diso dimwangwao, pɛ ko bonɛ epaso yena edi a diso diwɛ mɛne mojɔ moye? 
MAT.7.4	Wɛ yona odi na epaso a diso diwɛ mɛnɛ, obwani bobala na mwangwao bo, Kina nahwɛ mobumbu a diso diwɛ? 
MAT.7.5	Wɛ mokosei, peta hwa epaso a diso diwɛ mɛnɛ; oko boa odi bonɛ bohu a bohwa mobumbu a diso dimwangwao.
MAT.7.6	Yɛni bopa leka losɛnɔke ai mbwa. T’odumbeni oko leka lonu loyumu a boso bongulube, basaka lodɛhɛkɛkɛ na sɛkɛ jibu, na bâhekoa a bona na nu.
MAT.7.7	Ingakani nongo osɛni. Dukani nongo obolojaeni. Bomani nongo modipe modipoame ai no. 
MAT.7.8	Mojɔ bo, yona ongaka asɔkɔ; yona odukaka abolojaka, na modipe môdipoama ai yona obomaka. 
MAT.7.9	Okina onu adi bopa mwana’nde litai akamo’nga molɛmbɛ? 
MAT.7.10	Na mwana’nde akamo’nga swi, adi bomopa njɔ? 
MAT.7.11	Oko boa, isa ino ojebakani bopa bana banu leka lopele, nongo adi no bato babe, esingaiti Sangwa’nu yona odi oho Diko! Iyo âpa leka lopele ai baya bamongaka. 
MAT.7.12	Kɔni ai bato batongo o apalaka no bo bato batongo bakɔe ai no. Cina esusu eMibeko na mikanda mibatɔndɔi edi oko bosi. 
MAT.7.13	Kweani a modipe mokototake; mojɔ bo njea yena edi na sasa esukeaka na bogwa; modipe momina modi monɛnɛ, na bato banɛnɛ bakweaka ena. 
MAT.7.14	Njea yena esukeaka na bomɔ edi ekototake; modipe momina modi mokɛkɛ, na baya bakweaka ena badi oko baleka pɛ.
MAT.7.15	Toma nganjamani na batɔndoi babokosea, Badoaka ai no na elwaeli ebata, na badi soti oko swa babila. 
MAT.7.16	Odini bobambetea na mbuma jibu. Mojɔ bo, bato te batwake mbunga a bolongo, isa mamwe a likpanda. 
MAT.7.17	Oko boa, mole mopele mobotaka mbuma jipele, na mole mobe mobotaka oko mbuma jibe. 
MAT.7.18	Mole mopele te mobotake mbuma jibe, na mole mobe te mobotake mbuma jipele. 
MAT.7.19	Mole momiti bota mbuma jipele, môkwɛlɛmɛ na môtumbama. 
MAT.7.20	Oko boa ôbambeteani na mbuma jibu.
MAT.7.21	Badi bokwea a Bokumu boDiko, te nongo baya babeaka mbi Kumu, Kumu, oko moto yona okɔkɔ bolulea boSangwa’mbi yona odi oho Diko. 
MAT.7.22	Bato banɛnɛ bâbala na mbi a busa bomina bo, Kumu, Kumu, iso boitɔndɔ mwako a kombe ewɛ? Boimeja miembo mibe a kombe ewɛ? Boikɔ mindumba minɛnɛ a kombe ewɛ? 
MAT.7.23	Mbi ko nâbatɔndɔ bo, Mbi nitajebaka no nongo mweka. Dongani ya ai mbi, ino bato babikɔmɛli bibe.
MAT.7.24	Moto yona o’kaka bikenge bi bimbi, na asumaka bikenge bimina, adi o moto obowɛi yona oyoa ndako ende a diko dilitai. 
MAT.7.25	Mbua akwa, pela elaloa, mopomba modoa monɛnɛ, na moboma ndako emina, Eikwa ko, mojɔ bo eyoama a diko dilitai. 
MAT.7.26	Moto na moto ko yona o’kaka bikenge bi bimbi, na yo pɛ bosuma bikenge bimina, adi o egegele yona oyoa ndako ende a mopunji. 
MAT.7.27	Mbua akwa, pela elaloa, mopomba modoa monɛnɛ na moboma ndako emina. Ndako emina ekwa oko bokwa, na bokwa bomina bodaka mojɔ monɛnɛ.
MAT.7.28	Asieja Yesu bikenge bimina bobala, bato baemumu bakamoa a mojɔ mobokoja bonde; 
MAT.7.29	cina bo abakojaka na kpaci, te na ekɔmɛli ebasɔni.
MAT.8.1	Yana atita Yesu a mono, bato banɛnɛ mɛnɛ bamosusaka. 
MAT.8.2	Okina moto omaba adoa ai yo, atita na magbunda a boso bonde, na abala bo, Kumu, wɛ okapala, obwani boheleja mbi. 
MAT.8.3	Yesu aninoja ebɔ ende, aebakea ai yo, na abala na nde bo, Najimi; oheli. Bokpa mɛnɛ, maba mande masia oko bosia. 
MAT.8.4	Yesu ajɔ na nde bo, T’otɔndɔe oko moto mojɔ mu. Kɛ ko ai nganga, saneja ai yo, na pa epeeli ebekea Mose a mojɔ momina bo bajebe.
MAT.8.5	Asa yo mea a Kapalanauma, okina kapitɛni asi adoi ai yo, amongɔɔnɔ bo, 
MAT.8.6	Kumu, okina mokɔmeli ombi asambi na mokutumeli a ndako, na yogo ende egbasoi. 
MAT.8.7	Yesu abala na nde bo, Nâdoa bo namosengoe. 
MAT.8.8	Kapitɛni amosɔmbeja bo, Kumu, mbi nabɔngiti bo nasɛ wɛ a ndako embi. Bala oko ekenge emɔci pɛ, na mokɔmɛli ombi adi bohela. 
MAT.8.9	Mbi nadi ngɔngɔ jibasuku bambi; mbi mɛnɛ nadi na basoda ngɔngɔ jimbi. Nakabala na okina bo akɛe, adi bokɛ. Nakabala na otongo bo adoe, adi bodoa. Nakabala na mokɔmɛli ombi bo akɔe mokina mojɔ, adi bomokɔ. 
MAT.8.10	Ama yo ka ekenge emina, Yesu ami kamoa oko bokamoa. Abala na bato baya badaka bacingi na nde bo, Mbi natɔndɔkɔ no soti bo napakiti nɛ ejimeli enɛnɛ boa, nongo a Yisalaele. 
MAT.8.11	Mbi natɔndɔkɔ no bo bato banenɛ badi bodonga a ɛsɛta na wɛsɛta, na bâda a bidie bibu a dɔngɔ diAbalayama na Isaka na Yakobo a Bokumu boDiko. 
MAT.8.12	Bana ko baBokumu bâdumbama a modidi mosokolu, a esika ebio na bokpɛkpɛnɛ bomino. 
MAT.8.13	Yesu abala na kapitɛni bo, Yana a ndako ewɛ. Yɛ modae na wɛ o ami wɛ jima. Na mokɔmɛli ahela a yogo oko a ehole emina.
MAT.8.14	Yesu akwea a ndako ePɛtɛlo, na atana bokio boPɛtɛlo asambi na mɔlɔ. 
MAT.8.15	Abɛnje ebɔ ende, na mɔlɔ mosia oko bosia. Iyo asi ko angɔi na abakɔmɛ. 
MAT.8.16	Badoa na bato banɛnɛ ai Yesu a ehole emɔkɔ, baya badaka na miembo mibe. Iyo ameja miembo mibe oko na ekenge emɔci pɛ, na aheleja basusu baya badaka na bego. 
MAT.8.17	Oko boa, ekenge ebala motɔndɔi Yisaya engama bo,
MAT.8.17	Iyo mɛnɛ atombi bwɛmbu bosu, na alwai bego bisu.
MAT.8.18	Iyana anɛ Yesu bo bato bamohikaka kanga banɛnɛ mɛnɛ, apa monɔkɔ bo balekele. 
MAT.8.19	Okina mosɔni adoa ai yo, na abala na nde bo, Mokoja, mbi nadi bocingama na wɛ bisika bisusu bikɛke wɛ. 
MAT.8.20	Yesu amosɔmbeja bo, Kpia badi na mikpo mibu; mbulu badiko badi na mobo; Mwana ’Moto ko apeliti esika a bosuka molo monde. 
MAT.8.21	Okina otongo, mocingami onde, abala na nde bo, Kumu, ye napete kɛ a bopusea sangwa’mbi. 
MAT.8.22	Yesu amosɔmbeja bo, Cingama na mbi, Kina bagwake bapusee bagwake babu bɛnɛ.
MAT.8.23	Atamba Yesu a bwato, bacingami bande batamba na nde pongono. 
MAT.8.24	Mopomba modoa monɛnɛ yana adaka bo a boliko, na bwato bopaka dinda. Yesu ko adaka ahwɛli. 
MAT.8.25	Bacingami badoa ai yo, bamosisoja, na babala bo, Kumu, iso bogwi! heleja so! 
MAT.8.26	Iyo abasɔmbeja bo, Ebangaka no ndeni? Ejimeli enu edoni? Asi ko angoi, alemoa na pwea na madiba, na mopomba moyɛyɔ bowi. 
MAT.8.27	Bacingami bakamoa bou mɛnɛ, na babala bo, Iyo moto ndani? mojɔ bo pwea na madiba bamosumaka pongono.
MAT.8.28	Aduboa yo a ngunda yena etongo, a dɔngɔ diBaGadala, asongana na bato bamiembo mibe babae, baya bamana a kunda. Bato badaka na bɔ a bonɔ a njea emina, mojɔ bo badaka na bila enɛnɛ. 
MAT.8.29	Ibo babekoa bo, Wɛ Mwana oNjambe, mojɔ mosu na wɛ modi bo? Odoi ya a bonɔngeja so oko ehole esu ebwanakini? 
MAT.8.30	Bwela bonɛnɛ bongulube bodaka bokayake bohali mweka, 
MAT.8.31	na miembo mibe mingɔɔnɔ Yesu bo, Okameja so, kina bokwee a tei ebwela bongulube. 
MAT.8.32	Iyo abala na bu bo, Kɛni! Miembo mibe mimana, mikwea a tei engulube a mono, na bwela bosusu babikoa mbango nase oko a libale, na bagwa a madiba. 
MAT.8.33	Babanei bangulube bacia oko bocia. Bakɛ a ngando a bojebeja bato mojɔ momina mosusu, na mojɔ mobato bamiembo mibe. 
MAT.8.34	Bato basusu bangando emina badoa a boduka Yesu, na yana amonɛ bo, bamongɔɔnɔ bo adonge a esika ebu.
MAT.9.1	Yesu atamba koko a bwato, alekela, na ahula a ngando ende mɛne. 
MAT.9.2	Bato badoa ai yo na moto omokɔbɛlɛ yona odaka asambi a litɔkɔ, Yana anɛ Yesu ejimeli ebu, abala na moto omokɔbɛlɛ bo, Mwana, da na sepi; jibe jiwɛ jikinami. 
MAT.9.3	Bakina basɔni ko balɛ bo, Moto yoyo atangolaka Njambe. 
MAT.9.4	Yesu ko ajeba bilɛli bibu, na abala na bu bo, Ino olɛkɛni mijɔ mibe a milema minu mojɔ moye? 
MAT.9.5	Nakabala bo, Jibe jiwɛ jikinami, isa Angɔ, dala; mojɔ monɔi na bopipo nda? 
MAT.9.6	Mbi ko nadi boneja no bo Mwana ’Moto adi na kpaci ya nase a boyɛ jibe. Oko boa abala na moto omokɔbɛlɛ bo, Angɔ, tomba litɔkɔ liwɛ; yana a ndako ewe. 
MAT.9.7	Moto omokɔbɛlɛ angɔ oko bongɔ, na ayana a ndako ende. 
MAT.9.8	Yana anɛ bimumu bibato mojɔ momina, badaka oko na bɔ, na bakumeja Njambe yona opa kpaci emina ai bato.
MAT.9.9	Yana adonga Yesu a esika emina, anɛ okina moto a bilo ende etako, kombe ende Matayo. Yesu abala na nde bo, Cingama na mbi. Iyo angɔ na acingama na nde.
MAT.9.10	Adaka Yesu a mesa a ndako tei, bato banɛnɛ badoa a boda na nde na bacingami bande a mesa, baputeja batako, na bato bagala ebe. 
MAT.9.11	Bakina BaPalusi baya babanɛ babala na bacingami bande bo, Mokoja onu ayakaka na baputeja batako na bato babe mojɔ moye?
MAT.9.12	Yesu ko aka ekenge emina, na yo abala na bu bo, Babwani na monganga oko baya bapekaka, te baya badi baniilake. 
MAT.9.13	Kɛni adukeni cina eekenge yeye,
MAT.9.13	Mojɔ mopalaka mbi modi wa, te tito bamasiko.
MAT.9.13	Mojɔ bo mbi nadoi a bobea bato babe, te bato bapele.
MAT.9.14	Bacingami baYoane badoa ai Yesu, na bamohɔjɔ bo, Iso na BaPalusi bodi na bikia binɛnɛ; bacingami bawɛ ko te bakiake mojɔ moye? 
MAT.9.15	Yesu abasɔmbeja bo, Isa momi obolongana adi na bina ’nde a lihango, badi boyea bio? Badi bokia ko a masu mangɔngɔ, oko momi obolongana amaka donga. 
MAT.9.16	Moto t’abambake kasaka eyou na ebolo eyene. Mojɔ bo ebolo eyene edi bodonga, na edi bohɛje lipose oko bohɛjɛ. 
MAT.9.17	Bato te balumejake bikutu bibiobo biyou na vino eyene. Bakakɔ boa, badi bobatoja bikutu; vino edi bosopea, na bikutu bidi bobeha. Bahangojaka vino eyene oko a bikutu biyene. Oko boa badi bobanea bikutu na vino pongono.
MAT.9.18	Amaka yo bala ngando jiji, okina kumu adoa oko ai yo, asumana a boso bonde na abala bo, Mwana’mbi mwali agwi oko edɛye mɛnɛ; wɛ ko doa omobakee ebɔ ewɛ nongo ahele koko. 
MAT.9.19	Yesu angɔ, akɛ na nde, na bacingami bande pongono.
MAT.9.20	Okina mwali yona oma peka na ekia bianga domi-na-bibae, adoa ngɔngɔ jinde na abɛnjɛ gbomba ekasaka ende na ebɔ. 
MAT.9.21	Mwali omina alɛ bo, Mbi nakabakea ebɔ embi a kasaka ende, nadi bohela a yogo embi. 
MAT.9.22	Yesu ahekoa, amonɛ, na abala na nde bo, Mwana, titeja molema mowɛ. Ejimeli ewɛ ehelejai wɛ. Na mwali ahela oko bohela a yogo ende a ehole emina.
MAT.9.23	Amea Yesu a ndako ekumu omina, anɛ bato bapoolo, na emumu ebato baya badaka na daka enɛnɛ. 
MAT.9.24	Abala bo, Yanani; mwamwali aditi nongo mogo; ahwɛkɛ oko hiɔ pɛ. Ibo ko bamosɛkɛ oko bosɛkɛ. 
MAT.9.25	Ama bo meja emumu ebato sokolu, Yesu ami kwea oko a ndako. Apea ebɔ emwamwali, na yo angɔ oko bongɔ. 
MAT.9.26	Na bananganeja mwako momojɔ momina a likota dia lisusu.
MAT.9.27	Yana adonga Yesu a esika emina, bami babae bamokimana. Badaka na miso mago, na babekoa bo, Wɛ Mwana ’Dawidi, ikea so wa! 
MAT.9.28	Yesu akwea a ndako, na bami bamiso mago badoa ai yo. Yesu abala na bu bo, Ojimakani bo mbi nabwani bokɔ mojɔ mu? Bamosɔmbeja bo, Ee Kumu. 
MAT.9.29	Yesu abɛnjɛ miso mabu na ebɔ ende, na abala bo, Yɛ modae na nu boa cina eejimeli enu. 
MAT.9.30	Miso mabu masɔ njɛnɛ, na Yesu abaleha na bopipo bo batatɔndɔ bato mojɔ momina. 
MAT.9.31	Ibo ko bayana na batundeja gala epele eYesu a likota dia lisusu.
MAT.9.32	Yana amanaka bo, bato badoa na okina momi, emimi, yona odaka na mwembo mobe. 
MAT.9.33	Yana ameja Yesu mwembo mobe, momi abala oko bobala, na bato basusu bakamoa bou mɛnɛ. Bajɔ bo, Iso boipaka ne mokina mojɔ boa a Yisalaele. 
MAT.9.34	BaPalusi ko babala bo, Iyo amejaka miembo mibe oko na kpaci ekumu omiembo mibe.
MAT.9.35	Yesu akɛ akadale a ngando jisusu jinɛnɛnɛ na jikɛkɛ. Akoja a sinagoge jibu, Atɔndɔ Mwako Mopele moBokumu, na aheleja bato a bego bisusu na biɛmɛ bisusu. 
MAT.9.36	Yana anɛkɛ yo bimumu bibato, aba’keaka wa. Mojɔ bo badaka na mokakwano na bwɛmbu, o ekɔmɛli ebata baya bapeliti mobanei. 
MAT.9.37	Oko boa Yesu abala na bacingami bande bo, Ejueli edi enɛnɛ; basali ko badi oko baleka pe. 
MAT.9.38	A mojɔ momina, ingani Kumu oejueli bo alome basali a bojua.
MAT.10.1	Yesu abolea bacingami bande domi-na-babae. Abapa kpaci a bomeja miembo mibe, na a bosengoa bego na biɛmɛ bisusu. 
MAT.10.2	Kombe jibabwɛnji domi-na-babae oko jiji; yona oboso oko Simona yona odi na kombe Pɛtɛlo, na mwangwa’nde Andalea; Yakobo mwana ’Sebede, na mwangwa’nde Yoane; 
MAT.10.3	Pilipo na Balatelemi, Toma na Matayo moputeja otako; Yakobo mwana oAlapayo, na Tadayo; 
MAT.10.4	Simona oKanana, na Yuda Iskalio yona omokaba. 
MAT.10.5	Yesu abaloma, domi-na-babae, oko na eleho ye, Pɛ bokɛni a njea ebapakano, isa a ngando jiSamalia. 
MAT.10.6	Kɛni oko ai bata babungake badenga diYisalaele. 
MAT.10.7	Kɛni atɔndɔeni mwako bo, Bokumu boDiko bobengi bomea. 
MAT.10.8	Helejani baya badi na bego. Angɔjɔni bagwake. Sɛnojani bato bamaba, na imejani miembo mibe. Ino osini bosɔ, pɛ nongo bosomba; pani koko boa. 
MAT.10.9	Pɛ botombani likonia liwɔlɔ, isa palata, isa flanka a mabenga manu; 
MAT.10.10	pepɛ nongo litɔngi a mojɔ momɔngɔ monu, isa kasaka jibae, isa sapata, isa pango; cina bo mosali abwani bosɔ dia dinde. 
MAT.10.11	Okameani a ekina ngando, isa cnɛnɛ isa ekɛkɛ, dukani moto oesako epele, na yeyoani a ndako ende oko a ehole enu eboyana. 
MAT.10.12	Okakweani a ekina ndako, abɛjɛni njɛbɛ. 
MAT.10.13	Ndako emina ekabɔngɔ, kinani bowi bonu bodae ena. Emiti bɔngɔ ko, kinani bowi bonu bohule ai no. 
MAT.10.14	Bamiti sɔ no bopele, na bamiti hokea mwako monu, kinani ndako emina, isa ngando emina, na hakoani dutu libibota binu. 
MAT.10.15	Na esambi eSɔdɔmɔ na Gomola, na esambi engando emina, mbi natɔndɔkɔ no bo esambi engando emina enɔbí na bopipo a busa boEsambi. 
MAT.10.16	Hokeani; mbi nalomaka no o bata baya bahikami na swa. A mojɔ momina, toma dani na bopasa bonjɔ na bowi bosungu. 
MAT.10.17	Anganjamani ko na bato; mojɔ bo badi bogbula no a bisambi, na bâtua no a sinagoge. 
MAT.10.18	Bâlinda no a boso bobakumu na bakonji a mojɔ mombi, bo odaeni batati bambi ai bo na ai bapakano. 
MAT.10.19	Bakapea no, t’odaeni oko na mokakwano a mojɔ mokɔpi enu na ebaeli enu; mojɔ bo ôsɔni bikenge bibobala a ehole emina. 
MAT.10.20	Mwembo moSangwa’nu a tei enu modi bobala, te no bɛnɛ. 
MAT.10.21	Moto adi bokaba mwananango bo agwɛ. Sange’moto âkaba mwana’nde. Bana bâna na baboti, na bâbaweja. 
MAT.10.22	Bato basusu bâlona no a mojɔ mokombe embi. Yona ko ôda mombilimake oko a suka, yo âhela. 
MAT.10.23	Bakanɔngeja no a ngando emɔci, ciani a ngando etongo. Mojɔ bo mbi natɔndɔkɔ no na soti mɛnɛ bo Mwana ’Moto adi bodoa oko omeakinini a ngando jisusu jiYisalaele.
MAT.10.24	Moto yona okoaka t’anɔke mokoja onde. Mokɔmɛli t’anɔke moswa ’nde. 
MAT.10.25	Libondo limokoja libwani koko na yona okoaka, na lia limoswa libwani na mokɔmɛli. Bakabakea moswa ondako kombe Balasebuba, esingaiti bakɔmɛli bande! 
MAT.10.26	Yɛni ko bobanga bato bamina; mojɔ bo ngando jisusu jia jikundami jîkundoama, na jia jibombami jîboloa. 
MAT.10.27	Tɔndɔni a bohu ngando jibalaka mbi na nu a modidi; bekoani a diko dibitondo jia jikaka no na polipoli. 
MAT.10.28	Yeni bobanga baya bawaka mokuku, mojɔ bo te bahɔnɔke bowa mwembo. Odini bobanga oko yona odi na ngulu a bowa mokuku na mwembo pongono a Gehena. 
MAT.10.29	Dɛkɛ babae batakwaka likota limɔci? Pɛpɛ nongo omɔci ko odi bokwa nase, na Sangwa’nu pɛ bojeba. 
MAT.10.30	Iyo ko ajebaka etango eswe jimelo minu. 
MAT.10.31	A mojɔ momina, ino obwanitini bobanga, Ino na dɛkɛ, banɔi na bobuno ada, te no? 
MAT.10.32	Moto akajima bo adi moto ombi a boso bobato, mbi nadi bojima moto omina a boso boSangwa’mbi yona odi oho Diko. 
MAT.10.33	Moto ko aka’ngana a boso bobato bo adi moto ombi, mbi nadi bongana moto omina a boso boSangwa’mbi yona odi oho Diko.
MAT.10.34	T’olɛeni oko bo mbi nadoi a bopa ngondo bowi; pɛpɛ nongo mweka. Mibi nadoi, te a bopa bowi; nadoi oko na mopamba. 
MAT.10.35	Nadoi a bobɔteja moto na sangwa’nde, mwamwali na ngwa’nde, na mwali na bokio bonde mwali. 
MAT.10.36	Soki ilmoto jîda oko bato badenga dinde mɛnɛ. 
MAT.10.37	Epaeli emoto ai sangwa’nde isa ai ngwa’nde ekanɔ epaeli ende ai mbi, moto omina abɔngiti na mbi. 
MAT.10.38	Moto amiti tomba mole-mobokea monde a bocingaraa na mbi, abɔngiti na mbi. 
MAT.10.39	Yona obaneaka mohelo monde âmobungeja, na yona obungejaka mohelo monde a mojɔ mombi, âmobanea.
MAT.10.40	Moto akasɔ no, asɔkɔ mbi; na yona osɔkɔ mbi, asɔkɔ yona olomani. 
MAT.10.41	Moto akasɔ motɔndɔi mojɔ bo adi motɔndɔi, âsɔ ndese emotɔndɔi. Akasɔ moto obodongo mojɔ bo adi moto obodongo, âsɔ ndese emoto obodongo. 
MAT.10.42	Moto akapa kɔpɔ emadiba ai okina obana ba bakɛkɛ mojɔ bo adi mocingami ombi, mbi natɔndɔkɔ no na soti bo atataka bosɔ ndese ende.
MAT.11.1	Yana asieja Yesu bileho bimina ai bacingami bande domi-na-babae, adonga a esika emina bo akojae na atɔndɔe mwako a ngando jibu. 
MAT.11.2	Yana aka Yoane a blɔkɔ mojɔ mobilomu biMasiya, amolomea monɔkɔ na bacingami bande mɛne. 
MAT.11.3	Amohɔjɔ bo, We odi yona odi na sako ebodoa, isa bodi bomba okina otongo? 
MAT.11.4	Yesu abasɔmbeja bo, Sɔmbɔni ai Yoane; mojebejani ngando jikaka no na jinɛkɛ no. 
MAT.11.5	Baya bagwa miso basɔkɔ njɛnɛ ebu. Bato bamitɛngu badalaka. Bato bamaba bahelaka. Bato babohoka badi na njoki, Bagwake bangɔi, na bato babokwali bakaka Mwako Mopele. 
MAT.11.6	Bojongoa ai moto yona otabunga mojɔ mombi.
MAT.11.7	Ama bo yana, Yesu ami bala oko na emumu ebato a mojɔ moYoane. Abala bo, Ekɛ no oho a lisobe a bonja ndani? mongongo mokakumane na pwea? 
MAT.11.8	Ee, eke no oho a bonja ndani? moto yona olwaka bisenja bibopɛtɛpɛtɛ? Ikani! baya balwaka bisenja bibopetɛpetɛ badi oko a ndako jibakumu. 
MAT.11.9	Ekɛ no oho mojɔ moye?—a bonja motɔndɔi? Ee, mbi natɔndɔkɔ no bo yo anɔi motɔndɔi. 
MAT.11.10	Mojɔ mu mosɔnɔmɔ a mojɔ monde bo,
MAT.11.10	Anjani, mbi nalomi obwɛnji ombi a boso bowɛ;
MAT.11.10	Iyo âsɛlingoa njea a boso bowɛ.
MAT.11.11	Mbi nabalaka na nu na soti mɛnɛ bo pɛpɛ nongo moto omɔci yona obotama na mwali onɔi Yoane Mobatisi Endele ko, yona odi ngɔngɔ mɛnɛ a Bokumu boDiko adi boso bonde. 
MAT.11.12	Bato babanga bokwea a Bokumu boDiko na bopipo a masu maYoane Mobatisi, na edɛye pongono, bato babotepeli bakweaka ena na bopipo. 
MAT.11.13	Batɔndɔi basusu, na Mibeko pongono, batɔndɔ ngando jia jidi bokwa ngɔngɔ, oko a ehole eYoane. 
MAT.11.14	Isa ejimeli enu ebwani na mojɔ mumu—Yoane adi oko Elia yona odaka na sako ebodoa. 
MAT.11.15	Isa moto adi na matoi manjoki, yɛ ahokee.
MAT.11.16	Mbi nadi bonge elulu ye na ye? Babwani oko na bɛngɛ baya batitani a ndɔngɔ, na babekoaka ai bina’bu bo, 
MAT.11.17	Iso bobomi ebumba, ino ko pɛ bobua ngɔmɔ, Bobomi lingondo, ino ko pɛ boyea kɔndɔ. 
MAT.11.18	Mojɔ bo Yoane adoiti na eyakeli na emwakeli, na babala ka bo adi na mwembo mobe. 
MAT.11.19	Mwana ’Moto ko adoi, akayake na akamwake, na babalaka bo, Anjani moto omogbuko na molangoi; apanganaka na baputeja batako na bato babe. Bowɛi bodi bolonga oko na bilomu bibowɛi.
MAT.11.20	Yesu abanga bolemoa na bato a ngando jikɔkɔ yo mindumba minde minɛnɛ, cina bo baihekoja milema mibu. 
MAT.11.21	Abala bo, Monɔngɔ ai ho Kolasina! Monɔngɔ ai no Betesaida! Akɔkɔ bo nɛ mindumba minɛkɛ no oho Tula na Sidona, ka bahekoja milema mibu eyou, na balwa bipupu, na basasuoa mihulu. 
MAT.11.22	Mbi natɔndɔkɔ no bo bodingoa bonu bonɔbí bua boTula na Sidona a busa boEsambi. 
MAT.11.23	Ino Kapalanauma—obakini diko? Pɛpɛ, otitabíni nase oko a Gehena, Nongo Sɔdɔmɔ, akɔkɔ bo nɛ mindumba minɛkɛ no, ka badi oko busa bu. 
MAT.11.24	A mojɔ momina, mbi nabalaka na nu bo esambi enu enɔbí yena eSɔdɔmɔ na bopipo a busa boEsambi.
MAT.11.25	A ehole emina, Yesu abala bo, Sesa, Kumu oDiko na nase, mbi nasakoaka wɛ cina bo obomba ngando jiji ai bato babowɛi, ai bato baya bacingeaka mijɔ, na ojibolojai ai bana bakɛkɛ. 
MAT.11.26	Ee Sesa; bolulea bowɛ bopele bodaka boa.
MAT.11.27	Sangwa’mbi apani kpaci a ngando jisusu. Pɛpe nongo moto ojebaka Mwana. Edi oko Sango pɛ yona omojebaka. Pɛpɛ nongo moto ojebaka Sango. Edi oko Mwana pɛ yona omojebaka, Na Mwana akajima, amobolojaka ai bato bo bamojebe. 
MAT.11.28	Doani ai mbi, ino basusu baya bangwai, na baya ba’mbi na mina, bo mbi nahemejae no. 
MAT.11.29	Tombani mosongo mombi. Ikoani na mbi, mojɔ bo mbi nadi na molema motitake. 
MAT.11.30	Mosongo mombi moditi na kpɔkɔsɔ, na muna mombi modi mohahanake.
MAT.12.1	Ekina ndɔndɔ, Yesu adala a busa boSabata, na alena njea egbie jibsɔ. Bacingami bande batwa jikina ngbɛlɛnga jibsɔ na bajiyaka, mojɔ bo badaka na nja. 
MAT.12.2	BaPalusi ko babanɛ, na babala na Yesu bo, Anja bacingami bawɛ! Akɔkɔ bo boa, basopaka mobeko moSabata. Yesu abasɔmbeja bo, 
MAT.12.3	Ino olangakinini mojɔ mokɔ Dawidi yana akaka yo nja, yo mɛnɛ na bato bande? 
MAT.12.4	Iyo akwea a ndako eNjambe na ayaka milɛmbɛ mimokako. Midaka oko a mojɔ mobo’nja pɛ; mihɛngɛmɛ oko ai nganga pɛ, na eibɔngɔ bo yo ayake isa bato bande. 
MAT.12.5	Olangakinini a Mibeko bo nganga batempelo basopaka mobeko moSabata a tei etempelo a busa boSabata, na baditi na lindo? 
MAT.12.6	Mbi nabalaka na nu bo mokina mojɔ modi jɔno mua monɔi tempelo. 
MAT.12.7	Akɔki no cingea ekenge yeye, ka odumbitini baya baditi nongo na mojɔ;
MAT.12.7	Mbi nasepaka oko na wa, te tito bamasiko.
MAT.12.8	Mojɔ bo Mwana ’Moto adi Kumu oSabata.
MAT.12.9	Adonga yo a esika emina, Yesu akwea a sinagoge ebu. 
MAT.12.10	Okina momi adaka ena yona odaka na ebɔ endɔke, Bakina bahɔjɔ Yesu bo, Elomu esengo ebɔngi a busa boSabata? Babala boa cina bo badukaka na nde mojɔ. 
MAT.12.11	Yesu abasɔmbeja bo, Isa okina onu adi na bata omɔci, na yo akakwa ta mombɔndɔ a busa boSabata, otamopea bo omohwɛ a mombɔndɔ? 
MAT.12.12	Na moto, na bata, onɔi na bobuno nda, te moto? Oko boa, ebɔngi bo moto akɔe bopele a busa boSabata. 
MAT.12.13	Asi ko abali na momi bo, Ninoja ebɔ. Iyo aninoja ebɔ, na ebɔ ende esɔ nguli, na ebwana na ebɔ etongo.
MAT.12.14	BaPalusi bamana, na babolea likita a bodumba ndungu bo bamowoe. 
MAT.12.15	Yesu ko ajeba mojɔ momina, na adonga a esika emina. Bato banenɛ bamosusa a njea, na abaheleja basusu a bego. 
MAT.12.16	Iyo ko abalemba na bopipo bo batameja mojɔ monde a bohu. 
MAT.12.17	Akɔ boa a bongameja ekenge ema bala motɔndɔi Yisaya bo,
MAT.12.18	Anjani mokɔmɛli ombi. Mbi namohɔi;
MAT.12.18	Nadi na nde ngɛnjɔ.
MAT.12.18	Molema mombi mosepaka na nde,
MAT.12.18	Mbi nâmolwaja Mwembo mombi.
MAT.12.18	Iyo âjebeja makota mangondo mojɔ mobodongo.
MAT.12.19	Ataswiana na moto; atabekoa na bopipo.
MAT.12.19	Pɛpɛ nongo moto odi boka monɔkɔ monde a licilinga.
MAT.12.20	Atabuka hongo mongongo mua mokwei pola,
MAT.12.20	Na atadima nongo motanda momodidi,
MAT.12.20	Oko adi yo pɛ bopeta gbokeja na bodongo.
MAT.12.21	Na makota mangondo mâda na njingo a kombe ende.
MAT.12.22	Badoa ai yo na moto yona odaka na mwembo mobe; agwa miso, na adaka koko emimi. Yesu amoheleja; emimi abala na asɔ njɛnɛ ende. 
MAT.12.23	Bato basusu bakamoa bou; babala bo, Iyoyo, te Mwana oDawidi? 
MAT.12.24	BaPalusi ko, yana aka bo mojɔ momina, babala bo, Moto yo amejaka miembo mibe oko na kpaci eBalasebuba, kumu omiembo mibe. 
MAT.12.25	Yesu acingea bilɛli bibu, na abala na bu bo, Bokumu bokada na bobɔtɔ, bodi bobeha; na ngando ekada na bobɔtɔ, etayeyoa nongo. 
MAT.12.26	Oko boa, Satana aka’na na Satana, adi na bobɔtɔ, na bokumu bonde bodi boyeyoa na ye? 
MAT.12.27	Isa mbi namejaka miembo mibe na kpaci eBalasebuba, bana banu bamimejaka na kpaci enda? 
MAT.12.28	Isa mbi ko namejaka miembo mibe na ngulu eMwembo moNjambe, Bokumu boNjambe bodoi ai no. 
MAT.12.29	Moto amiti kanda moto mopipo mbɔci, adi bokwea a ndako emoto mopipo a bobeja leka londe? Akakɔ boa abwani bobeja leka londako ende. 
MAT.12.30	Moto yona oditi a dɔngɔ dimbi aloni mbi. Moto amiti kɔmeja mbi a bondoa, ananganejaka oko bonanganeja. 
MAT.12.31	A mojɔ momina, mbi nabalaka na nu bo boye bodi a mojɔ mojibe jisusu na matangola masusu. Moto ko akatangola Mwembo Mosenɔke, boye boditi nongo. 
MAT.12.32	Moto akadɔ Mwana ’Moto abwani bosɔ boye. Moto ko akadɔ Mwembo Mosɛnɔke, atasɔ nongo boyɛ, isa a ehole ye, isa a ehole yena ekadoe. 
MAT.12.33	Balani bo mole modi mopele, na mbuma jimole jidi koko jipele; isa bo mole modi mobe, na mbuma jimole jidi koko jibe. Ombeteakani mole oko na mbuma. 
MAT.12.34	Ino bana banjɔ! Adi no bato babe, odini bobala mijɔ mipele na ye? Mojɔ bo monɔkɔ mobalaka oko mijɔ mia minɛngi a molema, 
MAT.12.35	Moto mopele amejaka mijɔ mipele a ebombei ende epele, na moto mobe amejaka mijɔ mibe a ebombei ende ebe. 
MAT.12.36	Mbi natɔndɔkɔ no bo bato basambabí a busa boEsambi a mojɔ mobikenge bibu bisusu bibibalabala. 
MAT.12.37	Odi bolonga a mojɔ mobikenge biwɛ, na bikenge biwɛ bidi bodumba wɛ pongono.
MAT.12.38	Bakina basɔni na BaPalusi babala na Yesu bo, Mokoja, iso bopalaka bo onejae so ekina embete. 
MAT.12.39	Yesu abasɔmbeja bo, Bato baelulu ye badi na posa a bonɛ embete; elulu ebe, elulu ebɔɔli! Batanɛ ko ekina embete etongo, oko embete eJona pɛ. 
MAT.12.40	Jona adaka a sɔpɔ jiswi monɛnɛ masu masato. Oko boa pongono, Mwana ’Moto âda masu masato a tei ekpɔtɔ. 
MAT.12.41	Bato baNinewe badi bo’ma a Esambi na elulu ye, na badumbabí elulu ye. Mojɔ bo, ibo bahekoja milema mibu a mojɔ momwako motɔndɔ Jona; okina ko yona onɔi Jona adi yaya. 
MAT.12.42	Kumu-mwali odɔngɔ disudo adi bo’ma koko na bato baelulu ye a Esambi, na abadumbabí. Mojɔ bo, yo adonga a suka engondo a bohokea bowɛi boSɔlɔmɔ; okina ko yona onɔi Sɔbmɔ adi yaya. 
MAT.12.43	Mwembo mobe mokamana ai moto, mokɛke adale lebaleba a bisika bikakanake a boduka bowi, pɛ ko botana bowi. 
MAT.12.44	Oko boa, modi bobala bo, Yɛ nasɔmbe a ndako ekini mbi. Mokamea ena, monɛke bo ndako edi ngasa, na edi embɔke na engebenɛke. 
MAT.12.45	A mojɔ momina, mwembo mobe mokɛke a boduka miembo mitongo sambo mia minɔi yo na bobe, na mikweaka a boda ena. Oko boa, moda mongɔngɔ momoto omina modi bonɔ moda monde moboso na bobe. Mojɔ moelulu ye modi koko boa.
MAT.12.46	Nange eYesu na bananango bamea na ba’ma a sokolu yana abalaka yo na bato, na baduka njea bo babale na nde. 
MAT.12.47	Okina moto abala na Yesu bo, Ngwao na banangwao badi oho sokolu na bapalaka bobala na wɛ. 
MAT.12.48	Yesu amosɔmbeja bo, Ngwa’mbi nda? Banangwa’mbi banda? 
MAT.12.49	Aninoja ebɔ ende a dɔngɔ dibacingami bande, na abala bo, Anjani ngwa’mbi na banangwa’mbi! 
MAT.12.50	Mojɔ bo, moto na moto yona okɔkɔ bolulea boSangwa’mbi yona odi oho Diko, yo adi mwangwa’mbi, na ngɛnɛ embi, na ngwa’mbi.
MAT.13.1	Yesu amana a ndako a busa bomina, na akɛ akadae a mbongu. 
MAT.13.2	Bato batitana ai yo banɛnɛ mɛnɛ, na bamohika. A mojɔ momina, yo atamba a bokina bwato bo adae ena, na bato basusu ba’ma oko a mbongu. 
MAT.13.3	Iyo abala na bu mijɔ minɛnɛ oko na mindɛ. Abala bo, Okina moto akɛ a bomɛsɛ ngua ta gbie. 
MAT.13.4	Yana amɛsɛkɛ yo, jikina ngua jikwa a dɔngɔ dinjea; mbulu badoa na bayaka ngua jimina. 
MAT.13.5	Jikina ngua jitongo jikwa a bisika bidaka matai, pɛpɛ kpɔtɔ jinɛnɛ. Ngua jimina jiiyeyoa na bo’tɔ, cina bo kpɔtɔ jidaka oko mweka pɛ. 
MAT.13.6	Ama mana mo ko, jimi wɔsɔsɔ oko bowɔsɔsɔ, na jigwa, mojɔ bo njeli jiidaka na ndinda. 
MAT.13.7	Jikina ngua jitongo jikwa a bisika bidaka njani; njani jidaka na bohohu, na jidimoja ngua. 
MAT.13.8	Jikina ngua jitongo jikwa a kpɔtɔ jipele. Ngua jimina jibota, jikina mokama, jikina jitongo macinda masato, na jitongo koko licinda-na-domi. 
MAT.13.9	Isa moto adi na matoi manjoki, yɛ ahokee.
MAT.13.10	Bacingami badoa na babala na nde bo, Obatɔndɔkɔ oko minde pɛ mojɔ moye? 
MAT.13.11	Yesu abasɔmbeja bo, Ino osini bocingea a bojeba ngando jibombamake jiBokumu boDiko; ibo ko basiti bocingea. 
MAT.13.12	Yona opeli, asɔ koko libondo bo adae na lituna. Moto ko yona odi oko ngasa,—badi bokatoa yena epeli yo. 
MAT.13.13	A mojɔ momina, mbi nabatɔndɔkɔ oko mindɛ pɛ; mojɔ bo, nongo adi bo na miso, batanɛkɛ eka na miso; adi bo na matoi, te bakake nongo. 
MAT.13.14	Eseko epa motɔndɔi Yisaya engami soti na bato bamina. Iyo abala bo,
MAT.13.14	Ô’kani na matoi, na otacingeani nongo.
MAT.13.14	Ôajani na miso, na otanɛni nongo.
MAT.13.15	Mojɔ bo milema mibato ba midi na bondanga.
MAT.13.15	Matoi mabu madi na bohoka.
MAT.13.15	Badipi miso mabu oko bodipa,
MAT.13.15	Bo bata’nɛ na miso, na bata’ka na matoi,
MAT.13.15	Na batacingea na milema,
MAT.13.15	Basaka hekoa ai mbi bo nabahelejae.
MAT.13.16	Ino odini na bojongoa, mojɔ bo miso manu madi na njɛnɛ, na matoi manu madi na njoki. 
MAT.13.17	Mbi najebejaka no na soti bo batɔndɔi na bato babodongo banɛnɛ badaka na posa a bonɛ ngando jinɛkɛ no, na a boka ngando jikaka no; baijinɛ ko, na baijika.
MAT.13.18	Hokeani ko cina emonde momomɛsei ongua. 
MAT.13.19	Moto aka’ka mwako moBokumu, na yo pɛ bocingea, yona Mobe adoaka a bocinoa mua momɛsɛmi a molema monde. Mojɔ monde modi o ngua jia jikwa a dɔngɔ dinjea. 
MAT.13.20	A mojɔ mongua jia jikwa a bisika bidaka matai; jidi oko mwako mokaka moto yona osɔkɔ mwako momina na sepi. 
MAT.13.21	Iyo ko apeliti njeli a tei ende, na t’ayeyoake nongo ekoka. Mokina monɔngɔ mokadoa, isa jɔɔlɔ, a mojɔ moEbaeli, adi bongwa oko bongwa. 
MAT.13.22	Ngua jia jikwa a bisika bidaka njani jidi oko mwako mokaka moto, Mwako ko mogbokaka oko na mikakwano a mojɔ mongando jingondo ye, a mojɔ mobokosea bomakonja, na motabotaka nongo. 
MAT.13.23	Ngua jia jikwa a kpɔtɔ jipele jidi oko mwako mokaka moto na bocingea. Iyo abotaka soti; ngua emɔci ebotaka mokama, etongo macinda masato, na etongo koko licinda-na-domi.
MAT.13.24	Abatɔndɔ mokina mondɛ motongo. Abala bo, Bokumu boDiko bodi o moto yona ona ngua jipele a gbie ende. 
MAT.13.25	Yana ko adaka bato bahwɛli, soki ende adoa. Iyo ana ngua jinjani a esika edaka lɔsɔ, na ayana. 
MAT.13.26	Yana atɔ ngua na jikwea, ngua jitongo jitɔ pongono. 
MAT.13.27	Basali bakɛ ai moswa’bu na bamohɔjɔ bo, Kumu, wɛ oina ngua jipele a gbie ewɛ? Oko boa njani jia jitɔi ena jihuli jɔ? 
MAT.13.28	Iyo abasɔmbeja bo, Okina moto yona odi na mbi soki akɔi mojɔ mu. Basali babala na nde bo, Opalaka bo so bokɛe bojibikoe? 
MAT.13.29	Iyo abasɔmbeja bo, Pɛpɛ, osaka bikoani bsɔ pongono yana abikoaka no njani. 
MAT.13.30	Kinani tungu jisusu jibae jikpɛlɔe oko a ehole ebojua. Ehole ebojua ekamea, nadi botɔndɔ basali baya bajuaka bo, Peta ndoani njani na jikandani mobɔmbɔ mobɔmbɔ a mojɔ raobotumba. Boleani ko bsɔ a magasini mambi.
MAT.13.31	Abatɔndɔ koko mokina mondɛ motongo. Abala bo, Bokumu boDiko bodi o mongua mosinape. Moto amotomba na amona a gbie ende. 
MAT.13.32	Mongua momina monɔi ngua jisusu na bojio. Mokatɔ ko, modi bokaa monɛnɛ, na mônɔ njua jisusu na buke; modi mole mɛnɛ, na mbulu badiko badi bodoa a boyoa mobo mabu a bitape bimole momina.
MAT.13.33	Mondɛ motongo mobala yo na bu oko mu;—Bokumu boDiko bodi o lipetu litomba mwali; ali’sa a mitɛke mindongo, saani jisato; na mitɛkɛ misusu mipetoa.
MAT.13.34	Yesu abala na bimumu bibato ngando ji jisusu na mindɛ, Aibala na bu mijɔ mitongo, oko mindɛ pɛ, 
MAT.13.35	bo angamejae ekenge ebala motɔndɔi bo,
MAT.13.35	Mbi nâdipoa monɔkɔ mombi a bobala mindɛ.
MAT.13.35	Nâbala mijɔ mia midaka mibombamake oko a libangake lingondo.
MAT.13.36	Yesu ayaneja bato na akwea a ndako, Bacingami bande badoa ai yo na babala bo, Cingea so mondɛ mongua jinjani a gbie. 
MAT.13.37	Iyo abasɔmbeja bo, Yona cnaka ngua jipele adi oko Mwana ’Moto. 
MAT.13.38	Gbie edi ngondo. Ngua jipele jidi bana baBokumu. Njani jidi bana bayona Mobe. Soki yona oji’na adi oko Satana. 
MAT.13.39	Ehole ebojua edi oko suka eehole ye; na bato babojua badi babwɛnji-baDiko. 
MAT.13.40	Bandoaka na batumbaka njani, na modabí koko boa a suka eehole ye. 
MAT.13.41	Mwana ’Moto alomabi babwɛnji bande baya badi bodongeja ngando jisusu jibe a Bokumu bonde, na bato basusu baya bakɔkɔ bobe, 
MAT.13.42	na babadumbamabí a libulumeja limosa. Badabí oho oko na bio na bokpɛkpɛnɛ bomino. 
MAT.13.43	A ehole emina ko, bato babodongo badabi na bohu bomodika-busa a Bokumu boSangwa’mbi. Yona odi na matoi manjoki, yɛ ahokee.
MAT.13.44	Bokumu boDiko bodi o leka loyumu lua lobombama a ekina gbie. Moto aboloja leka lomina, alokunda koko, na akɛ a bongɛjɛ leka londe losusu bo asombe gbie emina.
MAT.13.45	Bokumu boDiko bodi koko o moto obwasa yona odukaka matai mayumu. 
MAT.13.46	Akaboloja litai limɔci libobuno bonɛnɛ, adi bokɛ a bongɛjɛ leka londe losusu bo alisombe.
MAT.13.47	Bokumu boDiko bodi koko o eyoma edumabama a madiba, na edinga swi tungu na tungu, 
MAT.13.48	Eluma na swi, na badukeli baegbula a mbongu. Basa swi bapele a mitongo, na badumba swi babe. 
MAT.13.49	Ehole ye ekasia, edabí koko boa. Babwɛnji baDiko bamanabí a bobɔteja babe na bapele. 
MAT.13.50	Badumbabí babe a libulumeja limosa, na badabí oho oko na bio na bokpɛkpɛne bomino.
MAT.13.51	Ino ocingeini mijɔ mi misusu? Ibo bajima, Ee. 
MAT.13.52	Yesu abala na bu bo, Mosɔni yona ocingeaka ngando jiBokumu boDiko adi o moto yona odi na ndako, na amejaka leka loyene na leka loyou a edejai ende.
MAT.13.53	Asieja yo mindɛ mi, Yesu angɔ, 
MAT.13.54	asɔmbɔ a likota linde mɛnɛ, na akoja a sinagoge ebu. Bato bakamoa bou mɛnɛ na babala bo, Iyo asi bowɛi bomina jɔ, na ngulu a bokɔ mindumba mimina pongono? 
MAT.13.55	Iyo, te mwana osapante? Ngwa’nde te Malia? Bananango, te baYakobo, Yosepa, Simona na Yuda? 
MAT.13.56	Na ngɛnɛ jinde jisusu jiditi na su ya pongono? Oko boa, yo asi ngando jiji jɔ? 
MAT.13.57	Na bamolona oko bolona. Yesu ko abala na bu bo, Motɔndɔi adi o motongasa oko a ngando ende mɛnɛ pɛ, na a ndako ende mɛnɛ pɛ. 
MAT.13.58	Aikɔ bimbete binɛnɛ bingulu oho, cina epɛndɔ ebu.
MAT.14.1	Kumu Elode aka gala eYesu a masu mamina 
MAT.14.2	na abala na bakɔmɛli bande bo, Iyo adi Yoane Mobatisi. Ahuli a bogwa, na akɔkɔ mindumba mimina. 
MAT.14.3	Mojɔ bo, Elode apea Yoane, amokanda mbɔci, na amosa ta blɔkɔ a mojɔ moElodia mwali oPilipo yona odaka mwanange ’Elode, 
MAT.14.4	Mojɔ bo, Yoane abala na Elode bo, Mobeko molembaka wɛ bo otasɔ mwali mina. 
MAT.14.5	Elode adaka na posa bo awoe Yoane; yo ko abangaka bato bangando, mojɔ bo, ibo banjaka Yoane o motɔndɔi. 
MAT.14.6	Iyana ko adaka bo na yenga enɛnɛ a mojɔ mobusa bobobotama boElode, mwamwali oElodia abua ngɔmɔ a boso bobato babea yo, na asepeja Elode. 
MAT.14.7	A mojɔ momina, Elode ajima na bɛli bo mwamwali omina aka’nga ekina eka, adi bomopa eka emina. 
MAT.14.8	Ngwa’nde asa a molema monde bo abale bo, Pani molo moYoane a esei. 
MAT.14.9	Elode ajasa dosa. A mojɔ mobɛli ende ko, na bato babea yo, abekea bo bamopɛ. 
MAT.14.10	Aloma monɔkɔ bo batɛndɔe molo moYoane a blɔkɔ. 
MAT.14.11	Badoa na molo monde a esei. Bamopa ai moseka omina; iyo akɛ na mu ai nango na amopa. 
MAT.14.12	Bacingami baYoane badoa a botomba njemba ende na baepusea. Ngɔngɔ jimina, bakɛ a bojebeja Yesu. 
MAT.14.13	Iyana aka Yesu mojɔ momina, atamba a bwato, na adonga ena a bokɛ a ekina esika ebowi a lisobe. Bato ko, ama bo jeba, ba’mi donga oko a ngando na ngando, na bamokimana a njea engondo.
MAT.14.14	Oko boa, yana aduboa yo a bwato, anɛ bato banɛnɛ, kanga emumu mɛnɛ. Aba’kea wa, na aheleja bato babu baya badaka na bego. 
MAT.14.15	Iyana adipa busa, bacingami bande badoa, babala na nde bo, Iso bodi ya a esika, na busa bodipi. Yaneja bato bo bakaduke milɛmbɛ a ngando. 
MAT.14.16	Yesu ko abala bo, Ebɔngiti bo bayane. Bapani dia no bɛnɛ. 
MAT.14.17	Ibo bajɔ na nde bo, Bodi ya oko na milɛmbɛ mitano pɛ, na swi babae. 
MAT.14.18	Iyo abala bo, Panini ke leka lomina. 
MAT.14.19	Apa monɔkɔ bo bato badae na mbondo a njienjie. Atomba milɛmbɛ mitano na swi babae. Akahoa miso diko, na ajongoa, Abuka milɛmbɛ na swi, amipa ai bacingami, na bacingami bamipa ai bato. 
MAT.14.20	Bato bayaka kanga basusu mɛnɛ, na bagola. Bandoa koko bikenge bia bidika, na balumeja sanga domi-na-jibae. 
MAT.14.21	Bami baya bayaka badaka koto jitano na dea, pɛ bolanga etango ebali na bana.
MAT.14.22	Yesu atambeja bacingami bande a bwato bo balekele a ngunda etongo, na yo adika a bosɔmbeja bimumu bibato. 
MAT.14.23	Ama yo sɔmbeja bato, ami kɛ oko a mokina mono monɛnɛ yo buki a mojɔ mobo’nga, na adaka oho yo buki pɛ a ehole emɔkɔmɔkɔ. 
MAT.14.24	Bwato ko bopɛkɛpɛkɛkɛ a boliko a mojɔ momula, cina bo pwea edongaka a ngunda ekɛkɛ bo. 
MAT.14.25	Yesu akɛ oho ai bo a ehole emojukakeli, akadale a diko dimadiba. 
MAT.14.26	Bacingami, ama bo monɛ akadale a diko dimadiba, ba’mi ko banga oko bobanga. Bajɔ bo, Edi oko mongɔli! na balebɔ na bɔ. 
MAT.14.27	Yesu ko abala na bu bokpa bo, Titejani milema minu; mbi yoyo, t’obangeni oko! 
MAT.14.28	Pɛtɛlo amosɔmbeja bo, Kumu, isa edi wɛ soti, beani oho adi wɛ a diko dimadiba. 
MAT.14.29	Yesu abala bo, Doa. Pɛtelo amana a bwato, na adala a diko dimadiba bo akɛe ai Yesu. 
MAT.14.30	Pɛtɛlo ko, yana anja yo mopomba, adaka na bɔ, na abanga bodinda. Abekoa bo, Kumu, helejani! 
MAT.14.31	Yesu aninoja ebɔ ende bokpa, amopea, na abala na nde bo, Ejimeli etaki na wɛ. Odaki na mokakwano mojɔ moye? 
MAT.14.32	Batamba a bwato, na pwea eyɛyɔ oko boyɛyɔ. 
MAT.14.33	Baya badaka a bwato basakoa Yesu na babala bo, Wɛ odi Mwana oNjambe soti, 
MAT.14.34	Asɛmɛ bo a mbongu, baduboa a likota liGenesaleta. 
MAT.14.35	Bato baesika emina bambetea Yesu, na baloma ndɔsɔ ebato basusu baya badaka na bego a likota libu lisusu, na badoa na bu ai Yesu, 
MAT.14.36	Bamongɔɔnɔ bo babɛnjɛe oko linyanga likasaka ende, na baya bakɔ boa bahela a bego bibu.
MAT.15.1	Bakina BaPalusi na basɔni baYelusalema badoa ai Yesu a ehole emina, na bamohɔjɔ bo, 
MAT.15.2	Bacingami bawɛ batasumaka mijɔ mibatata cina eye? Te basosake nongo mɔmɔ mabu a mojɔ mobo yaka. 
MAT.15.3	Iyo abasɔmbeja bo, Ino bɛnɛ osopakani Mobeko moNjambe a mojɔ mongando jibatata mojɔ moye? 
MAT.15.4	Mojɔ bo Njambe adumba mobeko bo, Toma suma sangwao na ngwao; na moto akasinga sangwa’nde isa ngwa’nde, abwani oko na bogwa. 
MAT.15.5	Moto ko akabala na sangwa’nde isa ngwa’nde bo, Mbi nabwani bopa no eka yeye, naedikejai ko ai Njambe; ino obalakani bo moto omina aditi koko na ekina nongo ai sangwa’nde isa ai ngwa’nde. 
MAT.15.6	Oko boa osɛtojakani Ebaeli eNjambe cina engando jibatata. 
MAT.15.7	Ino bakosei! Ekenge ebala Yisaya ebwani na nu soti. Iyo abala bo,
MAT.15.8	Bato ba basumaka mbi na monɔkɔ.
MAT.15.8	Milema mibu ko midi na mbi bohali.
MAT.15.9	Basakoaka mbi oko esakoasakoa;
MAT.15.9	Mijɔ mikojaka bo midi oko mibeko mibato pɛ.
MAT.15.10	Yesu abea bato banɛnɛ ai yo na abala na bu bo, Hokeani na cingeani mojɔ mu. 
MAT.15.11	Moto t’abehake a mojɔ moeka yena ekweaka ta monɔkɔ monde. Modi oko mojɔ mua momanaka a monɔkɔ momoto mua momobejaka. 
MAT.15.12	Bacingami bande badoa ai yo, na babala na nde bo, Ojebaka bo BaPalusi basuboaka a mojɔ mobikenge bimi wɛ bala? 
MAT.15.13	Iyo abasɔmbeja bo, Mele misusu midi Sangwa’mbi pɛ bona, mîpikoama oko bopikoama. 
MAT.15.14	Kinani badae. Bagwa miso, na banejaka bato njea baya bagwa koko miso. Moto yona ogwa miso akaneja moto njea yona ogwa koko miso, bo basusu babae badi bokwa a libɛngɛ. 
MAT.15.15	Petɛlo amosɔmbeja bo, Cingea so monde momina. 
MAT.15.16	Yesu abala bo, Ino omanakinini a libumi? 
MAT.15.17	Otacingeakani bo eka ekakwea ta monɔkɔ, enɔkɔ a sɔpɔ na emanaka a njima. 
MAT.15.18	Mojɔ mua momanaka a monɔkɔ ko modongaka a molema; mua mobejaka moto oko mu. 
MAT.15.19	Bileli bibe bimanaka a molema, na bowa, na bɔɔli, na lisɔngi, na liba, na bokosea, na minango. 
MAT.15.20	Ngando jia jibejaka moto oko ji. Moto ko akayaka, pe bopeta sosa mɔmɔ, mojɔ momina motamobejaka nongo mweka.
MAT.15.21	Yesu adonga ena na akɛ a makota maTula na Sidona. 
MAT.15.22	Okina mwali oKanana yona odaka a esika emina, amana na abekoa bo, Kumu, Mwana ’Dawidi, ikeani wa! Mwana’mbi mwali adi na monɔngo monɛnɛ a mojɔ momwembo mobe. 
MAT.15.23	Yesu ko aisɔmbeja nongo ekenge. Bacingami bande badoa ai yo na bamongɔɔnɔ bo, Moyaneja, mojɔ bo asusaka so na abekoakadea. 
MAT.15.24	Iyo ko asɔmbeja bo, Mbi nalomami oko ai bata babungake badenga diYisalaele. 
MAT.15.25	Mwali ko adoa, asumana ai yo, abala bo, Kumu, kɔmejani! 
MAT.15.26	Yesu amosɔmbeja bo, Ebɔngiti bo batombe milembe raibana bakɛkɛ bo bamidumbe ai bana-mbwa. 
MAT.15.27	Mwali ko abala bo, Ee, Kumu; bana-mbwa ko bayakaka mbumbu jimolɛmbɛ jia jikwaka a mesa mamoswa’bu. 
MAT.15.28	Yesu amosɔmbeja bo, Mwali, ejimeli ewe edi enene. Yɛ modae na we o apalaka wɛ, Na mwana’nde ahela oko a ehole emina.
MAT.15.29	Yesu adonga ena, ahula koko a libale liGalile, na akɛ akadae a mokina mono. 
MAT.15.30	Bato badoa ai yo banɛnɛ mɛne. Ibo badoa koko na bato bamitɛngu, bato baya bagwa miso, na bimimi, na babiɛmɛ, na batongo koko banɛnɛ. Babasambea a boso bonde na abaheleja. 
MAT.15.31	Bato baemumu bakamoa bou yana anɛ bo bimimi bakabale, bo babiɛmɛ bahela, bamitɛngu bakadale, bato baya bama gwa miso basɔ njɛnɛ, na bakumeja Njambe oYisalaele.
MAT.15.32	Yesu abea bacingami bande na abala na bu bo, Mbi nadi na wa a mojɔ mobato ba banɛne. Bayeyoi na mbi edɛye masu masato, na bapeliti eka eboyaka. Nitapalaka bo nabayanejae boa na nja, basaka kwa limama a njea. 
MAT.15.33	Bacingami bamohɔjɔ bo, Adi so ya a esika, iso bodi boboloja milɛmbɛ iɔ, mia mibwani na bato ba banɛnɛ? 
MAT.15.34	Yesu abahɔjɔ bo, Odini na milɛmbɛ meka? Ibo bɛ bo, Sambo, na bakina swi babojio. 
MAT.15.35	Oko boa Yesu apa monɔkɔ bo bato badae na mbondo. 
MAT.15.36	Atomba milɛmbɛ sambo na swi. Ajongoa, abuka milɛmbɛ na swi, apa bacingami bande, na bacingami bapa milɛmbɛ na swi ai bato baemumu. 
MAT.15.37	Ibo basusu bayaka na bagola. Bandoa koko bikenge bia bidika, na balumeja sanga sambo. 
MAT.15.38	Baya bayaka badaka bato bami koto iinɛi, pɛ bolanga bali na bɛngɛ pongono. 
MAT.15.39	Ngɔngɔ iimina, Yesu ayaneja bato, atamba a bwato, na akɛ a dɔngɔ diMagadala.
MAT.16.1	BaPalusi na BaSadoki badoa ai Yesu bo bamodingee, Bamo’nga bo abanejae ekina embete eDiko. 
MAT.16.2	Yesu abasɔmbeja bo, Isa biyembi bidi bikpetu a ehole edipaka busa, obalakani bo, Busa bôbɔngɔ puma. 
MAT.16.3	Ehumahuma ko, isa biyembi bidi bikpetu, na isa busa bohindi, obalakani bo, Mbua âkwa busa bu. Ojebakani bocingea bimbete bibusa, pɛ ko bombetea embete eehole yena ebwani. 
MAT.16.4	Bato baelulu ebe na elulu ebɔɔli bapalaka bonɛ eikina embete; batanɛ nongo embete, oko embete eJona pɛ. Yesu abakina boa, na adonga a esika emina.
MAT.16.5	Yana alekela bacingami a dɔngɔ ditongo, babosa milɛmbɛ botomba. 
MAT.16.6	Yesu abala na bu bo, Nganjamani bopele a mojɔ molipetu liBaPalusi na BaSadoki. 
MAT.16.7	Bacingami babomana kitɛ a mojɔ momina, na bajɔ bo, Edi mojɔ bo botombiti milɛmbɛ. 
MAT.16.8	Yesu, yana anɛ yo mojɔ momina, abala na bu bo, Obomakani kitɛ mojɔ bo opelitini molɛmbɛ cina eye? Ejimeli enu edoni? 
MAT.16.9	Ocingeakinini mojɔ? Obosaini mojɔ momilɛmbɛ mitano na bato koto jitano, na etango esanga jilumejai no? 
MAT.16.10	na mojɔ momilɛmbɛ sambo na bato koto jinɛi, na etango esanga jilumejai no? 
MAT.16.11	Otacingeakani mojɔ? Abali mbi na nu bo onganjameni a mojɔ molipetu liBaPalusi na BaSadoki, nabaliti a mojɔ momolɛmbɛ. 
MAT.16.12	Oko boa bacingea bo abalɛjɛkɛ a mojɔ mobokoja boBaPalusi na BaSadoki, te nongo a mojɔ molipetu limolɛmbɛ.
MAT.16.13	Iyana amea Yesu a likota liKaisalia-Pilipo, ahɔjɔ bacingami bande bo, Bato babalaka bo Mwana ’Moto adi nda? 
MAT.16.14	Ibo bɛ bo, Bakina babalaka bo odi Yoane Mobatisi. Batongo babalaka bo odi Elia; na batongo koko babalaka bo odi Yelemaya, isa okina motɔndɔi otongo. 
MAT.16.15	Yesu abahɔjɔ bo, Ino bɛnɛ ko obalakani bo? Nadi nda? 
MAT.16.16	Simona Pɛtɛlo amosɔmbeja bo, Wɛ odi Masiya, Mwana ’Njambe obomɔ. 
MAT.16.17	Yesu amosɔmbeja bo, Odi na bojongoa, wɛ Simona mwana ’Yona. Cina bo obolojaiti nongo mojɔ momina na bowɛi bomoto. Sangwa’mbi ko yona odi oho Diko amobolojai ai wɛ. 
MAT.16.18	Mbi natɔndɔkɔ wɛ bo, Wɛ odi Pɛtɛlo, na mbi nâyoa Denga dimbi a diko dilitai di; na ngulu eGehena etabwana boedumba. 
MAT.16.19	Mbi nadi bopa wɛ sabe jiBokumu boDiko. Okakanda ekina eka ya nase, êda ekandamake oho Diko. Na okacingoa ekina eka ya nase, êda ecingoamake oho Diko. 
MAT.16.20	Yesu asi ko alehi bacingami bande bo batatɔndɔ nongo moto bo yo adi Masiya.
MAT.16.21	Yesu abanga bojebeja bacingami bande a ehole emina bo adi bokɛ a Yelusalema, bo basuku bangando, na nganga, na basɔni, badi bomodingoja bou mɛnɛ, bo badi bomowa, na bo adi bongɔ koko a busa bomasato, 
MAT.16.22	Pɛtɛlo amohɛngɛ a dɔngɔ dimɔci, na abanga bolemoa na nde. Abala bo, Kumu, yɛ bobala boa! Mojɔ momina motakwa nongo na wɛ. 
MAT.16.23	Yesu ahekoa, abala na Pɛtɛlo bo, Donga ya Satana; ngɔngɔ jimbi! Odi oko libaku a njea embi. Mijɔ milɛkɛ wɛ midi oko mibato pɛ, te nongo miNjambe.
MAT.16.24	Yesu abala na bacingami bande bo, Isa moto apalaka bocingaraa na mbi, adi bosalona yo mɛnɛ, adi botomba mole-mobokea monde bo asuse mbi. 
MAT.16.25	Mojɔ bo, yona opalaka bobanea mohelo monde âmobungeja, na yona obungejaka mohelo monde a mojɔ mombi, âmoboloja. 
MAT.16.26	Nongo moto akakonja ngondo esusu mɛne, na akabungeja mohelo monde, adi bobɔngɔ na ye? Moto adi bosikoa mohelo monde na ye? 
MAT.16.27	Mojɔ bo, Mwana ’Moto adi bodoa na babwɛnji bande a ekumu eSangwa’nde, na adi bokaba ai moto na moto libondo lia libwani na bikɔmɛli binde a ehole emina. 
MAT.16.28	Mbi natɔndɔkɔ no na soti bo bakina ba’mi yaya baya batagwa oko banɛkini Mwana ’Moto akadoe a Bokumu bonde.
MAT.17.1	Yana ano masu masamano, Yesu abea Petɛlo, na Yakobo, na Yoane mwanange eYakobo. Akɛ na bu a diko dimono monɛne, oko bo buki pɛ. 
MAT.17.2	Iyo akindoa elimo etongo a boso bobu. Boso bonde bodaka na bolailai bomodika-busa. Bisenja binde bipua kanga bopɛɛ mɛnɛ. 
MAT.17.3	Mose na Elia basaboloja a boso bobu, na basola na Yesu. 
MAT.17.4	Pɛtɛlo abala na Yesu bo, Kumu, modi mojɔ mopele bo so bodae ya. Okapala, kina napike maako masato; dikina diwɛ, ditongo diMose, na ditongo koko diElia. 
MAT.17.5	Yana abalaka yo boa, eyembi ebolailai ebahua oko bohua. Na kɔpi emana a eyembi bo, Iyo adi Mwana ’mbi ongɛnjɔ; nadi na nde sepi. Mohokeani. 
MAT.17.6	Aka bo kɔpi emina, bacingami bakwa nase, maso mabu a kpɔtɔ, na baluluma na bɔ. 
MAT.17.7	Yesu ko adoa, ababanda, na abala na bu bo, Angɔni; t’odaeni oko na bɔ. 
MAT.17.8	Yana adipoa bo miso, banɛ oko Yesu yo buki pɛ, pɛpɛ okina otongo.
MAT.17.9	Yana atitaka bo a mono, Yesu ababekea bo, Yɛni botɔndɔ moto mojɔ mo’mi no nɛ, oko adi Mwana ’Moto pɛ bopeta ngɔ a bogwa. 
MAT.17.10	Bacingami bamohɔjɔ bo, Basɔni babalaka bo Elia adi bopeta doa mojɔ moye? 
MAT.17.11	Yesu abasɔmbeja bo, Elia abwani bodoa soti a bobɔngeja ngando jisusu. 
MAT.17.12	Mbi ko natɔndɔkɔ no bo Elia adoa ehele, bato ko baimombetea, na bakɔ ai yo o apalaka bo. Bâdingoja Mwana ’Moto koko boa. 
MAT.17.13	Oko boa bacingami bacingea bo abalaka na bu a mojɔ moYoane Mobatisi.
MAT.17.14	Amea bo a esika edaka emumu ebato, okina momi adoa ai Yesu, atita na magbunda a boso bonde na abala bo, 
MAT.17.15	Kumu, ikea mwamomi ombi wa. Apekaka na lisiesie, na adi na jɔɔlɔ enɛnɛ, Akwaka ta mosa na madiba mandɛli-mandɛli. 
MAT.17.16	Mbi nadoi na nde ai bacingami bawɛ, ibo ko pɛ bobwana bomoheleja a yogo. 
MAT.17.17	Yesu amosɔmbeja bo, Elulu ye epeliti ejimeli, na edi elaboake. Mbi nadi boyeyoa na nu ekoka? Nadi bohɔnɔ mijɔ minu ekoka? Doani na mwana ai mbi. 
MAT.17.18	Yesu alemoa na mwembo mobe, na momana ai yo; na mwamomi ahela oko bohela. 
MAT.17.19	Yana adaka Yesu yo buki, bacingami bande badoa ai yo na bamohɔjɔ bo, Iso bobwaniti bomeja mwembo mobe cina eye? 
MAT.17.20	Yesu abala na bu bo, Cina bo ejimeli enu ehɛliti. Mbi nabalaka na no bo, Akɔki no da na ejimeli o adi mongua mosinape, ka obwanini bobala na mono mu bo modonge ya a bokɛ a esika etongo, na modi bodonga; na odini bohɔnɔ ngando jisusu. 
MAT.17.21	Elimo ye emwembo ko edi bomana oko a mojɔ mobo’nga na ekia edia.
MAT.17.22	Iyana adalaka bo a Galile, Yesu abala na bu bo, Badi bokaba Mwana ’Moto a mɔmɔ mabato babe. 
MAT.17.23	Badi bomowa, iyo ko ângɔ a busa bomasato, Ibo badaka na wa enɛnɛ a mojɔ momina.
MAT.17.24	Amea bo a Kapalanauma, baputeja batako etempelo badoa ai Pɛtɛlo na bamohɔjɔ bo, Mokoja onu aputaka tako etempelo? 
MAT.17.25	Iyo ajima, Ee. Yana akwea yo a ndako, Yesu ajeba mojɔ mua modaka a molema monde, na abala bo, Simona, wɛ olɛkɛ bo? Bakumu bangondo ye baputejaka bana babu bɛnɛ tako, isa midoa? 
MAT.17.26	Pɛtɛlo amosɔmbeja bo, Oko midoa. Yesu abala na nde bo, Isa edi boa, bana bataputa. 
MAT.17.27	Pe mojɔ, botapalaka bo bobakejae kɛlɛ. Kɛ adumbe bobɔ a madiba, osa ko owoe swi omɔci. Okamohwa a madiba, dipoa monɔkɔ monde na ônɛ ekenge elikonja ena. Tomba du na ôbapa a mojɔ mosu na wɛ.
MAT.18.1	Bacingami baYesu badoa ai yo a ehole emina na bamohɔjɔ bo, Odi boso a Bokumu boDiko nda? 
MAT.18.2	Yesu abea okina mwana mokɛkɛlekɛ, amodeja a ndanda ebu, 
MAT.18.3	na abala bo, Mbi natɔndɔkɔ no na soti bo omiti kindoani, bo odaeni o bana bakɛkɛlɛkɛ, otakweani nongo a Bokumu boDiko. 
MAT.18.4	Moto akasatiteja bo adae o adi mwana yoyo, yo âda boso a Bokumu boDiko. 
MAT.18.5	Iyona osɔkɔ okina mwana mokɛkɛlɛkɛ o adi yo, a kombe embi, asɔkɔ mbi mɛnɛ. 
MAT.18.6	Moto ko akasakeja okina obu bakɛkɛlɛke baya bajimeaka mbi, bopele bo bacingee litai linɛnɛ a dɔli linde, na bamodumbe a madiba mandinda.
MAT.18.7	Monɔngɔ a ngondo a mojɔ momabaku! Mabaku madi boda soti. Monɔngɔ ko ai moto yona osakejaka batongo. 
MAT.18.8	Ebɔ ewɛ isa ebota ewɛ ekasakeja wɛ, tɛndɔ, na dumba ebɔ emina, isa ebota emina. Na bokwea a bomɔ na eyɛmɛ, isa na motɛngu, na bodumbama na mɔmɔ mabae, sa bibota bibae, a mosa mua modi na bosusu, enɔi na bopele bo moto akwee a bomɔ na eyɛmɛ na motɛngu. 
MAT.18.9	Okakɔ bobe a mojɔ modiso diwɛ, ihwa na dumba diso dimina. Na bokwea a bomɔ na diso limɔci, na bodumbama a mosa moGehena na miso mabae, enɔi na bopele bo moto akwee a bomɔ na diso limɔci. 
MAT.18.10	Nganjamani bo otasɛtojani okina obana ba bakɛkɛlɛkɛ. Mbi natɔndɔkɔ no bo babwɛnji babu oho Diko banjaka boso boSangwa’mbi yona odi oho Diko.
MAT.18.11	Mwana’Moto adoi a boheleja yona odaka mobungake. 
MAT.18.12	Ino olɛkɛni bo? Isa moto adi na bata mokama, na okina obu akalaboa, moto omina atakina bata domi-libwa na libwa a meno, bo akɛe a boduka yona omɔci molaboake? 
MAT.18.13	Na akamoboloja, mbi natɔndɔkɔ no na soti bo, sepi ende a mojɔ mobata yona omɔci, edi bonɔ sepi ende a mojɔ mobata domi-libwa na libwa baya balaboiti. 
MAT.18.14	Oko boa pongono, Sangwa’mbi yona odi oho Diko atapalaka bo okina obu bakekɛlɛke abunge.
MAT.18.15	Mwangwao akakɔ wɛ bobe, ke abale na nde mojɔ momina oko no babae pɛ, Akahokea wɛ, oko boa osii mwangwao bosiili. 
MAT.18.16	Amiti hokea wɛ ko, bea bakina bato batongo, omɔci isa babae na dea, a bolena mojɔ na ebaeli ebanjɛnɛki babae isa basato. 
MAT.18.17	Akalona bobahokea, jebeja Denga mojɔ momina. Akalona koko bohokea Denga, yɛ adae o mopakano na moputejai otako a miso mawɛ. 
MAT.18.18	Mbi natɔndɔkɔ no na soti bo leka losusu lokandaka no ya nase, lôkandama oho Diko. Na okalolojani leka ya nase, lôlolojama oho Diko. 
MAT.18.19	Natɔndɔkɔ no koko bo, bakina banu babae bakada na molema momɔci ya nase a bonga mokina mojɔ, Sangwa’mbi yona odi oho Diko âkɔ mojɔ momina ai bo. 
MAT.18.20	Mojɔ bo, bato babae isa basato bakatitana a kombe embi, mbi mɛne nadi ena a ndanda ebu.
MAT.18.21	Pɛtɛlo adoa ai yo na amohɔjɔ bo, Kumu, mwangwa’mbi akakɔ mbi bobe, nabwani bomoye bihole beka? Oko bihole sambo? 
MAT.18.22	Yesu abala na nde bo, Mbi nabalaka na we bo, Te nongo bihole sambo, oko bihole domi-sambo-sambo.
MAT.18.23	Bokumu boDiko bodi o kumu omɔci yona opala bokokeleja mikanda mibakɔmɛli bande. 
MAT.18.24	Abanga yo bokokeleja, badoa ai yo na okina yona odaka na nongo ai yo, talenta koto domi. 
MAT.18.25	Iyo ko aidaka na likonia a bosieja nongo ende. Kumu onde ajima bo bangɛjɛe moto omina, na mwali onde, na bana bande, na leka londe losusu mɛnɛ, a mojɔ mobo’ta nongo. 
MAT.18.26	Mokɔmɛli omina atita na magbunda, na amongɔɔnɔ bo, Kumu, ambɛjɛ molema a mojɔ mombi. Nadi bo’ta kanga esusu mɛnɛ. 
MAT.18.27	Kumu omokɔmɛli omina amokea wa; amocingoa, na amokinea nongo emina. 
MAT.18.28	Mokɔmɛli omina ko, yana amana yo, asongana na okina mokɔmɛli otongo, yona odaka na nongo ai yo, flanka mokama. Amopea a ekoolo na abala na nde bo, Seja nongo ewɛ! 
MAT.18.29	Mokɔmɛli omina atita na magbunda na amo’nga bo, Ambɛjɛ molema a mojɔ mombi. Nadi bo’ta kanga esusu menɛ. 
MAT.18.30	Iyo ko aijima; akɛ na amosa ta blɔkɔ bo asiejae nongo. 
MAT.18.31	Yana anɛ bina’nde bakɔmɛli mojɔ momina, badaka na wa enɛnɛ, na bake a botɔndɔ kumu obu mojɔ mosusu. 
MAT.18.32	Kumu onde amolomeja, na abala na nde bo, Wɛ mokɔmɛli mobe! Mbi nakinei we nongo ewɛ esusu cina bo ongɔɔni mbi. 
MAT.18.33	Oko boa wɛ obwani bokea minao mokɔmɛli wa pongono, o akei mbi wɛ wa. 
MAT.18.34	Kumu onde aka kɛlɛ enɛnɛ, na amopa a mɔmɔ mabato bablɔkɔ oko adi yo pɛ bopeta sieja nongo ende esusu. 
MAT.18.35	Sangwa’mbi yona odi oho Diko adi bokɔ na nu koko boa, omiti yɛni moto na moto mwangwa’nde na molema monde mosusu.
MAT.19.1	Yana asieja Yesu bobala ngando jimina, adonga a Galile. Aleka Yoladene, na amea a ngunda eYuda a dɔngɔ dia. 
MAT.19.2	Bato bamosusa oho kanga banɛnɛ menɛ, na abaheleja a bego oho.
MAT.19.3	BaPalusi badoa ai yo bo bamomeke na lihɔjɔ bo, Mwali omoto akada na mokina mojɔ, momi abwani bomoyaneja? 
MAT.19.4	Iyo abasɔmbeja bo, Ino olangakinini bo yona obakɔ a bobanga, abakɔ momi na mwali, 
MAT.19.5	na yo abala bo,
MAT.19.5	A mojɔ momina, momi adi bokina baboti bande bo alongane na mwali onde, bo ibo babae badae oko omɔci pɛ.
MAT.19.6	Oko boa baditi koko babae; badi oko omɔci pɛ. A mojɔ momina, Njambe akakataneja bato, t’okine oko moto ababɔtejae. 
MAT.19.7	Ibo babala na Yesu bo, Isa modi boa, Mose abekea bo bapɛ mwali mokanda mobobɔtɔnɔ bo bamoyanejae mojɔ moye? 
MAT.19.8	Yesu abasɔmbeja bo, Mose ajima bo oyanejaeni bali banu oko a mojɔ momilema minu mipingamake. Moidaka nongo boa a bobanga, 
MAT.19.9	Mbi ko natɔndɔkɔ no bo, Moto akayaneja mwali onde—emiti da cina ebɔɔli—na akasɔ mwali otongo, angɛkɛ na nde oko bɔɔli. Na moto akasɔ mwali oma yo yaneja, angɛkɛ na nde bɔɔli pongono. 
MAT.19.10	Bacingami bande babala na nde bo, Isa mojɔ momomi na mwali modi boa, enɔi na bopele bo moto atasɔ nongo mwali. 
MAT.19.11	Iyo ko abasɔmbeja bo, Babwani bosɔ mojɔ momina, te nongo bato basusu, oko baya basi mojɔ momina o epeeli. 
MAT.19.12	Bakina babotama oko batete. Batongo badi boa mojɔ bo balenama na bato. Batongo koko badi boa baya basalena bo bɛnɛ a mojɔ moBokumu boDiko. Moto akahɔnɔ, yɛ asɛ mojɔ momina.
MAT.19.13	Badoa na bakina bana bakɛkɛ ai Yesu bo abakee mɔmɔ mande ai bo, na bo ange a mojɔ mobu. Bacingami ko balemoa na bu. 
MAT.19.14	Yesu ko abala bo, Kinani bana ba bakɛkɛ; yɛni badoe ai mbi, mojɔ bo Bokumu boDiko bodi oko ai bo. 
MAT.19.15	Abakea mɔmɔ mande ai bo na adonga ena.
MAT.19.16	Okina moto adoa ai Yesu, na abala na nde bo, Mokoja, mojɔ mopele môkɔ mbi nda bo nasɛ bomɔ bua botasia? 
MAT.19.17	Yesu amosɔmbeja bo, Ohɔjɔkɔ mbi a mojɔ mobopele cina eye? Omɔci pɛ adi mopele. Wɛ ko, isa opalaka bo okwee a bomɔ, toma suma mibeko. 
MAT.19.18	Iyo ahɔjɔ bo, Mibeko nda? Yesu amosɔmbeja bo, T’owoe oko moto. T’ongɛe oko bɔɔli. T’obe oko. 
MAT.19.19	T’otate oko tati ebokosea. Suma sangwao na ngwao, na toma pala motuteano mowɛ o asapalaka wɛ mɛnɛ. 
MAT.19.20	Mwenga omina abala na nde bo, Mbi namisumaka misusu. Mojɔ motongo motaki na mbi nda? 
MAT.19.21	Yesu amosɔmbeja bo, Isa opalaka bobɔngɔ na soti mɛnɛ, kɛ angɛjɛe leka lowɛ losusu, na kaba na bato babokwali, nongo odae na likonja liyumu oho Diko; osa ko odoe a bocingama na mbi. 
MAT.19.22	Yana aka yo ekenge emina, mwenga omina ayana na wa a molema monde, cina bo adaka na makonja manɛnɛ mɛnɛ.
MAT.19.23	Yesu abala na bacingami bande bo, Mbi natɔndɔkɔ no na soti bo moto yona opeli likonja linɛnɛ adi bokwea a Bokumu boDiko oko na kpɔkɔsɔ. 
MAT.19.24	Ee, natɔndɔkɔ no koko bo, Bonɔ bokamela a diso litonga, na bokwea bomoto olikonja linɛnɛ a Bokumu boDiko, bokwea bomoto olikonja linɛnɛ a Bokumu boDiko bonɔi na kpɔkɔsɔ. 
MAT.19.25	Yana aka bacingami ekenge emina, bakamoa bou mɛnɛ, na babala bo, Ekada boa, odi bohela nda? 
MAT.19.26	Yesu abanja linjenje, na ajɔ na bu bo, Bato te babwanake na mojɔ mu. Njambe ko abwani bokɔ ngando iisusu.
MAT.19.27	Pɛtɛlo amosɔmbeja bo, Ika; iso bokini leka losusu a bocingama na wɛ. Êsɔ so ndeni? 
MAT.19.28	Yesu abala na bu bo, Mbi natɔndɔkɔ no na soti bo Mwana ’Moto akadabí a ngɛndɛ eekumu ende a ngondo eyene, ino baya bacingami na mbi odabíni a mingbɛlɛngɔ domi-na-mibae a bosambeja makota maYisalaele domi-na-mabae. 
MAT.19.29	Moto akakina ndako, isa bananango, isa ngɛnɛ, isa sango, isa nango, isa bana, isa gbie, a mojɔ mokombe embi, adi bosɔ libondo lia linɔi na bonɛnɛ, na adi bosangoa bomɔ bua bodi na bosusu, 
MAT.19.30	Banɛnɛ ko baya badi saboso badi boda sanɔngɔ, na banɛnɛ baya badi sanɔngɔ badi boda saboso.
MAT.20.1	Mojɔ bo Bokumu boDiko bodi o moswa’ elomu yona omana ehuma a boduka basali a mojɔ moelomu egbie ende. 
MAT.20.2	Ajima na bu bo abapɛ tu busa pata emɔci-emɔci, na abaloma a gbie ende. 
MAT.20.3	Amana koko a ngonga 
MAT.20.4	Ajɔ na bu bo, Ino pongono, kɛni a gbie embi, na nâpa no likonia lia libwani. Oko boa bakɛ. 
MAT.20.5	Amana koko a midi na 
MAT.20.6	Amana yo a 
MAT.20.7	Ibo bamosɔmbeja bo, Mojɔ bo moto abeiti so a elomu. Iyo abala na bu bo, Ino pongono, kɛni a gbie embi. 
MAT.20.8	Yana adipa busa, moswa ’gbie abala na kapita onde bo, Bea basali na bapa likonja libu. Banga na yona osuka, na sukeja na yona oboso. 
MAT.20.9	Adoa basali baya bakwea a elomu a 
MAT.20.10	Adoa ko basali baboso, ibo badaka na njingo bo likonja libu lidi bohɛ. Ibo ko basɔ koko pata-pata. 
MAT.20.11	Asɔ bo likonja limina, bahima moswa ogbie 
MAT.20.12	na babala bo, Iso bokɔi elomu busa bosusu na moi mopipo; ibo ko bangɔngɔ bakɔi elomu oko heure emɔci pɛ, na obabwanejai na su amɛci. 
MAT.20.13	Iyo asɔmbeja okina obu bo, Moninga, mbi nitakɔkɔ wɛ bobe. Iso na wɛ bojimiti bo napɛ we pata emɔci? 
MAT.20.14	Tomba libondo liwɛ na yana. Mbi najimaka bo napɛ moto osuka oko na mwɛngi mowɛ. 
MAT.20.15	Nakapala bokɔ na likonja limbi boa, modi mojɔ mombi mɛnɛ. Odi na mbi lipɔle mojɔ bo nadi na likabo? 
MAT.20.16	Oko boa baya basuka badi boda boso, na baya baboso badi boda oko a suka.
MAT.20.17	Iyana adaka Yesu a njea bo akɛe a Yelusalema, abea bacingami domi-na-babae a dɔngɔ dimɔci, na abala na bu a njea bo, 
MAT.20.18	Hokeani; iso bokɛkɛ a Yelusalema, na Mwana ’Moto âkabama ai basuku banganga na basɔni, baya bâjima bo agwɛ. 
MAT.20.19	Ibo bâmopa a mɔmɔ mabapakano bo bamopɔmbejae, bo bamotue na bamowoe a molemobokea; iyo ko ângɔ koko a busa bomasato.
MAT.20.20	Nange ebana-bami baSebede adoa na bana bande ai Yesu, atita na magbunda a boso bonde a bomo’nga mokina mojɔ. 
MAT.20.21	Yesu abala na nde bo, Epalaka wɛ ndeni? Asɔmbeja Yesu bo, Jima bo bana-bami ba bambi babae badae a bidie a Bokumu bowɛ, okina a ebɔ ewɛ ebami, na otongo a ebɔ ewɛ ebali. 
MAT.20.22	Yesu asɔmbeja bo, Otacingakani mua mongaka no. Ino obwanini bomwa kɔpɔ ekɛkɛ mbi bomwa? Bamosɔmbeja bo, Bobwani. 
MAT.20.23	Yesu abala na bu bo, Odini bomwa kɔpɔ embi soti; mojɔ moboda ko a bidie a ebɔ embi ebami, na a ebɔ embi ebali, mocingiti na mbi. Modi mojɔ moSangwa’mbi yona obihɛngɛ ai bato bahɔ yo. 
MAT.20.24	Bacingami batongo domi, yana aka bo mojɔ momina, bakɛnjɔ na bananango babae. 
MAT.20.25	Yesu ko ababea ai yo na abala na bu bo, Ino ojebakani bo bakumu bamakota basakumejaka a boso bobato babu, na basuku babu badi na kpaci ai bo. 
MAT.20.26	Motada nongo boa a tei enu. Isa okina apalaka bo adae moto monɛnɛ a tei enu, yɛ adae mokɔmɛli onu. 
MAT.20.27	Isa okina apalaka bo adae kumu onu, yɛ adae oko mobuli onu, 
MAT.20.28	o adi Mwana ’Moto yona odoa bo apɛ mohelo monde o lisiko libato banɛnɛ, te bo bato badi bomokɔmɛ.
MAT.20.29	Adongaka bo a Yeliko, bato badaka bacingi ngɔngɔ jinde banɛnɛ mɛnɛ. 
MAT.20.30	Bakina bami babae baya bagwa miso badaka na mbondo a dɔngɔ dinjea. Yana aka ’bo bo Yesu akanɔe, babekoa bo, Kumu, Mwana ’Dawidi, ikea so wa! 
MAT.20.31	Bato ko balemoa na bu, na babatɔndɔ bo badae bogo. Ibo ko bahɛjɛ bingi, na babekoa na bopipo mɛnɛ bo, Kumu, Mwana ’Dawidi, ikea so wa! 
MAT.20.32	Yesu ama, ababea na abala bo, Epalaka no bo nakɔe ai no ndeni? 
MAT.20.33	Bamosɔmbeja bo, Kumu, yɛ bosɛ njɛnɛ esu. 
MAT.20.34	Yesu aba’kea wa, abɛnjɛ miso mabu, na basɔ njɛnɛ ebu bokpa, na bacingama na nde.
MAT.21.1	Babenga bomea a Yelusalema, na yana amea bo a Betepage, oko a Mono moOlive, Yesu aloma bacingami bande babae na bwɛnji. 
MAT.21.2	Abala na bu bo, Suani boso a ngando yena oho; ônɛni bokpa okina punda acingi, na mwana’nde pongono. Bacingoani, na doani na bu ai mbi. 
MAT.21.3	Moto akabala na nu a mojɔ momina, balani oko bo Kumu ababeaka; na adi bobaloma bokpa. 
MAT.21.4	Modaka boa a bongameja ekenge ebala motɔndɔi bo,
MAT.21.5	Balani na mwamwali oSiona bo,
MAT.21.5	Anja, Kumu owɛ akɛkɛ adoe ai wɛ.
MAT.21.5	Adi na monganji; adi abaki a punda,
MAT.21.5	Na a mwana-punda.
MAT.21.6	Bacingami bakɛ, na bakɔ o ama bala Yesu na bu. 
MAT.21.7	Bahula na punda na mwana’nde. Babakea bisenja bibu ai bo na Yesu akonda. 
MAT.21.8	Bato banɛnɛ baemumu batanda bisenia bibu a njea, na batongo balena mandɛndɛ na bamasambea a njea. 
MAT.21.9	Lindundu libato bayai badalaka a boso bonde na ngɔngɔ ende babekoa bo, Osana ai Mwanai ’Dawidi! Bojongoa ai yona odoaka a kombe eKumu! Osana oho Diko! 
MAT.21.10	Amea yo a Yelusalema, ngando esusu edaka na wokowoko. Bato babala bo, Iyo moto ndani? 
MAT.21.11	Bato baya badaka bacingi na nde basɔmbeja bo, Iyo adi motɔndɔi, Yesu oNasaleta oho Galile.
MAT.21.12	Yesu akwea a tempelo eNjambe, na abengana bato basusu baya bakɔkɔ bwasa a tempelo, Akukea mesa mabasɔmbɔtɔni balikonja, na bidie bibato baya bangɛjɛkɛ sungu. 
MAT.21.13	Abala na bu bo, Mosɔnɔmɔ bo,
MAT.21.13	Ndako embi êda na kombe Ndako ebo’nga.
MAT.21.13	Ino ko oehekojaini bo edae esika etitanaka mibengo.
MAT.21.14	Bato baya bagwa miso, na bato bamitɛngu, badoa ai yo a tei etempelo, na abaheleja oko ena. 
MAT.21.15	Basuku banganga na basɔni bakɛnjɔ oko bokɛnjɔ yana anɛ bo mindumba mikɔkɔ yo, na yana aka bo bɛngɛ bakabekoe a tempelo bo, Osana ai Mwana oDawidi! 
MAT.21.16	Babala na Yesu bo, Okakadea mojɔ mobalaka bo? Iyo abasɔmbeja bo, Ee; ino ko olangakinini ekenge yeye?
MAT.21.16	Obɔngejai njembo jibosakoa a minɔkɔ mibana bakɛkɛ na bana bamabɛi.
MAT.21.17	Abakina boa na adonga a ngando bo akee a Betania, na ahwe oko oho.
MAT.21.18	Yana ahulaka Yesu a Yelusalema ehuma, aka nja. 
MAT.21.19	Anɛ mokina 
MAT.21.20	Yana anɛ bacingami mojɔ momina, bakamoa bou mɛnɛ, na babala bo, Mole mohɔlɔngɔni bokpa boa na ye? 
MAT.21.21	Yesu abasɔmbeja bo, Mbi natɔndɔkɔ no na soti bo okadani na ejimeli, pɛpɛ nongo boboma kitɛ, otakɔni oko mojɔ mo’mi mbi kɔ a mole pɛ; odini bobala na mono mu bo modonge ena a bokwa a madiba-mamukwa, na modi bokɔ boa. 
MAT.21.22	Oka’ngani na ejimeli a bo’nga bonu, odini bosɔ ngando jisusu jingaka no.
MAT.21.23	Yesu akwea a tempelo, na yana akojaka yo ena, basuku banganga na basuku bangando badoa na bamohɔjɔ bo, Wɛ okɔkɔ ngando jiji na kpaci enda? 
MAT.21.24	Yesu abasɔmbeja bo, Mbi nadi koko ha lihɔjɔ a bohɔjɔ no. Okasɔmbejani, mbi nadi bojebeja no yona opani kpaci ebokɔ na ngando jiji. 
MAT.21.25	Batisimo eYoane ehula jɔ? Edi mojɔ moDiko isa mobato? Ibo babomana kitɛ, na babalana bo, Bokabala bo ehula Diko, yo adi bohɔjɔ so bo, Oko boa, oimojimeani mojɔ moye? 
MAT.21.26	Bokabala bo edi mojɔ momoto pɛ, bodi na bɔ a mojɔ mobato bangando, cina bo bajimaka bo basusu bo Yoane adaka motɔndɔi. 
MAT.21.27	Oko boa, basɔmbeja Yesu bo, Botajebakadea. Na Yesu abala na bu bo, Mbi koko boa, nitajebeja no yona opani kpaci ebokɔ na ngando jiji.
MAT.21.28	Ino olɛkɛni bo? Okina momi adaka na bana-bami babae. Akɛ ai mosuku na abala na nde bo, Mwana’mbi, kɛ akɔe elomu a gbie busa bu. 
MAT.21.29	Iyo asɔmbeja bo, Mbi naloni. Ambejɛ ko molema ngɔngɔ, na akɛ. 
MAT.21.30	Abala na mwana otongo koko boa. Mwana omina asɔmbeja bo, Ee sesa, najimi. Iyo ko aikɛ. 
MAT.21.31	Obu babae, yona okɔ bolulea bosangwa’nde nda? Ibo bɛ bo, Oko yona oboso. Yesu abala na bu bo, Mbi natɔndɔkɔ no na soti bo baputeja batako, na bato babɔɔli, badi bonɔ boso bonu a njea eBokumu boNjambe. 
MAT.21.32	Mojɔ bo Yoane adoa ai no a njea ebodongo, ino ko oimojimeani. Baputeja batako ko na bato babɔɔli bamojimea. Ino ko, nongo yana anɛ no mojɔ momina, oihekojani milema minu ngɔngɔ bo omojimeni.
MAT.21.33	Hokeani mondɛ mosusu. Okina momi adaka na ndako, na ana gbie 
MAT.21.34	Yana amea ehole ebobisa mbuma, yo aloma bakɔmɛli bande ai basali bo basɛ libondo linde. 
MAT.21.35	Basali bagbie ko bapea bakɔmɛli bande. Eatua okina, bawa otongo, na ba’la okina otongo matai. 
MAT.21.36	Aloma koko bakina bakɔmeli batongo; etango ebu enɔ baya baboso; na bakɔ na bu koko boa. 
MAT.21.37	Suka mɛnɛ, aloma mwana’nde mɛnɛ ai basali. Abala bo, Badi bosuma mwaria’mbi. 
MAT.21.38	Basali bagbie ko, yana anɛ bo mwana, bajɔ bo, Sangoli yona! Kɔni bomowoe, na bokatoe lisango linde, 
MAT.21.39	Oko boa bamopea, bamodumba a sokolu egbie na bamowa. 
MAT.21.40	Moswa ’gbie akadoa, âkɔ na basali bamina bo? 
MAT.21.41	Bamosɔmbeja bo, Âwa bato ba babe na sanga, na âkina gbie ende a mɔmɔ mabato batongo baya badi bomopa libondo linde a ehole ebobisa. 
MAT.21.42	Yesu abala na bu bo, Ino olangakinini bikenge bi a Misɔnɔ?
MAT.21.42	Litai lidumbi bayoi
MAT.21.42	Lidi edɛye litai limogbukusu.
MAT.21.42	Njambe akɔi mojɔ mu,
MAT.21.42	Na modi mojɔ mobokamoa a miso masu.
MAT.21.43	A mojɔ momina, mbi nabalaka na nu bo, Bokumu boDiko bôka-toama ai no, na bôpama a likina likota lia libotaka mbuma jiBokumu. 
MAT.21.44	Moto akasaka a litai di, âbukana na du; likakwa ko diko dimoto, lîmominakaka oko bominakaka. 
MAT.21.45	Yana aka BaPalusi na nganga mindɛ mi miYesu, basipoa bo abalaka a mojɔ mobu, 
MAT.21.46	na baduka njea bo bamopee. Badaka ko na bɔ a mojɔ mobato bangando, cina bo, ibo bajimaka bo adi motɔndɔi.
MAT.22.1	Yesu abakoja koko namindɛ. 
MAT.22.2	Abala bo, Bokumu boDiko bodi o kumu omɔci yona okalea libonje lilihango limwana’nde momi, 
MAT.22.3	Aloma bakɔmɛli bande a ndɔsɔ ebato baya bama yo bea a lihango. Ibo ko balona bodoa. 
MAT.22.4	Aloma koko bakɔmɛli batongo. Abala na bu bo, Jebejani bato babea mbi bo nasɛlingoi libonje lilihango. Nawoi ngɔmbɔ na bingbende bimbi bimuta. Leka losusu lobwani. Doani a libonje lilihango. 
MAT.22.5	Bato bamina ko baihokea nongo bwɛnji, na bakɛ, okina a gbie ende, na otongo a elomu ende ebwasa, 
MAT.22.6	Bakina batongo bapea bakɔmɛli bande, babasamboja, na babawa. 
MAT.22.7	Kumu agbilimwana kɛnjɔ. Aloma basoda bande a bowa bawoi bamina, na batumba ngando ebu. 
MAT.22.8	Abala koko na bakɔmɛli bande bo, Libonje lilihango libwani, Bato ko babea mbi babɔngiti. 
MAT.22.9	Oko boa, toma kɛni a mɛlɛ manjea, na beani bato basusu bâtana no oho bo badoe a libonje lilihango. 
MAT.22.10	Bakɔmɛli bamina bamana, bakɛ a macilinga, na batitaneja bato basusu batana bo oho, na babe na bapele pongono, Ndako elibonje eluma na bato botɔ. 
MAT.22.11	Yana akwea kumu a bonja bato, anɛ momi omɔci yona oidaka na molilo molibonje lilihango. 
MAT.22.12	Abala na nde bo, Moninga, okwei jɔno, pɛ bopeta lwa molilo molihango mojɔ moye? Moto omina aidipoa nongo monɔkɔ. 
MAT.22.13	Kumu abala na bakɔmɛli bande bo, Mokandani mɔmɔ na mako, na modumbani sokolu a modidi, a esika êda bio na bokpɛkpɛnɛ bomino. 
MAT.22.14	Mojɔ bo, bato banɛnɛ babeamaka, baya bahɔmɔkɔ ko badi oko baleka pɛ.
MAT.22.15	Ngɔngɔ jimina, BaPalusi bakɛ na badumba ndungu bo badumbe Yesu na poloso a mojɔ moebaeli ende. 
MAT.22.16	Bamolomea bakina bacingami babu, na bakina bato baElode, a bohɔjɔ Yesu bo, Mokoja, iso bojebaka bo we odi moto osoti. Okojaka njea eNjambe na soti mɛnɛ. Otabangaka nongo moto, mojɔ bo ekumu emoto edi eka engasa a miso mawɛ. 
MAT.22.17	Oko boa, cingea so mojɔ mu; wɛ olɛkɛ bo? Ebɔngi bo bopute tako ai Kaisala, isa ebɔngiti? 
MAT.22.18	Yesu ko acingea ndungu ebu ebe, na abala bo, Ino bakosei, odingeakani mbi mojɔ moye? 
MAT.22.19	Anejani mbi ekenge elikonja liputaka no na tako, Bamopeja flanka, 
MAT.22.20	na yo abahɔjɔ bo, Elimo ye na mosɔnɔ mu monda? 
MAT.22.21	Bamosɔmbeja bo, Oko moKaisala. Iyo abala na bu bo, Kabani ai Kaisala libondo liKaisala, ai Njambe ko, libondo liNjambe. 
MAT.22.22	Yana aka bo ekenge emina bakamoa oko bokamoa; bamokina boa na bayana.
MAT.22.23	BaSadoki badoa koko ai yo a busa bomina. Ibo te bajimake bo bato badi bongɔ a bogwa, 
MAT.22.24	Bahɔjɔ Yesu bo, Mokoja, Mose abala bo moto akagwa, pɛ bokina bana, mwangwa’nde adi bosɔ mwali onde bo abote na nde bana a mojɔ momwa’nango. 
MAT.22.25	Oko boa so bodaka na bato bami sambo a ngando esu, bana banange emɔci. Yona oboso aso mwali, na agwa, pɛ bobota nongo bana. Mbakeli onde adika na mwali onde. 
MAT.22.26	Iyo ko agwa koko boa, na yona obasato pongono, na bo basusu sambo. 
MAT.22.27	Suka mɛnɛ, mwali agwa pongono. 
MAT.22.28	Oko boa, bagwake bakangɔ, mwali omina adi boda mwali onda? Mojɔ bo, ibo basusu sambo bamosɔ. 
MAT.22.29	Yesu abasɔmbeja bo, Odini na libunga, mojɔ bo otacingeakani Misɔnɔ na ngulu eNjambe. 
MAT.22.30	Bagwake bakangɔ, batasɔ nongo bali, na batahanga bali ta meki. Bâda o babwɛnji baNjambe. 
MAT.22.31	Ino olangakinini ekenge ebala Njambe na nu a mojɔ mo bongɔ bobagwake? Iyo abala bo,
MAT.22.32	Mbi nadi Njambe oAbalayama, Njambe oIsaka, na Njambe oYakobo. Njambe aditi Njambe obagwake. Adi oko Njambe obato baya badi mɔ.
MAT.22.33	Bato baemumu baka ekenge emina, na bakamoa a mojɔ mobokoja bonde.
MAT.22.34	Iyana aka BaPalusi bo Yesu ama gbokeja BaSadoki, ibo batitana ai yo; 
MAT.22.35	na okina obu, mokoja oMibeko, amomeka na lihɔjɔ bo, 
MAT.22.36	Mokoja, mobeko mua modi boso bomibeko misusu mitongo modi bo? 
MAT.22.37	Yesu amosɔmbeja bo, Toma pala Kumu Njambe owɛ na molema mowɛ mosusu, na mwembo mowɛ mosusu, na bolɛ bowɛ bosusu. 
MAT.22.38	Mobeko moboso, mobeko mua monɔi misusu mitongo oko mobeko momina. 
MAT.22.39	Mobeko momibae modi koko boa, Toma pala motuteano mowɛ o asapalaka wɛ mɛnɛ. 
MAT.22.40	Alibeko misusu, na misɔnɔ misusu mibatɔndɔi, micingi oko na mibeko mi mibae.
MAT.22.41	Adaka BaPalusi baboli boa, Yesu abahɔjɔ lihɔjɔ pongono. 
MAT.22.42	Abala bo, Ino olɛkɛni bo a mojɔ moMasiya? Adi Mwana onda? Ibo bɛ bo, Mwana oDawidi. 
MAT.22.43	Yesu abala na bu bo, Oko boa, yana adaka Dawidi a Mwembo, yo amobea Kumu mojɔ moye? Iyo abala bo,
MAT.22.44	Kumu abali na Kumu ombi bo,
MAT.22.44	Da ya a ebɔ embi ebami,
MAT.22.44	Oko a ehole êdumba mbi soki jiwɛ a cina jibibota biwɛ.
MAT.22.45	Isa Dawidi amobeaka Kumu, adi boda koko Mwana onde o bo? 
MAT.22.46	Ibo basusu bahogoga bogo, pɛ bomosɔmbeja nongo ekenge. Donga oko a busa bomina, badaka na bɔ a bomohɔjɔ koko mahɔjɔ.
MAT.23.1	Yesu aleha bato na bacingami bande a ehole emina. 
MAT.23.2	Abala bo, Basɔni na BaPalusi badi a mongbɛlɛngɔ moMose. 
MAT.23.3	Oko boa sumani na kɔni ngando jisusu jikojaka bo no. Pɛ ko bokoanani na bikɔmɛli bibu, cina bo bikɔmɛli bibu na bibaeli bibu bisangiti. 
MAT.23.4	Bakandaka mina mimanji mia midi na kpɔkɔsɔ a botomba, na bamilwajaka a malɔkubku mabato, bo bɛnɛ ko pe bongɔjɔ nongo mosapi a bokɔmeja, 
MAT.23.5	Bilomu bibu bisusu bidi oko na njingo bo bato babanɛe. Balwaka misɔnɔ minɛnɛnɛ a macinga mambanda, na kasaka jibu jidi na manyanga manɛnɛnɛ. 
MAT.23.6	Bapalaka bisika biekumu a mabonje, na bidie biboso a matitana. 
MAT.23.7	Bapalaka bo bato bababɛjɛe njɛbɛ a esanjo, na bo bababee Labi. 
MAT.23.8	Ino ko, t’ojimeni oko bo bato babee no na kombe Labi; mojɔ bo mokoja onu adi, na odini baninga no bɛnɛ. 
MAT.23.9	T’obeeni oko moto ya nase sangwa’nu; mojɔ bo odini na Sangwa’nu oko omɔci, na yo adi a Diko. 
MAT.23.10	T’ojimeni oko bo bato babee no baswa’bu; mojɔ bo, ino bɛnɛ odini na Moswa’nu omɔci, oko Masiya. 
MAT.23.11	Okina onu akada monɛne a tei enu, yɛ adae mokɔmɛli onu. 
MAT.23.12	Moto akasakumeja, adi bosamboa; na moto akasatiteja yo mɛnɛ, adi bosɔ ekumu.
MAT.23.13	Monɔngɔ ai no basɔni na BaPalusi, no bakosei! Mojɔ bo odipakani njea eBokumu boDiko ai bato. Otakweakani ena no bɛne, na otapakani njea ebokwea ai bato baya bapalaka bokwea.
MAT.23.14	Monɔngɔ ai no basɔni na BaPalusi, no bakosei! Okatoakani ndako jibali-babogwa, na okoseakani mojɔ na bingeeli binu biyaibiyai. Mokindo monu mônɔ na bopipo a mojɔ momina.
MAT.23.15	Monɔngɔ ai no basɔni na BaPalusi, no bakosei! Odini boleka madiba na bokɛ mɔngɔ moyai a ngondo, a bohekoja mopakano omɔci a dɔngɔ dinu. Akahekoa ko, okɔkɔni bo adae mwana oGehena, na bo anɔe no bɛnɛ na bobe.
MAT.23.16	Monɔngɔ ai no baya bagwa miso na onejakani bato batongo njea! Obalakani bo moto akabɛlɛ bɛli na tempelo, edi bɛli engasa; na akabɛlɛ bɛli na wɔlɔ etempelo, bɛli ende edi epipo. 
MAT.23.17	Ino bigegele baya bagwa miso! Edi boso nde? isa wɔlɔ etempelo? isa tempelo mɛnɛ yena ekɔkɔ bo wɔlɔ emina edae ehɛngɛmɛke ai Njambe? 
MAT.23.18	Obalakani koko bo moto akabɛlɛ bɛli na litumbu litempelo, edi eka engasa; na akabɛlɛ bɛli na epeeli yena edi a litumbu, bɛli ende edi epipo. 
MAT.23.19	Ino bato bamiso mago! Edi boso nde? isa epeeli? isa litumbu lia lihɛngɛkɛ epeeli ai Njambe? 
MAT.23.20	Moto akabɛlɛ bɛli na litumbu, abɛlɛkɛ bɛli na leka losusu lua lodi a litumbu. 
MAT.23.21	Moto akabɛlɛ bɛli na tempelo, abɛlɛkɛ bɛli na tempelo, na Yona odi a tei etempelo pongono. 
MAT.23.22	Moto akabɛlɛ bɛli na Diko, abɛlɛkɛ bɛli na mongbɛlɛngɔ moNjambe, na Yona odi a mongbelɛngɔ pongono.
MAT.23.23	Monɔngɔ ai no basɔni na Bapalusi, no bakosei! Opakani bipeeli ai Njambe, libondo lidomi limondumbamba, na aneto, na kumini. Obosakani ko mijɔ minɛnɛne miMibeko, bodongo, na wa, na ejimeli, Obwanini bokɔ ngando jiji, na obwanitini bobosa ngando jia jitongo. 
MAT.23.24	Odini na miso mago, na onejakani bato batongo njea. Okangoakani mongi, na omeakani kamela!
MAT.23.25	Monɔngɔ ai no basɔni na BaPalusi, no bakosei! Osɛnojakani kɔpɔ na saani oko a sokolu; jilumi ko a tei oko na liba na lisɔngi. 
MAT.23.26	Wɛ MoPalusi yona ogwa miso! Peta sosa saani na kɔpɔ a tei, osa ko osose sokolu pongono.
MAT.23.27	Monɔngɔ ai no basɔni na BaPalusi, no bakosei! Odini o bisɛmɔ bia bidi na pɛmbɛ, bia bidi na esɛngɔ a sokolu; bilumi ko a tei oko na kua, na njemba jibato, na tungu jisusu jibikuulu. 
MAT.23.28	Ino odini koko boa. Bato bakanja no a sokolu, badi bolɛ bo odini bato bapele. A tei enu ko, olumini oko na bokosea, na bobe oko botɔ.
MAT.23.29	Monɔngɔ ai no basɔni na BaPalusi, no bakosei! Okɔkɔni raiboku mimatai a bisɛmɔ bibatɔndɔi; obɔngejakani bisɛmɔ bibato babodongo; 
MAT.23.30	obalakani bo, Akɔkɔ so da a masu mabasangwa’su, ka so boicingama na bu a bowa batɔndɔi. 
MAT.23.31	A mojɔ momina, onejakani no bɛnɛ bo odini bana babato baya bawa batɔndɔi. 
MAT.23.32	Sejani ko elomu ebanga basangwa’nu. 
MAT.23.33	Ino njɔ! Ino bana bababate! Njea enu ebohela a mokindo moGehena edi jɔ? 
MAT.23.34	A mojɔ momina, mbi nalomeaka no batɔndɔi, na bawɛi, na basɔni. Ôwani na ôbakeani bakina babu a mele-mibokea. Ôtuani batongo a sinagoge, na ôbabenganani a ngando na ngando. 
MAT.23.35	A mojɔ momina, lindo jimakia mabato basusu babodongo, maya masopea a ngondo, jîda oko ai no; makia maAbela, moto obodongo boso; suka oko makia maSekalaya, mwana oBalakia, moto oweja no a sibano etempelo na litumbu. 
MAT.23.36	Mbi nabalaka na nu soti bo mijɔ mi misusu midi bokwa na elulu ye.
MAT.23.37	Ee, Yelusalema. Yelusalema! Ino owakani batɔndɔi, na o’lakani bato matai baya badoa na bwɛnji ai no. Mbi nadaka na posa bihole binɛnɛ bo nabolee bana banu, o aboleaka kɔkɔ bana bande cina jimapapulapu mande; ino ko oipalani nongo. 
MAT.23.38	Ndako enu edikai ngasa edɛye o mopɔtu. 
MAT.23.39	Mbi natɔndɔkɔ no bo otanɛni mbi koko, oko adi no pɛ bopeta bala bo, Bojongoa ai yona odoaka a kombe eKumu.
MAT.24.1	Yesu amana a tempelo, na yana adaka yo a njea eboyana, bacingami bande badoa bo bamonejae eyoeli etempelo. 
MAT.24.2	Iyo ko abasɔmbeja bo, Onɛkɛni leka lu losusu? Mbi natɔndɔkɔ no na soti bo pepe nongo litai limɔci lidi bodika diko dilitai litongo a esika ye; mâdumbama masusu.
MAT.24.3	Yana adaka Yesu yo buki a Mono moOlive, bacingami badoa ai yo, na babala na nde bo, Mojɔ momina môda a ehole eni? Embete ebodoa bowɛ na esuka engondo edi boda bo? 
MAT.24.4	Yesu abasɔmbeja bo, Anganjamani na bato, bo basaka laboja no. 
MAT.24.5	Mojɔ bo bato badi bodoa banɛnɛ a bobala bo, Mbi nadi Masiya; na badi bolaboja bato bou mɛnɛ. 
MAT.24.6	Ô’kani koko mojɔ mobila na bijoki bibila; pɛ ko bodani na mokakwano, mojɔ bo ngando ji jibwani bodoa. Suka engondo ko êda oko ngɔngɔ, te a ehole emina. 
MAT.24.7	Mojɔ bo likota lidi bona na likota; bokumu bodi bona na bokumu; manjale na majonga mangondo mâda a bikina bisika. 
MAT.24.8	Ngando jimina ko jîda oko bobanga bomonɔngɔ. 
MAT.24.9	A ehole emina, bâsɛnjoja no bo badingojae no, bâweja no, na bato bamakota masusu bâlona no a mojɔ mokombe embi. 
MAT.24.10	Bato banɛnɛ bâsaka libaku a ehole emina, bâkambana na bâlonana. 
MAT.24.11	Batɔndɔi babokosea bâdoa na bâlaboja bato banɛnɛ. 
MAT.24.12	Epaeli ebato banɛnɛ êda etitamake, mojɔ bo bobe bodi bogbasoa. 
MAT.24.13	Moto ko akada na lingbangba oko a suka, moto omina âhela. 
MAT.24.14	Mwako mu moBokumu môpeta tɔndɔmɔ a ngondo esusu, bo makota masusu majebe; suka esa ko edoe.
MAT.24.15	Oko boa, yana ânɛ no eka yena emaneene a esika yena ehɛngɛmɛ ai Njambe, o abala motɔndɔi Daniele, (yona olangaka, ye acingee) 
MAT.24.16	baya badi a Yuda ehole emina badi bocia a meno, 
MAT.24.17	Moto yona odi a diko dietondo abwaniti botita a botomba leka londe a ndako tei. 
MAT.24.18	Moto yona odi a gbie abwaniti bosɔmbɔ a botomba kasaka ende. 
MAT.24.19	Bali baya badi na memi, na baya banungejaka bana, bâda na monɔngɔ a masu mamina. 
MAT.24.20	Ingakani Njambe bo ehole enu ebocia etada a edidi epio, isa a busa boSabata. 
MAT.24.21	Mojɔ bo bodingoa bodi bogbasoa a ehole emina; tungu emina eipaka da, nongo a bobanga bongondo, suka oko busa bu, na botaya da boa. 
MAT.24.22	Masu mamina makayeyoa, pɛpɛ nongo moto omɔci odi bohela; matada ko manɛnɛ, a mojɔ mobato bahɔ Njambe. 
MAT.24.23	Moto akabala na nu a ehole emina bo, Anjani, Masiya adi yaya! isa, Adi bobo! t’ojimeni oko. 
MAT.24.24	Mojɔ bo BaMasiya babokosea bâdoa banɛnɛ a masu mamina. Bâneja bimbete na mindumba mibokamoa, na êdika mweka pɛ bo balabojae bahɔmɔke baNjambe. 
MAT.24.25	Hokeani bopele. Mbi najebejaka no yana adi mijɔ mimina pɛ bopeta doa. 
MAT.24.26	Bakabala na nu bo, Anjani, adi oho ta esika! t’okɛeni oko oho. Na bakabala bo, Anjani, adi a ndako tei! t’ojimeni oko. 
MAT.24.27	Mojɔ bo bodoa boMwana ’Moto bôda o mokalimo. Mohulaka a dɔngɔ diɛsɛta, na mokɔkɔ njɛɛ oko a wɛsɛta. 
MAT.24.28	Miambenga badi botitana oko a esika edi ekuulu.
MAT.24.29	Minɔngɔ mimasu mamina mikasia, modika-busa môhinda bokpa, na songe atada na monjolo. Njɔtɔ badiko bâkwa nase, na ngulu jibusa jidi bombɛ. 
MAT.24.30	Embete eMwana ’Moto êmana oho Diko a ehole emina. Makota masusu mangondo mâyea bio, na bânɛ Mwana ’Moto akadoe a biyembi bidiko na kpaci na ekumu enɛnɛ. 
MAT.24.31	Iyo aloma babwɛnji bande a bohuea mondule na doi linɛnɛ, na bâbolea bahɔmɔke bande a pamba jisusu jinɛi, a suka ebusa emɔci, oko a suka etongo.
MAT.24.32	Ikoani na mondɛ momole 
MAT.24.33	Oko boa pongono, okanɛni ngando ji jisusu, ôjebani bo yo adi hulelu, adi oko a modipe mɛnɛ. 
MAT.24.34	Mbi natɔndɔkɔ no bo ngando ji jisusu jidi bodoa oko elulu ye esiakini. 
MAT.24.35	Busa bodi bogwa, na ngondo edi bodimoa, bikenge bimbi ko bitakputoa. 
MAT.24.36	Pɛpɛ nongo moto omɔci ko ojebaka busa bomina na ehole emina, nongo babwɛnji baDiko isa Mwana; ojebaka oko Sango pɛ. 
MAT.24.37	Bodoa boMwana ’Moto bodi boda o adaka masu maNoa. 
MAT.24.38	A masu mamina, adaka pela eelalo pɛ bopeta doa, bayakaka na bamwakaka, basɔkɔ bali na bahangaka bali ta meki, oko a busa botamba Noa a masua. 
MAT.24.39	Baijeba nongo, oko a ehole edoa pela eelalo na ebadongeja basusu. Bodoa boMwana ’Moto bôda koko boa. 
MAT.24.40	Bami babae badi boda a gbie a ehole emina; okina obu âtombama, na otongo âdika. 
MAT.24.41	Bali babae bâda a elomu endongo bonda; okina obu âtombama, na otongo âdika. 
MAT.24.42	A mojɔ momina, toma kɛngɛlɛni, mojɔ bo otajebakani busa bohulaka Kumu onu. 
MAT.24.43	Pɛ ko bobosani mojɔ mumu; akɔki yo jeba ehole edoaki mobi na bulu, ka moswa ’ndako amosei, na ajimiti bo aluse ndako ende. 
MAT.24.44	Ino pongono, toma dani na mosɛlingo boa, cina bo Mwana ’Moto âdoa a ehole edi no pɛ bolɛ.
MAT.24.45	Mokɔmɛli olisuma na bopasa adi jɔ, yona obwani bosɔ kpaci ai moswa’nde a bobanea ndako ende, na a bopa bato mia a ehole eboyaka? 
MAT.24.46	Moswa’nde akahula, na akamotana a elomu, adi bosepa na mokɔmɛli omina. 
MAT.24.47	Mbi natɔndɔkɔ no na soti bo adi bokina leka londe losusu a mɔmɔ mande. 
MAT.24.48	Mokɔmɛli omina ko akada mobe, na akalɛ a molema monde bo, Kumu ombi atahula bwango; 
MAT.24.49	na akabanga botua bina’nde, na akayaka na akalangoa na balangoi, 
MAT.24.50	moswa omokɔmɛli omina adi bohula bokina busa yana adi yo pɛ bolɛ, na a ehole edi yo pɛ bojeba. 
MAT.24.51	Âmodingoja, na âmo’sa ta libondo libakosei, a esika ebio na bokpɛkpɛnɛ bomino.
MAT.25.1	A ehola emina, Bokumu boDiko bôda obaseka domi. Ibo batomba paka jibu, na bakɛ a bolenoana momi obolongana. 
MAT.25.2	Ba’bu batano badaka na bondanga, na batano koko badaka na bowɛi. 
MAT.25.3	Bindanga batomba paka jibu ngasa, pɛ botomba nongo munɛ. 
MAT.25.4	Baya badaka na bowɛi batomba paka jibu na milangi mimunɛ pongono. 
MAT.25.5	Yana ayeyoa momi obolongana a njea, ibo basusu bapɔngɔpɔngɔ na hiɔ, na bahwɛ oko bohwɛ. 
MAT.25.6	Na bulu tei, moto abekoa bo, Momi obolongana akɛkɛ adoe. Kɛni a bomolenoana. 
MAT.25.7	Baseka bamina basisoa basusu, na basɛlingoa paka jibu. 
MAT.25.8	Bindanga babala na baseka babowɛi bo, Pani so ekenge emunɛ monu, mojɔ bo paka jisu jibengi bodimoa. 
MAT.25.9	Babowɛi ko babasɔmbeja bo, Pɛpɛ, motabwana na su na nu pongono. Kɛni ai bato babwasa, okasombeni a mojɔ monu bɛnɛ. 
MAT.25.10	Ama bo kɛ a bosomba munɛ, momi obolongana ami mea oko bomea; baya badaka na mosɛlingo bakwea na nde a libonje lilihango, na modipe modipama. 
MAT.25.11	Baseka batongo badoa ngɔngɔ, na babala bo, Kumu, kumu, kina so bokwee. 
MAT.25.12	Iyo ko abasɔmbeja bo, Mbi natɔndɔkɔ no na soti bo nitajebaka no. 
MAT.25.13	A mojɔ momina, toma sɛnjɛlɛni, mojɔ bo otajebakani busa na ehole.
MAT.25.14	Mojɔ momina modi koko o moto yona okɛ mokina mɔngɔ. Abea bakɔmɛli bande, na akaba na bu likonja linde. 
MAT.25.15	Apa okina talenta jitano, yona otongo talenta jibae, na otongo koko talenta emɔci. Angɛ oko na mwɛngi mua mobwana na moto na moto, na akɛ a mɔngɔ monde. 
MAT.25.16	Moto yona osɔ talenta jitano, akɛ a bokɔ bwasa na likonja, na ahɛjɛ likonja limina na talenta jitongo jitano. 
MAT.25.17	Oko boa koko, yona osɔ talenta jibae akɛ na akɔ bwasa na likonja, na ahɛjɛ likonja limina na talenta jibae jitongo. 
MAT.25.18	Yona ko asɔ talenta emɔci akɛ a bolonga mombɔndɔ, na abomba likonja limoswa’nde oko ena. 
MAT.25.19	Moswa obakɔmɛli bamina ayeyoa ekoka. Yana ahula yo, akokeleja elomu ebu ebwasa. 
MAT.25.20	Yona osɔ talenta jitano adoa na likonja limina, na abakea koko talenta jitano. Abala bo, Moswa’mbi, opani talenta jitano; anja edɛyɛ; nabolojai litomba, talenta jitano. 
MAT.25.21	Moswa ’nde abala na nde bo, Bopele! wɛ odi mokɔmɛli mopele; obɔngi. Alongi wɛ na libondo likɛkɛ, nadi bokina leka lonɛnɛ a mɔmɔ mawɛ. Doa a bosepa na moswa’wɛ. 
MAT.25.22	Yona osɔ talenta jibae adoa, na abala bo, Moswa’mbi, opani talenta jibae. Anja edɛyɛ; nabakei diko talenta jibae jitongo, 
MAT.25.23	Moswa’nde abala na nde bo, Bopele! wɛ odi mokɔmɛli mopele; obɔngi. Alongi wɛ na libondo likɛkɛ, nadi bokina leka lonɛnɛ a mɔmɔ mawɛ. Doa a bosepa na moswa’wɛ. 
MAT.25.24	Yona oso oko talenta emɔci pɛ adoa pongono. Iyo abala bo, Moswa’mbi, najebaka bo wɛ odi moto mopipo. Obukaka ndongo a esika edi wɛ pɛ bona, Otombaka a esika edi wɛ pɛ bohɛhɛ. 
MAT.25.25	A mojɔ momina, mbi nadaka na bɔ, Nakɛ, nabomba likonja liwɛ a kpɔtɔ. Anja, likonja liwɛ didi. 
MAT.25.26	Moswa’nde amosɔmbeja bo, Wɛ mokɔmɛli mobe, mokɔmɛli obomɛli! Isa ojebaka bo mbi nabukaka ndongo a esika edi mbi pe bona, na bo natombaka a esika edi mbi pɛ bohehɛ, 
MAT.25.27	oikɔ bwasa na likonja limbi mojɔ moye, bo nasɛ likonja limbi a lihule limbi, na litomba pongono? 
MAT.25.28	Katoani likonja limina ai yo, na pani ai yona odi na talenta domi. 
MAT.25.29	Mojɔ bo, yona opeli asɔ koko, bo adae na lituna. Moto ko akada ngasa, badi bokatoa oko eka epeli yo. 
MAT.25.30	Dumbani mokɔmɛli omina yona odi edada sokolu a modidi, a esika ebio na bokpɛkpɛnɛ bomino.
MAT.25.31	Mwana ’Moto akadoa na babwɛnji bande basusu a ekumu ende, adi boda a ngɛndɛ eekumu ende. 
MAT.25.32	Âbolea makota masusu a boso bonde, Âbabɔteja, o abɔtejaka mobanei bata na kambɛli. 
MAT.25.33	Âkaba bata a dɔngɔ diebɔ ende ebami, kambɛli ko a dɔngɔ diebɔ ende ebali. 
MAT.25.34	A ehole emina, Kumu âbala na bato a dɔngɔ diebɔ ende ebami bo, Doani. Bojongoa boSangwa’mbi bodi ai no, Sangoani Bokumu bua bosɛlingoama a mojɔ monu oko a bobanga bongondo. 
MAT.25.35	Mojɔ bo, adaka mbi na nja, ino opakani mia. Ekangola ekɔkɔni, na onusakani madiba. Adaka mbi mokɛndɛli, ino osɔni mbi a ndako jinu. 
MAT.25.36	Adaka mbi oko mbundu, ino olwajakani mbi. Adaka mbi nasambi na yogo, ino obaneakani mbi. Nadaka a blɔkɔ, na odoakani a bonja mbi. 
MAT.25.37	Bato babodongo ko badi bomosɔmbeja bo, Kumu, Iso bonɛ wɛ na nja, na bopa wɛ mia a ehole eni? Bonɛ wɛ na ekangola, na bonusa wɛ madiba a ehole eni? 
MAT.25.38	Iso botana wɛ mokɛndɛli, na bosɔ wɛ a ndako jisu a ehole eni? Botana wɛ mbundu na bolwaja wɛ a ehole eni? 
MAT.25.39	Iso bonɛ wɛ osambi na yogo, isa a blɔkɔ, na bokɛ a bonja we a ehole eni? 
MAT.25.40	Kumu ko âbasɔmbeja bo, Mbi nabalaka na nu na soti bo, Bihole bisusu bikɔ no boa ai okina obaninga bambi yona onɔi na bokɛkɛ, okɔni ai mbi mɛnɛ. 
MAT.25.41	Adi bobala na bato baebɔ ebali bo, Dongani ai mbi, ino bato bandakeja. Kɛni oko a mosa mua motadimea, mua mohɛngɛmɛ ai Satana na babwɛnji bande. 
MAT.25.42	Mojɔ bo, yana adaka mbi na nja, oipakani nongo dia diboyaka. Adaka mbi na ekangola, oinusani mbi madiba. 
MAT.25.43	Adaka mbi mokɛndɛli, oisɔni nongo mbi a ndako jinu. Adaka mbi mbundu, oilwajani mbi, Adaka mbi nasambi na yogo na a blɔkɔ, oidoani a bonja mbi. 
MAT.25.44	Ibo koko bâmosɔmbeja bo, Kumu, ehole enɛ so wɛ na nja, isa na ekangola, isa mbundu, isa na yogo, isa a blɔkɔ, na so pɛ bokɔmeja we, ehole eni? 
MAT.25.45	Iyo âbasɔmbeja na âbala bo, Mbi natɔndɔkɔ no na soti bo, Oikɔmejani nongo okina mokɛkɛ obaninga bambi; oko boa oikɔmejani mbi. 
MAT.25.46	Bato bamina badi bokɛ oko a bodingoa bua bopeliti nongo suka. Bato balilonga ko badi bokɛ oko a bomɔ, oko na bosusu.
MAT.26.1	Iyana asieja Yesu bikenge bi bisusu bobala, abala na bacingami bande bo, 
MAT.26.2	Ojebakani bo Kola eBonɔ edikai oko masu mabae pɛ, na badi bopea Mwana ’Moto bo bamowoe a mole-mobokea.
MAT.26.3	Basuku banganga na basuku bangando batitana a ehole emina, a ndɔngɔ enganga monɛne, kombe ende Kayapa. 
MAT.26.4	Badumba ndungu a bopea Yesu na poloso bo bamowoe. 
MAT.26.5	Endele ko, babala bo, Te a ehole eKola bo bato basaka’ngɔ na dane.
MAT.26.6	Yesu adaka a ndako eSimona, moto omaba, a ngando kombe Betania. 
MAT.26.7	Okina mwali adoa ai yo na molangi momalasi mabobuno bonɛnɛ mɛnɛ, na asopa malasi mamina a molo moYesu yana adaka yo a mesa. 
MAT.26.8	Bacingami bande, yana anɛ bo mojɔ momina, bakɛniɔ oko bokeniɔ. Babala bo, Eka emina enami boa mojɔ moye? 
MAT.26.9	Akɔki so ngɛlɛ malasi mamina, ka bosi likonia linɛnɛ a bokaba na bato babokwali. 
MAT.26.10	Yesu ko acingea mojɔ, na abala na bu bo, Opukejakani mwali yo mojɔ moye? Akɔi mojɔ mopele mɛnɛ ai mbi. 
MAT.26.11	Bato babokwali badi na nu na bosusu; mbi ko naditi na nu na bosusu. 
MAT.26.12	Asopi yo malasi mamina a mokuku mombi, akɔi boa a mojɔ mobopusea bombi. 
MAT.26.13	Mbi natɔndɔkɔ no na soti bo badi botundeja gala emwali yo a bisika bisusu bitɔndɔkɔ bo Mwako mu Mopele a ngondo esusu, cina emojɔ mokɔi yo.
MAT.26.14	Okina obu Domi-na-babae, kombe ende Yuda Iskalio, akɛ ai basuku banganga. 
MAT.26.15	Abala na bu bo, Nakamokaba ai no, êpa no mbi nde? Bamopa pata domi-isato. 
MAT.26.16	Oko boa yo abanga boduka njea a ehole emina bo akabe Yesu.
MAT.26.17	Bacingami badoa ai Yesu a busa boboso boMolɛmbɛ mua mopeliti lipetu. Bamohɔjɔ bo, Opalaka bo bosɛlingoe jɔ a boyaka Kola-eBonɔ? 
MAT.26.18	Iyo abasɔmbeja bo, Kɛni boso Songolo oho a ngando. Mojebejani boMokoja abali bo, Ehole embi edikai oko mweka pɛ. Napalaka nayake Kole-eBonɔ a ndako ewɛ, oko mbi menɛ na bacingami bambi. 
MAT.26.19	Bacingami bakɔ o ama bala Yesu, na basɛlingoa Kola-eBonɔ.
MAT.26.20	Yesu adaka na bacingami bande domi-na-babae a mesa a ehole emɔkɔmɔkɔ. 
MAT.26.21	Yana ayakaka bo, Yesu abala bo, Mbi natɔndɔkɔ no na soti bo okina onu adi bokaba mbi. 
MAT.26.22	Ibo badaka na mobimba mɛnɛ a mojɔ momina, na babanga bomohɔjɔ moto na moto bo, Kumu, moto nda? Isa mbi? 
MAT.26.23	Iyo abasɔmbeja bo, Okina yona oyaki na mbi a saani emɔci adi bokaba mbi, 
MAT.26.24	Mwana’Moto bodonga ya soti a njea ejebejaka Misɔnɔ a mojɔ monde. Monɔngɔ ko ai yona odi bokaba Mwana ’Moto! Moto omina, akɔki ya da pɛ bobotama nongo, ka enɔi na bopele a mojɔ monde, 
MAT.26.25	Yuda, mokabi onde, abala bo, Labi, moto nda? Isa mbi? Yesu abala na nde bo, O abali wɛ.
MAT.26.26	Adaka bo bakayake, Yesu atomba molɛmbɛ. Ajongoa na abuka molɛmbɛ momina; amopa ai bacingami, na abala bo, Asɔni, yakani; imu modi mokuku mombi. 
MAT.26.27	Atomba koko kɔpɔ; ajongoa na abapa. Abala bo, Mwakani no basusu. 
MAT.26.28	Mojɔ bo kɔpɔ ye edi makia mambi maMokongo, maya masopei a mojɔ mobato banɛnɛ, a bobacingoa a jibe. 
MAT.26.29	Mbi natɔndɔkɔ no bo nitamwaka koko muswa mu mombuma jivine, oko a busa bomwakabi mbi koko na nu a Bokumu boSangwa’mbi. 
MAT.26.30	Aseja bo yembo bo’mba, bakɛ a Mono moOlive.
MAT.26.31	Yesu abala koko na bu bo, Ôsakani libaku ino basusu na bulu bu a mojɔ mombi. Cina bo, mosɔnɔmɔ bo,
MAT.26.31	Nâboma mobanei, na bwela bobata bônangana.
MAT.26.32	Mbi ko nadi bongɔ a bogwa, na nâkɛ boso bonu a Galile. 
MAT.26.33	Pɛtɛlo ko amosɔmbeja na abala bo, Nongo ibo basusu bakasaka libaku a mojɔ mowɛ, mbi nitasaka nongo libaku. 
MAT.26.34	Yesu abala na nde bo, Mbi natɔndɔkɔ wɛ na soti bo odi bongana mbi ngana jisato na bulu bubu, oko kɔkɔ abelekoakini. 
MAT.26.35	Pɛtɛlo amosɔmbeja bo, Nongo nakagwa na wɛ, nitangana wɛ! Bacingami basusu bajima koko boa.
MAT.26.36	Yesu amea na bu a ekina esika yena edi na kombe Gɛtɛsemane. Abala na bacingaimi bo, Ino dikani yaya; mbi nakɛkɛ bobo a mojɔ mobo’nga. 
MAT.26.37	Abea oko Pɛtɛlo na babami babae baSebede bo bamopakae, na abanga boda na wa na molɔbɔ. 
MAT.26.38	Abala na bu bo, Molema mombi modi na wa te’pele, oko yogo mɛne. Ambani ya a bokɛngɛlɛ na mbi. 
MAT.26.39	Akɛ koko boso mweka, asadumba nase, boso bonde oko a kpɔtɔ, na angɔɔnɔ bo, Sesa, kina kɔpɔ ye enɔe mbi isa njea edi. Endele ko, te mojɔ mopalaka mbi, oko mojɔ mopalaka wɛ. 
MAT.26.40	Ahula ai bacingami na abatana bahwɛli. Abala na Pɛtɛlo bo, Boni! Ino otahɔnɔkɔni boda misu na mbi nongo heure emɔci? 
MAT.26.41	Kɛngɛlɛni; ingakani bo otakweani a bomeka. Mwembo modi na mokano soti, mokuku ko modi na bwɛmbu. 
MAT.26.42	Asɔmbɔ koko na angɔɔnɔ bo, Sesa, isa njea editi bo kɔpɔ ye enɔe mbi, oko adi mbi pe bopeta mwaka, yɛ modae o apalaka wɛ. 
MAT.26.43	Ahula koko ai bacingami na abatana bahwɛli, mojɔ bo bangbɔngɔkɔ na hiɔ. 
MAT.26.44	Oko boa abakina, asɔmbɔ koko na angɔɔnɔ ngɔɔnɔ ejisato, o ama yo ngɔɔnɔ boso. 
MAT.26.45	Ahula koko ai bacingami, na abala na bu bo, Ino ohwɛkɛni oko hiɔ? Ohemakani? Hokeani; edikai mweka pɛ, na Mwana’Moto âkabama a mɔmɔ mabato babe. 
MAT.26.46	Angɔni so bokɛe! Anjani, mokabi ombi akɛkɛ adoe.
MAT.26.47	Iyana abalaka Yesu boa, Yuda, okina obu Domi-na-babae, adoa na lindundu libato baya bapeaka babɛnɛ na pɛngu. Basuku banganga na basuku bangando babaloma. 
MAT.26.48	Mokabi onde ama pa bato bamina ekina embete. Abajebeja bo, Mbi nakahia okina obu, mopeani; edi oko yo. 
MAT.26.49	Iyo adoa ai Yesu bokpa na amobɛjɛ bo, Labi, mbalea! Na amohia. 
MAT.26.50	Yesu abala na nde bo, Moninga, odoi mojɔ? Kɔ mojɔ momina. Bato badoa a ehole emina na bapea Yesu oko bopea. 
MAT.26.51	Okina obu baya badaka bacingi na Yesu ahwa abɛnɛ onde, akwɛle mobuli onganga monɛnɛ pola, na amolena litoi. 
MAT.26.52	Yesu ko abala na nde bo, Sɔmbeja abɛnɛ owɛ ta ligbogbo; cina bo bato basusu baya batombaka abɛnɛ, yogo ebu oko abɛnɛ. 
MAT.26.53	Otajebaka bo mbi nakabea mbuni ai Sangwa’mbi, abwani bolomeani babwɛnji-baDiko, mandundu domi-na-mabae? 
MAT.26.54	Mbi ko nakakɔ boa, Misɔnɔ midi bongama na ye, mia mitɔndɔkɔ bo mojɔ mumu modi boda boa? 
MAT.26.55	Yesu abala na lindundu libato a ehole emina bo, Odoini na babɛnɛ na pɛngu a bopea mbi; adi mbi mobengo? Mbi nadaka na mobondo a bokoja a tei etempelo busa na busa, na oipeani mbi. 
MAT.26.56	Mojɔ mu mosusu ko modi boa a bongameja misɔnɔ mibatɔndɔi. Bacingami basusu bamokina a ehole emina, na bacia oko bocia.
MAT.26.57	Yana apea bo Yesu, bakɛ na nde a ndako eKayapa yona odaka nganga monɛnɛ. Basɔni na basuku bangando bama titana oko ena. 
MAT.26.58	Pɛtɛlo asusa Yesu bohali mweka, oko a lopango longanga monɛnɛ. Akwea a tei elopango, na ada na mobondo a esika edaka bapolisi, bo anɛe suka emojɔ. 
MAT.26.59	Basuku banganga, na likita lisusu libajuji, baduka mokina mojɔ mobokosea a bodumba Yesu, bo bamowoe. 
MAT.26.60	Bakina bato badoa a botata, pɛ ko mojɔ boboloa. 
MAT.26.61	Bakina babae ko badoa ngɔngɔ na babala bo, Moto yoyo abali bo, Mbi nabwani bobuka tempelo eNjambe na boeyoa koko na masu masato. 
MAT.26.62	Nganga monɛnɛ angɔ na abala bo, Otasɔmbejaka nongo ekenge? Cina etati ebato bamina a mojɔ mowɛ edi bo? 
MAT.26.63	Yesu ko ahogoga oko bogo, Oko boa nganga monɛnɛ abala na nde koko bo, Mbi nabekeaka wɛ a kombe eNjambe obomɔ; tɔndɔ so isa we odi Masiya, Mwana oNjambe. 
MAT.26.64	Yesu amosɔmbeja bo, O abali wɛ. Mbi ko natɔndɔkɔ no bo odini bonɛ Mwana ’Moto na mobondo a dɔngɔ diebɔ ebami eNdangasa, na akadoe a diko dibiyembi biDiko. 
MAT.26.65	Nganga monɛnɛ ala bisenja binde oko bo’la, na abala bo, Iyo atangolaka Njambe, Bodi boduka banjɛnɛki batongo mojɔ moye? O’kini no bɛnɛ bo atangoli Njambe. 
MAT.26.66	Ino olɛkɛni bo? Bamosɔmbeja bo, Mokindo monde oko bogwa! 
MAT.26.67	Bamotwea masɔi a boso bonde; bamonda bibɔtu, bamola bipapata, 
MAT.26.68	na babala bo, We, Masiya! Tɔndɔ so; obomi wɛ nda?
MAT.26.69	Pɛtɛlo adaka na mobondo a sokolu, oko a lopango. Okina moseka adoa ai yo na abala na nde bo, Wɛ odaki koko na Yesu oGalile. 
MAT.26.70	Iyo angana a boso bobu basusu; abala bo, Nitacingeaka mojɔ mobalaka wɛ. 
MAT.26.71	Akɛkɛ yo amane a dɔngɔ dimonɔkɔ molopango, moseka otongo amonɛ, na yo abala na bato baya badaka baboli ena bo, Moto yoyo adaki na Yesu oNasaleta. 
MAT.26.72	Pɛtɛlo angana koko na abɛlɛ bɛli bo, Nitajebaka moto omina. 
MAT.26.73	Ngɔngɔ mweka, bakina baya badaka hulelu badoa ai Pɛtɛlo na babala na nde bo, Wɛ odi okina obu soti. Bombeteaka we na likɛkɔ liwɛ likɔpi. 
MAT.26.74	Iyo ko abanga bosinga, na abɛlɛ bɛli bo, Nitajebaka moto omina. Oko aehole emina, kɔkɔ abelekoa oko bobelekoa. 
MAT.26.75	Pɛtɛlo asi ko alɛi ekenge ema bala Yesu bo, Wɛ ôngana mbi ngana jisato oko kɔkɔ abelekoakini. Na amana sokolu na ayea bio na molɔbɔ mɛnɛ.
MAT.27.1	Iyana ahoa busa, basuku banganga basusu na basuku bangando babalana bo baduke njea eboweja na Yesu. 
MAT.27.2	Bamokanda mbɔci, bakɛ na nde, na bamokina a mɔmɔ maPontio Pilato yona odaka 
MAT.27.3	Yana anɛ Yuda, mokabi onde, bo bama dumba Yesu, yo ajasa dosa, na asɔmbɔ na pata domi-isato ai basuku banganga na basuku bangando. 
MAT.27.4	Abala na bu bo, Mbi nakɔi mojɔ mobe. Nakabi mopindea. Bamosɔmbeja bo, Mojɔ mowɛ mɛnɛ, te mosu! 
MAT.27.5	Iyo adumba likonja lisusu a tei etempelo, amana, akɛ na asa’wa yo mɛnɛ na likimba. 
MAT.27.6	Basuku banganga bandoa likonja limina, na babala bo, Ebɔngiti bo bose likonja didi a nguku ebipeeli bitempelo, mojɔ bo lidi likonja limakia. 
MAT.27.7	Babalana mojɔ momina, na basomba mokpɔtɔ momobomi-oteni na likonja, bo bapusee bakɛndɛli a esika emina. 
MAT.27.8	A mojɔ momina, esika emina edi na kombe Mokpotɔ-momakia oko busa bu. 
MAT.27.9	Ekenge ebala motɔndɔi Yisaya engama na mojɔ momina. Iyo abala bo,
MAT.27.9	Batombi pata domi-isato; bamobuni oko na bobuno bomina.
MAT.27.9	Bana baYisalaele bajimi bobuno bomina a mojɔ monde;
MAT.27.10	Na bapi likonja limina a mojɔ momokpɔtɔ momobomi oteni,
MAT.27.10	O abali Kumu na mbi.
MAT.27.11	Yesu adaka ami a boso 
MAT.27.12	Yana ko abala basuku banganga, na basuku bangando mojɔ monde, Yesu aisɔmbeja nongo ekenge. 
MAT.27.13	Oko boa Pilato abala na nde bo, Wɛ t’okake ngando ji jinɛnɛ jibalaka bo a mojɔ mowɛ? 
MAT.27.14	Yesu ko aimosɔmbeja nongo ekenge, na 
MAT.27.16	Okina moto ogala ebe adaka a blɔkɔ a ehole emina, kombe ende Balaba. 
MAT.27.17	Oko boa, yana adaka bo baboli, Pilato abahɔjɔ bo, Opalakani bo nacingoe nda? Balaba, isa Yesu yona odi na kombe Masiya? 
MAT.27.18	Mojɔ bo Pilato ajeba bo bama pea Yesu oko cina elisoki. 
MAT.27.19	Yana adaka Pilato a mongbɛlɛngɔ moesambi, mwali onde amolomea monɔkɔ bo, Pɛ bokɔ nongo mojɔ ai moto yona obodongo; mojɔ bo mbi nati njɔti a mojɔ monde, na nadi na monɔngɔ monenɛ a mojɔ momina busa bu. 
MAT.27.20	Basuku banganga ko, na basuku bangando bajimeja likita libato bo babee oko Balaba, na bo Yesu agwɛ. 
MAT.27.21	 abahɔjɔ koko bo, Obu babae, opalakani bo nacingoe nda? Ibo bamosɔmbeja bo, Balaba. 
MAT.27.22	Pilato abala na bu bo, Oko boa êkɔ mbi ndeni na Yesu yona odi na kombe Masiya? Ibo basusu basɔmbeja bo, Yɛ agwɛ a mole-mobokea! 
MAT.27.23	Iyo abala bo, Boni; mojɔ mobe mokɔi yo nda? Ibo ko babekoa na bopipo bo, Yɛ agwɛ a mole-mobokea! 
MAT.27.24	Pilato anɛ bo mojɔ mobeha, na bo wokowoko ekɛke oko bohɛ. Oko boa yo atomba madiba, asosa mɔmɔ mande a boso bolikita, na abala bo, Lindo jimakia mamoto yo obodongo jiditi nongo ai mbi. Edi oko mojɔ monu. 
MAT.27.25	Bato basusu bamosɔmbeja bo, Yɛ makia mande madae ai so na bana basu. 
MAT.27.26	Oko boa yo acingoa Balaba ai bo. Atueja Yesu ko, na araopeja a mɔmɔ mabu bo bamobakee a mole-mobokea.
MAT.27.27	Basoda 
MAT.27.28	Bahwa bisenja binde, na bamolwaja kasaka eyai ekpetu. 
MAT.27.29	Badinga likongo linjubɛ, na balibakea a molo monde. Basa koko mongendu a ebɔ ende ebami; batita na magbunda a boso bonde na bamopɔmbeja bo, Mbalea! Kumu oBaYuda! 
MAT.27.30	Bamotwea masɔi, bamokatoa mongendu, na bamobimboa ta molo. 
MAT.27.31	Aseja bo bomoko pɔmbɔli, bamohwa kasaka eyai, bamolwaja bisenja binde mɛnɛ, na bakɛ na nde bo bamobakee a mole-mobokea.
MAT.27.32	Ama bo mana, ba’mi songana oko na moto omɔci oKulene, kombe ende Simona, na bamopea bo bamotombejae mole-mobokea moYesu. 
MAT.27.33	Amea bo a esika yena edi na kombe Gɔlɔgɔta, (cina emina edi Esika eEbebele) 
MAT.27.34	bamonusa vino yena eputoana na njɔngɔ. Iyo ko, yana alɛlɛ yo, alona bomwa. 
MAT.27.35	Bamobakea a molemobokea, baboma jonga a mojɔ mobisenja binde, na babikabana. 
MAT.27.36	Ngɔngɔ jimina, bada na mbondo oko ena bo bamonje. 
MAT.27.37	Babakea koko mosɔnɔ mu a diko dimolo monde a bojebeja mojɔ monde; IYO ADI YESU KUMU OBAYUDA. 
MAT.27.38	Babakea koko mibengo mibae a mele-mibokea a dɔngɔ dinde, okina a dɔngɔ diebɔ ebami, yona otongo a dɔngɔ diebɔ ebali. 
MAT.27.39	Bato baya badaka bakanɔe bamokotoa na bosɛtɔ. Babala bo, 
MAT.27.40	Saheleja wɛ mɛnɛ, wɛ yona obwani bobuka tempelo na boengɔjɔ koko na masu masato! Isa odi Mwana oNjambe, donga a mole-mobokea, na tita ya. 
MAT.27.41	Basuku banganga, na basɔni, na basuku bangando pongono, bamosɛkɛ oko bosɛkɛ. 
MAT.27.42	Babala bo, Iyo aheleja bato batongo; atahɔnɔkɔ ko bo asahelejae yo mɛnɛ. Isa adi Kumu oYisalaele, ye atite cdɛye a molemobokea bo bomojimee. 
MAT.27.43	Adaka na ejimeli ai Njambe. Isa Njambe amopalaka, yɛ amohelejae edɛye; mojɔ bo abali bo, Mbi nadi Mwana oNjambe. 
MAT.27.44	Mibengo pongono, baya badaka na nde a mele-mibokea, bamololea koko boa.
MAT.27.45	Modidi modoa a ngondo esusu a ehole emidi, na moyeyoa oko a 
MAT.27.46	Yesu abekoa na bopipo a ehole 
MAT.27.47	Bakina baya badaka ba’mi ena babala bo, Abeaka Elia. 
MAT.27.48	Oko boa okina obu apota bokpa, atomba limbusu, aligbɔmeja na vino ekpo, alihangea a mongendu, na amonusa. 
MAT.27.49	Batongo ko babala bo, Kina, bonje isa Elia adi bodoa a bomoheleja. 
MAT.27.50	Yesu ko abekoa koko na bopipo, na ameja mwembo monde. 
MAT.27.51	A ehole emina, esenja enɛnɛ yena ekabaka tempelo a tei o ekɔmɛli engbungbu, elea oko bo’lea, bikenge bibae, diko oko a nase. Ngondo ejonga pongono; matai manɛnɛnɛ malea; 
MAT.27.52	bisɛmɔ bidipoama, na mikuku mibasɛnɔke baya bama hwɛ mingɔ oko bongɔ. 
MAT.27.53	Bamana a bisɛmɔ yana angɔ Yesu a bogwa, bake a ngando esɛnɔke, na ba’nenɛ na bato banenɛ. 
MAT.27.54	Kapitɛni obasoda, na baya badaka na nde a bokɛngɛlɛ Yesu, yana anɛ bo bojonga bongondo, na mijɔ mia mitongo, bangbɛngbɛmɛ na bɔ. Babala bo, Moto yoyo adaki Mwana oNjambe soti! 
MAT.27.55	Bali banɛnɛ badaka ena pongono, oko bohali mweka a bonja, oko bali baya badonga na Yesu a Galile bo bamokɔmɛe. 
MAT.27.56	Bakina babu oko ba, Malia oMagadala, Malia nange eYakobo na Yosepa, na nange ebana baSebede.
MAT.27.57	Iyana adipa busa, okina moto oAlimate amea, kombe ende Yosepa. Iyo adaka konji. Adaka koko mocingami oYesu. 
MAT.27.58	Iyo akɛ ai Pilato, na amonga mokuku moYesu. Pilato apa monɔkɔ bo bamopɛ ai yo. 
MAT.27.59	Oko boa Yosepa atomba mokuku, amobulaka na esenja eyai epu, 
MAT.27.60	na amosa ta esɛmɔ ende eyene, oko esɛmɔ ema yo tɔ a litai limono. Ahilingoja litai linɛnɛnɛ a monɔkɔ moesɛmɔ, na ayana. 
MAT.27.61	Malia oMagadala, na Malia yona otongo badika ko, na badaka bayɛli esɛmɔ.
MAT.27.62	Ahua busa, oko yana asia busa boMosɛlingo, basuku banganga, na BaPalusi, bakɛ engbanga ai Pilato. 
MAT.27.63	Babala na nde bo, Kumu, iso bolɛkɛ mojɔ mobala mokosei yona, oko apetakini gwa. Abala bo, masu makasia masato, mbi nadi bongɔ koko. 
MAT.27.64	A mojɔ momina, bekea bo basɛnjɛle esɛmɔ na bopele mɛnɛ masu masato, bo bacingami bande batadoa a bomoba, na bâtɔndɔ bato bo angɔi a bogwa. Ekada boa, bokosea bongɔngɔ bodi bonɔ bokosea boboso na bobe. 
MAT.27.65	Pilato abasɔmbeja bo, Odini na basoda a bosɛniɛlɛ. Yanani; kɔni bo basɛnjɛle na tɔopele mɛnɛ. 
MAT.27.66	Oko boa bakɛ, badipa esɛmɔ na bopipo, babakea embete a diko dilitai, na bakina basoda ena a bosɛnjɛlɛ.
MAT.28.1	Malia oMagadala na Malia yona otongo, bakɛ a bonja esɛmɔ a ehole emojukakeli a busa boboso, yana asia busa boSabata. 
MAT.28.2	Ngondo ejonga a ehole emina, bojonga bonɛnɛ; cina bo okina obwɛnji oKumu adonga oho Diko, atita ya nase, ahilingoja litai, na ada na mobondo a diko dilitai. 
MAT.28.3	Elimo ende edaka o mokalimo, na bisenia binde bidaka bipu bopɛɛ o makambule. 
MAT.28.4	Basoda baya basɛnjɛlɛkɛ baluluma na bɔ a mojɔ momina; badaka o bagwake mɛnɛ. 
MAT.28.5	Obwɛnji ko abala na bali bo, Ino, yɛni bobanga! Najebaka bo odukakani Yesu yona okaalejamabi a mole-mobokea. 
MAT.28.6	Aditi nongo ya, mojɔ bo angɔi o abala yo. Doani onjeni esika edaka yo asambi. 
MAT.28.7	Na kɛni mbango a botɔndɔ bacingami bande bo angɔi a bogwa. Hokeani ko; iyo akɛkɛ boso bonu a Galile. Odini bomonɛ oko oho. Mojɔ mobali mbi mosi 
MAT.28.8	Oko boa badonga a esɛmɔ bokpa, oko na bɔ na sepi enɛnɛ, na bapota mbango a bojebeja bacingami bande mojɔ momina. 
MAT.28.9	Yesu ko asongana na bu, na abala bo, Niɛbɛ! Ibo babatama na nde, bamopea a bibota, na batita na magbunda a boso bonde. 
MAT.28.10	Yesu abala na bu bo, Yɛni bobanga! Kɛni atɔndɔeni baninga bambi bo bakɛe a Galile. Badi botana mbi oko oho.
MAT.28.11	Adaka bo a njea eboyana, bakina basoda pongono bakɛ a ngando, na batɔndɔ basuku banganga mijɔ mi misusu. 
MAT.28.12	Ibo babolea likita libasuku bangando a bobalana mojɔ momina. Bapa basoda likonja linɛnɛ. 
MAT.28.13	Babala na bu bo, Balani bo bacingami bande badoi na bulu, na bamobi yana ahwɛki so hiɔ. 
MAT.28.14	 aka’ka mojɔ momina, iso bodi bokolea mojɔ na nde a boheleja no. 
MAT.28.15	Oko boa basoda batomba likonja limina, na bakɔ o ama bo sɔ eleho. Mwako momina monangana a tei eBaYuda, na babalaka mojɔ momina oko busa bu.
MAT.28.16	Bacingami domi-na-omɔci bakɛ a Galile, a mokina mono, o ama bala Yesu na bu. 
MAT.28.17	Yana ane bo Yesu, basumana ai yo, Bakina babu ko badaka na kitɛ. 
MAT.28.18	Yesu abatama na bu, na abala na bu bo, Kpaci esusu epami ai mbi oho Diko na ya nase. 
MAT.28.19	A mojɔ momina, kɛni, kɔni bacingami a makota masusu, na babatisani a kombe eSango na Mwana na Mwembo Mosɛnɔke. 
MAT.28.20	Bakojani bo bakɔe ngando jisusu iikoja mbi no, na mbi nâda na nu oko na bosusu.
MRK.1.1	Bobanga boMwako Mopele moYesu Masiya, Mwana oNjambe. 
MRK.1.2	Mosɔnɔmɔ a mokanda momotɔndɔi Yisaya bo,
MRK.1.2	Mbi nalomaka obwɛnji ombi a boso bowɛ.
MRK.1.2	Iyo âsɛlingoa njea ewɛ.
MRK.1.3	Kɔpi emoto yona obekoaka a lisobe bo,
MRK.1.3	Sɛlingoani njea emokɛngɛ moKumu;
MRK.1.3	Tangbojani njea iinde.
MRK.1.4	Yoane Mobatisi amana na akɛ a lisobe a botɔndɔ mwako bo bato bahekojae milema mibu a mojɔ moboyɛ bojibe, na a mojɔ 
MRK.1.5	Bato badonga a makota masusu maYuda na Yelusalema a bokɛ ai yo. Baboloja jibe jibu, na yo ababatisa a dua yena edi na kombe Yoladene. 
MRK.1.6	Yoane alwaka bisenja bia biyoama na ngungi jikamela. Asadinga na ekpoka eyobo etito a bongo bonde. Mia mande madaka oko bapaala na pɔki eesika. 
MRK.1.7	Bwɛnji bonde bodaka oko bu,—Okina akɛkɛ adoe ngɔngɔ jimbi yona onɔi mbi na ngulu. Mbi nabɔngiti bo nasumane a bocingoa mokɔ li mosapata jinde. 
MRK.1.8	Mbi nabatisi no a madiba. Iyo ko âbatisa no a Mwembo Mosenɔke.
MRK.1.9	Yesu adonga a Nasaleta, ngando eGalile, a masu mamina, na Yoane amobatisa a Yoladene. 
MRK.1.10	Yana aduboaka yo a madiba, Yesu anɛ bokpa bo Diko didipoama, na anɛ Mwembo mokatite ai yo o ekɔmɛli esungu. 
MRK.1.11	Kɔpi emana koko oho Diko bo, Wɛ odi Mwana ’mbi ongɛnjɔ; sepi embi esusu edi ai wɛ.
MRK.1.12	Mwembo momolindea bokpa a lisobe, 
MRK.1.13	Ayeyoa masu domi-inɛi a lisobe, na Satana amomeka a masu m
MRK.1.14	Iyana asa bo Yoane a blɔkɔ, Yesu akɛ a Galile a botɔndɔ Mwako Mopele moNjambe. 
MRK.1.15	Abala bo, Ehole ebwani. Bokumu boNjambe bobengi bodoa. Hekojani milema minu. Jimani Mwako Mopele.
MRK.1.16	Adaka Yesu akadale a mbongu elibale liGalile, anɛ Simona, na Andalea mwanange ’Simona, bakasope biyoma bibu ta madiba, mojɔ bo badaka badukeli baswi. 
MRK.1.17	Yesu abala na bu bo, Doani, cingamani na mbi, na mbi nâkɔ no badukeli babato. 
MRK.1.18	Ibo bakina bwato bobu bokpa mɛnɛ, na bacingama na nde. 
MRK.1.19	Anɔ yo koko mweka, ane Yakobo mwana oSebede, na mwangwa’nde Yoane. Ibo badaka koko a bwato bobu, na batataka biyoma bibu. 
MRK.1.20	Yesu ababea bokpa, na bakina sangwa’bu Sebede na basali a bwato a bocingama na nde.
MRK.1.21	Bakɛ a Kapalanauma. Yana ahoa busa a busa boSabata, Yesu akwea a sinagoge a bokoja. 
MRK.1.22	Bato bakamoa a mojɔ mobokoja bonde, cina bo abakoja na kpaci, te nongo na ekɔmɛli ebasɔni. 
MRK.1.23	Okina moto yona odaka na mwembo mobe adaka a sinagoge ebu a ehole emina. 
MRK.1.24	Iyo abekoa bo, Wɛ, Yesu oNasaleta; mojɔ mosu na wɛ modi bo? Odoi a bowa so? Mbi najebaka wɛ. Odi yona Mosɛ nɔke oNjambe. 
MRK.1.25	Yesu amosia. Abala na nde bo, Da bogo; imana ai yo. 
MRK.1.26	Mwembo mobe momolulumeja, na momana ai yo na bobekoa bopipo. 
MRK.1.27	Bato basusu bakamoa bou. Bahɔjɔnɔ bo, Iye ndeni? Bokina bokoja boyene? Iyo adi na kpaci. Nongo abekeaka yo miembo mibe, mimosumaka. 
MRK.1.28	A mojɔ momina, gala ende enangana bokpa a likota lisusu liGalile.
MRK.1.29	Amana Yesu a sinagoge, akɛ na Yakobo na Yoane a ndako eSimona na Andalea. 
MRK.1.30	Bokio boSimona adaka asambi na yogo, na batɔndɔ Yesu bokpa mojɔ monde. 
MRK.1.31	Iyo akɛ ai yo, apea ebɔ ende, na amongɔjɔ. Mɔɔlɔ monde mosia bokpa boa, na yo abanga bobakɔmɛ.
MRK.1.32	Yana adipa busa a ehole emɔkɔ, badoa ai yo na bato basusu baya badaka na bego, na bato baya badaka na Iniembo mibe. 
MRK.1.33	Bato basusu bangando batitana a boso bondako. 
MRK.1.34	Iyo aheleja bato banɛnɛ baya badaka na bego tungu na tungu. Ameja miembo mibe minɛnɛ, na aijima bo miembo mibe mibale, cina bo miembo milɔe mimojebaka.
MRK.1.35	Yesu asisoa a ehole emojukakeli, oko yana adaka busa pɛ bopeta hoa. Amana na akɛ a ekina esika a lisobe a bonga oho. 
MRK.1.36	Simona na batongo baya badaka na nde bamosusa oho. 
MRK.1.37	Iyana aholoja lɔo Yesu, babala na nde bo, Bato basusu badukaka wɛ. 
MRK.1.38	Iyo abasɔmbeja bo, Kinani bokɛe a ngando jitongo jia jidi hulelu, ho natɔndɔe mwako oho pongono. Mbi nadoi oko a mojɔ momina. 
MRK.1.39	Oko boa adala a likota lisusu liGalile, akatɔndɔe mwako a sinagoge jibu na akamejae miembo mibe.
MRK.1.40	Okina moto omaba adoa ai Yesu, atita na magbunda a boso bonde, na amongɔɔnɔ bo, Wɛ okapala, odi boheleja mbi. 
MRK.1.41	Yesu amokea wa enɛnɛ, aninoja ebɔ, na amobɛnjɛ oko bobɛnjɛ. Abala na nde bo, Mbi najimi; hela oko bohela. 
MRK.1.42	Maba mande masia bokba mɛnɛ, na asɛnoa oko bosɛnoa. 
MRK.1.43	Yesu amoyaneja bokpa na eleho epipo. 
MRK.1.44	Abala na nde bo, Yɛ bobala na moto. Kɛ ko, saneja ai nganga, na pa epeeli ebekea Mose a mojɔ mobohela bowɛ, bo bato bajebe. 
MRK.1.45	Iyo ko akɛ, abanga botɔndɔ bato mojɔ momina, na ananganeja mwako momina. Oko boa, Yesu aihɔnɔ bokwea koko a ngando a bohu. Ayeyoa oko a esika, na bato badonga a ngando jisusu bo badoe ai yo.
MRK.2.1	Yana anɔ makina masu, Yesu asɔmbɔ koko a Kapalanauma. Mwako monangana bo adaka andako, 
MRK.2.2	na bato batitana banɛnɛ mɛnɛ. Ndako embambama; pɛpɛ nongo pokiso edika, nongo a monɔkɔ mondako, yana atɔndɔkɔ yo mwako. 
MRK.2.3	Bakina bato badoa ai yo na moto omokɔbɛlɛ, na bato banɛi bamosongaka. 
MRK.2.4	Ibo ko bainɛ nongo njea a bobatama na nde a mojɔ moembamba ebato. Oko boa, bahoja njea a mwanja mondako edaka Yesu; basoloja esambe oko a lipose limina, na moto omokɔbɛlɛ adaka asambi ena. 
MRK.2.5	Iyana anɛ Yesu ejimeli ebu, abala na moto omokɔbɛlɛ bo, Mwana, jibe jiwɛ jikinami. 
MRK.2.6	Bakina basɔni ko badaka ena baya basahɔjɔkɔ a milema mibu bo, 
MRK.2.7	Moto yoyo abalaka boa mojɔ moye? Atangolaka Njambe. Odi bokina jibe nda, te Njambe pɛ? 
MRK.2.8	Yesu ajeba a mwembo monde bo badi na mahɔjɔ mamina a milema mibu, na abala na bu bokpa bo, Ino odini na mahɔjɔ mamina a milema minu mojɔ moye? 
MRK.2.9	Mojɔ monɔi na bopipo nda? A bobala na moto omokɔbɛlɛ bo, Jibe jiwɛ jikinami; isa, Angɔ, tomba esambe ewɛ na dala? 
MRK.2.10	Ino ko odini bojeba bo Mwana ’Moto adi na kpaci ya nase a bokina jibe. Oko boa abala na moto omokɔbɛlɛ bo, 
MRK.2.11	Mbi nabalaka na wɛ; Angɔ, tomba esambe ewɛ, yana a ndako ewɛ. 
MRK.2.12	Iyo angɔ, atomba esambe ende bokpa, na amana a boso bobu basusu. Ibo basusu bakamoa a mojɔ momina, bakumeja Njambe, na babala bo, Iso bopakiti nɛ mokina mojɔ boa.
MRK.2.13	Yesu akɛ koko a dɔngɔ dimbongu elibale. Bato basusu badoa ai yo na abakoja. 
MRK.2.14	Yana adalaka yo a njea, anɛ Lewi, mwana oAlapayo; adaka na mobondo a bilo etako, na abala na nde bo, Gingama na mbi. Iyo angɔ oko bongɔ, na acingama na Yesu. 
MRK.2.15	Adaka Yesu a mesa a ndako eLewi, baputeja batako, na bato bagala ebe banɛnɛ, badaka na Yesu na bacingami bande a mesa, mojɔ bo banɛnɛ babu bamosusaka. 
MRK.2.16	Yana anɛ Basɔni na BaPalusi bo Yesu ayakaka na bato bagala ebe na baputeja batako, babala na bacingami bande bo, Iyo ayakaka na baputeja batako na bato bagala ebe mojɔ moye? 
MRK.2.17	Aka Yesu mojɔ momina, abala na bu bo, Bato banjilake babwaniti na monganga, oko baya bapekaka. Mbi nadoiti a bobea bato babodongo, nadoi oko a bobea bato babe.
MRK.2.18	Bacingami baYoane na BaPalusi badaka na bikia. Bato badoa ai Yesu na babala na nde bo, Bacingami baYoane na bacingami baBaPalusi badi na bikia. Bacingami bawɛ ko te bakiake mojɔ moye? 
MRK.2.19	Yesu abala na bu bo, Bato badi bokia mia a lihango yana adi bo a dɔngɔ dimomi obolongana? Babwaniti bokia nongo eka yana adi momi obolongana a tei ebu. 
MRK.2.20	Endele ko, momi obolongana adi bobakina a masu mangɔngɔ. Badi bokia a busa bomina. 
MRK.2.21	Pɛpɛ nongo moto obambaka kasaka eyou na ebolo eyene. Akakɔ boa, ebolo eyene edi bodonga, na edi bohɛjɛ lipose oko bohɛjɛ. 
MRK.2.22	Pɛpɛ nongo moto olumejaka bikutu biyou na vino eyene. Akakɔ boa, vino eyene edi bobatoja bikutu. Vino edi bonama, na bikutu pongono. Vino eyene ebwani oko na bikutu biyene.
MRK.2.23	Yesu alena njea egbie jilɔsɔ bokina busa boSabata. Yana adalaka bo a njea, bacingami bande babanga botwa jikina ngbɛlɛnga jilɔsɔ. 
MRK.2.24	BaPalusi ko babala na nde bo, Anja; ibo bakɔkɔ boa, na basopaka mobeko moSabata mojɔ moye? 
MRK.2.25	Yesu abasɔmbeja bo, Ino olangakinini mojɔ mokɔ Dawidi? Yana adaka yo na nja na taka, yo mɛnɛ na bato bande, 
MRK.2.26	akwea a ndako eNjambe a ehole edaka Abiatale nganga otempelo; ayaka milɛmbɛ mimokako na amikaba na bato baya badaka na nde, oko milɛmbɛ mia mihɛngɛmɛ ai nganga pɛ. 
MRK.2.27	Yesu abala na bu bo, Busa boSabata bodi a mojɔ mobato; bato ko baikɔɔmɔ a mojɔ moSabata. 
MRK.2.28	Oko boa, Mwana ’Moto adi Kumu oSabata.
MRK.3.1	Yesu akwea koko a sinagoge, na moto yona odaka na ebɔ endɔke adaka ena. 
MRK.3.2	Bato badoa kɛngi a bonja isa yo adi bomosengoa a busa boSabata, bo bamodumbe na mojɔ. 
MRK.3.3	Yesu abala na moto yona odaka na ebɔ endɔke bo, Imana ya; ima a boso bobu. 
MRK.3.4	Abala na bato bamina bo, A busa boSabata bobwani bokɔ bopele isa bobe? Bobwani boheleja moto isa bomowa? Ibo ko baisɔmbeja nongo ekenge. 
MRK.3.5	Yesu abanja na kɛlɛ, na adaka koko na wa, mojɔ bo milema mibu midaka Inipipo. Abala na moto omina bo, Ninoja ebɔ. Iyo aninoja ebɔ ende, na yogo eebɔ ende esia oko bosia. 
MRK.3.6	BaPalusi basi ko bamani, na badumba ndungu na bato baElode bo bawoe Yesu.
MRK.3.7	Yesu akɛ na bacingami bande a dɔngɔ di madiba. Bato banɛnɛ mɛnɛ bamosusa oho; bato baGalile, na Yuda, 
MRK.3.8	na Yelusalema, na Bdome; bato badongo ditongo diYoladene, na lɔato baTula na Sidona pongono, bato kanga banɛnɛ mɛnɛ. Badoa ai yo mojɔ bo ba’kaka mwako mongando iikɔkɔ yo. 
MRK.3.9	Yesu ajebeja bacingami bande bo basɛlingoe bwato, bo atabambama na bato, mojɔ bo badaka bato banɛnɛ mɛnɛ. 
MRK.3.10	Iyo aheleja bato banɛnɛ a bego bibu. A mojɔ momina, bato basusu baya bapekaka baswianaka a bomea ai yo, bo bamobɛnjɛe na mɔmɔ. 
MRK.3.11	Yana anɛ miembo mibe Yesu, mikwa a boso bonde, na mibekoa bo, Wɛ odi Mwana oNjambe! 
MRK.3.12	Iyo ko abaleha na bopipo bo batajebeja bato mojɔ monde.
MRK.3.13	Yesu awea a mokina mono monɛnɛ. Abea ai yo bato bajimaka yo mɛnɛ, na bakɛ ai yo. 
MRK.3.14	Abɔ domi-na-babae a boyeyoa na nde, bo abalome a botɔndɔ mwako, 
MRK.3.15	na bo badae na kpaci a bomeja miembo mibe. Ahɔ domi-na-babae, oko ihaba; 
MRK.3.16	Simona; amobakea kombe etongo, Pɛtɛlo; 
MRK.3.17	Yakobo mwana oSebede, na Yoane mwananango; ababakea kombe etongo, oko Boanajisi. Cina ekombe emina edi Bana baBɛi. 
MRK.3.18	Andalea na Pilipo, Ealatelemi na Matayo, Toma ha Yakobo mwana oAlapayo, Tadayo na Simona moto oKanana, 
MRK.3.19	na Yuda Iskalio yona omokaba.
MRK.3.20	Yesu ahula a ndako, na bato batitana koko banɛnɛ mɛnɛ. A mojɔ momina bainɛ nongo pokiso a mojɔ moboyaka. 
MRK.3.21	Yana aka bato badenga dinde mɛnɛ mojɔ momina, badoa bo bamopee; mojɔ bo, babala bo, Iyo adi na lilale! 
MRK.3.22	Basɔni baya badonga a Yelusalema babala bo, Iyo adi na Balasebuba a tei ende. Amejaka miembo mibe oko na kpaci ekumu omiembo mibe. 
MRK.3.23	Yesu ababea ai yo, abala na bu na mindɛ bo, Satana adi bodumba Satana? 
MRK.3.24	Bokina bokumu bokada na bobɔtɔ, bokumu bomina botayeyoa. 
MRK.3.25	Oenga dikada na bobɔtɔ, denga dimina ditayeyoa. 
MRK.3.26	Satana aka’na bila na yo mɛnɛ, na akada na lisoki ai yo mɛnɛ, atayeyoa nongo; na mojɔ monde modi bosia. 
MRK.3.27	Pɛpɛ nongo moto odi bokwea a ndako emoto mopipo a boba leka londe; adi bopeta gbokeja moto mopipo, asa ko abe leka londako emoto omina. 
MRK.3.28	Mbi natɔndɔkɔ no na soti bo jibe jisusu jibana babato jîkinama, na bibaeli bibu bisusu bibosambolu pongono. 
MRK.3.29	Moto ko akatangola Mwembo Mosɛnɔke, atakinama nongo. Lindo jibobe bonde jidi oko na bosusu. 
MRK.3.30	Yesu abala boa cina bo bama bala bo, Iyo adi na mwembo mobe a tei ende.
MRK.3.31	Nange ’Yesu adoa na bananango. Bama oko sokolu na bamolomea monɔkɔ bo amane. 
MRK.3.32	Bato banɛnɛ badaka ena na bamohikaka. Bakina babala na nde bo, Ngwao na banangwao badi oho sokolu, na babeaka wɛ. 
MRK.3.33	Iyo abasɔmbeja bo, Ngwa’mbi na banangwa’mbi banda? 
MRK.3.34	Ahekoja miso mande a dɔngɔ na dɔngɔ a bonja bato baya bamohikaka, na abala bo, Anjani, ngwa’mbi na banangwa’mbi oko ba. 
MRK.3.35	Moto yona okɔkɔ bolulea boNjambe, yo adi mwangwa ’mbi na ngɛnɛ embi na ngwa’mbi.
MRK.4.1	Abanga koko lɔokoja a mbongu ehbale. Bato batitana ai yo kanga banɛnɛ mɛnɛ. Oko boa yo atamba na ada a bokina bwato a madiba, na bato basusu badaka oko a mbongu. 
MRK.4.2	Abakoja ngando jinɛnɛ na mindɛ. Yana akojaka yo, abala na bu bo, 
MRK.4.3	Hokeani! Okina moto akɛ a bomɛsɛ ngua a gbie. 
MRK.4.4	Yana amɛsɛkɛ yo, jikia ngua jikwa a dɔngɔ dinjea. Mbulu badoa na bakoma ngua jimina. 
MRK.4.5	Ngua jitongo jikwa a kpɔtɔ jia jidaka na matai Inanɛnɛ, kpɔtɔ mɛnɛ oko mweka pɛ. Ngua jimina jitɔ lɔokpa, mojɔ bo kpɔtɔ jidaka oko mweka pɛ. 
MRK.4.6	Akonda ko modika-busa, jiwɔsɔsɔ na jihɔlɔngɔnɔ, cina bo jitaka njeli. 
MRK.4.7	Jikina ngua jitongo jikwa a tei enjani. Njani jidaka na bohohu, na jidimoja ngua, na jiibota nongo. 
MRK.4.8	Jikina ngua jitongo jikwa a kpɔtɔ jipele. Ngua jimina jitɔ, jihɛ, na jibota, jikina domi-isato, jitongo domi-isamano, na jitongo koko mokama. 
MRK.4.9	Yesu abala na bu koko bo, Isa moto adi na matoi manjoki, yɛ ahokee.
MRK.4.10	Yana adaka Yesu yo buki, bacingami domi-na-babae, na batongo baya badaka na nde, bamohɔjɔ cina emondɛ momina. 
MRK.4.11	Iyo abasɔmbeja bo, Mojɔ moBokumu boNjambe mua modaka mobo-mbamake, modi oko bohu ai no. Baya badi sokolu ko basɔkɔ ngando jimina na mindɛ. 
MRK.4.12	Oko boa, yana anjaka bo, banjaka pɛ ko bonɛ. Yana akaka bo na matoi, bakakadea, pɛ ko bocingea, bo basaka hekoa, na iihe iibu iisaka kinama. 
MRK.4.13	Abala na bu koko bo, Otaci-ngeakani mondɛ momina Ekada boa, odini bocingea mindɛ mitongo na ye? 
MRK.4.14	Iyona omɛsɛkɛ ngua, amɛsɛkɛ oko Ebaeli. 
MRK.4.15	Bakina badi a dɔngɔ disanjea, esika ekwaka ngua. Ibo baka’ka, Satana adoaka bokpa, na acinoaka Ebaeli yena emɛsɛmi a milema mibu. 
MRK.4.16	Bakina batongo basɔko ngua boa a kpɔtɔ jia iidi na matai. Akaka bo Ebaeli, baesɔkɔ bokpa na sepi; 
MRK.4.17	te bayeyoake ko ekoka, mojɔ bo bapeliti nongo njeli a tei ebu. Mokina monɔngɔ mokadoa, isa bokina bodingoa a mojɔ moEbaeli, badi bongwa. 
MRK.4.18	Batongo koko basɔkɔ ngua a tei eniani. Ibo badi oko bato baya bakaka Ebaeli; 
MRK.4.19	Ebaeli ko egboki, na edikaka edada, mojɔ bo minɔngɔ mingondo ye, na bokosea bolikonia, na posa engando jitongo, jikweaka a tei ebu. 
MRK.4.20	Bakina batongo basɔkɔ ngua a kpɔtɔ iipele. Ibo badi oko bato baya bajimaka Ebaeli yana akaka bo, na babotaka, bakina domi-isato, batongo domi-isamano, na batongo koko mokama.
MRK.4.21	Abala na bu koko bo, Moto adi bodoa na paka bo aese a cina eteni, isa a cina egbagba Ataebakea a mesa? 
MRK.4.22	Oko boa ngando jibombamake jîkundoama kanga iisusu, na ndungu jisusu jilibombi iiboloa a bohu. 
MRK.4.23	Isa moto adi na matoi manjoki, yɛ ahokee. 
MRK.4.24	Ahala na bn koko bo, Toma ’nganjamani na mijɔ mikaka no. Libondo likabaka wɛ, libondo lisɔkɔ wɛ mɛnɛ, oko libondo limina, na babakea koko diko. 
MRK.4.25	Mojɔ bo yona opeli âsɔ koko; yona odi oko ngasa kobadi bokatoa ai yo oko yena epeli yo.
MRK.4.26	Abala koko bo, Bokumu boNjambe bodi o moto yona omɛsɛ ngua a gbie. 
MRK.4.27	Ngua jidi botɔ na leka lodi bokandoa, moto omina akada mosu isa akahwɛ pɛ mojɔ, na atacingea mojɔ momina. 
MRK.4.28	Mojɔ ho kpɔtɔ mɛnɛ jibotaka; boso mɛnɛ oko ekasa, mbakeli ko epapa, na ngɔngɔ ndongo mɛnɛ. 
MRK.4.29	Jikakpeta, ajijuaka, mojɔ bo ehole ebojua ebwani.
MRK.4.30	Abala koko bo, Bodi bongɛ Bokumu boNjambe na ye? Mokina mondɛ mobwani boneja so cina emina? 
MRK.4.31	Bokumu boNjambe bodi o mongua mosinape. Monɔi ngua iisusu jingondo na bojio a ehole ebomɛsɛ a gbie. 
MRK.4.32	Mokamɛsɛmɛ ko, na mokatɔ, modi lɔokaa na bohobu a bonɔ njua jisusu na buke. Momejaka bitape binɛnɛnɛ, na mbulu badiko babwani bohwɛ a esie emina.
MRK.4.33	Yesu abatɔndɔ mwako na mindɛ minɛnɛ boa, o adaka bo na matoi a bohokea. 
MRK.4.34	Abala na bu oko na mindɛ pɛ. Acingea ko bacingami bande mijɔ misusu yana adaka yo na bu oko bo buki pɛ.
MRK.4.35	A busa bomina, oko a ehole emɔkɔmɔkɔ, Yesu abala na bu bo, Kinani bolekele oho dɔngɔ dia. 
MRK.4.36	Bakina emumu ebato, bamotambeja a bwato o adaka yo, na bakɛ na nde. Makina mato matongo makɛ koko na bu. 
MRK.4.37	Mopomba monɛnɛ ko modoa. Bwato bobanga bolɛbɛbɛ a mojɔ momula, na edika mweka pɛ bo bwato bodinde. 
MRK.4.38	Yesu ko adaka oko ahwɛli a esukakulu a mbolo engɔngɔ. Bamosisoja, bajɔ na nde bo, Mokoja, iso bogwi; wɛ ko pɛ nongo mokakwano! 
MRK.4.39	Iyo asisoa, alemoa na pwea, na abala na madiba bo, Yɛyɔ; da bogo! Mopomba mogɔlɔ oko bogɔlɔ, na bowi bodaka bowi mɛnɛ. 
MRK.4.40	Iyo abala na bu bo, Odakani na bɔ mojɔ moye? Ejimeli enu edoni? 
MRK.4.41	Ibo ko baluluma na bɔ, na babalana bo, Iyo moto ndani? Nongo pwea na madiba mamosumaka.
MRK.5.1	Bamea a dɔngɔ ditongo dilibale, a ngunda eBaGelasa. 
MRK.5.2	Ama yo duboa a bwato, okina momi ami songana oko na nde. Iyo amana a bisɛmɔ, na adaka na mwembo mobe. 
MRK.5.3	Moto omina ahwɛkɛ oko a bisɛmɔ pɛ. Baihɔnɔ bomodeja bogo, nongo na minyɔlɔ. 
MRK.5.4	Bamosa mikɛsɛ, na bamokanda na minyɔlɔ bihole hinɛnɛ. Iyo ko atwa minyɔlɔ, na abuka mikɛsɛ. Pɛpɛ nongo moto ohɔnɔ bomogbokeja. 
MRK.5.5	Iyo abekoaka na asakwɛlɛkɛ na matai na bulu na moi, a bisɛmɔ na a meno. 
MRK.5.6	Yana anɛ yo Yesu bohali, apota ebango, na asumana a boso bonde. 
MRK.5.7	Abekoa na bopipo bo, Yesu, Mwana oNjambe oBonɔ, mojɔ mosu na wɛ modi bo? Mbi nangɔɔnɔkɔ wɛ a kombe eNjambe bo otadingoja mbi. 
MRK.5.8	Gina bo, Yesu ama bala na nde bo, Wɛ mwembo mobe, imana ai moto omina. 
MRK.5.9	Yesu amohɔjɔ bo, Kombe ewɛ nda? Iyo asɔmbeja bo, Kombe embi Lindundu, mojɔ bo, bodi banɛnɛ. 
MRK.5.10	Angɔɔnɔ Yesu na bopipo bo atayaneja miembo a ngunda emina. 
MRK.5.11	Bwela bonɛnɛ bongulube bodaka a boyaka, a dɔngɔ dimono. 
MRK.5.12	Oko boa, miembo mingɔɔnɔ Yesu bo, Loma so ai ngulube bo bokwee a tei ebu. 
MRK.5.13	Iyo ajima bo bakɔe boa. Miembo mibe mimana, mikwea a tei engulube, na babikoa mbango a mono, basadumba a madiba na bagwa a madiba. Ngulube badaka koto jibae na dea a bwela bomina. 
MRK.5.14	Banjeli bangulube bacia, batɔndɔ mojɔ momina a ngando na a likota dia lisusu. Oko boa, bato badoa a bokokeleja mojɔ. 
MRK.5.15	Yana amea bo ai Yesu, banɛ moto omiembo mibe na mobondo a esika emina. Adaka na bisenja; adaka koko na yongi epele, oko yona odaka boso na lindundu limiembo. A mojɔ momina, badaka na bɔ. 
MRK.5.16	Bato baya banɛ mojɔ babatɔndɔ mojɔ mosusu momoto omiembo tnibe, na ngulube. 
MRK.5.17	Oko boa babanga bongɔɔnɔ Yesu bo adonge a ngunda ebu. 
MRK.5.18	Atambaka yo a bwato, moto yona omaka da na miembo mine ami ’ngɔɔnɔ oko Yesu njea a bokɛ na nde. 
MRK.5.19	Iyo ko aijima. Abala na nde bo, Kɛ a ngando ewɛ, ai bato bawɛ mɛnɛ. Batɔndɔ mojɔ mosusu mokɔi Kumu ai wɛ, na bo aokei wa. 
MRK.5.20	Oko boa ayana na abanga botɔndɔ a Dekapoli mojɔ monɛnɛ mokɔ Yesu ai yo. Bato basusu bakamoa bou a mojɔ momina.
MRK.5.21	Yesu alekela koko na bwato, na amea a ngunda etongo. Bato batitana ai yo banɛnɛ mɛnɛ yana adaka yo a mbongu. 
MRK.5.22	Okina mosuku osinagoge adoa koko, kombe ende Yailo. Yana anɛ yo Yesu, atita na magbunda a boso bonde. 
MRK.5.23	Amongɔɔnɔ bo, Mwamwali ombi mokɛkɛ atimbaka oko botimba. Doa omobakee mɔmɔ a boseja yogo ende bo ahele. 
MRK.5.24	Yesu akɛ na nde; bato batongo banɛnɛ badaka bacingi na nde engbanga, na bamombambamejaka. 
MRK.5.25	Okina mwali omɔci apekaka na ekia bianga domi-na-bibae. 
MRK.5.26	Iyo adingoa bou a mɔmɔ manganga basengo, na amaja likonja linde lisusu; yogo ende ko eisɔkɔtɔnɔ nongo; ehɛ oko bohɛ. 
MRK.5.27	Iyo aka mojɔ moYesu, na adoa ngɔngɔ jinde a tei eemumu ebato. Abɛnjɛ kasaka ende na ebɔ, 
MRK.5.28	mojɔ bo ama bala bo, Nakabɛnjɛ oko bisenja binde na ebɔ, nadi bohela a yogo embi. 
MRK.5.29	Oko boa ekia ende ekoka bokpa mɛnɛ, na aka a mokuku monde bo yogo ende esia. 
MRK.5.30	Yesu ko asipoa bo ngulu emana ai yo. Ahekoa bokpa a tei ebato, na ahɔjɔ bo, Obɛnjɛi bisenja bimbi nda? 
MRK.5.31	Bacingami bande bajɔ na nde bo, Onɛkɛ bo bato bambambejaka wɛ boa na ohɔjɔkɔ bo, Obɛnjɛi bisenja bimbi nda? 
MRK.5.32	Iyo ko anja isa adi lɔonɛ moto yona omobɛnjɛ. 
MRK.5.33	Mwali omina ko ajeba bo mojɔ momina mokwa oko ai yo. Oko boa amana na bɔ na mongongoma. Asadumba a boso bonde na amotɔndɔ mojɔ mosusu. 
MRK.5.34	Yesu ko abala na nde bo, Mwana’mbi, ejimeli ewɛ ehelejai wɛ. Yana na bowi. Hela a monɔngɔ mowɛ.
MRK.5.35	Yana abalaka yo, bato bandako emosuku osinagoge bamea na mwako bo, Mwana’wɛ agwi. Yɛ bonɔngeja Mokoja. 
MRK.5.36	Yesu ko, aka yo mojɔ momina, abala na mosuku osinagoge bo, Yɛ bobanga; jima oko bojima. 
MRK.5.37	Yesu ajima bo Pɛtɛlo na Yakobo na Yoane mwanange eYakobo bakɛe na nde, pɛpɛ moto otongo. 
MRK.5.38	Yana amea bo a ndako emosuku osinagoge, Yesu anɛ oko wokowoko pɛ, na bato banɛnɛ baya bayeaka na balɛbɛkɛ. 
MRK.5.39	Akwea yo a tei, abahɔjɔ bo, Mojɔ modi bo? Oyeakani mojɔ moye? Mwamwali agwiti, ahwɛkɛ oko hiɔ pɛ. 
MRK.5.40	Ibo ko bamosɛkɛ oko bosɛkɛ. Oko boa abameja basusu sokolu. Abea sango na nango, na baya badaka na nde mɛnɛ, na akwea a ekenge endako edaka mwana. 
MRK.5.41	Amopea ebɔ, na abala na nde bo, Talita kumi. Gina emina edi, Mwamwali, mbi nabalaka na wɛ; angɔ. 
MRK.5.42	Mwamwali angɔ bokpa mɛnɛ, na adala, mojɔ bo adaka na bianga domi-na-bibae. Ibo bakamoa na bokamoa bonɛnɛ. 
MRK.5.43	Iyo ko abaleha na bopipo bo batajebeja bato mojɔ momina. Apa koko monɔkɔ bo bapɛ mwamwali dia diboyaka.
MRK.6.1	Yesu adonga a esika emina. Akɛ a likota linde mɛnɛ, na bacingami bande bamosusa oho. 
MRK.6.2	Yana ahoa busa a busa boSabata, abanga bokoja a sinagoge. Bato banɛnɛ baya bamoka bakamoa. Bajɔ bo, Iyo moto asi ngando jimina jɔ? Gina ebowɛi bu edi bo? Bimbete bibokamoa bikɔkɔ yo, cina nda? 
MRK.6.3	Iyo, te sapante, mwana oMalia? Bananango, te baYakobo, na Yose, na Yuda, na Simona? Na ngɛnɛ jinde baditi na su ya? Oko boa, yo adaka o libaku a njea ebu. 
MRK.6.4	Yesu abala na bu bo, Batabeteaka motɔndɔi oko a ngando ende mɛnɛ, a tei ebato bande mɛnɛ, na denga dinde mɛnɛ. 
MRK.6.5	Aihɔnɔ bokɔ ekina embete enɛnɛ a esika emina. Abakea oko mɔmɔ mande ai bakina bato babego pɛ, na abaheleja. 
MRK.6.6	Na akamoa bou a mojɔ mokitɛ ebu.
MRK.6.6	Yesu akɛ akadale a ngando na ngando a bokoja. 
MRK.6.7	Abolea bacingami domi-na-babae, na abanga bobaloma babae-babae. Abapa kpaci a bomeja miembo mibe. 
MRK.6.8	Abaleha bo batatomba eka a mojɔ momɔngɔ mobu, oko pango pɛ; pɛpɛ molɛmbɛ, pɛpɛ litongi, pɛ nongo likonja a kamba jibu. 
MRK.6.9	Abaleha bo balwae sapata, pɛ ko botomba kasaka jibae. 
MRK.6.10	Abala koko na bu bo, Okakweani a ndako a ekina ngando, dani a ndako emina oko a ehole enu ebongɔ ena. 
MRK.6.11	Batniti sɔ no bopele, na bamiti hokea no a esika emina, toma hakoani kpɔtɔ jia jicingi na bilɔota binu, yana adongaka no, o embete ai bo. 
MRK.6.12	Oko boa, baltɛ na baleha bato bo bahekojae milema mibu. 
MRK.6.13	Bameja miembo mibe minɛnɛ; basuoa koko bato babego banɛnɛ munɛ na babaheleja.
MRK.6.14	Kumu Elode aka mojɔ moYesu, cina bo gala ende ekɛ bohali. Bakina babala bo, Yoane Mobatisi ahuli a hogwa. Edi oko a mojɔ momina bo adi na ngulu emina a tei ende a bokɔ ngando jimina. 
MRK.6.15	Bakina batongo babala bo, Iyo adi Elia. Bakina koko babala bo, Adi motɔndɔi o adalta batɔndɔi baehelehele. 
MRK.6.16	Elode ko, yana aka yo mojɔ momina, abala bo, Adi oko Yoane. Mbi namotɛndɔ molo; yo ko ahuli a hogwa. 
MRK.6.17	Mojɔ bo Elode ama loma bato a bopea Yoane, na amosa ta blɔkɔ a mojɔ moElodia, mwali omwananango. Elode asɔ mwali omina, 
MRK.6.18	na Yoane abala na Elode bo, Ebɔngiti bo osɛ mwali omwangwao. 
MRK.6.19	A mojɔ momina, Elodia adaka na kɛlɛ enɛnɛ ai Yoane, na apalaka bo amowoe. 
MRK.6.20	Aihɔnɔ ko, mojɔ bo Elode abangaka Yoane. Ajebaka bo adi moto obodongo, moto mosɛnɔke, na amokakela. Nongo adaka yo na mokakwano a molema yana akaka yo Yoane, amoka na sepi. 
MRK.6.21	Ekina ndɔndɔ ko, yana asepaka bo a mojɔ mobusa bobobotama boElode, abea bakumu na bakapitɛni bande, na basuku baGalile, a libonje linɛnɛ. 
MRK.6.22	Mwamwali oElodia akwea, abua ngɔmɔ, na asepeja Elode na bato babea yo. Kumu abala na mwamwali bo, Inga eka emungoaka wɛ ai mbi, nongo napɛ wɛ. 
MRK.6.23	Amobɛlɛ bɛli bo, Nadi bopa wɛ eka engaka wɛ, nongo ekada ekenge ebokumu bombi. 
MRK.6.24	Mwamwali akɛ na abala na ngwa’nde bo, Mbi nâga nde? Iyo amosɔmbeja bo, Oko molo moYoane. 
MRK.6.25	Mwamwali asɔmbɔ bokpa ebango ai kumu, na amonga bo, Mbi napalaka bo opɛni molo moYoane Mobatisi a saani, edɛye mɛnɛ. 
MRK.6.26	Kumu ajasa dosa linɛnɛ. A mojɔ mobɛli ende ko, na bato babea yo, aihɔnɔ bomolona. 
MRK.6.27	Oko boa aloma soda omɔci na monɔkɔ bo amolwe molo moYoane. Iyo akɛ, na atɛndɔ molo monde a blɔkɔ. 
MRK.6.28	Ahula na molo monde a saani, amopa ai moseka omina, na yo amopa ai ngwa’nde. 
MRK.6.29	Yana aka bacingami baYoane mojɔ momina, badoa, batomba njemba ende, na baepusea a esɛmɔ.
MRK.6.30	Babwɛnji batitana ai Yesu, na bamotɔndɔ ngando jisusu jima bo kɔ, na jima bo koja. 
MRK.6.31	Iyo abasɔmbeja bo, Doani; yɛni so bokɛe a ekina esika ebowi, a bohema mweka. Mojɔ bo bato banɛnɛ badoaka bonɔnɔ, na baidaka na pokiso, nongo a mojɔ moboyaka. 
MRK.6.32	Oko boa batamba a bwato a bokɛ a ekina esika ebowi, oko bo buki pɛ. 
MRK.6.33	Bato banɛnɛ ko babatana bakayane, na babambetea. Bato badonga koko a ngando jinɛnɛ, banɔ mbango a njea engondo, na bamea a esika ekɛkɛ Yesu na bacingami, oko bo bameakini. 
MRK.6.34	Oko boa, yana aduboa Yesu, anɛ emumu ebato banɛnɛ. Badaka o bata baya bapeliti mobanei, na yo aba’kea wa. Abanga bobakoja, na abakoja mijɔ minɛnɛ. 
MRK.6.35	Yana alɛngɛ busa, bacingami bande badoa ai yo, bajɔ na nde bo, Iso bodi ya a esika. Busa bobengi bodipa. 
MRK.6.36	Yaneja bato bamina bo bakɛe a bosomba leka loboyaka a ngando jia jibati na su, na ai bato bagbie. 
MRK.6.37	Yesu abasɔmbeja bo, Bapani leka loboyaka no bɛnɛ. Babala na nde bo, Iso bôkɛ a bosomba milɛmbɛ na flanka koto jibae, bo bobapɛ a boyaka? 
MRK.6.38	Abahɔjɔ bo, Odini na milɛmbɛ meka? Kɛni anje. Balanga, na bajɔ na nde bo, Mitano, na swi babae. 
MRK.6.39	Iyo abatɔndɔ bo badejae bato nase a njienjie, mongbangba-mongbanga. 
MRK.6.40	Oko boa bato bada na mbondo, mongbanga-mongbanga, bakina mokama-mokama, batongo domi-itano, domi-itano. 
MRK.6.41	Yesu atomba milɛmbɛ mimina mitano na swi babae. Akahoa miso a Diko, ajongoa, abuka milɛmbɛ, na amipa ai bacingami bo batnikabe na bato. Akaba koko swi babae bo basusu basɛ libondo. 
MRK.6.42	Bato basusu bayaka, na bagola. 
MRK.6.43	Bandoa bikenge bimilɛmbɛ na swi bia bidika, sanga domi-na-jibae botɔ. 
MRK.6.44	Bato baya bayaka badaka bami koto jitano.
MRK.6.45	Yesu atambeja bacingami bande bokpa a bwato a bosua lɔoso a Betesaida, a dɔngɔ ditongo dihbale, bo ayanejae bato yo mɛnɛ. 
MRK.6.46	Yana aseana yo na bato, akɛ a mokina mono a mojɔ mobo’nga. 
MRK.6.47	Yana adipa busa, bwato bodaka a boliko, na Yesu adaka a ngondo yo buki. 
MRK.6.48	Iyo ko anɛ bo bapukaka na kai boduka, mojɔ bo pwea ebasɔmbejaka oko bosɔmbeja. A ehole emojukakeli, yo akɛ ai bo, akadale a diko dimadiba, na akɔ bo anɔe. 
MRK.6.49	Ibo ko, yana amonɛ bo akadale a diko dimadiba, balɛ bo adi oko mwembo, na balɛbɛ hulɔ. 
MRK.6.50	Mojɔ bo, ibo basusu bamonɛ, na babanga, bɔ bonɛnɛ. Iyo ko abala na bu bokpa; ajɔ bo, Titejani milema minu; mbi yoyo; yɛni bobanga! 
MRK.6.51	Atamba yo a bwato a tei ebu, pwea egɔlɔ oko bogɔlɔ, na bakamoa na dilese. 
MRK.6.52	Mojɔ bo, baipaka cingea mondumba momilɛmbɛ, na badaka oko bingingi pɛ a milema mibu. 
MRK.6.53	Ama bo lekela, ba’mi sɛmɛ oko a Genesaleta, na bacingea bwato a mbongu. 
MRK.6.54	Aduboa bo ko, bato bambetea Yesu bokpa. 
MRK.6.55	Oko boa, banangana a likota dia lisusu, na yana aka ’bo bo Yesu adi a ekina esika, batomba bato babego a bitambe bibu a esika emina. 
MRK.6.56	Basambea bato babego a macilinga, na bamongɔɔnɔ bo babɛnjɛe gbomba ekasaka ende na mɔmɔ mabu, bisika bisusu bikɛkɛ yo, a ngando jinɛnɛnɛ na jikɛkɛ, na a bisika bigbie. 
MRK.6.57	Bato basusu baya bamo-bɛnjɛ boa, bahela a bego bibu.
MRK.7.1	BaPalusi na bakina basɔni badonga a Yelusalema, na badoa ai yo. 
MRK.7.2	Ibo banɛ bo bakina bacingami baYesu bayakaka, pɛ ko bopeta sosa mɔmɔ, oko na mbindo. 
MRK.7.3	Mojɔ bo BaPalusi na BaYuda bamiti sosa mɔmɔ na bopele mɛnɛ, batayaka nongo, cina elisuma a ngando jibatata. 
MRK.7.4	Bamiti sasɛnoja a lihule lihu a jando, batayaka nongo. Basumaka koko mibeko mitongo minɛnɛ, bososa bokɔpɔ na teni na saani. 
MRK.7.5	A mojɔ momina, BaPalusi na basɔni bamohɔjɔ bo, Bacingami bawɛ batasumaka ngando jibatata, na bayakaka, pɛ bopeta sosa mɔmɔ mojɔ moye? 
MRK.7.6	Iyo abala na bu bo, Yisaya alonga soti yana abala yo a mojɔ monu bakosei, o adi mosɔnɔ bo,
MRK.7.6	Bato ba basumaka mbi na minɔkɔ mibu;
MRK.7.6	Milema mibu ko midi na mbi bohali.
MRK.7.7	Basakoaka mbi oko esakoasakoa;
MRK.7.7	Mijɔ mikojaka bo midi oko mibeko mibato pɛ.
MRK.7.8	Ino okinakani mobeko moNjambe na osumakani oko ngando jibato pɛ. 
MRK.7.9	Abala na bu koko bo, Soti mɛnɛ, ino olonakani mobeko moNjambe bo osumeni ekɔmɛli ebatata. 
MRK.7.10	Mojɔ bo, Mose abala bo, Toma suma sangwao na ngwao, na, Yona osingaka sangwa’nde Isa ngwa’nde, yɛ agwɛ oko bogwa. 
MRK.7.11	Ino ko obalakani bo, Moto akabala na sangwa’nde isa ngwa’nde bo, Nabwani bopa no likonja di; lidi ko Kɔlɔbana; (cina emina edi, Lilekeama ai Njambe) 
MRK.7.12	ojimakani bo abwaniti bokɔmeja koko sangwa’nde isa ngwa’nde. 
MRK.7.13	Oko boa, Ebaeli eNjambe mɛnɛ edi eka engasa ai no, mojɔ bo osumakani oko ekɔmɛli ebatata banu. Ngando jitongo jinɛnɛ jikɔkɔ no, jidi koko boa.
MRK.7.14	Abolea koko bato ai yo. Abala na bu bo, Ino basusu, hokeani! Gingeani mojɔ mu. 
MRK.7.15	Moto atabeha nongo na cina eeka yena ekweaka a tei ende. Abehaka oko a mojɔ mongando jia jimanaka ai yo. 
MRK.7.16	Isa moto adi na matoi manjoki, yɛ ahokee. 
MRK.7.17	Yana akwea yo a ndako bo akine bato, bacingami bande bamohɔjɔ cina emondɛ momina. 
MRK.7.18	Iyo abasɔmbeja bo, Ino odini koko na libunga? Otacingeakani bo eka esokolu ekakwea a moto, ebwaniti bomobeja. 
MRK.7.19	Gina bo, etakweaka nongo a molema monde. Ekweaka oko a sɔpɔ, na emanaka a njima; oko boa, mia masusu mabwani na boyaka. 
MRK.7.20	Abala koko bo, Moto abehaka oko na ngando jia jimanaka ai yo. 
MRK.7.21	Mojɔ bo, bilɛli bibe, ndukeli ebe, liba, bowa, bɔɔli, lisɔngi, 
MRK.7.22	lisoki, bokosea, posa iibe, mbengea, pɔmbɔli, egbo, bondanga, jimanaka oko a molema momoto a tei. 
MRK.7.23	Ngando ji jisusu jibe jimanaka ai moto a tei; jia jibejaka moto oko ji.
MRK.7.24	Adonga Yesu ena, akɛ a dɔngɔ diTula na Sidona. Akwea a ekina ndako, pɛ ko bopala bo bato bajebe bo adi ena. Iyo ko aihɔnɔ bobombama. 
MRK.7.25	Okina mwali yona oka mojɔ monde adoa na asadumba a bibota binde. Mwana’nde mwali adaka na mwembo mobe. 
MRK.7.26	Mwali omina adaka MoEla; likota linde mɛnɛ lidaka Silapoinike. Iyo angɔɔnɔ Yesu bo amejae mwembo mobe ai mwana’nde. 
MRK.7.27	Yesu ko abala na nde bo, Kina bana bapete gola. Ebɔngiti bo botombe milɛmbɛ mibana a bopa bana-bambwa. 
MRK.7.28	Iyo amosɔmbeja bo, Ee Kumu; bana-bambwa ko bayakaka mbumbu jimilɛmbɛ mibana a cina emesa. 
MRK.7.29	Yesu abala na nde bo, Yana a ngando ewɛ. Mwembo mobe momani ai mwana’wɛ mwali a mojɔ moekenge emina. 
MRK.7.30	Mwali akɛ a ndako, atana mwana’nde asambi a gbagba, na mwembo mobe moma mana.
MRK.7.31	Yesu adonga a likota liTula. Ahula a njea eSidona, na alena njea eDekapoli bo amee a libale liGalile. 
MRK.7.32	Badoa ai yo na moto yona odaka na bohoka na likekuma, na bamongɔɔnɔ bo amobakee ebɔ ende. 
MRK.7.33	Yesu amohɛngɛ mweka ai bato; asa sapi a matoi mande, atwea masɔi, na abakea sapi a yemi ende. 
MRK.7.34	Akahoa miso oho Diko, asopa pema, na abala na nde bo, Epapata. (Gina emina edi, Ditoama.) 
MRK.7.35	Matoi mande maditoama bokpa; yemi ende ecingoama, na abala na bopele mɛnɛ. 
MRK.7.36	Yesu ko abaleha bo batatɔndɔ nongo moto. Nongo abaleha yo na hopipo, ibo bahɛjɛ oko bingi a botɔndɔ mojɔ momina. 
MRK.7.37	Bato bakamoa bou mɛnɛ. Babala bo, Ngando jikɔkɔ yo jibɔngi kanga jisusu mɛnɛ. Apaka njoki ai bato baya badi na bohoka, na kɔpi ai baya badi bimimi.
MRK.8.1	Bata batitana koko banɛnɛ mɛnɛ a ehole emina, na baidaka nongo na eka eboyaka. Yesu abea bacingami bande, abala na bu bo, 
MRK.8.2	Mbi nadi na wa a mojɔ moemumu ebato ba. Bayeyoi na mbi edɛye masu masato, na bapeliti nongo eka eboyaka. 
MRK.8.3	Nakabayaneja na nja a ngando jibu, badi bokwa na limama a njea, mojɔ bo bakina babu badongi bohali. 
MRK.8.4	Bacingami bande bamosɔmbeja bo, Iso bodi bogoleja bato ba na milɛmbɛ ya a esika na ye? 
MRK.8.5	Iyo abahɔjɔ bo, Odini na milɛmbɛ meka? Ibo bajɔ bo, Sambo. 
MRK.8.6	Adeja bato nase. Atomba milɛmbɛ sambo, ajongoa, abuka milɛmbɛ, na amipa ai bacingami bo bamikabe, na bamikaba na bato basusu. 
MRK.8.7	Badaka na bakina swi babojio pongono. Yesu ajongoa swi na apa monɔkɔ bo bamikabe na bato. 
MRK.8.8	Bayaka na bagola; na bandoa bikenge bia bidika, sanga sambo botɔ. 
MRK.8.9	Baya bayaka badaka koto jinɛi na dea. 
MRK.8.10	Ngɔngɔ jimina, abayaneja, atamba na bacingami bande a bwato, na akɛ a dɔngɔ diDalamanuta.
MRK.8.11	BaPalusi badoa koko ai Yesu na babanga boboma na nde kitɛ. Bapala bo abanejae ekina embete eDiko, oko a bomodingea. 
MRK.8.12	Iyo apuka a molema monde, na abala bo, Elulu ye edukaka embete mojɔ moye? Mbi natɔndɔkɔ no na soti bo elulu ye eta’nɛ nongo embete. 
MRK.8.13	Abakina boa, atamba koko a bwato, na alekela a dɔngɔ ditongo.
MRK.8.14	Bacingami ko babosa milɛmbɛ botomba. Badaka oko na molɛmbɛ momɔci pɛ a bwato. 
MRK.8.15	Na Yesu abaleha bo, Toma nganjamani na mojɔ molipetu liBaPalusi, na lipetu liElode. 
MRK.8.16	Bacingami babalana a tei ebu bɛnɛ; bajɔ bo, Edi cina bo bopeleti milɛmbɛ. 
MRK.8.17	Yesu ajeba mojɔ momina na abala na bu bo, Ekakwanani no bo opelitini milɛmbɛ cina eye? Osipoakinini? Otacingeakani mojɔ? Milema minu midi oko mipipo? 
MRK.8.18	Adi no na miso, pɛpɛ njɛnɛ ko? Adi no na matoi, pɛpɛ njoki? Odini oko na libosa pɛ? 
MRK.8.19	Yana abukabi mbi milɛmbɛ mitano a mojɔ mobato koto jitano, ondoabini cikalike sanga jeka? Bamosɔmbeja bo, Domi-na-jibae. 
MRK.8.20	Abahɔjɔ koko bo, Yana abukabi mbi milɛmbɛ sambo a mojɔ mobato koto jinɛi, ondoabini cikalike sanga jeka? Bamosɔmbeja bo, Sambo. 
MRK.8.21	Abala na bu koko bo, Otacingeakani edɛye?
MRK.8.22	Amea bo a Betesaida, bato badoa ai yo na moto omiso mago. Bamongɔɔnɔ bo abakee ebɔ ende ai yo. 
MRK.8.23	Iyo apea ebɔ emoto ogwa miso, na amana na nde a ngando. Atwea masɔi a miso mande, na abakea mɔmɔ mande ai yo. Amohɔjɔ isa anɛkɛ ekina eka na miso. 
MRK.8.24	Moto omina anja, na abala bo, Nanɛkɛ bato; badi ko o mele mia midalaka. 
MRK.8.25	Yesu abakea koko mɔmɔ a miso mande, na yana anja yo a boso bonde, anɛ bohu mɛnɛ na njɛnɛ ende esusu. 
MRK.8.26	Yesu amoyaneja a ngando ende mɛnɛ; abala na nde bo, Pɛ bohula koko a ngando ye.
MRK.8.27	Yesu akɛ na bacingami bande a ngando jiKaisalia Pilipo. Adaka bo a njea, yo abahɔjɔ bo, Bato babalaka bo mbi nadi nda? 
MRK.8.28	Ibo basɔmbeja bo, Yoane Mobatisi; bakina batongo ko babalaka bo odi Elia, na batongo koko babalaka bo odi okina obatɔndɔi. 
MRK.8.29	Abahɔjɔ koko bo, Ino bɛnɛ ko obalakani bo mbi nadi nda? Pɛtɛlo amosɔmbeja bo, Wɛ odi Masiya. 
MRK.8.30	Yesu ko abaleha na bopipo bo batatɔndɔ nongo moto mojɔ momina. 
MRK.8.31	Iyo abanga bobajebeja bo Mwana ’Moto adi bodingoa bou, bo basuku bangando, na basuku banganga, na basɔni, badi bomolona, na badi bomowa, na bo adi bongɔ a bogwa na masu masato. 
MRK.8.32	Abala mojɔ momina a bohu mɛnɛ. Pɛtɛlo ko amosia, na alemoa na nde. 
MRK.8.33	Yesu ko ahekoa, anja bacingami bande, alemoa na Pɛtɛlo na abala na nde bo, Sangɔngɔ jimbi Satana, donga! Mojɔ bo ngando jilɛkɛ wɛ jiditi nongo jiNjambe, jidi oko jibato pɛ.
MRK.8.34	Yesu abolea bato na bacingami bande pongono. Abala na bu bo, Isa okina moto apalaka acingame na mbi, yɛ asalone yo mɛnɛ, atombe mole-mobokea monde bo acingame na mbi. 
MRK.8.35	Mojɔ bo, yona opalaka bobanea mohelo monde âmonameja oko bonameja. Na yona onamejaka mohelo monde a mojɔ momhi, na a mojɔ moMwako Mopele, âmobanea oko bobanea. 
MRK.8.36	Nongo moto akakonja ngondo esusu mɛnɛ, na akabungeja mohelo monde, adi bobɔngɔ na ye? 
MRK.8.37	Moto adi bosikoa mohelo monde na ye? 
MRK.8.38	Moto na moto yona okaka sɔni a mojɔ mombi na bikenge bimbi a tei eelulu ye ebɔɔli na bobe, Mwana ’Moto âmokea sɔni a bodoa bonde a ekumu eSangwa ’nde na babwɛnji basɛnɔke baDiko.
MRK.9.1	Abala na bu koko bo, Mbi natɔndɔkɔ no na soti bo bakina baya ba’mi yaya badi bonɛ bodoa boBokumu boNjambe na ndangasa oko bapetakini gwa.
MRK.9.2	Yana anɔ masu masato, Yesu abea Pɛtɛlo na Yakobo na Yoane, bo akɛe na bu a mokina mono monɛnɛ, oko bo buki pɛ. Iyo akindoa elimo etongo a boso bobu. 
MRK.9.3	Bisenja binde bipua bopɛɛ, oko na bolailai mɛnɛ; nongo nganga ebososa bisenja abwaniti bopueja bisenja boa. 
MRK.9.4	Na lɔanɛ Elia na Mose baya badaka bakabale na Yesu. 
MRK.9.5	Oko boa Pɛtɛlo abala na Yesu bo, Labi, mojɔ mopele mɛnɛ bo so bodae ya! Kina so bopike Inaako masato; dikina diwɛ, ditongo diMose, na ditongo koko diEha. 
MRK.9.6	Aijeba na soti mojɔ mobobala, cina bo badaka na bɔ bonɛnɛ. 
MRK.9.7	Eyembi ko etita na ebahua. Kɔpi emana a eyembi bo, Iyo adi mwana’mbi ongɛnjɔ; mohokeani. 
MRK.9.8	Bundumo mɛnɛ, oko yana anjaka bo, bainɛ koko moto a esika emina; banɛ oko Yesu pɛ.
MRK.9.9	Yana atitaka bo a mono, yo abaleha bo batatɔndɔ nongo moto mojɔ monɛ bo, oko adi Mwana ’Moto pɛ bopeta ngɔ a bogwa. 
MRK.9.10	Ibo babanea ekenge emina a milema mibu; bahojɔnɔ ko a tei ebu, a boduka cina ebongɔ a bogwa. 
MRK.9.11	Bahɔjɔ Yesu bo, Basɔni babalaka bo Elia adi bopeta doa mojɔ moye? 
MRK.9.12	Iyo abasɔmbeja bo, Eha adi bodoa soti a bobɔngeja ngando jisusu. Mosɔnɔ ko a mojɔ moMwana ’Moto modi bo? Modi oko bo adi bodingoa bou, na âlonama na bato. 
MRK.9.13	Mbi ko natɔndɔkɔ no bo Elia adoa eyou, na bato bakɔ na nde o apalaka bo; mojɔ monde modi a Misɔnɔ boa.
MRK.9.14	Yana amea bo ai bacingami, banɛ bo bato banɛnɛ babahikaka, na bo basɔni babomaka na bu kitɛ. 
MRK.9.15	Emumu ebato ko, yana anɛ bo Yesu, bakamoa na bokamoa bonɛnɛ. Bapota ai yo a bomobɛjɛ njɛbɛ. 
MRK.9.16	Yesu abahɔjɔ bo, Mijɔ mibalaka no midi bo? 
MRK.9.17	Okina moto yona odaka a tei ebu amosɔmbeja bo, Mokoja, mbi nadoi na mwana’mbi momi ai wɛ, mojɔ bo adi na mwembo moengomba. 
MRK.9.18	Mwembo mokamopea, momodumbaka bisekpe; mapuli mamanaka a monɔkɔ monde; asakokalaka mino, na ahɔngɔkɔ. Mbi nagɔɔnɔki bacingami bawɛ bo bamejae mwembo; ibo ko bahɔniti bomo-meja. 
MRK.9.19	Yesu abala na bu bo, Elulu ye epɛndɔ! Mbi nadi boda na nu ekoka? Nadi bohɔnɔ no ekoka? Doani na mwana ai mbi. 
MRK.9.20	Oko boa badoa na mwana ai yo. Yana anɛ yo Yesu, mwembo mopea mwana na bopipo. Akwa gbu, asadumba mangbendele, na mapuli mamana a monɔkɔ monde. 
MRK.9.21	Yesu ahɔjɔ sange ’mwana bo, Adi boa ekoka? Iyo asɔmbeja bo, Oko adaka yo mwana mokɛkɛlɛkɛ; 
MRK.9.22	momodumbaka bihole binɛnɛ a mosa na a madiba bo momowoe. Wɛ ko, isa obwani bokɔ mokina mojɔ, ikea so wa; kɔmeja so. 
MRK.9.23	Yesu abala na nde bo, Isa obwani bokɔ! Isa moto ajimaka, ngando jisusu jibwani bokɔɔmɔ ai yo. 
MRK.9.24	Sange ’mwana abekoa bokpa bo, Mbi najimaka; bɔmeja mbi a mojɔ mokitɛ embi. 
MRK.9.25	Yana anɛ Yesu bo bato bambambaka, abala na mwembo mobe bo, Wɛ, mwembo moengomba na bohoka, imana ai yo; t’okwee oko a tei ende na ikina. 
MRK.9.26	Mwembo mogama, momodumba mangbendele, na momana ai yo boa. Mwana ko adika o mogo, na bato banɛnɛ babala bo, Agwi! 
MRK.9.27	Yesu ko amopea ebɔ, amongɔjɔ, na ama mema. 
MRK.9.28	Yana akwea bo koko a ndako, bacingami bamohɔjɔ bo, Iso bohɔniti bomomeja mojɔ moye? 
MRK.9.29	Iyo abala na bu bo, Tungu emina edi bomana oko a mojɔ mobo’nga pɛ.
MRK.9.30	Badonga a esika emina, na lɔalena njea eGalile. Yesu ko aipala bo bato bajebe mojɔ momina. 
MRK.9.31	Mojɔ bo akojaka bacingami bande, na abala na bu bo, Mwana ’Moto adi bokwa a mɔmɔ mabato babe, na badi bomowa; iyo ko adi bongɔ na masu masato. 
MRK.9.32	Ibo ko baicingea ekenge emina, na baimohɔjɔ a mojɔ mobɔ.
MRK.9.33	Bamea a Kapalanauma, na yana adaka bo a ndako tei, Yesu abahɔjɔ bo, Mijɔ mibalanaki no a njea midaki bo? 
MRK.9.34	Ibo badaka oko bogɔ, cina bo bama bomana kitɛ a mojɔ mobosuku. 
MRK.9.35	Iyo adana mobondo, abea bacingatni domi-na-babae, na abala na bu bo, Isa okina apalaka bo adae boso, yɛ adae oko suka, na mokɔmɛli obasusu batongo. 
MRK.9.36	Atomba koko mwana mokɛkɛlɛkɛ, amodeja a ndanda ebu, amodinga na mɔmɔ mande, na abala na bu bo, 
MRK.9.37	Moto na moto yona osɔkɔ bopele okina mwana mokɛkɛlɛkɛ o boa, asɔkɔ mbi; na yona osɔkɔ mbi, asɔkɔ yona olomani, te mbi. 
MRK.9.38	Yoane abala na nde bo, Mokoja, iso bo’ni okina moto akamejae miembo mibe a kombe ewɛ, na bolemoi na nde, mojɔ bo atacingamaka na su. 
MRK.9.39	Yesu ko abasɔmbeja bo, T’omolembeni oko; mojɔ bo, moto akakɔ mondumba a kombe embi, ebaeli ende a mojɔ mombi etada nongo ebalabala. 
MRK.9.40	Yona oditi na su soki adi a dɔngɔ disu. 
MRK.9.41	Mbi natɔndɔko no na soti bo moto akapa no kɔpɔ emadiba mabomwa cina bo odini bato baMasiya, atataka bosɔ ndese ende. 
MRK.9.42	Moto ko akasakeja okina obana ba bakɛkɛlɛkɛ baya bajimeaka mbi, enɔi na bopele bo bakande litai linɛnɛnɛ a dɔli dinde bo bamodumbe a madiba. 
MRK.9.43	Okakɔ bobe cina eebɔ ewɛ, tɛndɔ ebɔ emina. Na bokwea a bomɔ na eyɛmɛ, na bokwea a Gehena na mɔmɔ mabae, oko a mosa mua modi na bosusu, enɔi na bopele bo moto akwee a bomɔ na eyɛmɛ. 
MRK.9.44	Okakɔ bobe cina eebota ewɛ, tɛndɔ ebota emina. 
MRK.9.45	Na bokwea a bomɔ na motɛngu, na bokwea a Gehena na bibota bibae, 
MRK.9.46	enɔi na lɔopele bo okwee a bomɔ oko na motɛngu. 
MRK.9.47	Okakɔ bobe cina ediso diwɛ, ihwa diso dimina. Na bokwea a Bokumu boNjambe na diso dimɔci, na bodumbama a Gehena na miso mabae, bokwea a Bokumu boNjambe na diso dimɔci lɔonɔi na bopele, 
MRK.9.48	mojɔ bo ngusu babu batagwa a Gehena, na mosa motadimea oho. 
MRK.9.49	Bahengaka masiko malitumbu na mukwa, na bahengaka moto na moto oko na mosa. 
MRK.9.50	Mukwa modi eka epele; mokabeha ko, modi bobɔngɔ koko na ye? Dani na mukwa a tei enu bɛnɛ, na dani na bowi, moto na mina ’nde moto.
MRK.10.1	Yesu adonga a esika emina, akaa Yoladene na akɛ a ngando jiYuda a dɔngɔ dia. Bato banɛnɛ mɛnɛ batitana ai yo, na abakoja o akɔkɔ yo bihole bisusu. 
MRK.10.2	BaPalusi badoa ai yo, na bamohɔjɔ na ndingea isa momi abwani boyaneja mwali onde. 
MRK.10.3	Iyo abasɔmbeja bo, Mobeko modumbea Mose ai no modi bo? 
MRK.10.4	Ibo babala bo, Mose ajima bo moto akapa mwali onde mokanda mobobɔtɔnɔ, abwani bomoyaneja. 
MRK.10.5	Yesu abasɔmbeja bo, Mose asɔnea no mobeko momina cina ebopipo bomilema minu. 
MRK.10.6	A libangake ko, yana ayoa Njambe ngondo,
MRK.10.6	Abakɔ momi na mwali. 
MRK.10.7	A mojɔ momina, momi adi bokina sangwa ’nde na ngwa ’nde a bokatana na mwali onde, 
MRK.10.8	bo basusu babae badae oko munu momɔci.
MRK.10.8	Oko boa baditi koko babae, badi oko omɔci pɛ. 
MRK.10.9	Njambe akabakataneja, t’okine oko moto ababɔtejae.
MRK.10.10	Adaka bo a ndako tei bacingami bande bamohɔjɔ koko a mojɔ momina. 
MRK.10.11	Iyo abala na bu bo, Moto akayaneja mwali onde na akasɔ otongo, angɛkɛ na nde bɔɔli. 
MRK.10.12	Na mwali akadonga ai muma ’nde bo akɛe ai momi otongo, mwali omina angɛkɛ bɔɔli.
MRK.10.13	Bato badoa na bana bakɛkɛlɛkɛ ai yo bo ababakee mɔmɔ mande. Bacingami bande ko balemoa na bato baya batombaka bana. 
MRK.10.14	Yana anɛ Yesu mojɔ momina akɛnjɔ oko bokɛnjɔ, na abala na bu bo, Kinani bana bakɛkɛlɛkɛ badoe ai mbi; yɛni bobasia, mojɔ bo Bokumu boNjambe bodi oko ai bato baya badi o bana baba. 
MRK.10.15	Mbi natɔndɔkɔ no na soti bo moto amiti sɔ Bokumu boNjambe o eltɔmɛli emwana mokɛkɛlɛkɛ, atakwea nongo ena. 
MRK.10.16	Oko boa abatomba a mɔmɔ mande, ababakea mambu na abapamboa.
MRK.10.17	Amana Yesu a bodala a njea, moto omɔci apota ai yo. Atita na magbunda a boso bonde na amohɔjɔ bo, Mokoja mopele, êkɔ mbi ndeni bo nasangoe bomɔ bua bodi na bosusu? 
MRK.10.18	Yesu abala na nde bo, Obeaka mbi mopele mojɔ moye? Pɛpɛ nongo omɔci odi mopele, oko Njambe pɛ. 
MRK.10.19	Ojebaka mibeko; T’ongɛe oko bɔɔli; t’owoe oko moto; t’obe oko; t’otate oko tati ebokosea; t’okosee oko mojɔ; toma da na lisuma ai sangwao na ngwao. 
MRK.10.20	Moto omina amosɔmbeja bo, Mokoja, mbi namisumaka misusu, donga oko a bwɛngɛ bombi. 
MRK.10.21	Yesu amonja na amopala. Abala na nde bo, Mojɔ motakaka na wɛ oko momɔci pɛ; kɛ angɛje leka lowɛ losusu. Pa likonja limina ai bato baya badi na bokwali, na ôda na likonja linɛnɛ liyumu oho Diko. Osa ko odoe a bocingama na mbi. 
MRK.10.22	Ama yo ka ekenge emina, ami yana oko na wa enɛnɛ, mojɔ bo adaka na makonja manɛnɛ.
MRK.10.23	Yesu ahekoja miso a mɔngɔ masusu. Abala na bacingami bande bo, Baya badi na likonja linɛnɛ badi bokwea a Bokumu boNjambe oko na kpɔkɔsɔ. 
MRK.10.24	Bacingami bakamoa a mojɔ mobikenge bia binde. Iyo ko abala na bu koko bo, Bana, bato bakabakea milema mibu oko a likonja pɛ, badi bokwea a Bokumu boNjambe oko na kpɔkɔsɔ mɛnɛ. 
MRK.10.25	Kamela adi bonɔ a lipese litonga oko moto olikonja akweakini a Bokumu boNjambe. 
MRK.10.26	Ibo bakamoa bou mɛnɛ a mojɔ momina, na babalana bo, Ekada boa, odi bohela nda? 
MRK.10.27	Yesu abanja, na abala bo, Mojɔ mu modi bogbasoa na bato; motagbasoa ko na Njambe. Mojɔ bo Njambe abwani bokɔ ngando jisusu.
MRK.10.28	Pɛtɛlo abanga bobala na nde bo, Hokea; iso bokina leka losusu a bocingama na wɛ. 
MRK.10.29	Yesu amosɔmbeja bo, Mbi natɔndɔkɔ no na soti bo, Moto na moto yona okina ndako, isa bananango, isa ngɛnɛ, isa sango, isa nango, isa mwali, isa bana, isa gbie, a mojɔ mombi, na a mojɔ moMwako Mopele, 
MRK.10.30	atadimboa bosɔ likabo lia linɔi; a ngondo yeye, oko ndako, na bananango, na ngɛnɛ, na banango, na bana, na gbie, ee na minɔngɔ pongono; na bomɔ bua bodi na bosusu a ngondo ebodoa. 
MRK.10.31	Banɛnɛ ko baya badi boso edɛye badabi oko ngɔngɔ, na banɛnɛ baya badi ngɔngɔ edɛye badabi oko boso.
MRK.10.32	Adaka bo a njea a bokɛ a Yelusalema, Yesu adaka akadale a boso bobu. Bato baya badaka bacingi na nde ngɔngɔ badaka na mokakwano na bɔ. A mojɔ momina, yo ababea koko, oko Domi-na-babae, na abajebeja ngando jia jidi bokwa na nde. 
MRK.10.33	Abala bo, Hokeani; iso bokɛkɛ a Yelusalema, na Mwana ’Moto âkabama ai basuku banganga na ai basɔni. Ibo bâjima bo agwɛ, na bâmopa a mɔmɔ mabapakano 
MRK.10.34	baya bâmopɔmbeja, bâmotuea masɔi, bâmotua, na bâmowa. Iyo ko ângɔ koko a busa bomasato.
MRK.10.35	Yakobo na Yoane, bana baSebede, badoa ai Yesu. Babala na nde bo, Mokoja, iso boka’nga wɛ mokina mojɔ, bopaka bo okɔe mojɔ momina ai so. 
MRK.10.36	Iyo abahɔjɔ bo, Mojɔ mopalaka no bo nakɔe ai no modi bo? 
MRK.10.37	Ibo bamosɔmbeja bo, Jima bo so bodae, okina a ebɔ ewɛ ebami, na otongo a ebɔ ewɛ ebali a ekumu ewɛ. 
MRK.10.38	Yesu ko abala na bu bo, Otacingeakani mojɔ mongaka no. Ino obwanini bomwaka kɔpɔ emwakaka mbi? Obwanini bobatisama na batisimo embi? 
MRK.10.39	Ibo bamosɔmbeja bo, Bobwani. Yesu ko abala na bu bo, Ômwakani soti kɔpɔ emwakaka mbi, na ôbatisamani na batisimo embi. 
MRK.10.40	Endele ko, moditi mojɔ mombi a bopa edie a ebɔ embi ebami, isa a ebɔ embi ebali. Bihɛngɛmɛ oko ai bato baya bahɔmɔ a mojɔ momina. 
MRK.10.41	Yana aka bacingami batongo domi mojɔ mu, bakɛnjɔ na Yakobo na Yoane. 
MRK.10.42	Yesu ko ababea, abala na bu bo, Ino ojebakani bo bakumu bamakota basakumejaka a boso bobu, na basuku babu badi na kpaci ai bato. 
MRK.10.43	Ino ko oditini nongo boa. Yona opalaka adae mosuku onu, yɛ adae mokɔmɛli onu. 
MRK.10.44	Na isa okina onu apalaka boda boso bonu, yɛ adae mobuli obasusu. 
MRK.10.45	Mojɔ bo Mwana ’Moto yo mɛnɛ adoi, te bo bamokɔmɛe, oko bo akɔmɛe bato, na apɛ mohelo monde lisiko libato banɛnɛ.
MRK.10.46	Bamea a Yeliko. Adonga yo a Yeliko na bacingami bande na bato batongo banɛnɛ, Balatimai, mwana ’Timai, moto omiso mago, adaka a dɔngɔ dinjea a bo’nga linga. 
MRK.10.47	Yana aka yo bo edi Yesu oNasaleta, abanga bobekoa bo, Yesu, Mwana ’Dawidi, ikeani wa! 
MRK.10.48	Bakina balemoa na nde bo adae bogo; yo ko ahɛjɛ hingi, na ahekoa na bopipo bo, Wɛ Mwana ’Dawidi, ikeani wa! 
MRK.10.49	Yesu ama oko bo’ma, na abala bo, Mobeani adoe. Babea moto omiso mago, bajɔ na nde bo, Titeja molema, angɔ, abeaka wɛ. 
MRK.10.50	Iyo adumba kasaka ende eyai, angɔ bokpa, na adoa ai Yesu. 
MRK.10.51	Yesu abala na nde lɔo, Opalaka bo nakɔe ndeni a mojɔ mowɛ? Moto omiso mago amosɔmbeja bo, Moswa’mbi, yɛ nasɛ njɛnɛ embi. 
MRK.10.52	Yesu abala na nde bo, Yana; ejimeli ewɛ ehelejai wɛ. Oko boa asɔ njɛnɛ ende lɔokpa, na acingama na Yesu a njea.
MRK.11.1	Yana abengaka bo Yelusalema, bamea a Betepage na Betania, hulelu na Mono moOlive. Yesu aloma bacingami bande babae na monɔkɔ bo, 
MRK.11.2	Kɛni a ngando yena edi saboso; okameani oho, odini bonɛ okina punda acingi yona otombakini moto. Mocingoani na doani na nde jɔno. 
MRK.11.3	Moto akahɔjɔ no bo, Okɔkɔni boa mojɔ moye? balani bo Kumu amobeaka, na bo adi bomosɔmbeja bokpa. 
MRK.11.4	Akɛ bo, batana punda acingi a monɔkɔ mondako a licilinga, na bamocingoa. 
MRK.11.5	Bakina bato baya badaka a esika emina babahɔjɔ bo, Ino ocingoakani punda mojɔ moye? 
MRK.11.6	Ibo basɔmbeja o ama bala Yesu, na bato bajima bo bakɛe. 
MRK.11.7	Badoa na punda ai Yesu, babakea bisenja bibu a punda, na babakea Yesu diko. 
MRK.11.8	Bato banɛnɛ banda bisenja bibu a njea. Batongo balena mandɛndɛ a gbie, na bamasambea a njea. 
MRK.11.9	Baya badaka boso, na baya badaka bacingi engbanga, babekoa bo, Osana! Bojongoa ai yo yona odoaka a kombe eKumu! 
MRK.11.10	Bojongoa a bokumu botata osu Dawidi bua bokɛkɛ adoe! Osana a Diko yena enɔi!
MRK.11.11	Yesu akwea a Yelusalema na a tempelo. Anja leka a mɔngɔ masusu, na asɔmbɔ na bacingami domi-na-babae a Betania, mojɔ bo busa bobenga bodipa.
MRK.11.12	Yana aboa busa, badonga a Betania, na Yesu adaka na nja. 
MRK.11.13	Anɛ yo mokina 
MRK.11.14	Adipoa monɔkɔ na abala na mole bo, Moto atayaka mbuma jiwɛ na ikina. Na bacingami bande baka ekenge emina.
MRK.11.15	Yana amea bo a Yelusalema, Yesu akwea a tempelo, na abanga bobengana baya bakɔkɔ bwasa a tempelo. Akukea mesa mabato baya basɔmbɔtɔnɔkɔ likonja, na bidie bibato baya bangɛjɛkɛ sungu. 
MRK.11.16	Aijima nongo bo moto anɔe a tei etempelo yona otombaka ekina eka. 
MRK.11.17	Abaleha, na ahala na bu bo, Moisɔnɔmɔ bo?
MRK.11.17	Ndako embi êda na kombe, Ndako eBo’nga, a mojɔ momakota masusu. Ino ko oehekojaini bo edae esika etitanaka mibengo. 
MRK.11.18	Basɔni na basuku banganga baka mojɔ momina, na baduka njea bo bamowoe. Ibo bamobanga oko bobanga, mojɔ bo bato basusu basepaka bou a mojɔ mobokoja bonde. 
MRK.11.19	Yesu ko adonga a ngando tu busa a ehole emɔkɔmɔkɔ.
MRK.11.20	Anɔkɔ bo a njea ehuma, bacingami banɛ bo mole modaka mohɔlɔngɔnɔke oko a cina mɛnɛ. 
MRK.11.21	Pɛtɛlo alɛ; abala na Yesu bo, Labi, anja mole mosingabi wɛ; mohɔlɔngɔnɔbi! 
MRK.11.22	Yesu asɔmbeja, na abala na bu bo, Dani na ejimeli ai Njambe. 
MRK.11.23	Mbi natɔndɔkɔ no na soti bo, Moto akabala na mono mu bo modonge ena a bokwa a tei emadiba-mamukwa, na yo pɛ boda nongo na kitɛ a molema monde, na akajima bo mojɔ mobalaka yo modi bokɔɔmɔ, môda boa soti. 
MRK.11.24	A mojɔ momina, mbi natɔndɔkɔ no bo, Yana angaka no, jimani bo osini ngando jisusu jingɔɔnɔkɔ no, na ôsɔni. 
MRK.11.25	Okangɔni a mojɔ mobo’nga yana adi no na moto mojɔ, mokinani, 
MRK.11.26	bo Sangwa’nu yona odi oho Diko akine jihe jinu pongono.
MRK.11.27	Bamea koko a Yelusalema. Yana adaka Yesu akadale a tei etempelo, basuku banganga, na basɔni, na basuku bangando, badoa ai yo. 
MRK.11.28	Babala na nde bo, Kpaci ewɛ a bokɔ ngando ji ehuli jɔ? Opi wɛ kpaci nda ho okɔe ngando ji? 
MRK.11.29	Yesu abasɔmbeja bo, Mbi napalaka bohɔjɔ no koko lihɔjɔ. Okasɔmbejani, mbi nadi botɔndɔ no yona opani kpaci yena ekɔkɔ na mbi ngando ji. 
MRK.11.30	Batisimo eYoane ehuli jɔ, oho Diko, isa ai bato? 
MRK.11.31	Ibo balɛ, na babalana bo, Bokabala bo edonga oho Diko, yo adi bohɔjɔ so bo, Oko boa oimojimeani mojɔ moye? 
MRK.11.32	Na bokabala bo ehula ai bato?—babangaka bato mojɔ bo bato basusu bangando bajimaka bo Yoane adaka motɔndɔi osoti. 
MRK.11.33	A mojɔ momina, basɔmbeja Yesu bo, Botajebakadea. Na Yesu abala na bu bo, Mbi pongono, nitajebeja no a mojɔ mokpaci yena ekɔkɔ na mbi ngando ji.
MRK.12.1	Yesu abanga bobatɔndɔ koko mindɛ bo, Okina moto ana gbie 
MRK.12.2	Yana akpeta mbuma, yo aloma mokɔmɛli ai basali bo asɛ libondo limbuma jigbie. 
MRK.12.3	Ibo ko bapea mokɔmɛli, bamotua, na bamoyaneja boa ngasa. 
MRK.12.4	Abalomea koko okina mokɔmɛli otongo. Babeneja mokɔmɛli omina a molo, na bamosamboja. 
MRK.12.5	Aloma koko okina otongo, na bamowa oko bowa. Aloma koko batongo banɛnɛ. Batua bakina babu, na bawa batongo. 
MRK.12.6	Iyo adika na omɔci pɛ, oko mwana’nde mɛnɛ ongɛnjɔ. Suka mɛnɛ, abamolomea yo. Abala bo, Badi bosuma mwana’mbi. 
MRK.12.7	Basali ko babalana bo, Sangoli yona! Kɔni bomowoe, nongo bosangoe so bɛnɛ. 
MRK.12.8	Bamopea, bamowa, na bamodumba a sokolu egbie. 
MRK.12.9	Iyo moswa ogbie âkɔ bo? Adi bodoa, âwa basali bamina, na âpa gbie ai batongo. 
MRK.12.10	Ino olangakinini mojɔ mu a Misɔnɔ?
MRK.12.10	Litai lidumbi bayoi
MRK.12.10	Lidi edɛye litai limogbukusu.
MRK.12.11	Njambe akɔi mojɔ mu,
MRK.12.11	Na modi mojɔ mobokamoa a miso masu.
MRK.12.12	Bakenga bomopea; badaka ko na bɔ a mojɔ mobato. Basipoa bo Yesu abala mondɛ momina oko na bu. Oko boa bamokina na bayana.
MRK.12.13	Bamolomea bakina BaPalusi na baElode, bo bamogegeanejae na bibaeli binde. 
MRK.12.14	Ibo badoa, na babala na nde bo, Mokoja, iso bojebaka bo wɛ odi moto osoti. Otabangaka nongo moto, mojɔ bo ekumu ebato edi eka engasa a miso tnawɛ, na okojaka njea eNjambe na soti mɛnɛ. Ebɔngi bo bopute Kaisala tako isa ebɔngiti? 
MRK.12.15	Bobwani bopa isa botapa? Yesu ko anɛ poloso ebu, na abasɔmbeja bo, Odingeakani mbi mojɔ moye? Panini ekina flanka bo naenje. 
MRK.12.16	Badoa na Banka, na yo abahɔjɔ bo, Elimo ye na mosɔnɔ mu monda? Ibo basɔmbeja bo, Oko moKaisala. 
MRK.12.17	Na Yesu abala na bu bo, Kabani ai Kaisala libondo liKaisala, na libondo liNjambe oko ai Njambe. Oko boa abakamoja bou mɛnɛ.
MRK.12.18	Bakina Basadoki badoa ai yo pongono. Ibo bajimaka bo bongɔ a bogwa boditi. 
MRK.12.19	Bamobɔjɔ bo, Mokoja, Mose asɔnea so mobeko bo momi akagwa, na akakina mwali ngasa, pɛpɛ bana, mwananango adi bosɔ mwali bo abote na nde bana ai mwangwa’nde. 
MRK.12.20	Oko boa bananange jibato badaka sambo. Yona mosuku asɔ mwali, na agwa pɛ bobota nongo mwana. 
MRK.12.21	Yona mbakeli onde asɔ mwali onde, na yo agwa pongono, pɛ ko bobota nongo mwana; yona obasato koko boa. 
MRK.12.22	Ibo basusu sambo bamosɔ boa, na bagwa, pɛ ko bokina mwana. Suka mɛnɛ, mwali agwa pongono. 
MRK.12.23	Oko boa, bagwake baka’ngɔ, yo adi boda mwali onda? Mojɔ bo adaka mwali obu basusu sambo. 
MRK.12.24	Yesu abasɔmbeja bo, Ino otacingeakani Misɔnɔ na ngulu eNjambe. A mojɔ momina, odini na libunga. 
MRK.12.25	Mojɔ bo, bato bakangɔ a bogwa, batasɔ nongo bali, na batahanga bali ta meki; badi boda o babwɛnji baDiko. 
MRK.12.26	A mojɔ mobo’ngɔ bobagwake, olangakinini mojɔ molipumba a mokanda moMose? Njambe abala na nde bo,
MRK.12.26	Mbi nadi Njambe oAbalayama, Njambe oIsaka, Njambe oYakobo 
MRK.12.27	Iyo aditi Njambe obagwake; adi oko Njambe obaya badi mɔ. Ino odini na libunga linɛnɛ.
MRK.12.28	Okina obasɔni ahokea mijɔ mibalanaka bo. Yana anɛ yo bo Yesu alonga na masɔmbeja mande, abatama na nde, na amohɔjɔ bo, Mobeko mua monɔi mibeko misusu mitongo modi bo? 
MRK.12.29	Yesu amosɔmbeja bo, Mobeko moboso modi oko mu;
MRK.12.29	Hokea Yisalaele! Kumu, Njambe osu, Kumu adi oko yo omɔci pɛ.
MRK.12.30	na
MRK.12.30	Toma pala Kumu Njambe owɛ na molema mowɛ mosusu, na mwembo mowɛ mosusu, na bolɛ bowɛ bosusu, na ngulu ewɛ esusu.
MRK.12.31	Mobeko momibae modi oko mu;
MRK.12.31	Toma pala motuteano mowɛ o asapalaka wɛ mɛnɛ.
MRK.12.31	Mobeko mua monɔi mibeko mimina moditi. 
MRK.12.32	Mosɔni abala na nde bo, Bopele mɛnɛ Mokoja. Olongi soti yana abali wɛ bo, Iyo adi oko omɔci, na pɛpɛ okina otongo odi, oko Iyo pɛ. 
MRK.12.33	Epaeli emolema mosusu, na bolɛ bosusu, na ngulu esusu, enɔi bipeeli na masiko masusu. 
MRK.12.34	Yana anɛ Yesu bo asɔmbeja na bowɛi, abala na nde bo, Wɛ oditi na Bokumu boNjambe bohali. Pɛpɛ nongo moto otongo ko okenga bomohɔjɔ mahɔjɔ a mojɔ mobɔ.
MRK.12.35	Adaka Yesu akakojae a tempelo, abala bo, Basɔni babalaka bo Masiya adi Mwana oDawidi mojɔ moye? 
MRK.12.36	Mwembo Mosɛnɔke mobaleja Dawidi yo mɛnɛ, yana abala yo bo,
MRK.12.36	Kumu abali na Kumu ombi bo,
MRK.12.36	Da a ebɔ embi ebami,
MRK.12.36	Oko a ehole êdumba mbi soki jiwɛ
MRK.12.36	A cina jibibota biwɛ.
MRK.12.37	Isa Dawidi yo Inɛnɛ amobeaka Kumu, adi boda mwana’nde na ye?
MRK.12.38	Bato baemumu enɛnɛ bamohokea na sepi. Yana akojaka yo, Yesu abala bo, Toma dingani a mojɔ mobasɔni. Ibo bapalaka bolwa bisenja biyai-biyai a bongɛ bisika na bisika. Bapalaka bo bato bababɛjɛe njɛbɛ a jando; 
MRK.12.39	Bapalaka bidie biboso a sinagoge, na bisika bia binɔi na bopele a malɔonje. 
MRK.12.40	Bayakaka ndako jibali-babogwa, na bakoseaka mojɔ oko na bingeeli biyai-biyai. Ibo bâsamba na bopipo mɛnɛ.
MRK.12.41	Yesu adaka a edie a dɔngɔ diesei ebipeeli, na anjaka bato baya basaka likonja a esei ebipeeli. Bakina bato balikonja basa bipeeli binɛnɛnɛ. 
MRK.12.42	Okina mwali-obogwa ko adoa, moto obokwali. Iyo asa bikenge bilikonja bibojio bibae bia bibwani na likota limɔci pɛ. 
MRK.12.43	Yesu abea bacingami bande, abala na bu bo, Mbi natɔndɔkɔ no na soti bo epeeli epi mwali-obogwa yona obokwali, enɔi bipeeli bibu basusu baya basi bipeeli a esei. 
MRK.12.44	Mojɔ bo, ibo basi oko libondo likɛkɛlɛkɛ pɛ lilikonja libu linɛnɛ. Iyo ko, nongo adi yo na taka, asi likonja linde kanga lisusu mɛnɛ, oko likonja lisusu lia lidaka na nde a mojɔ moboyaka.
MRK.13.1	Yana amanaka Yesu a tempelo, mocingami onde omɔci abala na nde bo, Mokoja, anja matai ma, na eyoeli endako ye enɛnɛnɛ! 
MRK.13.2	Yesu amosɔmbeja bo, Onɛkɛ eyoeli endako ye enɛnɛnɛ? Pɛpɛ nongo litai limɔci ya lidi bodika a diko dilitai litongo. Mâdumbama kanga masusu mɛnɛ.
MRK.13.3	Adaka yo a Mono-moOlive mua moyɛyɛkɛ tempelo, Pɛtɛlo, na Yakobo, na Yoane, na Andalea, bamohɔjɔ yana adaka yo buki bo, 
MRK.13.4	Mojɔ momina modi bokwa a ehole eni? Embete ôda bo, a bojebeja so bo ngando ji jisusu jidi hulelu? 
MRK.13.5	Yesu abanga bobatɔndɔ bo, Toma nganjamani bo moto atalaboja no. 
MRK.13.6	Mojɔ bo bato banɛnɛ badi bodoa a kombe embi; bâbala bo, Mbi nadi Masiya; na bâlaboja bato banɛnɛ. 
MRK.13.7	Ino oka’kani bato bakabale a mojɔ mobila na bijoki bibila, t’odaeni oko na mokakwano; mojɔ lɔo ngando ji jisusu jibwani bodoa; suka ko te yena. 
MRK.13.8	Likota lî’na na likota. Bokumu bô’na na bokumu. Majonga mangondo mâda a bisika na bisika, na manjale pongono. Ngando jimina ko jîda oko bobanga bojɔɔlɔ.
MRK.13.9	Toma nganjamani a mojɔ monu bɛnɛ. Badi bopeja no a mɔmɔ mabajuji. Badi botua no a sinagoge. Odini bo’ma a boso bobasuku babato, na a boso bobakumu a mojɔ mombi, bo otateni tati ai bo. 
MRK.13.10	Endele ko, Mwako Mopele môpeta tɔndɔmɔ a makota masusu. 
MRK.13.11	Bakapea no, na bakakɛ na nu a bisambi, t’odaeni oko na mokakwano a mojɔ mobikenge bibobala. Balani oko bikenge bia bipama ai no a ehole emina. Mojɔ bo Mwembo Mosɛnɔke modi bobala, te no bɛnɛ. 
MRK.13.12	Moto adi bokaba mwangwa’nde bo agwɛ. Sange’moto adi bokaba mwana’nde. Bana bâlona baboti babu, na bâbaweja. 
MRK.13.13	Bato basusu bâlona no a mojɔ mokombe embi. Moto ko yona ôda mombi-limake oko a suka mɛnɛ, yo âhela.
MRK.13.14	Okanɛni eka yena emaneene na bosambolu epikami a esika yena ebɔngiti na eka emina, (kina yona olangaka acingee) baya bâda a Yuda a ehole emina badi bocia oko a meno. 
MRK.13.15	Moto akada a diko dindako, abwaniti botita a bokwea a ndako bo atombe leka. 
MRK.13.16	Moto yona odi a gbie abwaniti bohula a botomba kasaka ende. 
MRK.13.17	Bali ko baya badi na memi, na baya banungeaka, bôda na monɔngɔ a masu mamina. 
MRK.13.18	Ingakani bo ngando jimina jitada a ehole epio. 
MRK.13.19	Mojɔ bo, molɔbɔ momasu mamina maipaka da, nongo a bobanga bongondo eyoa Njambe, oko a busa bu; na motaya da boa. 
MRK.13.20	Eipeta da bo Njambe akueja masu mamina, ka pɛpɛ nongo moto odi bohela. Iyo ko amakueja a mojɔ mobahɛngɛmɛkɛ bahɔi yo. 
MRK.13.21	Moto akabala na nu a ehole emina bo, Anja! Masiya adi jɔno! isa, Anja! Adi bobo! Yojimeni oko. 
MRK.13.22	Mojɔ bo, BaMasiya babokosea na batɔndɔi babokosea badi bodoa. Bâkɔ bimbete na mindumba. Akɔki bo hɔnɔ, ka balabojae bahɛngɛmɛkɛ mɛnɛ. 
MRK.13.23	Toma dingani. Mbi nâjebejai no ngando ji jisusu, oko jipetakini doa.
MRK.13.24	Molɔbɔ momina mokasia a masu mamina, modika busa môhinda oko bohinda. Songe âtaneja koko monjolo. 
MRK.13.25	Njɔtɔ badiko bâkwa nase, na ngulu jidiko jidongosana. 
MRK.13.26	A ehole emina, bânɛ Mwana ’Moto akadoe a tei ebiyembi, na kpaci na ekumu enɛnɛ. 
MRK.13.27	A ehole emina, yo âloma babwɛnji bande a bobolea bahɔmɔke bande bamɔngɔ masusu manɛi, oko a suka engondo, na a suka ebusa.
MRK.13.28	Ikoani mojɔ na mondɛ 
MRK.13.29	Oko boa koko, omaka nɛni ngando ji jisusu, osa ko ojebeni bo yo adi hulelu mɛnɛ, oko a monɔkɔ mondako. 
MRK.13.30	Mhi natɔndɔkɔ no na soti bo mijɔ mi misusu midi bongama oko elulu ye esiakini. 
MRK.13.31	Nongo Diko na nase jikadimoa, bibaeli bimbi bitakputoa. 
MRK.13.32	A mojɔ mobusa bomina ko, na ehole emina, pɛpɛ nongo moto ojebalta, te nongo babwɛnji-baDiko, isa Mwana; ojebaka oko Sango pɛ. 
MRK.13.33	Toma nganjamani; toma sɛnjɛlɛni, na ingakani; mojɔ bo otajebakani yana âdoa ehole emina. 
MRK.13.34	Mojɔ momina modi o moto yona okɛkɛ mokina mɔngɔ. Akinaka ndako ende a mɔmɔ mabakɔmɛli bande, moto na moto na elomu ende, na akinaka monɔkɔ na sinjili bo abanee ngando bopele. 
MRK.13.35	Sɛnjɛlɛni boa, mojɔ bo otajebakani ehole ehulaka moswa ’ndako, isa a ehole emɔkɔ, isa na bulu tei, isa a mojukakeli, isa ehole eehuma. 
MRK.13.36	Sɛnjɛlɛni, asaka hula bundumo na âtana no ohwɛlini. 
MRK.13.37	Mbi nabalaka na bato basusu oko ekenge ebali mbi na nu bo, Sɛnjɛlɛni.
MRK.14.1	Edika oko masu mabae pɛ a Kola-eBonɔ, na a ehole eboyaka milɛmbɛ mia mipeliti lipetu. A mojɔ momina, basuku banganga na basɔni badumba ndungu a bopea Yesu na poloso bo bamowoe. 
MRK.14.2	Mojɔ bo babala bo, Te a ehole ekola, bo bato basaka da na ejoki.
MRK.14.3	Yesu adaka a ndako eSimona, moto omaba, a ngando kombe Betania. Yana adaka yo a mesa, okina mwali akwea. Iyo adoa na molangi moalabasata mua modaka na malasi botɔ, malasi mayumu mɛnɛ. Abuka molangi, na asopa malasi a molo moYesu. 
MRK.14.4	Bakina bato bakɛnjɔ. Babala bo, Malasi ma manami boa mojɔ moye? 
MRK.14.5	Mabwanaki oko a bongɛjɛ na pata mikama misato na dea, bo bato babokwali basɛ likonja limina. Na balemoa na mwali oko bolemoa. 
MRK.14.6	Yesu ko abala bo, Kinani adae. Omonɔngejakani mojɔ moye? Akɔi mojɔ mopele mɛnɛ ai mbi. 
MRK.14.7	Odini na bato babokwali a tei enu masu masusu, na obwanini bobaltɔ monganji yana apalaka no. Mbi ko naditi na nu na bosusu. 
MRK.14.8	Iyo akɔi mua mobwani na nde a bokɔ; asuoi mokuku mombi a mojɔ moesɛmɔ. 
MRK.14.9	Mbi natɔndɔkɔ no na soti bo mojɔ mokɔi mwali yo môtɔndɔmɔ a bisika bisusu bitɔndɔkɔ bato Mwako Mopele, kanga a ngondo esusu mɛnɛ, bo bato bamolɛe.
MRK.14.10	Okina obu Domi-na-babae, kombe ende Yuda Iskalio, akɛ ai basuku banganga bo amokabe ai bo. 
MRK.14.11	Ibo baka mojɔ momina na sepi enɛnɛ, na bajima bo bamopɛ likonja. Oko boa yo aduka ehole yena ebwana bo amokabe ai bo.
MRK.14.12	Yana amea busa boboso boMilɛmbɛ mia mipeliti lipetu, oko yana awaka bo mwana-bata a mojɔ moKola eBonɔ, bacingami bande babala na nde bo, Opalaka bo bokɛe jɔ a bosɛlingoa Kola-eBonɔ a mojɔ mowɛ bo oyake? 
MRK.14.13	Iyo aloma bacingami bande babae na monɔkɔ bo, Kɛni oho a ngando, na ôsonganani na moto yona oto-mbaka teni emadiba; mosusani. 
MRK.14.14	Akakwea a ekina ndako, balani na moswa ’ndako emina bo, Mokoja altɔjɔkɔ bo, Ekenge endako edi jɔ, bo nayake Kola-eBonɔ na bacingami bambi? 
MRK.14.15	Iyo adi boneja no ekenge enɛnɛ a mboba ediko yena edi na leka lua lobwani, na edi engɛbɛnɛke. Sɛlingoani Kola-eBonɔ a mojɔ mosu oko ena. 
MRK.14.16	Baci-ngami bakɛ a ngando, na batana o ama yo bala na bu, na basɛlingoa Kola-eBonɔ.
MRK.14.17	Yana adipa busa, Yesu adoa na bacingami domi-na-babae. 
MRK.14.18	Adaka bo a mesa a boyaka, Yesu abala bo, Mbi natɔndɔkɔ no na soti bo okina onu baya bayakaka na mbi adi bokaba mbi. 
MRK.14.19	Ibo babanga boka monɔngɔ a mojɔ momina, na bamohɔjɔ omɔci-omɔci bo, Edi mbi? 
MRK.14.20	Iyo abala na bu bo, Oko okina onu Domi-na-babae, okina yona odubeaka molɛmbɛ na mbi a saani emɔci. 
MRK.14.21	Mwana ’Moto adi bokɛ oko a njea esɔnɔmɔ a Misɔnɔ a mojɔ monde. Monɔngɔ ko ai moto yona odi bokaba Mwana ’Moto! Akɔki ya da pɛ nongo bobotama, ka enɔi na bopele.
MRK.14.22	Yana ayakaka bo, Yesu atomba molɛmbɛ, ajongoa, abuka molɛmbɛ, na abapa. Abala bo, Asɔni; imu modi mokuku mombi. 
MRK.14.23	Atomba kɔpɔ pongono, ajongoa, abapa, na bamwaka ’bo basusu. 
MRK.14.24	Iyo abala na bu bo, Iye edi makia mambi mamokongo, maya masopei a mojɔ mobato banɛnɛ. 
MRK.14.25	Mbi natɔndɔkɔ no na soti bo nitaya mwaka Inadiba mavine, oko a busa bomwabí mbi mayene a Bokumu boNjambe. 
MRK.14.26	Asieja bo yembo bo’mba, bakɛ a Mono moOlive.
MRK.14.27	Yesu abala na bu bo, Ino basusu ôsakani libaku; mojɔ bo mosɔnɔmɔ bo,
MRK.14.27	Nâboma mobanei, na bata bânangana.
MRK.14.28	Nakangɔ ko a bogwa, nadi bokɛ boso bonu a Galile. 
MRK.14.29	Pɛtɛlo abala na nde bo, Nongo ’bo basusu bakasaka libaku, mbi nitasaka nongo libaku. 
MRK.14.30	Yesu abala na nde bo, Mbi natɔndɔkɔ wɛ na soti bo odi bongana mbi ngana jisato na bulu bu, oko kɔkɔ abelekoakini belekoa jibae. 
MRK.14.31	Pɛtɛlo ko abala na bopipo mɛnɛ bo, Nongo nakagwa na wɛ, nitangana wɛ! Ibo basusu babala koko boa.
MRK.14.32	Bamea a ekina esika yena edaka na kombe Gɛtɛsemane. Yesu abala na bacingami bande bo, Ehole edi mbi a bo’nga, ino dikani yaya. 
MRK.14.33	Abea Pɛtɛlo na Yakobo na Yoane; akɛ na bu, na abanga boda na moltakwano monɛnɛ na monɔngɔ. 
MRK.14.34	Abala na bu bo, Molema mombi modi na wa enɛnɛ, oko yogo mɛnɛ. Dikani yaya na seani. 
MRK.14.35	Akɛ boso mweka, asadumba nase, na anga bo ehole emina emobambe isa njea edi. 
MRK.14.36	Abala bo, Aba, Sesa, wɛ obwani bokɔ ngando jisusu. Dongeja kɔpɔ ye ai mbi. Pɛ ko mojɔ. Te mojɔ mopalaka mbi, oko mua mopalaka wɛ. 
MRK.14.37	Yana ahula yo, anɛ bo bacingami bahwɛkɛ hiɔ. Abala na Pɛtɛlo bo, Ohwɛi hiɔ? Otahɔnɔkɔ boda mosu heure emɔci? 
MRK.14.38	Dani Inisu, na ingakani bo osaka kweani a bopamba. Mwembo modi na mokano soti, mokuku ko modi na bwɛmbu. 
MRK.14.39	Asɔmbɔ koko, na anga o ama yo nga boso. 
MRK.14.40	Ahula yo, abatana bahwɛli koko, mojɔ bo bangbɔngɔkɔ na hiɔ, na baijeba mojɔ mobomosɔmbeja. 
MRK.14.41	Ahula koko, ndɔndɔ ejisato, na abatana koko bahwɛli. Abala na bu bo, Odini oko na hiɔ? ohemakani? Kinani boa. Ehole emei. Anjani, Mwana ’Moto akabami a mɔmɔ mabato babe. 
MRK.14.42	Angɔni so bokɛe! Anjani, yona okabi mbi adi hulelu.
MRK.14.43	Yuda, okina ohu Domi-na-babae, amea bokpa yana abalaka Yesu. Bato banɛnɛ badaka bacingi na nde, baya badaka na babɛnɛ na pɛngu. Basuku banganga, na basɔni, na basuku bangando, baloma bato bamina. 
MRK.14.44	Mokabi oYesu ama pa bato bamina embete lɔo, Mbi nakahia okina obu, edi oko moto omina; mopeani bopele, na kɛni na nde. 
MRK.14.45	Yana amea yo, akɛ bojo ai Yesu bokpa. Abala na nde bo, Labi! na amohia. 
MRK.14.46	Oko boa bato bamina babakea Inɔtnɔ ai Yesu, na bamopea. 
MRK.14.47	Okina obu ko yona odaka ena ahwa abɛnɛ onde, akwɛlɛ mosuku onganga, na amolena litɔi. 
MRK.14.48	Yesu abala na bu bo, Ino odoini na babɛnɛ na pɛngu a bopea mbi. Mbi nadi mobengo? 
MRK.14.49	Adaka mbi na nu busa na busa a bokoja a tempelo, oipeani mbi. Mojɔ mu ko modi boa a bongameja Misɔnɔ. 
MRK.14.50	Bacingami basusu basi ko bamokini; na bacia oko bocia. 
MRK.14.51	Okina mwenga ko amosusa. Iyo amadinga esenja eyai epu a mokuku monde, pɛpɛ bisenja bitongo. 
MRK.14.52	Bamopea; iyo ko akina esenja eyai epu a mɔmɔ mabu, na apinoa a mɔmɔ mabu oko mbundu.
MRK.14.53	Bakɛ na Yesu ai mosuku onganga. Basuku banganga basusu, na basuku bangando, na basɔni, batitana oko ena. 
MRK.14.54	Pɛtɛlo amosusa bohali mweka, na akwea a lopango lomosuku onganga. Ada na mobondo a dɔngɔ dibapolisi, na akaka mosa. 
MRK.14.55	Basuku banganga, na likita lisusu libasuku, baduka mokina mojɔ mua mobwana bodumba Yesu bo agwɛ, pɛ ko boboloja mojɔ. 
MRK.14.56	Banɛnɛ babala ngando jibokosea a mojɔ monde; bibaeli bibu ko bikɛsɛnɛ. 
MRK.14.57	Bakina batongo, batati babokosea, bangɔ na babala bo, 
MRK.14.58	Iso bomoka yana abala yo bo, Mbi nadi bobuka tempelo ye, yena eyoama na mɔmɔ mabato, na nâyoa etongo, te nongo na mɔmɔ ko. 
MRK.14.59	Bikenge bibu bikɛsɛnɛ koko a mojɔ momina. 
MRK.14.60	Mosuku onganga angɔ a ndanda ebu, na ahɔjɔ Yesu bo, Wɛ pɛ bosɔmbeja nongo ekenge? Gina emijɔ mibalaka bato ba a mojɔ mowɛ edi bo? 
MRK.14.61	Yesu ko ahogoga oko bogo, pɛ bosɔmbeja. Mosuku onganga amohɔjɔ koko bo, Wɛ odi Masiya, Mwana oYona oBojongoa? 
MRK.14.62	Yesu amosɔmbeja bo, Mbi nadi yo. Ino ônɛni Mwana ’Moto akadae a ebɔ ebami endangasa eNjambe, na akadoe na biyembi biDiko. 
MRK.14.63	Mosuku onganga ala kasaka ende. Abala bo, Bôduka koko batati mojɔ moye? 
MRK.14.64	Ino o’kini bikenge binde bibosambolu. Odini bolena mojɔ o bo? Ibo basusu bamodumba, na bajima bo abwana bosɔ mokindo mobogwa. 
MRK.14.65	Bakina babanga bomotwea masɔi. Bahuoa boso bonde na litambala. Bamo’la ndumo, na babala na nde bo, Pa eseko. Bapolisi bamo’la bipapata pongono.
MRK.14.66	Adaka Pɛtɛlo sokolu a lopango, okina moseka, mokɔmɛli omosuku onganga, adoa. 
MRK.14.67	Yana anɛ yo Pɛtɛlo a mosa, amonja ngbe, na abala na nde bo, Wɛ odaki koko na Yesu oNasaleta. 
MRK.14.68	Iyo ko angana oko bongana. Abala bo, Nitajebaka, nitacingeaka nongo mojɔ mobalaka wɛ. Asi ko amani a lopango, na kɔkɔ abelekoa a ehole emina. 
MRK.14.69	Moseka omina amonja koko, na abala na bato baya badaka ena bo, Moto yoyo adi okina obu. 
MRK.14.70	Iyo ko angana koko. Ngɔngɔ mweka, baya badaka ena babala na Pɛtɛlo bo, Wɛ odi moto obu soti mɛnɛ, mojɔ bo odi moto oGalile. 
MRK.14.71	Pɛtɛlo abanga bosinga, na abɛlɛ bɛli bo, Mbi nitajebaka nongo moto obalaka no. 
MRK.14.72	A ehole emina, kɔkɔ abelekoa koko. Pɛtɛlo asi ko alɛi ekenge ema bala Yesu na nde bo, Wɛ ôngana mbi ngana jisato oko kɔkɔ abelekoakini belekoa jibae. Alɛ yo mojɔ momina, ayea bio.
MRK.15.1	Yana ahoa busa, basuku banganga babolea likita libasuku, na basɔni, na bajuji basusu, bo bakokelejae mojɔ. Bakanda Yesu mbɔci, bakɛ na nde, na bamomeja a boso boPilato. 
MRK.15.2	Pilato amohɔjɔ bo, Wɛ odi kumu oBaYuda? Yesu amosɔmbeja bo, O abali wɛ. 
MRK.15.3	Basuku banganga bameja mijɔ minde mitongo, na Pilato amohɔjɔ koko bo, 
MRK.15.4	Otasɔmbeja nongo ekenge? Oki mijɔ mi minɛnɛ mimejai bo a mojɔ mowɛ. 
MRK.15.5	Yesu ko aimosɔmbeja nongo ekenge, na Pilato akamoa a mojɔ momina.
MRK.15.6	Pilato adaka na ekɔmɛli ebocingoa moto oblɔkɔ omɔci a ehole ekola emina, oko moto ojimaka bato. 
MRK.15.7	Okina moto adaka a blɔkɔ, kombe ende Balaba. Iyo adaka acingi na bakina batongo baya bawa bato a ehole edane. 
MRK.15.8	Oko boa, bato balikita babatama, na babanga bo’nga Pilato bo akɔe o amaka yo kɔ ai bo bihole bisusu. 
MRK.15.9	Pilato abasɔmbeja bo, Opalakani bo nacingoe kumu oBaYuda ai no? 
MRK.15.10	Gina bo Pilato asipoa bo basuku banganga bapea Yesu oko a mojɔ molikaka. 
MRK.15.11	Basuku banganga ko balɛjɛ bato balikita na bopipo bo ba’nge Pilato a bocingoa oko Balaba. 
MRK.15.12	Pilato abahɔjɔ koko bo, Mbi nakɔ bo na moto obeaka no kumu oBaYuda? 
MRK.15.13	Ibo babekoa bo, Mobakea a mole-mobokea! 
MRK.15.14	Pilato abahɔjɔ koko bo, Gina eye? Bobe bokɔi yo nda? Ibo ko babekoa na bopipo bo, Mobakea a mole-mobokea! 
MRK.15.15	Pilato apala bo agɔmbejae tnilema mibato balikita. Oko boa, acingoa Balaba ai bo. Atueja Yesu ko, na amopa a mɔmɔ mabu bo bamobakee a mole-mobokea.
MRK.15.16	Basoda bagbula Yesu a tei elopango londako 
MRK.15.17	Bamolwaja bisenja bikpetu; badinga likongo linjubɛ, na balibakea a molo monde. 
MRK.15.18	Babanga bomobɛjɛ bo, Mbalea! Kumu oBaYuda! 
MRK.15.19	Bamoboma a molo na mongendu, bamotuea masoi, na batita na magbunda bo bamo-sakoe. 
MRK.15.20	Asieja bo bomota mota boa bamohwa bisenja bikpetu, bamolwaja bisenja binde mɛnɛ, na bakɛ na nde bo bamobakee a mole-mobokea.
MRK.15.21	Simona oKulene, sange eAlesandele na Lupu, adaka a njea elihule a esika, na akanɔe a ehole emina. Oko boa, bamopea bo asonge mole-mobokea moYesu. 
MRK.15.22	Bakɛ na Yesu a ekina esika yena edi na kombe Gɔlɔgɔta. (Gina ekombe emina edi Esika eEbebele.) 
MRK.15.23	Bamopa vino yena eputoana na mila a mojɔ mobomwaka. Iyo ko aipala bomwaka. 
MRK.15.24	Bamobakea a mole-mobokea. Baboma jonga a mojɔ mobisenja binde, a bojeba libondo limoto na moto, na bakaba bisenja binde a tei ebu. 
MRK.15.25	Babakea Yesu a mole-mobokea a ehole 
MRK.15.26	Bosɔnɔ bodaka bobaki a bojebeja mojɔ mobodumba bonde bo, KUMU OBAYUDA. 
MRK.15.27	Bakaaleja na nde mibengo mibae pongono, okina a dɔngɔ diebɔ ebami, otongo a dɔngɔ diebɔ ebali. 
MRK.15.28	Oko boa Mosɔnɔ mongama bo,
MRK.15.28	Bamo’sa ta libondo libato babe.
MRK.15.29	Bato baya badaka bakanɔe bamokotoa na bosɛtɔ. Babala bo, Wɛ yona obwani bobuka tempelo na boengɔjɔ koko na masu masato, 
MRK.15.30	saheleja wɛ mɛnɛ; tita a mole-mobokea. 
MRK.15.31	Basuku banganga na basɔni bamosɛkɛ, na babalana bo, Aheleja batongo; t’ahɔnɔke ko bo asahelejae yo mɛnɛ. 
MRK.15.32	Kina Masiya kumu oYisalaele atite a mole-mobokea edɛye bo bonɛe na bojime. Baya badaka a mele-mibokea tnitongo bamololea pongono.
MRK.15.33	Modidi modoa a ngondo esusu a ehole emidi, na moyeyoa oko a 
MRK.15.34	A ehole 
MRK.15.35	Aka bo ekenge emina, bakina bato baya badaka hulelu babala bo, Hokeani; abeaka Eha! 
MRK.15.36	Oko boa, okina obu apota, agbɔmeja limbusu na vino egbɔ, alihangea a mongendu, amonusa, na abala bo, Kinani nakɔe. Bodi bonja isa Eha adi bodoa a bomotiteja. 
MRK.15.37	Yesu ko abekoa na bopipo, na molema monde motwea. 
MRK.15.38	A ehole emina, ehuako enɛnɛ etempelo elea a tei, diko oko a nase. 
MRK.15.39	Kapitɛni yona odaka ayɛli Yesu, yana anɛ yo bo agwa boa, abala bo, Moto yo adaka Mwana ’Njambe soti mɛnɛ. 
MRK.15.40	Bakina bali pongono badaka bohali mweka a bonja; Malia oMagadala, Maha nange eYakobo (yona ongɔngɔ), Yose, na Salome, badaka a tei ebu. 
MRK.15.41	Bali bamina bama cingama na nde yana adaka yo a Galile, na bamokɔmɛ. Bali batongo banɛnɛ baya badoa na nde a Yelusalema badaka koko a esika emina.
MRK.15.42	Yana adipa busa, (busa bomina bodaka busa boMosɛlingo a mojɔ moSabata) Yosepa, moto oAlimate adoa. 
MRK.15.43	Iyo adaka moto olikita libasuku, moto oesako epele mɛnɛ yona ombaka Bokumu boNjambe na tɛndɛ. Iyo akɛ ai Pilato, pɛpɛ nongo bobanga, na amonga mokuku moYesu. 
MRK.15.44	Pilato akamoa bo agwa bokpa boa, na abea kapitɛni bo amohɔjɔe isa agwa soti. 
MRK.15.45	Yana amojebeja kapitɛni bo Yesu adaka mogo, ajima bo Yosepa atombe mokuku monde. 
MRK.15.46	Yesu amobakoa a mole mobokea, na amodinga na esenja enɛnɛ epu ema yo somba. Amo’sa ta engbungulu ema bo tɔ a litai limono, na ahilingoja litai linɛnɛ a bodipa monɔkɔ moesɛtnɔ.
MRK.16.1	Iyana asia busa boSabata, Malia oMagadala, Malia nange eYakobo, na Salome, basomba malasi bo bakɛe a bomosuoa malasi. 
MRK.16.2	Bakɛ a esɛmɔ a busa boboso, oko ehuma mɛnɛ yana ahoa busa. 
MRK.16.3	Bahɔjɔnɔ bo, Odi bohilingoja litai a mojɔ mosu nda, a bodipoa monɔkɔ moesɛmɔ? Mojɔ bo litai limina lidaka linɛnɛ mɛnɛ. 
MRK.16.4	Yana ko anja bo, banɛ bo litai lima hilingojama. 
MRK.16.5	Akwea bo a esɛmɔ, banɛ okina mwenga yona odaka na mobondo a dɔngɔ diebɔ ebami, na alwaka kasaka eyai epu. Ibo bagasima na bɔ. 
MRK.16.6	Iyo ko abala na bu bo, Yɛni bobanga! Odukakani Yesu oNasaleta yona ogwabi a mole-mobokea. Iyo angɔi a bogwa. Aditi nongo ya. Anjani esika edaka yo asambi. 
MRK.16.7	Kɛni ko; tɔndɔni bacingami bande na Pɛtɛlo bo yo akɛkɛ boso bonu a Galile. Odini bomonɛ oko oho, o abala yo na nu. 
MRK.16.8	Bali bamana a esɛmɔ, na bacia, mojɔ bo badaka na bɔ na mongongoma. Baijebeja ko nongo moto, mojɔ bo badaka oko na bɔ.
MRK.16.9	Yana amana Yesu a esɛmɔ a busa boboso, asaboloja boso mɛnɛ ai Malia oMagadala yona oma hela na nde a miembo mibe sambo. 
MRK.16.10	Iyo akɛ a botɔndɔ bacingami bande yana ayeaka bo kɔndɔ. 
MRK.16.11	Ibo ko, yana aka ’bo bo Yesu adi mɔ, na bo yo amonɛ, baijima nongo. 
MRK.16.12	Ngɔngɔ jimina, asaboloja ai bakina babu babae na elimo etongo, yana adalaka bo a njea eesika. 
MRK.16.13	Bahula a bojebeja bacingami batongo; ibo ko baijima nongo.
MRK.16.14	Suka mɛnɛ, asaboloja ai bacingami domi-na-omɔci yana adaka bo a mesa. Alemoa na bu cina ekitɛ ebu, na a mojɔ mobopipo bomilema mibu, mojɔ bo baijima bato baya bamonɛ yana angɔ yo a bogwa. 
MRK.16.15	Abala na bu koko bo, Kɛni a ngondo esusu; tɔndɔni bato basusu boya Mwâko Mopele. 
MRK.16.16	Yona ôjima na ôbatisama a kombe embi âhela. Yona odi pɛ bojima ko âdumbama. 
MRK.16.17	Baya bâjima badi bokɔ bimbete bi; lɔâmeja miembo mibe a kombe embi. Bâbala na kɔpi jitongo. 
MRK.16.18	Bâpea njɔ na tnɔmɔ, na baka’mwaka ekina eka yena ebwani bowa, batapeka nongo. Bâbakea mɔmɔ mabu ai bato babego, na badi bohela.
MRK.16.19	Oko boa, yana abala yo na bu, Kumu Yesu atombama oho Diko, na ada a ebɔ ebami eNjambe. 
MRK.16.20	Ibo ko bakɛ, na batɔndɔ Mwako Mopele a bisika bisusu. Kumu abakɔmeja a elomu, na angameja Ebaeli na bimbete bia bidaka bicingi na Ebaeli.
LUK.1.1	Bato banɛnɛ batomba bosɔnɔ mikanda a mojɔ mongando jia jikwa a tei esu, 
LUK.1.2	o aka so na bato baya banɛ na miso, baya badaka a elomu eMwako Mopele oko a bobanga. 
LUK.1.3	Mbi nakokelejai ngando ji jisusu na bopele mɛnɛ, oko a bobanga. Oko boa, kumu Teopilo, mbi koko najimi bo nabwani bosɔnea wɛ mokanda a mojɔ mongando jimina. 
LUK.1.4	Oko boa odi bojeba bo ngando jika wɛ jidi ngando jisoti.
LUK.1.5	Okina nganga otempelo adaka a ehole eElode kumu oYuda, kombe ende Sekalaya. Adaka moto olibondo liAbia. Adaka na mwali olikota liAlona, kombe ende Elisabeta. 
LUK.1.6	Ibo basusu babae badaka bato babodongo a miso maNjambe. Basumaka mibeko na ngando jiNjambe jisusu na soti mɛnɛ. 
LUK.1.7	Baidaka ko na mwana, mojɔ bo Elisabeta adaka motete, na bo basusu babae bama kɔmɔ.
LUK.1.8	Sekalaya adaka a elomu ende enganga bokina busa a boso boNjambe, mojɔ bo libondo linde linganga lidaka a elomu. 
LUK.1.9	Oko boa, yo ahɔmɔ bo akwee a tempelo a botumba kasa jilitindi, o akɔkɔ nganga basusu. 
LUK.1.10	Bato basusu, bato banɛnɛ mɛnɛ, badaka sokolu a bonga a ehole ebotumba. 
LUK.1.11	Obwɛnji oKumu asaboloja ai yo. Adaka ami a litumbu, a dɔngɔ diebɔ ebami. 
LUK.1.12	Sekalaya ayegebana, na abanga bou mɛnɛ yana amonɛ yo. 
LUK.1.13	Obwɛnji ko abala na nde bo, Sekalaya, yɛ bobanga! Mojɔ bo bonga bowɛ bo’kami. Mwali owɛ Elisabeta âbotea wɛ mwana-momi, na ômobakea kombe Yoane. 
LUK.1.14	Wɛ ôda na sepi na enanga, na bato banɛnɛ badi bosepa a mojɔ mobobotama bonde. 
LUK.1.15	Mojɔ bo, yo âda moto monɛnɛ a boso boKumu. Iyo atamwaka nongo vino, isa ekina emwakeli ebolangoa. Âluma na Mwembo Mosɛnɔke oko a bobotama bonde. 
LUK.1.16	Âhekoja bana banɛnɛ baYisalaele ai Kumu obu Njambe. 
LUK.1.17	Âdala a boso boNjambe na mwembo na ngulu eElia, a bohekoja milema mibasango ai bana, na hohekoja bato balipanga a howɛi bobato babodongo, bo asɛlingoe bato babɔngɔke a mojɔ moKumu. 
LUK.1.18	Sekalaya abala na obwɛnji bo, Êjeba mbi ko mojɔ mu na ye? Mbi nadi mosuku mɛnɛ, na mwali ombi akɔmɔbi pongono. 
LUK.1.19	Obwɛnji amosɔmbeja bo, Mbi nadi Gabaliele. Esika embi edi a boso boNjambe. Mbi nalomami a bobala na wɛ, bo natɔndɔe wɛ mwako mu mopele. 
LUK.1.20	Wɛ ko ôda emimi, na otabala nongo kɔpi, oko a busa bôkwa ngando jimina, cina bo ojimiti bikenge bibali mbi. Ehole ekamea ko, bikenge bimina bidi bongama. 
LUK.1.21	Bato bambaka Sekalaya, na badaka na bokamoa a mojɔ moehole eyai eyeyoaka yo a tei etempelo. 
LUK.1.22	Yana ko amana yo, aihɔnɔ bobala na hu. Abajebeja oko na bimbete, pɛ bobala nongo kɔpi, na basipoa bo anɛ mokina mojɔ a tei etempelo. 
LUK.1.23	Ama sia masu mande maelomu, ami yana oko a ngando ende.
LUK.1.24	Ngɔngɔ jimina, mwali onde Elisabeta alwa demi, na adaka a ndako songe batano. 
LUK.1.25	Iyo abala bo, Kumu akɔi mbi monganji mu, yana anjaki yo mbi, bo adongejae sɔni embi a miso mabato.
LUK.1.26	Njambe aloma obwɛnji onde Gabaliele a Nasaleta, ngando eGalile, a songe obasamano, 
LUK.1.27	ai okina moseka yona oijebeana nongo na momi, kombe ende Malia. Okina momi amopanda, kombe ende Yosepa, moto ombota eDawidi. 
LUK.1.28	Obwɛnji akwea a esika edaka Malia. Amobɛjɛ njɛbɛ bo, Mbalea! wɛ yona osi monganji. Kumu adi na wɛ. 
LUK.1.29	Iyo agasima a mojɔ moekenge emina, na alɛ a molema monde a boduka cina enjɛbɛ emina. 
LUK.1.30	Obwɛnji ko abala na nde bo, Malia, yɛ bobanga! mojɔ bo Njambe akɔi wɛ monganji. 
LUK.1.31	Ika! wɛ ôlwa demi; ôbota mwana-momi, na ômobakea kombe Yesu. 
LUK.1.32	Iyo âda na ekumu enɛnɛ. Bâmobakea kombe Mwana oYona oBonɔ. Kumu Njambe âmopa mongbɛlɛngɔ mobokumu bo-Tata onde Dawidi. 
LUK.1.33	Iyo ada Kumu ombota eYakobo oko na bosusu mɛnɛ, na bokumu bonde botasia nongo. 
LUK.1.34	Malia abala na obwɛnji bo, Mojɔ momina môda boa na ye, adi mbi pɛ bojeba nongo momi? 
LUK.1.35	Obwɛnji amosɔmbeja bo, Mwembo Mosɛnɔke môdoa ai wɛ. Ndangasa eYona oBonɔ êhua wɛ, na yona ôbotama na wɛ âbeama mosɛnɔke, Mwana oNjambe. 
LUK.1.36	Anja pako ewɛ Elisabeta. Nongo akɔmɔbi yo, alwabi demi, oko mwana momi. Bamobea motete; edɛye ko songe bande basi basamano. 
LUK.1.37	Mojɔ bo Njambe abwani bokɔ ngando jisusu. 
LUK.1.38	Maha abala bo, Ika, mbi nadi mobuli oKumu; yɛ modae na mbi o ami wɛ bala. Obwɛnji amokina oko bokina boa.
LUK.1.39	Malia angɔ a masu mamina, na akɛ pelepele a ekina ngando eYuda a tei emeno. 
LUK.1.40	Akwea a ndako eSekalaya, na abɛjɛ Ehsabeta njɛbɛ. 
LUK.1.41	Yana aka Elisabeta njɛbɛ eMaha, mwana akumana a tei esɔpɔ ende. Elisabeta aluma na Mwembo Mosɛnɔke 
LUK.1.42	na abekoa na bopipo bo, Bojongoa bowɛ bonɔi bua bobali basusu; bojongoa ai yona ôbotama na wɛ! 
LUK.1.43	Ekɔi mbi ndeni bo nange ’Kumu ombi adoe ai mbi? 
LUK.1.44	Ika! Aki mbi doi linjɛbɛ ewɛ, mwana akumani na sepi a sɔpɔ a ehole emina. 
LUK.1.45	Wɛ odi na bojongoa soti, wɛ yona ojima bo mijɔ mibala Kumu na wɛ midi bongama. 
LUK.1.46	Malia abala bo,
LUK.1.46	Molema mombi mokumejaka Kumu;
LUK.1.47	Na mwembo mombi mosepaka na Njambe Moheleja omhi,
LUK.1.48	Mojɔ bo anji bokwali bombi mobuli onde.
LUK.1.48	Ika; banga na busa bu, bato babilulu bisusu bâbala bo mbi nadi na bojongoa;
LUK.1.49	Mojɔ bo Yona onɔi na ndangasa akɔi mbi ngando jinɛnɛnɛ,
LUK.1.49	Na kombe ende edi esɛnɔke.
LUK.1.50	Monganji monde modi ai baya bamosumaka a bilulu bisusu.
LUK.1.51	Iyo anejai ngulu eebɔ ende,
LUK.1.51	Ananganejai baya badaka na egbo a milema.
LUK.1.52	Adongejai bakumu a ngɛndɛ jibu,
LUK.1.52	Na akumejai bato bangasa. 
LUK.1.53	Agolejai bato banja na leka lopele,
LUK.1.53	Na ayaneja bato balikonja boangasa.
LUK.1.54	Akɔmejai mokɔmɛli onde Yisalaele,
LUK.1.54	Mojɔ bo aibosa monganji monde,
LUK.1.55	O akinea Yo batata basu sako,
LUK.1.55	Abalayama na bana bande oko na bosusu.
LUK.1.56	Malia ayeyoa na nde songe basato, na ahula a ngando ende mɛnɛ.
LUK.1.57	Ehole emea bo Elisabeta abote, na abota mwana-momi. 
LUK.1.58	Mituteano minde, na bato badenga dinde, baka bo Kumu amokɔ monganji monɛnɛ, na basepa na nde. 
LUK.1.59	Bakɛ a bolena mwana ganda a busa bobomwambe, na bapala bo bamobakee kombe esangwa ’nde Sekalaya. 
LUK.1.60	Ngwa ’nde ko ajɔ na bu bo, Te boa; kombe ende edi oko Yoane. 
LUK.1.61	Ibo babala na nde bo, Pɛpɛ nongo moto odenga diwɛ odi na kombe emina. 
LUK.1.62	Na bakɔ bimbete ai sangwa ’nde bo bajebe kombe epalaka yo a mojɔ momwana. 
LUK.1.63	Iyo abea litai libosɔnɔ, na asɔnɔ bo, Kombe ende edi Yoane; na bo basusu bakamoa. 
LUK.1.64	Yemi ende eloloa, na kɔpi ehula a monɔkɔ monde a ehole emina, na abanga bobala na bosakoa Njambe. 
LUK.1.65	Mituteano mibu misusu midaka na bɔ mɛnɛ, na mijɔ mimina minangana a ngondo esusu emeno miYuda. 
LUK.1.66	Bato basusu baya baka mijɔ mimina bamilɛ a milema mibu, na babala bo, Iyo mwana âda boni? Mojɔ bo ebɔ eKumu edaka na nde.
LUK.1.67	Sangwa’nde Sekalaya aluma na Mwembo Mosɛnɔke, na abala o motɔndɔi bo,
LUK.1.68	Bojongoa ai Kumu, Njambe oYisalaele,
LUK.1.68	Mojɔ bo adoi ai bato bande na abasikoi.
LUK.1.69	Iyo abolojai Mohelejai monɛnɛ a mojɔ mosu A tei edenga dimokɔmɛli onde Dawidi,
LUK.1.70	O ama yo bala ehele na minɔkɔ mibatɔndɔi bande basɛnɔke,
LUK.1.71	A boheleja so a soki jisu
LUK.1.71	Na a mɔmɔ mabato baya balonaka so;
LUK.1.72	Akɔi monganji modikeja yo ai basangwa’su,
LUK.1.72	Na alɛi mokongo monde mosɛnɔke,
LUK.1.73	Na bɛli ebɛlɛ yo ai tata osu Abalayama
LUK.1.74	Bo, bokahela a mɔmɔ masoki jisu,
LUK.1.75	Bodi bomokɔmɛ masu ma’su masusu
LUK.1.76	Wɛ mwana, ôbeama motɔndɔi oNjambe oBonɔ,
LUK.1.76	Mojɔ bo ôdala boso boKumu a bosɛlingoa njea jinde,
LUK.1.77	Bo ojebejae bato bande mojɔ moboheleja,
LUK.1.77	Oko na boyɛ bojibe jibu,
LUK.1.78	A mojɔ mowa enɛnɛ eNjambe osu
LUK.1.78	Yona ohojai so husa,
LUK.1.79	Bo ahojae baya badi a modidi na a esie ebogwa,
LUK.1.79	Na a bodaleja mako masu a njea ebowi.
LUK.1.80	Mwana akandoa, apinga a mwembo, na ayeyoa a esika oko a busa boboloa yo ai Yisalaele.
LUK.2.1	Kaisala Auguseto abakea mobeko bo basɔne kombe jibato bamakota masusu a mikanda. 
LUK.2.2	Ibu boda bosɔnɔ boboso mɛnɛ, na Kuilinu adaka kumu oSilia a ehole emina. 
LUK.2.3	Bato basusu bakɛ, moto na moto a ngando ende mɛnɛ, bo basɔne kombe jibu. 
LUK.2.4	Yosepa pongono adonga a ngando kombe Nasaleta a likota liGalile, na akɛ Bɛtɛlɛmɛ, ngando eDawidi, a likota liYuda, 
LUK.2.5	bo basɔne kombe ende, na kombe eMalia, mwali oma yo panda, yona odaka na demi; mojɔ bo Yosepa adaka moto ombota na denga diDawidi. 
LUK.2.6	Ehole eMalia ebobota emea yana adaka bo oho. 
LUK.2.7	Abota mwana’nde oboso, mwana-momi. Amodinga na bisenja, na amosambea a yulu edia dibingbende, cina bo ndako epasaje eidaka na pokiso a mojɔ mobu.
LUK.2.8	Bakina banjeli babata balikota limina badaka a esika a bobanea mela mabu mabata na bulu. 
LUK.2.9	Obwɛnji oKumu adoa ai bo; ekumu eKumu ehoja esika edaka bo, na baluluma na bɔ. 
LUK.2.10	Obwɛnji ko abala na bu bo, Yɛni bobanga! Mojɔ bo mbi nadoi na mwako mopele ai no, mua môda mojɔ mosepi enɛnɛ ai bato basusu. 
LUK.2.11	Moheleja abotami ai no busa bu a ngando eDawidi, Kumu Masiya. 
LUK.2.12	Ômombeteani na mojɔ mu; ônɛni mwana mokɛkɛlɛkɛ adingi na bisenja bimwana, na asambi a yulu edia dibingbɛndɛ. 
LUK.2.13	Babwɛnji baDiko bamana bombelele a ehole emina, mandundu mɛnɛ, na badaka bacingi na obwɛnji yona otongo; basakoa Njambe bo,
LUK.2.14	Ekumu ai Njambe oho Diko;
LUK.2.14	Bowi a ngondo a tei ebato bapalaka Yo.
LUK.2.15	Ama sɔmbɔ babwɛnji oho Diko, banjeli ba’mi bala oko bo, Yɛni so bokɛe a Bɛtɛlɛmɛ, bokanje mojɔ mobali Kumu na sn. 
LUK.2.16	Bakɛ mbango, na batana Malia na Yosepa, na mwana asambi a yulu. 
LUK.2.17	Yana amonɛ bo, batɔndɔ bwɛnji bosɔ bo a mojɔ momwana. 
LUK.2.18	Bato basusu baya baka mojɔ mobala banjeli, bakamoa oko bokamoa. 
LUK.2.19	Malia ko abomba ngando ji jisusu na ajilɛ a tei emolema monde. 
LUK.2.20	Banjeli badonga ena, bakakumejae na bakasakoe Njambe a mojɔ mongando jisusu jika bo na jinɛ bo, o ama bo ka boso.
LUK.2.21	A busa bobolena ganda, oko a busa bobomwambe, bamobakea kombe Yesu, kombe epa obwɛnji oko nango alwakini demi.
LUK.2.22	Yana asia masu mabu maekia mabekeaka mobeko moMose, bakɛ na nde a Yelusalema bo bamopejae ai Kumu, 
LUK.2.23	(Mojɔ bo mosɔnɔmɔ a Mibeko miKumu bo, Bana basusu basɔmi bâhɛngɛmɛ ai Kumu,) 
LUK.2.24	na a bopeja bidoa babae isa bana basungu babae, epeeli ebekeama a Mibeko miKumu. 
LUK.2.25	Okina momi adaka a Yelusalema, kombe ende Simeona; yo adaka moto obodongo, moto olisuma ai Njambe. Ambaka bogɔmbeja boYisalaele na tɛndɛ, na Mwembo Mosɛnɔke modaka ai yo. 
LUK.2.26	Mwembo Mosɛnɔke moma mojebeja bo atagwa, oko adi yo pɛ bopeta nɛ Masiya oKumu. 
LUK.2.27	Mwembo momolindea bo akwee a tempelo, na yana akwea baboti na mwana Yesu 
LUK.2.28	bo bakɔe ai yo mua mobekeaka Mibeko, yo amosɔ a mɔmɔ mande, asakoa Njambe bo,
LUK.2.29	Kumu, kina mobuli owɛ ayane na bowi edɛye o akina wɛ sako;
LUK.2.30	Mojɔ bo miso mambi mani boheleja bowɛ,
LUK.2.31	Bua bosɛlingoi wɛ a mojɔ mobato basusu,
LUK.2.32	Bohu a bohoja makota,
LUK.2.32	Na ekumu a mojɔ moYisalaele bato bawɛ.
LUK.2.33	Sango na nango bakamoa a bikenge bibala yo a mojɔ monde.
LUK.2.34	Simeona abapamboa, na abala na Maha nange ’mwana bo, Mwana yoyo ahɛngɛmɛ a bodumba na a bongɔjɔ bato banɛnɛ baYisalaele; ahɛngɛmɛ bo adae embete; bato ko bâmolona, mojɔ bo âmeja bilɛli bibato banɛnɛ a bohu. 
LUK.2.35	Na molema mowɛ mɛnɛ môbena na abɛnɛ.
LUK.2.36	Okina mwali adaka koko ena, kombe ende Ana. Iyo adaka motɔndɔi; adaka mwana oPanwɛlɛ, moto olikota liAsele, na adaka mobange. Boso mɛnɛ, ama yo kandoa, adaka na muma’nde bianga sambo. 
LUK.2.37	Adika yo mwali-obogwa, adaka na bianga domi-bomwambe na binɛi. Iyo aikina nongo tempelo; asakoaka Njambe na ma’nga na bikia na bulu na moi. 
LUK.2.38	Iyo adoa pongono a ehole emina; asakoa Njambe, na abala na bato basusu baya bambaka bosikoa bo-Yelusalema a mojɔ moYesu.
LUK.2.39	Ama bo sieja ngando jisusu jibekeaka Mibeko miKumu, Yosepa na Malia ba’mi yana oko a Nasaleta, ngando ebu bɛnɛ, a likota liGalile. 
LUK.2.40	Mwana akandoa na apinga; adaka na bowɛi bonɛnɛ, na monganji moNjambe modaka na nde.
LUK.2.41	Baboti bande bakɛkɛ a Yelusalema yanga na yanga a mojɔ moKola-eBonɔ. 
LUK.2.42	Oko boa, yana adaka Yesu na bianga domi-na-bibae, bakɛ koko a Kola, o akɔkɔ bo bihole bisusu. 
LUK.2.43	Adaka bo a njea elihule ngɔngɔ jiKola, yɛngɛ Yesu adika oko a Yelusalema, baboti bande ko pɛ bojeba. 
LUK.2.44	Badingaka bo acingi na bu engbanga, na badala busa bosusu boa. Bamoduka a tei ebina’bu na mela mabu 
LUK.2.45	pɛ ko bomotana; oko boa basɔmbɔ nduki ende a Yelusalema. 
LUK.2.46	Yana anɔ masu masato, bamoboloja a tei etempelo. Adaka na mobondo a ndanda ebakoja; abahokeaka na abahɔjɔkɔ mahɔjɔ. 
LUK.2.47	Bato basusu baya bamoka, bakamoa a mojɔ mobowɛi na masɔmbeja mande. 
LUK.2.48	Yana amotana bo, bakamoa bou mɛnɛ; na ngwa’nde abala na nde bo, Mwana’mbi, okɔi na su boa mojɔ moye? Iso na sangwao bodukaki wɛ na mokakwano monɛnɛ. 
LUK.2.49	Iyo abala na bu bo, Odukakini mbi mojɔ moye? Ojebitini bo mbi nabwani boda a ndako eSangwa’mbi? 
LUK.2.50	Ibo ko baicingea mojɔ mobala yo na bu. 
LUK.2.51	Iyo ayana na bu a Nasaleta, na adaka na lisuma ai bo. Ngwa’nde ko abanea ngando ji jisusu a molema monde.
LUK.2.52	Yesu akandoa, na ahɛ na bowɛi na monganji a miso maNjambe na a miso mabato.
LUK.3.1	Ebaeli eNjambe edoa ai Yoane, mwana oSekalaya a esika, yana adaka Kaisala Tibelia kumu biango domi-na-bitano. Pontio Pilato adaka 
LUK.3.2	Lusania adaka kumu oAhilene; Ana na Kayapa badaka basuku banganga. 
LUK.3.3	Yoane akɛ adale a bisika bisusu a dɔngɔ diYoladene, a botɔndɔ mwako mobatisimo cina ebobekoja bomilema, bo bato basɛ boyɛ bojibe. 
LUK.3.4	Mojɔ momina mosɔnɔmɔ boa a mokanda momotɔndɔi Yisaya bo,
LUK.3.4	Kɔpi emoto yona obekoaka a lisobe bo,
LUK.3.4	Sɛlingoani mokɛngɛ moKumu;
LUK.3.4	Tangbojani njea jinde.
LUK.3.5	Mibukubɔngɔ misusu miluma;
LUK.3.5	Meno minɛnɛnɛ na mikɛkɛlɛkɛ mîda yeyi;
LUK.3.5	Makulu masusu mâtangboa;
LUK.3.5	Njea jia jidi na bibubɔndɔ jitambuma,
LUK.3.6	Bato basusu bânɛ boheleja boNjambe.
LUK.3.7	Bato bakɛ ai Yoane banɛnɛ mɛnɛ bo ababatise. Iyo ko abala na bu bo, Ino bana banjɔ! Olehi no nda bo ocieni likundu lia likɛkɛ adoe? 
LUK.3.8	Anejani bikɔmɛli a bongameja dosa linu. Yɛni bobala bo, Abalayama adi tata osu. Mbi natɔndɔkɔ no bo Njambe abwani botomba matai ma bo angɔjɔe bana ai Abalayama. 
LUK.3.9	Epondo esambi edɛye a cina jimele. Mole mobotiti mbuma jipele môkwɛlɛmɛ, na môdumbama a mosa. 
LUK.3.10	Bimumu bibato bamohɔjɔ bo, Êkɔ so ndeni? 
LUK.3.11	Iyo abasɔmbeja bo, Isa moto adi na simisi jibae abwani bopa emɔci ai moto yona odi ngasa. Yona odi na mia abwani bokɔ koko boa. 
LUK.3.12	Baputeja batako badoa ai yo pongono bo 
LUK.3.13	Iyo abasɔmbeja bo, T’onɔjɔeni oko bobuno botako yena ebwani. 
LUK.3.14	Basoda bamohɔjɔ koko bo, Iso ko bôkɔ boni? Iyo abasɔmbeja bo, T’odaeni oko na sanga ai bato bo bapute no likonja. T’odumbeni oko moto na bokosea. Jimani oko bo likonja lisɔkɔ no libwani.
LUK.3.15	Bato badaka na njingo a mojɔ moYoane. Ibo basusu badaka na bolɛ a milema mibu isa yo adi Masiya. 
LUK.3.16	Yoane ko abasɔmbeja, abala na bu basusu bo, Mbi nabatisaka no oko a madiba. Okina otongo ko akɛkɛ adoe yona onɔi mbi na ngulu. Mbi nitabɔngɔ bo nacingoe licinga lisapata jinde. Iyo adi bobatisa no a Mwembo Mosɛnɔke na a mosa. 
LUK.3.17	Adi na ehɛihɛi a ebɔ ende a bosɛnoja moboku monde kanga bopɛɛ mɛnɛ. Abolea ndongo a edejai ende; âtumba ko poso oko a mosa mua mobwaniti bodimea.
LUK.3.18	Yoane atɔndɔ bato Mwako Mopele boa, na abaleha na hileho binɛnɛ. 
LUK.3.19	Kumu Elode ko abakea mojɔ mu mobe a ngando jisusu jibe jima yo kɔ,—asa Yoane a blɔkɔ. 
LUK.3.20	Mojɔ bo Yoane alemoa na Elode a mojɔ moElodia, mwali omwananango, na ngando jisusu jibe jima yo kɔ.
LUK.3.21	Yana abatisama bato basusu, Yesu abatisama pongono. Yana angaka yo, Diko didipoama oko bodipoama, 
LUK.3.22	na Mwembo Mosɛnɔke motita ai yo o ekɔmɛli esungu. Kɔpi emana koko oho Diko bo, Wɛ odi Mwana’mbi ongɛnjɔ. Nadi na sepi enɛnɛ a mojɔ mowɛ.
LUK.3.23	Yana abanga Yesu elomu ende, adaka na bianga domi-isato na dea. Bato bamonjaka o mwana oYosepa, 
LUK.3.24	mwana oEli, mwana oMatata, mwana oLewi, mwana oMeleki, mwana oYanai, mwana oYosepa, 
LUK.3.25	mwana oMatatia, mwana oAmosa, mwana oNauma, mwana ’Eseli, mwana oNaga, 
LUK.3.26	mwana oMata, mwana oMatatia, mwana oSimi, mwana ’Yoseke, mwana ’Yoda, 
LUK.3.27	mwana ’Yoana, mwana oLesa, mwana oSelubabela, mwana oSalatiele, mwana oNeli, 
LUK.3.28	mwana oMɛliki, mwana ’Adi, mwana oKosama, mwana ’Elamadama, mwana ’Ele, mwana ’Yesu, 
LUK.3.29	mwana ’Eliasele, mwana ’Yolima, mwana oMatata, mwana oLewi, 
LUK.3.30	mwana oSimeona, mwana ’Yuda, mwana ’Yosepa, mwana ’Yonama, mwana ’Eliakima, 
LUK.3.31	mwana oMelea, mwana oMena, mwana oMatata, mwana oNatana, mwana oDawidi, 
LUK.3.32	mwana ’Yisai, mwana ’Obede, mwana oBoasa, mwana oSalamona, mwana oNasona, 
LUK.3.33	mwana ’Aminadaba, mwana ’Aluni, mwana ’Eselona, mwana oPalɛsɛ, mwana ’Yuda, 
LUK.3.34	mwana ’Yakobo, mwana ’Isaka, mwana ’Abalayama, mwana oTela, mwana oNakola, 
LUK.3.35	mwana oSeluga, mwana oLeu mwana oPalega, mwana ’Ɛbɛlɛ, mwana oSela, 
LUK.3.36	mwana oKainana, mwana ’Alapasada, mwana oSema, mwana oNoa, mwana oLameka, 
LUK.3.37	mwana oMatusala, mwana ’Enoka, mwana ’Yaleda, mwana oMalalele, mwana oKainana, 
LUK.3.38	mwana ’Enosa, mwana oSete, mwana ’Adama, mwana oNjambe.
LUK.4.1	Yesu aluma na Mwembo Mosɛnɔke na ahula Yoladene. Mwembo momolindea a lisobe, na Satana amomeka oho masu domi-inɛi. 
LUK.4.2	Aiyaka nongo eka a masu mamina, na aka nja a suka eehole emina. 
LUK.4.3	Satana abala na nde bo, Isa wɛ odi Mwana oNjambe, bala na litaidi bo libongoe molɛmbɛ.
LUK.4.4	Yesu amosɔmbeja bo, Mosɔnɔmɔ bo,
LUK.4.4	Moto t’ahelake na molɛmbɛ pɛ.
LUK.4.5	Satana akɛ na nde diko, amoneja makumu masusu mangondo a ehole emɔci. 
LUK.4.6	Abala na nde bo, Mbi nadi bopa wɛ kpaci emina esusu, na ekumu emakumu ma masusu; mojɔ bo madi oko ai mbi bo napɛ moto ojimaka mbi. 
LUK.4.7	Oko boa, okatita na magbunda a boso bombi, mojɔ mosusu môda oko ai wɛ.
LUK.4.8	Yesu amosɔmbeja bo, Mosɔnɔmɔ bo,
LUK.4.8	Toma sakoa Kumu Njambe owɛ; toma kɔmɛ oko yo pɛ.
LUK.4.9	Satana akɛ na nde a Yelusalema, amobakea diko dimonjongele motempelo, na abala na nde bo, Isa wɛ odi Mwana oNjambe, sadumba oho nase. 
LUK.4.10	Mojɔ bo, mosɔnɔmɔ bo,
LUK.4.10	Âpa babwɛnji bande mobeko bo babanee wɛ.
LUK.4.11	Mosɔnɔmɔ koko bo,
LUK.4.11	Bâbanda wɛ na mɔmɔ mabu,
LUK.4.11	Bo ebota ewɛ esaka lakimea a litai.
LUK.4.12	Yesu amosɔmbeja bo, Ebaeli edi bo,
LUK.4.12	T’odingee oko Kumu, Njambe owɛ.
LUK.4.13	Yana amaja yo bomeka bosusu, Satana amokina bo ambe ekina ehole etongo.
LUK.4.14	Yesu adoa koko a Galile na ngulu eMwembo, na esakoli ende enangana a makota ma masusu. 
LUK.4.15	Akojaka bato a sinagoge jibu, na bato basusu bamokumejaka.
LUK.4.16	Amea a Nasaleta, oko a ngando ema yo kandoa, na akwea a sinagoge a busa boSabata, mojɔ bo ekɔmɛli ende edaka boa. Angɔ bo alange mokanda, 
LUK.4.17	na bamopa mokanda momotɔndɔi Yisaya. Adipoa yo mokanda, anɛ esika yena edi na mosɔnɔ bo,
LUK.4.18	Mwembo moKumu modi ai mbi,
LUK.4.18	Gina bo ahɛngɛ mbi a botɔndɔ bato babokwali Mwako Mopele;
LUK.4.18	Alomini bo najebejae masungu mojɔ mobocingoa,
LUK.4.18	Bo natɔndɔe bato baya bagwa miso mojɔ mosengo emiso;
LUK.4.18	Alomini bo nabuke minyɔlɔ mibato baya bagboki,
LUK.4.19	Na a botɔndɔ mojɔ moyanga emonganji moKumu.
LUK.4.20	Adipa mokanda, amosɔmbeja ai mokoja, na akada. Ibo basusu baya badaka a sinagoge bamonja ngbe. 
LUK.4.21	Iyo abanga bobatɔndɔ bo, Mosɔnɔ moki no mongami busa bu. 
LUK.4.22	Ibo basusu bamosakoa, na bakamoa a mojɔ mobikenge bimonganji bibala yo. Babala bo, Iyo, te mwana ’Yosepa? 
LUK.4.23	Yesu abala na bu bo, Nadingaka bo odini bobala na mbi oko mondɛ mu, bo, Monganga, sesengoa wɛ mɛnɛ. Kɔ jɔno a likota liwɛ mɛnɛ, ngando jikaka so bo okɔi oho Kapalanauma. 
LUK.4.24	Abala na bu koko bo, Soti mɛnɛ, te basɔke nongo motɔndɔi a ngando ende mɛnɛ. 
LUK.4.25	Mbi natɔndɔkɔ no na soti bo, bali-babogwa badaka banɛnɛ a Yisalaele a masu maEha, yana adipama Diko bianga bisato na songe basamano, a ehole edaka linjale linɛnɛ a ngondo esusu. 
LUK.4.26	Elia ko ailomama ai okma obu. Alomama oko ai okina mwali-obogwa oSalepeta pɛ, a likota liSidona. 
LUK.4.27	Bato bamaba badaka koko banɛnɛ a Yisalaele a masu mamotɔndɔi Ehse. Pɛpɛ nongo omɔci obu ohela ko; yona ohela, oko Namana pɛ, moto oSilia. 
LUK.4.28	Yana aka ho bikenge bimina, bato basusu baya badaka a sinagoge bakɛnjɔ oko bokɛnjɔ. 
LUK.4.29	Bangɔ, bamobengana a ngando, na bakɛ na nde a diko dimono bo bamodumbe nase, mojɔ bo ngando ebu edaka a mono momina. 
LUK.4.30	Iyo ko anɔ a tei ebu, na ayana.
LUK.4.31	Yesu akɛ a ekina ngando eGalile, kombe Kapalanauma. Yana akojaka yo bato a busa boSabata, 
LUK.4.32	bakamoa a mojɔ mobokoja bonde, cina bo ebaeli ende edaka na kpaci. 
LUK.4.33	Okina momi adaka a sinagoge yona odaka na mwembo mobe, na yo abekoa bo, 
LUK.4.34	Wɛ, Yesu oNasaleta, mojɔ modukaka wɛ na su nda? Odoi jɔno a bowa so? Mbi najebaka wɛ. Odi Yona Mosɛnɔke oNjambe. 
LUK.4.35	Yesu alemoa na nde, na abala bo, Wɛ, da bogo; imana ai moto omina! Mwembo mobe modumba moto omina gbu a ndanda ebato, na momana ai yo pɛ bomobeneja nongo. 
LUK.4.36	Bato basusu babanga, bɔ mɛnɛ, na babalana bo, Gina eekenge emina edi bo? Iyo abekeaka miembo mibe na kpaci na ndangasa bo mimane, na mimanakadea. 
LUK.4.37	Na esako ende enangana a ngando jisusu jilikota limina.
LUK.4.38	Amana Yesu a sinagoge, akɛ a ndako eSimona. Bokio boSimona adaka asambi na mɔlɔ, na ba’nga Yesu a mojɔ monde. 
LUK.4.39	Iyo ama a dɔngɔ dinde, alemoa na yogo, na esia oko bosia. Na mwali angɔ bokpa na abakɔmɛ.
LUK.4.40	Basusu baya badaka na bato babego tungu na tungu, badoa na bu ai Yesu a ehole edipaka busa. Iyo abakea mɔmɔ mande ai bo, moto na moto, na abaheleja basusu. 
LUK.4.41	Miembo mibe pongono mimana ai bato banɛnɛ na migboma bo, Wɛ odi Mwana oNjambe. Iyoko alemoa na miembo; aijima bo mibale, cina bo mijebaka bo adi Masiya.
LUK.4.42	Yana ahoa busa, amana na akɛ a ekina esika a lisobe. Bato banɛnɛ ko babanga bomoduka, na bamea oko ai yo. Bapala bo bamo-dipe njea bo atabakina. 
LUK.4.43	Iyo ko abala na bu bo, Ebɔngi bo natɔndɔe Mwako Mopele moBokumu boNjambe a ngando jitongo pongono. Mbi nalomami oko a mojɔ momina. 
LUK.4.44	Oko boa akɛ atɔndɔe Miako Mipele a sinagoge jiGalile.
LUK.5.1	Yana adaka Yesu a mbongu elibale liGenesaleta, bato banɛnɛ bamohika a boka mwako moNjambe. 
LUK.5.2	Iyo anɛ mato mabae masɛmi a mbongu; badukeli ko baidaka a mato, mojɔ bo basosaka biyoma bibu. 
LUK.5.3	Atamba a bwato bomɔci, oko bwato boSimona, na amonga bo asɛngojae bwato bosine. Ada na mobondo a bwato, na akoja bato boa. 
LUK.5.4	Asieja yo mwako botɔndɔ, abala na Simona bo, Sɛngoja bwato oho a boliko, na dumba bikoto binu a mojɔ moboduka swi. 
LUK.5.5	Simona amosɔmbeja bo, Moswa’mbi, so bodukaki na bulu bosusu oko na edukea pɛ; pɛ mojɔ, mbi nadi bodumba bikoto a mojɔ moekenge ewɛ. 
LUK.5.6	Akɔ bo boa, bawa swi kanga banɛnɛ mɛnɛ. Bikoto bibu bibanga botweana 
LUK.5.7	na babea bina’bu baya badaka a bwato botongo, bo badoe a bokɔmeja. Adoa bo, balumeja mato mabae botɔ na mapaka dinda. 
LUK.5.8	Simona Pɛtɛlo, yana anɛ yo mojɔ momina, akwa nase a boso boYesu; abala bo, Kumu, pɛ bobatama na mbi, mojɔ bo nadi moto mobe. 
LUK.5.9	Iyo adaka na bɔ mɛnɛ a mojɔ moeweeli ebu eswi, na bo basusu baya badaka na nde, 
LUK.5.10	na Yakobo na Yoane pongono, bana baSebede baya badaka na Simonaa elomu. Yesu abala na Simona bo, Yɛ bobanga; banga na busa bu, ôda modukeli obato. 
LUK.5.11	Ama bo sɛmeja mato mabu, ba’mi kina oko leka losusu na bacingama na nde.
LUK.5.12	Adaka Yesu a ekina ngando, okina moto yona odaka na maba botɔ adoa ai yo, asadumba nase, boso bonde oko a kpɔtɔ, na amongɔɔnɔ bo, Kumu, wɛ okapala, obwani boheleja mbi. 
LUK.5.13	Yesu aninoja ebɔ, amobɛnjɛ, abala na nde bo, Najimi; hela oko bohela; na maba mande masia oko bosia. 
LUK.5.14	Yesu amoleha na bopipo bo atatɔndɔ nongo moto. Abala bo, Kɛ asanejae ai nganga; pa epeeli ebekea Mose a mojɔ mobohela bowɛ, bo bato bajebe. 
LUK.5.15	Gala ende ehɛ oko bohɛ, na ekɛ hohali. Bato hadoa banɛnɛ mɛnɛ a bomoka, na bo abahelejae a bego bibu. 
LUK.5.16	Iyo ko adonga ena, na akɛ a lisobe yo buki pɛ a mojɔ mobo’nga.
LUK.5.17	Yana akojaka Yesu bokina busa, BaPalusi na nganga baMibeko badaka ena. Ibo bama donga a ngando jisusu jiGalile na Yuda na Yelusalema. Ngulu eKumu edaka na nde a mojɔ mobosengoa. 
LUK.5.18	A ehole emina, bakina bami badoa na moto omokɔbɛlɛ. Bamotombaka a litɔkɔ, na bakenga bokwea na nde a tei, bo bamosambee a boso boYesu. 
LUK.5.19	Bainɛ ko nongo pokiso a bokwea a tei, a mojɔ moembamba ebato. Oko boa, bawea diko dindako na bamosoloja a esambe ende a njea eetondo, a ndanda ebato na a boso boYesu. 
LUK.5.20	Yana anɛ Yesu ejimeli ebu, abala bo, Momi, jibe jiwɛ jikinami. 
LUK.5.21	Basɔni na BaPalusi ko babanga bobomana kitɛ; babala bo, Iyo moto ndani yona obalaka mijɔ mibosambolu? Odi bokina jibe nda, te Njambe pɛ? 
LUK.5.22	Yesu acingea bilɛli bibu, na abasɔmbeja bo, Odini na bilɛli bimina a milema minu mojɔ moye? 
LUK.5.23	Mojɔ monɔi na bopipo nda?—bobala bo, Jibe jiwɛ jikinami, isa bobala bo, Angɔ, dala? 
LUK.5.24	Ino ko odini bojeba bo Mwana ’Moto adi na kpaci ya nase a bokina jibe;—oko boa abala na moto omokɔbɛlɛ bo, Mbi natɔndɔkɔ wɛ; angɔ, tomba litɔkɔ liwɛ, kɛ a ndako ewɛ. 
LUK.5.25	Iyo angɔ bokpa a boso bobu, atomba litɔkɔ linde, na akɛ a ndako ende oko na bosakoa ai Njambe. 
LUK.5.26	Bato basusu bakamoa bou mɛnɛ. Bakumeja Njambe, na badaka koko na bɔ a milema. Babala bo, Iso boni mijɔ mibokamoa busa bu.
LUK.5.27	Amana Yesu ngɔngɔ, atana okina moputeja otako, kombe ende Lewi, yona odaka a bilo etako. Yesu abala na nde bo, Gingama na mbi. 
LUK.5.28	Iyo akina leka losusu, angɔ, na acingama na Yesu. 
LUK.5.29	Lewi asɛlingoa libonje linɛnɛ a ndako ende. Bato banɛnɛ badaka na bu a mesa, baputeja batako, na bato batongo pongono. 
LUK.5.30	BaPalusi na basɔni ko babala na bacingami baYesu oko na manungunungu bo, Ino oyakakani na omwakakani na baputeja batako na bato babe mojɔ moye? 
LUK.5.31	Yesu abasɔmbeja bo, Babwani na monganga oko baya bapekaka, te baya badi banjilake. 
LUK.5.32	Mbi nadoiti a bobea bato babodongo bo bahekojae milema; nadoi a bobea oko bato babe.
LUK.5.33	Ibo babala na nde bo, Bacingami baYoane bakiaka mia bihole binɛnɛ, na bakɛkɛ a bonga. Bacingami baBaPalusi badi koko na ekɔmɛli emina. Bacingami bawɛ ko te bakiake mojɔ moye? 
LUK.5.34	Yesu abasɔmbeja bo, Momi obolongana akada na bina’nde a lihango, odingakani bo badi bokia mia? 
LUK.5.35	Momi obolongana ko adi bobɔtɔ na bu a masu mangɔngɔ, na badi bokia mia a masu mamina.
LUK.5.36	Abatɔndɔ mondɛ mu pongono. Moto t’alake eyale ekasaka eyene bo abambe na kasaka eyou. Akakɔ boa, adi bobeja kasaka eyene; na ebolo eyene, na kasaka eyou bisangiti. 
LUK.5.37	Moto t’ahangojake vino eyene ta bikutu bibiobo biyou. Akakɔ boa, vino eyene edi bobatoja bikutu bibiobo, na êsopea; bikutu bibiobo binama pongono. 
LUK.5.38	Vino eyene ebwani oko na bikutu bibiobo biyene. 
LUK.5.39	Isa moto amwaki vino eyou, atapala vino eyene. Adi bobala bo, Yena eyou enɔi na bopele.
LUK.6.1	Bokina busa boSabata, Yesu alena njea egbie jilɔsɔ. Bacingami bande batwa jikina ngbɛlɛnga jilɔsɔ, baji’bɔ na mɔmɔ, na bayaka. 
LUK.6.2	Bakina BaPalusi babala na bu bo, Ino okɔkɔni boa mojɔ moye? Osopakani mobeko moSabata. 
LUK.6.3	Yesu abasɔmbeja bo, Ino olangakinini mojɔ mokɔ Dawidi yana akaka yo nja, yo mɛnɛ na bato baya badaka na nde? 
LUK.6.4	Iyo akwea a ndako eNjambe, atomba milɛmbɛ mimokako mia mihɛngɛmɛ oko ai nganga pɛ. Ayaka milɛmbɛ mimina, na amikaba na bato baya badaka na nde. 
LUK.6.5	Yesu abala na bu bo, Mwana ’Moto adi Kumu oSabata.
LUK.6.6	Yesu akwea a smagoge, na akoja bato bokina busa boSabata. Momi omɔci adaka ena, yona odaka na ebɔ endɔke. 
LUK.6.7	Basɔni na BaPalusi bamonja na bopipo, a bonɛ isa adi bosengoa a busa boSabata, bo bamodumbe na mojɔ momina. 
LUK.6.8	Yesu ko ajeba bilɛli bibu, na abala na moto yona odaka na ebɔ endɔke bo, Angɔ; ima ya a ndanda. Iyo angɔ na ama mema. 
LUK.6.9	Yesu abala na bato bamina bo, Mbi nahɔjɔkɔ no mojɔ; Njea eMibeko edi bo? Bobwani bokɔ bopele isa bobe, bobwani boheleja isa bowa, a busa boSabata? 
LUK.6.10	Abanja basusu a dɔngɔ na dɔngɔ, na abala na moto omina bo, Ninoja ebɔ ewɛ. Iyo akɔ boa, na ebɔ ende eninoa oko boninoa. 
LUK.6.11	Bato bamina ko bakɛnjɔ kɛnjɔ enɛnɛ, na babalana a boduka njea a bodumba Yesu.
LUK.6.12	Yesu akɛ bokina busa a mono a mojɔ mobo’nga, na ayeyoa na bulu bosusu oka a bonga Njambe. 
LUK.6.13	Yana ahoa busa, abolea bacingami bande. Ahɔ domi-na-babae a tei ebu, na ababakea kombe babwɛnji. 
LUK.6.14	Simona (amobakea koko kombe Pɛtɛlo), mwangwa ’nde Andalea, Yakobo na Yoane, 
LUK.6.15	Pilipo na Balatelemi, Matayo na Toma, Yakobo mwana oAlapayo, na Simona yona odaka na kombe Selote; 
LUK.6.16	Yuda mwana oYakobo, na Yuda Iskalio yona omokaba. 
LUK.6.17	Yesu atita na bu a mono, na ama a molaba. Bacingami bande banɛnɛ badaka na nde. Bato banɛnɛ batongo batitana ai yo bo bamoke, na bo bahele a bego bibu, bato bangando jisusu jiYuda na Yelusalema, na bato baTula na Sidona a dɔngɔ dimadiba-mamukwa. 
LUK.6.18	Bato baya badingoaka a mojɔ momiembo mibe bahela pongono. 
LUK.6.19	Bato basusu baemumu bakenga bomobɛnjɛ na momɔ, mojɔ bo ekina ngulu emanaka ai yo na ebaheleja basusu.
LUK.6.20	Yesu anja bacingami bande, na abala bo,
LUK.6.20	Bojongoa ai no bato babokwali, mojɔ bo Bokumu boNjambe bodi ai no.
LUK.6.21	Bojongoa ai no baya badi na nja edɛye, mojɔ bo ôgolani.
LUK.6.21	Bojongoa ai no baya bayeaka bio edɛye, mojɔ bo ôsepani.
LUK.6.22	Bato bakalona no, bakabengana no, bakanɔngeja no, na baka-Pɔmbeja kombe enu a mojɔ moMwana ’Moto,—bojongoa ai no.
LUK.6.23	Sepani a busa bomina; pimboani na enanga; ndese enu êda enɛnɛ oho Diko, mojɔ bo basangwa ’bu bakɔ koko boa na batɔndɔi.
LUK.6.24	Bodingoa ko ai no konji; ino osini ndese enu.
LUK.6.25	Bodingoa ai no baya badi na ligola edɛye; ino ôyeani bio na mbisoli.
LUK.6.26	Bocingoa ai no yana asakoaka bato basusu no, mojɔ bo basangwa ’bu bakɔ koko boa na batɔndɔi babokosea.
LUK.6.27	Mbi ko natɔndɔkɔ no baya ba’kaka mbi bo, Palakani soki jinu; kɔkɔni bopele ai baya balonaka no. 
LUK.6.28	Jongoakani baya balakejaka no; ingakani a mojɔ mobato baya banɔngejaka no. 
LUK.6.29	Moto akabimboa wɛ a mobanga momɔci, mohekoja yo mobanga motongo. Moto akakatoa kasaka ewɛ, t’ojume oko yo simisi ewɛ pongono. 
LUK.6.30	Moto na moto yona ongaka wɛ eka, mopa yo; na moto akatomba leka lowɛ, t’obee bko leka lomina. 
LUK.6.31	Kɔni ai bato batongo o apalaka no bo bakɔe ai no. 
LUK.6.32	Isa odini na epaeli oko ai bato baya badi na epaeli ai no, obwanini bosɔ ndese a mojɔ momina? Nongo bato babe bakɔkɔ boa pongono ai baya badi na epaeli ai bo. 
LUK.6.33	Okakɔni bopele oko ai bato baya bakɔkɔ bopele ai no, obwanini bosɔ ndese a mojɔ momina? Nongo bato babe bakɔkɔ boa. 
LUK.6.34	Okabekejani mbeka oko ai baya badi bosɔmbeja koko ai no, bopele bodi jɔ? Nongo bato babe babɔjɔnɔkɔ njabo bo bajisɛ koko. 
LUK.6.35	Ino ko, toma dani na epaeli ai soki jinu; kɔkɔni bopele; bekejani na t’odaeni oko na tɛndɛ ebosɔ koko, na ndese enu êda enɛnɛ, na ôdani bana baYona oBonɔ; mojɔ bo yo akɔkɔ monganji ai baya badi na lima, na ai bato babe. 
LUK.6.36	Ikeani bato wa o adi Sangwa’nu na wa. 
LUK.6.37	T’osambejaeni oko, na ôtasambani; t’odumbeni oko na ôtadumbamani; kinani jibe, na bâkina jibe jinu. 
LUK.6.38	Dani na likabo, na bâda na likabo ai no; bâhangoja libondo lipele a esei ewɛ; bâedɛhɛ na bâepukusa bo edae botɔ mɛnɛ; mojɔ bo bâ’ngɛ libondo liwɛ oko na mwɛngi mongɛkɛ na wɛ mɛnɛ.
LUK.6.39	Abala na bu mondɛ bo, Moto yona ogwa miso abwani bopaka moto otongo yona ogwa miso bo amonejae njea? Ibo basusu babae batakwa a libɛngɛ? 
LUK.6.40	Moto yona okoaka adi ngɔngɔ jimokoja onde; akabɔngɔ ko na bokoa bonde, adi bobwana na mokoja onde. 
LUK.6.41	Onjaka mobumbu a diso limwangwao, pɛ bonɛ epaso yena edi a diso liwɛ mɛnɛ mojɔ moye? 
LUK.6.42	Obwani bobala na mwangwao bo, Mwangwa ’mbi, yɛ nahwɛ mobumbu mua modi a diso liwɛ, ena ko wɛ pɛ bonɛ nongo epaso yena edi a diso liwɛ mɛnɛ? Mokosei, peta hwa epaso a diso liwɛ mɛnɛ; oko boa odi bonɛ bohu a bohwa mobumbu a diso limwangwao.
LUK.6.43	Mole mopele te mobotake mbuma jibe, na mole mobe te mobotake mbuma jipele. 
LUK.6.44	Odi bombetea mole oko na mbuma jimole momina. Te batwake mbunga a bolongo, na mamwe a likpanda. 
LUK.6.45	Moto mopele adi na ekɔmɛli epele mojɔ bo amejaka ngando jipele a molema monde; na moto mobe adi na ekɔmɛli ebe, mojɔ boamejaka ngando jibe a molema monde. Mojɔ bo monɔkɔ momejaka oko ngando jia jinɛngi a molema.
LUK.6.46	Obeakani mbi Kumu, Kumu, mojɔ moye, pɛ ko bokɔ ngando jitɔndɔkɔ mbi no? 
LUK.6.47	Mbi nadi boneja no elimo emoto yona odoaka ai mbi na okɔkɔ ngando ji’kaka yo na mbi. 
LUK.6.48	Adi o moto yona opika ndako; alonga mombɔndɔ na ndinda, na ayoa eyoeli ecina a diko dilitai. Yana apetoa pela, mopimbola molakimea ndako emina, na moibwana boebuka, mojɔ bo edaka embilimake. 
LUK.6.49	Moto ko aka’ka pɛ nongo bokɔ, yo adi o moto yona opika ndako a diko dikpɔtɔ, te nongo a diko dilitai. Mopimbola molakimea ndako emina, na ekwa bokpa mɛnɛ. Ndako emina ebeha esusu, mojɔ monɛnɛ.
LUK.7.1	Yana asieja Yesu bobala mijɔ minde misusu na bato baya bamohokeaka, akɛ a Kapalanauma.
LUK.7.2	Okina kapitɛni obasoda adaka na mobuli, na amopalaka bou. Iyo apekaka, na yogo ende egbasoa. 
LUK.7.3	Kapitɛni, ama yo ka mojɔ moYesu, ami loma oko bakina basuku baBaYuda ai yo na bo’nga bo adoe a boheleja mobuli onde. 
LUK.7.4	Amea bo ai Yesu, bamongɔɔnɔ na bopipo, na babala bo, Obwani bokɔ mojɔ mu ai yo, mojɔ bo adi moto mobɔngɔke. 
LUK.7.5	Adi na epaeli ai bato basu, na ayoa sinagoge a mojɔ mosu. 
LUK.7.6	Yesu akɛ na bu; abatama yo ko na ndako, kapitɛni amolomea monɔkɔ na bina ’nde bo, Kumu, yɛ bosanɔngeja; mbi nitabɔngɔ bo nasɛ wɛ a ndako embi. 
LUK.7.7	Mbi nakɛiti ai wɛ mbi mɛnɛ, mojɔ bo nalɛki bo nabɔngiti. Bala oko ekenge emɔci pɛ, na mobuli ombi âhela. 
LUK.7.8	Mbi mɛnɛ nasumaka baya badi boso bombi. Nadi koko na basoda ngɔngɔ jimbi. Nakabala na okina bo akɛe, adi bokɛ. Nakabala na otongo bo adoe, adi bodoa. Nakabala na mobuli ombi bo akɔe ekina elomu, adi bokɔ. 
LUK.7.9	Yesu akamoa bou a mojɔ mokapitɛni yana aka yo bikenge bimna. Ahekoa, na abala na bato baya badaka bacingi na nde engbanga bo, Mbi natɔndɔkɔ no na soti bo napakiti nɛ ejimeli enɛnɛ boa, nongo a Yisalaele mɛnɛ. 
LUK.7.10	Baya badoa na bwɛnji basɔmbɔ a ndako, na banɛ bo mobuli ama hela a yogo ende.
LUK.7.11	Yana ahoa busa, Yesu akɛ a ekina ngando kombe Naina. Bacingami bande bakɛ na nde, na bato batongo banɛnɛ pongono. 
LUK.7.12	Yana abatama yo na toolo engando, bato bamana baya batombaka okina momi yona oma gwa. Ngwa’nde adaka mwali-obogwa na adaka namwana yona omɔci pɛ. Bato bangando banɛnɛ badaka bacingi na nde. 
LUK.7.13	Kumu, yana anɛ yo mwali omina, amokea wa. Abala na nde bo, Yɛ boyea! 
LUK.7.14	Abatama na ekinda, abakea ebɔ ai yo, na baya baetombaka ba’ma. Yesu abala bo, Mwamomi, mbi natɔndɔkɔ wɛ; angɔ! 
LUK.7.15	Yona mogo angɔ oko bongɔ, abanga bobala kɔpi, na Yesu amopa ai ngwa’nde. 
LUK.7.16	Bato basusu bagasima, bɔ bonɛnɛ. Basakoa Njambe, na babala bo, Motɔndɔi monɛnɛ angɔi a tei esu! Njambe adoi a bonja bato bande. 
LUK.7.17	Batɔndɔ mojɔ mu a ngando jisusu jiYuda, na gala ende enangana a makota matongo a mojɔ momina.
LUK.7.18	Bacingami baYoane bamojebeja ngando ji jisusu. 
LUK.7.19	Oko boa, Yoane abea bacingami bande babae, na abaloma na lihɔjɔ ai Yesu bo, Edi wɛ yona odaka na sako ebodoa, isa bombe okina otongo? 
LUK.7.20	Amea bo ai Yesu, babala na nde bo, Yoane Mobatisi alomi so ai wɛ na lihɔjɔ di; Edi wɛ yona odaka na sako ebodoa, isa bombe okina otongo? 
LUK.7.21	A ehole emina, Yesu ahelejaka bato banɛnɛ a bego, na bipeko, na miembo mibe; adipoaka koko miso mabato banɛnɛ baya bagwa miso. 
LUK.7.22	Iyo abasɔmbeja bo, Kɛni atɔndɔe Yoane mijɔ mini no na mijɔ miki no. Baya bagwa misɔ basɔkɔ njɛnɛ; bato bamitɛngu badalaka; bato bamaba bahelaka; bato babohoka badi na njoki; bagwake basɔkɔ bomɔ; bato babokwali bakaka Mwako Mopele. 
LUK.7.23	Isa mbi naditi libaku a njea emoto, moto omina âda na sepi.
LUK.7.24	Ayana bato baloma Yoane na bwɛnji, Yesu abanga bobala na emumu ebato a mojɔ moYoane. Abala bo, Ino okɛkɛni oho a lisobe a bonja ndeni? mongongo mokakumane na pwea? 
LUK.7.25	Ee, okɛkɛni oho a honja ndeni? moto yona olwaka bisenja biyɛmbuyɛmbu? Ikani, baya balwaka bisenja bibobuno na bibomwenga, na bayakaka oko leka lopele pɛ, badi oko a ndako jibakumu. 
LUK.7.26	Okɛkɛni oho a bonja ndeni? isa Motɔndɔi? Ee, mbi natɔndɔkɔ no bo, Na yo na motɔndɔi, yo anɔi bou mɛnɛ. 
LUK.7.27	Ekenge ye esɔnɔmɔ a Misɔnɔ oko a mojɔ monde bo,
LUK.7.27	Anjani, mbi nalomaka obwɛnji ombi a boso bowɛ;
LUK.7.27	Iyo âsɛimgoa njea ewɛ boso bowɛ.
LUK.7.28	Mbi natɔndɔkɔ no bo pɛpɛ nongo moto yona obotama na mwali onɔi Yoane; endele ko, yona odi moto osuka a Bokumu boDiko adi boso boude. 
LUK.7.29	Bato basusu baya baka mojɔ momina, ee, na baputeja batako pongono, bakumeja Njambe, mojɔ bo bama batisama na 
LUK.7.30	BaPalusi ko, na bakoja baMibeko, balona mokano moNjambe a mojɔ mobu, na baibatisama na Yoane.
LUK.7.31	Yesu abala bo, Mbi nadi bongɛ bato baelulu ye na ye? Bâdi o bo? 
LUK.7.32	Badi oko na ekɔmɛli ebɛngɛ baya badi a ndanda engando, na bakina babu babalanaka na batongo bo, Iso bobomi ebumba a mojɔ monu, ino ko pɛ bobua; abomi so lingondo, no pɛ boyea. 
LUK.7.33	Mojɔ bo Yoane Mobatisi adoi, pɛ boyaka molɛmbɛ, pɛ bomwaka vino, na obalakani bo adi na mwembo mobe. 
LUK.7.34	Mwana ’Moto adoi, akayake na akamwake, na obalakani bo, Anjani mogbuko na molangoi, monengi mobaputeja batako na bato babe! 
LUK.7.35	Bowɛi bodi bolonga oko na bana babowɛi.
LUK.7.36	MoPalusi omɔci abea Yesu bo ayake na nde. Yesu akwea a ndako eMoPalusi omina na ada a mesa. 
LUK.7.37	Okina mwali ongando emina, mwali ogala ebe, aka bo Yesu adaka a mesa a ndako eMoPalusi. Oko boa yo adoa na molangi moalabasata mua modaka na malasi botɔ. 
LUK.7.38	Ama a ngɔngɔ jiYesu, oko a bibota binde. Ayeaka bio, na mbisoli jinde jitanga a diko dibibota biYesu, na abihakoa na swe jimolo monde. Ahia bibota binde na abisuoa malasi. 
LUK.7.39	Iyo MoPalusi ko yona obea Yesu a boyaka, yana anɛ yo mojɔ momina, alɛ a molema monde bo, Moto yo, akɔki yo da motɔndɔi soti, ka ajebi mwali omina yona omobɛnjɛkɛ na mɔmɔ, na ajebi koko ekɔmɛli ende, mojɔ bo adi moto mobe. 
LUK.7.40	Yesu ko amosɔmbeja, abala na nde bo, Simona, mbi nadi na mokina mojɔ a bobala na wɛ. Iyo ajɔ bo, Mokoja, bala ke. 
LUK.7.41	Yesu abala bo, Bato babae babeka likonja ai moto, okina obu, pata mikama mitano, yona otongo pata domi-itano. 
LUK.7.42	Ibo ko baidaka na likonja a bosieja nongo, na yo abakinea oko bokinea. Obu babae, odi bonɔ na epaeli ai moto omina nda? 
LUK.7.43	Simona asɔmbeja bo, Yona olɛkɛ mbi, oko yona odaka na nongo enɛnɛ na amokinea. Yesu abala na nde bo, Olongi. 
LUK.7.44	Ahekoa ai mwali, na ahala na Simona bo, Onɛkɛ mwali yoyo? Akwei mbi a ndako ewɛ, opiti mbi madiba a mojɔ mobibota bimbi. Iyo ko atangejai mbisoli jinde a bibota bimbi, na abihakoi na swe jinde. 
LUK.7.45	Wɛ pɛ bohia mbi nongo; akwei mbi ya ko, yo akiniti bibota bimbi bohia. 
LUK.7.46	Wɛ osuoiti molo mombi sali. Iyo ko asuoi bibota bimbi malasi. 
LUK.7.47	A mojɔ momina, mbi natɔndɔkɔ wɛ bo jibe jinde jia jidi jinɛnɛ, jikinami, mojɔ bo adi na epaeli enɛnɛ. Moto ko akasɔ boyɛ bokɛkɛ, adi oko na epaeli ekɛkɛ. 
LUK.7.48	Yesu abala na mwali bo, Jibe jiwɛ jikinami. 
LUK.7.49	Baya badaka na nde a mesa babanga bobalana bo, Iyo moto ndani yona okinaka jibe? 
LUK.7.50	Yesu ko abala na mwali bo, Ejimeli ewɛ ehelejai wɛ; yana na bowi.
LUK.8.1	Ngɔngɔ mweka, Yesu akɛ mokina mɔngɔ a ngando na ngando, ngando jinɛnɛnɛ, na ngando jikɛkɛ. Atɔndɔ Mwako Mopele, na ajebeja bato mojɔ moBokumu boNjambe. 
LUK.8.2	Bacingami bande domi-na-babae bamopaka, na bakina bali baya bama hela a miembo mibe na bego; Malia oMagadala yona oma hela a miembo mibe sambo, 
LUK.8.3	Yoana mwali oKusa yona odaka mokɔmɛli oElode, na Susana, na bakina batongo koko baya bamokɔkɔ monganji na likonja libu.
LUK.8.4	Yana atitana bato banɛnɛ mɛnɛ, na adonga bato a ngando na ngando bo badoe ai yo, abala na bu mondɛ mu. 
LUK.8.5	Okina moto akɛ a bomɛsɛ ngua a gbie. Yana amɛsɛkɛ yo, jikina ngua jikwa a dɔngɔ dinjea. Bato badɛhɛ ngua jimina na bibota bibu, na mbulu bajikoma. 
LUK.8.6	Jikina jitongo jikwa a diko dilitai linɛnɛnɛ; ama ju tɔ, jimi wɔsɔsɔ oko bowɔsɔsɔ cina etaka emadiba. 
LUK.8.7	Jikina jitongo jikwa a tei enjani; njani jidaka na bohohu, na jigbokeja ngua. 
LUK.8.8	Jikina jitongo koko jikwa a kpɔtɔ jipele, jikandoa na jibota mokama-mokama. Asieja yo bobala mojɔ momina, abekoa bo, Isa moto adi na matoi manjoki, yɛ ahokee.
LUK.8.9	Bacingami bande bamohɔjɔ cina emondɛ momina. 
LUK.8.10	Iyo abasɔmbeja bo, Mijɔ miBokumu boNjambe miboloi ai no bo omijebeni; midi a tei emindɛ ko a mojɔ mobato batongo, bo batanɛ, nongo adi bo na njɛnɛ, na bo batacingea, nongo adi bo na njoki. 
LUK.8.11	Gina emondɛ oko ye; ngua jidi Ebaeli eNjambe. 
LUK.8.12	Ijia jidi a dɔngɔ dinjea, oko baya bakaka. Satana ko adoaka na acinoaka ebaeli emina a milema mibu, bo basaka jima na basaka hela. 
LUK.8.13	Ijia jidi a litai, oko baya bakaka na basɔkɔ ebaeli na sepi. Bapeliti ko njeli; ejimeli ebu etayeyoaka ehole eyai, na bangwaka a ehole ebomeka. 
LUK.8.14	Ngua jia jikwa a tei enjani jidi oko bato baya bakaka, bayanaka na bakinaka bo ebaeli egboke na mikakwano, na likonja, na ngando jingasangasa jingondo. Ibo babotaka oko mipapa pɛ. 
LUK.8.15	Ijia jikwa a kpɔtɔ jipelejidi oko baya bakaka na babaneaka ebaeli a milema mipele mibowi. Ibo badi na lingbangba, na babotaka mbuma.
LUK.8.16	Moto akayoja paka, atabomba paka emina a cina eteni isa cina egbagba. Aebakeaka a mesa, bo baya bakweaka banɛe bohu. 
LUK.8.17	Mojɔ bo ngando jibombamake jiboloa jisusu, na jia jikundami jîkukuoama jisusu, bo bato bajebe. 
LUK.8.18	Toma nganjamani na mijɔ mikaka no. Mojɔ bo, yona opeli âsɔ koko; yona ko odi oko ngasa, badi bomokatoa leka lodingaka yo bo apeli.
LUK.8.19	Nange eYesu na bananango badoa a ehole emina. Bainɛ ko njea a bobatama na nde a mojɔ moembamba ebato. 
LUK.8.20	Bakina babala na nde bo, Ngwao na banangwao badi oho sokolu. Bapalaka bo banɛnɛe na wɛ. 
LUK.8.21	Iyo asɔmbeja bo, Ngwa’mbi na banangwa ’mbi badi oko baya bahokeaka na basumaka Ebaeli eNjambe.
LUK.8.22	Yesu atamba na bacingami bande a bwato bokina busa. Abala na bu bo, Yɛni so bolekele oho a dɔngɔ ditongo dilibale. Oko boa bakɛ. 
LUK.8.23	Alekelaka bo, yo ahwɛ hiɔ. Mopomba modoa a libale; madiba manɛnɛ makwea a bwato, na bapa njupi mɛnɛ. 
LUK.8.24	Babatama na Yesu, bamosisoja, babala na nde bo, Moswa’su, moswa’su; iso bodindi! Iyo asisoa, asia pwea na mula monɛnɛ, na mopomba moyɛyɔ bowi mɛnɛ. 
LUK.8.25	Abala na bu bo, Ejimeli enu edoni? Ibo ko bagbɛlɛmwana na bɔ. Bakamoa bou, na babalana bo, Iyo moto ndani? Nongo akabala na pwea na madiba, bamosumaka.
LUK.8.26	Basɛmɛ a ngunda eBaGelasa yena eyɛli Galile. 
LUK.8.27	Yana aduboa yo a ngondo, asongana na okina momi ongando emna yona odaka na miembo mibe. Ama yeyoa ekoka, pɛ bolwa nongo bisenja, pɛ boda nongo a ndako, oko a bisɛmɔ pɛ. 
LUK.8.28	Yana anɛ yo Yesu, agboma, na akwa a boso bonde. Abekoa bo, Yesu, Mwana oNjambe oBonɔ! Odoi a boduka na mbi mojɔ? Yɛ bodingojani! mbi na-ngɔɔnɔkɔ wɛ. 
LUK.8.29	Mojɔ bo Yesu atɔndɔ mwembo mobe bo momane ai moto omina. (Mwembo momina momodumbaka mandɛli-mandɛli. Bamo’saka mikɛsɛ, na bamokandaka na minyɔlɔ. Iyo ko amitwaka oko botwa, na mwembo mobe momolabojaka a esika.) 
LUK.8.30	Yesu amohɔjɔ bo, Kombe ewɛ nda? Iyo asɔmbeja bo, Lindundu, cina bo miembo mibe minɛnɛ mima kwea a tei ende. 
LUK.8.31	Miembomibe mingɔɔnɔ Yesu bo atamibengana a mombɔndɔ mua mopeliti cina. 
LUK.8.32	Bwela bonɛnɛ bongulube bodaka bokayake a mono. Oko boa, miembo mibe mingɔɔnɔ Yesu bo amipɛ njea a bokwea a tei engulube, na yo ajima. 
LUK.8.33	Miembo mibe mimana ai moto, na mikwea a tei engulube. Bwela bosusu bokilima mbango a mono oko a libale, na bagwa a madiba. 
LUK.8.34	Yana anɛ banjeli bangulube mojɔ momina, bacia oko bocia. Batɔndɔ bato mojɔ momina a ngando na a njea jigbie. 
LUK.8.35	Oko boa bato bakɛ a bokokeleja mojɔ. Amea bo ai Yesu, batana moto yona ohela a miembo mibe. Iyo adaka na mobondo a bibota biYesu. Ama lwa bisenja, adaka na yongi epele, na babanga oko bobanga. 
LUK.8.36	Bato baya banɛ mojɔ babajebeja njea ema bela na moto omina a miembo mibe. 
LUK.8.37	A mojɔ momina, bato basusu balikota liBaGelasa bangɔɔnɔ Yesu bo ayane, mojɔ bo badaka na bɔ bonɛnɛ mɛnɛ. Oko boa yo atamba a bwato, na ayana. 
LUK.8.38	Moto yona ohela a miembo mibe amonga njea bo akɛe na nde. Yesu ko amoyaneja; abala na nde bo, 
LUK.8.39	Sɔmbɔ a ngando ewɛ, tɔndɔ mojɔ monɛnɛ mokɔi Njambe ai wɛ. Oko boa, yo ayana, akɛ atɔndɔe bato a ngando esusu mojɔ mosusu mokɔ Yesu ai yo.
LUK.8.40	Bato banɛnɛ basɔ Yesu na sepi a lihule linde, mojɔ bo ibo basusu badaka na njingo ai yo. 
LUK.8.41	Okina momi adoa, kombe ende Yailo. Iyo adaka mosuku osinagoge; asadumba a bibota biYesu na amongɔɔnɔ bo akɛe a ndako ende. 
LUK.8.42	Mojɔ bo adaka na mwamwali omɔci pɛ yona odaka na bianga domi-na-bibae na dea, na adaka asambi na yogo egbasoake mɛnɛ.
LUK.8.42	Yana adalaka yo a njea, bato bamombambameja bou. 
LUK.8.43	Okina mwali adaka acingi na nde engbanga yona odaka na yogo eekia bianga domi-na-bibae. Ama sieja likonja linde lisusu na nganga basengo; ibo ko baihɔnɔ bomoheleja a yogo ende. 
LUK.8.44	Mwali omina abɛnjɛ gbomba ekasaka eYesu na ebɔ ende, na ekia ende ekoka bokpa. 
LUK.8.45	Yesu ko abala bo, Obɛnjɛi mbi na ebɔ nda? Bato basusu bangana. Pɛtɛlo ko na batongo baya badaka na nde, babala na Yesu bo, Moswa’su, bato bahikaka wɛ banɛnɛ mɛnɛ, na bambambamejaka wɛ. 
LUK.8.46	Yesu ko abala bo, Moto omɔci abakei ebɔ ai mbi. Najebi bo ekina ngulu emani ai mbi. 
LUK.8.47	Yana anɛ mwali bo mojɔ monde moboloa, adoa na mongongoma na asadumba a boso boYesu. Atɔndɔ mojɔ mosusu a boso bobato basusu, bo ahela a yogo ende bokpa a eholeebɛnjɛ yo Yesu na ebɔ. 
LUK.8.48	Yesu abala na nde bo, Mwana’mbi, ejimeli ewɛ ehelejai wɛ; yana na bowi.
LUK.8.49	Abalaka yo boa, okina moto omosuku osinagoge adoa na abala bo, Yɛ bonɔngeja koko Mokoja! Mwana’wɛ agwi. 
LUK.8.50	Yana aka Yesu ekenge emina, abala na mosuku bo, Yɛ bobanga! Jima oko bojima na yo âhela. 
LUK.8.51	Amea Yesu a ndako, ajima bo Pɛtɛlo, na Yoane, na Yakobo, na sange’mwana na ngwa’nde, bakwee na nde a tei, pɛpɛ nongo okina otongo. 
LUK.8.52	Bato basusu badaka bakayee a mojɔ mobogwa bomwamwali. Yesu abala bo, T’oyeeni oko. Iyo aditi mogo. Ahwɛi oko hiɔ pɛ. 
LUK.8.53	Ibo ko bamosɛkɛ, mojɔ bo bajebaka bo agwa. 
LUK.8.54	Iyo ko apea ebɔ ende, amobea bo, Mwana, angɔ! 
LUK.8.55	Mwembo monde mohula, na angɔ bokpa. Na Yesu abatɔndɔ bo bamopɛ ekina eka eboyaka. 
LUK.8.56	Baboti bande bakamoa na bokamoa bonɛnɛ. Yesu ko abaleha bo batatɔndɔ nongo moto mojɔ momina.
LUK.9.1	Yesu abolea bacingami bande domi-na-babae. Abapa ngulu na kpaci a bodumba miembo mibe, na a boheleja bato a bego. 
LUK.9.2	Abaloma a botɔndɔ mwako moBokumu boNjambe, na a bosengoa babego. 
LUK.9.3	Abala na bu bo, T’otombeni oko leka a mojɔ momɔngɔ monu; pɛpɛ nongo pango, isa litɔngi, isa molɛmbɛ, isa likonja, na pɛ botombani kasaka jibae. 
LUK.9.4	Okakweani a ekina ndako, yeyoani a ndako emina oko a ehole enu ebodonga. 
LUK.9.5	Bato bamiti sɔ no bopele a ekina ngando, okadongani a ngando emina, toma hakoani dutu libibota bmu, o eleho ai bo. 
LUK.9.6	Oko boa bakɛ bakatɔndɔe Mwako Mopele a ngando na ngando, na basengoa babego a bisika bisusu.
LUK.9.7	Yana aka kumu Elode mwako mongando jisusu jikɔkɔ Yesu, adaka na mokakwano. Mojɔ bo bakina babalaka bo Yoane adaka koko mɔ. 
LUK.9.8	Batongo babalaka bo Elia ahula; na batongo koko babalaka bo okina motɔndɔi oehelehele angɔ a bogwa. 
LUK.9.9	Elode abala bo, Mbi natɛndɔ Yoane molo; ngando ko jikaka mbi a mojɔ momoto omina,—iyo ndani? Oko boa adaka na posa bo amonɛe.
LUK.9.10	Yana ahula babwɛnji, batɔndɔ Yesu ngando jima bo kɔ. Iyo ababea bo bakɛe na nde a esika ebowi a dɔngɔ dingando, kombe Betesaida. 
LUK.9.11	Bato ko, aka bo mojɔ momina, bamokimana oho. Iyoaba’sɔ bopele, abala na bu a mojɔ moBokumu boNjambe, na aheleja bato baya badaka na bego. 
LUK.9.12	Abenga busa bodipa, bacingami domi-na-babae badoa, babala na nde bo, Yaneja bato edɛye bo bakɛe a ngando jia jibati na su, na a ngando jibato bagbie, a mojɔ mobohwɛ, na a boduka leka loboyaka; mojɔ bo esika ye edi so edi oko ngasa. 
LUK.9.13	Iyo abala na bu bo, Bapani leka Ioboyaka no bɛnɛ. Ibo basɔmbeja bo, Iso bodi oko na milɛmbɛ mitano pɛ, na swi babae,—bomiti kɛ a bosomba mia a mojɔ mobato ba basusu. 
LUK.9.14	Mojɔ bo bato badaka koto jitano na dea. Yesu abala na bacingami bande bo, Dejani bato nase mongbanga-mongbanga, bato domi-itano domi-itano. 
LUK.9.15	Ibo bakɔ boa, na badeja bato basusu nase. 
LUK.9.16	Yesu atomba milɛmbɛ mitano na swi babae; akahoa miso diko, ajongoa milɛmbɛ na swi, amibuka, na amipa ai bacingami bo bamikabe na bato. 
LUK.9.17	Ibo bayaka kanga basusu, ligola mɛnɛ. Bandoa koko bikenge bia bidika, sanga domi-na-jibae botɔ.
LUK.9.18	Yana adaka Yesu a bonga yo buki, bacingami badaka na nde hulelu. Iyo abahɔjɔ bo, Bato babalaka bo mbi nadi nda? 
LUK.9.19	Bamo-sɔmbeja bo, Yoane Mobatisi; bakina batongo ko babalaka bo odi Elia, na bakina batongo koko babalaka bo okina motɔndɔi oehelehele ahuli. 
LUK.9.20	Ahahɔjɔ koko ho, Ino bɛnɛ ko obalakani bo mbi nadi nda? Pɛtɛlo amosɔmbeja bo, Masiya oNjambe. 
LUK.9.21	Iyo ko abaleha na bopipo, na abalemba bo batatɔndɔ nongo moto mojɔ momina. 
LUK.9.22	Abala bo, Mwana ’Moto adi bodingoa bou mɛnɛ. Basuku, na basuku banganga, na basɔni, badi bomodumba na bâmowa, na ângɔ koko a busa bomasato.
LUK.9.23	Abala na bu basusu bo, Isa okina moto apalaka bosusa mbi, yɛ apete salona yo mɛnɛ, atombe mole-mobokea monde tu busa bo asuse mbi. 
LUK.9.24	Mojɔ bo, moto na moto yona opalaka bobanea mohelo monde, âmonameja oko bonameja. Moto ko yona onamejaka mohelo monde a mojɔ mombi, âmoheleja. 
LUK.9.25	Mojɔ bo, moto akakonja ngondo esusu mɛnɛ, na akanameja mohelo monde, isa akasabungeja, adi bobɔngɔ na ye? 
LUK.9.26	Isa moto a’kaka sɔni a mojɔ mombi na bibaeli bimbi, Mwana ’Moto âmokea sɔni yana âdoa yo a ekumu ende na ekumu eSango na babwɛnji basɛnɔke. 
LUK.9.27	Mbi natɔndɔkɔ no na soti bo bakina badi ya mema baya bata’nɛ bogwa oko banɛkini Bokumu boNjambe.
LUK.9.28	Bikenge bimina bisia, na yana anɔ masu bomwambe, Yesu abea Pɛtɛlo na Yoane na Yakobo, na akɛ na bu a mono a mojɔ mobo’nga. 
LUK.9.29	Yana angaka yo, boso bonde bokindoa elimo etongo; bisenja binde bipua bopɛɛ mɛnɛ, na bidaka na bolailai. 
LUK.9.30	Bato bami babae, oko Mose na Elia, badoa bundumo na basola na nde. 
LUK.9.31	Ibo bamana a eyembi eekumu, na babala a mojɔ mobogwa bonde bokɛkɛ yo agwɛ a Yelusalema. 
LUK.9.32	Pɛtɛlo ko na bacingami batongo baya badaka na nde, bangbɔngɔkɔ na hiɔ; endele ko, badika misu. Oko boa banɛ ekumu ende, na bami babae baya badaka na nde. 
LUK.9.33	Yana abɔtɔnɔkɔ bato bamina na Yesu, Pɛtɛlo abala na nde bo, Moswa’su, modi mojɔ mopele bo so bodae ya. Kina bopike maako masato, dikina a mojɔ mowɛ, ditongo a mojɔ moMose, na ditongo koko a mojɔ moElia,—cina bo aijeba mojɔ mobobala. 
LUK.9.34	Abalaka yo boa, eyembi etita na ebahua. Ibo badaka na bɔ yana akwea bo a eyembi. 
LUK.9.35	Na kɔpi emana a eyembi bo, Iyo adi Mwana’mbi. Mbi namobɔ; mohokeani. 
LUK.9.36	Yana abalaka kɔpi emina, Yesu adika yo buki pɛ. Bacingami babomba mojɔ momina. Baitɔndɔ nongo moto a masu mamina mojɔ monɛ bo.
LUK.9.37	Batita a mono yana ahoa busa, na bato banɛnɛ badoa a bosongana na nde. 
LUK.9.38	Okina momi adaka a tei eemumu ebato, na yo abekoa bo, Mokoja, mbi nangɔɔnɔkɔ wɛ bo onje mwana’mbi momi; mwana’mbi omɔci oko yo. 
LUK.9.39	Mokina mwembo momopeaka, na agamaka bokpa. Mwembo momodumbaka gbu, na mapuli mamanaka a monɔkɔ monde; monaka na nde na bopipo mɛnɛ, na mokamana ai yo momokinaka na pola jinɛnɛ. 
LUK.9.40	Nangɔɔnɔki bacingami bawɛ bo bamejae mwembo, bo ko pɛ bohɔnɔ. 
LUK.9.41	Yesu asɔmbeja bo, Elulu epɛndɔ na libwano! enina ôda mbi na nu? nâhɔnɔ mijɔ minu ekoka o bo? Doa na mwana ’wɛ jɔno. 
LUK.9.42	Yana adoaka yo, mwembo mobe momodumba na momolulumeja. Yesu ko alemoa na mwembo mobe, aheleja mwa’momi na amosɔmbeja ai sangwa’nde. 
LUK.9.43	Bato basusu bakamoa a mojɔ mongulu enɛnɛ eNjambe.
LUK.9.43	Adaka bo basusu na bokamoa a mojɔ mongando jisusu jikɔkɔ Yesu, yo abala na bacingami bande bo, 
LUK.9.44	Hokeani bopele bikenge bimina, mojɔ bo Mwana ’Moto adi bokabama a mɔmɔ mabato. 
LUK.9.45	Bacingami ko baicingea ekenge emina; cina emina ebombama ai ’bo, bo batacingea; na baimohɔjɔ cina emina a mojɔ mobɔ.
LUK.9.46	Bacingami babanga bobomana kitɛ a mojɔ momoto yona odaka na bosuku a tei ebu. 
LUK.9.47	Yana anɛ Yesu cina emojɔ mobomaka na bu kitɛ a milema mibu, atomba mwana mokɛkɛlɛkɛ, amodeja a dɔngɔ dinde, 
LUK.9.48	na abala na bu bo, Yona osɔkɔ mwana yoyo mokɛkɛlɛkɛ a kombe embi, asɔkɔ mbi mɛnɛ; na yona osɔkɔ mbi asɔkɔ yona olomani. Mojɔ bo yona odi ngɔngɔ jinu basusu, odi ng bosuku oko yo.
LUK.9.49	Yoane amosɔmbeja bo, Moswa ’su, iso boni okina moto akadumbe miembo mibe a kombe ewɛ, na bomolembi, mojɔ bo atacingamaka na su. 
LUK.9.50	Yesu abala na nde bo, T’omolembeni oko; mojɔ bo isa moto aditi na su soki adi a dɔngɔ disu.
LUK.9.51	Yana abatama ehole ende ebodonga a ngondo, Yesu anda ngapa bo akɛe a Yelusalema, na asueja bato boso na bwɛnji. 
LUK.9.52	Ibo bakɛ, na bamea a ekina ngando eBaSamalia bo basɛlingoe esika a mojɔ monde. 
LUK.9.53	Bato ko baipala bo bamo’sɛ, mojɔ bo boso bonde bonjaka oko njea eYelusalema. 
LUK.9.54	Yana anɛ bacingami bande Yakobo na Yoane mojɔ momina, babala bo, Kumu, opalaka bo bobee mosa mohule Diko a botumba bato bamina? 
LUK.9.55	Iyo ko ahekoa na alemoa na bu. 
LUK.9.56	Oko boa bakɛ a ekina ngando etongo.
LUK.9.57	Amaka bo dala a njea, okina momi ami bala oko na nde bo, Mbi nadi bosusa wɛ a bisika bisusu hikɛkɛ wɛ. 
LUK.9.58	Yesu amosɔmbeja bo, Kpia badi na mikpo; mbulu badiko badi na mobo; Mwana ’Moto ko apeliti esika a bosuka molo monde. 
LUK.9.59	Abala na moto otongo bo, Gingama na mbi. Iyo ko asɔmbeja bo, Kumu, kinani napete kɛ a bopusea sangwa’mbi. 
LUK.9.60	Yesu abala na nde bo, Kina bagwake bapusee bagwake babu bɛnɛ. Wɛ ko, kɛ ananganejae mwako moBokumu boNjambe. 
LUK.9.61	Okina otongo koko abala na Yesu bo, Kumu, mbi nadi bosusa wɛ; kinani ko napete kɛ a ndako embi bo naseane na bato bambi. 
LUK.9.62	Yesu abala na nde bo, Moto yona obanga bolia gbie akangwa, atabɔngɔ na Bokumu boNjambe.
LUK.10.1	Ngɔngɔ jimina, Kumu ahɔ bacingami batongo domi-sambo. Abaloma boso bonde, bato babae babae, a ngando jisusu, na bisika bisusu bikanaka yo bokɛ. 
LUK.10.2	Abala na bu bo, Lituna lindongo lidi linɛnɛ; basali ko badi oko baleka pɛ. Oko boa, mgakani Kumu olituna bo alome basali a lituna linde. 
LUK.10.3	Kɛni; hokeani ko; mbi nalomaka no o bana babata baya bahikami na swa. 
LUK.10.4	T’otombeni oko litɔngi lilikonja, nongo libenga, nongo sapata; pɛ bobɛjɛni moto a njea. 
LUK.10.5	Omaka kweani a ekina ndako, peta balani bo, Bowi a ndako ye! 
LUK.10.6	Moto obowi akada ena, bowi bonu bodi boyeyoa na nde; isa aditi, bowi bonu bodi bohula ai no hɛnɛ. 
LUK.10.7	Dani oko a ndako emina; yakani na mwakani leka lopaka bato no, mojɔ bo mosali abwani bosɔ pɔsɔ ende. Pɛ bokɛni a ndako ndako. 
LUK.10.8	Okameani a ekina ngando, na bakasɔ no bopele, na bakapa no boyaka, yakani oko leka lomina. 
LUK.10.9	Helejani babego a ngando emina; balani na bu bo, Bokumu boNjambe bobatami na nu. 
LUK.10.10	Okameani a ekina ngando, na bato pɛ bosɔ no bopele, dalani a licilinga lingando na balani bo, 
LUK.10.11	Iso bohakoaka dutu lingando enu lia licingi na bibota bisu, o eleho ai no; pɛ mojɔ, toma jebani bo Bokumu boNjambe bobatami. 
LUK.10.12	Na mokindo mongando emina, na mokindo moSɔdɔmɔ, mbi natɔndɔkɔ no bo mokindo mongando emina monɔbi mua moSɔdɔmɔ na bopipo a busa bomina. 
LUK.10.13	Ee Kolasina, monɔngɔ ai no! Ee Betesaida, monɔngɔ ai no! Akɔkɔ bo nɛ mindumba minɛkɛ no, ka Tula na Sidona bahekoja milema mibu eyou, balwa bipupu, na basasuoa mihulu. 
LUK.10.14	A mojɔ momina, mokindo monu monɔbi mua moTula na Sidona na bopipo a busa boEsambi. 
LUK.10.15	Ee Kapalanauma, odingaka bo odae na ekumu eDiko? Odi botita nase oko a Seolo. 
LUK.10.16	Moto akahokea no, ahokeaka mbi. Moto ko akalona no, alonaka mbi. Na yona olonaka mbi, alonaka yona olomani.
LUK.10.17	Ibo Domi-sambo bahula na sepi. Babala bo, Kumu, nongo miembo mibe misumaka so a kombe ewɛ. 
LUK.10.18	Yesu abala na bu bo, Satana yona odaka Diko akwa o mokalimo; mbi namonɛ. 
LUK.10.19	Mbi napi no kpaci soti a bodɛhɛ njɔ, na koolo, na a hogbokeja ndangasa esoki; pɛpɛ nongo eka edi bopekeja no. 
LUK.10.20	Endele ko, t’osepeni oko a mojɔ momina, bo miembo mibe misumaka no. Dani oko na sepi cina bo kombe jinu jisɔnɔmɔ oho Diko.
LUK.10.21	Yesu aluma na sepi eMwembo Mosɛnɔke a ehole emina, na abala bo, Sesa, Kumu oDiko na nase, mbi nasakoaka wɛ, cina bo obomba ngando ji ai bato babowɛi na bato baejebeli, na ojibolojai ai bana bakɛkɛ. Ee Sesa, monganji momina modaka bolulea bowɛ. 
LUK.10.22	Sangwa’mbi apa leka losusu ai mbi. Pɛpɛ nongo moto ojebaka yona odi Mwana; Sango pɛ ajebaka. Na pɛpɛ nongo moto ojebaka yona odi Sango; Mwana pɛ ajebaka. Mwana akapala, adi bomoboloja ai moto. 
LUK.10.23	Yesu ahekoa ai bacingami bande na abala oko na bu pɛ; abala bo, Miso maya manɛkɛ ngando jinɛkɛ no madi na bojongoa. 
LUK.10.24	Mojɔ bo mbi natɔndɔkɔ no bo batɔndɔi banɛnɛ, na bakumu banɛnɛ, badaka na posa a bonɛ ngando jinɛkɛ no; baijinɛ ko. Badaka koko na posa a boka ngando jikaka no; baijika ko.
LUK.10.25	Okina nganga oMibeko angɔ a bomeka Yesu. Abala bo, Mokoja, êkɔ mbi nda bo nasangoe bomɔ bua bodi oko na bosusu? 
LUK.10.26	Yesu abala na nde bo, Mosɔnɔ a Mibeko modi bo? Mojɔ molangaka wɛ ena nda? 
LUK.10.27	Iyo asɔmbeja bo,
LUK.10.27	Toma pala Kumu Njambe owɛ na molema mowɛ mosusu, mwembo mowɛ mosusu, ngulu ewɛ esusu, bolɛ bowɛ bosusu; na toma pala motuteano mowɛ o asapalaka wɛ mɛnɛ.
LUK.10.28	Yesu abala na nde bo, Olongi; kɔ boa nongo ohele. 
LUK.10.29	Iyo ko apala bo asalongejae, na abala na Yesu bo, Motuteano mombi nda? 
LUK.10.30	Yesu amosɔmbeja bo, Okina momi adonga a Yelusalema bo akɛe a Yeliko, na asaka na mibengo a njea. Ibo batomba leka londe losusu, bamotua na bopipo, na ayana bo, bamokina o mogo. 
LUK.10.31	Okina nganga otempelo adaka a njea emina pongono. Iyo ko, yana anɛ yo moto omina, amobamba oko bobamba, na anɔ. 
LUK.10.32	Okina MoLewi koko boa; amea yo a esika emina, amonɛ, amobamba na anɔ oko bonɔ. 
LUK.10.33	Okina MoSamalia ko yona okɛkɛ mokina mɔngɔ, amea a esika edaka moto omina. Yana amonɛ yo, amokea wa. 
LUK.10.34	Abatama na nde, ahua pola jinde, na ajisuoa sali na vino. Amobakea a punda onde mɛnɛ, akɛ na nde a ndako epasaje na amohanea. 
LUK.10.35	Yana ahoa busa, ameja bikenge bilikonja bibae, abipa moswa ’ndako, abala na nde bo, Mobanea bopele; okamosombea leka, na likonja didi pɛ bobwana, mbi nadi bolisɔmbeja ai wɛ a lihule limbi. 
LUK.10.36	Motuteano momoto yona osaka na mibengɔ nda? Obu basato nda? Wɛ olɛkɛ bo? 
LUK.10.37	Iyo asɔmbeja bo, Oko yona omokea wa. Yesu abala na nde bo,
LUK.10.37	Wɛ, kɛ okakɔe boa pongono.
LUK.10.38	Yesu amea a ekina ngando a njea ebu, na mwali omɔci, kombe ende Malata amosɔ a ndako ende. 
LUK.10.39	Iyo adaka na mwangwa ’nde omɔci, kombe ende Malia, na yo ada na mobondo a bibota biKumu a bohokea hokoja honde. 
LUK.10.40	Malata ko adaka na mokakwano a mojɔ moelomu enɛnɛ endako. Oko boa yo akɛ ai Yesu, abala na nde bo, Kumu, otajebaka bo mwangwa ’mbi akini elomu esusu endako oko ai mbi pɛ? bala na nde bo akɔmejae mbi. 
LUK.10.41	Kumu ko amosɔmbeja bo, Malata, Malata, wɛ okakwanaka na oyayoaka na mijɔ minɛnɛ. 
LUK.10.42	Mojɔ momɔci pɛ mobwani. Malia ahɔi libondo lipele, na moto atalikatoa ai yo.
LUK.11.1	Yesu adaka a bonga a ekina esika. Yana asieja yo bo’nga, mocingami onde omɔci abala na nde bo, Kumu, bokoja so bonga o akoja Yoane bacingami bande. 
LUK.11.2	Iyo abala na bu bo, Yana angaka no, balani bo,
LUK.11.2	Sesa, yɛ kombe ewɛ esumame;
LUK.11.2	Yɛ Bokumu bowɛ bodoe.
LUK.11.3	Bopa so milɛmbɛ busa na busa.
LUK.11.4	Bokina so jibe jisu,
LUK.11.4	Mojɔ bo so bokinaka moto na moto yona okɔi bobe ai so.
LUK.11.4	Bambeja so a njea ebomeka.
LUK.11.5	Abala na bu koko bo, Okina onu akada na mina’nde, adi bokɛ ai yo na bulu tei, adi bobala na nde bo, Moninga, bekejani milɛmbɛ misato. 
LUK.11.6	Mojɔ bo okina mina’mbi amei a esika embi a mɔngɔ monde, na mbi napeliti eka a bomonea yo. 
LUK.11.7	Yona odi a ndako tei adi bomosɔmbeja bo, Yɛ bonɔngeja mbi! Nakandi modipe. Iso na bana bambi bosami. Ebɔngiti bo mbi nakine gbagba embi bo napɛ wɛ milɛmbɛ. 
LUK.11.8	Mbi ko natɔndɔko no bo, Isa aditi bongɔ bo amopɛ milɛmbɛ mojɔ bo adi mina’nde, adi bongɔ ko na âpa moto omina leka losusu lua lotakaka na nde, akada na lingbangba, pɛ sɔni.
LUK.11.9	Mbi natɔndɔkɔ no bo, Ingakani nongo osɛni. Dukakani nongo obolojaeni. Bimboakani na modipe môdipoama ai no. 
LUK.11.10	Mojɔ bo moto na moto yona ongaka asɔkɔ. Yona odukaka abolojaka. Modipe modipoamaka ai yona obimboaka. 
LUK.11.11	Okina onu akada sange’moto, na mwana’nde akamo’nga molɛmbɛ, adi bomopa litai? Akamo’nga swi, adi bomopa njɔ? 
LUK.11.12	Akamo’nga litɔ, adi bomopa koolo?
LUK.11.13	Oko boa, ino bato, nongo adi no bato babe, ojebakani bopa bana banu bipeeli bipele; esingaiti Sangwa’nu oho Diko! Iyo apaka Mwembo Mosɛnɔke ai bato baya bamongaka.
LUK.11.14	Yesu ameja mwembo mobe moengomba. Yana amana mwembo mobe, moto oengomba abala, na bato basusu bakamoa. 
LUK.11.15	Bakina babu ko babala bo, Iyo amejaka miembo mibe oko na kpaci eBalasebuba, kumu omiembo mibe. 
LUK.11.16	Bakina batongo bamodi-ngea, na bapala bo abanejae ekina embete eDiko. 
LUK.11.17	Iyo ko ajeba bilɛli bibu, na abala na bu bo, Boswiana bokada a tei ebokumu, bokumu bomina bodi bobeha. Boswiana bokada a ekina ndako, ndako emina edi bobeha. 
LUK.11.18	Oko hoa, isa Satana aswianaka na yo mɛnɛ, bokumu bonde bodi boyeyoa na ye? 
LUK.11.19	Isa mbi nadumbaka miembo mibe na kpaci eBalasebuba, bana banu bamidumbaka na kpaci enda? Oko boa bana banu bâsambeja no. 
LUK.11.20	Isa mbi ko nadumbaka miembo mibe na mosapi moNjambe, Bokumu boNjambe bodoi ai no. 
LUK.11.21	Moto mopipo akalwa molilo monde mobila a bobanea ndako ende, esika ende êda na bowi. 
LUK.11.22	Okina otongo ko yona omonɔi na bopipo, adi bona na nde na âmogbokeja, âkatoa mohlo monde mobila mojimaka yo, na âkaba leka londe. 
LUK.11.23	Moto yona oditi a dɔngɔ dimbi, o ayɛli mbi. Yona odi pɛ bondoa na mbi ananganejaka. 
LUK.11.24	Mwembo mobe mokamana ai moto, mokalebaleba a mokonda mokakanake a boduka bowi, pɛ ko boboloja bowi. Oko boa modi bobala bo, Mbi nâsɔmbɔ a ndako ekini mbi. 
LUK.11.25	Mokahula, modi bonɛ ndako embɔke na ekoleamake. 
LUK.11.26	Oko boa, mwembo momina mokɛkɛ nduki emiembo mitongo sambo mia mimonɔi na bobe, na mi misusu midi bokwea a boda ena. Na moda momoto omina mongɔngɔ, na moda monde moboso, moda monde mongɔngɔ modi bonɔ na bobe.
LUK.11.27	Yana abala yo bikenge bimina, okina mwali yona odaka a tei ehkita libato abekoa bo, Bojongoa a sɔpɔ yena ebota wɛ, na mabɛi manunga wɛ! 
LUK.11.28	Yesu ko abala bo, Badi na bojongoa soti oko baya ba’kaka na basumaka Ebaeli eNjambe.
LUK.11.29	Bato bahɛ bou mɛnɛ a ehole emina, na yo abanga bobala na bu bo, Elulu ye edi elulu ebe. Edukaka embete; eta’nɛ ko nongo embete, oko embete eJona pɛ. 
LUK.11.30	Jona adaka embete ai bato baNinewe. Mwana ’Moto ko âda koko embete a mojɔ moelulu ye. 
LUK.11.31	Kumumwali oSudo adi bongɔ na bato baelulu ye a Esambi, na abadumbabí. Mojɔ bo yo adonga a suka engondo, na adoa ai Sɔlɔmɔ bo ahokee bowɛi bonde. Okina ko yona onɔi Sɔlɔmɔ adi yaya. 
LUK.11.32	Bato baNinewe badi bongɔ na bato baelulu ye a Esambi, na babadumbabí. Mojɔ bo, ibo bahekoja milema mibu a mojɔ momwako motɔndɔ Jona. Okina ko yona onɔi Jona adi yaya.
LUK.11.33	Moto akayoja paka, ataehomba a ekina esika, isa a cina eteni. Adi boebakea a mesa, bo baya bakweaka banɛe bohu. 
LUK.11.34	Paka emokuku edi diso diwɛ. Isa diso diwɛ didi dipele, mokuku mowɛ mosusu modi a bohu; isa didi dibe ko, mokuku mowɛ mosusu modi oko a modidi. 
LUK.11.35	Oko boa, toma nganjama bo bohu bua bodi a tei ewɛ bosaka da oko modidi. 
LUK.11.36	Isa mokuku mowɛ mosusu modi a bohu, pɛpɛ nongo ekenge a modidi, modi bohoa mosusu mɛnɛ, o ekɔmɛli epaka yena ehojaka wɛ na eyoi ende.
LUK.11.37	Yana abalaka Yesu, okina MoPalusi amobea bo ayake a ndako ende. Oko boa yo akwea a ndako, na ada a mesa. 
LUK.11.38	MoPalusi akamoa yana anɛ yo bo aisasosa oko apetakini yaka. 
LUK.11.39	Kumu ko abala na nde bo, Ino BaPalusi osɛnojakani kɔpɔ na saani oko sokolu pɛ; olumini ko a tei oko na liba na bikɔmɛli bibe. 
LUK.11.40	Ino bigegele! yona okɔ sokolu aikɔ tei pongono? 
LUK.11.41	Enɔi na bopele bo osɛnojaeni ngando jia jidi a tei enu; oko boa bikɔmɛli binu bisusu bidi bobɔngɔ.
LUK.11.42	Monɔngɔ ai no BaPalusi! Okabakani ai Njambe libondo lidomi limondumbamba, na sumba, na njua jisusu jibojio; otalɛkɛni ko nongo mweka a mojɔ mobodongo na epaeli eNjambe. Obwanini bokɔ ngando jiji, na pɛ bodimboa bokɔ ngando jia jitongo pongono. 
LUK.11.43	Monɔngɔ ai no BaPalusi! Ino opalakani oko bidie biboso a sinagoge, na njɛbɛ jibato a licilinga. 
LUK.11.44	Monɔngɔ ai no! Mojɔ bo odini oko bisɛmɔ bia bibombami; bato badalaka diko pɛ bojeba.
LUK.11.45	Okina nganga oMibeko amosɔmbeja bo, Mokoja, abaliwɛ boa, okejaka so koko sɔni. 
LUK.11.46	Yesu abala na nde bo, Monɔngɔ ai no nganga baMibeko pongono! Mojɔ bo ino olwajakani bato mina minɛnɛnɛ; ino bɛnɛ ko otangɔjɔkɔni nongo mosapi momɔci a bokamoa mina mimina. 
LUK.11.47	Monɔngɔ ai no! Basangwa’nu bawa batɔndɔi; ino ko olongakani bisɛmɔ bibu. 
LUK.11.48	Oko boa ojimakani bikɔmɛli bibasangwa’nu, na obalongejakani. Ibo bawa batɔndɔi, ino ko olongakani bisɛmɔ bibu. 
LUK.11.49	Bowɛi boNjambe bobala a mojɔ momina bo, Mbi nâbalomea batɔndɔi na babwɛnji; bâwa bakina, na bâdingoja batongo. 
LUK.11.50	Oko boa, lindo jimakia mabatɔndɔi maya masopea oko a bobanga bongondo, jida a elulu ye, 
LUK.11.51	donga oko a makia maAbela, oko a makia maSekalaya yona ogwa a sibano elitumbu na tempelo. Ee, mbi natɔndɔkɔ no bo lindo jimina jidi oko a elulu ye. 
LUK.11.52	Monɔngɔ ai no nganga baMibeko! mojɔ bo okatoini sabe eejebeli; okweitini no bɛnɛ, na odipakani njea ai bato baya bakɔkɔ bo bakwee.
LUK.11.53	Amana yo a esika emina, basɔni na BaPalusi badaka na nde oko soki, na babanga bomodingea na mahɔjɔ manɛnɛ. 
LUK.11.54	Badaka oko na nduki emijɔ, bo bamodumbe a mojɔ moekina ebaeli ende.
LUK.12.1	Bato bama titana kanga koto jinɛnɛ, na bambambaka bou. Yesu abanga boleha bacingami bande bo, Toma nganjamani na lipetu liBaPalusi, oko na bokosea bobu. 
LUK.12.2	Isa mokina mojɔ modi mokundamake, môkundoama; isa modi mobombamake, môboloa. 
LUK.12.3	Oko boa ngando jisusu jibalaka no a modidi jitɔndɔmɔ a bohu; jia jibalaka no na popoli a ndako tei, jitɔndɔmɔ a diko dibitondo. 
LUK.12.4	Mbi natɔndɔkɔ no bina ’mbi bo, T’obangeni oko baya bawaka mokuku, na bakawa mokuku batabwana bokɔ mokina mojɔ motongo. 
LUK.12.5	Mbi ko nadi boneja no yona obwani na nu a bobanga; okina adi, na yo akawa, adi na ngulu a bodumba no a Gehena; mohangani yo. Ee, mbi natɔndɔkɔ no bo, Mobangani yo. 
LUK.12.6	Bobuno bodɛkɛ batano, te makota mabae? endele ko, Njambe atababosaka nongo mweka. 
LUK.12.7	Na ajebaka etango eswe jimelo minu. Oko boa yɛni bobanga; na no na dɛkɛ, ino onɔini dɛkɛ banɛnɛ na bobuno. 
LUK.12.8	Mbi natɔndɔkɔ no bo, Moto na moto yona ojimaka mbi a boso bobato, Mwana ’Moto âmojimabi yo a boso bobabwɛnji baNjambe. 
LUK.12.9	Moto ko akalona mbi a boso bobato, alonamabi yo mɛnɛ a boso bobabwɛnji baNjambe. 
LUK.12.10	Moto akalɔngɔ Mwana ’Moto, mojɔ momina mobwani bokinama; yona osambojaka Mwembo Mosɛnɔke ko na ebaeli ebe, atakinama nongo. 
LUK.12.11	Bakagbula no a boso bomakita masinagoge na bakumu na basuku, pɛ bodani na mokakwano a mojɔ mobikenge bibosɔmbeja na bobala. 
LUK.12.12	Mojɔ bo Mwembo Mosɛnɔke modi bojebeja no bikenge bia bîbwana na nu a bobala a ehole emina.
LUK.12.13	Okina moto yona odaka a tei elikita libato abala na Yesu bo, Mokoja, bala na mwangwa ’mbi bo akabe na mbi likwa. 
LUK.12.14	Iyo amosɔmbeja bo, Obakei mbi juji na mokabi onu nda? 
LUK.12.15	Abala koko na bato bo, Toma nganjamani; toma lonani bimboli bisusu, cina bo mohelo momoto mocingiti na lituna lileka lopeli yo. 
LUK.12.16	Abala na bu mondɛ mu; Okina konji adaka na gbie jia jibotaka leka lonɛnɛ. 
LUK.12.17	Oko boa, yo alɛ a molema monde bo, Ekɔ mbi ndeni? Esika etakaka na mbi a bodeja leka lombi. 
LUK.12.18	Na abala bo, Nadi bokɔ oko mojɔ mu; nâbuka ndako jidejaka na mbi leka; nâyoa jitongo jinɛnɛnɛ bo nadejae ndongo jimbi na leka lombi losusu oko ena. 
LUK.12.19	Nâsa ko nabale na mwembo mombi bo, Mwembo mombi, odejai leka lonɛnɛ mɛnɛ edɛye. Lobwani na bianga binɛnɛ; peta hema; yaka, mwaka, sasepeja. 
LUK.12.20	Njambe ko abala na nde bo, Wɛ egegele! odi bosɔmbeja mwembo mowɛ oko na bulu bu; na leka lu losusu losɛlingoi wɛ lôdika na nda? 
LUK.12.21	Edi oko boa na moto yona ohɛjɛkɛ likonja a mojɔ monde mɛnɛ pɛ, na adi na bokwali a miso maNjambe.
LUK.12.22	Yesu abala na bacingami bande bo, A mojɔ momina, mbi natɔndɔkɔ no bo, T’odaeni oko na mokakwano a mojɔ momohelo monu, a mojɔ moboyaka, na mokuku, na bisenja bibolwa. 
LUK.12.23	Na mohelo, na dia, mohelo modi mojɔ moboso. Na mokuku na bisenja, mokuku modi mojɔ moboso. 
LUK.12.24	Anjani gɔgɔ; te banake gbie; te bajuake leka a gbie; bapeliti magasini, isa edejai. Njambe ko ababɔkɔkɔ; esingaiti no, baya banɔi mbulu na yumu bou mɛnɛ. 
LUK.12.25	Okina onu adi bokaeja boyai bonde ebɔ emɔci na mokakwano? 
LUK.12.26	Oko boa, isa otahɔnɔkɔni bokɔ mokina mojɔ mokɛkɛlɛkɛ boa, okakwanakani a mojɔ mongando jitongo cina eye? 
LUK.12.27	Anjani manga maesika; te makɔke elomu; te mayoake bisenja; endele ko, madi na bohohu bopele. Mbi natɔndɔkɔ no bo elwali eSɔlɔmɔ a ekumu ende esusu eibwana na elwali edanga dimɔci diesika. 
LUK.12.28	Oko boa, isa Njambe alwajaka njienjie jia jidi a gbie busa bu, na jitumbama a mosa puma, esingaiti no, mo bato baejimeli ekɛkɛlɛkɛ! 
LUK.12.29	Pɛ bosabasabani a mojɔ moboyaka na bomwaka. Pɛ bodani na mokakwano. 
LUK.12.30	Bapakano bangondo esusu badukaka oko leka lomina. Sangwa’nu ko ajebaka bo obwanini bosɔ leka lomina. 
LUK.12.31	Ino ko, peta dukani Bokumu boNjambe, ôsa ko osɛni leka lu losusu pongono. 
LUK.12.32	Yɛni bobanga, bwela bokɛkɛ, mojɔ bo mokano mopele moSangwa’nu modi bo apɛ no Bokumu 
LUK.12.33	Ingɛjɛni leka lonu; kɔni matɔngi malikonja a mojɔ monu maya matagwa; sɛlingoani likonja liyumu oho Diko lia litasia nongo, mojɔ bo mobi atabatama oho, na mosokoto pɛ bobeja. 
LUK.12.34	Mojɔ bo molema mowɛ mosambi oko a esika edi likonja liwɛ liyumu.
LUK.12.35	Kandani njingo a mongo manu. Yojani paki jinu. 
LUK.12.36	Dani na ekɔmɛli ebato baya banjaka kumu obu yona odi a libonje lilihango bo ahule. Akamea na akaboma modipe, badi bodipoa ai yo bokpa. 
LUK.12.37	Kumu aka’tana bakɔmɛli bande misu a lihule linde, bakɔmɛli bamina bâda na sepi. Mbi natɔndɔkɔ no na soti bo yo âlwa bisenja bielomu, âbadeja a mesa, na âdoa bo abapɛ mia. 
LUK.12.38	Akadoa na bulu tei, isa a kɔkɔ oboso, na aka’tana bakɔmɛli bande na mongangele, bâda na sepi. 
LUK.12.39	Pɛ bobosani mojɔ mu; Moswa ’ndako, akɔki yo jeba ehole ekanaka mobi bodoa, ka adaki na mongangele, na ajimiti bo moto aluse ndako ende. 
LUK.12.40	Ino toma dani na mosɛlingo pongono, mojɔ bo Mwana ’Moto âbutoa no bobutoa.
LUK.12.41	Pɛtɛlo abala bo, Kumu, mondɛ mobali wɛ, obali a mojɔ mosu isa a mojɔ mobato basusu? 
LUK.12.42	Kumu abala bo, Kumu akapa okina mokɔmɛli onde oejimeli na bowɛi kpaci ai bato bande basusu, bo abakabe mia libondo libondo a ehole yena ebwani; 
LUK.12.43	na kumu onde akahula na akamotana a elomu emina, mokɔmɛli omina âda na sepi. 
LUK.12.44	Mbi natɔndɔkɔ no na soti bo adi bomopa kpaci a leka londe losusu. 
LUK.12.45	Mokɔmɛli omina ko akalɛ a molema monde bo, Kumu ombi atahula bwango; na akabanga botua bakɔmɛli batongo, na bami na bali pongono, na boyaka na bomwaka na bolangoa, 
LUK.12.46	kumu omokɔmɛli omina adi bodoa bokina busa yana adi yo pɛ bomonja, a ehole edi yo pɛ bojeba, âmotua bou mɛnɛ na amo’sa ta libondo libato baya bapehti ejimeli. 
LUK.12.47	Mokɔmɛli yona ojebaka bolulea bokumu onde, pɛ ko bosɛlingoa, pɛ bokɔ o apalaka kumu onde, adi botuama na bopipo mɛnɛ. 
LUK.12.48	Yona odi pɛ bojeba ko, na akakɔ mijɔ mia mibwani na nji, atatuama na bopipo. Bato bakapa moto leka lonɛnɛ, badingaka bo badi bosɔ leka lonɛnɛ ai yo; na bakamopa leka lonɛnɛ a mojɔ mobobanea, badi bobea leka lonɛnɛ ai yo.
LUK.12.49	Mbi nadoi bo natumbe mosa a ngondo. Posa embi edi oko bo mongoe. 
LUK.12.50	Mbi ko nabwani bobatisama na ekina batisimo, na nadi na posa enɛnɛ bo esie. 
LUK.12.51	Ino odingakani bo mbi nadoi bo napɛ bowi a ngondo? Pɛpɛ, te nongo bowi, gbo oko bobɔtɔ; mbi mɛnɛ natɔndɔkɔ no. 
LUK.12.52	Bato batano bakada a ndako emɔci, bâbɔtɔnɔ; bato basato a elingi emɔci, na babae a elingi etongo, isa bato babae a elingi etnɔci, na basato a elingi etongo. 
LUK.12.53	Bobɔtɔnɔ bomina bôda bo sango âlona mwana ’nde momi, na mwana-momi âlona sangwa ’nde; nango âlona mwana ’nde mwali, na mwana-mwali âlona ngwa ’nde; mwali âlona bokio bonde mwali, na mwali omina âlona bokio bonde mwali.
LUK.12.54	Yesu abala koko na emumu ebato bo, Okanɛni bo eyembi emani a dɔngɔ diwɛseta, obalakani bokpa bo mbua adi ta busa; na modi oko boa. 
LUK.12.55	Na okanɛni bo pwea ehulaka a dɔngɔ disudo, obalakani bo moi modi momana mopipo; na modi oko boa. 
LUK.12.56	Ino bakosei! Ocingeakani bimbete bibusa na bingondo, pɛ ko bocingea bimbete bimasu mama. 
LUK.12.57	Otasambejakani mijɔ a tei emilema minu mojɔ moye, a bojeba njea esoti? 
LUK.12.58	Isa moto adi na wɛ mojɔ, na okɛkɛ na nde a esambi, meka bosieja mojɔ monu oko a njea, asaka gbula wɛ a boso bojuji, na juji âpa wɛ a mɔmɔ makɔmisɛlɛ, na kɔmisɛlɛ âsa wɛ a blɔkɔ. 
LUK.12.59	Mbi natɔndɔkɔ wɛ bo, Omiti sieja nongo ewɛ esusu mɛnɛ, otamana nongo.
LUK.13.1	Bakina bato badaka ena a ehole emina haya batɔndɔ Yesu mojɔ mobato baGalile. Pilato ama putoana makia mabu na makia matito babu bamasiko. 
LUK.13.2	Iyo abasɔmbeja bo, Ino olɛkɛni bo BaGalile bamina banɔ BaGalile basusu na bobe, cina bo badingoa boa? 
LUK.13.3	Pɛpɛ nongo mweka; mbi ko natɔndɔkɔ no bo omiti hekojani milema minu, ôgwani no basusu oko boa. 
LUK.13.4	Ndako enɛnɛ ekwa oho Siloa na ewa bato domi-na-bomwambe; ino olɛkɛni bo bato bamina banɔ bato basusu baYelusalema na bobe? 
LUK.13.5	Ngasa; mbi ko natɔndɔkɔ no bo omiti hekojani milema minu, ôgwani no basusu oko boa.
LUK.13.6	Iyo abala na bu mondɛ mu. Okina moto adaka na 
LUK.13.7	Abala na monjeli ogbie bo, Ika; mbi nadoaka ya edɛye bianga bisato a boduka mbuma a mole momina, pɛ ko bonɛ mbuma. Kwɛlɛ mole momina; modi ya a kpɔtɔ oko edada pɛ. 
LUK.13.8	Iyo ko amosɔmbeja bo, Kumu, kina modae koko yanga ye. Mbi nadi bolonga kpɔtɔ a esika emina, na nâsa daa. 
LUK.13.9	Isa modi mobota mbumba ngɔngɔ? Momiti bota ko, odi bomokwɛlɛ.
LUK.13.10	Yesu akojaka a sinagoge bokina busa boSabata. 
LUK.13.11	Okina mwali adaka ena yona odaka na yogo emonio bianga domi-na-bomwambe. Adaka mongundubanake, na aihɔnɔ bo’ma bojo. 
LUK.13.12	Yesu amonɛ, amobea na abala na nde bo, Mwali, oheli a yogo ewɛ. 
LUK.13.13	Abakea mɔmɔ mande ai mwali, na yo ama bojo bokpa, na asakoa Njambe. 
LUK.13.14	Mosuku osinagoge ko akɛnjɔ oko bokɛnjɔ, cina bo Yesu amoheleja a yogo a busa boSabata. Iyo abala na bato bo, Masu maelomu madi oko masamano. Doani a mojɔ mosengo a masu mamina, te a busa boSabata. 
LUK.13.15	Kumu amosɔmbeja bo, lno bakosei! Ino basusu otacingoakani ngɔmbɔ na punda banu a ndako a busa boSabata, a bokɛ na bu a ediba? 
LUK.13.16	Oko boa, ebɔngiti bo mwali yoyo, yona odi mwana oAbalayama, acingoame a monyɔlɔ momina? Mojɔ bo adaka a mbɔci ji Satana bianga domi-na-bomwambe. 
LUK.13.17	Abala yo boa, soki jinde basamboa basusu. Bato basusu ko bangando basepa a mojɔ momindumba misusu mikɔkɔ yo.
LUK.13.18	Yesu abala koko bo, Bokumu boNjambe bodi o bo? Nadi bongɛ Bokumu boNjambe na ye? 
LUK.13.19	Modi o mongua mobojio mɛnɛ. Okina moto amotomba na amona a gbie ende. Mongua motɔ na mohɛ mole monɛnɛ, na mbulu badiko bakɔ mobo mabu a bitape bimole momina.
LUK.13.20	Abala koko bo, Mbi nadi bongɛ Bokumu boNjambe na ye? 
LUK.13.21	Bodi o lipetu litomba mwali; ali’sa ta esei yena edaka na farini sanga jisato, na farini esusu ebongoa lipetu.
LUK.13.22	Yesu akoja a ngando jinɛnɛnɛ na ngando jikɛkɛ jia jidaka a njea ende, yana akɛ yo a njea eYelusalema. 
LUK.13.23	Okina moto abala na nde bo, Kumu, badi bohela oko bakina bato pɛ? 
LUK.13.24	Iyo abala na bu bo, Kɔni na ngulu enu esusu bo okweeni a modipe mokototake. Mojɔ bo mbi natɔndɔkɔ no bo bato banɛnɛ badi bokenga bokwea ena, na batabɔnɔ bokwea. 
LUK.13.25	Moswa ’ndako akangɔ, na akadipa modipe, ino ôdikani oko sokolu, na ôbangani boboma modipe. Ôbalani bo, Kumu, dipoa ai so. Iyo ko âsɔmbeja no bo, Mbi mtajebaka no isa esika ehuli no. 
LUK.13.26	Oko boa, ôbangani bobala bo, Iso boyaka na bomwaka na wɛ a esika emɔci. Wɛ otɔndɔ mwako a macilinga masu. 
LUK.13.27	Iyo ko âsɔmbeja bo, Mbi natɔndɔkɔ no bo nitajebaka nongo esika ehuli no. Dongani ai mbi ino basusu baya bakɔkɔ bobe. 
LUK.13.28	Okanɛni Abalayama, na Isaka, na Yakobo, na batɔndɔi basusu, a tei eBokumu boNjambe, yana âdumbama no bɛnɛ sokolu, ôyeani bio, na ôdani na bokpɛkpɛnɛ bomino oho. 
LUK.13.29	Bato hadi bodonga a dɔngɔ diɛsɛta na wɛsɛta, a pamba enɔdɔ, na pamba esudo, a boda a bidie bibu a Bokumu boNjambe. 
LUK.13.30	Hokeani ko! Bakina baya badi oko ngɔngɔ bâdaboso, na bakina baya badi boso bâda oko ngɔngɔ.
LUK.13.31	Bakina BaPalusi badoa a ehole emina, na babala na Yesu bo, Donga ya, kɛ a esika etongo, mojɔ bo Elode apalaka awoe wɛ. 
LUK.13.32	Iyo abasɔmbeja bo, Kɛni atɔndɔe mosɔlɔ omina bo mbi namejaka miembo mibe, nahelejaka bato a bego busa bu na puma; nadi bomaja ko a busa bomasato. 
LUK.13.33	Ebɔngi ko bo nadale busa bu, na puma, na puma-sɛnɛ; mojɔ bo motɔndɔi abwani bogwa oko a Yelusalema, te nongo a esika etongo. 
LUK.13.34	Ee Yelusalema! Yelusalema! Owakani batɔndɔi, na olakani bato matai baya badoaka na bwɛnji ai no. Mbi nadaka na posa bihole binɛnɛ bo nabolee bana banu, o aboleaka kɔkɔ bana bande bo babolame a cina jimapapulapu mande, ino ko oipalakani. 
LUK.13.35	Edɛye ko, ndako enu edikai mokpata. Mbi natɔndɔkɔ no bo otanɛni mbi koko, oko adi no pɛ bopeta bala bo, Bojongoa ai yona odoaka a kombe eKumu.
LUK.14.1	Yesu akɛ a ndako emosuku omɔci oBaPalusi bokina busa boSabata, a mojɔ moboyaka, na BaPalusi bamonjaka na bopipo. 
LUK.14.2	Okina momi adaka a boso bonde yona oma kɔnɔ ngbungbuma. 
LUK.14.3	Yesu ahɔjɔ hakoja baMibeko na BaPalusi bo, Mibeko mijimaka bo bosengoe a busa boSabata, isa mitajimaka? 
LUK.14.4	Ibo badaka oko bogo. Oko boa, Yesu aheleja moto omina a yogo ende, na amoyaneja. 
LUK.14.5	Abala koko na bu bo, Okina onu akada na punda isa ngɔmbɔ; na akakwa a mombɔndɔ, otamoduboja bokpa a busa boSabata? 
LUK.14.6	Ibo ko badaka oko bogo, pɛ bosɔmbeja nongo ekenge.
LUK.14.7	Yesu anɛ bo bato baya badaka ena a boyaka bahɔkɔ bidie biekumu. Oko boa, abala mondɛ mu a mojɔ mobu. 
LUK.14.8	Abala bo, Moto akabea wɛ a libonje lilihango, pɛ boda nongo a esika eekumu, asaka bea okina otongo yona odi boso bowɛ. 
LUK.14.9	Mojɔ bo, yona obea wɛ adi bodoa, âbala na wɛ bo, Kinea moto yo esika ye; na wɛ odi bokɛ a edie esuka, oko na sɔni. 
LUK.14.10	Bakabea wɛ, kɛ adae a esika esuka mɛnɛ. Oko boa, moto yona obea wɛ akakwea, adi bobala na wɛ bo, Moninga, nɔ oho boso; na wɛ odi bosɔ ekumu a boso bobato basusu baya badi na wɛ a mesa. 
LUK.14.11	Mojɔ bo moto na moto yona osakumejaka, âsamboa. Yona ko osatitejaka, âsɔ ekumu.
LUK.14.12	Yesu abala koko na moto yona omobea a boyaka bo, Okasɛlingoa libonje a ehole emidi, isa a ehole emɔkɔ, t’obee oko binao, na banangwao, na mela mawɛ, na mituteano miwɛ, baya badi na likonja linɛnɛ, baya babwani bobea wɛ bo bakɔe wɛ monganji o akɔ wɛ na bu. 
LUK.14.13	Okasɛlingoa libonje, bea bato babokwali, bato baya badi na biɛmɛ, bato bamitɛngu, na bato bamiso mago. 
LUK.14.14	Oko boa ôda na bojongoa, mojɔ bo bato bamina bapeliti eka ebosɔmbeja ai wɛ. Wɛ ko ôsɔ ndese ewɛ yana ângɔ babodongo a bogwa.
LUK.14.15	Okina obu yona odaka na nde a mesa, yana aka yo mojɔ momina, abala na Yesu bo, Moto akayaka molɛmbɛ a Bokumu boNjambe âda na bojongoa. 
LUK.14.16	Iyo amosɔmbeja bo, Okina moto akalea libonje linɛnɛ, na abea bato banɛnɛ. 
LUK.14.17	Yana abwana libonje, aloma monɔkɔ na mobuli onde ai bato babea yo. Abala bo, Doani, mojɔ bo leka losusu lobwani edɛye. 
LUK.14.18	Ibo basusu ko babanga botata mikalo. Yona oboso abala na nde bo, Mbi nasombi gbie. Ebɔngi bo nakɛe naenje. Nangaka wɛ bo okine mbi nadae. 
LUK.14.19	Okina otongo abala bo, Mbi nasombi ngɔmbɔ domi. Nakɛkɛ bo nabakokelejae; nangaka wɛ bo okine mbi nadae. 
LUK.14.20	Okina otongo abala bo, Mbi nalongani na mwali. A mojɔ momina, mbi nitahɔnɔ bodoa. 
LUK.14.21	Ahula mobuli, atɔndɔ moswa’nde mijɔ mimina. Moswa ’ndako akɛnjɔ. Abala na mobuli onde bo, Kɛ bokpa a macilinga na a njea jingando; hula jɔno na bato babokwali, bato babiɛmɛ, bato baya bagwa miso, na bato bamitɛngu. 
LUK.14.22	Yana abala mobuli na moswa’nde bo, Kumu, mbi nakɔi o ami wɛ bala, na bisika bidi oko ngasa. 
LUK.14.23	Moswa ’ndako abala na mobuli bo, Kɛ oho a njea emokɛngɛ, na a njea jigbie. Kɔ na bopipo bo bato badoe a bolumeja ndako embi botɔ. 
LUK.14.24	Mojɔ bo mbi natɔndɔkɔ no bo bato babea mbi boso batayaka nongo eka elibonje limbi, pɛpɛ nongo omɔci.
LUK.14.25	Bato bapakaka Yesu a njea banɛnɛ mɛnɛ. Iyo ahekoa, abala na bu bo, 
LUK.14.26	Moto akadoa ai mbi, pɛ bopeta lona sango, na nango, na bana, na bananango, na ngɛnɛ, ee, na mohelo monde mɛnɛ pongono, moto omina atabɔngɔ bo adae mocingami ombi. 
LUK.14.27	Moto amiti tomba mole-mobokea monde a bocingama na mbi, atabɔngɔ bo adae mocingami ombi. 
LUK.14.28	Okina onu akakana ndako bopika, atapeta da na mobondo a bolanga bobuno bomina, bo ajebe isa likonja linde lidi bobwana a bomaja elomu endako esusu? 
LUK.14.29	Mojɔ bo, akatandea elomu pɛ ko bohɔnɔ hoesieja, bato basusu baya banɛkɛ mojɔ momina badi bomosɛkɛ. 
LUK.14.30	Badi bobala bo, Moto omina abanga boyoa, aihɔnɔ ko bosieja elomu. 
LUK.14.31	Okina kumu yona odi na bato koto domi, akakana bila na kumu otongo yona odi na bato koto licinda, atapetada na mobondo bo alɛe mojɔ, a bojeba isa adi bohɔnɔ bila na kumu yona otongo yona odi na bato koto licinda, na yo mɛnɛ oko bato koto domi pɛ? 
LUK.14.32	Isa atahɔnɔ, adi boloma bato na bwɛnji ai yona otongo yana adi yo oko bohali, bo babakee mokongo mobosiili. 
LUK.14.33	Edi oko boa na nu pongono; moto amiti lona leka londe losusu, atabɔngɔ bo adae mocingami ombi.
LUK.14.34	Mukwa modi eka epele. Mokapɔ ko, modi bobɔngɔ koko na ye? 
LUK.14.35	Moditi nongo mopele a mojɔ mogbie, isa a mojɔ modaa egbie. Bato bamodumbaka oko bodumba. Moto yona odi na matoi manjoki, yɛ ahokee.
LUK.15.1	Baputeja batako na bato babikɔmɛli bibe babatama na Yesu hulelu bo bamohokee. 
LUK.15.2	BaPalusi na basɔni ko banungu-bana. Babala bo, Moto yoyo asɔkɔ bato babe na sepi, na ayakaka na bu a esika emɔci.
LUK.15.3	A mojɔ momina, Yesu abala na bu mondɛ mu. 
LUK.15.4	Okina moto onu akada na bata mokama, na omɔci akabunga na nde, atakina bata domi-libwa na libwa a lisobe bo akɛe nduki ebata yona obungi, oko a ehole êmoboloja yo? 
LUK.15.5	Akamoboloja, adi bomobakea a malɔkulɔku mande na sepi. 
LUK.15.6	Akamea a ndako ende, âbea bma’nde na mituteano minde, âbala na bu bo, Sepani na mbi, mojɔ bo nabolojai bata ombi yona odaka mobungake. 
LUK.15.7	Mbi natɔndɔkɔ no bo, Sepi êda koko boa oho Diko a mojɔ momoto omɔci mobe yona ohekojaka molema monde. Sepi emina edi bonɔ sepi a mojɔ mobato babodongo domi-libwa na libwa baya baditi bohekoja milema mibu.
LUK.15.8	Isa okina mwali adi na likonja, pata domi, na emɔci ekabunga na nde, atayoja paka a bo’mbɔ ndako a boduka na bingi oko a ehole êboloja yo pata emina? 
LUK.15.9	Akaeboloja, adi bobea bina’nde na mituteano minde, na âbala na bu bo, Sepani na mbi, mojɔ bo nabolojai pata yena ebungi na mbi. 
LUK.15.10	Mbi natɔndɔkɔ no bo sepi edi koko boa a tei ebabwɛnji baNjambe a mojɔ momoto omɔci mobe yona ohekojaka molema monde.
LUK.15.11	Abala koko bo, Okina momi adaka na bana-bami babae. 
LUK.15.12	Yona ongɔngɔ abala na sangwa’nde bo, Sesa, pani libondo lilikonja libwani mbi bosangoa. Sangwa’bu akaba leka londe losusu, na abapa libondo-libondo. 
LUK.15.13	Ama nɔ makina masu, mwana ongɔngɔ ami tomba oko leka londe losusu, akɛ a ekina esika bohali mɛnɛ, na anameja likonja linde lisusu oho na bikɔmɛli bibe. 
LUK.15.14	Ama yo sieja likonja linde kanga lisusu mɛnɛ, linjale linɛnɛ limi doa oko a esika emina, na yo abanga boda na taka. 
LUK.15.15	Oko boa akɛ acingame na moto omɔci ongando emina, na yo amoloma a gbie jinde a bopa ngulube boyaka. 
LUK.15.16	Iyo adaka na posa bo agole na leka loyakaka ngulube; pɛpɛ nongo moto ko omopa eka. 
LUK.15.17	Yana alɛ yo a molema monde, abala bo, Sangwa’mbi adi na basali banɛnɛ. Ibo te bahɔnɔke boyaka milɛmbɛ mibu misusu; mbi ko nagwi nja a esika yeye! 
LUK.15.18	Mbi nadi bongɔ; nâkɛ oko ai sangwa’mbi; nâbala na nde bo, Sesa, mbi nakɔi bobe a boso boNjambe na a boso bowɛ. 
LUK.15.19	Nitabɔngɔ koko bo nadae na kombe emwana owɛ. Kina nadae o mosali owɛ omɔci. 
LUK.15.20	Oko boa yo angɔ, na ahula ai sangwa’nde. Sangwa’nde ko amonɛ yana adaka yo oko bohali. Amokea wa, apota ebango, amodinga lilɔbɔ, na amohia. 
LUK.15.21	Mwana abala na nde bo, Sesa, mbi nakɔi bobe a boso boNjambe na a boso bowɛ. Nitabɔngɔ koko bo nadae na kombe emwana owɛ. 
LUK.15.22	Sangwa’nde ko abala na babuli bande bo, lmejani bokpa kasaka eyai yena enɔi na bomwenga, molwajani. Mo’sani pɛtɛ a mosapi; molwajani sapata a mako. 
LUK.15.23	Doani na mwana-ngɔmbɔ mojukamake, mowani. Kinani so boyake na bodae na sepi. 
LUK.15.24	Mojɔ bo mwana yoyo ombi yona odaka mogwake, adi koko mɔ; adaka mobungake, na aboloi. Oko boa babanga bosepa. 
LUK.15.25	Mwana’nde momi, mwana-sɔmi, adaka a gbie. Yana ahulaka yo, amea hulelu na ndako, na aka moliki na bobua bongɔmɔ. 
LUK.15.26	Abea okina mosali, na amobɔjɔ cina emina. 
LUK.15.27	Iyo abala na nde bo, Mwangwao ahuli. Sangwao awoi mwana-ngɔmbɔ mojukamake mojɔ bo amosi bopele. 
LUK.15.28	Mwana omina akɛnjɔ na alona bokwea. Sangwa’nde amana, na amongɔɔnɔ bo akwee. 
LUK.15.29	Iyo ko asɔmbeja sangwa’nde bo, Ika! Mbi nakɔmɛkɛ wɛ edɛye bianga binɛnɛ. Naisopa nongo mobeko mowɛ; wɛ ko opakini mbinongo mwana-kambɛli bo nasepe na bma’mbi. 
LUK.15.30	Ahuli ko mwana yo owɛ, yona onamejai likonja liwɛ na bali balisɔngi, omowei mwana-ngɔmbɔ mojukamake. 
LUK.15.31	Sangwa’nde amosɔmbeja bo, Mwana’mbi; wɛ odi na mbi na bosusu; leka lombi losusu lodi oko ai wɛ. 
LUK.15.32	Ebɔngi ko bo bodae na sepi na elɛndɛ, mojɔ bo yo mwangwao yona odaka mogwake, adi koko mɔ; adaka mobungake, na aboloi.
LUK.16.1	Yesu abala koko na bacingami bande bo, Okina konji omɔci adaka na kapita, na bato bamotɔndɔ bo kapita omina abungejaka likonja linde. 
LUK.16.2	Iyo amobea, abala na nde bo, Mojɔ mokaka mbi mowɛ modi bo? Sɔmbeja mikanda mielomu ewɛ ekapita, mojɔ bo obwaniti boda koko kapita. 
LUK.16.3	Kapita alɛ bo, Mbi nakɔ boni? Moswa’mbi adongejaka mbi a elomu ekapita. Naditi na ngulu enɛnɛ a mojɔ moelomu egbie. Nadi boda na sɔni a bo’mba yambo. 
LUK.16.4	Mbi ko najimi bo nakɔe mokina mojɔ, bo bato basɛ mbi a ndako jibu yana âdonga mbi a elomu ye ekapita. 
LUK.16.5	Oko boa, abea bato baya badaka na nongo ai moswa’nde. Abala na yona oboso bo, Nongo ewɛ ai moswa’mbi edi bo? 
LUK.16.6	Iyo asɔmbeja bo, Bisuku biminɛ mokama. Kapita abala na nde bo, Tomba mokanda monongo ewɛ, da ya, sɔnɔ domi-itano bokpa. 
LUK.16.7	Abala na otongo bo, Nongo ewɛ edi bo? Iyo asɔmbeja bo, Saki jindongo mokama. Kapita abala na nde bo, Tomba mokanda mowɛ monongo, sɔnɔ domi-bomwambe. 
LUK.16.8	Kumu okapita mobe amosakoa a mojɔ mobowɛi bonde. Mojɔ bo, bana bangondo ye banɔi bana babohu na bowɛi a mojɔ mongando jibu. 
LUK.16.9	Mbi natɔndɔkɔ no bo, Bolojani babinao na likonja linu, nongo likada eka ebe, Oko boa likataka na nu, badi bosɔ no a ndako jibu na bosusu. 
LUK.16.10	Moto akada bojo a ngando jikɛkɛ, adi boda koko bojo a ngando jimɛnɛnɛ. Moto ko akakosea a ngando jikɛkɛ, adi bokosea koko a ngando jinɛnɛnɛ. 
LUK.16.11	Oko boa, isa oditini bojo a mojɔ molikonja lingondo, odi bokina likonja lisoti a mɔmɔ manu nda? 
LUK.16.12	Isa oditini bojɔ a mojɔ moleka lomoto otongo, odi bopa no leka a mojɔ monu bɛnɛ nda? 
LUK.16.13	Mosali t’ajebake bokɔmɛ baswa babae. Adi bolona okina, na âpala yona otongo, isa adi boda na lisuma ai okina, na asɛtoja yona otongo. Otahɔnɔkɔni bokɔmɛ Njambe na likonja pongono.
LUK.16.14	BaPalusi badaka na posa elikonja bou mɛnɛ. Yana aka bo mijɔ mi misusu, basɛkɛ Yesu oko bosɛkɛ. 
LUK.16.15	Iyo ko abala na bu bo, Ino odukakani lilonga a boso bobato. Njambe ko ajebaka milema minu. Gina bo, mojɔ mua modi na ekumu a miso mabato mokɔkɔ Njambe maneene. 
LUK.16.16	Ehole eMibeko na batɔndɔi esia oko na Yoane. Babanga botɔndɔ Mwako Mopele moBokumu boNjambe ngɔngɔ jimina, na bato basusu bakɔkɔ na bopipo bo bakwee ena. 
LUK.16.17	Endele ko, pɛpɛ nongo litɔnɔ limɔci liMibeko lidi bogwa; Diko na nase jidi bopeta dimoa. 
LUK.16.18	Moto akayaneja mwali onde, na akasɔ okina otongo, angɛkɛ na nde bɔɔli. Na moto yona osɔkɔ mwali oma yo yaneja, angɛkɛ na nde bɔɔli pongono.
LUK.16.19	Okina momi adaka konji. Elwaeli ende esusu edaka oko bisenja bibobuno bonɛnɛ bikpetu na bipu. Ayakaka leka lonɛnɛ lopele tu busa na busa. 
LUK.16.20	Okina momi obokwali, kombe ende Lazalo, adaka asambi a monɔkɔ mondako emoto omina. Mokuku monde mosusu modaka oko pola pɛ. 
LUK.16.21	Iyo adaka oko na posa bo ayake bikenge bileka lua lokwaka a mesa makonji omina. Mbwa badoaka a bolɛpɔ pola jinde. 
LUK.16.22	Moto obokwali agwa, na babwɛnji baDiko bamotomba oko a bupa boAbalayama. Konji agwa pongono, na bamopusea. 
LUK.16.23	Adaka yo na mwano monɛnɛ a Seolo, yo akahoa miso diko, anɛ Abalayama oko bohali, na Lazalo a bupa bonde. 
LUK.16.24	Abekoa bo, Tata Abalayama, ikeani wa! Loma Lazalo bo adubee sɔngɔ emosapi monde ta madiba a bogɔmbeja yemi embi, mojɔ bo nakaka mwano monɛnɛ a tei emosa mu. 
LUK.16.25	Abalayama ko amosɔmbeja bo, Mwana, t’obosae oko bo wɛ osɔ libondo liwɛ lipele yana adaka wɛ a ngondo; Lazalo ko asɔ oko libondo libe. Edɛye ko yo adi na sepi ya, na wɛ odi na monɔngɔ. 
LUK.16.26	Mokina mojɔ motongo,—mombɔndɔ monɛnɛ mɛnɛ modi a sibano esu na nu. A mojɔ momina, nongo bato bakapala bodonga ya a bokɛ ai no, batanɛ njea. Na pɛpɛ nongo moto odi bodonga oho a bodoa ai so. 
LUK.16.27	Iyo ko abala bo, Sesa, ekada boa, mbi nangɔɔnɔkɔ wɛ bo olome Lazalo a ndako esangwa’mbi 
LUK.16.28	a bolekea banangwa’mbi bo basaka doa koko a esika ye emwano; mojɔ bo banangwa’mbi badi batano. 
LUK.16.29	Abalayama abala bo, Badi na Mose na batɔndɔi; yɛ babahokee. 
LUK.16.30	Iyo ko asɔmbeja bo, Pɛpɛ, sesa Abalayama; okina obagwake ko akakɛ ai bo, badi bohekoja milema mibu. 
LUK.16.31	Abalayama abala na nde bo, Bamiti hokea Mose na batɔndɔi, batajima, nongo okina obagwake akangɔ.
LUK.17.1	Yesu abala na bacingami bande bo, Mabaku matakputoa boda a njea. Monɔngɔ ko ai yona osakejaka otongo! 
LUK.17.2	Moto akasakeja okina obana ba bakɛkɛlɛkɛ, bopele bo bacingee litai linɛnɛ a dɔli linde bo bamodumbe a madiba mambɛngɛ. 
LUK.17.3	Toma nganjamani na bikɔmɛli binu bɛnɛ. Mwangwao akakɔ bobe, moleha. Akahekoja molema monde, moyɛ. 
LUK.17.4	Na akakɔ bobe ai wɛ mɛnɛ bihole sambo a busa bomɔci, na akadoa ai wɛ bihole sambo a bobala bo, Mbi nadi na dosa; toma moyɛ.
LUK.17.5	Babwɛnji babala na Kumubo, Hɛjɛ ejimeli esu. 
LUK.17.6	Kumu abala bo, Akɔki no da na ejimeli ekɛkɛlɛkɛ, o adi mongua mongbɛnji, ka obalini na mole mu bo, Sabikoa, kɛ asapike a madiba mamukwa, na modi bosuma no.
LUK.17.7	Okina onu akada na mobuli yona olongeaka gbie isa abaneaka bata, na akahula a gbie, adi bobala na mobuli bo, Doa bokpa a mojɔ moboyaka? 
LUK.17.8	Atabala na nde bo, Kalea mia mambi; lwa bisenja biwɛ; kɔmɛ mbi. Nakasieja boyaka na bomwaka wɛ ôyaka na ômwaka ngɔngɔ? 
LUK.17.9	Adi bosakoa mobuli onde mojɔ bo akɔi mua mobali yo na nde? 
LUK.17.10	Ino koko boa; omaka kɔni mijɔ misusu o asɔ no monɔkɔ, balani bo, Iso bodi oko babuli, pɛpɛ bosɔ likonja; bokɔi oko elomu yena abwani na su a bokɔ.
LUK.17.11	Yana akɛkɛ Yesu a Yelusalema, njea ende edaka a sibano eSamalia na Galile. 
LUK.17.12	Akweaka yo a ekina ngando, asongana na bato bamaba domi. Ibo bama bohali mweka 
LUK.17.13	na babekoa bo, Yesu, Kumu, ikea so wa. 
LUK.17.14	Yana anɛ yo bato bamina, abala na bu bo, Kɛni asanejae ai nganga. Amaka bo kɛ a njea, ba’mi hela oko hohela. 
LUK.17.15	Okina obu omɔci, yana anɛ yo bo yogo ende esia, ahula na asakoa Njambe na bopipo. 
LUK.17.16	Asadumba a bibota biYesu, boso bonde oko a kpɔtɔ, na amosakoa. Moto omina adaka moto oSamalia. 
LUK.17.17	Yesu amosɔmbeja bo, Baheli, te bato domi? Ibo batongo libwa badi jɔ? 
LUK.17.18	Pɛpɛ nongo okina obu ohuli a bosakoa Njambe, oko yo modoa pɛ? 
LUK.17.19	Yesu abala na nde bo, Angɔ, yana a njea ewɛ; ejimeli ewɛ ehelejai wɛ.
LUK.17.20	BaPalusi bahɔjɔ Yesu a mojɔ mobodoa boBokumu boNjambe. Iyo abasɔmbeja bo, Bodoa boBokumu boNjambe boditi na bimbete binɛkɛ bato na miso. 
LUK.17.21	Bato batabala bo, Anjani, bodi bobo! isa, Bodi jɔno! Mojɔ bo Bokumu boNjambe bodi a tei enu.
LUK.17.22	Yesu abala na bacingami bande bo, A masu mangɔngɔ, ino ôdani na posa a bonɛ busa bomɔci boMwana ’Moto, na ôtabonɛni. 
LUK.17.23	Badi bobala na nu bo, Anjani, adi oho, isa, Anjani adi jɔno. Pɛ bokɛni, pɛ bobasusani; 
LUK.17.24	mojɔ bo bodoa boMwana ’Moto bôda o mokalimo. Mokalimo mokamana a dɔngɔ dimɔci dibusa, mohojaka dɔngɔ ditongo pongono; Mwana ’Moto âda koko boa a busa bonde. 
LUK.17.25	Iyo ko adi bopeta dingoa bou, na bato baelulu ye badi bomolona. 
LUK.17.26	Ekɔmɛli yena edaka a masu maNoa, ôda koko boa a masu maMwana ’Moto. 
LUK.17.27	Bato bayakaka na bamwakaka, basɔkɔ bali na bahangaka hali ta meki, oko a busa botamba Noa ta masua yana adoa pela, na basia likinda. 
LUK.17.28	Modaka koko boa a masu maLoto; bayakaka na bamwakaka, basombaka na bangɛjɛkɛ leka, banaka gbie na bapikaka ndako. 
LUK.17.29	Yana ko adonga Loto a Sɔdɔmɔ, mosa mohula Diko o ekɔmɛli embua, na sufulu pongono, na mobawa kanga basusu a busa bomina. 
LUK.17.30	Modi boda koko boa a busa bôboloa Mwana ’Moto. 
LUK.17.31	Isa moto adi a diko dindako a busa bomina, abwaniti botita a botomba leka londe lua lodi a ndako tei; moto yona odi ta gbie koko boa, abwaniti bosɔmbɔ. 
LUK.17.32	T’obosaeni oko mwali oLoto. 
LUK.17.33	Moto yona okengaka bobanea mohelo monde adi bomobungeja, na yona obungejaka mohelo monde adi bomohanea. 
LUK.17.34	Mbi natɔndɔkɔ no bo bato babae badi boda a gbagba emɔci a bulu bomina; okina âtombama, yona otongo âdika. 
LUK.17.35	Bali babae badi boda a elomu endongo bonda; okina âtombama, otongo adika. 
LUK.17.36	Bami babae badi boda a gbie; okina âtombama, otongo âdika. 
LUK.17.37	Bacingami bahɔjɔ Yesu bo, Jɔni, Kumu? Iyo abasɔmbeja bo, Miambenga batitanaka oko a esika edi ekuulu.
LUK.18.1	Yesu abala na bu mokina mondɛ. Cina emondɛ momina edi bo bato babwani bonga bihole bisusu, pɛ nongo bongwa. 
LUK.18.2	Abala bo, Juji omɔci adaka a ekina ngando. Iyo aibanga Njambo, na aidaka na lisuma ai bato batongo. 
LUK.18.3	Okina mwali-obogwa adaka a ngando emina, na yo akɛkɛ ai juji mandɛli-mandɛli; abalaka na nde bo, Longeja mbi na mojɔ mombi na soki embi. 
LUK.18.4	Juji alona ekoka. Iyo ko alɛ ngɔngɔ bo, Mbi mtabangaka nongo Njambe; naditi nongo na lisuma ai okina moto. 
LUK.18.5	Mwali yo ko apukejaka mbi; bopele bo namolongejae. Namiti kɔ boa, adi bobeja molema mombi na bodoa bonde bihole bisusu. 
LUK.18.6	Kumu abala bo, Hokeani mojɔ mobalaka juji mobe. 
LUK.18.7	Njambe ko? iyo atalongeja bato bande mɛnɛ baya bamongɔɔnɔkɔ na bopipo na bulu na moi? Adi boyeyoa a bobakɔmeja? 
LUK.18.8	Mbi natɔndɔkɔ no bo adi bobalongeja bokpa mɛnɛ. Endele ko, Mwana ’Moto akadoa, âtana ejimeli a ngondo?
LUK.18.9	Abala koko mondɛ mu na bakina bato baya badingaka bo badi bato babodongo na banyamoaka bato batongo. 
LUK.18.10	Abala bo, Bakina bato babae bakɛ a tempelo bo ba’nge Njambe. Okina adaka MoPalusi, yona otongo moputeja otako. 
LUK.18.11	MoPalusi angɔ, anga a tei ende na bikenge bi, Njambe, mbi nasakoaka wɛ cina bo mbi naditi na ekɔmɛli ebato batongo. Ibo badi bato bambengea, bato babokosea, bato babɔɔli; na so na moputeja yona otako, bosangiti nongo. 
LUK.18.12	Mbi nakiaka mia tu yenga bihole bibae. Napaka bipeeli, libondo lidomi lilikonja lisusu lisɔkɔ mbi. 
LUK.18.13	Moputeja otako ko ama bohali; aipala bokahoa miso mande diko; aboma bupa bonde na abala bo, Njambe, ikeani wa, mbi moto mobe! 
LUK.18.14	Mbi natɔndɔkɔ no bo yo ayana a ndako ende na lilonga, te nongo yona otongo. Mojɔ bo moto na moto yona osakumejaka, âsamboa; yona ko osatitejaka âsɔ ekumu.
LUK.18.15	Badoa ai yo na bana bakɛkɛlɛkɛ bo ababakee mɔmɔ mande. Yana anɛ bacingami mojɔ momina, balemoa na bu. 
LUK.18.16	Yesu ko ababea ai yo; abala bo, Kinani bana bakɛkɛlɛkɛ badoe ai mbi; yɛni bobalemba, cina bo Bokumu boNjambe bodi oko ai bato baya badi o bana ba. 
LUK.18.17	Mbi natɔndɔkɔ no na soti bo, moto amiti sɔ Bokumu boNjambe na ekɔmɛli emwana mokɛkɛlɛkɛ, atakwea nongo ena.
LUK.18.18	Okina kumu ahɔjɔ Yesu bo, Mokoja mopele, êkɔ mbi ndeni bo nasangoe bomɔ bua bodi na bosusu? 
LUK.18.19	Yesu amosɔmbeja bo, Obeaka mbi mopele mojɔ moye? Pɛpɛ nongo omɔci odi mopele, oko Njambe pɛ. 
LUK.18.20	Ojebaka mibeko; T’ongɛe oko bɔɔli; T’owoe oko; T’obe oko; T’otate oko etateli ebokosea; Toma suma sangwao na ngwao. 
LUK.18.21	Iyo abala bo, Mbi namisumaka misusu, donga oko a bwɛngɛ bombi. 
LUK.18.22	Aka Yesu ekenge emina, abala na nde bo, Mojɔ motaki na wɛ oko momɔci pɛ. Peta’ngɛjɛ Ieka lowɛ losusu, pa likonja limina ai bato babokwali, bo okonje leka lonɛnɛ loyumu oho Diko; osa ko odoe a bocingama na mbi. 
LUK.18.23	Aka yo mojɔ momina, aka wa enɛnɛ a molema, mojɔ bo adaka na likonja linɛnɛ mɛnɛ. 
LUK.18.24	Yesu amonja na abala bo, Bato balikonja badi bokwea a Bokumu boNjambe oko na kpɔkɔsɔ. 
LUK.18.25	Na bokwea bokonji a Bokumu boNjambe, na bokwea bokamela a diso ditonga, bokwea bokonji a Bokumu bo-Njambe bonɔi na kpɔkɔsɔ. 
LUK.18.26	Baya baka mojɔ momina babala bo, Oko boa, odi bohela nda? 
LUK.18.27	Yesu asɔmbeja bo, Njambe abwani bokɔ ngando jimina, bato ko pɛ bobwana nongo. 
LUK.18.28	Pɛtɛlo abala bo, Ika, so bokini leka losu losusu bo bocingame na wɛ. 
LUK.18.29	Iyo abala na bu bo, Mbi natɔndɔkɔ no na soti bo, moto na moto yona okini isa ndako, isa mwali, isa bananango, isa baboti, isa bana, a mojɔ moBokumu boNjambe, 
LUK.18.30	atakputoa bosɔ libondo lia linɔi na bopele a ngondo ye, na bomɔ bua bodi na bosusu a ngondo yena ebodoa.
LUK.18.31	Yesu abea bacingami domi-na-babae, abala na bu bo, Anjani, iso bokɛkɛ edɛye a Yelusalema, na ngando jisusu jisɔnɔ batɔndɔi a mojɔ moMwana ’Moto jidi bongama. 
LUK.18.32	Mojɔ bo âkabama a mɔmɔ mabapakano; bâmotangola, bâmosamboja, bâmotuea masɔi, 
LUK.18.33	bâmotua nji, na bamowa; yo ko angɔ na masu masato. 
LUK.18.34	Ibo ko baicingea mijɔ mimina; bainɛ nongo cina eekenge emina, na baisipoa mojɔ mobala yo.
LUK.18.35	Abatama yo na Yeliko, okina moto omiso mago adaka na mobondo a dɔngɔ dinjea a bo’mba yambo. 
LUK.18.36	Iyo aka bato banɛnɛ bakanɔe, na ahɔjɔ cina emina. 
LUK.18.37	Bato bamotɔndɔ bo Yesu oNasaleta akɛkɛ anɔe. 
LUK.18.38	Iyo abekoa bo, Yesu, Mwana ’Dawidi, ikeani wa! 
LUK.18.39	Baya badalaka boso balemoa na nde, bamotɔndɔ bo adae bogo. Iyo ko ahɛjɛ bingi, na abekoa na bopipo bo, Wɛ Mwana ’Dawidi, ikeani wa! 
LUK.18.40	Yesu ama, abatɔndɔ bo badoe na nde. Yana abatama yo hulelu, Yesu amohɔjɔ ho, 
LUK.18.41	Epalaka wɛ bo nakɔe ai wɛ nda? Iyo asɔmbeja bo, Kumu, kina nasɛ koko njɛnɛ embi. 
LUK.18.42	Yesu abala na nde bo, Asɔ njɛnɛ ewɛ. Ejimeli ewɛ ehelejai wɛ. 
LUK.18.43	Iyo asɔ njɛnɛ ende bokpa, acingama na Yesu, na abanga bokumeja Njambe. Bato basusu baya banɛ mojɔ momina basakoa Njambe pongono.
LUK.19.1	Yesu amea a Yeliko, na yana anɔkɔ yo a licilinga, 
LUK.19.2	okina momi adaka ena, kombe ende Sakayo. Iyo adaka mosuku oelomu etako, moto olikonja linɛnɛ. 
LUK.19.3	Iyo adaka na posa a bonɛ Yesu; aihɔnɔ ko, mojɔ ho adaka moto mokue, na embamba ebato edaka enɛnɛ. 
LUK.19.4	Oko boa apota ebango, akɛ boso, na awea mokina mole bo anɛe Yesu, mojɔ bo Yesu akɛkɛ anɔe a njea emina. 
LUK.19.5	Yana amea Yesu a esika emina, akahoa miso diko, na abala na Sakayo bo, Sakayo, tita bokpa, mojɔ bo mbi napalaka nadae a ndako ewɛ busa bu. 
LUK.19.6	Sakayo atita bokpa, na asɔ Yesu na sepi enɛnɛ. 
LUK.19.7	Bato ko, yana anɛ bo mojɔ momina, babanga bobala na manungunungu bo, Akɛi a boda a ndako emoto mobe! 
LUK.19.8	Sakayo ko ama; abala na Kumu bo, Kumu, ika; mbi nadi bokaba leka lombi mabondo mabae, na nâpa likina ai bato babokwali. Isa natombi eka emoto na bokosea, nâmosɔmbeja leka lonɛi. 
LUK.19.9	Yesu abala na nde bo, Mohelo modoi a ndako ye busa bu, mojɔ bo yo adi koko mwana oAbalayama. 
LUK.19.10	Mojɔ bo Mwana ’Moto adoi a boduka na boheleja yona odaka mobungake.
LUK.19.11	Ahokeaka bato ngando jimina, Yesu abanga bobatɔndɔ mondɛ motongo, cina bo abengeaka Yelusalema, na bato badaka na njingo bo Bokumu boNjambe bodi bodoa bokpa. 
LUK.19.12	Abala bo, Okina moto odenga dikumu akɛ bohali a likota litongo, a bosɔ bokumu oho, na sako ebohula. 
LUK.19.13	Abea babuli bande, na akaba na bu pata koto emɔci. Abala na bu bo, Kɔni masa na likonja di oko a lihule limbi. 
LUK.19.14	Bato bande ko badaka na nde soki, na baloma bwɛnji ngɔngɔ jinde bo, Iso botapalaka bo moto yo adae kumu osu. 
LUK.19.15	Yana asɔ yobokumu, ahula na abea babuli baya bama sɔ likonja linde, bo akoke-lejae mojɔ momasa mabu. 
LUK.19.16	Yona oboso adoa ai yo, abala bo, Kumu, likonja liwɛ, pata mokama, lihɛi na pata koto emɔci. 
LUK.19.17	Iyo abala bo, Bopele; wɛ mobuli mopele. Wɛ olongi na mojɔ mokɛkɛlɛkɛ; oko boa ôsɔ kpaci a ngando domi. 
LUK.19.18	Yona obabae adoa, abala bo, Kumu, likonja liwɛ, pata mokama, lihɛi koko na pata mikama mitano. 
LUK.19.19	Iyo amosɔmbeja bo, Wɛ odi bosɔ kpaci a ngando jitano. 
LUK.19.20	Okina otongo adoa, na yo abala bo, Kumu, likonja liwɛ didi! Mbi nalikanda na litambala na nalibomba. 
LUK.19.21	Nadaka na bɔ a mojɔ mowɛ, cina bo odi moto mopipo; otombaka leka a esika edi wɛ pɛ bosambea; obukaka ndongo a esika edi wɛ pɛ bona. 
LUK.19.22	Iyo amosɔmbeja bo, Mbi nadi bodumba wɛ oko na ekenge ebali wɛ, wɛ mobuli mobe. Ajebi wɛ bo nadi moto mopipo, bo natombaka leka a esika edi mbi pɛ bosambea, na nabukaka ndongo a esika edi mbipɛ bona, 
LUK.19.23	oko boa oisa likonja limbi a banaki mojɔ moye, bo nalisɛ na kundo pongono a lihule limbi? 
LUK.19.24	Abala na bato baya badaka ena bo, Mokatoani likonja limina, napani ai yona odi na pata koto emɔci. 
LUK.19.25	(Ibo bamosɔmbeja bo, Kumu, yo adi na pata koto emɔci edɛye.) 
LUK.19.26	Mbi natɔndɔkɔ no bo, Moto na moto yona opeli âsɔ koko; na yona odi oko ngasa, badi bomokatoa yena epeli yo. 
LUK.19.27	A mojɔ mosoki jimbi ko; doani na bato bamina jɔno baya baipala bo mbi nadae kumu obu; bawani ya a boso bombi.
LUK.19.28	Ama yo bala boa, ami nɔ oko bonɔ bo abenge Yelusalema. 
LUK.19.29	Yana abatama yo na Betepage na Betania, na amea yo a mono mua modi na kombe Mono moOlive, aloma bacingami bande babae na monɔkɔ bo, 
LUK.19.30	Suani oho a ngando yena edi oho saboso; okameani a ngando emina, ônɛni punda acingi yona otombakini moto. Mocingoani, na hulani na nde jɔno. 
LUK.19.31	Moto akahɔjɔ no bo, Omocingoakani mojɔ moye? balani oko bo, Kumu amobeakadea. 
LUK.19.32	Bato baloma Yesu bakɛ, na batana punda o ama yo bala na bu. 
LUK.19.33	Yana acingoa-ka bo punda, baswa bande babala na bu bo, Ocingoakani punda mojɔ moye? 
LUK.19.34	Ibo basɔmbeja bo, Kumu amobeakadea. 
LUK.19.35	Badoa na nde ai Yesu, babakea bisenja bibu a punda, na babakea Yesu. 
LUK.19.36	Adalaka yo boa, bato bandea bisenja bibu a njea. 
LUK.19.37	Abengeaka yo ngando, amea a njea yena etitaka a Mono moOlive; na bacingami bande, emumu enɛnɛ mɛnɛ, babanga bo’mba njembo na bosakoa Njambe na bopipo a mojɔ momindumba misusu mima bo nɛ. 
LUK.19.38	Ba’mba yembo bo,
LUK.19.38	Bojongoa ai Koi yona odoaka a kombe eKumu;
LUK.19.38	Bowi oho Diko, na ekumu a bisika bia binɔi Diko.
LUK.19.39	Bakina BaPalusi baya badaka bacingi na bu, babala na Yesu bo, Mokoja, sia bacingami bawɛ. 
LUK.19.40	Iyo asɔmbeja bo, Mbi natɔndɔko no bo, Ibaba bakayɛyɔ, matai mɛnɛ madi bobekoa.
LUK.19.41	Yana amea yo hulelu na Yelusalema, anɛ ngando, na ayea bio a mojɔ momina. 
LUK.19.42	Abala bo, Akɔki wɛ jeba busa bu mijɔ mia micingi na bowi! Edɛye ko mibombami a miso mawɛ. 
LUK.19.43	Baya badi na wɛ soki badi bohika wɛ a masu mangɔngɔ; bâlonga mabɛngɛ, na bâdipa njea jiwɛ a mɔngɔ masusu. 
LUK.19.44	Bâdumba wɛ nase, na bana bawɛ baya badi a tei ewɛ pongono. Batakina nongo litai liwɛ limɔci a diko dilitai litongo, mojɔ bo oijeba ehole edoa Njambe ai wɛ.
LUK.19.45	Yesu akwea a tempelo, na abanga bomaneja bato baya bakɔkɔ bwasa. 
LUK.19.46	Abala na bu bo, Mosɔnɔmɔ bo, Ndako embi ôda ndako ebo’nga. Ino ko oehekojaini bo edae esika etitanaka mibengo.
LUK.19.47	Adaka a tempelo tu busa a mojɔ mobokoja. Basuku banganga, na basɔni, na basuku bangando, baduka njea bo bamowoe. 
LUK.19.48	Bainɛ ko njea, mojɔ bo bato basusu badaka bacingi na nde bo bake mwako monde.
LUK.20.1	Yesu adaka a tempelo bokina busa; akojaka bato na atɔndɔkɔ Mwako Mopele. Basuku banganga, na basɔni, na basuku bangando, badoa ai yo 
LUK.20.2	na babala na nde bo, Wɛ okɔkɔ ngando jiji na kpaci enda? Opa wɛ kpaci emina nda? tɔndɔ so. 
LUK.20.3	Iyo abasɔmbeja bo, Mbi nadi bohɔjɔ no lihɔjɔ pongono. 
LUK.20.4	Batisimo eYoane ehula Diko isa ai bato? tɔndɔni mbi. 
LUK.20.5	Ibo babalana a tei ebu a mojɔ momina, na babala bo, Bokabala bo ehula Diko, yo adi bohɔjɔ so bo, Oimojimani mojɔ moye? 
LUK.20.6	Na bokabala bo ehula ai bato, bato basusu badi bo’la so matai, mojɔ bo bajimaka bo Yoane adaka motɔndɔi. 
LUK.20.7	Oko boa basɔmbeja bo bajebiti esika ehula batisimo eYoane. 
LUK.20.8	Na Yesu abala na bu bo, Na mbi pongono, nitatɔndɔ no yona opani kpaci ebokɔ na ngando ji.
LUK.20.9	Yesu abala na bato mondɛ mu. Okina momi ana gbie. Aekina a mɔmɔ mabasali, na akɛ a likota litongo a boyeyoa. 
LUK.20.10	Yana akpeta mbuma, aloma mobuli ai basali bo bamopɛ libondo limbuma jigbie. Basali ko batua mobuli, na bamoyaneja boa ngasa. 
LUK.20.11	Aloma okina mobuli otongo. Bamotua, bamosamboja na bamoyaneja koko boa ngasa. 
LUK.20.12	Aloma koko mobuli obasato. Babeneja mobuli omina, na bamodumba a sokolu. 
LUK.20.13	Moswa’gbie abala bo, Mbi nâkɔ boni? Nâloma mwana’mbi ongɛnjɔ; isa badi bomosuma. 
LUK.20.14	Basali ko, yana anɛ bo mwana, babalana bo, Sangoli yona! Kɔni bomowoe, nongo bosangoe so bɛnɛ. 
LUK.20.15	Oko boa, bamodumba a sokolu egbie na bamowa oko bowa. Moswa’gbie adi bokɔ bo ai bato bamina? 
LUK.20.16	Adi bodoa, âwa basali bamina, na âpa gbie ai batongo. Aka bo ekenge emina, babala bo, Yɛ bobala boa! 
LUK.20.17	Yesu ko abanja, abala na bu bo, Oko boa, cina eMosɔnɔ mu edi bo?
LUK.20.17	Litai lilona bayoi
LUK.20.17	Lidi edɛye litai limogbukusu lindako.
LUK.20.18	Moto akakwa a diko dilitai limina, âbukeana. Litai limina ko likakwa a diko dimoto, limopenjepenje.
LUK.20.19	Basɔni na basuku banganga baduka njea bo bamopee a ehole emina, mojɔ bo bacingea bo ama bala mondɛ momina oko a mojɔ mobu; badaka ko na bɔ a mojɔ mobato bangando. 
LUK.20.20	Oko boa bamosea, na baloma bato kɛngi ai yo. Bato bamina bakosea bo badi bato basoti, bo balokobane mijɔ minde na njingo bo bamotembee, na bamopɛ a momɔ 
LUK.20.21	Oko boa, bahɔjɔ Yesu bo, Mokoja, iso bojebaka bo mijɔ mibalaka wɛ na mikojaka wɛ midi oko mipele. Bato basusu badi amɛci a miso mawɛ, na okojaka njea eNjambe na soti mɛnɛ. 
LUK.20.22	Ebɔngi bo so bopute tako ai Kaisala, isa ebɔngiti? 
LUK.20.23	Iyo ko anɛ poloso ebu. Abala na bu bo, 
LUK.20.24	Anejani Banka. Edi na elimo enda na kombe enda? Ibo bɛ bo, oko eKaisala. 
LUK.20.25	Oko boa abala na bu bo, Kabani ai Kaisala libondo liKaisala, libondo liNjambe ko, oko ai Njambe. 
LUK.20.26	Ibo bakamoa bou a mojɔ moekenge ebala Yesu, na badaka oko bogo. Oko boa baihɔnɔ bomodumba a boso bobato a mojɔ mongando jibala yo.
LUK.20.27	BaSadoki bajimaka bo bato batangɔ nongo a bogwa. Oko boa, bakina babu badoa na lihɔjɔ ai Yesu. 
LUK.20.28	Babala bo, Mokoja, Mose asɔnea so mobeko bo mwanange’moto akagwa, na akakina mwali ngasa, pɛpɛ bana, yo adi bosɔ mwali omina bo abote na nde bana ai mwananango. 
LUK.20.29	Badaka boa bananange jibato sambo. Yona mosuku asɔ mwali, na agwa pɛ bobota nongo mwana. 
LUK.20.30	Mbakeli onde asɔ mwali omina, 
LUK.20.31	yona obasato koko, na basusu sambo koko boa, na bagwa pɛ bokina mongo mwana. 
LUK.20.32	Mwali yo mɛnɛ agwa ngɔngɔ. 
LUK.20.33	Oko boa, bakangɔ a bogwa, yo adabi mwali onda? Mojɔ bo adaka mwali obu basusu sambo. 
LUK.20.34	Yesu abala na bu bo, Bana bangondo ye basɔkɔ bali, na basɔnɔkɔ bali. 
LUK.20.35	Bato ko baya babɔngi a bokwea a ngondo yena oho, na a bongɔ a bogwa, batasɔkɔ na batasɔnɔkɔ bali. 
LUK.20.36	Ibo bataya gwa, mojɔ bo badi o babwɛnji baDiko; badi bana baNjambe, mojɔ bo badi bana babongɔ a bogwa. 
LUK.20.37	Mose yo mɛnɛ ajebeja bo bagwake badi bongɔ, a esika esɔnɔ yo mojɔ molipumba limole. Iyo asemba Kumu bo, Njambe oAbala-yama, Njambe oIsaka, Njambe oYakobo. 
LUK.20.38	Njambe ko aditi Njambe obagwake. Adi oko Njambe obato baya badi mɔ; na bato basusu badi mɔ a miso mande. 
LUK.20.39	Bakina basɔni basɔmbeja bo, Mokoja, olongi. 
LUK.20.40	Oko boa badaka na bɔ a bomohɔjɔ koko lihɔjɔ.
LUK.20.41	Yesu abala na bu bo, Bato babalaka bo Masiya adi Mwana ’Dawidi mojɔ moye? 
LUK.20.42	Dawidi yo mɛnɛ abalaka a mokanda moNjambe bo,
LUK.20.42	Kumu abali na Kumu ombi bo,
LUK.20.42	Da a ebɔ embi ebami,
LUK.20.43	Oko a ehole êdumba mbi soki jiwɛ a cina jibibota biwɛ. 
LUK.20.44	Isa Dawidi abeaka Masiya Kumu onde, abwani boda mwana’nde na ye?
LUK.20.45	Yesu abala na bacingami bande a boso bobato basusu bo, 
LUK.20.46	Toma nganjamani na basɔni! Posa ebu edi oko a bongɛ na bisenja biyaibiyai, na bo bato bababɛje njɛbɛ a jando. Bapalaka bidie biboso a sinagoge, na bisika biekumu a mabonje. 
LUK.20.47	Bapunjaka ndako jibali-babogwa, na bangaka bingeeli biyai oko a mojɔ mobokosea pɛ. Bato bamina bâsɔ mokindo monɛnɛ soti.
LUK.21.1	Yesu angɔjɔ miso na anɛ konji baya basaka bipeeli bibu a nguku ebipeeli. 
LUK.21.2	Anɛ koko okina mwali-obogwa, moto obopu mɛnɛ, na yo asa sentini jibae. 
LUK.21.3	Na Yesu abala bo, Mbi natɔndɔkɔ no na soti bo, epeeli esi mwali-obogwa yo obopu enɔi bipeeli bibu basusu. 
LUK.21.4	Mojɔ bo, ibo basusu batongo bapi oko libondo likɛkɛ lilikonja libu linɛnɛ; yo ko, nongo adi yo na bopu mɛnɛ, asi likonja linde kanga lisusu mɛnɛ.
LUK.21.5	Bakina bato babala a mojɔ motempelo, a mojɔ moeyoeli epele ematai na leka lopa bato a bobɔngeja tempelo. 
LUK.21.6	Yesu ko abala na bu bo, Onjakani leka lomina edɛye; bokina busa ko bodi bodoa yana âdumbama matai ma masusu, na pɛpɛ nongo litai limɔci lîdika a diko dilitai litongo. 
LUK.21.7	Ibo bamohɔjɔ bo, Mokoja, mojɔ momina môda a ehole eni? Mojɔ momina mokabenga bomea, embete êda bo? 
LUK.21.8	Yesu asɔmbeja bo, Toma nganjamani bo bato basaka laboja no. Mojɔ bo bato banɛnɛ bâdoa a kombe embi na bâbala bo, Mbi nadi yo; na, Ehole eba’i mea. Pɛ bosusani bato bamina. 
LUK.21.9	Oka’kani miako mibila na bijoki bibato, yɛni bobanga. Ngando ji jidi bopeta doa soti, suka ko etada bokpa.
LUK.21.10	Abala koko na bu bo, Likota lîna na likota; bokumu bôna na bokumu; 
LUK.21.11	Majonga mangondo mâda manɛnɛnɛ, na manjale, na bego bimoya a bisika na bisika. Beeto, na bimbete binɛnɛnɛ ta busa, bîda pongono. 
LUK.21.12	Oko ngando jia jidoakini ko, badi bopeta pea no, badingoja no, bâgbula no a smagoge na a blɔkɔ; bâkɛ na nu a boso bobakumu na bajuji a mojɔ mokombe embi. 
LUK.21.13	Oko boa ôdani na njea a botɔndɔ mwako mosoti. 
LUK.21.14	Sabekeani ko bo otadani na mokakwano a mojɔ mobikenge bibosɔmbeja. 
LUK.21.15	Mojɔ bo mbi napa no bɛtɛ ebobala, na bowɛi a bogbokeja, na bodumba soki jinu jisusu. 
LUK.21.16	Baboti banu bɛnɛ, na banangwao, na mela manu, na binao, badi bokaba no, na bweja bakina banu. 
LUK.21.17	Bato basusu bâda na nu soki a mojɔ mokombe embi. 
LUK.21.18	Endele ko, pɛpɛ nongo moswe momɔci momelo minu modi bobeha. 
LUK.21.19	Okadani na lingbangba ôhelejani miembo minu.
LUK.21.20	Omaka nɛni bo mandundu mabasoda bahiki Yelusalema, osa ko ojebeni bo etayeyoa a boda oko mopɔtu. 
LUK.21.21	Baya badi a Yuda aehole emina babwani bocia oko a meno minɛnɛnɛ. Baya badi a ngando babwani bodonga, na bato bakada a esika, babwaniti bokwea a ngando. 
LUK.21.22	Mojɔ bo, masu mamina mâda masu malikundu, na madi bongameja mijɔ misusu mia midi a Misɔnɔ. 
LUK.21.23	Bali ko baya badi na memi, na baya banungeaka, bâda na jɔɔlɔ a masu mamina. Mojɔ bo monɔngɔ monɛnɛ môda a ngondo; na likota di lînɛ kɛnjɔ. 
LUK.21.24	Badi bogwa bogwa boabɛnɛ. Bâbapea masungu, na bâkɛ na bu a makota masusu; na bapakano bâdɛhɛ Yelusalema oko a suka eehole ebapakano. 
LUK.21.25	Bimbete bîda a modika-busa, a songe, na a njɔtɔ. Makota masusu mangondo mâda na bɔ na maneene a mojɔ mokɛnjɔ emadiba-mamukwa, na a mojɔ momula. 
LUK.21.26	Bato bâsenjoa na bɔ, na maneene, a mojɔ mongando jia jîdoa a ngondo; mojɔ bo ngulu eDiko êdongosana. 
LUK.21.27	A ehole emina, bânɛ Mwana ’Moto akadoe a eyembi, na ndangasa na ekumu enɛnɛ. 
LUK.21.28	Omaka nɛni litanda lingando jimina, toma kahoani miso diko, na ninojani mɔli, mojɔ bo bosikoabonu bodi hulelu.
LUK.21.29	Abala na bu mondɛ mu. Lɛni mojɔ molikɔkɔ na mele misusu. 
LUK.21.30	Mikameja kasa jiyene, ojinɛkɛ na ojebakani bo ehole engange edi hulelu. 
LUK.21.31	Oko boa koko, okanɛni bo ngando jimina jidoi, odini bojeba bo Bokumu boNjambe bobengi bomea. 
LUK.21.32	Mbi natɔndɔkɔ no na soti bo ngando ji jisusu jidi bongama oko elulu ye esiakini. 
LUK.21.33	Nongo Diko na Nase jikadimoa, bikenge bimbi bitadimoa.
LUK.21.34	Toma nganjamani na nu bɛnɛ ko, bo milema minu misaka beha na magola, na malango, na mikakwano mingondo ye, bo osaka nɛni busa bomina mbalakaka; 
LUK.21.35	mojɔ bo bodi bodoa ai bato basusu baya badi a ngondo o abomeaka elambo. 
LUK.21.36	A mojɔ momina, toma sɛnjɛlɛni; mgakani bihole hisusu bo ngulu enu ebwane a mojɔ mobohela a ngando ji jisusu jia jidoaka, na a bo’Ina a boso boMwana ’Moto.
LUK.21.37	Iyo adaka atempelo busa na busa a mojɔ mobokoja. Yana ko adipa busa, amana bo akahwɛe a mono mua modi na kombe Mono moOlive. 
LUK.21.38	Yana ahoa koko busa, bato basusu batitana ai yo a tempelo bo bamohokee.
LUK.22.1	Edika oko mweka pɛ a Kola emilɛmbɛ mia mipeliti lipetu, yena edi na kombe Kola-eBonɔ. 
LUK.22.2	Basuku banganga na basɔni badaka na posa a bonɛ ekina njea bo bamowejae, cinabo badaka na bɔ a mojɔ mobato bangando. 
LUK.22.3	Satana ko akwea a tei eYuda yona odaka na kombe Iskalio, okina obu Domi-na-babae. 
LUK.22.4	Iyo akɛ adumbe ndungu na basuku banganga na basuku batempelo bo akabe Yesu ai bo. 
LUK.22.5	Ibo badaka na sepi, na bajima na nde bo bamopɛ likonja. 
LUK.22.6	Iyo ajima mojɔ momina, na abanga boduka ehole bo amokabe yana adaka pɛpɛ bato bangando ena.
LUK.22.7	Busa boMilɛmbɛ mia mipeliti lipetu bohoa, oko busa bowaka bo mwana-bata a mojɔ moKola-eBonɔ. 
LUK.22.8	Oko boa, Yesu aloma Pɛtɛlo na Yoane, abala na bu bo, Kɛni, sɛlingoani Kola-eBonɔ a mojɔ mosu bo boyake. 
LUK.22.9	Ibo babala na nde bo, Esika epalaka wɛ bo bosɛlingoe edi jɔ? 
LUK.22.10	Iyo abasɔmbeja bo, Ikani; okameani a ngando, odini bosongana na okina momi yona otombaka teni emadiba; mosusani oko a ndako ekɛkɛ yo. 
LUK.22.11	Balani na moswa’ndako bo, Mokoja ahɔjɔkɔ wɛ bo, Ekenge endako edi jɔ, bo mbi nayake Kola-eBonɔ na bacingami bambi? 
LUK.22.12	Iyo adi boneja no ekenge endako a mboba ediko yenaedi engɛbɛnɛke. Sɛlingoani oko ena. 
LUK.22.13	Oko boa bakɛ, batana o ama yo bala na bu, na basɛlingoa Kola-eBonɔ.
LUK.22.14	Iyana abwana ehole, Yesu ada a mesa na babwɛnji bande. 
LUK.22.15	Abala na bu bo, Mbi nadaki na posa enɛnɛ bo nayake na nu Kola ye eBonɔ, oko adi mbi pɛ bopeta dingoa. 
LUK.22.16	Mojɔ bo natɔndɔkɔ no bo mbi nitaeyaka koko, oko adi yo pɛ bopeta ngama a Bokumu bo-Njambe. 
LUK.22.17	Iyo atomba kɔpɔ, ajongoa, na abala bo, Asɔni, kabani a tei enu. 
LUK.22.18	Mojɔ bo, mbi natɔndɔkɔ no bo nitaya mwaka muswa mombuma jivine, oko adi Bokumu boNjambe pɛ bopeta doa. 
LUK.22.19	Atomba molɛmbɛ pongono, ajongoa, abuka molɛmbɛ na abapa. Abala bo, Imu modi mokuku mombi mua mopami a mojɔ monu. Kɔni mojɔ mu bo osalɛjeni ai mbi. 
LUK.22.20	Aseja bo boyaka, atomba kɔpɔ pongono, abala na bu bo, Kɔpɔ ye edi mokongo moyene momakia mambi maya masopei a mojɔ monu. 
LUK.22.21	Ikani ko; ebɔ emokabi ombi edi na mbi a mesa. 
LUK.22.22	Mwana ’Moto adi boyana oko a njea yena ehɛngɛmɛ ai yo. Monongo ko ai moto yona odi bomokaba! 
LUK.22.23	Oko boa babanga bobomana kitɛ a mojɔ momoto yona odi bokɔ mojɔ momina.
LUK.22.24	Banoana mwano pongono a mojɔ momoto obu yona obwana boda mosuku obu. 
LUK.22.25	Yesu ko abala na bu bo, Bakumu bamakota badi na kpaci ai bo, na basuku babu badi na kombe bakɔmeja. 
LUK.22.26	Ino ko otadani nongo boa. Yona odi mosuku onu, yɛ adae o yɛngɛ. Yona odi boso, yɛ adae o mokɔmɛli. 
LUK.22.27	Odi boso nda? isa yona odi a mesa, isa yona okɔkɔ elomu emesa? Te yona odi amesa? Mbi ko nadi a tei enu o mokɔmɛli. 
LUK.22.28	Ino ko oyeyoini na mbi na lingbangba a tei eminɔngɔ mimbi. 
LUK.22.29	Sangwa’mbi apani bokumu. A mojɔ momina, mbi napaka no bisika a bokumu bombi, 
LUK.22.30	bo oyakeni na omwakeni a mesa mambi; na ôdani a mingbɛlɛngɔ a bosambeja makota maYisalaele domi-na-mabae.
LUK.22.31	Kumu abala bo, Simona, Simona, Satana angaka na bopipo bo apee no a bohɛhɛ no o ahɛhɛkɛ moto ndongo. 
LUK.22.32	Mbi ko nangɔɔni a mojɔ mowɛ, bo ejimeli ewɛ etambɛ. Na okahekoa koko ai mbi, toma mbilimeja baninga bawɛ. 
LUK.22.33	Iyo amosɔmbeja bo, Kumu, mbi nadi na mosɛlingo a bokɛ na wɛ a blɔkɔ na a bogwa na wɛ. 
LUK.22.34	Yesu abala bo, Pɛtɛlo, mbi natɔndɔkɔ wɛ bo odi bongana mbi ngana jisato bo otajebaka mbi, oko kɔkɔ abelekoakini busa bu.
LUK.22.35	Abala na bu koko bo, Yana aloma mbi no oko ngasa mɛnɛ, pɛpɛ litɔngi lilikonja, pɛpɛ libenga, pɛpɛ sapata, ekina eka etaka na nu? Ibo bɛ bo, Pɛpɛ nongo eka. 
LUK.22.36	Iyo abala na bu bo, Edɛye ko, yona odi na litɔngi lilikonja abwani bohtomba, na libenga pongono. Isa moto apeliti embombo, abwani bongɛjɛ kasaka ende bo asombe ekina. 
LUK.22.37	Mbi natɔndɔkɔ no bo ekenge ye eMisɔnɔ edi bongama na mbi;
LUK.22.37	Bamolanga a libondo libato babe.
LUK.22.37	Mojɔ bo edikai mweka pɛ, bo ngando jisusu jia jisɔnɔmɔ a mojɔ mombi jidi bongama. 
LUK.22.38	Ibo babala bo, Kumu, anja, iso bodi na bimbombo bibae! Iyo abala na bu bo, Ebwani boa.
LUK.22.39	Yesu amana na akɛ a Mono moOlive o akɔkɔ yo masu masusu. Bacingami badaka bacingi na nde engbanga. 
LUK.22.40	Yana amea yo a esika emina, abala na bu bo, Ingakani bo otakweani a njea ebomeka. 
LUK.22.41	Abakina, na akɛ bohali mweka, mosiso momoto aka’ma litai. Atita na magbunda, na angɔɔnɔ bo, 
LUK.22.42	Sesa, dongeja kɔpɔ yeye ai mbi, isa bolulea bowɛ bodi boa. Endele ko, yɛ modae o apalaka wɛ, te mua mopalaka mbi. 
LUK.22.43	Okina obwɛnji oDiko adoa ai yo na amopa ngulu a molema. 
LUK.22.44	Adaka yo na molɔbɔ mɛnɛ, angɔɔnɔ na bopipo, na midungu minde mitanga a kpɔtɔ o matanga mamakia. 
LUK.22.45	Asieja yo bo’nga, angɔ na adoa ai bacingami, na abatana bahwɛli a mojɔ momo-bimba. 
LUK.22.46	Abala na bu bo, Ino ohwɛini hiɔ mojɔ moye? Angɔni, ingakani bo otakweani a bomeka.
LUK.22.47	Amaka yo bala boa, bato ba’mi mea oko lindundu mɛnɛ. Okina obu Domi-na-babae adalaka a boso bobu, kombe ende Yuda. Iyo abatama na Yesu bo amohie. 
LUK.22.48	Yesu ko abala na nde bo, Yuda, opalaka bo okabe Mwana ’Moto na bohia? 
LUK.22.49	Bato baya badaka bacingi na Yesu, yana anɛ bo mojɔ mua mokɛkɛ adoe, babala bo, Kumu, bota’na na bimbombo edɛye? 
LUK.22.50	Okina obu akwɛlɛ mobuli omosuku onganga, na amolena litoi liebɔ ebami. 
LUK.22.51	Yesu ko abala bo, Kimani boa! Abakea ebɔ ende a litoi linde, na amoheleja. 
LUK.22.52	Basuku banganga, na basuku batempelo, na basuku bangando, badoa bo bamopee. Yesu abala na bu bo, Ino odoini a bona na mobengo, na makɔngɔ na pɛngu? 
LUK.22.53	Adaka mbi na nu masu masusu a tempelo, oininojani nongo ebɔ a bopea mbi. Pɛ mojɔ; ehole enu emei, ehole endangasa emodidi.
LUK.22.54	Bapea Yesu a ehole emina, na bakɛ na nde a ndako emosuku onganga. Pɛtɛlo abasusa bohali mweka. 
LUK.22.55	Batokana mosa a ndanda elopango, na bada na mobondo oko ena. Pɛtɛlo ada na mobondo a tei ebu. 
LUK.22.56	Okina moseka yona okɔkɔ elomu endako, anɛ Pɛtɛlo yana adaka yo na mobondo a mosa. Amonja linjenje lipipo, na abala bo, Moto yoyo adaki na nde pongono. 
LUK.22.57	Iyo ko angana oko bongana. Abala bo, Mwali, mbi nitamojebakadea. 
LUK.22.58	Okina moto otongo amonɛ ngɔngɔ mweka, na abala bo, Wɛ odi koko moto obu. Pɛtɛlo ko abala bo, Momi, te mbi. 
LUK.22.59	Yana anɔ isa 
LUK.22.60	Pɛtɛlo ko asɔmbeja bo, Momi, mbi nitacingeaka mojɔ mobalaka wɛ. Amaka yo bala bikenge bimina, kɔkɔ ami belekoa oko bobelekoa bokpa. 
LUK.22.61	Kumu ahekoa, na anja Pɛtɛlo oko bonja. Bikenge bibala Kumu na nde bihula a molema monde bo, Wɛ ôngana mbi ngana jisato oko kɔkɔ abelekoakini busa bu. 
LUK.22.62	Oko boa amana sokolu na ayea bio oko na molɔbɔ.
LUK.22.63	Bato baya basɛnjɛlɛkɛ Yesu bamololea na bamoboma. 
LUK.22.64	Bakanda litambala a miso mande, na babala na nde bo, Hieja; obomi wɛ nda? 
LUK.22.65	Babala na nde koko mijɔ minɛnɛ, na bamopɔmbeja.
LUK.22.66	Yana ahoa busa, babolea likita libasuku bangando, na nganga, na basɔni, na bakɛ na nde a esambi ebu. 
LUK.22.67	Babala na nde bo, Isa wɛ odi Masiya, tɔndɔ so. Iyo ko abasɔmbeja bo, Nongo nakatɔndɔ no, otajimani. 
LUK.22.68	Mbi nakahɔjɔ no, ino otasɔmbejani. 
LUK.22.69	Endele ko, donga oko a busa bu, Mwana ’Moto âda a ebɔ ebami endangasa eNjambe. 
LUK.22.70	Ibo basusu bahɔjɔ bo, Wɛ odi Mwana oNjambe? Iyo abasɔmbeja bo, Ino obalakani bo mbi nadi yo. 
LUK.22.71	Ibo babala bo, Bodi boduka tati etongo mojɔ moye? Iso bɛnɛ boki monɔkɔ monde mɛnɛ.
LUK.23.1	Bato balikita bangɔ basusu, na bakɛ na Yesu boso Pilato. 
LUK.23.2	Babenga bomodumbea ebango bo, Iso bobolojai moto yo na mojɔ. Apangoaka bato balikota lisu, na alembaka bato bo bataputa tako eKaisala. Abalaka koko bo yo mɛnɛ adi Masiya na Kumu. 
LUK.23.3	Pilato amohɔjɔ bo, Wɛ odi Kumu oBaYuda? Iyo amosɔmbeja bo, Wɛ obali boa. 
LUK.23.4	Pilato abala na basuku banganga, na bato balikita bo, Mbi mtanɛkɛ nongo mojɔ na moto omina. 
LUK.23.5	Ibo ko bahɛjɛ bingi. Babala bo, Iyo apangoaka bato a makota masusu maYuda. Abanga bokoja oho Galile, na edɛye amei oko ya.
LUK.23.6	Yana aka Pilato ekenge emina, ahɔjɔ isa Yesu adi moto oGalile. 
LUK.23.7	Ajeba yo bo adi moto olikota liElode, amoloma ai Elode, mojɔ bo yo adaka a Yelusalema a ehole emina. 
LUK.23.8	Elode adaka na posa ehole eyai bo anɛe Yesu. Oko boa, yana amonɛ yo, adaka na sepi enɛnɛ. Mojɔ bo ama ka mijɔ minde, na adaka na njingo bo Yesu amonejae ekina embete. 
LUK.23.9	Oko boa, akokeleja Yesu na mahɔjɔ manɛnɛ. Yesu ko aimosɔmbeja nongo ekenge. 
LUK.23.10	Basuku banganga na basɔni badaka hulelu, na bamodumbea ebango na bopipo mɛnɛ. 
LUK.23.11	Elode na basoda bande bamokotoa, bamota mota, bamolwaja kasaka eyai ekumu, na amosɔmbeja ai Pilato. 
LUK.23.12	Elode na Pilato bapanda limbaci a busa bomina, mojɔ bo bama da oko soki.
LUK.23.13	Pilato abolea likita libasuku banganga, na bakumu, na bato bangando. 
LUK.23.14	Abala na bu bo, Ino odoini na moto yo a esambi embi o moto yona opangoaka bato. Ikani! Mbi namokokelejai a boso bonu, na nani bo aditi nongo na lindo a mojɔ mongando jilangaka no. 
LUK.23.15	Elode koko boa, mojɔ bo yo amosɔmbejai ai so. Ikani! yo akɔiti nongo mojɔ mua mobwani na mokindo mobogwa. 
LUK.23.16	Oko boa nadi bomotua, na nâmocingoa. 
LUK.23.17	(Cina bo acingoaka moto omɔci tu yanga a kola emina.) 
LUK.23.18	Ibo basusu ko babekoa na monɔkɔ momɔci bo, Yɛ agwɛ! Cingoa Balaba ai so! 
LUK.23.19	Balaba adaka a blɔkɔ a mojɔ mobowa, na a mojɔ modane a ngando. 
LUK.23.20	Pilato abaleha koko, mojɔ bo yo adaka na posa bo acingoe Yesu. 
LUK.23.21	Ibo ko babekoa bo, Mobakea a mole-mobokea! Mobakea a mole-mobokea! 
LUK.23.22	Pilato abala na bu bala ejisato bo, Mojɔ moye? Bobe bokɔi yo nda? Mbi naniti nongo mojɔ na nde mua mobwani na mokindo mobogwa. Oko boa nadi bomotua, na nâmocingoa. 
LUK.23.23	Ibo ko babɛjɛ bingi; babekoa na bopipo, na ba’nga oko bo agwɛ a mole-mobokea. Oko boa Pilato aka minɔkɔ mibu. 
LUK.23.24	Alena mojɔ boa, na ajima bo akɔe o apalaka bo. 
LUK.23.25	Ba’nga koko bo acingoe moto yona odaka a blɔkɔ a mojɔ mobowa na dane, na amocingoa. Apeja Yesu ko a mɔmɔ mabu bo bakɔe na nde o apalaka bo.
LUK.23.26	Abenga bo bodala na Yesu, bapea moto oKulene, kombe ende Simona. Iyo adaka a njea elihule a esika, na bamotombeja mole-mobokea a ngɔngɔ jiYesu. 
LUK.23.27	Bato badaka bacingi ngɔngɔ jinde lindundu linɛnɛ; na bali basabimboaka ta mupa, na bayeaka bio a mojɔ monde. 
LUK.23.28	Yesu ko ahekoa, abala na bn bo, Ino bana-bali baYelusalema, t’oyeeni oko a mojɔ mombi; yeani oko a mojɔ monu bɛnɛ na bana banu. 
LUK.23.29	Mojɔ bo, ikani; masu makɛkɛ adoe yana âbala bato bo, Badi na pasa oko batete, oko sɔpɔ jia jiditi na libota, na mabɛi maya madi pɛ bonungea. 
LUK.23.30	Ehole emina ekamea, badi bobala na meno minɛnɛnɛ bo, Bobumana so; na bâbala na meno bo, Puseani so. 
LUK.23.31	Isa bakɔkɔ mojɔ mu yana adi mole mɔ, badi bokɔ bo na mole mokakanake?
LUK.23.32	Bakɛ na bato batongo babae, bato babe; badaka bacingi na nde engbanga bo bagwɛ na nde. 
LUK.23.33	Yana amea bo a esika yena edi na kombe Engɔngɔ, babakea Yesu a mole-mobokea oko ena, na baya babe pongono, okina a dɔngɔ diebɔ ebami, yona otongo a dɔngɔ diebɔ ebali. 
LUK.23.34	Yesu abala bo, Sesa, kina bo, mojɔ bo batacingeaka mojɔ mokɔkɔ bo. Na bakina baboma jonga a mojɔ mobokaba bisenja binde. 
LUK.23.35	Bato bangando badaka hulelu a mojɔ mobonja. Basuku bangando ko bamokotoa; babala bo, Iyo ahelejai bato batongo; yɛ asahelejae yo mɛnɛ isa adi Masiya oNjambe, isa Njambe amohɔ. 
LUK.23.36	Basoda bamopɔmbeja pongono; bamoyɛjɛ madiba makpɔ, 
LUK.23.37	na babala bo, Isa wɛ odi Kumu oBayuda, saheleja. 
LUK.23.38	Mokina mosɔnɔ modaka a diko dinde bo, IYO ADI KUMU OBAYUDA.
LUK.23.39	Okina obu babe baya bakaalejama, ananga na nde; abala bo, Wɛ oditi Masiya? saheleja wɛ mɛnɛ na so pongono. 
LUK.23.40	Yona otongo ko asɔmbeja na alemoa na nde bo, Wɛ, t’obangake Njambe, wɛ yona osi mokindo momina pongono? 
LUK.23.41	Iso bobwani na mokindo momina; bosɔkɔ oko ndese ejibe jisu; yo ko akɔiti nongo mojɔ mobe. 
LUK.23.42	Na yo abala bo, Yesu, pɛ bobosa mbi okasɔ bokumu bowɛ. 
LUK.23.43	Yesu amosɔmbeja bo, Mbi natɔndɔkɔ wɛ na soti bo odae na mbi a Paladiso oko busa bu.
LUK.23.44	A ehole emidi, modidi modaka a ngondo esusu, na moyeyoa oko a 
LUK.23.45	Modika-busa mohinda, na ehuako enɛnɛ yena ekabaka tempelo a tei elea oko bolea, bikenge bibae. 
LUK.23.46	Na Yesu abekoa na kɔpi epipo bo, Sesa, asɔ mwembo mombi a mɔmɔ mawɛ. Ama yo bala boa, mwembo monde mo’mi mana oko bomana. 
LUK.23.47	Yana anɛ kapitɛni obasoda mojɔ momina, asakaoa Njambe, na abala bo, Iyo adaki moto mopele soti. 
LUK.23.48	Bato basusu baya badaka ena a bonja, babulɛ oko bobulɛ yana anɛ bo mojɔ momina, na basabimboa ta mupa. 
LUK.23.49	Bina’nde basusu, na bali baya bama donga na nde a Galile, badaka ba’mi bohali mweka, na hanɛ mojɔ mosusu.
LUK.23.50	Okina momi adaka ena, kombe ende Yosepa, moto oAlimate a likota liYuda. Iyo adaka moto olikita libasuku, moto mopele, moto ohodongo. 
LUK.23.51	Iyo aijima nongo bosambeja bobu na mojɔ mokɔ bo. Ambaka koko Bokumu boNjambe na tɛndɛ. 
LUK.23.52	Moto omina akɛ ai Pilato, na amonga mokuku moYesu. 
LUK.23.53	Amotiteja, amodinga na esenja enɛnɛ epu, na amosambea a esɛmɔ, oko atei eengbungulu yena etɔmɔ a litai. Baipaka sa moto ena. 
LUK.23.54	Busa bomina bodaka busa boMosɛlingo, cina bo busa boSabata bobenga bomea. 
LUK.23.55	Bali baya bama donga na Yesu a Galile, basusa Yosepa oho, na banɛ esɛmɔ na esika edaka mokuku moYesu. 
LUK.23.56	Oko boa basɔmbɔ a ngando, na basɛlingoa malasi, na kasa jisoo epele. Bahema a husa boSabata a mojɔ momobeko.
LUK.24.1	Yana abenga bohoa busa boboso, bali batomba malasi masɛlingoa bo, na bakɛ a esɛmɔ a elɔngɔ mɛnɛ. 
LUK.24.2	Bane bo litai lima hilingojama, na lidonga a esɛmɔ. 
LUK.24.3	Akwea bo ko a tei, bainɛ nongo mokuku moKumu Yesu. 
LUK.24.4	Akakwanaka bo a mojɔ momina, bato-bami babae bamana mbalakaka, na ba’ma a dɔngɔ dibu. Bisenja bibu bidaka na bolailai. 
LUK.24.5	Bali baluluma na bɔ, na basunea maso mabu oko a kpɔtɔ. Bami babahɔjɔ bo, Ino odukakaniyona odi mɔ a esika ebagwake mojɔ moye? 
LUK.24.6	Iyo aditi ya; angɔi! Leni mojɔ mobala yo na nu yana adaka yo a Galile. 
LUK.24.7	Abala bo badi bokaba Mwana ’Moto a Inɔmɔ mabato babe, bo badi bomowa amole-mobokea, na bo adi bongɔ a bogwa na masu masato. 
LUK.24.8	Oko boa bikenge biYesu bihula a milema mibu. 
LUK.24.9	Badonga a esɛmɔ, basɔmbɔ a botɔndɔ babwɛnji domi-na-omɔci mojɔ momina mosusu, na batɔndɔ bacingami batongo pongono. 
LUK.24.10	Baya batɔndɔ babwɛnji ngando jimina badaka Malia oMagadala, na Yoana, na Malia nange eYakobo, na bakina bali batongo baya badaka na bu. 
LUK.24.11	Babwɛnji ko balɛ bo bikenge bimina bidaka oko ebalabala pɛ; baijima nongo. 
LUK.24.12	Pɛtɛlo ko angɔ, na apota ebango a esɛmɔ. Asasunea a bonja a tei, na anɛ oko bisenja pɛ bisambi, na asɔmbɔ a ngando oko na bokamoa a mojɔ momina.
LUK.24.13	Bakina babu babae bakɛ busa bomina a ekina ngando kombe Emau, mosiso o kilometa domi-na-jibae. 
LUK.24.14	Ibo basolanaka a mojɔ mongando ji jisusu. 
LUK.24.15	Abalanaka bo boa na masolo mabu, Yesu yo mɛnɛ abatama, na abapaka a njea. 
LUK.24.16	Ibo ko baimombetea na miso mabu. 
LUK.24.17	Iyo abala na bu bo, Mijɔ misolanaka no a njea enu midi bo? Ibo ba’ma oko bo’ma, na badaka na wa a miso mabu. 
LUK.24.18	Okina obu, kombe ende Kɛlɔpa, amosɔmbeja bo, Mokɛndɛli omɔci a Yelusalema yona odi pɛ bojeba mijɔ mia mikwabi oho na masu ma, oko wɛ pɛ? 
LUK.24.19	Yesu abala na bu bo, Mijɔ mimina nda? Ibo bamosɔmbeja bo, Oko mojɔ moYesu oNasaleta yona odaka motɔndɔi. Bilomu binde, na bibaeli binde, bidaka na ndangasa a boso boNjambe, na a boso bobato basusu. 
LUK.24.20	Basuku banganga ko, na bakumu basu, bamopeabi, bajimabi bo agwɛ, na bamowabi a mole-mobokea. 
LUK.24.21	Iso ko bodaka na njingo bo yo adae mosikoi oYisalaele. Ee, ngando ji jidaki boa, masu masi edɛye masato. 
LUK.24.22	Bakina bali basu ko bakamojai so bou. 
LUK.24.23	Ibo bakɛi a esɛmɔ ehuma mɛnɛ, na baniti nongo mokuku monde. Oko boa babuli ai so, na batɔndɔi so bo bani bakina babwɛnji baDiko baya babali bo adi oko mɔ. 
LUK.24.24	Bakina bato basu bakɛi a esɛmɔ, na bani o ami bala bali bamina. Iyo ko—bamotaniti. 
LUK.24.25	Yesu abala na bu bo, Ino bato balibunga! Milema minu midi na kitɛ a mojɔ mongando jisusu jibala batɔndɔi cina eye? 
LUK.24.26	Ebɔngiti bo Masiya adingoe boa, bo akwee a ekumu ende? 
LUK.24.27	Oko boa, yo abanga na mikanda miMose na batɔndɔi basusu, na abacingea ngando jisusu jia jidi a Misɔnɔ a mojɔ monde mɛnɛ.
LUK.24.28	Babatama na ngando ekɛkɛ bo. Iyo ko akɔ bo adojae. 
LUK.24.29	Ibo ko bamongɔɔnɔ bo, Da na su, mojɔ bo busa bosɛlɛi edɛye. Edika mweka pɛ bo busa bodipe. Oko boa akwea bo adae na bu. 
LUK.24.30	Adaka yo na bu a mesa, atomba molɛmbɛ, ajongoa, abuka molɛmbɛ na abapa. 
LUK.24.31	Miso mabu mahoa na bamombetea. Iyo ko adimoa, na baimonɛ koko na miso. 
LUK.24.32	Ibo babalana bo, Milema misu mingoiti mosa a tei esu, yana asolaki yo na su a njea, na yana acingeaki so Misɔnɔ? 
LUK.24.33	Oko boa, bangɔ bokpa, basɔmbɔ a Yelusalema, na batana bacingami domi-na-omɔci baya bama titana na bakina batongo. 
LUK.24.34	Ibaba babala bo, Kumu angɔi a bogwa soti, na asabolojai ai Simona! 
LUK.24.35	Ibo pongono batɔndɔ mojɔ mua mokwa na bu a njea, na bo bamombetea yana abukaka yo molɛmbɛ.
LUK.24.36	Amaka bo bala bikenge bimina, Yesu ami ma oko bo’ma a ndanda ebu. Abala na bu bo, Bowi ai no! 
LUK.24.37	Ibo ko bagasima, na bangbɛngbɛmɛ bou, mojɔ bo balɛkɛ bo banɛkɛ oko mwembo. 
LUK.24.38	Iyo abala na bu bo, Ebangaka no ndeni? Odini na kitɛ a milema minu mojɔ moye? 
LUK.24.39	Anjani mɔmɔ mambi na bibota bimbi, bo edi oko mbi mɛnɛ. Bɛnjɛni mbi na mɔmɔ manu. Anjani na miso; mojɔ bo mwembo mopeliti mini na kua o anɛkɛ no bo mbi napeli. 
LUK.24.40	Abala yo boa, abaneja mɔmɔ mande na bibota binde. 
LUK.24.41	Ibo ko badaka oko na kitɛ; bayegebana koko na bokamoa na sepi. 
LUK.24.42	Oko boa Yesu abala na bu bo, Odini na eka eboyaka ya? Bamopa ekenge eswi ekaleamake, 
LUK.24.43	na atomba swi na ayaka a boso bobu.
LUK.24.44	Abala na bu bo, Mijɔ mibalaka mbi na nu yana adaka mbi na nu oko mimi, bo ngando jisusu jia jisɔnɔmɔ a mojɔ mombi a Mibeko miMose, a mikanda mibatɔndɔi, na mokanda moNjembo, jidi bongama soti. 
LUK.24.45	A ehole emina, abapa bohu a milema mibu bo bacingee Misɔnɔ. 
LUK.24.46	Abala koko na bu bo, Oko boa, mosɔnɔmɔ bo Masiya adi bodingoa soti, bo angɔe a bogwa na masu masato, 
LUK.24.47	na bo batɔndɔe mwako a kombe ende a Yelusalema boso, na a makota masusu, a mojɔ mobokina bojibe na bohekoja bomilema. 
LUK.24.48	Ino odini batati bangando jimina. 
LUK.24.49	Ikani ko! mbi nalomeaka no mua modikeja Sangwa’mbi. Toma mbani ko a ngando oko adi ndangasa eDiko pɛ bopeta lwaja no.
LUK.24.50	Asi ko akɛi na bu oko a Betania. Angɔjɔ mɔmɔ mande na abapamboa. 
LUK.24.51	Yana abapamboaka yo, abɔtɔnɔ na bu na atombama oho Diko. 
LUK.24.52	Ibo ko bamosakoa, basɔmbɔ a Yelusalema na sepi enɛnɛ, 
LUK.24.53	na bakɛkɛ a tempelo masu masusu a bosakoa Njambe.
JHN.1.1	Ebaeli edaka kanga a bobanga mɛnɛ. Ebaeli edaka na Njambe. Ebaeli edaka Njambe. 
JHN.1.2	Iyo adaka na Njambe a bobanga mɛnɛ. 
JHN.1.3	Iyo akɔ leka losusu boya. Pɛpɛ nongo eka emɔci edi, yena edi yo pɛ bokɔ. 
JHN.1.4	Bomɔ bodaka a tei ende, na bomɔ bomina bodaka bohu bobato. 
JHN.1.5	Bohu bohoa a tei emodidi na modidi moigbokeja bohu.
JHN.1.6	Njambe aloma moto, kombe ende Yoane. 
JHN.1.7	Iyo adoa bo adae motati, a bojebeja bato a mojɔ mobohu, bo bato basusu badi bojima oko na nde. 
JHN.1.8	Iyo mɛnɛ aidaka bohu bomina. Adoa oko bo adae motati obohu. 
JHN.1.9	Bohu bomina bodaka bohu bosoti, na bodoa a ngondo a bopa bato basusu bohu. 
JHN.1.10	Iyo adaka a ngondo, oko ngondo ekɔ yo; ngondo ko eimojeba. 
JHN.1.11	Adoa a ngando ende mɛnɛ; bato bande mɛnɛ ko baimosɔ. 
JHN.1.12	Ibaya ko bamosɔ, oko baya bamojimeaka, yo abapa kpaci bo badae bana baNjambe. 
JHN.1.13	Ibo baibotama nongo na makia, isa na bolulea bomokuku, isa na bolulea bomoto; babotama oko na Njambe.
JHN.1.14	Ebaeli ekindoa moto, na yo ayeyoa a tei esu; aluma na monganji na Soti. Iso bonɛ ekumu ende, ekumu eMwana-sɔmi omɔci yona odonga ai Sango. 
JHN.1.15	Yoane adaka motati onde. Iyo abala a mojɔ monde bo, Yana abala mbi bo, Iyona okɛkɛ adoe ngɔngɔ jimbi anɔi mbi, mojɔ bo yo adaka oko mbi napetakini da,—edi oko yo. 
JHN.1.16	Iso basusu bosɔkɔ monganji monde, monganji oko na bonɛtɔ. 
JHN.1.17	Mibeko mibakeama oko na Mose. Yesu Masiya ko adoa na monganji na Soti. 
JHN.1.18	Pɛpɛ nongo moto onɛ Njambe; Mwana-sɔmi omɔci ko yona odi a bupa boSango amobolojai ai so.
JHN.1.19	Tati eYoane edi yeye. BaYuda baYelusalema baloma bakina nganga na BaLewi ai yo na lihɔjɔ bo, Wɛ odi nda? 
JHN.1.20	Yoane ajima, pɛ nongo bongana; ajima oko bo aditi Masiya. 
JHN.1.21	Oko boa, bamohɔjɔ bo, Odi ko nda? Odi Elia? Iyo abala bo, Naditi nongo yo. Bamohɔjɔ koko bo, Odi motɔndɔi yona? Iyo asɔmbeja bo, Pɛpɛ. 
JHN.1.22	Oko boa babala na nde bo, Odi nda? Jebeja so a mojɔ mowɛ mɛnɛ, bo botɔndɔe bato baya balomi so. 
JHN.1.23	Yoane abala bo, Mbi nadi,
JHN.1.23	Kɔpi emoto yona obekoaka a esika bo,
JHN.1.23	Tangbojani njea eKumu;
JHN.1.23	O abala motɔndɔi Yisaya.
JHN.1.24	Bakina baya balomama ai yo badaka BaPalusi. 
JHN.1.25	Ibo bamohɔjɔ bo, Isa oditi Masiya, na oditi Elia, na oditi motɔndɔi, 
JHN.1.26	Yoane abasɔmbeja bo, Mbi nabatisaka a madiba; okina ko adi a tei enu na otamojebakani. 
JHN.1.27	Iyo akɛkɛ adoe ngɔngɔ jimbi, na mbi nabɔngiti bo nacingoe mokɔli mosapata jinde. 
JHN.1.28	Mojɔ mu modaka a Betania, a dɔngɔ ditongo diYoladene, a esika ebatisaka Yoane.
JHN.1.29	Yana ahoa busa, Yoane anɛ Yesu akadoe ai yo, na abekoa bo, Anjani Mwana-Bata oNjambe yona odongejaka bobe bongondo! 
JHN.1.30	Yana abalabi mbi bo, Okina moto akɛkɛ adoe ngɔngɔ jimbi yona odi boso bombi, mojɔ bo yo adaka oko mbi nadakini, nabalabi oko a mojo monde. 
JHN.1.31	Mbi mɛnɛ naimojebaka; endele ko mbi nadoi bo namobolojae ai Yisalaele oko na batisimo a madiba. 
JHN.1.32	Na Yoane atɔndɔ koko bo, Mbi nani Mwembo mokadonge oho Diko o ekɔmɛli esungu, na mobakami ai yo. 
JHN.1.33	Mbi naimojebaka mbi mɛnɛ; yona olomani ko bo nabatise a madiba, abala na mbi bo, Okanɛ Mwembo mokatite na mokabakame ai moto, edi oko yo yona abatisaka a Mwembo Mosɛnɔke. 
JHN.1.34	Mbi namoni mbi mɛnɛ, na natɔndɔkɔ na soti bo Iyo adi Mwana ’Njambe.
JHN.1.35	Ahoa koko busa, Yoane adaka ami na bacingami bande babae. 
JHN.1.36	Iyo anɛ Yesu akadale, na abala bo, Anjani Mwana-Bata oNjambe! 
JHN.1.37	Bacingami ba babae baka bikenge bibala Yoane, na bakimana Yesu. 
JHN.1.38	Yesu ahekoa, na anɛ bo bacingi ngɔngɔ jinde. Abala na bu bo, Epalaka no nde? Bamosɔmbeja bo, Labi, (cina emina edi Mokoja) osamaka jɔ? 
JHN.1.39	Iyo abala na bu bo, Doani okanjeni. Oko boa bakɛ, na banɛ esika edaka yo; na badika na nde busa bomina, mojɔ bo edaka isa 
JHN.1.40	Andalea, mwanange ’Simona Pɛtɛlo, adaka okina obu babae baya baka ebaeli eYoane na bakimana Yesu. 
JHN.1.41	Iyo akɛ nduki emwangwa ’nde Simona bokpa, na abala na nde bo, Iso bobolojai Masiya (cina emina edi Klisto). 
JHN.1.42	Adoa na nde ai Yesu. Yesu amonja, na abala na nde bo, Wɛ odi Simona, mwana oJona. Kombe ewɛ êda Kepa (cina emina edi Pɛtɛlo—Litai).
JHN.1.43	Ahoa koko busa, Yesu adaka na mokano a bokɛ a Galile. Atana Pilipo, na abala na nde bo, Cingama na mbi. 
JHN.1.44	Pilipo adaka moto oBetesaida, ngando eAndalea na Pɛtɛlo. 
JHN.1.45	Pilipo aduka Natanaele, na abala na nde bo, Mose asɔnɔ a Mibeko, na batɔndɔi basɔnɔ pongono, a mojɔ mookina moto; iso bomobolojai, oko Yesu oNasaleta, mwana oYosepa. 
JHN.1.46	Natanaele amosɔmbeja bo, Ekina eka epele edi bomana a Nasaleta? Pilipo abala na nde bo, Doa okanje 
JHN.1.47	Yesu anɛ Natanaele akadoe ai yo, na abala a mojɔ monde bo, Anjani MoYisalaele osoti! Poloso editi nongo a tei ende. 
JHN.1.48	Natanaele abala na nde bo, Wɛ ojebi mbi na ye? Yesu amosɔmbeja bo, Mbi nanɛki wɛ yana adaki wɛ a cine elikɔkɔ, yana adaki Pilipo pɛ bopeta bea wɛ. 
JHN.1.49	Natanaele amosɔmbeja bo, Labi, wɛ odi Mwana oNjambe. Odi Kumu oYisalaele. 
JHN.1.50	Yesu abala na nde bo, Ojimaka mojɔ bo natɔndɔi wɛ bo nani wɛ a cina elikɔkɔ? Odi bonɛ ngando jia jinɔi jiji. 
JHN.1.51	Abala na nde koko bo, Soti mɛnɛ, mbi natɔndɔkɔ no bo ônɛni Diko bwase, na babwɛnji-baDiko bakawee na bakatite a diko diMwana ’Moto.
JHN.2.1	Yana anɔ masu mabae, lihango iidaka a Kana, ngando eGalile. Nange eYesu adaka ena. 
JHN.2.2	Bahea koko Yesu na bacingami bande a lihango. 
JHN.2.3	Vino ko eibwana, na nange ’Yesu abala na nde bo, Bapeliti koko vino. 
JHN.2.4	Yesu amosɔmbeja bo, Mwali, edi mojɔ mombi isa mowɛ? Ehole embi ebwanakini. 
JHN.2.5	Ngwa’nde abala na bakɔmɛli bandako bo, Akabala na nu mokina mojɔ, toma kɔni mojɔ momina. 
JHN.2.6	Biomba bimatai bisamano bidaka ena na madiba bo BaYuda basasose o akɔkɔ bo bihole bisusu; tu eyomba ebwana na 
JHN.2.7	Yesu ajɔ na bu bo, Lume jani biomba na madiba, na babilumeja botɔ mɛnɛ. 
JHN.2.8	Abala na bu koko bo, Lokani edɛye; tombani oho ai moswa ’lihango. 
JHN.2.9	Yana akɔ bo boa, moswa ’lihango alɛlɛ madiba maya makindoa vino, yo ko pɛ bojeba esika ehula vino emina. (Bakɔmɛli ko baya baloka madiba bajeba.) Oko boa yo abea momi obolongana na abala na nde bo, 
JHN.2.10	Bato basusu bamejaka vino epele boso, na bakamwaka bopele, badi bomeja vino yena editi epele bou. Wɛ ko okini vino epele oko a suka. 
JHN.2.11	Yesu akɔ embete ye ende eboso oko a Kana, ngando eGalile, na aneja ekumu ende; na bacingami bande bamojimea.
JHN.2.12	Ngɔngɔ jimina, akɛ a Kapalanauma, yo mɛnɛ na ngwa ’nde, na bananango, na bacingami bande pongono. Bayeyoa oho mweka, te nongo ekoka.
JHN.2.13	Yesu akɛ a Yelusalema cina bo edika mweka pɛ a Kola eBonɔ eBaYuda. 
JHN.2.14	Iyo atana bato a tempelo baya bangɛjɛkɛ ngɔmbɔ, na bata, na sungu, na basɔmbɔtɔni balikonja pongono. 
JHN.2.15	Akɔ pimbo na mikina mikpulu, na ababengana basusu a tempelo, na bata na ngɔmbɔ pongono. Asopa koko likonja libasɔmbɔtɔni, na adumba mesa mabu. 
JHN.2.16	Atɔndɔ bato baya bangɛjɛkɛ sungu bo, Dongejani leka lomina ya. T’ohekojaeni oko ndako eSangwa’mbi bo edae ndako ebwasa. 
JHN.2.17	Na bacingami bande balɛ ekenge yena edi a Misɔnɔ bo,
JHN.2.17	Posa embi a ndako eSangwa ’mbi emajai mbi mokuku. 
JHN.2.18	BaYuda bamohɔjɔ bo, Akɔkɔ wɛ ngando jiji, embete enejaka wɛ so nda? 
JHN.2.19	Yesu abasɔmbeja bo, Bukani tempelo ye, na mbi naengɔjɔ koko na masu masato. 
JHN.2.20	BaYuda babala na nde bo, Elomu eboyoa tempelo ye eyeyoa bianga domi-inɛi na bisamano, na wɛ obwani boeyoa na masu masato? 
JHN.2.21	Iyo ko abala a mojɔ motempelo emokuku monde. 
JHN.2.22	Bacingami bande balɛ ekenge emina yana angɔ yo a bogwa, na bajima mosɔnɔ momina na ekenge ema bala Yesu pongono.
JHN.2.23	Yana adaka Yesu a Yelusalema a mojɔ moKola-eBonɔ, bato banɛnɛ bajimea kombe ende, mojɔ bo banɛkɛ bimbete bikɔkɔ yo. 
JHN.2.24	Yesu ko adaka na mokakwano a mojɔ mobu, cina bo ajebaka bato basusu; 
JHN.2.25	ajebaka yo mɛnɛ ngando jia jidaka a tei ebato, pɛpɛ nongo moto bomotɔndɔ.
JHN.3.1	Okina moto adaka MoPalusi kombe ende Nikodemo, mosuku oBaYuda. 
JHN.3.2	Iyo adoa ai Yesu na bulu. Abala na nde bo, Mokoja, iso bojebaka bo wɛ odi mokoja yona odonga ai Njambe; mojɔ bo Njambe amiti da na moto, atahɔnɔ bokɔ bimbete bikɔkɔ wɛ. 
JHN.3.3	Yesu amosɔmbeja bo, Mbi natɔndɔkɔ wɛ na soti mɛnɛ bo, Moto amiti botama koko, atanɛ nongo Bokumu boNjambe. 
JHN.3.4	Nikodemo amohɔjɔ bo, Moto akamea mobange, adi bobotama koko na ye? Adi bokwea koko a sɔpɔ jingwa’nde bo amobote koko? 
JHN.3.5	Yesu amosɔmbeja bo, Soti mɛnɛ, mbi natɔndɔkɔ wɛ bo, Moto amiti botama na madiba na Mwembo, atakwea nongo a Bokumu boNjambe. 
JHN.3.6	Mini mibotaka oko mini, na Mwembo mobotaka oko mwembo. 
JHN.3.7	T’okamoe oko mojɔ bo nabali na wɛ bo, Toma botama koko. 
JHN.3.8	Pwea ehweaka a esika epalaka yo. Okaka daka emina; otajehaka ko esika ehulaka pwea, na esika ekɛkɛ yo. Moto na moto yona obotama na Mwembo adi boa. 
JHN.3.9	Nikodemo abala na nde bo, Imu mojɔ môda bo? 
JHN.3.10	Yesu amosɔmbeja bo, Wɛ odi mokoja oYisalaele, na otacingeaka mijɔ mimina? 
JHN.3.11	Mbi natɔndɔkɔ wɛ na soti mɛnɛ bo, Iso bobalaka oko mijɔ mijebaka so, na botataka tati emijɔ minɛkɛ so; ino ko olonakani tati esu. 
JHN.3.12	Adi no pɛ bojima mijɔ mingondo mibalaka mbi, odini bojima na ye, nakatɔndɔ no mijɔ miDiko? 
JHN.3.13	Pɛpɛ nongo moto okɛ oho Diko. Mwana ’Moto ko yona odi na ngando ende oho Diko, yo ahula Diko. 
JHN.3.14	Na Mwana ’Moto âbakeama diko, o abakea Mose njɔ diko a lisobe, 
JHN.3.15	bo moto na moto yona omojimeaka asɛ bomɔ bua bodi na bosusu.
JHN.3.16	Mojɔ bo Njambe apalaka ngondo na ngɛnjɔ yeye; apa Mwana’nde obotama omɔci pɛ, bo moto na moto yona omojimeaka asɛ bomɔ bua bodi na bosusu. 
JHN.3.17	Mojɔ bo, Njambe ailoma Mwana’nde a ngondo a bosambeja ngondo; amoloma bo ngondo ehele na nde. 
JHN.3.18	Moto akamojimea, atasamba nongo. Moto amiti mojimea, yo asamba eyou, cina bo aijima kombe eMwana ’Njambe obotama omɔci. 
JHN.3.19	Esambi edi oko yeye; bohu bodoa a ngondo, na bato bapalaka gbo oko modidi, mojɔ bo bikɔmɛli bibu bidi bibe. 
JHN.3.20	Mojɔ bo, isa moto adi na ekɔmɛli ebe, abangaka bohu; t’amanake nongo a bohu, bo mijɔ minde misaka boloa. 
JHN.3.21	Moto ko yona odi na ekɔmɛli esoti amanaka a bohu, na anejaka bo bikɔmɛli binde bihulaka ai Njambe.
JHN.3.22	Yesu akɛ na bacingami bande ngɔngɔ a likota liYuda. Ayeyoa na bu oho, na abatisa bato. 
JHN.3.23	Yoane adaka a Ainona, hulelu na Salima, a ehole emina, na yo abatisaka bato pongono, mojɔ bo madiba madaka manɛnɛ a esika emina; na bato banɛnɛ badoa bo babatisame. 
JHN.3.24	Yoane aipaka kwea a blɔkɔ a ehole emina. 
JHN.3.25	Bacingami baYoane babanga boboma kitɛ na okina MoYuda a ehole emina, a mojɔ moekɔmɛli ebosasɛnoja. 
JHN.3.26	Badoa ai Yoane, babala na nde bo, Mokoja, moto yona odaka na wɛ a dɔngɔ ditongo diYoladene abatisaka bato edɛye, na bato basusu bakɛkɛ oko ai yo; wɛ mɛnɛ omojima pongono na tati ewɛ. 
JHN.3.27	Yoane asɔmbeja bo, Moto amiti sɔ epeeli eDiko, atasɔ nongo eka. 
JHN.3.28	Ojebakani no bɛnɛ bo tati embi edaka bo, Mbi naditi Masiya; nalomami oko boso bonde. 
JHN.3.29	Edi oko momi obolongana yona osɔkɔ mwali. Mina’nde momi ko asepaka a boka ebaeli ende, na adi bo’ma mema bo amohokee. Sepi embi edi oko boa; edi enɛnɛ mɛnɛ. 
JHN.3.30	Iyo adi bohɛ monɛnɛ, mbi ko nadi botita.
JHN.3.31	Iyona odonga oho Diko anɔi bato basusu. Moto ongondo acingi oko na ngondo, na abalaka mijɔ mingondo. Iyona odonga oho Diko anɔi bato basusu mɛnɛ. 
JHN.3.32	Iyo anejaka oko ngando jinɛ yo na jika yo; pɛpɛ nongo moto ko ojimaka tati ende. 
JHN.3.33	Iyona ojimaka tati ende angamejaka mojɔ mu, bo Njambe adi soti. 
JHN.3.34	Mojɔ bo yona olomama na Njambe abalaka oko bikenge biNjambe, cina bo yo t’angɛke mwɛngi yana apaka yo Mwembo. 
JHN.3.35	Sango adi na ngɛnjɔ ai Mwana, na akina mijɔ misusu a mɔmɔ mande. 
JHN.3.36	Iyona ojimeaka Mwana adi na bomɔ na bosusu. Iyona ko olonaka bojimea Mwana atanɛ nongo bomɔ, na kɛnjɔ eNjambe edi oko ai yo.
JHN.4.1	Yesu ajeba bo BaPalusi baka bo etango ebato baya bahekoaka ai yo a bobatisama, enɔi yena ebacingami baYoane. 
JHN.4.2	(Yesu aibatisaka yo mɛnɛ, oko bacingami bande.) 
JHN.4.3	A mojɔ momina yo adonga a Yuda bo asɔmbe a Galile. 
JHN.4.4	Njea ende edaka a tei eSamalia. 
JHN.4.5	Oko boa, yo amea a Sikala, ekina ngando eSamalia, hulelu na mokpɔtɔ mopa Yakobo ai mwana’nde Yosepa. 
JHN.4.6	Moboka moYakobo modaka oko ena. Yesu ambɛ na mɔndɔ, na ada na mobondo a dɔngɔ dimoboka. 
JHN.4.7	Edaka ehole emidi, na mwali omɔci oSamalia adoa a boloka madiba. Yesu abala na nde bo, Pani namwake. 
JHN.4.8	Mojɔ bo bacingami bande bama kɛ a ngando a bosomba leka loboyaka. 
JHN.4.9	Mwali oSamalia abala na nde bo, Boni! Wɛ MoYuda ongaka mbi madiba, mbi mwali oSamalia? (Gina bo BaYuda na BaSamalia te bangɛnɛke.) 
JHN.4.10	Yesu amosɔmbeja bo, Akɔki wɛ jeba epeeli eNjambe na yona ongaka wɛ madiba, ka omongi yo, na yo api wɛ madiba mabomɔ. 
JHN.4.11	Mwali abala na nde bo, Kumu, opeliti eka eboloka na madiba, na moboka modi na ndinda. Oko boa, madiba mawɛ mabomɔ mâhula jɔ? 
JHN.4.12	Wɛ onɔi tata osu Yakobo, yona opa so moboka mu, na amwaka ya, yo mɛnɛ, na bana bande, na mela mande? 
JHN.4.13	Yesu amosɔmbeja bo, Moto na moto yona omwakaka madiba mama âka koko ekangola. 
JHN.4.14	Moto ko akamwaka madiba mamopaka mbi, ata’ka koko ekangola na ikina; cina bo madiba mâmopa mbi mada molo momadiba mabomɔ a tei ende, maya makɛlɛkɛ na bosusu. 
JHN.4.15	Mwali abala na nde bo, Kumu, pani madiba mamina bo nita’ka koko ekangola, na nitadoa koko ya a boloka. 
JHN.4.16	Yesu abala na nde bo, Kɛ abee muma’wɛ na hula na nde jɔno. 
JHN.4.17	Mwali asɔmbeja bo, Mbi napeliti momi. Yesu abala na nde bo, Abali wɛ bo opeliti momi, olongi; 
JHN.4.18	mojɔ bo odaka na bami batano, na yona odi na wɛ edɛye aditi nongo muma’wɛ. Mojɔ mobali wɛ modi soti. 
JHN.4.19	Mwali abala na nde bo, Kumu, mbi nasipoaka edɛye bo wɛ odi motɔndɔi. 
JHN.4.20	Batata basu basakoa Njambe a mono mu; ino ko obalakani bo bato babwani bosakoa Njambe oko a esika yena edi a Yelusalema. 
JHN.4.21	Yesu abala na nde bo, Mwali, hokea mhi. Ôsakoani Sango a masu mangɔngɔ, te nongo a mono mu, isa a Yelusalema. 
JHN.4.22	Ino otajebakani yona osakoaka no. Iso ko bojebaka yona osakoaka so, mojɔ bo boheleja bocingi na BaYuda. 
JHN.4.23	Ehole ekɛkɛ adoe, ee emei edɛye, na basakoi basoti badi bosakoa Sango a mwembo na soti, mojɔ bo Sango apalaka bo basakoi bande bamosakoe boa. 
JHN.4.24	Njambe adi mwembo, na baya bamosakoaka babwani bomosakoa a mwembo na soti. 
JHN.4.25	Mwali abala na nde bo, Najebaka bo Masiya (yona odi na kombe Klisto) adi bodoa. Iyo akadoa, ajebeja so ngando jisusu. 
JHN.4.26	Yesu abala na nde bo, Mbi nadi oko yo, mbi yona obalaka na wɛ.
JHN.4.27	Bacingami bande bahula a ehole emina. Ibo bakamoa mojɔ bo asolaka na mwali omina. Pɛpɛ nongo okina obu ko obala bo, Opalaka nde? isa, Osolaka na nde mojɔ moye? 
JHN.4.28	Oko boa mwali akina teni ende, asɔmbɔ a ngando, na abala na bato bangando bo, 
JHN.4.29	Doani onjeni moto yona otɔndɔini ngando jisusu jikɔ mbi. Isa yo adi Masiya? 
JHN.4.30	Ibo badonga a ngando a bodoa ai Yesu.
JHN.4.31	A ehole emina, bacingami bande bapala bo ayake. Babala na nde bo, Labi, yaka. 
JHN.4.32	Iyo ko abala na bu bo, Mbi nadi na mia maboyaka madi no pɛ bojeba. 
JHN.4.33	A mojɔ momina, bacingami babalana bo, Isa moto amolwɛi eka a boyaka? 
JHN.4.34	Yesu abala na bu bo, Mambi mia madi oko bo nakɔe bolulea boyona olomani, na bo nasiejae elomu ende. 
JHN.4.35	Ino obalakani bo ndongo jidi bokpeta na songe banɛi. Mbi ko natɔndɔkɔ no bo, Angɔjɔni miso! Anjani gbie! Jikpeti, na jibwani na bojua. 
JHN.4.36	Moto yona ojuaka asɔkɔ ndese, na aboleaka jia jijuaka yo oko a bomɔ bua bodi na bosusu. Oko boa, yona onaka gbie, na yona ojuaka, badi bosepa pongono. 
JHN.4.37	Mondɛ modi na soti bo, Okina anaka gbie, na otongo ajuaka. 
JHN.4.38	Ino oiliani nongo a esika elomi mbi no a bojua. Batongo balia molio, ino ko osangoini bilomu bibu.
JHN.4.39	BaSamalia banɛnɛ bamojimea a mojɔ mobikenge bitata mwali bo, Iyo atɔndɔini ngando jisusu jikɔ mbi. 
JHN.4.40	Oko boa, yana adoa BaSamalia ai Yesu, bamongɔɔnɔ bo ayeyoe na bu, na ayeyoa masu mabae a esika emina. 
JHN.4.41	Bato batongo banɛnɛ bajima a mojɔ moebaeli eYesu yo mɛnɛ. 
JHN.4.42	Ibo babala na mwali bo, Iso bojimaka edɛye, te a mojɔ moekenge ebali wɛ; bomoki so bɛnɛ, na bojebaka bo yo adi Moheleja ongondo na soti mɛnɛ.
JHN.4.43	Yana asia masu ma mabae, Yesu angɔ ena, na akɛ a Galile 
JHN.4.44	Iyo mɛnɛ abala bo motɔndɔi aditi na ekumu a likota linde mɛnɛ. 
JHN.4.45	Amea yo a Galile, bato baGalile bamosɔ bopele, mojɔ bo ibo bama kɛ a Kola pongono, na banɛ ngando jisusu jikɔ yo a Yelusalema a ehole eKola.
JHN.4.46	Oko boa adoa koko a Kana, ngando eGalile, esika ema hekoja madiha vino. Okina kapitɛni okumu adaka a Kapalanauma; na mwana’nde momi adaka na yogo. 
JHN.4.47	Yana aka yo bo Yesu adonga oho Yuda, na bo amea a Galile, akɛ ai yo, na amongɔɔnɔ bo adoe a boheleja mwana ’nde yona odika ndoko pɛ bo agwɛ. 
JHN.4.48	Yesu abala na nde bo, Omiti nɛni mindumba na bimbete, otajimani nongo. 
JHN.4.49	Kapitɛni okumu amosɔmbeja bo, Kumu, doa edɛye bo mwana ’mbi asaka gwa. 
JHN.4.50	Yesu abala na nde bo, Yana; mwana ’wɛ aheli. Moto omina ajima ekenge ebala Yesu na nde, na ayana. 
JHN.4.51	Adalaka yo a njea, bakɔmɛli bande basongana na nde, na bamotɔndɔ bo mwana’nde ahela. 
JHN.4.52	Iyo abahɔjɔ ehole ebanga yo bosɔ bopele, na bamosɔmbeja bo, Yogo ende esiabi mɔkɔ a ebole une 
JHN.4.53	Oko boa sange ’mwana ajeba bo ehole emina edaka ehole ema bala Yesu na nde bo, Mwana ’wɛ aheli. Na yo ajima, yo mɛnɛ na bato bande basusu. 
JHN.4.54	Iye edi embete ebibae ekɔ Yesu a Galile, yana adonga yo a Yuda.
JHN.5.1	Ngɔngɔ jimina, Yesu akɛ a Yelusalema, mojɔ bo ekina Kola eBaYuda edaka oho. 
JHN.5.2	Likina lilebo lidi a Yelusalema, libati na njea ebata. Lidi na biseba bitano, na kombe emina edi Beteseda a LiEbele. 
JHN.5.3	Bato babego banɛnɛ mɛnɛ badaka basambi a biseba bimina, bagwa-miso, bamitɛngu, na bandɔke. (Bambaka bohua bomadiba 
JHN.5.4	mojɔ bo obwɛnji oDiko atita oko a lilebo bikina bihole, na madiba matɔkɔ. Na moto yona otitea a madiba boso yana atɔkɔ madiba, ahela a yogo ende.) 
JHN.5.5	Momi omɔci adaka ena yona oma sama na ekina yogo bianga domi-isato na bianga bomwambe. 
JHN.5.6	Yesu amonɛ asambi, na ajeba bo ama yeyoa ekoka boa. Abala na nde bo, Opalaka ohele? 
JHN.5.7	Moto yona odaka na yogo amosɔmbeja bo, Kumu, mbi napeliti moto a botiteja mbi ta madiba a ehole etɔkɔkɔ madiba. Yana atitaka mbi, okina otongo atitaka a boso bombi. 
JHN.5.8	Yesu abala na nde bo, Angɔ! Tomba litɔkɔ liwɛ! Dala! 
JHN.5.9	Moto omina ahela a yogo ende bokpa mɛnɛ, atomba litɔkɔ linde na adala.
JHN.5.9	Busa bomina bodaka busa boSabata. 
JHN.5.10	A mojɔ momina, BaYuda babala na moto yona ohela a yogo ende bo, Busa bu bodi Sabata; ebɔngiti bo otombe litɔkɔ liwɛ. 
JHN.5.11	Iyo ko abasɔmbeja bo, Moto yona ohelejaini abali na mbi bo, Tomba litɔkɔ liwɛ na dala. 
JHN.5.12	Bamohɔjɔ bo, Moto omina nda, yona otɔndɔi wɛ bo otombe litɔkɔ liwɛ bo odale? 
JHN.5.13	Moto ko yona ohela a yogo aijeba moto omina, na Yesu yo mɛnɛ ama donga, mojɔ bo bato badaka banɛnɛ a esika emina. 
JHN.5.14	Yesu amotana ngɔngɔ a tempelo, na abala na nde bo, Ika! wɛ oheli a yogo ewɛ. Yɛ bokɔ koko bobe, bo osaka nɛ mokina monɔngɔ mua monɔi na bobe. 
JHN.5.15	Moto omina akɛ ajebejae BaYuda bo yona omoheleja adi oko Yesu. 
JHN.5.16	A mojɔ momina, BaYuda babanga bonɔngeja Yesu, ema bo akɔkɔ ngando jimina a busa boSabata. 
JHN.5.17	Yesu ko abasɔmbeja bo, Sangwa’mbi adi oko a elomu, na mbi koko nakɔkɔ elomu. 
JHN.5.18	Oko boa, BaYuda bahɛjɛ bingi bo bamowoe, mojɔ bo aisopa mobeko moSabata pɛ; abea koko Njambe Sangwa’nde, na asabwaneja na nde amɛci.
JHN.5.19	Yesu abasɔmbeja bo, Mbi natɔndɔkɔ no na soti bo, Mwana t’ahɔnɔke bokɔ mokina mojɔ yo mɛnɛ; akɔkɔ oko mua monɛkɛ yo bo Sango akɔkɔ. Ngando jisusu jikɔkɔ Sango,—Mwana akɔkɔ boa pongono. 
JHN.5.20	Mojɔ bo Sango adi na Mwana ngɛnjɔ, na amonejaka ngando jisusu jikɔkɔ yo. Adi bomoneja koko ngando jitongo jia jinɔi jiji a bokamoja no. 
JHN.5.21	Sango angɔjɔkɔ bagwake, na abapaka bomɔ. Oko boa koko, Mwana apaka bomɔ ai baya bapalaka yo. 
JHN.5.22	Sango t’asambejake nongo moto. Akina elomu esusu ebosambeja a mɔmɔ maMwana, 
JHN.5.23	bo bato basusu badae na lisuma ai Mwana, o asumaka bo Sango. Yona odi pɛ bosuma Mwana, aditi na lisuma ai Sango yona omoloma. 
JHN.5.24	Mbi natɔndɔkɔ no na soti bo, Yona ohokeaka ebaeli embi, na ojimaka yona olomani, adi na bomɔ bua bodi na bosusu. Iyo atada nongo na esambi, mojɔ bo aheli a hogwa, na akwei a bomɔ. 
JHN.5.25	Mbi natɔndɔkɔ no na soti bo bagwake mɛnɛ badi boka kɔpi eMwana ’Njambe a ehole yena ekɛkɛ adoe. Ee, ehole emina emei edɛye, na baya bahokeaka bâhela. 
JHN.5.26	Sango adi na bomɔ a tei ende mɛnɛ. Oko boa Mwana asɔ epeeli ebomɔ ai yo bo adae na bomɔ a tei ende mɛnɛ pongono. 
JHN.5.27	Amopa koko kpaci a bosambeja, cina bo adi Mwana ’Moto. 
JHN.5.28	Yɛ bokamoani a mojɔ momina. Bokina busa, bato basusu baya badi a bisɛmɔ bakabi kɔpi ende na bamanabi. 
JHN.5.29	Baya bakɔ bopele bangɔbí a bomɔ; baya bakɔ ko bobe bangɔbí a mojɔ mobosamba.
JHN.5.30	Mbi naditi na kpaci a bokɔ mokina mojɔ mbi mɛnɛ. Nasambejaka o akaka mbi. Esambi embi edi bojo, mojɔ bo mbi napalaka oko bolulea boSango yona olomani, te nongo bolulea bombi mɛnɛ. 
JHN.5.31	Nakatata tati ai mbi mɛnɛ, tati embi embi etada tati esoti 
JHN.5.32	Okina otongo ko atataka tati ai mbi, na mbi najebaka bo tati etataka yo ai mbi edi tati esoti. 
JHN.5.33	Ino olomani ai Yoane, na yo atata tati esoti. 
JHN.5.34	Tati ko esɔkɔ mbi, editi tati emoto. Mbi ko nabali ngando ji bo oheleni. 
JHN.5.35	Yoane adaka paka yena eyoaka, na epaka bohu; na odakani na posaa bosepa a mojɔ mobohu bonde ekina ehole.
JHN.5.36	Na tati embi ko, na tati eYoane, tati embi enɔi. Mojɔ bo Sango apani bilomu bo nabisiejae. Bilomu bimina, oko bilomu bikɔkɔ mbi, binejaka bo Sango alomani. 
JHN.5.37	Sango yo mɛnɛ yona olomani, atata tati ai mbi. Ino ko oikani nongo kɔpi ende; omɛni nongo elimo ende. 
JHN.5.38	Ebaeli ende editi atei enu, mojɔ bo otajimakani yona oloma yo. 
JHN.5.39	Odukakani a Misɔnɔ mojɔ bo olɛkɛni bo obolojaeni bomɔ bua bodi na bosusu a tei eMisɔnɔ. Misɔnɔ ko mibalaka a mojɔ mombi a bohu. 
JHN.5.40	Ino ko otapalakani bodoa ai mbi bo osɛni bomɔ. 
JHN.5.41	Mbi te nasɔke ekumu ai bato. 
JHN.5.42	Najebaka bo ino opelitini ngɛnjɔ eNjambe a tei enu. 
JHN.5.43	Mbi nadoi a kombe eSangwa’mbi, na otasɔkɔni mbi. Okina otongo ko akadoa a kombe ende mɛnɛ, ômosɔni. 
JHN.5.44	Ino odini bojima na ye? mojɔ bo osɔkɔni oko ekumu enu ai bato batongo; otadukakani nongo ekumu yena ehulaka ai Njambe pɛ. 
JHN.5.45	T’olɛeni oko bo mbi nadi bodumba no a boso boSango. Okina otongo adi bodumba no, oko Mose; njingo enu ko edi oko ai yo. 
JHN.5.46	Akɔki no jima Mose, ka ojimini mbi pongono, cina bo yo asɔnɔ a mojɔ mombi. 
JHN.5.47	Isa otajimakani misɔnɔ minde, odini bojima bikenge bimbi na ye?
JHN.6.1	Ngɔngɔ jimina, Yesu aleka a dɔngɔ ditongo dilibale liGalile (libale liTibelia). 
JHN.6.2	Bato bamosusa oho banɛnɛ mɛnɛ, mojɔ bo bama nɛ bimbete bikɔkɔ yo ai bato baya badaka na bego. 
JHN.6.3	Yesu akɛ na bacingami bande a mokina mono monɛnɛnɛ bo adae ena. 
JHN.6.4	Edika oko mweka pɛ a Kola-eBonɔ eBaYuda a ehole emina. 
JHN.6.5	Yesu, yana anja yo, anɛ bato kanga banɛnɛ mɛnɛ bakɛkɛ adoe ai yo. Abala na Pilipo bo, Âsomba so milɛmbɛ jɔ bo bato bamina bayake? 
JHN.6.6	Abala boa a bomeka Pilipo, mojɔ bo yo mɛnɛ ajeba mua mokanaka yo bokɔ. 
JHN.6.7	Pilipo amosɔmbeja bo, Elanka koto emɔci jitabwana a bosomba milɛmbɛ a mojɔ mobu, bo moto na moto asɛ oko mweka pɛ. 
JHN.6.8	Okina mocingami onde, oko Andalea, mwanange eSimona Pɛtɛlo, abala na nde bo, 
JHN.6.9	Okina yɛngɛ adi ya yona odi na milɛmbɛ mitano na swi babae. Leka lomina ko lôbwana a mojɔ mobato ba banɛnɛ? 
JHN.6.10	Yesu abala bo, Dejani bato nase. Njienjie jidaka jinɛnɛ a esika emina, na bami bada na mbondo. Badaka isa koto jitano na dea. 
JHN.6.11	Yesu atomba milɛmbɛ mimina, ajongoa, na amikaba na bato baya badaka na mbondo. Abapa swi koko boa, na abagoleja. 
JHN.6.12	Yana agola bo basusu, Yesu abala na bacingami bande bo, Andoani bikenge bia bidikai, bo pɛpɛ nongo ekenge ename. 
JHN.6.13	Oko boa babindoa, na balumeja sanga domi-na-jibae, oko na biketa bimilɛmbɛ mitano bikina baya bayaka. 
JHN.6.14	Yana anɛ bato mondumba mokɔ Yesu, babala bo, Iyo adi soti motɔndɔi yona odi na sako ebodoa a ngondo. 
JHN.6.15	Yesu ajeba bo bakanaka bo bamopee na ngulu bo bamobakee kumu. Oko boa adonga, na akɛ a mono oko yo buki pɛ.
JHN.6.16	Yana adipa busa, bacingami bande bakɛ a mbongu. 
JHN.6.17	Yesu aipaka mea, na batamba a bwato bo balekele a Kapalanauma na bulu. 
JHN.6.18	Mula modaka a libale, mojɔ bo pwea edaka epipo. 
JHN.6.19	Ama bo duka kai kilometa jitano, ba’mi nɛ oko Yesu akadale a diko dimadiba. Badaka na bɔ yana abatama yo na bwato. 
JHN.6.20	Iyo ko abala na bu bo, Yɛni bobanga! Mbi yoyo! 
JHN.6.21	Oko boa bajima na! sepi bo bamosɛ a tei ebwato, na basɛmeja bwato bokpa a esika ekɛkɛ bo.
JHN.6.22	Bato badika banɛnɛ a mbongu a dɔngɔ ditongo dilibale. Yana ahoa busa, bainɛ nongo bwato ena, mojɔ bo bacingami bama tamba a bwato bomɔci bua bodaka ena. Bajeba koko bo Yesu aitamba na bu, mojɔ bo bama kɛ oko ibo buki pɛ. 
JHN.6.23	Makina mato ko maya madonga a Tibelia masɛmɛ hulelu na esika eyaka bo milɛmbɛ, yana ajongoa Kumu. 
JHN.6.24	Oko boa, yana anɛ bato bamina bo Yesu yo mɛnɛ aditi ena, isa bacingami bande, batamba a mato mamina bo bamoduke a Kapalanauma. 
JHN.6.25	Bamoboloja a dɔngɔ ditongo dilibale, na babala na nde bo, Labi, odoi jɔno a ehole eni? 
JHN.6.26	Yesu ahasɔmbeja bo, Mbi natɔndɔkɔ no na soti bo odukakani mbi mojɔ bo oyakabmi na ogolabini na milɛmbɛ, te nongo a mojɔ mobimbete binɛkɛ no. 
JHN.6.27	T’okɔeni oko elomu a mojɔ modia dia dibehaka; kɔni ko a mojɔ modia dia diyeyoaka oko a bomɔ bua bodi na bosusu. Mwana ’Moto âpa no dia dimina, mojɔ bo Sango abakea embete ende ai yo. 
JHN.6.28	Ibo babala na nde bo, Êkɔ so nde bo bokɔe elomu eNjambe? 
JHN.6.29	Yesu abasɔmbeja bo, Elomu eNjambe edi oko yeye, bo ojimeni yona oloma yo. 
JHN.6.30	Oko boa babala na nde bo, Embete ekɔkɔ wɛ nda, bo so bonɛe na bojime? Ekɔkɔ wɛ nde? 
JHN.6.31	Batata basu bayaka manna a lisobe, mojɔ bo mosɔnɔmɔ bo,
JHN.6.31	Abapa molɛmbɛ moDiko bo bayake.
JHN.6.32	Yesu abala na bu bo, Mbi natɔndɔkɔ no na soti bo, Yona opa no molɛmbɛ mua moDiko, te Mose. Sangwa’mbi ko apaka no molɛmbɛ moDiko mosoti. 
JHN.6.33	Mojɔ bo, molɛmbɛ moNjambe modi Oko molɛmbɛ mua modongaka oho Diko, na mopaka bomɔ a ngondo. 
JHN.6.34	Ibo babala na nde bo, Kumu, bopa so molɛmbɛ momina bihole bisusu. 
JHN.6.35	Yesu abasɔmbeja bo, Mbi nadi molɛmbɛ mobomɔ. Moto akadoa ai mbi ata’ka koko nja. Yona ojimeaka mbi atada koko na ekangola. 
JHN.6.36	Ino ko onini mbi na otajimakani mbi, o abali mbi na nu. 
JHN.6.37	Ibaya basusu bapakani Sango bâdoa ai mbi, na mbi nitalona nongo moto yona odoaka ai mbi. 
JHN.6.38	Mojɔ bo, mbi nadonga oho Diko bo nakɔe bolulea bonde yona olomani, naidonga oho Diko bo nakɔe bolulea bombi mɛnɛ. 
JHN.6.39	Iyona olomani adi oko na bolulea bu, bo nangɔjɔe basusu bapaka yo mbi a busa bosuka, pɛ bobungeja nongo omɔci obu. 
JHN.6.40	Bolulea boSangwa’mbi bodi oko bo moto na moto yona onɛkɛ Mwana na omojimeaka, adae na bomɔ bua bodi na bosusu; na mbi namongɔjɔbí a busa bosuka.
JHN.6.41	BaYuda badaka na manungunungu a mojɔ moekenge ebala yo bo, Mbi nadi molɛmbɛ mua modonga oho Diko. 
JHN.6.42	Babala bo, Iyo, te mwana oYosepa? Iso bojebaka sangwa’nde na ngwa’nde. Oko boa, yo abalaka bo, Mbi nadonga oho Diko, mojɔ moye? 
JHN.6.43	Yesu abasɔmbeja bo, Yɛni bohima a tei enu. 
JHN.6.44	Sango yona olomani amiti bilea moto, atadoa nongo ai mbi; na mbi namongɔjɔbí a busa bosuka. 
JHN.6.45	Mosɔnɔmɔ a mikanda mibatɔndɔi bo,
JHN.6.45	Njambe âbakoja basusu.
JHN.6.45	Oko boa, moto na moto yona ohokeaka na okoaka na Sango adoaka ai mbi. 
JHN.6.46	Pɛpɛ nongo moto onɛ Sango. Iyona onɛ Sango, oko yona odonga oho ai Njambe. 
JHN.6.47	Mbi natɔndɔkɔ no na soti bo yona ojimaka adi na bomɔ bua bodi na bosusu. 
JHN.6.48	Mbi nadi molɛmbɛ mobomɔ. 
JHN.6.49	Batata banu bayaka manna a lisobe na bagwa. 
JHN.6.50	Molɛmbɛ mu ko mohula oho Diko, na moto akayaka molɛmbɛ momina atagwa nongo. 
JHN.6.51	Mbi nadi molɛmbɛ mobomɔ mua mohula oho Diko. Moto akayaka molɛmbɛ mu, âda na bomɔ oko na bosusu mɛnɛ. Na molɛmbɛ môpa mbi modi oko munu mombi; namopa a mojɔ mobomɔ bongondo.
JHN.6.52	BaYuda babomana kitɛ a mojɔ momina. Babala bo, Iyo moto adi bopa so munu monde a boyaka o bo? 
JHN.6.53	Yesu abasɔmbeja bo, Soti mɛnɛ, mbi nabalaka na nu bo, Omiti yakani munu moMwana ’Moto, na omiti mwakani makia mande, oditini na bomɔ a tei enu. 
JHN.6.54	Iyona oyakaka munu mombi na omwakaka makia mambi, adi na bomɔ bua botasia, na mbi nâmongɔjɔbí a busa bosuka. 
JHN.6.55	Mojɔ bo munu mombi modi mia masoti, na makia mambi madi emwakeli esoti. 
JHN.6.56	Iyona oyakaka munu mombi na omwakaka makia mambi ayeyoaka a tei embi, na mbi nayeyoaka a tei ende. 
JHN.6.57	Sango obomɔ aloma mbi, na bomɔ bombi bodi a tei ende. Oko boa yona oyakaka mbi âda na bomɔ oko a mojɔ mombi. 
JHN.6.58	Molɛmbɛ mua mohula oho Diko modi boa. Batata banu bayaka manna na bagwa. Moto ko akayaka molɛmbɛ mumu, âda na bomɔ oko na bosusu. 
JHN.6.59	Yesu abala mijɔ mimi, yana akojaka yo a smagoge eKapalanauma.
JHN.6.60	Yana aka bo mojɔ momina, bacingami bande banɛnɛ babala bo, Ekenge emina edi epipo; odi bojima ekenge emina nda? 
JHN.6.61	Yesu ajeba bo bacingami bande bamohimaka a mojɔ momina; na ahala na bu bo, Ino odini bosaka libaku a mojɔ moekenge emina? 
JHN.6.62	Môda bo, okanɛni Mwana ’Moto akawee a esika edaka yo boso?
JHN.6.63	Mwembo pɛ mopaka bomɔ; munu modi eka engasa. Bikenge bibali mbi na nu bidi mwembo, na bidi bomɔ. 
JHN.6.64	Bakina banu ko batajimaka. Mojɔ bo Yesu ajeba a bobanga mɛnɛ, baya baidaka na ejimeli, na ajeba koko yona odi bomokaba. 
JHN.6.65	Abala koko na bu bo, Mojɔ mu mocingi na ekenge emi mbi bala na nu bo, Pɛpɛ nongo moto odi bodoa ai mbi, isa Sango atamopa njea.
JHN.6.66	Bacingami bande banɛnɛ badonga a ehole ernina, na baidala koko na nde. 
JHN.6.67	A mojɔ momina, Yesu abala na bacingami domi-na-babae bo, Ino opalakani bodonga pongono? 
JHN.6.68	Simona Pɛtɛlo amosɔmbeja bo, Kumu, iso bodi bokɛ ai nda? Odi na bikenge bibomɔ oko wɛ. 
JHN.6.69	Iso bojimaka na bojebaka bo wɛ odi Yona Mosɛnɔke oNjambe. 
JHN.6.70	Yesu amosɔmbeja bo, Mbi naihɔ no domi-na-babae? Okina onu ko adi mwembo mobe. 
JHN.6.71	Iyo abala boa a mojɔ moYuda, mwana ’Simona Iskalio, yona odaka omɔci obu domi-na-babae; yo adaka mokabi onde.
JHN.7.1	Iyana asia mijɔ mimina, Yesu akɛkɛ mɛngɔ minde oko a Galile pɛ. Aipala bokɛ mɔngɔ a Yuda, cina bo BaYuda badaka na mokano bo bamowoe. 
JHN.7.2	Yana ko abatama ehole eKola eBaYuda, oko Kola-eMaako, 
JHN.7.3	bananango babala na nde bo. Donga ya; kɛ oho Yuda bo bacingami bawɛ banɛe bilomu bikɔkɔ wɛ. 
JHN.7.4	Mojɔ bo, isa moto apalaka bo bato bamojebe na soti, atakɔ nongo mojɔ a libombi. Akɔkɔ wɛ agando jiji, saneja a bohu a ngondo. 
JHN.7.5	Cina edi bo bananango mɛnɛ baimojimea nongo. 
JHN.7.6	Yesu abala na bu bo, Ehole embi ebwanakini. Ehole enu ko ebwani masu masusu. 
JHN.7.7	Ngondo editi na nu soki; edi ko na mbi soki, mojɔ bo mbi namejaka mijɔ mibe mingondo a bohu. 
JHN.7.8	Kɛni ko a Kola; mbi nitakɛ a Kola edɛye, mojɔ bo ehole embi ebwanakini. 
JHN.7.9	Ama yo bala boa, ami dika oko a Galile.
JHN.7.10	Bananango bakɛ a Kola, na yo akɛ oko ngɔngɔ. Iyo ko aikɛ a bohu; akɛ oko a libombi. 
JHN.7.11	BaYuda bamoduka a Kola. Babala bo, Adi yo jɔ? 
JHN.7.12	Bato babomana kitɛ bou mɛnɛ a mojɔ monde. Bakina babala bo, Adi moto mopele. Batongo babala bo, Pɛpɛ nongo mweka; alabojaka bato oko bolaboja. 
JHN.7.13	Pɛpɛ nongo moto ko obala a mojɔ moYesu a boso bobato, cina bo babangaka BaYuda.
JHN.7.14	Yana asia makina masu maKola, Yesu akwea a tempelo na abanga bokoja. 
JHN.7.15	BaYuda bakamoa bou mɛnɛ. Babala bo, Moto yo ajebaka Misɔnɔ na ye? Iyo aikoa nongo. 
JHN.7.16	Yesu abasɔmbeja bo, Bokoja bombi boditi bombi mɛnɛ; bodi oko bokoja boyona olomani. 
JHN.7.17	Isa moto apalaka bo akɔe bolulea boyona olomani, adi bocingea bokoja bombi, isa bohulaka ai Njambe, isa nakojaka na kpaci embi mɛnɛ. 
JHN.7.18	Yona okojaka na kpaci ende mɛnɛ apalaka bo asakumejae. Yona ko opalaka bo akumejae yona omoloma, yo adi moto osoti, na bokosea boditi a tei ende. 
JHN.7.19	Opa no Mibeko nda? te Mose? Pɛpɛ nongo okina onu ko osumaka Mibeko. Opalakani bowa mbi mojɔ moye? 
JHN.7.20	Bato bamosɔmbeja bo, Odi na mwembo mobe! Opalaka bowa wɛ nda? 
JHN.7.21	Yesu abala na bu bo, Mbi nakɔi mojɔ momɔci, na okamoakani a mojɔ momina. 
JHN.7.22	Ino bɛnɛ olenakani moto ganda a busa boSabata, mojɔ bo Mose apa no mobeko momina. (Ekɔmɛli emina ko eihula ai Mose, ehula oko ai batata.) 
JHN.7.23	Oko boa, isa otasopakani mobeko moMose yana alenaka no moto ganda a busa boSabata, okɛnjɔkɔni na mbi mojɔ bo nahelejai moto a yogo a busa boSabata cina eye? 
JHN.7.24	Sambejani na soti; t’osambejaeni oko esambasamba.
JHN.7.25	Bakina bato baYelusalema babala bo, Iyoyo, te moto odukaka bato bo bamowoe? 
JHN.7.26	Anjani ko! Atɔndɔkɔ mwako a bohu, na batabalaka na nde nongo ekenge. Isa bakumu bajimi bo adi Masiya soti? 
JHN.7.27	Bojebaka esika ehuli moto yoyo; Masiya ko akadoa, pɛpɛ nongo moto odi bojeba esika ehulaka yo. 
JHN.7.28	Oko boa, yana akojaka Yesu a tempelo, abekoa bo, Ojebakani mbi, na ojebakani esika ehuli mbi. Mbi nadoiti na kpaci embi mɛnɛ. Iyona oSoti alomani; ino ko otamojebakani. 
JHN.7.29	Mbi namojebaka, mojɔ bo nadonga ai yo, na yo alomani. 
JHN.7.30	Badaka na posa bo bamopee a mojɔ momina. Pɛpɛ nongo moto ko obakea ebɔ ai yo, mojɔ bo ehole ende eipaka mea. 
JHN.7.31	Bato bangando ko banɛnɛ bamojimea. Ibo babala bo, Masiya akadoa, bimbete binde bînɔ bimbete bikɔkɔ moto yo? 
JHN.7.32	BaPalusi baka bikenge bibalaka bato a mojɔ moYesu; na nganga na BaPalusi baloma bapolisi bo bamopee.
JHN.7.33	Yesu abala bo, Mbi nadi boyeyoa na nu mweka, na ngɔngɔ nadi boyana ai yona olomani. 
JHN.7.34	Ino ôdukani mbi, pɛ ko boboloja mbi, na otahɔnɔkɔni bomea a esika edi mbi. 
JHN.7.35	BaYuda babalana bo, Iyo akanaka bokɛ jɔ, bo so botamoboloja? Isa akanaka bokɛ ai BaYuda baya banangana a tei eBaEla, isa âkoja BaEla? 
JHN.7.36	Gina eekenge ebali yo edi bo?—Ino ôdukani mbi pɛ ko boboloja mbi; na, Otahɔnɔkɔni bomea a esika edi mbi.
JHN.7.37	A busa bosuka, oko busa bonɛnɛ boKola, Yesu angɔ na abekoa bo, Isa moto adi na ekangola, yɛ adoe ai mbi bo amwake. 
JHN.7.38	Moto akajimea mbi, melo midua mimadiba mabomɔ mimana a molema monde, o abalaka Misɔnɔ. 
JHN.7.39	Iyo abala boa a mojɔ moMwembo, cina bo baya bamojimea babwana bomosɔ ngɔngɔ. Mojɔ bo, Mwembo moipaka doa a ehole emina, cina bo Yesu aipaka kumama. 
JHN.7.40	Yana aka bo bikenge bimina, bakina bato babala bo, Iyo adi Motɔndɔi yona, soti mɛnɛ. 
JHN.7.41	Batongo babala bo, Iyo adi Masiya. Bakina ko babala bo, Masiya adi bomana a Galile? 
JHN.7.42	Mokina mosɔnɔ motabalaka bo Masiya adi boda moto ombota eDawidi, moto oBɛtɛlɛmɛ, ngando edaka Dawidi? 
JHN.7.43	Oko boa baidaka na monɔkɔ momɔci a mojɔ monde. 
JHN.7.44	Bakina badaka na posa bo bamopee; endele ko, pɛpɛ nongo moto obakea ebɔ ai yo.
JHN.7.45	Oko boa bapolisi basɔmbɔ ai nganga na ai BaPalusi. Ibo baba hɔjɔ bo, Ohulitini na nde mojɔ moye? 
JHN.7.46	Bapolisi babasɔmbeja bo, Moto aipaka bala o abalaka moto omina, pɛpɛ nongo omɔci. 
JHN.7.47	BaPalusi babasɔmbeja bo, Ino opengoini pongono? 
JHN.7.48	Bakina baku mu isa BaPalusi bamojimeaka? 
JHN.7.49	Bato bangando ko, bato bandakeja, batajebaka Mibeko. 
JHN.7.50	Nikodemo, (yona oma kɛ ai Yesu boso; yo adaka okina Obu;) abala na bu bo, 
JHN.7.51	Mibeko misu midumbaka moto, pɛ bopeta ka monɔkɔ monde, na pɛ bokokeleja mojɔ monde? 
JHN.7.52	Ibo bamosɔmbeja bo, Adi wɛ koko moto oGalile? Okaduka odi bonɛ bo motɔndɔi atamana nongo a Galile. 
JHN.7.53	Na banangana, moto na moto a ndako ende.
JHN.8.1	Yesu akɛ a Mono moOlive. 
JHN.8.2	Yana ko ahoa busa, akwea koko a tempelo ehume mɛnɛ. Bato basusu bangando badoa ai yo, na yo ada na mobondo a bobakoja. 
JHN.8.3	Bakina basɔni na BaPalusi badoa ai yo na okina mwali. Bama kukoa mwali omina na bɔɔli, na bamomeja a boso bobato. 
JHN.8.4	Babala na Yesu bo, Mokoja, iso bokukoi mwali yoyo oko yana angɛki yo bɔɔli 
JHN.8.5	Mose abekea so a Mibeko bo bowoe bato na matai baya bakɔkɔ boa. Wɛ ko obalaka bo? 
JHN.8.6	Ibo babala boa a bomeka Yesu, bo bamodumbe na mokina mojɔ. Yesu ko asumana, na asɔnɔ a kpɔtɔ na mosapi. 
JHN.8.7	Ibo ko bamohɔjɔ koko, pɛ bokina. Oko boa, Yesu asunoa, abala na bu bo, Isa okina onu aditi nongo na bobe, yɛ amomae Iitai Iiboso. 
JHN.8.8	Asumana koko, na asɔnɔ a kpɔtɔ na mosapi. 
JHN.8.9	Ama bo ka ekenge emina, basuku ba’mi banga oko boyana, na bato bayana omɔci-omɔci oko a moto osuka. Yesu adika yo buki pɛ, oko na mwali yona odaka ami a boso bonde. 
JHN.8.10	Yesu asunoa, abala na nde bo, Mwali, badi jɔ? Moto adumbiti wɛ nongo omɔci? 
JHN.8.11	Iyo amosɔmbeja bo, Kumu, pɛpɛ nongo moto. Yesu abala na nde bo, Mbi pongono, nitadumbaka wɛ. Yana; t’oyebí kɔ koko bobe.
JHN.8.12	Yesu abala koko na bato bo, Mbi nadi bohu bongondo. Moto akacingama na mbi, atadala a modidi; âda oko na bohu bobomɔ. 
JHN.8.13	BaPalusi babala na nde bo, Wɛ otataka tati ewɛ mɛnɛ; tati ewɛ editi tati esoti. 
JHN.8.14	Yesu abasɔmbeja bo, Nongo nakatata tati embi mɛnɛ, edi tati esoti, mojɔ bo mbi najebaka esika ehula mbi, na esika ekɛkɛ mbi. Ino ko otajebakani esika ehula mbi na esika ekɛkɛ mbi. 
JHN.8.15	Ino osambejakani oko bosambeja bobato. Mbi ko nitasambejaka nongo moto. 
JHN.8.16	Mbi ko nakasambeja, bosambeja bombi bodi bosambeja bosoti, mojɔ bo nitasambejaka moto mbi buki pɛ. Sango yona olomani adi na mbi. 
JHN.8.17	Mosɔnɔmɔ a Mibeko minu bo tati ebato babae edi tati esoti. 
JHN.8.18	Mbi yona otataka tati a mojɔ mombi mɛnɛ nadi omɔci, na Sango yona olomani atataka tati a mojɔ mombi pongono. 
JHN.8.19	Ibo babala na nde bo, Sangwao adi jɔ? Yesu abasɔmbeja bo, Ino otajebakani mbi, na otajebakani Sangwa’mbi. Akɔki no jeba mbi, ka ojebini Sangwa’mbi pongono. 
JHN.8.20	Yesu abala bikenge bimina yana akojaka yo a tempelo, oko a esika edaka nguku ebipeeli. Pɛpɛ nongo moto ko omopea, mojo bo ehole ende eipaka mea.
JHN.8.21	Yesu abala koko na bu bo, Mbi nakɛkɛ nayane. Ino ôdukani mbi, na ôgwani a bobe bonu. Otahɔnɔkɔni hodoa a esika ekɛkɛ mbi. 
JHN.8.22	Oko boa BaYuda babala bo, Isa âsa’wa yo mɛnɛ? mojɔ bo abali bo, Otahɔnɔkɔni bodoa a esika ekɛkɛ mbi. 
JHN.8.23	Iyo abala na bu bo, Ino odini bato banase. Mbi ko nahula oho Diko. Ino odini bato bangondo ye. Mbi ko naditi ongondo ye. 
JHN.8.24	Mbi nabali na nu bo ôgwani a jibe jinu, mojɔ bo omiti jimani bo mbi nadi yo, ôgwani soti a jibe jinu. 
JHN.8.25	Ibo babala na Yesu bo, Wɛ odi nda? Yesu abasɔmbeja bo, Oko yona obala mbi na nu eyou. 
JHN.8.26	Ino odini na mijɔ minɛnɛ; na mbi nabwani bobala na nu na bosambeja no a mojɔ momina. Iyona ko olomani adi yona oSoti; mbi natɔndɔkɔ ngondo oko ngando jiki mbi na nde. 
JHN.8.27	Ibo ko baicingea bo abalaka na bu a mojɔ moSango. 
JHN.8.28	Oko boa Yesu abala bo, Omaka ngɔjɔni Mwana ’Moto diko, osa ko ojebeni bo mbi nadi yo, na bo mtakɔkɔ nongo mojɔ na kpaci embi mɛnɛ. Mbi nabalaka oko mijɔ mikojaka Sango mbi. 
JHN.8.29	Iyona olomani adi na mbi. Iyo t’akmake mbi buki, mojɔ bo nakɔkɔ ngando jia jimosepejaka bihole bisusu. 
JHN.8.30	Bato banɛnɛ bamojimea yana abalaka yo bikenge bimina.
JHN.8.31	Yesu abala na BaYuda baya bamojimea bo, Okayeyoani a ebaeli embi, odini bacingami bambi na soti. 
JHN.8.32	Ôjebani mua mosoti, na Soti êcingoa no. 
JHN.8.33	Ibo bamosɔmbeja bo, Iso bodi bana baAbalayama. Bodakini babuli bamoto. Oko boa, abali wɛ bo, Ôcingoamani; cina edi bo? 
JHN.8.34	Yesu abala na bu bo, Mbi natɔndɔkɔ no na soti bo, Moto yona okɔkɔ bobe adi mobuli obobe. 
JHN.8.35	Mobuli t’adake a ndako na bosusu; yona ko odi mwana ayeyoaka na bosusu. 
JHN.8.36	Oko boa, Mwana akasikoa no, ôdani basɔmi na soti. 
JHN.8.37	Mbi najebaka bo odini bana baAbalayama; endele ko, opalakani bowa mbi mojɔ bo oditini nongo na pokiso a tei enu a mojɔ moebaeli embi. 
JHN.8.38	Mbi nabalaka oko ngando jinɛkɛ mbi na Sangwa’mbi; ino pongono, okɔkɔni ngando jinɛkɛ no na Sangwa’nu. 
JHN.8.39	Ibo bamosɔmbeja bo, Sangwa ’su oko Abalayama. Yesu abala na bu bo, Akɔki no da bana baAbalayama, ka odaeni na ekɔmɛli eAbalayama. 
JHN.8.40	Oko edɛye, odukakani njea a bowa mbi, mbi yona otɔndɔkɔ no mijɔ misoti misɔ mbi ai Njambe. Abalayama aikɔ nongo boa. 
JHN.8.41	Ino odini oko na ekɔmɛli esangwa’nu. Ibo babala na nde bo, Iso boditi bana babɔɔli; bodi na Sangwa’su omɔci, oko Njambe. 
JHN.8.42	Yesu abala na bu bo, Njambe, akɔki yo da Sangwa’nu, ka opalini mbi, mojɔ bo mbi namana ai Njambe, nahula oko ai yo. Naidoa na kpaci embi mɛnɛ; iyo alomani. 
JHN.8.43	Otacingeakani ngando jibalaka mbi mojɔ moye? Mojɔ bo otahɔnɔkɔni bohokea ebaeli embi. 
JHN.8.44	Ino odini oko bana basangwa’nu Satana, na opalakani bokɔ ngando jipalaka sangwa’nu. Iyo adaka mowoi oko a bobanga mɛnɛ, na acingiti nongo na ngando jisoti, mojɔ bo Soti editi a tei ende. Yana abalaka yo na bokosea, abalaka oko kɔpi ende mɛnɛ, mojɔ bo adi mokosei, na sange ’bokosea. 
JHN.8.45	Mbi ko, nongo abalaka mbi ngando jiSoti, otajimakani mbi. 
JHN.8.46	Okina onu adi bodumba mbi na mojɔ mobe? Abalaka mbi ngando jisoti, otajimakani mbi mojɔ moye? 
JHN.8.47	Iyona odi moto oNjambe ahokeaka bikenge biNjambe; oko boa ino otahokeakani, mojɔ ho oditini bato baNjambe.
JHN.8.48	BaYuda bamosɔmbeja bo, Abali so bo odi MoSamalia na bo odi na mwembo mobe, bolongiti? 
JHN.8.49	Yesu asɔmbeja bo, Mbi naditi na mwembo mobe. Mbi nadi na lisuma ai Sangwa’mbi; ino ko osambojakani mbi. 
JHN.8.50	Mbi nitadukaka ekumu a mojɔ mombi mɛnɛ; okina adi yona oedukaka, na yo asambejaka. 
JHN.8.51	Soti mɛnɛ, mbi natɔndɔkɔ no bo, moto akasuma ebaeli embi atanɛ nongo bogwa. 
JHN.8.52	BaYuda babala na nde bo, Bojebi edɛye bo odi na mwembo mobe soti. Abalayama agwa, na batɔndɔi pongono, na wɛ obalaka bo moto akasuma ebaeli ewɛ atanɛ nongo bogwa. 
JHN.8.53	Wɛ onɔi tata osu Abalayama yona ogwa? Na batɔndɔi bagwa pongono. Odingaka bo wɛ odi nda? 
JHN.8.54	Yesu abasɔmbeja bo, Nakasakumeja mbi mɛnɛ, ekumu embi edi boda eka engasa. Iyona okumejaka mbi, oko Sangwa ’mbi; na ino obalakani bo yo adi Njambe onu. 
JHN.8.55	Otamojebakani nongo mweka. Mbi ko namojebaka. Nakabala bo nitamojebaka, nadi boda oko mokosei o adi no. Mbi ko namojebaka, na nasumaka ebaeli ende. 
JHN.8.56	Tata onu Abalayama adaka na sepi enɛnɛ a bonɛ busa bombi. Abonɛ, na adaka na enanga. 
JHN.8.57	BaYuda babala na nde bo, Wɛ onɛ Abalayama? wɛ yona omeakini bianga domi-itano? 
JHN.8.58	Yesu abasɔmbeja bo, Soti mɛnɛ; mbi natɔndɔkɔ no bo, Mbi nadaka oko Abalayama apetakini da. 
JHN.8.59	A mojɔ momina, bandoa matai bo bamole. Yesu ko asabomba na amana a tempelo.
JHN.9.1	Adalaka yo a njea, Yesu anɛ okina momi yona odaka na miso mago; abotama boa. 
JHN.9.2	Bacingami bande bamohɔjɔ bo, Labi, okɔ bobe nda? moto yo, isa baboti bande, yana abotama yo na miso mago? 
JHN.9.3	Yesu abasɔmbeja bo, Te nongo yo isa baboti bande baya bakɔ bobe; adi boa bo Njambe anejae bilomu binde a tei ende. 
JHN.9.4	Mbi nabwani bokɔ elomu eyona olomani a ehole emose. Bulu bokɛkɛ adoe, na pɛpɛ nongo moto obwani bokɔ elomu a ehole emina. 
JHN.9.5	Yana adi mbi a ngondo, nadi bohu bongondo. 
JHN.9.6	Abala yo boa, atwea lisɔi a kpɔtɔ, aliputoana na dɔmbi, na alisnoa a miso mamoto omina. 
JHN.9.7	Abala na nde bo, Kɛ asose a libale liSiloa. (Cina ekombe emina edi Molomami.) Iyo akɛ, asasosa, na ahula na njɛnɛ ende. 
JHN.9.8	Mituteano minde, na baya bamonɛkɛ boso a yambo ende, babala bo, Iyo, te moto yona odaka na mobondo a bo’mba yambo? 
JHN.9.9	Bakina babala bo, Oko yo. Batongo babala bo, Pɛpɛ; adi ko na yema ende. Iyo mɛnɛ ko abala bo, Mbi nadi oko yo. 
JHN.9.10	Ibo babala na nde bo, Osi njɛnɛ ewɛ o bo? 
JHN.9.11	Iyo abasɔmbeja bo, Moto yona odi na kombe Yesu apɔtɔi dɔmbi, asuoi mbi miso, na atɔndɔi mbi bo, Kɛ asasose a Siloa. Oko boa, mbi nakɛi, nasasosi, na nasi njɛnɛ embi. 
JHN.9.12	Bamohɔjɔ bo, Adi yo jɔ? lyo asɔmbeja bo, Nitajebakadea.
JHN.9.13	Badoa ai BaPalusi na moto yona omaka da na miso mago. 
JHN.9.14	Mojɔ bo busa bopɔtɔ Yesu dɔmbi, na bodipoa yo miso mamoto omina, bodaka busa boSabata. 
JHN.9.15	Oko boa, BaPalusi pongono bamohɔjɔ a mojɔ mobo’sɔ bonjɛnɛ ende. Iyo abala na bu bo, Asuoi miso mambi dɔmbi, nasasosi, na edɛye nanɛkɛdea. 
JHN.9.16	Bakina BaPalusi babala bo, Moto omina aditi moto oNjambe, mojɔ bo atasumaka mobeko moSabata. Batongo ko babala bo, Moto akada mobe adi bokɔ bimbete bimina na ye? Oko boa, banoana moano a mojɔ momina. 
JHN.9.17	Babala koko na moto omiso mago bo, Wɛ olɛkɛ bo, a mojɔ momoto yona odipoi miso mawɛ? Iyo asɔmbeja bo, Adi motɔndɔi.
JHN.9.18	BaYuda ko baijima bo yo amaka da na miso mago, na bo asɔ njɛnɛ ende. Oko boa babea baboti bamoto yona osɔ njɛnɛ ende. 
JHN.9.19	Babahɔjɔ bo, Moto yoyo adi mwana’nu? Obalakani bo yo abotama na miso mago? Oko boa asi njɛnɛ ende na ye? 
JHN.9.20	Baboti bande basɔmbeja bo, Iso bojebaka bo adi mwana’su, na bojebaka bo abotama na miso mago. 
JHN.9.21	A mojɔ monjɛnɛ ende ko, botacingeakadea; na botajebaka moto yona odipoi miso mande. Mohɔjɔni yo mɛnɛ. Aditi yɛngɛ. Abwani bobala mojɔ yo mɛnɛ. 
JHN.9.22	Baboti bande babala boa mojɔ bo babangaka BaYuda; cina bo BaYuda bama jima bo moto akajima bo Yesu adi Masiya, badi bomomeja a sinagoge. 
JHN.9.23	A mojɔ momina, baboti bande babala bo, Mohɔjɔni yo mɛnɛ. Aditi yɛngɛ.
JHN.9.24	Oko hoa, babea koko moto yona omaka da na miso mago. Babala na nde bo, Kumeja Njambe; iso bojebaka bo moto omina adi moto mobe. 
JHN.9.25	Iyo abasɔmbeja bo, Isa adi moto mobe, mbi nitajebakadea. Mojɔ momɔci mojebaka mbi modi oko bo mbi nadaka boso na miso mago, edɛye ko nanɛkɛdea. 
JHN.9.26	Babala na nde bo, Mojɔ mokɔi yo ai wɛ nda? Adipoi miso mawɛ na ye? 
JHN.9.27	Iyo abasɔmbeja bo, Natombi bobala na nu, ino ko pɛ bohokea. Opalakani boka koko mojɔ cina eye? Ino pongono opalakani bo odaeni bacingami bande? 
JHN.9.28	Ibo bamololea oko bololea. Babala na nde bo, Wɛ odi mocingami onde. Iso ko bodi bacingami baMose. 
JHN.9.29	Bojebaka bo Njambe abala na Mose. Moto yo ko, botajebaka nongo esika ehula yo. 
JHN.9.30	Momi abasɔmbeja bo, Mojɔ mu modi mojɔ mobokamoa soti! Iyo adipoi miso mambi, na otajebakani esika ehula yo. 
JHN.9.31	Bojebaka bo Njambe t’ahokeake bato babe. Njambe abokeaka oko moto yona omosakoaka, yona okɔkɔ bolulea bonde. 
JHN.9.32	Bokakini bo okina adi bodipoa miso mamoto yona obotama na miso mago. 
JHN.9.33	Isa moto yo ahuliti ai Njambe, ka abwaniti bokɔ mokina mojɔ boa. 
JHN.9.34	Bamosɔmbeja bo, Wɛ opalaka bokoja so, wɛ yona obotama kanga mobe mɛnɛ? Oko boa bamobengana oko bobengana.
JHN.9.35	Yesu aka bo bamobengana. Yana amotana yo, abala bo, Wɛ ojimeaka Mwana ’Njambe? 
JHN.9.36	Iyo asɔmbeja bo, Kumu, yo adi nda, bo namojimee? 
JHN.9.37	Yesu abala na nde bo, Omoni; mbi yoyo, mbi yona obalaka na wɛ. 
JHN.9.38	Iyo abala bo, Kumu, mbi najimakadea. Atita na magbunda bo amosakoe. 
JHN.9.39	Yesu abala bo, Mbi nadoi a ngondo ye a bosambeja, bo baya badi na miso mago basɛ njɛnɛ, na bo baya badi na njɛnɛ bagwɛ miso. 
JHN.9.40	Bakina BaPalusi baya badaka a esika emina baka ekenge emina, na babala na nde bo, Iso bodi koko na miso mago? 
JHN.9.41	Yesu abasɔmbeja bo, Akɔki no da na miso mago ka oditini na lindo. Ino ko obalakani bo odini na njɛnɛ; oko boa odini oko na lindo.
JHN.10.1	Mbi natɔndɔkɔ no na soti bo moto amiti kwea a modipe mohkutu libata, na akakwea a ekina njea etongo, adi oko mobi na mobengo. 
JHN.10.2	Yona okweaka a modipe adi oko mobanei obata. 
JHN.10.3	Monjeli olikutu adipoaka ai yo. Bata bakaka kɔpi ende. Iyo abeaka bata bande mɛnɛ na kombe jibu, na amanaka a boso bobu. 
JHN.10.4	Akameja bata bande mɛnɛ basusu, adalaka a boso bobu, na bata bamosusaka, mojɔ bo bakaka monɔkɔ monde. 
JHN.10.5	Batasusa nongo mokɛndɛli; badi bomocia oko bocia, mojɔ bo bata’kaka minɔkɔ mibakɛndɛli. 
JHN.10.6	Abala Yesu na bu mondɛ momina, baicingea nongo cina emojɔ mobala yo na bu.
JHN.10.7	Yesu abala na bu koko bo, Mbi natɔndɔkɔ no na soti bo, Mbi nadi modipe mobata, 
JHN.10.8	Basusu baya badoa oko mbi napetakini doa badaka babi na mibengo; bata ko baibahokea. 
JHN.10.9	Mhi nadi modipe. Moto akakwea na mbi âbela. Adi bokwea, na bomana, na bonɛ leka loboyaka. 
JHN.10.10	Mobi adoaka oko a boba, na bowa, na bobeja. Mbi nadoi bo badae na bomɔ, bomɔ oko botɔ. 
JHN.10.11	Mbi nadi mobanei mopele. Mobanei mopele adi bogwa a mojɔ mobata. 
JHN.10.12	Yona odi oko mosali pɛ aditi nongo mobanei. Bata baditi bata bande mɛnɛ. Iyo akanɛ swa akadoe, akinaka bata na aciaka. Oko boa swa apeaka bata, na abananganejaka. 
JHN.10.13	Iyo aciaka mojɔ bo adi oko mosali pɛ; t’alɛkɛ bata na soti. 
JHN.10.14	Mbi nadi mobanei mopele. Najebaka bambi mɛnɛ, na bambi mɛnɛ bajebaka mbi 
JHN.10.15	o ajebaka mbi Sango na ajebaka Sango mbi. Mbi napaka mohelo mombi a mojɔ mobata. 
JHN.10.16	Nadi koko na bata batongo baya bacingiti na likutu di. Nadi bodoa na bu pongono, na bâka monɔkɔ mombi. Oko boa bwela bôda oko omɔci, na mobanei omɔci. 
JHN.10.17	Sangwa’mbi adi na mbi ngɛnjɔ, mojɔ bo napaka mohelo mombi bo namosɛ koko. 
JHN.10.18	Pɛpɛ nongo moto okatoaka mohelo mombi; namopaka mbi mɛnɛ. Nadi na kpaci bo namopɛ, na kpaci bo namotombe koko; mobeko mosɔ mbi ai Sangwa’mbi oko mu.
JHN.10.19	BaYuda basoa mosoo a mojɔ mobikenge bimina. 
JHN.10.20	Bakina babu babala bo, Iyo adi na mwembo mobe; adi na lilale; omohokeani mojɔ moye? 
JHN.10.21	Bakina batongo babala bo, Ibi biditi nongo bikenge bimoto yona odi na mwembo mobe. Mwembo mobe modi bodipoa miso mabato baya bagwa miso?
JHN.10.22	Kola eBohɛngɛmɛ edaka a Yelusalema a edidi epio. 
JHN.10.23	Yana adaka Yesu akadale a tempelo a dɔngɔ dieseba eSɔlɔmɔ, 
JHN.10.24	BaYuda badoa na bamohika. Babala na nde bo, Okinaka so na mokakwano ekoka ye mojɔ moye? Tɔndɔ so a bohu isa wɛ odi Masiya. 
JHN.10.25	Yesu abasɔmbeja bo, Mbi natɔndɔ no, na otajimakani. Bilomu bikɔkɔ mbi a kombe eSangwa’mbi binejaka mojɔ mombi a bohu. 
JHN.10.26	Ino ko otajimakani, cina ho oditni bata bambi. 
JHN.10.27	Bata bambi bakaka monɔkɔ mombi. Mbi nabajebaka, na basusaka mbi. 
JHN.10.28	Mbi nabapaka bomɔ bua bodi na bosusu. Batagwa nongo, na pɛpɛ nongo moto ôbacinoa a ebɔ embi. 
JHN.10.29	Sangwa’mbi yona obapani anɔi basusu, na pɛpɛ nongo moto obwani bobacinoa a mɔmɔ maSangwa’mbi. 
JHN.10.30	Iso na Sangwa’mbi bodi oko omɔci.
JHN.10.31	BaYuda bandoa koko matai bo bamole matai. 
JHN.10.32	Yesu abala na bu bo, Mbi nanejakabi no bilomu bipele binɛnɛ biSangwa’mbi Olakani mbi matai a mojɔ moekina ebilomu bitnina? 
JHN.10.33	BaYuda bamosɔmbeja bo, Iso bota’laka wɛ matai na cina eelomu epele, oko a mojɔ bo otangolaka Njambe. Mojɔ bo obalaka bo odi Njambe, wɛ yona odi oko moto pɛ. 
JHN.10.34	Yesu abasɔmbeja bo, Moisɔnɔmɔ a Mibeko minu bo?
JHN.10.34	Mbi nabala bo odini banjambe.
JHN.10.35	Isa yo ababea banjambe, oko baya basɔ Ebaeli eNjambe, (na Mosɔnɔ motakputoa) 
JHN.10.36	obalakani na mbi bo natangolaka Njambe, mojɔ bo nabali bo nadi Mwana ’Njambe, mbi yona ohɛngɛmɛ na Sango, na alomini a ngondo? 
JHN.10.37	Isa mbi nitakɔkɔ bilomu biNjambe, t’ojimeni oko mbi. 
JHN.10.38	Isa ko nabikɔkɔ, jimani bilomu bimina isa ojimitini mbi mɛnɛ, bo ojebeni na ojimeni bo Sango adi a tei embi, na mbi a tei ende. 
JHN.10.39	Bakenga koko bo bamopee, yo ko apinoa a mɔmɔ mabu.
JHN.11.1	Okina mom adaka na yogo, kombe ende Lazalo, moto oBetama, ngando eMalia na mwangwa’nde Malata. 
JHN.11.2	Lazalo yona odaka na yogo, adaka ngɛnɛ eMalia yona osnoa Kumu malasi, na ohakoa bibota binde na swe jinde. 
JHN.11.3	Oko boa ngɛnɛ jiLazalo baloma monɔkɔ ai Yesu bo, Kumu, yona odi wɛ na epaeli asambi na yogo. 
JHN.11.4	Aka Yesu mwako momina, abala bo, Yogo ye editi ebogwa. Edi oko a mojɔ mobokumeja Njambe, na bo Mwana ’Njambe asɛ ekumu a mojɔ momina. 
JHN.11.5	Yesu adaka na epaeli ai Malata, na mwangwa’nde, na Lazalo. 
JHN.11.6	Iyo ko, yana aka yo bo Lazalo apekaka, ayeyoa koko masu mabae a esika edaka yo. 
JHN.11.7	Anɔ masu mamina, abala na bacingami bande bo, Yɛni bosɔmbe koko a Yuda. 
JHN.11.8	Bacingami babala na nde bo, Kumu, BaYuda bapalakabi bo bale wɛ matai oko na masu ma, na opalaka bo osɔmbe koko oho? 
JHN.11.9	Yesu asɔmbeja bo, 
JHN.11.10	Moto ko akadala na bulu, adi bosaka libaku, mojɔ bo bohu boditi a tei ende. 
JHN.11.11	Asieja yo bobala mijɔ mi, ajɔ na bn bo, Mina’su Lazalo ahwɛi hiɔ. Mbi ko nakɛkɛ bo namosisojae. 
JHN.11.12	Bacingami babala na nde bo, Kumu, isa ahwɛi hiɔ, adi bohela a yogo. 
JHN.11.13	Yesu ko abala a mojɔ mobogwa boLazalo, na bacingami balɛ bo abalaka a mojɔ mohiɔ pɛ. 
JHN.11.14	Oko boa Yesu abatɔndɔ a bohu ho, Lazalo agwi! 
JHN.11.15	Nadi na sepi bo naidakabi oho, oko a mojɔ monu, bo ojimeni. Yɛni so bokɛe ai yo edɛye. 
JHN.11.16	Toma, yona odaka koko na kombe Lipasa, abala na bacingami batongo bo, Suani bokɛ, bo bogwɛ na nde!
JHN.11.17	Yana amea Yesu, atana bo Lazalo adaka a esɛmɔ masu manɛi. 
JHN.11.18	Betania edi na Yelusalema hulelu, mosiso oko kilometa jisato na dea. 
JHN.11.19	Oko boa BaYuda badoa banɛnɛ ai Malata na Malia bo babagɔmbejae a mojɔ mongɛnɛ ebu. 
JHN.11.20	Malata ko, ama yo ka bo Yesu akɛkɛ adoe, ami kɛ oko bo amolenoane. Malia ko adika oko a ndako. 
JHN.11.21	Malata abala na Yesu bo, Kumu, akɔki wɛ da jɔno ka ngɛnɛ embi agwiti. 
JHN.11.22	Mbi ko najebaka bo oka’nga Njambe nongo edɛye, Njambe adi bopa wɛ mua mongaka wɛ. 
JHN.11.23	Yesu abala na nde bo, Ngɛnɛ ewɛ adi bongɔ koko. 
JHN.11.24	Malata amosɔmbeja bo, Najebaka bo adi bongɔ koko a busa bosuka. 
JHN.11.25	Yesu abala na nde bo, Mbi nadi Bongɔ, nadi koko Bomɔ. Iyona ojimeaka mbi âda koko na bomɔ, nongo akada mogwake. 
JHN.11.26	Na yona odi mɔ na ojimeaka mbi atagwa nongo. Wɛ ojimaka mojɔ mu? 
JHN.11.27	Iyo amosɔmbeja bo, Ee Kumu; mbi najimaka bo wɛ odi Masiya, Mwana ’Njambe, yona odaka na sako ebodoa a ngondo.
JHN.11.28	Ama yo bala boa, ami kɛ oko a bobea mwangwa’nde na bopɛtɛ bo, Mokoja adoi, na abɔjɔkɔ wɛ. 
JHN.11.29	Aka yo ekenge emina, angɔ bokpa na akɛ ai Yesu. 
JHN.11.30	Yesu ko aipaka mea a ngando. Adaka oko a esika esongana yo na Malata. 
JHN.11.31	BaYuda baya badaka na Malia a ndako a mojɔ moboyea na nde, yana anɛ bo Malia akangɔe pɛlɛpɛlɛ a bomana, bamokimana, mojɔ bo balɛkɛ bo akɛkɛ a esɛmɔ a boyea oho. 
JHN.11.32	Malia ko, yana amea yo a esika edaka Yesu, yana amonɛ yo, asadumba a bibota binde, na abala na nde bo, Kumu, akɔki wɛ da jɔno, ka ngɛnɛ embi agwiti. 
JHN.11.33	Yana anɛ Yesu bo yo ayeaka, na BaYuda pongono baya badaka na nde, abema mobemo a molema monde, na ada na monɔngɔ. 
JHN.11.34	Iyo abala bo, Omopuseabini jɔ? Babala na nde bo, Kumu, doa okanje. 
JHN.11.35	Yesu ayea bio. 
JHN.11.36	A mojɔ momina, BaYuda babala bo, Anjani, adaka na nde epaeli soti. 
JHN.11.37	Bakina babu ko babala bo, Moto yo, yona odipoa miso mamoto omiso mago, aibwanabi bokɔ mokina mojɔ, bo Lazalo aigwabi mojɔ moye? 
JHN.11.38	Yesu abema koko mobemo, na amea a esɛmɔ. Esɛmɔ edaka oko engbungbulu a tei emonɔ, na edipama na litai linɛnɛ. 
JHN.11.39	Yesu abala bo, Dongejani litai. Malata, ngɛnɛ emomi yona oma gwa, abala na nde bo, Kumu, apɔbi edɛye, mojɔ bo adi ya masu manɛi. 
JHN.11.40	Yesu ko abala na nde bo, Mbi nabaliti na wɛ bo odi bonɛ ekumu eNjambe okada na ejimeli? 
JHN.11.41	oko boa badongeja litai. Yesu akahoa miso diko, na ahala bo, Sesa, mbi nasakoaka wɛ mojɔ bo oki mbi. 
JHN.11.42	Najebi bo okaka mbi bihole bisusu. Nabali boa ko a mojɔ mobato baya bahikaka mbi, bo bajime bo wɛ olomani. 
JHN.11.43	Ama yo bala boa, ami bekoa oko bo, Lazalo! imana sokolu! 
JHN.11.44	Mogwake amana sokolu; mɔmɔ mande na mako mande madaka makandamake na bisenja biesɛmɔ, na boso bonde bohuama na litambala. Yesu abala na bu bo, Mocingoani; mokinani adale.
JHN.11.45	Bakina BaYuda banɛnɛ baya badaka na Malia bajimea Yesu yana anɛ bo mojɔ mokɔ yo. 
JHN.11.46	Bakina batongo ko bakɛ ai BaPalusi na babatɔndɔ mojɔ mokɔ Yesu.
JHN.11.47	Basuku banganga na BaPalusi babolea likita libajuji. Babala bo, Iso bôkɔ boni? Moto omina akɔkɔ mindumba minɛnɛ. 
JHN.11.48	Bokamokina boa, bato basusu mɛnɛ badi bomojimea, na BaLoma badi bodoa a bobeja ngondo esu na likota lisu. 
JHN.11.49	Okina obu, kombe ende Kayapa, yona odaka mosuku onganga a yanga emina, abala na bu bo. Ino otacingekani nongo mojɔ. 
JHN.11.50	Na bogwa bomoto omɔci a mojɔ mobato basusu, na bodimoa bolikota lisusu, otaje-bakani bo moto omɔci akagwea bato basusu bo likota lisusu litadimoa, enɔi na bopele ai no bo moto omɔci agwɛ, bo likota lisusu litadimoa? 
JHN.11.51	Iyo aibala boa na bolɛ bonde mɛnɛ. Adaka mosuku onganga a yanga emina, na apa eseko bo Yesu adi bogwa a mojɔ moliko talihbu; 
JHN.11.52	te a mojɔ molikota limina pɛ, oko bo abolee bana basusu baNjambe baya banangana a esika emɔci. 
JHN.11.53	Oko boa badumba ndungu a busa bomina bo bamowoe.
JHN.11.54	A mojɔ momina, Yesu aidala koko a tei eBaYuda a bohu. Adonga ena, na akɛ a ekina ngando kombe Epalaima. Esika emina edaka hulelu na lisobe, na ayeyoa oho na hacingami bande. 
JHN.11.55	Edika mweka pɛ a ehole eKola-eBonɔ eBaYuda. Bato banɛnɛ badonga a bisika bitongo, a bokɛ a Yelusalema, bo basasɛnojae a mojɔ moKola-eBonɔ. 
JHN.11.56	Ibo baduka Yesu, na babalana yana adaka bo a tei etempelo bo, Olɛkɛni bo? Isa atadoa a Kola? 
JHN.11.57	Basuku banganga na BaPalusi bama dumba mobeko bo moto akajeba esika edi yo, adi bobajebeja, bo bamopee.
JHN.12.1	Kola-eBonɔ edika oko masu masamano pɛ yana amea Yesu a Betania, esika edaka Lazalo oma ngɔjɔ Yesu a bogwa. 
JHN.12.2	Bakalea mia a mojɔ moYesu a esika emina, na Malata akɔ elomu emesa. Lazalo ko adaka okina obu baya badaka na Yesu a mesa. 
JHN.12.3	Malia atomba malasi mabobuno bonɛnɛ mɛnɛ, isa 
JHN.12.4	Okma mocingami onde omɔci, oko Yuda Iskalio yona odi bomokaba, abala bo, 
JHN.12.5	Iyo angɛjɛiti malasi mamina na pata mikama misato mojɔ moye, a bopa bato babokwali? 
JHN.12.6	Iyo abala boa mojɔ bo adaka mobi. Aidaka nongo na bolɛ a mojɔ mobato babokwali. 
JHN.12.7	Yesu ko abala bo, Yɛ bomonɔngeja! Abanei eka emina a mojɔ mobusa bobopusea bombi. 
JHN.12.8	Odini na bato babokwali a tei enu masu masusu. Mbi ko naditi a tei enu na bosusu.
JHN.12.9	Bato bangando banɛnɛ baBaYuda baka mwako bo Yesu adaka oho. Oko boa badoa, te a mojɔ moYesu pɛ; badoa a bonɛ Lazalo pongono oma ngɔjɔ Yesu a bogwa. 
JHN.12.10	A mojɔ momina, basuku banganga badumba ndungu bo bawoe Lazalo pongono; mojɔ bo BaYuda banɛnɛ badonga, na bajima Yesu oko a mojɔ moLazalo.
JHN.12.12	Iyana ahoa busa, bato banɛnɛ baya bama doa a Kola, baka bo Yesu akɛkɛ adoe a Yelusalema. 
JHN.12.13	Oko boa batomba malalo, na bakɛ bo bamolenoane. Babekoa bo, Osana!
JHN.12.13	Bojongoa ai yo yona odoaka a kombe eKumu!
JHN.12.13	Kumu oYisalaele! 
JHN.12.14	Yesu adaka abaki a mwana-punda oboloja yo, mojɔ bo, mosɔnɔmɔ bo,
JHN.12.15	Mwamwali oSiona, yɛ bobanga!
JHN.12.15	Anja, Kumu owɛ akɛkɛ adoe.
JHN.12.15	Adi abaki a mwana-punda.
JHN.12.16	Bacingami bande baicingea cina ebikenge bimina a ehole emina. Yana ko akumama yo, basalɛjɛ bo bisɔnɔmɔ a mojɔ monde, na bo bingama koko na nde. 
JHN.12.17	Bato banɛnɛ baya badaka na nde yana abea yo Lazalo bo amane a esɛmɔ yana amongɔjɔ yo a bogwa, batɔndɔ mojɔ momina pongono. 
JHN.12.18	Oko boa, bato banɛnɛ baya baka mwako momondumba mokɔ yo, bakɛ bo bamolenoane. 
JHN.12.19	A mojɔ momina, BaPalusi babalana bo, Onɛkɛni bo otahɔnɔkɔni bokɔ mokina mojɔ. Anjani, ngondo esusu ecingi na nde engbanga!
JHN.12.20	Bakina BaEla badaka bacingi na bato baya badoa a mojɔ mobosakoa a Kola. 
JHN.12.21	Ibo badoa ai Pilipo, moto oBetesaida, ngando eGalile. Bamo’nga bo, Kumu, iso bodi na posa bo bonɛe Yesu. 
JHN.12.22	Pilipo akɛ atɔndɔe Andalea. Andalea akɛ na Pilipo, na batɔndɔ Yesu. 
JHN.12.23	Yesu abasɔmbeja bo, Ehole emei bo Mwana ’Moto akume. 
JHN.12.24	Soti mɛnɛ, mbi nabalaka na nu bo, Ngua endongo emiti kwa a tei ekpɔtɔ bo egwɛ, edi bodika oko ngasa. Ekagwa ko, edi bobota libota linɛnɛ. 
JHN.12.25	Iyona opalaka mohelo monde mɛnɛ âmobungeja. Iyona ko olonaka mohelo monde mɛnɛ a ngondo ye, âmobanea a mojɔ mobomɔ bua bodi na bosusu. 
JHN.12.26	Isa moto akɔmɛkɛ mbi, yɛ asuse mbi. Mokɔmɛli ombi abwani boda oko a esika edi mbi. Sangwa’mbi âkumeja moto na moto yona okɔmɛkɛ mbi. 
JHN.12.27	Edɛye ko, molema mombi modi na monɔngɔ. Nadi bobala bo? Sesa, belejani a ehole ye? Pɛpɛ; mbi namei a ehole ye oko a mojɔ momina. Sesa, kumeja kombe ewɛ. 
JHN.12.28	Kɔpi esi ko edongi oho Diko bo, Mbi naekumejai, na nâekumeja koko. 
JHN.12.29	Emumu ebato baya badaka ba’mi ena baka kɔpi emina, na babala bo, Bɛi agami! Batongo babala bo, Obwɛnji oDiko abali na nde. 
JHN.12.30	Yesu abasɔmbeja bo, Kɔpi emina edoi a mojɔ monu, te a mojɔ mombi. 
JHN.12.31	Ngondo edi bosamba edɛye. Kumu ongondo ye âdumbama bokpa. 
JHN.12.32	Mbi ko nakangɔjɔmɔ a diko dingondo, nâbilea bato basusu ai mbi. 
JHN.12.33	Iyo abala boa a boneja tungu ebogwa bokɛkɛ yo agwɛ. 
JHN.12.34	Bato bamosɔmbeja bo, Iso bokaka a Mibeko bo Masiya adi boyeyoa na bosusu. Oko boa wɛ obalaka bo Mwana’Moto ângɔjɔmɔ diko mojɔ moye? Iyo Mwai na ’Moto adi nda? 
JHN.12.35	Yesu abala na bu bo, Bohu bodi boyeyoa na nu oko ehole ekue pɛ. Dalani yana adi no na bohu, bo modidi motadipa no njea. Mojɔ bo, yona odalaka a modidi atajebaka nongo njea ekɛkɛ yo. 
JHN.12.36	Adi no na bohu, jimani bohu bomina, bo odaeni bana babohu. Asieja yo bobala mijɔ mi, Yesu adonga na asabomba ai bo.
JHN.12.37	Nongo akɔkɔ yo bimbete binɛnɛ a boso bobu, baimojimea. 
JHN.12.38	Oko boa ekenge ebala motɔndɔi Yisaya engama bo,
JHN.12.38	Kumu, ojimi mwako mosu nda?
JHN.12.38	Ebɔ eKumu eboloi ai nda?
JHN.12.39	A mojɔ momina, baihɔnɔ bojima; mojɔ bo Yisaya abala koko bo,
JHN.12.40	Iyo adimei miso mabu, na apingejai milema mibu,
JHN.12.40	Bo batanɛ na miso, batacingea na milema,
JHN.12.40	Basaka hekoa ai mbi bo nabahelejae.
JHN.12.41	Yisaya abala boa mojɔ bo yo anɛ ekumu ende, na abala mojɔ monde. 
JHN.12.42	Endele ko, basuku bangando banɛnɛ bamojimea. Ibo ko badaka na bɔ a mojɔ moBaPalusi, na baitɔndɔ mojɔ momina a bohu, bo batabameja a sinagoge. 
JHN.12.43	Na esako ebato, na ekumu eNjambe, bapala gbo oko esako ebato.
JHN.12.44	Yesu abekoa bo, Moto yona ojimeaka mbi ajimeaka yona olomani, te mbi mɛnɛ. 
JHN.12.45	Iyona onɛkɛ mbi, anɛkɛ koko yona olomani. 
JHN.12.46	Mbi nadoi o bohu a ngondo, bo yona ojimeaka mbi atayeyoa koko a modidi. 
JHN.12.47	Moto aka’ka bikenge bimbi, pɛ ko bosuma bikenge bimina, mbi nitamosambejaka. Mojɔ bo, mbi nadoiti a bosambeja ngondo. Nadoi oko a boheleja ngondo. 
JHN.12.48	Moto akalona mbi, pɛ bojima bikenge bimbi, adi na juji onde. Ekenge ebali mbi emosambejabí a busa bosuka. 
JHN.12.49	Mojɔ bo mbi nabaliti na kpaci embi mɛnɛ. Sango yona olomani abekeani bikenge bibobala na botɔndɔ. 
JHN.12.50	Mbi najebaka bo mobeko monde modi oko bomɔ bua bodi na bosusu. Oko boa, mbi nakabala, nabalaka oko mijɔ mipakani Sango.
JHN.13.1	Yana adaka Kola-eBonɔ pɛ bopeta mea, Yesu ajeba bo ehole ende emea, ehole ebodonga a ngondo ye, a bokɛ ai Sango. Amaka yo da na ngɛnjɔ ai bande mɛnɛ baya badaka a ngondo, ami baneja oko ngɛnjɔ pɛ njɛngi. 
JHN.13.2	Satana ama sa bolɛ a molema moYuda Iskalio, mwana oSimona, bo amokabe. Oko boa, yana ayakaka bo Kola, 
JHN.13.3	Yesu ajeba bo Sango ama kina ngando jisusu a mɔmɔ mande. Ajeba koko bo ama donga ai Njambe, na bo adi bosɔmbɔ ai Njambe. 
JHN.13.4	A mojɔ momina, yo angɔ a mesa, ahwa kasaka ende eya, atomba esume, na asadinga na esume emina. 
JHN.13.5	Ahangoja madiba a saani, abanga bososa bibota bibacingami, na abihakoa na esume ema dinga yo a hongo. 
JHN.13.6	Yana amea yo ai Simona Pɛtɛlo, Pɛtɛlo abala na nde bo, Kumu, wɛ odi bososa bibota bimbi? 
JHN.13.7	Yesu amosɔmbeja bo, Wɛ otacingeaka edɛye mojɔ mokɔkɔ mbi; ôcingea oko ngɔngɔ. 
JHN.13.8	Pɛtɛlo abala na nde bo, Pɛpɛ; otasosa nongo bibota bimbi! Yesu amosɔmbeja bo, Namiti sosa wɛ, oditi a libondo limbi. 
JHN.13.9	Simona Pɛtɛlo abala na nde bo, Kumu, sosa mɔmɔ na molo mombi pongono, te bibota bimbi pɛ. 
JHN.13.10	Yesu abala na nde bo, Yona ososi mokuku monde mosusu abwani bososa oko bibota binde pɛ, bo adae mosusu oko na bosɛnɔ. Ino odini na bosɛnɔ, te basusu ko. 
JHN.13.11	Mojɔ bo yo ajebaka yona odi bomokaba. Oko boa abala bo, Oditini na bosɛnɔ no basusu.
JHN.13.12	Yana aseja Yesu bososa bibota bibu, alwa koko kasaka ende. Ada koko a mesa, na abala na bu bo, Osipoakani mojɔ mo’mi mbi kɔ ai no? 
JHN.13.13	Obeakani mbi Mokoja na Kumu onu, na olongini, mojɔ bo nadi boa. 
JHN.13.14	Oko boa, isa mbi nasosi bibota binu, mbi Kumu na Mokoja onu, toma sosanani bibota no bɛnɛ. 
JHN.13.15	Mbi nanejai no ekoaneli bo okɔeni o ami mbi kɔ ai no. 
JHN.13.16	Soti mɛnɛ, mbi natɔndɔkɔ no bo mobuli t’anɔke moswa’nde; na obwɛnji t’anɔke yona omoloma. 
JHN.13.17	Isa ojebakani ngando jimina, ôdani na bojongoa okajikɔ. 
JHN.13.18	Nitabalaka a mojɔ monu basusu. Najebaka bato bahɔi mbi; mosɔnɔ mu ko modi bongama.
JHN.13.18	Iyona oyakaka na mbi molɛmbɛ angɔjɔi dilindi dinde a bodumba mbi.
JHN.13.19	Natɔndɔkɔ no mojɔ momina edɛye, oko mokwakini. Oko boa, mokakwa, odini bojima bo mbi nadi yo. 
JHN.13.20	Mbi natɔndɔkɔ no na soti bo, yona osɔkɔ moto olomaka mbi, asɔkɔ mbi mɛnɛ; na yona osɔkɔ mbi, asɔkɔ yona olomani.
JHN.13.21	Aseja Yesu bobala boa, adaka na monɔngɔ a mwembo monde. Abala bo, Mbi natɔndɔkɔ no bo okina onu adi bokaba mbi. 
JHN.13.22	Bacingami banjana oko bonja na mokakwano monɛnɛ a mojɔ momoto obala yo. 
JHN.13.23	Okina mocingami onde adaka akɛmi a bupa boYesu,—Yesu adaka na nde ngɛnjɔ. 
JHN.13.24	Oko boa, Simona Pɛtɛlo amojebeja na embete eebɔ bo ahɔ jɔe kombe emoto obala yo. 
JHN.13.25	Yona odaka akɛmi a bupa boYesu amohɔjɔ ho, Kumu, moto omina nda? 
JHN.13.26	Yesu amosɔmbeja bo, Nakadubea ekenge ye emolɛmbɛ, na nakapa moto, edi oko yo. Oko boa adubea ekenge emolɛmbɛ na aepa ai Yuda, mwana oSimona Iskalio. 
JHN.13.27	Yana asɔ yo molɛmbɛ, Satana akwea a tei ende. Yesu abala na nde bo, Kɔ bokpa Inojɔ mokɛkɛ wɛ akɔe. 
JHN.13.28	Baya badaka ko a mesa baicingea mojɔ mobala yo na nde. 
JHN.13.29	Bakina babu balɛ bo Yesu amotɔndɔ bo asombe leka lua lotakaka na bu a mojɔ moKola, isa bo apɛ ekina eka ai bato babokwali; mojɔ bo Yuda abaneaka litɔngi lilikonja. 
JHN.13.30	Oko boa, ama yo sɔ ekenge emolɛmbɛ, ami mana oko bomana bokpa; na edaka bulu.
JHN.13.31	Yana amana Yuda, Yesu abala bo, Mwana ’Moto akumejami edɛye, na Njambe akumejami a tei ende. 
JHN.13.32	Isa Njambe asi ekumu a tei ende, Njambe adi bomokumeja a tei ende mɛnɛ, na âmokumeja bokpa. 
JHN.13.33	Bana bambi bakɛkɛ, mbi nitada koko na nu ekoka. Ino ôdukani mbi. Mbi ko nabalaka na nu edɛye, o abali mbi na BaYuda bo, Otahɔnɔkɔni bodoa a esika ekɛkɛ mbi. 
JHN.13.34	Mbi napaka no mobeko moyene, bo opalaneni; toma palanani o apalaka mbi no. 
JHN.13.35	Okadani na epaeli, moto ai mina’nde moto, bato basusu badi bojeba bo odini bacingami bambi oko na mojɔ momina.
JHN.13.36	Simona Pɛtɛlo abala na nde bo, Kumu, akɛkɛ wɛ jɔ? Yesu amosɔmbeja bo, Wɛ otahɔnɔkɔ bosusa mbi edɛye a esika ekɛkɛ mbi; ôsusa mbi oko ngɔngɔ. 
JHN.13.37	Pɛtɛlo abala na nde bo, Kumu, nitahɔnɔkɔ bosusa wɛ edɛye mojɔ moye? Mbi nadi bogwa a mojɔ mowɛ. 
JHN.13.38	Yesu amosɔmbeja bo, Odi bogwa a mojɔ mombi? Mbi natɔndɔkɔ wɛ na soti bo odi bongana mbi ngana jisato, oko kɔkɔ abelekoakini.
JHN.14.1	Yɛni bosanɔngeja a milema minu. Ojimeakani Njambe; jimani koko mbi. 
JHN.14.2	Ndako eSangwa’mbi edi na bikenge binɛnɛ. Eipeta da boa ka mbi nabwani botɔndɔ no bo nakɛkɛ a bosɛlingoa esika a mojɔ monu? 
JHN.14.3	Nakakɛ a bosɛlingoa esika a mojɔ monu, nâhula koko bo nasɛ no ai mbi, bo odaeni oko a esika edi mbi mɛnɛ. 
JHN.14.4	Ojebakani njea a esika ekɛkɛ mbi. 
JHN.14.5	Toma abala na nde bo, Kumu, adi so pɛ bojeba esika ekɛkɛ wɛ, bodi bojeba njea na ye? 
JHN.14.6	Yesu abala na nde bo, Mbi nadi Njea, na Soti, na Bomɔ. Pɛpɛ nongo moto odi bodoa ai Sango; adi bodoa ai Sango oko na mbi. 
JHN.14.7	Akɔki no jeba mbi, ka ojebini Sangwa’mbi pongono. Edɛye ko omojebakani, na omonini.
JHN.14.8	Pilipo abala na nde bo, Kumu, aneja so Sango; mojɔ mopalaka so oko mu. 
JHN.14.9	Yesu abala na nde bo, Pilipo, mbi nayeyoi na nu ekoka ye, na ojebakini mbi? lyona oni mbi ani Sango pongono. Oko boa, obalaka bo, Aneja so Sango, mojɔ moye? 
JHN.14.10	Otajimaka bo mbi nadi a tei eSango, na Sango a tei embi? Nitabalaka bikenge bibalaka mbi na nu na kpaci embi mɛnɛ. Edi oko Sango yona odi a tei embi yona okɔkɔ bilomu binde. 
JHN.14.11	Jimani mbi, bo mbi nadi a tei eSango, na Sango a tei embi, isa jimani mbi oko a mojɔ mobilomu bimina. 
JHN.14.12	Mbi natɔndɔkɔ no na soti bo, yona ojimeaka mbi adi bokɔ bilomu bikɔkɔ mbi. Ee, adi bokɔ bilomu bia binɔi bilomu bi, mojɔ bo mbi nakayane ai Sango. 
JHN.14.13	Mbi nadi bokɔ mijɔ misusu mingaka no a kombe embi, bo Sango asɛ ekumu na Mwana. 
JHN.14.14	Oka’ngani mokina mojɔ a kombe embi, nâkɔ mojɔ momina.
JHN.14.15	Isa opalakani mbi, toma sumani mibeko mimbi. 
JHN.14.16	Mbi nadi bonga Sango, na yo âpa no Mokɔmeja otongo, oko Mwembo moSoti, bo ayeyoe na nu oko na bosusu. 
JHN.14.17	Ngondo t’ehɔnɔke bomosɔ, mojɔ bo batamonɛkɛ na batamojebaka. Ino ko omojebakani, mojɔ bo adi na nu, na âda a tei enu. 
JHN.14.18	Mbi nitakina no malike. Nâdoa ai no. 
JHN.14.19	Ngɔngɔ mweka, ngondo êtanɛ mbi koko. Ino ko ônɛni mbi, mojɔ bo mbi nadi mɔ, na ino odani mɔ pongono. 
JHN.14.20	Odini bojeba a busa bomina bo mbi nadi a tei eSango, ino a tei embi, na mbi a tei enu. 
JHN.14.21	Moto akada na mibeko mimbi, na akamisuma, moto omina adi na mbi ngɛnjɔ. Moto akada na mbi ngɛnjɔ, Sangwa’mbi âda na nde ngɛnjɔ pongono. Mbi mɛnɛ nâda na nde ngɛnjɔ pongono, na nasaboloja ai yo. 
JHN.14.22	Yuda (te Iskalio) abala na nde bo, Kumu, odi bosaboloja ai so, pɛ ko bosaboloja a ngondo mojɔ moye? 
JHN.14.23	Yesu amosɔmbeja bo, Isa moto adi na mbi ngɛnjɔ, adi bosuma bikenge bimbi. Sangwa’mbi ada na moto omina ngɛnjɔ, na so bôdoa ai yo a boda a tei ende. 
JHN.14.24	Isa moto aditi na mbi ngɛnjɔ, atasumaka bikenge bimbi. Na ekenge ekaka no editi ekenge embi mɛnɛ; edi ekenge eSango yona olomani.
JHN.14.25	Nabali na nu ngando jimina, yana adi mbi ya na nu. 
JHN.14.26	Sango ko âloma Mokɔmeja a kombe embi oko Mwembo Mosɛnɔke. Iyo âkoja no ngando jisusu, na âlɛjɛ no ngando jisusu jibala mbi na nu. 
JHN.14.27	Mbi nakineaka no bowi. Napaka no bowi bombi mɛnɛ, te nongo bowi bopaka ngondo. 
JHN.14.28	O’kini mojɔ mobali mbi na nu, bo nadi bodonga, na nâhula koko ai no. Akɔki no pala mbi ka osepeni bo nakɛkɛ ai Sangwa’mbi, mojɔ bo Sangwa’mbi anɔi mbi. 
JHN.14.29	Natɔndɔi no mojɔ momina edɛye, adi ehole emina pɛ bopeta mea; oko boa, ekamea, odini bojima. 
JHN.14.30	Nitabala na nu koko bou, mojɔ bo kumu ongondo ye akɛkɛ adoe; yo ko aditi na kpaci ai mbi. 
JHN.14.31	Mbi nakɔkɔ o abekeani Sangwa’mbi, bo ngondo ejebe bo napalaka Sangwa’mbi. Angɔni, so bokɛe!
JHN.15.1	Mbi nadi bomwe bosoti, na Sangwa’mbi adi mobanei ogbie. 
JHN.15.2	Iyo atɛndɔkɔ bitape bimbi bisusu bia bidi pɛ bobota mbuma. Na alenaka suka jibitape bisusu bia bibotaka, bo libota lihɛe. 
JHN.15.3	Ino odini na bosɛnɔ edɛye a mojɔ moekenge ebali mbi na nu. 
JHN.15.4	Yeyoani a tei embi, na mbi nâyeyoa a tei enu. Etape, oko etape ngasa, editi nongo na libota. Emiti da a tei ebomwe, etabota nongo mbuma; ino koko boa, omiti yeyoani a tei embi, ôtabotani nongo mbuma. 
JHN.15.5	Mbi nadi bomwe, ino odini bitape. Yona oyeyoaka a tei embi, na mbi a tei ende, abotaka mbuma jinɛnɛ. Mojɔ bo okabɔtɔnɔni na mbi, otahɔnɔkɔni bokɔ nongo eka. 
JHN.15.6	Moto amiti yeyoa a tei embi, âdumbama o ekɔmɛli eetape, na âhɔlɔngɔnɔ. Bandoaka bitape bimina, babidumbaka a mosa na bingoaka. 
JHN.15.7	Okayeyoani a tei embi, na bikenge bimbi bikayeyoa a tei enu, obwanini bonga mojɔ mopalaka no, na ôsɔni. 
JHN.15.8	Okabotani mbuma jinɛnɛ a boneja bo odini bacingami bambi, Sangwa’mbi adi bosɔ ekumu na mojɔ momina. 
JHN.15.9	Sango adi na mbi ngɛnjɔ. Mbi nadi na nu ngɛnjɔ koko boa. Yeyoani a tei engɛnjɔ embi. 
JHN.15.10	Okasumani mibeko mimbi, ôyeyoani a tei engɛnjɔ embi, o asumaka mbi mibeko miSangwa’mbi, na o ayeyoaka mbi a tei engɛnjɔ ende. 
JHN.15.11	Mbi nabali na nu mijɔ mimi, bo sepi embi edae a tei enu, na bo olumeni na sepi botɔ.
JHN.15.12	Mobeko mombi modi oko mu; Toma palanani o apalaka mbi no. 
JHN.15.13	Ngɛnjɔ yena enɔi edi oko ye, bo moto apɛ mohelo monde a mojɔ mobina’nde. 
JHN.15.14	Ino odini bma’mbi okakɔni ngando jibekeaka mbi no. 
JHN.15.15	Te nayake bala na nu o bakɔmɛli, mojɔ bo mokɔmɛli t’ajebake mua mokɔkɔ moswa’nde. Mbi ko nabali na nu o bma’mbi, mojɔ bo najebejai no ngando jisusu jikaki mbi na Sangwa’mbi. 
JHN.15.16	Ino oihɔni mbi. Mbi ko nahɔ no, na nahɛngɛ no bo okɛeni a bobota mbuma, mbuma jiboyeyoa, bo oka’ngani Sango eka a kombe embi, yo apɛ no. 
JHN.15.17	Mojɔ mobekeaka mbi no modi oko bo opalaneni.
JHN.15.18	Ngondo ekada na nu soki, ojebakani bo edaka na mbi soki boso. 
JHN.15.19	Akɔki no da bato bangondo, ka ngondo epali no. Ngondo ko edi na nu soki, mojɔ bo oditini bato bangondo, na mojɔ bo mbi nahɔ no a bobɔtɔnɔ na ngondo. 
JHN.15.20	T’obosaeni oko ekenge ebali mbi na nu bo, Mokɔmɛli t’anɔke moswa’nde. Anɔngejai bo mbi, bânɔngeja no pongono. Akɔki bo suma bokoja bombi, ka bâsuma bokoja bonu pongono. 
JHN.15.21	Ibo ko bâkɔ ngando ji jisusu ai no a mojɔ mokombe embi, ema bo batajebaka yona olomani. 
JHN.15.22	Eipeta da bo mbi nadoi a bobala na bu, ka baditi na lindo. Edɛye ko bapeliti nongo mokalo a mojɔ mobobe bobu. 
JHN.15.23	Iyona odi na mbi soki, adi na Sangwa’mbi soki pongono. 
JHN.15.24	Pɛpɛ nongo okina otongo okɔ bilomu bikɔkɔ mbi a tei ebu. Eipeta da boa, ka baditi na lindo. Edɛye ko bani mbi, na badi na mbi soki, na badi na Sangwa’mbi soki pongono. 
JHN.15.25	Oko boa ekenge yena esɔnɔmɔ a Mibeko mibu engami bo,
JHN.15.25	Badaka na mbi soki ngasa, pɛpɛ cina.
JHN.15.26	Mbi ko nâ lomea no Mokɔmeja, oko Mwembo mosoti mua momanaka ai Sango. Mokɔmeja omina adonga ai Sango, na akadoa, yo ada motati ombi. 
JHN.15.27	Ino ôdani batati pongono, mojɔ bo odakani na mbi oko a bobanga.
JHN.16.1	Mbi natɔndɔi no ngando ji jisusu bo otadani nongo na libunga. 
JHN.16.2	Babengana no a sinagoge; ee, ehole ekɛkɛ adoe, na moto akawa no, adi bolɛ bo akɔmɛkɛ Njambe. 
JHN.16.3	Bakɔ boa ai no cina bo batajebaka Sango, na batajebaka mbi. 
JHN.16.4	Mbi natɔndɔi no ngando jimina, bo ehole emina ekamea, ôsalɛjɛni bo mbi najitɔndɔi no. Naitɔndɔ no ngando jimina a bobanga, mojɔ bo nadaka na nu mbi mɛnɛ. 
JHN.16.5	Edɛye ko nakɛkɛ nayane ai yona olomani, na pɛpɛ nongo okina onu ohɔjɔkɔ mbi bo, Okɛkɛ jɔ? 
JHN.16.6	Milema minu milumi na wa botɔ a mojɔ mongando jibali mbi na nu. 
JHN.16.7	Mbi ko natɔndɔkɔ no oko ngando jisoti. Boyana bombi bodi bobɔngeja no. Mojɔ bo, mbi namiti yana, Mokɔmeja atadoa ai no. Nakayana ko, nâmoloma ai no. 
JHN.16.8	Iyo akadoa, âjebeja ngondo bo edi na lindo a mojɔ mobobe, a mojɔ mobodongo, na a mojɔ mobosambeja; 
JHN.16.9	a mojɔ mobobe, cina bo batajimeaka mbi; 
JHN.16.10	a mojɔ mobodongo, cina bo mbi nakɛkɛ nayane ai Sangwa’mbi, na ôtanɛni mbi koko; 
JHN.16.11	a mojɔ mobosambeja, cina bo kumu ongondo ye asambi. 
JHN.16.12	Nadi koko na ngando jinɛnɛ a botɔndɔ no; ino ko otahɔnɔkɔni muna momina edɛye. 
JHN.16.13	Iyo akadoa, oko Mwembo mosoti, yo âboloja ngando jisusu jisoti ai no. Mojɔ bo yo atabala na kpaci ende mɛnɛ; âbala oko ngando jikaka yo, na âjebeja no ngando jia jidoakini. 
JHN.16.14	Iyo âkumeja mbi, mojɔ bo âtomba ngando jimbi, na âjiboloja ai no. 
JHN.16.15	Ngando jisusu jia jidi ai Sango jidi koko ai mbi. A mojɔ momina, nabali na nu bo yo âtomba ngando jimbi bo ajibolojae ai no.
JHN.16.16	Ngɔngɔ mweka, otanjani mbi koko; na ngɔngɔ mweko koko ônɛni mbi. 
JHN.16.17	Bakina bacingami bande babalana bo, Gina eekenge ebalaka yo edi bo? Ngɔngɔ mweka, otanjani mbi koko; na ngɔngɔ mweka koko, ônɛni mbi, mojɔ bo nakɛkɛ nayane ai Sango. 
JHN.16.18	Oko boa babala bo, Abali yo bo, Ngɔngɔ mweka, cina edi bo? Iso botaci-ngeaka cina emina. 
JHN.16.19	Yesu ajeba bo bapalaka bamohɔjɔe, na abala na bu bo, lno ohɔjɔnɔkɔni cina eekenge ebali mbi bo, Ngɔngɔ mweka, otanjani mbi koko; na ngɔngɔ mweka koko, ônɛni mbi? 
JHN.16.20	Mbi natɔndɔkɔ no na soti bo ôyeani bio, na ôdani na kɔndɔ; ngondo ko êda na sepi. Ino ôdani na wa; wa enu ko cdi bokindoa sepi. 
JHN.16.21	Mwali adi na monɔngɔ yana apekaka yo na bipeko bilibota, mojɔ bo ehole ende emei. Akabota mwana ko, adi bobosa mwano bokpa, na ada oko na sepi a mojɔ momwana yona obotami a ngondo. 
JHN.16.22	Ino odini koko na wa edɛye. Mbi ko nânɛ no koko, na milema minu mîsepa. Pɛpɛ nongo moto odi bocinoa sepi enu. 
JHN.16.23	Otahɔjɔni mbi nongo mahɔjɔ a busa bomina. Soti mɛnɛ, mbi nabalaka na nu bo, Oka’ngani Sango ekina eka a kombe embi, âpa no eka emina. 
JHN.16.24	Ino ongakinini eka a kombe embi. Ingani nongo osɛni, bo mwɛngi mosepi enu molume.
JHN.16.25	Mbi nabali mijɔ mi oko na mindɛ. Mbi ko nitabala koko na nu na mindɛ. Nadi botɔndɔ no a bohu a mojɔ moSango, na ehole emina edoakadea. 
JHN.16.26	Ino ô’ngani a kombe embi a busa bomina. Nitabalaka na nu bo nadi bo’nga Sango a mojɔ monu. 
JHN.16.27	Sango yo mɛnɛ apalaka no, mojɔ bo opalakani mbi, na ojimakani bo nadonga ai Sango. 
JHN.16.28	Mbi nadonga ai Sango, na nadoa a ngondo. Edɛye ko nadongaka a ngondo, na nakɛkɛ ai Sango.
JHN.16.29	Bacingami bande babala bo, Edɛye, obalaka a bohu soti, te nongo na mindɛ. 
JHN.16.30	Bojebaka edɛye bo wɛ ojebaka ngando jisusu; moto abwaniti bohɔjɔ wɛ koko mahɔjɔ. Oko boa bojebaka bo omana ai Njambe. 
JHN.16.31	Yesu abasɔmbeja bo, Ojimakani edɛye? 
JHN.16.32	Hokeani! Ehole ekɛkɛ adoe, ee, emei edɛye, na ônanganani moto na moto a ngando ende mɛnɛ, na ôkinani mbi, oko mbi buki. Endele ko, naditi mbi buki pɛ, mojɔ bo Sango adi na mbi. 
JHN.16.33	Mbi nabali na nu ngando ji, bo odaeni na bowi a tei embi. Odani na monɔngɔ a ngondo; pɛ mojɔ; dani oko na sepi, mojɔ bo mbi nagbokejai ngondo.
JHN.17.1	Yana aseja yo bobala bikenge bimina, Yesu akahoa miso oho Diko, na abala bo, Sesa, ehole emei. Kumeja Mwana’wɛ bo Mwana’wɛ akumejae wɛ. 
JHN.17.2	Wɛ omopa kpaci ai bato basusu, bo apɛ bomɔ bua bodi na bosusu ai bato basusu bamopa wɛ. 
JHN.17.3	Bomɔ bua bodi na bosusu bodi oko bo bajebe wɛ, Njambe osoti omɔci, na yona oloma wɛ, oko Yesu Masiya. 
JHN.17.4	Mbi nakumejai wɛ a ngondo, mojɔ bo nasiejai elomu epani wɛ a bokɔ. 
JHN.17.5	Sesa, kumeja mbi edɛye a boso bowɛ mɛnɛ, oko na ekumu yena edaka na mbi a boso bo wɛ oko ngondo epetakini yoama. 
JHN.17.6	Mbi najebejai kombe ewɛ ai bato bapani wɛ a ngondo. Badaka oko bato bawɛ; wɛ obapani, na basumaka ebaeli ewɛ. 
JHN.17.7	Bajebaka edɛye bo ngando jisusu jipani wɛ jihula oko ai wɛ. 
JHN.17.8	Mbi nabapi bikenge bipani wɛ. Ba’si bikenge bimina; bajebaka na soti bo mbi nadonga ai wɛ, na bajimaka bo wɛ oloma mbi. 
JHN.17.9	Mbi nangaka a mojɔ mobu. Nita’ngaka a mojɔ mongondo; nangaka oko a mojɔ mobato bapani wɛ, mojɔ bo badi bato bawɛ, na ekumu embi edi oko ai bo. 
JHN.17.10	Ngando jimbi jisusu jidi ai wɛ, na ngando jiwɛ jisusu jidi ai mbi. 
JHN.17.11	Mbi te nayake da a ngondo. Ibo ko badi a ngondo, na mbi nadoaka ai wɛ. Sesa mosɛnɔke, banea bato bapani wɛ, a kombe ewɛ mɛnɛ, bo badae omɔci o adi so omɔci. 
JHN.17.12	Ehole edaka mbi na bu, nababaneaka a kombe ewɛ epani wɛ. Mbi nabaka-kelaka, na pɛpɛ nongo omɔci obu obungi,—oko mwana olibunga pɛ —bo Mosɔnɔ mongame. 
JHN.17.13	Edɛye ko nakɛkɛ nadoe ai wɛ. Mbi nabalaka mijɔ mi yana adi mbi a ngondo, bo badae na sepi embi a tei ebu botɔ. 
JHN.17.14	Mbi nabapi ebaeli ewɛ. Ngondo ko edi na bu soki, mojɔ bo baditi bato bangondo; o adi mbi mɛnɛ, naditi moto ongondo, 
JHN.17.15	Mbi nita’ngaka wɛ bo obadongejae a ngondo. Nangaka oko bo obakakele ai yona Mobe. 
JHN.17.16	Mbi naditi moto ongondo; oko boa ibo baditi bato bangondo. 
JHN.17.17	Ekenge ewɛ edi Soti. Hɛngɛ bo ai wɛ oko na Soti ewɛ. 
JHN.17.18	Wɛ olomani a ngondo; oko boa koko, mbi nalomi bo a ngondo. 
JHN.17.19	Mbi nasabɛngɛkɛ ai wɛ a mojɔ mobu, bo bahɛngɛme ai wɛ na soti.
JHN.17.20	Mbi mta’ngaka a mojɔ mobu pɛ. Nangaka a mojɔ mobato baya badi bojimea mbi a mojɔ mobokoja bobu, 
JHN.17.21	bo ibo basusu badae oko omɔci, bo badae omɔci a tei esu, o adi wɛ Sesa a tei embi, na mbi a tei ewɛ, bo ngondo ejime bo wɛ oloma mbi. 
JHN.17.22	Mbi nabapi ekumu epani wɛ, bo badae oko omɔci, o adi so omɔci, 
JHN.17.23	—mbi a tei ebu, na wɛ a tei embi,—oko boa bokatana bobu bodi bobɔngɔ, na ngondo êjeba bo wɛ oloma mbi, na bo obapalaka o apalaka wɛ mbi. 
JHN.17.24	Sesa, posa embi edi oko bo baya bapani wɛ badae na mbi a esika edi mbi, bo banje ekumu embi, oko ekumu epani wɛ; mojɔ bo odaka na mbi ngɛnjɔ oko ngondo epetakini yoama. 
JHN.17.25	Sesa, Yona obodongo, ngondo etajebaka wɛ. Mbi ko najebaka wɛ; ibaba pongono bajebaka bo wɛ oloma mbi. 
JHN.17.26	Mbi nabolojai kombe ewɛ ai bo, na nâeboloja koko, bo ngɛnjɔ edi wɛ na mbi edae a tei ebu, na mbi a tei ebu.
JHN.18.1	Yana asieja yo mijɔ mimina bobala, Yesu amana na bacingami bande. Baleka ekina ediba, kombe Kedelona; bakɛ a ekina esika edaka gbie, na akwea ena na bacingami bande. 
JHN.18.2	Yuda, mokabi onde, ajeba esika emina, mojɔ bo Yesu atitanaka na bacingami bande oho bihole bmɛnɛ. 
JHN.18.3	Oko boa Yuda asɔ pɔlɔtɔ ebasoda na bapolisi ai basuku banganga na BaPalusi. Ibo batomba paka na mitanda na mililo mibila, na bakɛ a esika emina. 
JHN.18.4	Yesu ajebaka mijɔ misusu mia midi bokwa na nde. Oko boa, yo adoa a bosongana na bu, na abala na bu bo, Odukakani nda? 
JHN.18.5	Ibo bamosɔmbeja bo, Yesu oNasaleta. Yesu abala na bu bo, Mbi yoyo. 
JHN.18.6	Yana abala yo na bu bo, Mbi yoyo, bagasima oko bogasima, na bakwa a kpɔtɔ. 
JHN.18.7	Yesu abahɔjɔ koko ho, Odukakani nda? Iho basɔmbeja bo, Yesu oNasaleta. 
JHN.18.8	Yesu asɔmbeja bo, Mbi natɔndɔi no bo mbi nadi yo. Isa odukakani mbi, kinani bato ba bayane. 
JHN.18.9	Oko boa, ekenge engama yena ebala yo bo, Naibungeja nongo omɔci obato bapani wɛ. 
JHN.18.10	Simona Pɛtɛlo adaka na abɛnɛ. Oko boa amohwa, akwɛlɛ mokɔmɛli omosuku onganga pola, na amolena litoi liebɔ ebami; kombe emokɔmɛli omina Maluko. 
JHN.18.11	Yesu ko abala na Pɛtɛlo bo, Sɔmbeja abɛnɛ owɛ ta ligbogbo. Mbi nitamwa kɔpɔ epini Sango?
JHN.18.12	Pɔlɔtɔ ebasoda, na kapitɛni obu, na bapolisi baBaYuda, bapea Yesu na bamokanda mbɔci. 
JHN.18.13	Bakɛ na nde boso ai Ana, mojɔ bo yo adaka bokio boKayapa, mosuku onganga a yanga emina. 
JHN.18.14	Kayapa adaka moto yona oleha BaYuda bo moto omɔci abwani bogwa a mojɔ mobato.
JHN.18.15	Simona Pɛtɛlo asusa Yesu, na okina mocingami otongo pongono. Mocingami omina ajebeanaka na mosuku onganga. Oko boa yo akwea na Yesu a lopango lomosuku onganga. 
JHN.18.16	Pɛtɛlo ko adika oko sokolu. Oko boa, mocingami yona otongo amana sokolu, abala na mwali yona onjaka modipe, na akweja Pɛtɛlo. 
JHN.18.17	Mwali yona onjaka modipe abala na Pɛtɛlo bo, Wɛ, te mocingami omoto omina? Iyo asɔmbeja bo, Te mbi. 
JHN.18.18	Bakɔmɛli na bapolisi batokana mosa na malo, na badaka ba’mi ena bo basahumejae a mojɔ mopio. Pɛtɛlo adaka ami na bu pongono bo asahumejae a mosa.
JHN.18.19	Mosuku onganga akokeleja Yesu a mojɔ mobacingami bande na bokoja bonde. 
JHN.18.20	Yesu amosɔmbeja bo, Mbi nabali na ngondo a bohu mɛnɛ. Nakojaka a sinagoge na a tempelo, a bisika bititanaka BaYuda basusu. Naibala nongo a libombi. 
JHN.18.21	Ohɔjɔkɔ mbi mojɔ moye? Hɔjɔ bato baya baki mijɔ mibali mbi na bu. 
JHN.18.22	Abala yo boa, okina polisi yona odaka hulelu amohoma epapata, na abala bo, Osɔmbejaka mosuku onganga boa mojɔ moye? 
JHN.18.23	Yesu amosɔmbeja bo, Isa nabali mojɔ mobe, aneja bobe bomina. Isa ko nabali bopele, obomi mbi mojɔ moye? 
JHN.18.24	Ana ko amoloma oko a mbɔci boso Kayapa, mosuku onganga.
JHN.18.25	Simona Pɛtɛlo adaka ami ena be asahumejae a mosa. Bakina babala na nde bo, Wɛ oditi okina obaemgami bande? Iyo angana oko bongana; abala bo, Te mbi. 
JHN.18.26	Okina mokɔmɛli omosuku onganga (Pɛtɛlo alena litoi limwangwa’nde) ahɔjɔ Pɛtɛlo bo, Mbi nataniti wɛ na nde a gbie? 
JHN.18.27	Pɛtɛlo angana koko, na kɔkɔ abelekoa bokpa.
JHN.18.28	Bamana na Yesu a ndako eKayapa, na bakɛ na nde a ndako 
JHN.18.29	A mojɔ momina, Pilato amana, na abala na bu bo, Odini na moto omina mojɔ? Modi bo? 
JHN.18.30	Bamosɔmbeja bo, Akɔki yo da moto mopele, ka bodoiti na nde ai wɛ. 
JHN.18.31	Pilato abala na bu bo, Motombani no bɛnɛ; mosambejani na Mibeko minu bɛnɛ. BaYuda babala na nde bo, Iso boditi na kpaci a boweja moto. 
JHN.18.32	Mojɔ mu mongameja ekenge ema bala Yesu a boneja tungu ebogwa bonde.
JHN.18.33	Pilato akwea koko a ndako tei. Abea Yesu na abala na nde bo, Wɛ odi Kumu oBaYuda? 
JHN.18.34	Yesu amosɔmbeja bo, Obali boa wɛ mɛnɛ, isa bato batongo babali na wɛ a mojɔ mombi? 
JHN.18.35	Pilato asɔmbeja bo, Adi mbi MoYuda? Bato bawɛ mɛnɛ, na basuku banganga badoi na wɛ ai mbi; mojɔ mokɔi wɛ nda? 
JHN.18.36	Yesu abala bo, Bokumu bombi boditi bokumu bongondo ye. Akɔki mbi da na bokumu bongondo ye, ka bakɔmɛli bambi bani bila, bo BaYuda batapea mbi. Bokumu bombi ko boditi bokumu bongondo. 
JHN.18.37	Pilato abala na nde bo, Oko boa odi Kumu? Yesu amosɔmbeja bo, Wɛ mɛnɛ obali bo nadi Kumu. Cina ebobotama bombi, cina ebodoa bombi a ngondo edi oko bo natate tati a mojɔ moSoti. Moto na moto yona odi moto oSoti akaka monɔkɔ mombi. 
JHN.18.38	Pilato abala na nde bo, Soti, iye nde? Yana abala yo ekenge emina, amana sokolu ai BaYuda. Abala na bu bo, Mbi nabolojaiti nongo mojɔ na nde. 
JHN.18.39	Ino ko odini na ekina ekɔmɛli bo nacingoe moto omɔci ai no a ehole eKolaeBonɔ. Opalakani bo nacingoe Kumu oBaYuda ai no? 
JHN.18.40	Ibo babekoa koko bo, Te moto yo, oko Balaba! Balaba ko adaka mobengo.
JHN.19.1	Pilato atomba Yesu na amotueja. 
JHN.19.2	Basoda badinga mokɔli monjubɛ bo bakɔe na likongo. Babakea likongo a molo monde, na bamolwaja kasaka eyai ekpetu. 
JHN.19.3	Badoa a boso bonde na babala bo, Mbalea! Kumu oBaYuda! Bamola koko ndumo. 
JHN.19.4	Pilato amana koko na abala na bu bo, Anjani; mbi namomejaka a boso bonu, a bojebeja no bo mbi nabolojaiti nongo mojɔ mobe na nde. 
JHN.19.5	Oko boa Yesu amana. Alwaka kasaka eyai ekpetu, na adaka na likongo linjubɛ a molo. Pilato abala na bu bo, Anjani moto! 
JHN.19.6	Basuku banganga na bapolisi babu, yana anɛ bo Yesu, babekoa bo, A mole-mobokea! A mole-mobokea! Pilato abala na bu bo, Moto-mbani no bɛnɛ na mobakeani a mole-mobokea, mojɔ bo mbi nabolojaiti nongo mojɔ mobe na nde. 
JHN.19.7	BaYuda bamosɔmbeja bo, Iso bodi na mobeko. A mojɔ momobeko momina, mokindo mua mobwani na nde modi oko bogwa. Mojɔ bo abali bo adi Mwana ’Njambe. 
JHN.19.8	Yana aka Pilato bikenge bimina, bɔ bonde bohɛ oko bohɛ. 
JHN.19.9	Akwea koko a ndako, na abala na Yesu bo, Wɛ ohuli jɔ? Yesu ko aimosɔmbeja. 
JHN.19.10	Pilato abala na nde koko bo, Otasɔmbe-jaka mbi? Otajebaka bo mbi nadi na kpaci a bocingoa wɛ, na kpaci a bobakea wɛ a mole-mobokea? 
JHN.19.11	Yesu amosɔmbeja bo, Eipeta da bo osi kpaci emina eDiko, ka obwaniti bokɔ na mbi nongo mojɔ. Oko boa, yona okabini ai wɛ anɔi wɛ na lindo. 
JHN.19.12	A mojɔ momina, Pilato aduka njea bo amocingoe. BaYuda ko babekoa bo, Okacingoa moto omina oditi mina oKaisala. Moto yona obalaka bo adi Kumu asɛtojaka Kaisala. 
JHN.19.13	Yana aka Pilato bikenge bimina, ameja Yesu sokolu, na ada a ngɛndɛ eesambi, a esika yena edi na kombe Moboku-moMatai. (Gabata a kɔpi eBaEbele.) 
JHN.19.14	Edaka ehole emidi, a busa boMosɛlingo a mojɔ moKola-eBonɔ. Pilato abala na bu bo, Anjani Kumu onu! 
JHN.19.15	Ibo babekoa bo, Modongeja! Modongeja! Mobakea a mole-mobokea! Pilato abala na bu bo, Nâbakea Kumu onu a mole-mobokea? Basuku banganga basɔmbeja bo, Iso boditi na okina kumu otongo, oko Kaisala pɛ. 
JHN.19.16	Oko boa Pilato amopa a mɔmɔ mabu bo bamobakee a mole-mobokea, na bapea Yesu bo bakɛe na nde.
JHN.19.17	Yesu atomba mole-mobokea monde mɛnɛ, na akɛ a ekina esika yena edaka na kombe Gɔlɔgɔta a kɔpi eBaEbele. Gina ekombe emina edi Esika-eEbebele. 
JHN.19.18	Bamobakea a mole-mobokea a esika emina, na bakina batongo babae pongono, okina a dɔngɔ dinde diebɔ ebami, yona otongo a dɔngɔ diebɔ ebali, Yesu yo mɛnɛ a ndanda. 
JHN.19.19	Pilato asɔnɔ mokina mosɔnɔ, na amobakea a mole-mobokea. Mosɔnɔ modaka bo, YESU ONASALETA, KUMU OBAYUDA. 
JHN.19.20	BaYuda banɛnɛ balanga mosɔnɔ momina, mojɔ bo esika ebakea bo Yesu a mole-mobokea edaka na ngando hulelu. Mosɔnɔ momina modaka a kɔpi jiBaEbele, na BaEla, na BaLoma. 
JHN.19.21	Basuku banganga baBaYuda babala na Pilato bo, Obwaniti bosɔnɔ, Kumu oBaYuda. Sɔnɔ oko bo yo abali bo, Mbi nadi Kumu oBaYuda. 
JHN.19.22	Pilato asɔmbeja bo, Mojɔ mosɔni mbi mosi.
JHN.19.23	Abakea bo Yesu a mole-mobokea, basoda batomba bisenja binde, na babikaba mabondo manɛi, tu soda linde libondo. Kasaka ende ko eyai eyoama boa, pɛpɛ mondondo, diko oko a nase. 
JHN.19.24	A mojɔ momina, babalana bo, Ebɔngiti bo boe’la; bopele bo bobome jonga a bojeba moto yona odi boesɔ; mojɔ momina mongameja ekenge eMisɔnɔ bo,
JHN.19.24	Bakabani bisenja bimbi libondo libondo.
JHN.19.24	Babomi jonga a mojɔ mokasaka embi.
JHN.19.24	Mojɔ mokɔ basoda modaka boa. 
JHN.19.25	Ngwa’nde na nango-ngɔngɔ badaka ba’mi hulelu na mole-mobokea, na Malia mwali oKelopa, na Maha oMagadala. 
JHN.19.26	Yana anɛ Yesu ngwa’nde na mocingami onde ongɛnjɔ a dɔngɔ dinde, abala na ngwa’nde bo, Mama, anja mwana’wɛ! 
JHN.19.27	Abala koko na mocingami omina bo, Anja ngwao! Oko boa, mocingami omina amosɔ o moto odenga dinde mɛnɛ a ehole emina.
JHN.19.28	Ngɔngɔ mweka, Yesu ajeha ho mojɔ mosia mosusu. Oko boa, abala bo, Ekangola ekɔkɔni, (a bongameja Misɔnɔ). 
JHN.19.29	Ekina eyomba edaka ena yena eluma na 
JHN.19.30	Ama yo sɔ 
JHN.19.31	Busa bomina bodaka busa boMosɛlingo. A mojɔ momina, BaYuda baipala bo mikuku mibu miyeyoe a melemibokea oko a busa boSabata; (cina bo busa bomina bodaka mojɔ monɛnɛ mɛnɛ). Oko boa, ba’nga Pilato bo babuke mako mabu, na bo babadongejae. 
JHN.19.32	Basoda badoa, babuka mako mayona oboso, na yona otongo koko, oko baya badaka na nde a mele-mibokea. 
JHN.19.33	Yana ko amea bo ai Yesu, banɛ bo yo ama gwa, na baibuka mako mande. 
JHN.19.34	Okina soda omɔci ko amondea litebu na likɔngɔ, na makia na madiba mamana bokpa. 
JHN.19.35	Iyona onɛ mojɔ momina atɔndɔ mojɔ momina, na tati ende edi tati esoti. Iyo ajebaka bo abalaka na soti mɛnɛ, bo ino ojimeni pongono. 
JHN.19.36	Mojɔ bo ngando jimina jidaka boa a bongameja Mosɔnɔ bo,
JHN.19.36	Mokua monde motabukea nongo momɔci.
JHN.19.37	Mosɔnɔ motongo mobalaka koko bo,
JHN.19.37	Badi bonɛ yona ondea bo.
JHN.19.38	Yosepa oAlimate adaka mocingami oYesu; yo ko abomba mojɔ cina bo abangaka BaYuda. Yana asia ngando jimina, yo anga Pilato njea bo atombe mokuku moYesu, na Pilato ajima. Oko boa, yo adoa na atomba mokuku monde. 
JHN.19.39	Nikodemo adoa pongono, oko yona oma doa ai Yesu na bulu. Iyo adoa na kasa jihtindi, isa kilo domi-inɛi na dea. 
JHN.19.40	Ibo batomba mokuku moYesu, na bamodinga na bisenja bipu na kasa jilitindi o akɔkɔ BaYuda a lipusi. 
JHN.19.41	Ekina gbie edaka a esika ebakeama Yesu a mole-mobokea, na esɛmɔ eyene edaka a gbie emina; baipaka pusea moto ena. 
JHN.19.42	Oko boa basambea Yesu ena, mojɔ bo esɛmɔ edaka hulelu. Busa bomina hodaka busa boMosɛlingo moBaYuda.
JHN.20.1	Malia oMagadala akɛ a esɛmɔ a busa boboso, a ehole eehuma pu, oko na ehindahindi, na anɛ bo litai lima donga a esɛmɔ. 
JHN.20.2	Oko boa apota ebango, akɛ ai Simona Pɛtɛlo na ai mocingami yona otongo opalaka Yesu. Abala na bu bo, Badongejai Kumu a esɛmɔ, na botajebaka esika emosambei bo. 
JHN.20.3	Pɛtɛlo na mocingami yona otongo bamana bo bakɛe a esɛmɔ. 
JHN.20.4	Ibo basusu babae bapota mbango. Mocingami yona otongo ko anɔ Pɛtɛlo na ebango, na yo amea a esɛmɔ boso. 
JHN.20.5	Asumana, anja a tei, na anɛ bisenja bipu bisambi; aikwea ko a tei. 
JHN.20.6	Simona Pɛtɛlo amea ngɔngɔ jinde; yo akwea a tei eesɛmɔ, na anɛ bisenja bipu bisambi, 
JHN.20.7	na litambala pongono lia limaka da a molo moYesu. Litambala liidaka a esika ebisenja bipu; lima bulukama pundu, na lidaka a esika etongo. 
JHN.20.8	Mocingami otongo, yona omea boso a esɛmɔ, akwea a tei pongono. Iyo anɛ, na ajima. 
JHN.20.9	Mojɔ bo baipaka cingea Mosɔnɔ bo adi bongɔ a bogwa. 
JHN.20.10	Oko boa bacingami bamina basɔmbɔ koko a ndako.
JHN.20.11	Malia ko adaka ami a sokolu eesɛmɔ, na ayeaka bio. Ayeaka yo, asumana a bonja a tei eesɛmɔ, 
JHN.20.12	na anɛ babwɛnji baDiko babae. Ibo badaka na mbondo a esika emaka da mokuku moYesu, okina a molo, otongo a bibota, na bisenja bibu bidaka bipu. 
JHN.20.13	Babwɛnji bahɔjɔ Malia bo, Mwali, oyeaka mojɔ moye? Iyo abasɔmbeja bo, Mojɔ bo badongejai Kumu ombi, na nitajebaka esika emosambei bo. 
JHN.20.14	Amaka yo bala boa, ami hekoa oko bohekoa, na anɛ Yesu yona odaka ami ena; aijeba ko bo yo adi Yesu. 
JHN.20.15	Yesu abala na nde bo, Mwali oyeaka mojɔ moye? Odukaka nda? Malia alɛkɛ bo yo adi moswa ogbie, na abala na nde bo, Kumu, isa wɛ omodongejai, tɔndɔ mbi esika emosambei wɛ, bo mbi namotombe. 
JHN.20.16	Yesu abala na nde bo, Malia! Malia ahekoa, na abala na nde a kɔpi eBaEbele bo, Laboni! (Cina emina edi Mokoja.) 
JHN.20.17	Yesu abala na nde bo, Yɛ bobandani na ebɔ, mojɔ bo naweakini ai Sango. Wɛ ko, kɛ ai baninga bambi; bala na bu bo mbi nakawee ai Sangwa’mbi na ai Sangwa’nu, ai Njambe ombi na ai Njambe onu. 
JHN.20.18	Malia oMagadala akɛ na bwɛnji bomina ai bacingami bo, Mbi nani Kumu. Abatɔndɔ koko mijɔ mibala Kumu na nde.
JHN.20.19	Yana adipa busa bomina, oko busa boboso, bacingami badaka baboli a ekina ndako, na bakanda midipe a mojɔ mobɔ boBaYuda. Yesu adoa, ama a ndanda ebu, na abala na bu bo, Bowi ai no! 
JHN.20.20	Ama yo bala boa, ami baneja oko mɔmɔ mande na litebu linde. Bacingami badaka na sepi yana anɛ bo Kumu. 
JHN.20.21	Yesu abala na bu koko bo, Bowi ai no! Mbi nalomaka no o aloma Sango mbi. 
JHN.20.22	Aseja yo bobala bikenge bimina, asopa mohuli a diko dibu, na abala bo, Asɔni Mwembo Mosɛnɔke. 
JHN.20.23	Okacingoani bato a jibe jibu, bada bacingoamake. Okabakinani a mbɔci, bada oko a mbɔci.
JHN.20.24	Toma, kombe ende etongo Lipasa, okina obu Domi-na-babae, aidaka na bu yana adoa Yesu. 
JHN.20.25	Oko boa bacingami batongo babala na nde bo, Iso boni Kumu. Iyo ko abala na bu bo, Mbi namiti nɛ na miso bihuli bikala a mɔmɔ mande, na namiti sa mosapi mombi a litebu linde, nitajima nongo. 
JHN.20.26	Yana anɔ masu bomwambe, bacingami badaka baboli koko a ndako, na Toma adaka na bu. Bakanda midipe; Yesu ko akwea, ama a ndanda ebu, na abala bo, Bowi ai no! 
JHN.20.27	Abala koko na Toma bo, Anja mɔmɔ mambi. Batea mosapi ya. Ninoja ebɔ. Isa ebɔ ewɛ a litebu limbi. Yɛ boda na kitɛ; jima oko bojima. 
JHN.20.28	Toma amosɔmbeja bo, Kumu ombi na Nja-mbe ombi! 
JHN.20.29	Yesu abala na nde bo, Wɛ ojimi mojɔ bo oni mbi na miso. Bojongoa ai bato baya bajimaka, nongo adi bo pɛ bonɛ na miso.
JHN.20.30	Yesu akɔ bimbete bitongo binɛnɛ a boso bobacingami, bia bisɔnɔmiti a mokanda mu. 
JHN.20.31	Ibi ko bisɔnɔmi bo ojimeni bo Yesu adi Masiya, Mwana oNjambe, na bo odaeni na bomɔ a kombe ende, oko a mojɔ moejimeli.
JHN.21.1	Yesu asaneja koko ngɔngɔ jimina ai bacingami a mbongu elibale liTibelia. 
JHN.21.2	Asaneja boa yana adaka bo baboli a esika emɔci,—oko Simona Pɛtɛlo na Toma, kombe ende etongo Lipasa; Natanaele, moto oKana, ngando eGalile, na bana-bami baSebede, na bacingami bande batongo babae. 
JHN.21.3	Simona Pɛtɛlo abala na bu bo, Mbi nakɛkɛ a boduka swi. Ibo babala na nde bo, Iso bokɛkɛ na wɛ pongono. Oko boa bakɛ, batamba a bwato, baiwa ko nongo eka a bulu bomina. 
JHN.21.4	Yana ahoa busa, Yesu adaka ami a mbongu. Bacingami ko baijeba bo yo adi Yesu. 
JHN.21.5	Yesu abala na bu bo, Bana, odini na eka eboyaka? Ibo bamosɔmbeja bo, Pɛpɛ nongo eka. 
JHN.21.6	Iyo abala na bu bo, Dumbani eyoma a dɔngɔ dibwato diebɔ ebami na ôwani. Akɔ bo boa, baihɔnɔ bogbula eyoma a mojɔ moeweeli eswi enɛnɛ. 
JHN.21.7	Oko boa mocingami yona odaka Yesu na ngɛnjɔ abala na Pɛtɛlo bo, Edi oko Kumu! Yana aka Simona Pɛtɛlo bo edi Kumu, yo alwa kasaka ende, mojɔ bo adaka oko na elwali eelomu, na asadumba a madiba. 
JHN.21.8	Bacingami batongo badoa na bwato, badaka bakagbule eyoma na swi botɔ. (Mojɔ bo baidaka a boliko mɛnɛ, oko bisimbo macinda matano pɛ.) 
JHN.21.9	Aduboa bo a mbongu, batana mosa momalo, na swi badaka batumbi ena, na milɛmbɛ pongono. 
JHN.21.10	Yesu abala na bu bo, Doani na bakina baswi bawoi no. 
JHN.21.11	Simona Pɛtɛlo atamba koko a bwato a bogbula eyoma a mbongu. Edaka na swi oko botɔ, swi banɛnɛnɛ mokama momɔci na domi-itano na swi basato. Nongo adaka bo na swi banɛnɛ boa, eyoma ebu eitweana. 
JHN.21.12	Yesu abala na bu bo, Doani a boyaka. Pɛpɛ nongo mocingami omɔci ko omohɔjɔ bo, Wɛ nda?—oko a mojɔ mobɔ. Bajebaka bo yo adi Kumu. 
JHN.21.13	Yesu abatama, atomba molɛmbɛ na abapa. Akɔ boa na swi pongono. 
JHN.21.14	Iye edi ehole ebisato esaneja Yesu ai bacingami bande yana angɔ yo a bogwa.
JHN.21.15	Yana aseja bo boyaka, Yesu abala na Pɛtɛlo bo, Simona mwana ’Yona, ngɛnjɔ ewɛ ai mbi enɔi yena ebu? Iyo amosɔmbeja bo, Ee Kumu, ojebaka bo mbi napalaka wɛ. Yesu abala na nde bo, Bɔkɔ bana-bata bambi. 
JHN.21.16	Abala na nde koko bala ejibae bo, Simona mwana ’Yona, odi na mbi ngɛnjɔ? Iyo amosɔmbeja bo, Ee Kumu, ojebaka bo mbi napalaka wɛ. Yesu abala na nde bo, Banea bata bambi. 
JHN.21.17	Abala na nde bala ejisato bo, Simona mwana ’Yona, opalaka mbi? Pɛtɛlo aka monɔngɔ a molema yana abala Yesu na nde bala ejisato bo, Opalaka mbi? Âmosɔmbeja bo, Kumu, wɛ ojebaka ngando jisusu. Ojebaka bo mbi napalaka wɛ. Yesu abala na nde bo, Bɔkɔ bata bambi. 
JHN.21.18	Mbi natɔndɔkɔ wɛ na soti bo, Yana adaka wɛ mwenga, olwaka bisenja wɛ mɛnɛ, na okɛkɛ a bisika bipalaka wɛ. Okakɔmɔ ko, ôninoja mɔmɔ mawɛ, na okina otongo alwaja wɛ, na âtomba wɛ a esika edi wɛ pɛ bopala. 
JHN.21.19	Abala boa a bojebeja bo yo adi bokumeja Njambe na bogwa bomina. Aseja Yesu bobala boa, abala na Pɛtɛlo bo, Susa mbi. 
JHN.21.20	Mocingami oYesu ongɛnjɔ adaka acingi ngɔngɔ jibu,—oko yona oma kɛmɛ a bupa bonde a Kola, na amohɔjɔ ho, Kumu, odi bokaba wɛ nda?—Pɛtɛlo ahekoa na amonɛ. 
JHN.21.21	Pɛtɛlo, yana amonɛ yo, abala na Yesu bo, Kumu, mojɔ momoto yo môda bo? 
JHN.21.22	Yesu amosɔmbeja bo, Mbi nakajima bo yo ayeyoe oko a lihule limbi, moditi mojɔ mowɛ. Wɛ, susa mbi. 
JHN.21.23	Oko boa, mojɔ monangana a tei ebaninga bo mocingami omina atagwa. Yesu ko aibala bo atagwa. Abala bo, Mbi nakajima bo yo ayeyoe oko a lihule limbi, moditi mojɔ mowɛ.
JHN.21.24	Mocingami omina adi oko yona odi monjɛnɛki ongando jimina. Iyo asɔni ngando jimina. Na bojebaka bo tati ende edi tati esoti.
JHN.21.25	Yesu akɔ ngando jitongo jinɛnɛ. Jikasɔnɔmɔ jisusu a mikanda, nalɛkɛ bo esika edi botaka a ngondo a bodeja mikanda mimina.
ACT.1.1	Njɛbɛ Teopilo; mokanda moboso mosɔnɔ mbi modaka a mojɔ mongando jisusu jibanga Yesu bokɔ na bokoja, 
ACT.1.2	oko a busa botombama yo oho Diko, yana apa yo mibeko ai bacingami bande bahɔmɔke oko na Mwembo Mosɛnɔke. 
ACT.1.3	Yana asia bodingoa bonde, asaneja ai bo oko mɔ, na bimbete binɛnɛ. Anɛnɛkɛ na bu masu domi-inɛi, na abatɔndɔkɔ mijɔ moBokumu boNjambe. 
ACT.1.4	Yana adaka yo na bu, ababekea bo batapeta donga a Yelusalema, na bo bambe njikano eSango. Abala na bu bo, Mbi mɛnɛ natɔndɔi no mojɔ momina. 
ACT.1.5	Mojɔ bo, Yoane 
ACT.1.6	Yana atitana bo a esika emɔci, bamohɔjɔ bo, Kumu, odi bosɔmbeja bokumu ai Yisalaele a ehole ye? 
ACT.1.7	Iyo abasɔmbeja bo, Mojɔ mobojeba bihole na bididi moditi nongo mojɔ monu; Njambe abikolea na kpaci ende mɛnɛ. 
ACT.1.8	Ino ko ôsɔni ngulu yana âdoa Mwembo Mosɛnɔke ai no. Na ôdani batati bambi a Yelusalema, a likota lisusu liYuda, a Samalia, oko a suka engondo. 
ACT.1.9	Abala yo boa, angɔjɔmɔ oho Diko, oko yana anjaka bo. Eyembi emosɔ, na baimonɛ koko. 
ACT.1.10	Akɛkɛ yo boa, oko yana akahoaka bo miso diko, bami babae baya balwaka bisenja bipu bama a dɔngɔ dibu. 
ACT.1.11	Ibo babala bo, Ino bami baGalile, okahoakani miso diko boa mojɔ moye? Iyo Yesu yona odaki na nu, yona otombami oho Diko, ahulabi koko boa, o amoni no akɛkɛ oho Diko.
ACT.1.12	Ibo badonga a Mono moOlive, na basɔmbɔ a Yelusalema; mosiso momina moditi motutu, oko mwɛngi momongɔ mobusa boSabata pɛ. 
ACT.1.13	Amea bo oho, bakwea a ndako, oko a ekenge esamaka bo a mboba ediko. Badaka ena oko Pɛtɛlo na Yoane; Yakobo na Andalea; Pilipo na Toma; Balatelemi na Matayo; Yakobo mwana oAlape, Simona Selote, na Yuda mwana oYakobo. 
ACT.1.14	Ibo basusu, na bakina bali, na Malia nange eYesu, na bananango, bayeyoa a bonga na bingi na molema momɔci.
ACT.1.15	Pɛtɛlo angɔ bokina busa a likita libaninga, (badaka baboli isa bato mokama na domi-ibae na dea) na abala bo, 
ACT.1.16	Baninga, Mwembo Mosɛnɔke mobala eyou na monɔkɔ moDawidi a mojɔ moYuda yona odaka kɛngi ebato baya bapea Yesu, na mosɔnɔ momina moikputoa nongo. 
ACT.1.17	Mojɔ bo adaka okina osu, na aci-ngamaka na su a elomu ye. 
ACT.1.18	(Moto omina asomba gbie na likonja lisɔ yo a mojɔmobobe bonde. Na yana akwa yo nase, mokuku monde mobatoa oko bobatoa, na sɔpɔ jinde jisusu jimana. 
ACT.1.19	Bato basusu baYelusalema bajeba mojɔ momina, na babakea gbie emina kombe Akeladama; cina ekombe emina edi Gbie eMakia.) 
ACT.1.20	Mosɔnɔmɔ a mokanda moNjembo bo,
ACT.1.20	Kina ndako ende edikae mopɔtu,
ACT.1.20	Bo moto atada nongo ena.
ACT.1.20	na
ACT.1.20	Kina moto otongo asangoe elomu ende.
ACT.1.21	Bakina bami babanga bocingama na su a ehole ebatisimo eYoane, na bayeyoa na su ehole esusu edaka Yesu a bodala a tei esu, 
ACT.1.22	oko a busa botombama yo oho Diko, yana adaka yo a ndanda esu. Oko boa okina momi obu, yona odi monjɛnɛki obongɔ boYesu a bogwa, abwani bocingama na su. 
ACT.1.23	Bameja bato babae, Yosepa, kombe ende etongo Balasaba, na ekina kombe etongo koko Yuseto; na Matia. 
ACT.1.24	Na ba’nga bo, Kumu, wɛ yona ojebaka milema mibato basusu, apeja so moto ohɔi wɛ a tei ebu babae 
ACT.1.25	bo asangoe elomu eobwɛnji ekina Yuda yana akɛ yo a esika ende. 
ACT.1.26	Babɔ kombe emoto na bahɔ oko Matia, na yo akwea hoa a libondo libabwɛnji domi-na-omɔci.
ACT.2.1	Ibo basusu badaka baboli a esika emɔci a busa boDomi-itano. (Busa boPɛntekɔsta) 
ACT.2.2	Daka ehula oho Diko bundumo, o pwea epipo mɛnɛ, na elumeja ndako esusu edaka bo. 
ACT.2.3	Mojɔ monɛ bo modaka o biemi bimosa bia bikabama a tei, na bibakama a diko dimoto na moto. 
ACT.2.4	Ibo basusu baluma na Mwembo Mosɛnɔke, na babenga bobala na kɔpi jitongo mijɔ mibapa Mwembo bo babale.
ACT.2.5	BaYuda baya badaka na lisuma ai Njambe badaka a Yelusalema a masu mamina, baya bama donga a makota masusu mangondo. 
ACT.2.6	Yana aka bo daka emina, bato batitana banɛnɛ mɛnɛ, na bayegebana bou, cina bo bakaka moto na moto, a kɔpi ende mɛnɛ. 
ACT.2.7	Ibo bakamoa na dilese mɛnɛ, na babalana bo, Ikani! Bato baya babalaka, bo basusu te bato baGalile? 
ACT.2.8	Oko boa, ekaka so moto na moto monɔkɔ monde mɛnɛ cina nda? 
ACT.2.9	Iso te BaPalutia, BaMadai, BaElama, na bato baya badonga a Mɛsɔpɔtamia, Yuda, Kapadokia, Ponto, Asia, 
ACT.2.10	Pelugia, Pampuha, Ejipito, na makota maLibia oho a dɔngɔ diKulene, na bato baya badonga oho Loma, na BaYuda na bapakano baya bahekoa Bayuda; 
ACT.2.11	BaKulete na BaAlabia; na bokaka bato bamina baya batɔndɔkɔ mijɔ miNjambe mibokamoa a kɔpi jisu bɛnɛ. 
ACT.2.12	Ibo basusu bakamoa na dilese, na badaka koko na mokakwano; babalana bo, Cina emina edi bo? 
ACT.2.13	Bakina batongo ko basɛkɛ oko bosɛkɛ, na babala bo, Balangoi na vino eyene.
ACT.2.14	Pɛtɛlo adaka na babwɛnji batongo domi-na-omɔci, na yo angɔ, adipoa monɔkɔ monde, na abala na bu bo, Ino bami baYuda, na no basusu baYelusalema, hokeani mojɔ mobalaka mbi, na eingeani mojɔ mu. 
ACT.2.15	Ibaba balangoiti nongo o alɛkɛ no. Boni. Edi oko 
ACT.2.16	Mojɔ mu modi oko mojɔ mobala motɔndɔi Yoele bo,
ACT.2.17	Njambe abalaka bo,
ACT.2.17	Mbi nasopabi Mwembo mombi Ai bato basusu a masu masuka.
ACT.2.17	Banabami banu na banabali banu bapabí biseko;
ACT.2.17	Menga manu banɛbi mijɔ a njɔti,
ACT.2.17	Na basuku banu batɔbí njɔti.
ACT.2.18	Mbi nasopabí Mwembo mombi ai bakɔmɛli bambi bami, na Bakɔmɛli bambi bali a masu mamina, na bapabi biseko.
ACT.2.19	Nanejabí mijɔ mibokamoa ta busa,
ACT.2.19	Na bimbete a ngondo ya nase,
ACT.2.19	Oko makia, na mosa, na modidi momosa.
ACT.2.20	Modika-busa mohindabí,
ACT.2.20	Na songe abongoabí makia,
ACT.2.20	Oko busa bua boKumu bodoakini,
ACT.2.20	Busa bonɛnɛ boekumu.
ACT.2.21	Na modabí bo moto na moto yona obeaka a kombe eKumu ahelabí.
ACT.2.22	Ino bami baYisalaele, hokeani mijɔ mi. Ojehakani mojɔ moYesu oNasaleta. Njambe aneja no bo ahɔ moto omina a tei enu, oko na bimbete na mindumba mikɔ Njambe na nde a boso bonu. 
ACT.2.23	Ino ko omotombani na omowejani a mole-mobokea na mɔmɔ mabato babe. Njambe ajeba a bobanga mɛnɛ bo badi bomokaba; mojɔ momina modaka oko a mokano monde. 
ACT.2.24	Njambe ko amocingoa a mbɔci jibogwa, na amongɔjɔ, mojɔ bo bogwa boidaka na ngulu a bomopea na bosusu. 
ACT.2.25	Mojɔ bo Dawidi abala mojɔ monde bo,
ACT.2.25	Mbi nanɛkɛ Kumu ombi a boso bombi masu masusu;
ACT.2.25	Mojɔ bo adi a dɔngɔ dimbi diebɔ ebami bo ambilimejae mbi.
ACT.2.26	Molema mombi mosepaka a mojɔ momina, na monɔkɔ mombi modi na enanga;
ACT.2.26	Mojɔ motongo koko,—mokuku mombi môyeyoa a esika enjingo.
ACT.2.27	Cina bo otakina mwembo mombi a esika ebogwa,
ACT.2.27	Na otajima bo Yona Mosɛnɔke owɛ apɔe.
ACT.2.28	Onejaini njea jibomɔ,
ACT.2.28	Na molema mombi môda na sepi botɔ, mojɔ bo wɛ odi na mbi.
ACT.2.29	Baninga, kinani nabale na nu a bohu a mojɔ motata osu Dawidi. 
ACT.2.30	Iyo agwa na bamopusea; esɛmɔ ende edi oko na su busa bu.
ACT.2.30	Iyo adaka motɔndɔi, na ajebaka bo Njambe amosakea mosako bo abakee okina mwana’nde a mongbɛlɛngɔ mobokumu bonde.
ACT.2.31	Iyo abala boa a mojɔ moMasiya. Anɛ na atɔndɔ mojɔ mobongɔ boMasiya a bogwa, yana abala yo bo atayeyoa a esika ebagwake, na bo mokuku monde motapɔ. 
ACT.2.32	Oko boa Njambe amongɔjɔ, oko Yesu yo mɛnɛ. Iso basusu bodi banjɛnɛki bamojɔ momina. 
ACT.2.33	Oko boa, adi yo na ekumu a dɔngɔ diebɔ ebami eNjambe, na asi yo Mwembo Mosɛnɔke ai Sango, o akina yo sako, amosopi ai so, o anɛkɛ no na akaka no. 
ACT.2.34	Mojɔ bo Dawidi aikwea a Diko yo mɛnɛ. Iyo ko abala bo,
ACT.2.34	Kumu abali na Kumu ombi bo, Da ya a ebɔ embi ebami,
ACT.2.35	Oko adi mbi pɛ bopeta dumba soki jiwɛ a cina jibibota biwɛ. 
ACT.2.36	Oko boa, bato basusu badenga diYisalaele babwani bojeba bo Njambe abakea Yesu bo adae Kumu na Masiya, oko yona owa ’no a mole-mobokea.
ACT.2.37	Bikenge bimina bibandea oko a milema, na babala na Pɛtɛlo na babwɛnji batongo bo, Baninga, êkɔ so ndeni? 
ACT.2.38	Pɛtɛlo abala na bubo, Hekojani milema minu, na batisamani ino basusu a kombe eYesu Masiya, a mojɔ moboyɛ bojibe jinu, nongo osɛni epeeli eMwembo Mosɛnɔke. 
ACT.2.39	Sako ye edi ai no bɛnɛ, na bana banu, na bato basusu baya badi bohali pongono, oko bato basusu babeaka Kumu Njambe osu ai yo. 
ACT.2.40	Pɛtɛlo abatɔndɔ mijɔ mitongo minɛnɛ, na abaleha bo, Ciani elulu ye engulumake! 
ACT.2.41	Oko boa baya bajima mwako monde babatisama. Busa bomina, etango ebacingami ehɛ na bato koto jisato. 
ACT.2.42	Ibo badaka na bingi enɛnɛ a mojɔ mobokoja bobabwɛnji, na bakatana na molema momɔci a bobuka molɛmbɛ na a mojɔ mobo’nga.
ACT.2.43	Bato basusu badaka na bɔ a mojɔ mobimbete na mindumba mikɔkɔ babwɛnji. 
ACT.2.44	Bato basusu baya bajimaka bakatana bopele, na bakabana leka pongono. 
ACT.2.45	Bangɛjɛ ndako na leka lobu, na bakaba likonja na bato batongo o adaka moto na moto na taka. 
ACT.2.46	Baikputoa bokwea a tempelo busa na busa na molema momɔci. Babukaka molɛmbɛ a ndako-ndako, na bayakaka mia oko na sepi na bowi a milema. 
ACT.2.47	Basakoaka Njambe, na badaka na gala epele a tei ebato bangando. Njambe anɛngɛja Denga busa na busa oko na bato baya bahelaka.
ACT.3.1	Pɛtɛlo na Yoane bakɛ a tempelo a ehole ebo’nga, oko a
ACT.3.2	Okina momi adaka ena yona obotama mondɔke. Bamotombaka bo bamosambee masu masusu a modipe motempelo mua modaka na kombe Esɛngɔ; na angaka likonja ai bato baya bakweaka a tempelo. 
ACT.3.3	Yana anɛ yo bo Pɛtɛlo na Yoane bakɛkɛ akwee a tempelo, aba’nga likonja. 
ACT.3.4	Pɛtɛlo na Yoane bamonja ngbɛ; na Pɛtɛlo abala bo, Anja so! 
ACT.3.5	Iyo abanja boa, mojɔ bo adaka na njingo bo bamopɛ ekina eka. 
ACT.3.6	Pɛtɛlo ko abala bo, Mbi napeliti nongo likonja, pɛpɛ flanka, pɛpɛ pata; endele ko, mbi napaka wɛ oko lia lipeli mbi; a kombe eYesu Masiya oNasaleta, dala! 
ACT.3.7	Amopea na ebɔ ebami, amongɔjɔ, na yo asɔ ngulu bokpa a mako na a gaga. 
ACT.3.8	Ama mema, apimboa, abanga bodala, na akwea na bu a tempelo oko na bosakoa ai Njambe. 
ACT.3.9	Bato basusu bangando bamonɛ akadale na akasakoe Njambe. 
ACT.3.10	Bamombetea, na bajeba bo adi oko moto yona omaka da a modipe motempelo a mojɔ molinga; na bakamoa na bayegebana cina emojɔ mokɔɔmɔ na nde. 
ACT.3.11	Iyo ko aipala bokina Pɛtɛlo na Yoane, na bato basusu bapota, na batitana a Eseba eSɔlɔmɔ.
ACT.3.12	Yana anɛ Pɛtɛlo mojɔ momina, abala na bato bo, Ino bami baYisalaele, okamoakani a mojɔ momoto yo cina eye? onjakani so ngbɛ mojɔ moye? Olɛkɛni bo so bodalejai moto yoyo na ejimeli na ngulu esu bɛnɛ? 
ACT.3.13	Njambe oAbalayama na oIsaka na oYakobo, Njambe obatata basu akumejai Mwana’nde Yesu. Ino omopani a mɔmɔ maPilato, na omolonani a boso bonde, yana ajima Pilato bo amocingoe. 
ACT.3.14	Olonani Yona Mosɛnɔkɛ, Yona oBodongo, na ohɔni bo bacingoe mobengo ai no. 
ACT.3.15	Owani Kumu oBomɔ; Njambe ko amongɔjɔ a bogwa, na so bodi banjɛnɛki bamojɔ momina. 
ACT.3.16	Edi oko kombe ende yena epi moto yoyo ngulu, cina eejimeli a kombe ende; omonɛkɛni na omojebakani no bɛnɛ. Edi oko ejimeli ai Yesu yena epi moto yoyo mokuku monjilake a boso bonu basusu.
ACT.3.17	Baninga, mbi najebaka bo okɔni mojɔ momina a libumi linu, no bɛnɛ na bakumu banu pongono. 
ACT.3.18	Njambe ko ajebeja mojɔ momina eyou na minɔkɔ mibatɔndɔi basusu, bo Masiya onde adi bodingoa; na mojɔ momina mongami boa. 
ACT.3.19	Oko boa toma jasani dosa; toma hekojani milema, bo jibe jinu jihakoame, bo Kumu alomee no masu mabomɔ boyene, 
ACT.3.20	na alome Masiya yona ohɛngɛmɛ a mojɔ monu, oko Yesu. 
ACT.3.21	Iyo ko adi boyeyoa oho Diko oko a ehole ebohɔngeja ngando jisusu. Njambe atɔndɔ mojɔ momina ehele mɛnɛ na minɔkɔ mibatɔndɔi bande basɛnɔke. 
ACT.3.22	Mose yo mɛnɛ abala bo,
ACT.3.22	Kumu Njambe adi bongɔjɔ motɔndɔi ai no a tei ebaninga banu, o adi mbi. Toma hokeani mijɔ misusu mibalabi yo na nu.
ACT.3.23	Moto na moto yona olonabí bohokea motɔndɔi omina adi bogwa a tei ebato.
ACT.3.24	Samwele, na batɔndɔi basusu batongo baya badoa ngɔngɔ jinde, na babwɛnji koko, bajebeja mojɔ momasu mama. 
ACT.3.25	Ino odini bana babatɔndɔi, basangoli baMokongo mobakea Njambe na batata banu, yana abala yo na Abalayama bo,
ACT.3.25	Makota masusu mangondo majongoamabí a mojɔ mobana bawɛ.
ACT.3.26	Njambe angɔjɔ Mwana’nde, na amolomea boso ai no a bojongoa no, na a bobuleja no basusu a jibe jinu.
ACT.4.1	Nganga, na mosuku otempelo, na Basadoki, bamea oko yana abalaka Pɛtɛlo na Yoane na bato. 
ACT.4.2	Ibo badaka na kɛlɛ, cina bo babwɛnji bakojaka bato, na batɔndɔkɔ mojɔ mobongɔ boYesu a bogwa. 
ACT.4.3	Babapea na baba’sa ta blɔkɔ, bo bambe ehuma, mojɔ bo busa boma dipa. 
ACT.4.4	Bato banɛnɛ ko baya baka mwako momina bajima. Etango ebami edaka isa koto jitano na dea.
ACT.4.5	Yana ahoa busa, babolea likita libakumu, na basuku bangando, na basɔni, a Yelusalema. 
ACT.4.6	Ana, mosuku onganga adaka ena, na Kayapa, na Yoane, na Alesandele, na bato basusu badenga dimosuku onganga. 
ACT.4.7	Bameja Pɛtɛlo na Yoane a boso bobu, na babahɔjɔ bo, Ino okɔini mojɔ mu na nguliu enda, na a kombe enda? 
ACT.4.8	Pɛtɛlo aluma oko na Mwembo Mosɛnɔke, na abala na bu bo, Ino bakumu bangando na basuku, 
ACT.4.9	opalakani bokokeleja so busa bu a mojɔ moelomu epele eboheleja moto yo a yogo, oko moto mondɔke. 
ACT.4.10	Toma cingeani no basusu, na bato basusu baYisalaele pongono, bo moto yoyo adi a boso bonu edɛye na mokuku mopele, oko a mojɔ mokombe eYesu Masiya oNasaleta, oko yona owa no a mole-mobokea; Njambe ko amongɔjɔ a bogwa. 
ACT.4.11	Iyo adi litai lilona no bayoi, na lidi edɛye litai limogbukusu. 
ACT.4.12	Pɛpɛ nongo okina otongo odi boheleja; mojɔ bo botahela nongo na ekina kombe etongo a tei ebato ya nase, oko kombe emina pɛ.
ACT.4.13	Ibo bakamoa oko bokamoa yana anɛ bo bogale boPɛtɛlo na Yoane; mojɔ bo bajebaka bo badi oko bato baelomu pɛ, pɛpɛ nongo ejebeli enɛnɛ emikanda. A mojɔ momina bacingea bo bama cingama oko na Yesu. 
ACT.4.14	Na anɛkɛ bo moto yona oma hela a yogo a boso bobu, baisɔmbeja nongo ekenge. 
ACT.4.15	Oko boa babatɔndɔ bo bamane a likita, bo babalane mojɔ momina. 
ACT.4.16	Babala bo, Êkɔ so na bato bamina ndeni? Bato basusu baYelusalema bajebaka bo bakɔi mondumba monɛnɛ, na so bɛnɛ bobwaniti bongana mojɔ momina. 
ACT.4.17	Bopele bo bobakanee, na bobalembe bo batabala koko na moto a kombe emina, mojɔ mosaka hɛ a tei ebato. 
ACT.4.18	Oko boa, bababea na baba-lemba na bopipo bo batabala, na batakoja koko a kombe eYesu. 
ACT.4.19	Pɛtɛlo na Yoane ko babasɔmbeja bo, A boso boNjambe, iso bobwani bohokea nda, isa Njambe, isa no? Sambejani no bɛnɛ. 
ACT.4.20	Mojɔ bo so botahɔnɔkɔ boda bogo a mojɔ mongando jinɛ so na jika so. 
ACT.4.21	Babakanea koko na babacingoa; bato basusu basakoaka Njambe a mojɔ momondumba momina; oko boa baihɔnɔ bokɔ na bu nongo mojɔ, oko a mojɔ mobato bangando. 
ACT.4.22	Mojɔ bo momi omina yona ohela a yogo adaka na bianga domi-inɛi na dea.
ACT.4.23	Ama bo cingoama, ba’mi kɛ oko ai bina’bu, na babatɔndɔ mijɔ misusu mibala nganga na basuku. 
ACT.4.24	Yana aka bo, basakoa Njambe na molema momɔci bo, Kumu oDiko na oNase, wɛ oyoa Diko na Nase, na madiba-mamukwa, na leka losusu lua lodi a bisika bimina. 
ACT.4.25	Na obala na Mwembo Mosɛnɔke oko na monɔkɔ motata osu Dawidi, mokɔmɛli owɛ; obala bo,
ACT.4.25	Makota madi na ejoki,
ACT.4.25	Na bato bangando badumbaka ndungu jingasa mojɔ moye?
ACT.4.26	Bakumu bangondo badi na mosɛlingo mobila,
ACT.4.26	Na bakonji batitani,
ACT.4.26	A bona na Kumu na Masiya onde.
ACT.4.27	Soti mɛnɛ, batitana a ngando ye a bona na Yesu Mwana owɛ mosɛnɔke yona ohɛngɛ wɛ,—oko Elode, na Pontio Pilato, na bato bamakota matongo, na bato baYisalaele pongono. 
ACT.4.28	Oko boa bangameja ngando jisusu jikana wɛ eyou na ngulu na bowɛi bowɛ. 
ACT.4.29	Edɛye Kumu, ika rnijɔ mikaneaka bo. Pa bakɔmɛli bawɛ bogale bonɛnɛ bo botɔndɔe mwako mowɛ. 
ACT.4.30	Ninoja ebɔ ewɛ a bosengoa, na a bokɔ bimbete na mindumba a kombe eYesu Mwana owɛ mosɛnɔke. 
ACT.4.31	Aseja bo bo’nga, ndako edaka bo baboli ekumana oko bokumana. Ibo basusu baluma na Mwembo Mosɛnɔke, na batɔndɔ Mwako moNjambe na bogale.
ACT.4.32	Bato basusu baya bajima, kanga banɛnɛ mɛnɛ, badaka na molema momɔci na mwembo momɔci. Pɛpɛ nongo moto obala bo leka londe lodaka ai yo mɛnɛ; bakabana leka losusu. 
ACT.4.33	Babwɛnji batɔndɔ mwako mobongɔ boYesu a bogwa na kpaci enɛnɛ, na monganji moNjambe monɛnɛ modaka na bu. 
ACT.4.34	Pɛpɛ nongo moto obu odaka na taka, cina bo baya badaka na gbie isa ndako, bajingɛjɛ, badoa na likonja lileka longɛjɛ bo, 
ACT.4.35	na balisambea a bibota bibabwɛnji. Oko boa moto na moto asɔ libondo lia libwana na taka ende. 
ACT.4.36	Okina MoLewi pongono, kombe ende Yosepa, (Babwɛnji bamobakea kombe etongo Balanaba. Cina ekombe emina edi Mwana oEleho,) moto oKupulio, 
ACT.4.37	angɛjɛ gbie ende, adoa na likonja limina, na alisambea a bibota bibabwɛnji.
ACT.5.1	Okina momi, kombe ende Anania, na mwali onde Sapila, bangɛjɛ gbie. 
ACT.5.2	Iyo ko abomba ekenge elikonja, oko na mojimo momwali onde. Adoa na ekenge etongo, na alisambea a bibota bibabwɛnji. 
ACT.5.3	Pɛtɛlo ko abala bo, Anania, Satana alumejai molema mowɛ bo okosee Mwembo Mosɛnɔke, na bo obombe ekenge elikonja ligbie mojɔ moye? 
ACT.5.4	Adaka wɛ pɛ bopeta ngɛjɛ gbie, edaka oko ai wɛ; na yana angɛjɛi wɛ gbie, likonja lidaki oko likonja liwɛ bo okɔe o apalaki wɛ. Oko boa, olɛi a molema mowɛ bo okɔe mojɔ momina cina eye? Wɛ okosei Njambe, te bato. 
ACT.5.5	Anania, ama yo ka bikenge bimina, ami kwa oko nase, ami gwa oko bogwa. Na bato basusu baya baka mojɔ momina baluluma na bɔ. 
ACT.5.6	Menga ko badoa, bamodinga, bamotomba na bamopusea.
ACT.5.7	Yana anɔ isa 
ACT.5.8	Na Pɛtɛlo abala na nde bo, Tɔndɔ mbi isa ongɛjɛini gbie na bobuno bu? Iyo asɔmbeja bo, Ee, oko bobuno bomina. 
ACT.5.9	Pɛtɛlo abala na nde bo, Ino odumbini ndungu bo omekeni Mwembo Mosɛnɔke mojɔ moye? Hokea! Bibota bibato baya bapusei muma’wɛ bidi ya a monɔkɔ mondako, na bâtomba wɛ pongono. 
ACT.5.10	Iyo akwa bokpa a bibota binde, na agwa oko bogwa. Yana akwea menga, bamotana oko mogo, bamotomba na bamopusea a dɔngɔ dimuma nde. 
ACT.5.11	Bato basusu baDenga, na bato basusu batongo baya baka mojɔ momina, badaka na bɔ bonɛnɛ mɛnɛ.
ACT.5.12	Babwɛnji bakɔkɔ bimbete na mindumba minɛnɛ a boso bobato. Batitanaka na molema momɔci a Eseba eSɔlɔmɔ. 
ACT.5.13	Bato batongo badaka na bɔ a bocingama na bu; bato bangando ko basepaka na bu bou mɛnɛ. 
ACT.5.14	Na etango ebato baya bajimea Kumu ehɛ oko bohɛ, banɛnɛ mɛnɛ, na bami na bali pongono. 
ACT.5.15	Bamejaka bato babego a macilinga, na babasambeaka a bisambe na matɔkɔ mabu, na njingo bo Pɛtɛlo akanɔ, esie ende ekunde bakina babu. 
ACT.5.16	Na bato banɛnɛ badonga a ngando jitongo jia jidaka mbuci, a bodoa a Yelusalema na babego, na bato baya badingoaka na miembo mibe; na bahela kanga basusu mɛnɛ.
ACT.5.17	Mosuku onganga, na bato basusu baya badaka bacingi na nde (oko bato baejimeli eBaSadoki) badaka na likaka linɛnɛ a mojɔ momina. 
ACT.5.18	Bato bamina bangɔ, bapea babwɛnji, na babasa ta blɔkɔ engando. 
ACT.5.19	Obwɛnji ko oKumu adipoa midipe miblɔkɔ na bulu, abameja sokolu, na abala bo, 
ACT.5.20	Kɛni, imani mema oko oho a tempelo, tɔndɔni bato mwako mosusu moBomɔ. 
ACT.5.21	Ibo baka mojɔ momina, na bakwea a tempelo ehuma mɛnɛ, na babanga bokoja. Yana atitana mosuku onganga na bato bande, babolea likita libajuji, na basuku baYisalaele, na baloma ndɔsɔ ebabwɛnji a blɔkɔ. 
ACT.5.22	Bapolisi baya bakɛ baibatana a blɔkɔ; oko boa bahula oko na bwɛnji bomina. 
ACT.5.23	Babala bo, Iso botani ndako eblɔkɔ ebaki bopele mɛnɛ, na basinjili badaki ba’mi ta midipe; adipoi so ko modipe, botaniti nongo moto a tei. 
ACT.5.24	Yana aka mosuku otempelo, na basuku banganga mojɔ momina, badaka na bokamoa bonɛnɛ, pɛ bocingea nongo cina emina. 
ACT.5.25	Okina moto adoa a ehole emina, na abala na bu bo, Ikani! Bami basabi no ta blɔkɔ badi oko oho a tempelo, na bakojaka bato. 
ACT.5.26	Oko boa, kapitɛni akɛ na bapolisi na abapea, te na sanga ko, mojɔ bo badaka na bɔ, isa bato badi boba’la matai.
ACT.5.27	Bahula na bu, na babameja a boso bolikita. Mosuku onganga abanga bobakokeleja. 
ACT.5.28	Abala bo, Iso boilemba no na mobeko mopipo mɛnɛ bo otakojani koko a kombe emina? Anjani edɛye ko; olumejaini Yelusalema na bokoja bonu, na opalakani bobakea lindo jimakia mamoto omina oko ai so. 
ACT.5.29	Pɛtɛlo na babwɛnji batongo basɔmbeja bo, Na Njambe, na bato, iso bodi bosuma gbo oko Njambe. 
ACT.5.30	Njambe obasangwa’su angɔjɔ Yesu yana amobakea no a mole na omowani. 
ACT.5.31	Njambe ko amokumeja a ebɔ ende ebami, Kumu na Moheleja, a mojɔ mobohekoja milema miYisalaele na boyɛ jibe jibu. 
ACT.5.32	Iso bodi banjɛnɛki bangando jimina, na Mwembo Mosɛnɔke pongono, mua mopaka Njambe ai baya bamosumaka.
ACT.5.33	Yana aka bo bikenge bimina, bakɛnjɔ kɛnjɔ enɛnɛ, na badaka na posa bo babawoe. 
ACT.5.34	Okina MoPalusi ko angɔ a tei elikita, kombe ende Gamaliele. Iyo adaka mokoja oMibeko, na adaka na gala epele a tei ebato basusu, na apa monɔkɔ bo bamanejae babwɛnji mweka. 
ACT.5.35	Abala na likita bo, Ino bami baYisalaele, toma nganjamani na mojɔ mokanaka no bokɔ na bato ba. 
ACT.5.36	Mojɔ bo Teuda adoa, te nongo ehele, na ajimeja bato bo adi okina kumu. Na bato bacingama na nde isa mikama minɛi na dea. Bamowa yo mɛnɛ, na bato basusu baya bacingama na nde bacia na basamboa. 
ACT.5.37	Okina otongo koko, Yuda oGalile, angɔ ngɔngɔ jinde, oko a ehole elangaka bo etango ebato, na alɛngɛ bakma bato ai yo. Iyo agwa pongono, na bato basusu baya bacingama na nde banangana oko bonangana. 
ACT.5.38	A mojɔ momina, mbi nalehaka no bo otakɔni na bato ba nongo mojɔ; kinani badae. Cina bo, isa mojɔ mumu, isa elomu yeye edi oko mojɔ mobato pɛ, edi bodimoa. 
ACT.5.39	Isa ko modi mojɔ moNjambe, ino otahɔnɔkɔni bomogbokeja; toma nganjamani bo osaka ’nani na Njambe yo mɛnɛ. 
ACT.5.40	Bajima mojɔ mobala yo. Babea babwɛnji, babatueja, bababekea bo batabala koko a kombe eYesu, na babacingoa. 
ACT.5.41	Babwɛnji bamana a likita, na badaka na sepi mojɔ bo babwana bosɔ ekumu ebosamboa a mojɔ mokombe emina. 
ACT.5.42	Bakoja busa na busa a tempelo na a ndako, na batɔndɔ Mwako Mopele moYesu Masiya, pɛ nongo bokina.
ACT.6.1	Etango ebacingami ehɛkɛ oko bohɛ a masu mamina. BaYuda ko baya babalaka kɔpi eBaEla badaka na manungunungu a mojɔ moBaEbele, cina bo bali babu babogwa baisɔkɔ libondo libipeeli busa na busa. 
ACT.6.2	Babwɛnji domi-na-babae babolea likita libacingami; babala na bu bo, Iso bobwaniti bokina mwako moNjambe botɔndɔ a bokɔ elomu emesa. 
ACT.6.3	Baninga, dukani bami sambo a tei enu, bato bagala epele baya balumi na Mwembo Mosɛnɔke na bowɛi, bo bobapɛ elomu emina. 
ACT.6.4	Iso ko bodi bosahɛngɛ oko a mojɔ mobo’nga na elomu eMwako Mopele. 
ACT.6.5	Bato basusu bajima mojɔ momina; na bahɔ Sɛtɛpano, moto oejimeli yona oluma na Mwembo Mosɛnɔke. Bahɔ koko Pilipo na Pulokɔlɔ, Nikanola na Timona, Palamena na Nikola, mocingami oAntiokia. 
ACT.6.6	Babameja a boso bobabwɛnji, baya ba’nga Njambe, na babakea mɔmɔ ai bo.
ACT.6.7	Mwako moNjambe monangana. Etango ebacingami ehɛ bou mɛnɛ a Yelusalema, na nganga banɛnɛ bahekoa a ejimeli emina na lisuma. 
ACT.6.8	Sɛtɛpano aluma na ngulu na monganji, na akɔkɔ bimbete na mindumba a tei ebato. 
ACT.6.9	Bakina bato ko babanga boboma kitɛ na Sɛtɛpano, oko bato basinagoge eBikomba, na BaKulene, na BaKilikia, na BaAsia. 
ACT.6.10	Ibo ko bagboka na bowɛi bonde, mojɔ bo yo abalaka oko na Mwembo. 
ACT.6.11	A mojɔ momina, bajimeja bakina bato na poloso bo babale bo, Iso bomo’ki yana abali yo bikenge bibosambolu a mojɔ moMose na a mojɔ moNjambe. 
ACT.6.12	Oko boa bakeja bato kɛlɛ, na basuku na basɔni pongono. Ibo badoa, bamopea, na bakɛ na nde a esambi. 
ACT.6.13	Bameja batati babokosea baya babala bo, Moto yoyo t’akinake bobala mijɔ mibosambolu a mojɔ moesika ye esɛnɔke, na Mibeko pongono. 
ACT.6.14	Iso bomo’ki yana abali yo bo Yesu, yona oNasaleta, adi bobuka esika ye, na bobeja mijɔ misɔ so ai Mose. 
ACT.6.15	Bato basusu baya badaka a esambi banjaka Sɛtɛpano linjenje, na banɛ boso bonde o boso boobwɛnji oDiko.
ACT.7.1	Mosuku onganga abala bo, Mijɔ mi midi soti? 
ACT.7.2	Sɛtɛpano asɔmbeja bo, Baninga na basango, hokeani! Njambe oekumu asaboloja ai tata osu Abalayama yana adaka yo a Mesopotamia, oko apetakini kɛ a Alana. 
ACT.7.3	Abala na nde bo, Donga ya a esika yeye. Kina bato bawɛ mɛnɛ a bokɛ a ngondo etongo. Mbi mɛnɛ nadi boneja wɛ esika emina. 
ACT.7.4	Oko boa yo adonga a ngondo eKaladai, na akɛ adae a Alana. Yana agwa sangwa’nde, Njambe amodongeja a esika emina, bo adoe a ngondo ye edi no edɛye. 
ACT.7.5	Endele ko, aimopa nongo mokpɔtɔ a ngondo ye esu, pɛpɛ nongo esimbo emɔci. Yana adaka yo ngasa, pɛpɛ mwana, Njambe amokinea sako bo ngondo ye edae oko ai yo na bana bande. 
ACT.7.6	Njambe abala koko na nde bo bana bande badi boyeyoa a ekina ngondo etongo, bo badi boda a libuli oho, na bo badi boda na minɔngɔ bianga mikama minɛi. 
ACT.7.7	Njambe abala koko bo, Mbi nâsambeja bato baya bâbapika babuli. Ngɔngɔ jimina ko, badi bomana a bohu, na bâkɔmɛ mbi a esika ye. 
ACT.7.8	Njambe abakea na Abalayama mokongo mobolena-ganda. Oko boa, yana abota yo Isaka, Abalayama amolena ganda a busa bobomwambe. Isaka abota Yakobo, na Yakobo abota batata domi-na-babae.
ACT.7.9	Batata bamina bangɛjɛ Yosepa a Ejipito, oko a mojɔ molikaka. 
ACT.7.10	Njambe ko adaka na nde, na amoheleja a minɔngɔ minde misusu. Amopa koko bowɛi, na amokɔ monganji a boso boPalo kumu oEjipito. Iyo abakea Yosepa 
ACT.7.11	Linjale lidoa linɛnɛ a makota masusu maEjipito na Kanana, jɔɔlɔ enɛnɛ mɛnɛ. Batata basu baiboloja nongo leka loboyaka. 
ACT.7.12	Yakobo ko aka bo ndongo jidaka a Ejipito, na aloma batata basu oho,—ehole eboso yena. 
ACT.7.13	Yana asɔmbɔ bo koko oho, Yosepa ajebeja bananango bo yo adi mwangwa’bu. Oko boa mojɔ mombota eYosepa moboloa ai Palo. 
ACT.7.14	Yosepa aloma ndɔsɔ esangwa’nde Yakobo na denga dinde disusu, bato macinda masato na domi na bato batano. 
ACT.7.15	Oko boa Yakobo akɛ a Ejipito na agwa oho, na batata basu pongono. 
ACT.7.16	Babatomba na babapusea a Sekeme, oko a esɛmɔ ema somba Abalayama na likonja ai bana baAmola.
ACT.7.17	Yana abatama ehole ebongameja sako ekina Njambe na Abalayama, bato basu bahɛ bou mɛnɛ a Ejipito. 
ACT.7.18	Okina otongo adaka kumu a ehole emina, yona oijeba mojɔ moYosepa. 
ACT.7.19	Kumu omina akɔ poloso na bato basu, anɔngeja batata basu, na adumba mobeko bo badumbe bana babu bakɛkɛlɛkɛ bo batahela. 
ACT.7.20	Mose ahotama a ehole emina, mwana obomwenga mɛnɛ a boso boNjambe. Bamobanea songe basato a ndako esangwa’nde. 
ACT.7.21	Yana amomeja bo sokolu, mwamwali oPalo amoboloja, na amobɔkɔ o mwana’nde mɛnɛ. 
ACT.7.22	Bakoja Mose mijɔ misusu mibowɛi boEjipito, na adaka moto monɛnɛ a mojɔ moebaeli ende na bilomu binde. 
ACT.7.23	Yana adaka yo na bianga domi-inɛi, akana bo akɛe a bonja bato bande mɛnɛ, bana baYisalaele. 
ACT.7.24	Iyo anɛ okina obu na monɔngɔ na amokakela. Awa moto oEjipito, na aheleja yona odaka na monɔngɔ. 
ACT.7.25	Iyo alɛ bo bato bande mɛnɛ badi bocingea bo Njambe adi bobaheleja na ebɔ ende. Ibo ko baicingea. 
ACT.7.26	Ahoa koko busa, atana bakina babu baya bawanaka, na akwea bosiili. Abala bo, Ino bami, ino bananange jibato, okɔkɔni mojɔ mu mobe cina eye? 
ACT.7.27	Moto ko yona oma banga mojɔ na motuteano monde, amolona na abala na nde bo, Obakei wɛ kumu na juji osu nda? 
ACT.7.28	Opalaka bowa mbi o awabi wɛ MoEjipito mɔkɔ? 
ACT.7.29	Mose acia oko bocia a mojɔ moekenge emina. Akɛ adae a likota liMidiana, na abota bana-bami babae oho.
ACT.7.30	Yana asia bianga domi-inɛi, obwɛnji oDiko asaboloja ai yo a lipumba limole mua mongoa mosa, oho a lisobe liMono moSinai. 
ACT.7.31	Yana anɛ Mose mojɔ momina, akamoa bou. Abatama yo ko a bokokeleja mojɔ, Kumu abala na nde bo, 
ACT.7.32	Mbi nadi Njambe obatata bawɛ; Njambe oAbalayama, oIsaka, na oYakobo. Mose aluluma na bɔ, pɛ bohɔnɔ bonja. 
ACT.7.33	Kumu abala na nde bo, Ihwa sapata a bibota biwɛ, mojɔ bo esika edi wɛ edi mokpɔtɔ mosɛnɔke. 
ACT.7.34	Mbi nanɛkɛ soti monɔngɔ mobato bambi a Ejipito. Nakaka mibemo mibu, na natiti ya bo nabahelejae. Edɛye, doa, nâloma wɛ a Ejipito.
ACT.7.35	Oko boa Njambe aloma Mose bo adae kumu, na juji, na moheleja, oko na ngulu eebɔ eobwɛnji oDiko yona osaboloja ai yo a lipumba,—oko Mose oma bo lona boso yana abala ’bo bo, Obakei wɛ kumu na juji osu nda? 
ACT.7.36	Iyo abamaneja a Ejipito. Akɔ mindumba na bimbete bianga domi-inɛi a Ejipito, a Madiba Makpetu, na a lisobe. 
ACT.7.37	Mose omina adi oko yona obala na BaYisalaele bo, Njambe adi bongɔjɔ motɔndɔi ai no a tei ebaninga banu, o adi mbi. 
ACT.7.38	Iyo adaka koko a likita a lisobe, na adaka na obwɛnji oDiko yana abala yo na batata basu a Mono moSinai. Iyo asɔ koko bikenge bibomɔ a bopa so. 
ACT.7.39	Batata basu ko baipala bomosuma. Bamolona oko bolona, na milema mibu mihekoa a Ejipito. 
ACT.7.40	Babala na Alona bo, Lua banjambe a mojɔ mosu, bo badale a boso bosu. Mojɔ bo, yo Mose yona omaneja so a Ejipito—botajebaka nongo mojɔ mua mokwi na nde. 
ACT.7.41	Balua mwana-ngɔmbɔ a masu mamina, bawa masiko a bopeja elimo emina, na badaka na sepi a mojɔ moeka ekɔ bo na mɔmɔ mabu bɛnɛ. 
ACT.7.42	Njambe ko ababulɛ, na abakina bo basakoe njɔtɔ baDiko, o adi mosɔnɔ a mokanda mobatɔndɔi bo,
ACT.7.42	lno bato baYisalaele, owani tito a bopeja mbi masiko,
ACT.7.42	Bianga domi-inɛi a lisobe?
ACT.7.43	Otombani oko Etondo ebosakoa eMɔlɔka,
ACT.7.43	Na njɔtɔ onjambe onu Lepana,
ACT.7.43	Na bilimo bilua no a mojɔ mobosakoa.
ACT.7.43	A mojɔ momina, mbi nâdongeja no oho a suka eBabilo.
ACT.7.44	Batata basu badaka na Etondo etati a lisobe. Iyona obala na Mose amobekea bo ayoe Etondo oko na elimo ema yo nɛ. 
ACT.7.45	Yana acieja Njambe makota a boso bobatata basu, batomba Etondo emina, bakwea na Yosua a esika ebapakano, na eyeyoa na bu oko a ehole eDawidi. 
ACT.7.46	Njambe asepa na Dawidi. Iyo anga Njambe njea bo abolojae esika eboda a mojɔ moNjambe oYakobo. 
ACT.7.47	Edaka Sɔlɔmɔ ko yona oyoa ndako ende. 
ACT.7.48	Endele ko, Yona oBonɔ t’adake a ndako jiyoaka bato na mɔmɔ. Motɔndɔi abala bo,
ACT.7.49	Busa bodi ngɛndɛ embi;
ACT.7.49	Ngondo edi egboto a bobakea bibota bimbi.
ACT.7.49	Kumu abalaka bo, Odini boyoa ndako embi na ye?
ACT.7.49	Esika eliheme limbi edi jɔ?
ACT.7.50	Ebɔ embi mɛnɛ eikɔ leka lu losusu?
ACT.7.51	Ino bato bamelo mipipo! Balena no ganda, bailena no ko a milema na a matoi. Ino oswianakani na Mwembo Mosɛnɔke bihole bisusu, o akɔ batata banu. 
ACT.7.52	Batata banu baikputoa bodingoja batɔndɔi basusu. Bawa batɔndɔi baya batɔndɔ eyou bo Yona Mosɛnɔke adi bodoa ngɔngɔ. Ino ko odini bakabi na bawoi bande, 
ACT.7.53	oko no baya basɔ Mibeko a mɔmɔ mababwɛnji baDiko, pɛ ko bomisuma.
ACT.7.54	Yana aka bo bikenge bimina, bakɛnjɔ kɛnjɔ enɛnɛ a milema mibu, na bamokɔ bikɛɛlɛ bimino. 
ACT.7.55	Sɛtɛpano ko aluma na Mwembo Mosɛnɔke, akahoa miso diko, anɛ ekumu eNjamhe, na anɛ Yesu yona odaka ami mema a ebɔ ebami eNjambe. 
ACT.7.56	Na abala bo, Anjani! Mbi nanɛkɛ Diko bwase, na Mwana ’Moto adi ami a ebɔ ebami eNjambe. 
ACT.7.57	Ibo baditea matoi mabu, babekoa na bopipo, na bapota ai yo na mokano momɔci. 
ACT.7.58	Bamogbula a sokolu engando, na bamola matai. Banjɛnɛki bakina bisenja bibu a bibota bimwenga omɔci, kombe ende Saula. 
ACT.7.59	Yana alaka bo Sɛtɛpano matai, yo anga bo, Kumu Yesu, asɔ mwembo mombi. 
ACT.7.60	Atita na magbunda, na abekoa na bopipo bo, Kumu, pɛ bobakea lindo emojɔ mu ai bo. Ama yo bala boa, ami hwɛ oko bohwɛ. Na Saula ajima mojɔ mobogwa bondo.
ACT.8.1	Bato baDenga diYelusalema babanga bonɛ monɔngɔ monɛnɛ a busa bomina, na banangana bo basusu a Yuda na Samalia. Badika a Yelusalema oko babwɛnji pɛ. 
ACT.8.2	Bato baejimeli bapusea Sɛtɛpano, na bamoyea eyeeli enɛnɛ. 
ACT.8.3	Saula ko anɔngeja Denga. Akweaka a ndako na ndako, na apeaka bami na bali bo abasɛ ta blɔkɔ.
ACT.8.4	Bato baya banangana batɔndɔ mwako a bisika bisusu. 
ACT.8.5	Pilipo akɛ a ekina ngando eSamalia, na abatɔndɔ Mwako moMasiya. 
ACT.8.6	Yana aka bo, na yana anɛ bo bimbete bikɔkɔ Pilipo, bahokea mijɔ mibalaka yo na molema momɔci. 
ACT.8.7	Mojɔ bo bato banɛnɛ bahela a miembo mibe; miembo mibe mimana na bobekoa na bogboma; bandɔke na bamitɛngu bahela koko banɛnɛ. 
ACT.8.8	Na sepi edaka enɛnɛ a ngando emina.
ACT.8.9	Okina momi adaka a ngando emina, kombe ende Simona. Iyo adaka nganga obole. Akamojaka bato baSamalia, na abajimeja bo adaka moto monɛnɛ. 
ACT.8.10	Bato basusu bahokeaka moto omina, bato banɛnɛnɛ na bato bakɛkɛlɛkɛ pongono. Babala bo, Moto yo adi Ngulu eNjambe yena edi na kombe Enɛnɛ. 
ACT.8.11	Bamojimea, mojɔ bo abakamojaka ehole eyai na mijɔ mibole bonde. 
ACT.8.12	Yana ko ajima bo Mwako Mopele moBokumu boNjambe mua motɔndɔkɔ Pilipo, na mojɔ mokombe eYesu Masiya, 
ACT.8.13	Simona yo mɛnɛ ajima pongono, na abatisama. Aikina nongo Pilipo, na akamoa bou a mojɔ mobimbete na mindumba mikɔkɔ yo.
ACT.8.14	Yana aka babwɛnji a Yelusalema bo bato baSamalia basɔ Ebaeli eNjambe, babalomea Pɛtɛlo na Yoane. 
ACT.8.15	Ibo bakɛ oho na ba’nga a mojɔ mobu, bo basɛ Mwembo Mosɛnɔke. 
ACT.8.16	Mojɔ bo Mwembo Mosɛnɔke moipaka sopea ai bo. Bama batisama oko a kombe eKumu Yesu pɛ. 
ACT.8.17	Babwɛnji bababakea mɔmɔ, na basɔ Mwembo Mosɛnɔke. 
ACT.8.18	Yana anɛ Simona bo basɔ Mwembo Mosɛnɔke oko na bobakea bomɔmɔ mababwɛnji, yo apala bo abapɛ likonja. 
ACT.8.19	Abala na bu bo, Pani mbi kpaci emina pongono, bo nakabakea mɔmɔ ai moto, asɛ Mwembo Mosɛnɔke. 
ACT.8.20	Pɛtɛlo amosɔmbeja bo, Yɛ likonja liwɛ ligwɛ, na wɛ mɛnɛ pongono,—wɛ yona odingaka bo odi bosomba epeeli eNjambe na likonja! 
ACT.8.21	Wɛ opeliti nongo libondo limojɔ mu, pɛpɛ nongo mweka; mojɔ bo molema mowɛ moditi bojo a miso maNjambe. 
ACT.8.22	Hekoja molema mowɛ a mojɔ mobobe bowɛ; ingɔɔnɔ Njambe, isa abwani bokina bobe bobolɛ bomolema mowɛ. 
ACT.8.23	Mojɔ bo mbi nanɛkɛ bo odi a njɔngɔ na boyo, na a mbɔci jibobe. 
ACT.8.24	Simona asɔmbeja bo, Ingɔɔnɔni Kumu a mojɔ mombi, bo nitanɛ nongo mijɔ mibali no.
ACT.8.25	Ama bo tata tnojɔ moKumu, na ama bo tɔndɔ Mwako moKumu, ba’mi hula oko a Yelusalema, na bakatɔndɔe Mwako Mopele a ngando jinɛnɛ jiSamalia.
ACT.8.26	Obwɛnji oKtunu abala na Pilipo bo, Angɔ; kɛ oho a sudo, a njea eYelusalema na Gaza, oko njea elisohe. 
ACT.8.27	Iyo angɔ, akɛ oho, na atana okina mosuku oEtiopia yona odaka na kpaci enɛnɛ a bokumu boKandake, kumu-mwali oEtiopia, na adaka mobanei olikonja linde lisusu. 
ACT.8.28	Iyo ama kɛ a Yelusalema a bosakoa Njambe, na adaka a njea elihule. 
ACT.8.29	Mwembo mobala na Pilipo bo, Kɛ acingame na lijangi dia. 
ACT.8.30	Pilipo apota ai moto omina, na amoka akalange mokanda momotɔndɔi Yisaya. Amohɔjɔ bo, Ocingeaka mojɔ molangaka wɛ? 
ACT.8.31	Iyo amosɔmbeja bo, Moto amiti neja mbi njea nadi bocingea na ye? Abea Pilipo bo akonde a boda na nde. 
ACT.8.32	Esika edaka yo akalange edaka oko ye,
ACT.8.32	Bakɛ na nde o ekɔmɛli ebata bo bamowoe.
ACT.8.32	Mwana-bata adi emimi a boso bomoto yona omolenaka ngungi;
ACT.8.32	Iyo koko boa; aidipoa nongo monɔkɔ monde.
ACT.8.33	Iyo asamboa, na bamolona esambi esoti
ACT.8.33	Odi botɔndɔ mojɔ mombota ende nda?
ACT.8.33	Mojɔ bo basukeja mohelo monde ya nase.
ACT.8.34	Moto omina abala na Pilipo bo, Mbi nahɔjɔkɔ wɛ lihɔjɔ. Motɔndɔi abalaka a mojɔ monda? isa a mojɔ monde mɛnɛ, isa moto otongo? 
ACT.8.35	Pilipo adipoa monɔkɔ monde, atomba bosɔnɔ bomina, na abanga bomotɔndɔ Mwako Mopele moYesu. 
ACT.8.36	Akɛkɛ bo a njea emina, bamea a ekina ediba. Mosuku omina abala bo, Anja madiba! Mbi nabwaniti bobatisama? 
ACT.8.37	Pilipo abala bo, Isa ojimaka na molema mowɛ mosusu, obwani. 
ACT.8.38	Iyo apa monɔkɔ bo bamejae lijangi. Batitea a madiba ibo basusu babae, Pilipo na mosuku pongono, na Pilipo amobatisa. 
ACT.8.39	Aduboa bo a madiba, Mwembo moKumu motomba Pilipo, na mosuku omina aimonɛ koko. Iyo akɛ oko a njea ende na sepi. 
ACT.8.40	Pilipo ko adaka a Asoto; akanɔne a ngando na ngando a botɔndɔ Mwako Mopele, na amea boa a Kaisalia.
ACT.9.1	Saula aikina bokanea bacingami baKumu bo abawoe. Iyo akɛ ai mosuku onganga 
ACT.9.2	na amonga mikanda a mojɔ mosinagoge jiDamaseke, bo akaboloja bato baNjea emina oho, adi bohula na bu a mbɔci a Yelusalema, isa bami isa bali. 
ACT.9.3	Abatama yo na Damaseke, oko yana adalaka yo a njea, bohu bonɛnɛ bodonga bundumo oho Diko, na bongɛngɛ a esika edaka yo. 
ACT.9.4	Iyo akwa ta kpɔtɔ, na aka kɔpi ekabale na nde bo, Saula, Saula, onɔngejaka mbi mojɔ moye? 
ACT.9.5	Iyo asɔmbeja bo, Wɛ nda, Kumu? Kumu abala bo, Mbi nadi Yesu, nâ wɛ onɔngejaka oko mbi. 
ACT.9.6	Angɔ ko. Kɛ oho a ngando, na odi boka oho mojɔ mobwani wɛ bokɔ. 
ACT.9.7	Bami baya bamopakaka a njea badaka o bimimi; baka kɔpi, pɛ ko bonɛ nongo moto. 
ACT.9.8	Saula angɔ a kpɔtɔ; adipoa yo miso ko, ainɛ nongo eka. Oko boa bamopea ebɔ na bamolɔndɔ boa a Damaseke. 
ACT.9.9	Adaka masu masato pɛ bonɛ na miso, pɛ boyaka, pɛ bomwaka.
ACT.9.10	Okina mocingami adaka a Damaseke, kombe ende Anania. Kumu amobea a njɔti bo, Anania. Iyo ’ɛ bo, Kumu, mbi yona! 
ACT.9.11	Na Kumu abala na nde bo, Angɔ, kɛ oho a licilinga lia lidi na kombe Litangboake, oko a ndako eYuda, na duka moto ena yona odi na kombe Saula, moto oTalusia. 
ACT.9.12	Iyo angaka edɛye; na ani moto a njɔti, kombe ende Anania, akakwee na akabakee mɔmɔ ai yo bo asɛ koko njɛnɛ ende. 
ACT.9.13	Anania asɔmbeja bo, Kumu, mbi nakaka bato banɛnɛ bakabale a mojɔ momoto omina, na a mojɔ mobobe bokɔkɔ yo ai bato bawɛ oho Yelusalema. 
ACT.9.14	Na adoi ya na kpaci ebasuku banganga bo apee bato basusu baya bangaka a kombe ewɛ. 
ACT.9.15	Kumu ko abala na nde bo, Kɛ. Mbi nahɔi moto omina bo ajebejae kombe embi ai bapakano, ai bakumu, na ai bana baYisalaele. 
ACT.9.16	Na mbi nadi bomoneja bo adi bodingoa bou mɛnɛ a mojɔ mokombe embi. 
ACT.9.17	Anania akɛ na akwea a ndako emina. Abakea mɔmɔ ai Saula, abala na nde bo, Mwangwa’mbi Saula, Kumu Yesu yona osanejabi ai wɛ yana adalakabi wɛ a njea, alomi mbi bo osɛ koko njɛnɛ ewɛ, na bo olume na Mwembo Mosɛnɔke. 
ACT.9.18	Oko a ehole emina, leka o poso jiswi, lokwa a miso mande, na asɔ koko njɛnɛ ende. Angɔ na abatisama, 
ACT.9.19	na yana ayaka yo dia asɔ ngulu.
ACT.9.19	Saula ayeyoa makina masu na bacingami baya badaka a Damaseke. 
ACT.9.20	Na abanga botɔndɔ bokpa a smagoge bo Yesu adi Mwana ’Njambe. 
ACT.9.21	Bato basusu baya bamoka bakamoa. Babala bo, Moto yo, te yona onɔngejaka bato oho Yelusalema, oko bato baya basembaka kombe emina? Na adoiti ya a bopea bato, bo akɛe na bu a mbɔci ai basuku banganga? 
ACT.9.22	Saula ko aluma na ngulu, na agegeaneja BaYuda baya badaka a Damaseke, na aneja na soti bo Yesu adi Masiya.
ACT.9.23	Yana anɔ masu manɛnɛ, BaYuda badumba ndungu bo bamowoe. 
ACT.9.24	Saula ko aka mwako mondungu ebu. Ibo bamoseaka na bulu na moi a midipe mimongba mongando bo bamowoe. 
ACT.9.25	Bacingami ko babea Saula bokina busa na bulu, bamonɔjɔ a mongba, na bamosoloja a tei eekɔlɔ.
ACT.9.26	Yana amea yo a Yelusalema, Saula akenga bocingama na bato baDenga. Ibo ko bamobanga oko bobanga. Baijima nongo bo adi mocingami. 
ACT.9.27	Balanaba ko amosɔ, na akɛ na nde ai babwɛnji. Iyo abajebaja mojɔ moSaula, bo ama nɛ Kumu a njea, na bo Kumu ama bala na nde. Abajebeja koko bo Saula ama tɔndɔ Mwako Mopele na eci a kombe eYesu a Damaseke. 
ACT.9.28	Oko boa Saula akwea a tei ebu, na akɛkɛ adale na bu a Yelusalema. 
ACT.9.29	Atondo koko Mwako Mopele na eci enɛnɛ a kombe eKumu. Abalaka koko na BaYuda baya badaka na kɔpi eBaEla, na abomaka na bu kitɛ. Ibo ko badaka oko na posa bo bamowoe. 
ACT.9.30	Yana aka bacingami mojɔ momina, bamoloma a Talusia, na bamosukeja a njea a Kaisalia.
ACT.9.31	Denga didaka na bowi a ehole emina, a ngondo eYuda, na Galile, na Samalia, na limbilima. Denga didaka na lisuma ai Kumu, na dinɛngɛ a mojɔ mongulu eMwembo Mosɛnɔke.
ACT.9.32	Pɛtɛlo adala a bisika bisusu a bonja bato baDenga. Oko boa akɛ ai bato baDenga baya badaka a Luda. 
ACT.9.33	Atana okina moto oho, kombe ende Enea. Iyo amaka sama na yogo bianga bomwambe, na adaka mondɔke. 
ACT.9.34	Pɛtɛlo abala na nde bo, Enea; Yesu Masiya ahelejaka wɛ a yogo. Angɔ; kolea esambe ewɛ! Iyo angɔ bokpa mɛnɛ. 
ACT.9.35	Bato basusu baLuda na Salona bamonɛ, na bahekoa ai Kumu.
ACT.9.36	Okina mocingami adaka a Yopa, kombe ende Tabita. (Cina ekombe emina edi Dɔkasi.) Mwali omina adaka na bingi enɛnɛ a mojɔ mobilomu bipele, na akɔkɔ bato monganji bou mɛnɛ. 
ACT.9.37	Iyo akɔnɔ yogo a masu mamina, na agwa. Bamososa, na bamosambea a ekenge endako a mboba ediko. 
ACT.9.38	Yana aka bacingami bo Pɛtɛlo adi oho Luda (mojɔ bo Luda edi na Yopa hulelu) haloma bami babae a ndɔsɔ ende, na bamongɔɔnɔ bo adoe bokpa. 
ACT.9.39	Oko boa Pɛtɛlo angɔ na akɛ na bu. Yana amea yo, bakɛ na nde a ekenge endako a mboba ediko. Bali-babogwa basusu badaka ena na bamoyeaka. Ibo baneja Pɛtɛlo kasaka na lɔpu jima kɔ Dɔkasi, yana adaka yo a tei ebu. 
ACT.9.40	Pɛtɛlo ko abameja basusu sokolu. Atita na magbunda, na anga Njambe. Ahekoa a dɔngɔ dinjemba na abala bo, Tabita, angɔ! Iyo adipoa miso, na yana anɛ yo Pɛtɛlo, angɔ na ada na mobondo. 
ACT.9.41	Pɛtɛlo amopea ebɔ na amongɔjɔ. Abea bato baDenga na balibabogwa, na abaneja bo adi mɔ. 
ACT.9.42	Bato basusu baYopa baka mojɔ momina, na bakina babu banɛnɛ bajimea Kumu. 
ACT.9.43	Pɛtɛlo ayeyoa mweka a Yopa, a ndako eSimona, moto yona obɔngejaka biobo bitito.
ACT.10.1	Okina momi adaka a Kaisalia, kombe ende Kɔlunelio. Iyo adaka kapitɛni obasoda baItalia. 
ACT.10.2	Adaka moto oejimeli na lisuma ai Njambe, yo mɛnɛ na bato basusu badenga dinde. Adaka na liikabo ai bato, na angaka Njambe bihole hisusu. 
ACT.10.3	Bokina busa, yo anɛ obwɛnji oNjambe a njɔti, bohu mɛnɛ. Obwɛnji akwea na abala na nde bo, Kɔlunelio! 
ACT.10.4	Iyo amonja oko na bɔ bonɛnɛ, na abala bo, Kumu, mojɔ modi bo? Obwɛnji amosɔmbeja bo, Njambe t’abosake nongo ma’nga mawɛ na likabo liwɛ. 
ACT.10.5	Edɛye ko, toma loma ndɔsɔ emoto oho Yopa, kombe ende Simona. 
ACT.10.6	Adi a ndako eSimona, moto yona obɔngejaka biobo bitito. Ndako ende edi a mbongu. 
ACT.10.7	Yana amana obwɛnji yona obala na nde, Kɔlunelio abea bakɔmɛli bande babae, na soda omɔci oejimeli yona omopakaka bihole bisusu. 
ACT.10.8	Abajebeja mojɔ mosusu, na abaloma a Yopa.
ACT.10.9	Yana ahoa husa, badaka oko a njea. Pɛtɛlo awea a mboba ediko endako a ehole emidi a mojɔ mobo’nga, oko yana abengeaka bo ngando. 
ACT.10.10	Iyo adaka na nja, na adaka na posa bo ayake ekina eka. Yana ko akaleaka bo mia, yo atɔ njɔti. 
ACT.10.11	Anɛ Diko bwase, na likina libɔkɛ likatite. Lidaka o esenja enɛnɛ yena epeama a matoka manɛi a mojɔ mobosoloja. 
ACT.10.12	Na tito badaka a tei, tungu jisusu, na tito babolanda na mbulu badiko pongono. 
ACT.10.13	Aka kɔpi ekabale na nde bo, Pɛtɛlo, angɔ! Iwa na yaka. 
ACT.10.14	Pɛtɛlo ko abala bo, Kumu, pɛpɛ nongo mweka! Mbi nayakakini nongo eka ebe isa eka ebokia. 
ACT.10.15	Aka koko kɔpi emina bo, Isa Njambe asɛnojai eka, wɛ obwaniti boenyamoa. 
ACT.10.16	Moda boa bihole bisato, na libɔkɛ lisɔmbɔ koko oho Diko.
ACT.10.17	Pɛtɛlo aduka cina enjɔti emina oko na mokakwano a molema monde; na bato baKɔlunelio baya badukaka ndako eSimona, bamea a monɔkɔ mondako oko a ehole emina. 
ACT.10.18	Ibo babea a bohɔjɔ isa Simona yona odi na kombe Pɛtɛlo adi ena. 
ACT.10.19	Na yana alɛkɛ Pɛtɛlo a mojɔ monjɔti, Mwembo mobala na nde bo, Ika, bami basato badukaka wɛ. 
ACT.10.20	Ima, tita oho nase na kɛ na bu; yɛ bokakwana, mojɔ bo mbi nabalomi. 
ACT.10.21	Pɛtɛlo atita, na abala na bato bamina bo, Mbi yona; odukakani oko mbi. Odoini mojɔ moye? 
ACT.10.22	Ibo basɔmbeja bo, Okina kapitɛni obasoda, kombe ende Kɔlunelio, asɔbi bwɛnji ai obwɛnji oDiko bo alome ndɔsɔ ewɛ a bosɔ eleho ewɛ; yo adi moto oyongi epele, asumaka Njambe, na adi na gala epele a tei eBaYuda basusu. 
ACT.10.23	Oko boa Pɛtɛlo abasɔ a ndako bo babwɛe ena. Ahoa busa, angɔ na akɛ na bu, na bakma bato baDenga diYopa babapaka a njea.
ACT.10.24	Ahoa koko busa, bamea a Kaisalia. Kɔlunelio abanjaka, na abolea bina’nde na denga dinde disusu. 
ACT.10.25	Yana akwea Pɛtɛlo, Kɔlunelio amosɔ, akwa a bibota binde na amosakoa. 
ACT.10.26	Pɛtɛlo ko amongɔjɔ, abala bo, Ima mema. Mbi nadi oko moto pɛ. 
ACT.10.27	Abalaka yo boa, akwea a tei na atana bato banɛnɛ baboli. 
ACT.10.28	Abala na bu bo, Ino ojebakani bo MoYuda adi na mobeko bo atakatana na moto ombota etongo, na atakwea nongo a ndako ende. Njambe ko anejai mbi bo nabwaniti bonyamoa nongo moto, pɛ bolona moto o eka ebokia. 
ACT.10.29	Oko boa alomejabi no mbi, mbi nadoi, pɛ boboma nongo kitɛ. Edɛye ko nahɔjɔkɔ no cina elomabi no ndɔsɔ embi.
ACT.10.30	Kɔlunelio abala bo, Masu manɔbi manɛi, oko a ehole yeye, mbi nadakabi a bonga a ndako embi a ehole 
ACT.10.31	Iyo abalabi bo, Kɔlunelio, Njambe atabosaka monganji mowɛ, na aki bonga bowɛ. 
ACT.10.32	Lomeja Simona Pɛtɛlo yona odi oho Yopa, a ndako eSimona nganga obiobo a dɔngɔ dimbongu. 
ACT.10.33	Oko boa mbi nalomejabi wɛ bokpa, na adoi wɛ, okɔi mojɔ mopele. Edɛye so basusu bodi ya a boso boNjambe, a boka ngando jisusu jisi wɛ ai Njambe, bo obale na su.
ACT.10.34	Pɛtɛlo adipoa monɔkɔ na abala bo, Soti mɛnɛ, mbi nacingeaka bo bato basusu badi amɛci a boso boNjambe. 
ACT.10.35	Iyo asepaka na moto na moto yona omosumaka na odi na ekɔmɛli ebodongo, a makota masusu. 
ACT.10.36	Njambe aloma bwɛnji bonde ai bana baYisalaele, oko Mwako Mopele mobowi, na Yesu Masiya yona odi Kumu obato basusu. 
ACT.10.37	Ojebakani no bɛnɛ mojɔ mua mobanga a Galile na bokoja boYoane a mojɔ mobatisimo, na monangana a Yuda esusu. 
ACT.10.38	Njambe asuoa Yesu oNasaleta Mwembo Mosɛnɔke na ngulu pongono. Na yo akɛ akadale a ngando na ngando a bokɔ bilomu bipele, na a boheleja bato basusu baya badingoaka na Satana, mojɔ bo Njambe adaka na nde. 
ACT.10.39	Iso bodi banjɛnɛki bangando jisusu jikɔ yo a Iikota li BaYuda na a Yelusalema. Ibo bamobakea a mole na bamowa. 
ACT.10.40	Njambe ko amongɔjɔ a bogwa a busa bomasato, na ajima bo aboloe ai bato na bohu mɛnɛ; 
ACT.10.41	te bato basusu ko, oko banjɛnɛki bama yo hɔ boso, oko so bɛnɛ. Mojɔ bo yana angɔ yo a bogwa, iso boyaka na bomwaka na nde. 
ACT.10.42	Na abekea so bo botɔndɔe bato Mwako Mopele, na bo bojebejae bato bo Njambe ahɔ oko yo pɛ a boda juji obato, babomɔ na bagwake pongono. 
ACT.10.43	Batɔndɔi basusu badi batati bande, na batɔndɔkɔ bo moto na moto yona omojimeaka asɔkɔ boyɛ bojibe a kombe ende.
ACT.10.44	Amaka bala Pɛtɛlo bikenge bimina, Mwembo Mosɛnɔke mo’mi kwa oko ai bato basusu baya bahokeaka mwako. 
ACT.10.45	Oko boa epeeli eMwembo Mosɛnɔke esopea ai bapakano pongono; na bato baejimeli baya badoa na Pɛtɛlo bakamoa bou mɛnɛ a mojɔ momina, mojɔ bo ’bo bɛnɛ badaka BaYuda. 
ACT.10.46	Baka koko bato bamina bakabale na kɔpi jitongotongo na bakakumejae Njambe. 
ACT.10.47	Na Pɛtɛlo abala bo, Bato ba ba’si Mwembo Mosɛnɔke o asɔ so bɛnɛ; odi bolemba bo batabatisama a Inadiba nda? 
ACT.10.48	Iyo ababekea bo babatisame a kombe eYesu Masiya. Na bamongɔɔnɔ bo ayeyoe na bu makina masu.
ACT.11.1	Babwɛnji na bacingami a likota liYuda baka bo bapakano basɔ Ebaeli eNjambe. 
ACT.11.2	Oko boa, yana asɔmbɔ Pɛtɛlo a Yelusalema, bato balibondo libolena-ganda basoa na nde. 
ACT.11.3	Babala na nde bo, Wɛ okwea a ndako jibapakano na oyaka na bu mojɔ moye? 
ACT.11.4	Pɛtɛlo abala na bu, na abacingea mojɔ mosusu. 
ACT.11.5	Abala bo, Adaka mbi a bonga a ngando kombe Yopa, natɔ njɔti na nanɛ mojɔ mu. Ekina eka ehula Diko, o ekɔmɛli eesenja enɛnɛ yena epeama a matoka masusu manɛi, na emea oko ai mbi. 
ACT.11.6	Nalongotoana eka emina bo naesisoe, na nanɛ tito bangondo, tito baesika, tito babolanda, na mbulu badiko. 
ACT.11.7	Naka koko kɔpi ekabale na mbi bo, Pɛtɛlo, angɔ! iwa na yaka. 
ACT.11.8	Mbi ko nabala bo, Kumu, pɛpɛ nongo mweka, mojɔ bo mbi nayakakini eka ebe isa eka ebokia. 
ACT.11.9	Kɔpi ko ehula koko Diko bo, Isa Njambe asɛnojai eka, wɛ obwaniti boenyamoa. 
ACT.11.10	Modaka boa bihole bisato, na leka losusu losɔmbɔ oho Diko. 
ACT.11.11	Oko a ehole emina, bami basato baya bama donga a Kaisalia na bwɛnji ai mbi, ba’mi mea oko a ndako edaka mbi. 
ACT.11.12	Mwembo motɔndɔ mbi bo nakɛe na bu, pɛ bokakwana nongo. Baninga ba basamano bapaka mbi a njea pongono, na bomea a ndako emoto omina. 
ACT.11.13	Iyo atɔndɔ mbi bo anɛ obwɛnji oDiko a ndako ende yona obala na nde bo, Loma ndɔsɔ eSimona, kombe ende etongo Pɛtɛlo; adi a Yopa. 
ACT.11.14	Iyo adi botɔndɔ wɛ mwako mobobeleja, wɛ mɛnɛ na bato bawɛ basusu. 
ACT.11.15	Na abenga mbi bobala na bu, Mwembo Mosɛnɔke mokwa ai bo, o ama mo kwa ai so a bobanga. 
ACT.11.16	A ehole emina, mbi nalɛ ekenge ema bala Kumu bo, Yoane abatisa a madiba; ino ko ôbatisamani a Mwembo Mosɛnɔke. 
ACT.11.17	Oko boa, isa Njambe abapi epeeli epa yo so, yana ajimea so Kumu Yesu Masiya, mbi nabwani bomolemba? 
ACT.11.18	Yana aka bo mojɔ momina, bayɛyɔ oko boyɛyɔ. Bakumeja Njambe na babala bo, Njambe ajimi bo bapakano pongono bahekojae milema bo basɛ bomɔ.
ACT.11.19	Bato baya banangana a mojɔ momonɔngɔ mua mobanga na Sɛtɛpano, bakɛ a Poinike na Kupulio na Antiokia, na batɔndɔ Mwako Mopele oko ai BaYuda pɛ. 
ACT.11.20	Bakina babu ko, bami baKupulio na Kulene, yana amea bo a Antiokia, babala na BaEla pongono, na babatɔndɔ Mwako Mopele moKumu Yesu. 
ACT.11.21	Ebɔ eKumu edaka na bu; bato banɛnɛ bajima na bahekoa ai Kumu. 
ACT.11.22	Bato baDenga diYelusalema baka mojɔ momina, na baloma Balanaba a Antiokia. 
ACT.11.23	Amea yo oho, na anɛ yo monganji moNjambe, asepa a mojɔ momina. Iyo aleha bo basusu bo basabekee, na bo bacingame na Yesu na lingbangba. 
ACT.11.24	Balanaba adaka moto mopele; aluma na Mwembo Mosɛnɔke, na ejimeli; na bato banɛnɛ mɛnɛ bacingama na Kumu. 
ACT.11.25	A mojɔ momina, Balanaba akɛ ndɔsɔ eSaula oho Talusia. 
ACT.11.26	Yana amoboloja yo, ahula na nde a Antiokia. Batitana na Denga, na bakoja bato banɛnɛ yanga esusu. Bato babanga bobakea bacingami kombe BaKlisto oko a Antiokia.
ACT.11.27	Bakina batɔndɔi badonga a Yelusalema, na bamea a Antiokia a masu mamina. 
ACT.11.28	Okina obu angɔ, kombe ende Agabo; na yo apa eseko oko na Mwembo bo linjaele linɛnɛ likɛkɛ adoe a ngondo esusu. Mojɔ momina mokwa ngɔngɔ, a masu makumu Kulaudio. 
ACT.11.29	A mojɔ momina, bacingami bajima bo balome toma a bokɔmeja baninga baya badaka a Yuda, moto na moto o abwana yo bokɔ. 
ACT.11.30	Bakɔ boa, na baeloma ai basuku baDenga oko na Balanaba na Saula.
ACT.12.1	Kumu Elode abanga bonɔngeja bakina bato baDenga a ehole emina. 
ACT.12.2	Awa Yakobo, mwanange ’Yoane na mopamba. 
ACT.12.3	Na yana anɛ yo bo BaYuda basepaka na mojɔ momina, apea koko Pɛtɛlo, oko a masu maMilɛmbɛ mia mipeliti lipetu. 
ACT.12.4	Apea yo Pɛtɛlo, amo’sa ta blɔkɔ na ahɛngɛ basoda domi-na-basamano bo bamosɛnjɛle, bato banɛi banɛi. Mokano monde modaka bo amomejae a boso bobato ngɔngɔ jiKola-eBonɔ. 
ACT.12.5	Oko boa babanea Pɛtɛlo a blɔkɔ. Bato baDenga ko bangɔɔnɔ Njambe na bingi a mojɔ monde.
ACT.12.6	Yana akanaka Elode bo amejae Pɛtɛlo a boso bobato ehuma, Pɛtɛlo adaka ahwɛli na bniu bomina a tei ebasoda babae. Bama kanda yo na minyɔlɔ mibae, na basinjili badaka a boso bomodipe a bosɛnjɛlɛ blɔkɔ. 
ACT.12.7	Obwɛnji oKumu ko adoa, na bohu bohoja kasho ende; aboma Pɛtɛlo a panje bo amosisojae, na abala bo, Angɔ bokpa! Na minyɔlɔ mia midaka a makalo mande midonga. 
ACT.12.8	Obwɛnji abala na nde bo, Kanda kamba ewɛ, lwa sapata jiwɛ. Akɔ yo boa, obwɛnji abala na nde bo, Lwa kasaka ewɛ na susa mbi. 
ACT.12.9	Iyo amana na amosusa, pɛ ko bojeba isa mojɔ mokɔkɔ obwɛnji modi soti; alɛkɛ oko bo ati njɔti. 
ACT.12.10	Banɔ sinjili oboso na yona obabae, na bamea a modipe monɛnɛ moebende mua moyɛyɛkɛ ngando. Modipe momina modipoama oko bodipoama boa. Bamana sokolu, badala a licilinga na obwɛnji amokina bokpa. 
ACT.12.11	Yana abanga Pɛtɛlo bocingea mojɔ, abala bo, Najebaka na soti edɛye bo Kumu alomi obwɛnji onde bo ahelejae mbi a ebɔ eElode, na a mijɔ misusu mikanaka BaYuda. 
ACT.12.12	Ama yo lɛ mojɔ momina, ami ko kɛ oko a ndako eMalia nange ’Yoane, yona odaka na kombe etongo Malako. Bato banɛnɛ badaka baboli ena, na bangaka. 
ACT.12.13	Pɛtɛlo aboma monɔkɔ mondako, na okina moseka, kombe ende Loda, adoa a bodipoa. 
ACT.12.14	Iyo ko, yana ambetea yo monɔkɔ moPɛtɛlo, aidipoa nongo modipe; apota na sepi enɛnɛ a tei endako, na atɔndɔ bato bo Pɛtɛlo adaka ami a monɔkɔ mondako. 
ACT.12.15	Ibo babala na nde bo, Odi na lilale! Iyo ko abala na bopipo mɛnɛ bo mojɔ modi soti. Ibo babala bo, Edi obwɛnji onde. 
ACT.12.16	Pɛtɛlo ko aikina boboma, na yana adipoa bo, bamonɛ na bakamoa bou mɛnɛ. 
ACT.12.17	Pɛtɛlo ahɛhɛ ebɔ bo badae bogo, na abatɔndɔ mojɔ mosusu, bo Kumu amomaneja a blɔkɔ. Abala koko bo, Jebejani Yakobo na baninga mojɔ mu. Oko boa adonga ena, na akɛ a esika etongo. 
ACT.12.18	Ahoa busa, basoda badaka na mokakwano monɛnɛ a mojɔ moPɛtɛlo. 
ACT.12.19	Elode amoduka, pɛ ko bomoboloja. Akokeleja basinjili, na abekea bo babawoe. Ngɔngɔ jimina, adonga a Yuda, na akɛ a Kaisalia a boyeyoa oho.
ACT.12.20	Elode adaka na bato baTula na Sidona mojɔ monɛnɛ. Ibo ko bambɛjɛ molema moBalasito mosuku ondako ekumu, na badoa ai Elode na molema momɔci a bobakea mokongo na nde, mojɔ bo mia mangando jibu mahulaka a makota makumu. 
ACT.12.21	Oko boa Elode alwa molilo monde mokumu bokina busa, ada a ngɛndɛ, na abapa eleho. 
ACT.12.22	Na bato babekoa bo, Monɔkɔ moNjambe, te nongo monɔkɔ momoto! 
ACT.12.23	Obwɛnji oKumu ko amoboma bokpa, mojɔ bo yo aikumeja Njambe; mboa bamoyaka na agwa.
ACT.12.24	Ebaeli eNjambe ko enangana, na ehɛ oko bohɛ. 
ACT.12.25	Balanaba na Saula, asieja bo elomu ebu, bahula a Yelusalema; na Yoane, yona odaka na kombe etongo Malako, abapaka a njea.
ACT.13.1	Bakina batɔndɔi na bakoja badaka a Denga diAntiokia; Balanaba na Simeona Nigela; Lukio, moto oKulene, na Manae (bamobɔkɔ na kumu Elode a bwɛngɛ bobu) na Saula. 
ACT.13.2	Yana akɔmɛkɛ bo Kumu na bosakoa na bokia bodia, Mwembo Mosɛnɔke mobala bo, Hɛngɛni ai mbi Balanaba na Saula a mojɔ moelomu ebahɔi mbi. 
ACT.13.3	Oko boa yana akia bo koko, na yana anga bo, bababakea mɔmɔ na babaloma.
ACT.13.4	Mwembo Mosɛnɔke mobaloma boa na bakɛ a Sɛlukia. Batamba a masua a esika emina, na bakɛ a Kupulio. 
ACT.13.5	Asɛmɛ bo a Salami, batɔndɔ Mwako moNjambe a sinagoge jiBaYuda. Yoane abakɔmeja koko. 
ACT.13.6	Badala a mosanga mosusu, bamea a Papo, na batana okina nganga obole a ngando emina. Iyo adaka MoYuda, motɔndɔi obokosea, kombe ende Balayesu. 
ACT.13.7	Adaka a esika 
ACT.13.8	Iyo Elima ko, nganga obole, (cina ekombe ende oko yena) abalona na bopipo, na ameka bopangoa 
ACT.13.9	Saula (kombe ende etongo Paulo) aluma na Mwembo Mosɛnɔke, amonja linjenje lipipo, 
ACT.13.10	abala na nde bo, Wɛ moto oepulu na bokosea; wɛ mwana ’Satana yona odi na mijɔ misusu mibodongo oko soki, otakina bongulumeja njea jitangboake jiKumu? 
ACT.13.11	Ika, ebɔ eKumu edi a diko diwɛ edɛye; miso mawɛ madi bogwa, na ôtanɛ nongo modika-busa ekina ehole. A ehole emina, lidudu lihindo limohua, na yo acimacima a boduka moto bo amolɔndɔe na ebɔ. 
ACT.13.12	Iyo 
ACT.13.13	Paulo na bina’nde batamba a masua a Papo, na bakɛ a Pelege a likota liPampulia. Yoane abakina a esika emina, na asɔmbɔ a Yelusalema. 
ACT.13.14	Badonga a Pelege, na bamea a Antiokia a likota liPisidia. Bakwea a sinagoge a busa boSabata na bada. 
ACT.13.15	Asieja bo bolanga Mibeko na mokanda mobatɔndɔi, basuku basinagoge baba-lomea monɔkɔ bo, Baninga, isa odini na ekina eleho a mojɔ mobato, balani. 
ACT.13.16	Oko boa Paulo angɔ, ahɛhɛ ebɔ ende na abala bo,
ACT.13.16	Ino bami baYisalaele, na no baya basumaka Njambe, hokeani.
ACT.13.17	Njambe oBaYisalaele ahɔ batata basu; akɔ bo bato basu badae bato banɛnɛ yana adaka bo a Ejipito, na abameja a ngondo emina na ebɔ epipo. 
ACT.13.18	Ababanea a lisobe bianga domi-inɛi. 
ACT.13.19	Agbokeja makota sambo a Kanana, na abapa ngondo ebu o lisango. 
ACT.13.20	Yana anɔ bianga mikama minɛi na domi-itano, abapa sambi, oko a ehole emotɔndɔi Samwele. 
ACT.13.21	Ibo ko bapala bo badae na kumu, na Njambe abapa Saula, mwana ’Kisi, moto ombota eBenyamina. Iyo adaka kumu bianga domi-inɛi. 
ACT.13.22	Njambe amodongeja, na abakea Dawidi bo adae kumu obu. Njambe abala a mojɔ moDawidi bo, Mbi nabolojai Dawidi mwana ’Yisai; molema mombi mosepaka na nde; yo âkɔ ngando jisusu jipalaka mbi. 
ACT.13.23	Njambe angɔjɔ Moheleja a mojɔ moYisalaele, oko Yesu ombota eDawidi, o ama yo kina sako. 
ACT.13.24	Adaka yo pɛ bopeta doa ko, Yoane atɔndɔ Bato baYisalaele mwako mobobatisa cina ebohekoja bomilema. 
ACT.13.25	Yoane yo mɛnɛ, yana ameaka yo a suka eelomu ende, abajebeja bo, Mbi naditi yona olɛkɛ no. Ikani ko, yo akɛkɛ adoe ngɔngɔ jimbi, na mbi nitabɔngɔ bo nacingoe sapata jinde.
ACT.13.26	Baninga, bana baAbalayama, na no basusu baya basumaka Njambe, mwako mu mobohela molomami oko ai no. 
ACT.13.27	Mojɔ bo, bato baYelusalema na bakumu babu baimombetea, na baicingea mijɔ mibala batɔndɔi mia milangaka bo masu masusu maSabata; na yana amodumba bo, bangameja mijɔ mimina. 
ACT.13.28	Nongo adaka bo pɛ bonɛ mojɔ na nde mua mobwana na mokindo mobogwa, ba ngɔɔnɔ Pilato bo amowejae. 
ACT.13.29	Oko boa, yana angameja bo mijɔ misusu mia misɔnɔmɔ a mojɔ monde, bamotiteja a mole na bamosa ta esɛmɔ. 
ACT.13.30	Njambe ko amongɔjɔ a bogwa. 
ACT.13.31	Na asaneja masu manɛnɛ ai bato baya badonga na nde a Galile, na badoa na nde a Yelusalema; ibo badi edɛye batati bande ai bato. 
ACT.13.32	Oko boa so bodoi ai no na Mwako Mopele bo, sako esɔ batata basu ai Njambe, 
ACT.13.33	yo angameja sako emina ai so bana babu yana angɔjɔ yo Yesu. Mojɔ momina mosɔnɔmɔ koko a yembo ebibae bo,
ACT.13.33	Wɛ odi Mwana ’mbi; naboti wɛ busa bu.
ACT.13.34	Na abala koko a mojɔ mobongɔ bonde a bogwa, bo atasɔmbɔ koko a bopɔ; abala bo,
ACT.13.34	Mbi nâpa wɛ majongoa masɛnɔke masoti maDawidi.
ACT.13.35	A mojɔ momina, abalaka a yembo etongo bo,
ACT.13.35	Ôtakina yona owɛ mosɛnɔke bo apɔe.
ACT.13.36	Dawidi apɔ; mojɔ bo ama yo kɔmɛ mbota ende o akana Njambe, ami hwɛ oko bohwɛ, na bamopusea a dɔngɔ dibasangwa’nde. 
ACT.13.37	Iyona ongɔjɔ Njambe ko aipɔ nongo. 
ACT.13.38	Oko boa baninga, toma jebani bo bwɛnji boboyɛ bojibe bodi ai no oko a mojɔ moto omina. 
ACT.13.39	A tei ende, moto na moto yona ojimaka acingoami a ngando jisusu, mojɔ bo Mibeko miMose miditi na ngulu a bocingoa no a ngando jimina. 
ACT.13.40	A mojɔ momina, toma nganjamani bo mojɔ mobala batɔndɔi mosaka ngama na nu, bo;
ACT.13.41	Ikani, no bato babosɛtɔ; kamoani na dimoani;
ACT.13.41	Mojɔ bo mbi nadi bokɔ mokina mojɔ a masu manu;
ACT.13.41	Moto akajebeja no mojɔ momina, otajimani.
ACT.13.42	Yana amana bo, bato babangɔɔnɔ bo batɔndɔe koko mwako momina a busa boSabata botongo. 
ACT.13.43	Na yana anangana likita, bakina BaYuda banɛnɛ, na bato banɛnɛ baya bama hekoa a ejimeli eBaYuda, bacingama na Paulo na Balanaba. Ibo babala na bu, na babaleha bo bayeyoe a monganji moNjambe.
ACT.13.44	Edika mweka pɛ bo bato basusu bangando batitana a busa boSabata bongɔngɔ a boka mwako moNjambe. 
ACT.13.45	BaYuda ko, yana anɛ bo emumu enɛnɛ ebato, badaka na likaka linɛnɛ. Bakpɛngɔlɔ bibaeli biPaulo bo biditi soti, na bamololea. 
ACT.13.46	Paulo na Balanaba ko babala na bu na eci bo, Ebɔngi bo so bopete tɔndɔ no mwako moNjambe soti; edɛye ko, olonini mwako momina, na ojimakani no bɛnɛ bo obɔngitini bosɔ bomɔ bua bodi na bosusu; oko boa so bodi bohekoa ai bapakano. 
ACT.13.47	Mojɔ bo mobeko moKumu ai so modi bo,
ACT.13.47	Mbi nahɛngɛ wɛ bo odae bohu bomakota,
ACT.13.47	Bo suka engondo mɛnɛ esɛ boheleja oko na wɛ.
ACT.13.48	Bapakano basepa yana aka bo mojɔ momina, na bakumeja Ebaeli eKumu. Na basusu bajima baya bama hɔmɔ a mojɔ mobomɔ bua bodi oko na bosusu. 
ACT.13.49	Na Ebaeli eKumu enangana a likota dia lisusu. 
ACT.13.50	BaYuda ko bapangoa bali baejimeli, bali baesako epele, na basuku bangando pongono, na bakeja bato kɛlɛ, bo banɔngejae Paulo na Balanaba, na bababengana a ngando ebu. 
ACT.13.51	Ibo bahakoa dutu dibibota bibu a boso bobu, na bakɛ a Ikonia. 
ACT.13.52	Na bacingami baluma na sepi na Mwembo Mosɛnɔke.
ACT.14.1	Adaka bo a Ikoma, bakwea bo babae a sinagoge eBaYuda, na bato banɛnɛ mɛnɛ bajima a mojɔ momwako mobu, na BaYuda na BaEla pongono. 
ACT.14.2	BaYuda ko baya balona bojima, bakeja bapakano kɛlɛ na balumeja milema mibu na bokosea a mojɔ mobaninga. 
ACT.14.3	Bayeyoa ko a Ikonia, na batɔndɔ mwako moKumu na eci. Kumu angameja Ebaeli emonganji monde na bimbete na mindumba na mɔmɔ mabu. 
ACT.14.4	Bato bangando ko badaka na bobɔtɔ. Likina libondo lidaka a dɔngɔ diBaYuda, na libondo litongo a dɔngɔ dibabwɛnji. 
ACT.14.5	Oko boa, bakina bapakano, na BaYuda, na basuku babu, bakana bo babanɔngejae, na bo babamae matai. 
ACT.14.6	Paulo na Balanaba ko baka mojɔ momina, na bacia a Lusetulia na Delube, ngando jiLukaonia, na a bisika bitongo oho, 
ACT.14.7	na batɔndɔ Mwako Mopele oho.
ACT.14.8	Okina momi adaka a Lusetulia yona obotama na mako mago, pɛ bongɔ, pɛ bodala. 
ACT.14.9	Momi omina ahokeaka Paulo yana atɔndɔkɔ yo mwako. Paulo acingea bo adaka na ejimeli a bohela a yogo ende. 
ACT.14.10	Oko boa yo amonja linjenje, na abala na nde bo, Ima mema na mako mawɛ mɛnɛ. Iyo angɔ oko bongɔ, na abanga bodala. 
ACT.14.11	Yana anɛ emumu ebato mojɔ mokɔ Paulo, babala na kɔpi ebu eIkonia bo, Banjambe batiti ya ai so na elimo ebato. 
ACT.14.12	Babakea Balanaba kombe Zeu, na babakea Paulo kombe Ɛlɛmɛ, cina bo yo adaka na bɛtɛ ebobala. 
ACT.14.13	A mojɔ momina, nganga otempelo eZeu yena edaka a sokolu engando, adoa na ngɔmbɔ baya balwaka makongo mafulɛlɛ, a modipe momongba mongando. Iyo na bato bangando Pongono, bapala bo babawejae tito o masiko. 
ACT.14.14	Yana ko aka babwɛnji Balanaba na Paulo mojɔ momina, ba’la bisenja bibu, bakwea a ndanda ebato, na babekoa bo, 
ACT.14.15	Ino bami, okɔkɔni mojɔ mu cina eye? Iso bodi oko bato pɛ, o adi no bɛnɛ. Milema misu na nu midi oko amɛci. Iso bodoi ai no na Mwako Mopele bo okineni ngando ji jingasangasa, a bohekoa ai Njambe obomɔ, yona oyoa Diko na nase, na madiba-mamukwa, na leka losusu lua lodi ena. 
ACT.14.16	Bosoboso yo akina makota masusu bo badale a njea jipalaka bo. 
ACT.14.17	Iyo ko aitaka nongo motati. Mojɔ bo yo adaka mobɔkɔli onu. Akɔkɔ bopele, alomaka no mbua badiko, na bididi bibikpeteli bileka, na alumejaka milema minu na sepi. 
ACT.14.18	Nongo abala bo boa, edika mweka pɛ bo bato bangando babawejae tito o masiko.
ACT.14.19	Bakina BaYuda ko baAntiokia na Ikonia badoa. Ibo bapangoa bato, ba’la Paulo matai, na bamokpakula a sokolu engando, mojɔ bo balɛkɛ bo adi mogo. 
ACT.14.20	Bacingami ko bamohika, angɔ koko, na ahula a ngando. Yana ahoa busa, akɛ na Balanaba a Delube. 
ACT.14.21	Batɔndɔ Mwako Mopele a ngando emina, na bakina bato banɛnɛ bajima. Ngɔngɔ jimina, bahula koko a Lusetulia, a Ikoma, na a Antiokia. 
ACT.14.22	Bambilimeja milema mibacigami, na babaleha bo bayeyoe a ejimeli. Babatɔndɔ koko bo bodi bokwea a Bokumu boNjambe oko na minɔngɔ minɛnɛ. 
ACT.14.23	Bahɔ basuku a Menga masusu; ba’nga oko na ekia edia, na babakina a mɔmɔ maKumu ojimeaka bo. 
ACT.14.24	Banɔ a tei elikota liPisidia, na bamea a Pampulia. 
ACT.14.25	Aseja bo mwako botɔndɔ a Pelugia, bakɛ a Atalia. 
ACT.14.26	Batamba a masua a ngando emina a bohula a Antiokia. Mojɔ bo bama hɛngɛmɛ a monganji moNjambe a ngando emina, a mojɔ moelomu enɛnɛ emaka bo kɔ. 
ACT.14.27	Yana amea bo, babolea likita liDenga, na babatɔndɔ ngando jisusu jima kɔ Njambe na bu, na bo ama dipoa njea eejimeli ai bapakano.
ACT.15.1	Bakina bato badonga a Yelusalema, na bakoja bato baDenga bo, Bamiti lena no ganda o adumbea Mose mobeko, otahelani. 
ACT.15.2	Paulo na Balanaba baboma na bu kitɛ enɛnɛ, na basoana na bu. Oko boa, bato baDenga bajima bo Paulo na Balanaba na bakina babu bɛnɛ bakɛe a Yelusalema, a bolena mojɔ momina na babwɛnji na basuku baDenga. 
ACT.15.3	Bato baDenga babasukeja a njea. Badalaa njea ePoinike na Samalia, na batɔndɔ baninga basusu bo bapakano bahekoa ai Njambe. Ibo basepa bou mɛnɛ na mojɔ momina.
ACT.15.4	Amea bo a Yelusalema, bato baDenga, na babwɛnji, na basuku baDenga babasɔ bopele. Batɔndɔ ngando jisusu jima kɔ Njambe na bu. 
ACT.15.5	Bakina bacingami ko baya badaka a libondo liBaPalusi, bangɔ na babala bo, Bato bamina babwani bosɔ embete ebolenaganda, na badi bosɔ eleho bo basume Mibeko miMose.
ACT.15.6	Babwɛnji na basuku baDenga batitana a bolɛ mojɔ momina. 
ACT.15.7	Babomana kitɛ enɛnɛ. Pɛtɛlo ko angɔ ngɔngɔ, na abala na bu bo, Baninga, ojebakani bo Njambe ahɔ okina onu eyou, bo bapakano badi boka Mwako Mopele oko a monɔkɔ mombi mɛnɛ, bo bajime. 
ACT.15.8	Njambe yona ojebaka milema mibato anejai bapakano monganji monde, na abapi Mwembo Mosɛnɔke o akɔ yo ai so bɛnɛ. 
ACT.15.9	Isona bo bodi oko amɛci a boso bonde, na yo asɛnojai milema mibu a mojɔ moejimeli. 
ACT.15.10	Oko boa, odingeakani Njambe mojɔ moye? Opalakani bobakea muna a mabɛkɛ mabacingami, na so bɛnɛ na basangwa’su boihɔnɔ muna momina? 
ACT.15.11	Iso bojimaka bo bodi bohela oko a mojɔ momonganji moKumu, iso na ho oko njea emɔci.
ACT.15.12	Bato basusu balikita bayɛyɔ bogo. Bahokea Paulo na Balanaba yana abalaka bo a mojɔ mobimbete na mindumba mikɔ Njambe na bu a tei ebapakano. 
ACT.15.13	Asieja bo bobala, Yakobo asɔmbeja bo, Baninga, hokeani mbi. 
ACT.15.14	Simona acingea so bo Njambe adoi ai bapakano ehole eboso, bo ahɔe bato a tei ebu a mojɔ mokombe ende. 
ACT.15.15	Bikenge bibatɔndɔi bidi koko na cina emina, mojɔ bo mosɔnɔmɔ bo,
ACT.15.16	Mbi nâhula ngɔngɔ jimina.
ACT.15.16	A bongɔjɔ koko etondo eDawidi yena ekwi.
ACT.15.16	Ebehi esusu; mbi ko naengɔjɔ koko,
ACT.15.17	Bo bato batongo baya badi a ngondo baduke Kumu,
ACT.15.17	Na bapakano basusu pongono, mojɔ bo kombe embi edi ai bo.
ACT.15.18	Kumu abali boa. Iyo akɔi ngando jimina,
ACT.15.18	Na ajeba ngando jimina eyou.
ACT.15.19	A mojɔ momina, mbi najimaka bo ebɔngiti bo bopukejae bapakano baya bahekoi ai Njambe. 
ACT.15.20	Bopele bo bobasɔnee mokanda bo bakie ngando jisusu jia jicingi na bosakoa bobanjambe babokosea, na bɔɔli, na tito baya bagwa na mocibano, na makia. 
ACT.15.21	Mojɔ bo bato balangaka mikanda miMose a sinagoge masu masusu maSabata. Mose adi na bato a ngando jisusu baya batɔndɔkɔ mijɔ minde, na edaka koko boa a bilulu biehele mɛnɛ.
ACT.15.22	Oko boa, babwɛnji, na basuku baDenga, na bato basusu baDenga, bajima bo bahɔe bakina babu, a boloma oho Antiokia na Paulo na Balanaba. Bahɔ Yuda (kombe ende etongo Balasaba) na Sila, bato baesako epele a tei ebaninga. 
ACT.15.23	Basɔnɔ mokanda mu na babapa:
ACT.15.23	Njɛbɛ esu babwɛnji, na basuku baDenga, na baninga, ai no baninga bamakota baya badi a Antiokia, a Silia, na Kilikia. 
ACT.15.24	Iso boka bo bakina bato basu bakɛ oho ai no, na banɔngeja no, na bakeja no mokakwano a milema. Baikɛ nongo na kpaci esu. 
ACT.15.25	A mojɔ momina, iso botitani, na bojimi so basusu bo bohɔe hakina bato basu, na bobalome oho na bina’su Paulo na Balanaba, 
ACT.15.26	baya bapi njupi a mojɔ mokombe eKumu osu Yesu Masiya. 
ACT.15.27	Oko boa, bolomi Yuda na Sila baya badi botɔndɔ no ngando ji na minɔkɔ mibu bɛnɛ. 
ACT.15.28	Mojɔ bo Mwembo Mosɛnɔke mojimi, na so koko, bo botabakea muna motongo ai no, oko mijɔ mia mibwani na nu na soti. 
ACT.15.29	Toma kiani tito bamasiko ai banjambe babokosea, na makia, na tito baya bagwaka na mocibano, na bɔɔli. Okasangbindeani a mojɔ mongando jimina, ôkɔni bopele. Dikani bopele.
ACT.15.30	Oko boa baloma bato bamina, na bo bakɛ a Antiokia. Babolea likita liDenga, na babapa mokanda momina. 
ACT.15.31	Ama bo langa mokanda, ba’mi ko sepa oko na eleho emina. 
ACT.15.32	Yuda na Sila badaka batɔndɔi. Ibo baleha baninga na bikenge binɛnɛ, na babapingeja. 
ACT.15.33	Bayeyoa mweka, na bato baDenga babasɔmbeja na bowi ai baya babaloma. 
ACT.15.34	Sila ko ajima bo adikae. 
ACT.15.35	Paulo na Balanaba na bakina batongo pongono, bayeyoa a Antiokia a bokoja na botɔndɔ mwako moKumu.
ACT.15.36	Yana anɔ makina masu, Paulo abala na Balanaba bo, Kɔ so bosɔmbe koko a ngando jisusu jikɛ so boso a botɔndɔ mwako moKumu, bo bonje ekɔmɛli ebu. 
ACT.15.37	Balanaba apala bo Yoane (kombe ende etongo Malako) abapakae. 
ACT.15.38	Paulo ko alɛ bo babwaniti bo tomba moto yona oma sika a njea a Pampulia, na aikɛ na bu a elomu. 
ACT.15.39	Oko boa badaka na mosoo, na babɔtɔnɔ a mojɔ momina. Balanaba atomba Malako, atamba na nde a masua bo bakɛ a Kupulio. 
ACT.15.40	Paulo ko ahɔ Sila, na akɛ na nde; na bato baDenga babajongoa bo monganji moKumu modae na bu. 
ACT.15.41	Akɛ a makota maSilia na Kilikia, na apingeja Menga.
ACT.16.1	Paulo amea a Delube na Lusetulia. Okina mocingami adaka ena, kombe ende Timoteo, ngwa’nde MoYuda, sangwa’nde MoEla. 
ACT.16.2	Iyo adaka na gala epele a tei ebaninga baLusetulia na baIkonia. 
ACT.16.3	Paulo apala bo Timoteo amopakae a mɔngɔ monde; oko boa amotomba na amoleneja ganda a mojɔ moBaYuda baya badaka a bisika bimina; mojɔ bo bajeba bo basusu bo sangwa’nde adaka MoEla. 
ACT.16.4	Akɛ bo a ngando na ngando a njea ebu, bajebeja bacingami ngando jijima babwɛnji na basuku baDenga a Yelusalema, bo basume ngando jimina. 
ACT.16.5	Oko boa Menga mambilima a ejimeli, na etango ebacingami ehɛ husa na husa.
ACT.16.6	Mwembo Mosɛnɔke mobalemba bo batatɔndɔ Mwako Mopele a Asia; oko boa bakɛ a makota maPelugia na Galatia. 
ACT.16.7	Yana amea bo a Musia, bakenga bokɛ a Bitunia; Mwembo moYesu ko mobalemba bo batakɛ. 
ACT.16.8	Oko boa, banɔ Musia na bakɛ a Toloa. 
ACT.16.9	Na Paulo atɔ njɔti na bulu na anɛ momi oMakedonia. Iyo adaka ami, na amongɔɔnɔko bo, Leka jɔnɔ a Makedonia a bokɔmeja so. 
ACT.16.10	Anɛ yo mojɔ momina, iso bomeka bokɛ bokpa a Makedonia, mojɔ bo bojima bo Njambe abeaka so a botɔndɔ Mwako Mopele oho.
ACT.16.11	Botamba a masua a Toloa na bokɛ bojo a Samotulake. Yana ahoa busa bokɛ a Neapoli. 
ACT.16.12	Angɔ so ena, bokɛ a Pilipoi, ngando eboso edɔngɔ dimina diMakedoma, na kingili eBaLoma. Boyeyoa makina masu a ngando emina. 
ACT.16.13	A busa boSabata, bomana a modipe momongba mongando na bokɛ a ekina ediba, mojɔ bo bodaka na njingo bo esika ebonga edaka oho. Boda na mbondo oko ena, na bobala na bakina bali baya batitana a esika emina. 
ACT.16.14	Okina obu adaka mwali ongando kombe Twatila, kombe ende mɛnɛ Ludia. Iyo akɔkɔ bwasa na bisenja bikpetu bibobuno bonɛnɛ. Adaka mosakoi oNjambe, na ahokea so. Kumu adipoa molema monde ho alɛe mijɔ mibalaka Paulo. 
ACT.16.15	Yana abatisama yo na denga dinde pongono, angɔɔnɔ so bo, Okajimani na soti bo mbi nadi na ejimeli ai Kumu, doani a ndako embi a boda ena. Ahɛjɛ bingi na so bojima.
ACT.16.16	Yana akɛkɛ so a esika ebonga, bosongana na moseka omɔci, mobuli, yona odaka nganga oketa. Baswa bande badihaka likonja linɛnɛ a mojɔ mobiseko binde. 
ACT.16.17	Iyo adoa ngɔngɔ jisu na Paulo, na abekoa bo, Bato baba badi bakɔmɛli baNjambe oBonɔ, na banejaka no njea emohelo. 
ACT.16.18	Iyo akɔ hoa masu manɛnɛ. Paulo apukaka a mojɔ momina, na ahekoa, ahala na mwembo bo, Mbi nabekeaka wɛ a kombe eYesu Masiya bo omane ai yo; na mwembo momana oko bomana a ehole emina.
ACT.16.19	Yana anɛ haswa bande bo njingo ebu elikonja esia, bapea Paulo na Sila, na babagbula ai basuku bangando a jando. 
ACT.16.20	Ibo bakɛ na bu ai bajuji, na babala bo, Bato ba badi BaYuda baya babejaka ngando esu. 
ACT.16.21	Bakojaka bikina bikɔmɛli bitongo bia bibɔngiti na su BaLoma a bojima na bokɔ. 
ACT.16.22	Bato bangando koko bahɛjɛ daka enɛnɛ a mojɔ mobu. Oko boa bajuji babahweja hisenja na babatueja pimbo. 
ACT.16.23	Asieja bo bobatua, baba’sa ta blɔkɔ, na baleha kɔmisɛlɛ ohlɔkɔ bo ahabanee bopele. 
ACT.16.24	Asɔ yo eleho emina, aba’sa ta kasho, na asa bibota bibu ta misɔngɔ.
ACT.16.25	Paulo na Sila ba’ngaka na bambaka njembo na bulu tei, na bato bablɔkɔ babahokeaka. 
ACT.16.26	Bojonga bongondo bodoa bundumo, bonɛnɛ mɛnɛ, na ndako eblɔkɔ ekumana oko a eyoeli ecina. Midipe misusu midipoama bokpa, na minyɔlɔ mibato basusu bablɔkɔ mitwea oko botwea. 
ACT.16.27	Kɔmisɛlɛ oblɔkɔ asisoa, na yana anɛ yo midipe miblɔkɔ bwase, ahwa abɛnɛ onde na akɔ bo asawoe, mojɔ bo alɛkɛ bo bato bablɔkɔ bacia. 
ACT.16.28	Paulo ko abekoa na bopipo bo, Yɛ bosakɔ mojɔ mobe boa, cina bo bodi ya so basusu. 
ACT.16.29	Iyo abea bo badoe na paka. Akwea a tei bokpa, na asadumba a boso boPaulo na Sila, oko na bɔ na mongongoma. 
ACT.16.30	Abameja sokolu, na abala na bn bo, Baswa bambi, êkɔ mbi ndeni bo nahele? 
ACT.16.31	Ibo babala bo, Jimea Kumu Yesu na ôhela, wɛ mɛnɛ na bato bandako ewɛ. 
ACT.16.32	Bamotɔndɔ Mwako Mopele moKumu, na bato basusu baya badaka a ndako ende. 
ACT.16.33	Iyo abatomba a ehole emina na hulu, asosa mapipi mabu, na abatisama bokpa, yo mɛnɛ na bato bande basusu. 
ACT.16.34	Abakweja koko a ndako ende na abapa mia. Adaka na sepi enɛnɛ, na bato bande pongono, mojɔ bo ajima Njambe.
ACT.16.35	Yana ahoa busa, bajuji baloma basoda na monɔkɔ bo, Cingoa bato bamina. 
ACT.16.36	Kɔmisɛlɛ oblɔkɔ akɛ na bwɛnji bomina ai Paulo. Abala bo, Bajuji balomi monɔkɔ bo bocingoe no. Oko boa, imanani na yanani na bowi. 
ACT.16.37	Paulo ko abala na bu bo, Batui so a boso bobato, pɛ nongo bopeta sambeja so, oko so baya badi BaLoma, na basi so ta blɔkɔ. Edɛye ko bapalaka bo bamejae so a libombi? Pɛpɛ nongo mweka. Bopele bo badoe bo bɛnɛ a bocingoa so. 
ACT.16.38	Basoda bajebeja bajuji mojɔ momina. Iyana aka bajuji bo badi BaLoma, badaka na bɔ. 
ACT.16.39	Oko boa badoa bo babagɔmbejae. Babameja ta blɔkɔ, na babangɔɔnɔ bo badonge a ngando emina. 
ACT.16.40	Ibo bamana a blɔkɔ, na bakɛ a ndako eLudia. Iyana anɛnɛ bo na baninga, babaleha na bayana.
ACT.17.1	Banɔ a tei emakota maAmpipoli na Apolonia, na bamea a Tɛsalɔnike. Sinagoge eBaYuda edaka a esika emina. 
ACT.17.2	Paulo akwea a smagoge o akɔkɔ yo bihole bisusu. Aboma na bu kitɛ a mojɔ mongando jiMisɔnɔ. 
ACT.17.3	Abaneja cina eMisɔnɔ, na angameja bo Masiya abwana bodingoa bo angɔe a bogwa. Abala koko bo, Iyo Yesu, oko yona otɔndɔkɔ mbi no, adi Masiya. 
ACT.17.4	Bakina babu bajima, na bacingama na Paulo na Sila. Bato banɛnɛ baBaEla baya bajimaka Njambe, na bakina bali, basuku bangando, bacingama na bu pongono. 
ACT.17.5	BaYuda ko badaka na likaka. Ibo babea bakina bami babe bangando. Batitaneja koko bato kanga banɛnɛ mɛnɛ, na bahɛjɛ wokowoko enɛnɛ a ngando. Bahika ndako eYasona, na baduka njea a bomeja Paulo na Sila a boso bobato. 
ACT.17.6	Baibaboloja ko; oko boa bapea Yasona na bakina bato baDenga, na bakɛ na bu ai bakumu bangando. Babekoa bo, Bato ba babejai ngondo esusu, na bamei oko ya. 
ACT.17.7	Yasona aba’si a ndako ende; batasumaka nongo mibeko miKaisala, na babalaka bo okina Kumu otongo adi, kombe ende Yesu. 
ACT.17.8	Bato bangando na bakumu badaka na mokakwano yana aka bo bikenge bimina; 
ACT.17.9	na bajima bo bacingoe Yasona na bo batongo, oko yana apa bo mikando.
ACT.17.10	Bacingami baloma Paulo na Sila bokpa a Belea na bulu. Yana amea bo oho, bakwea a sinagoge e BaYuda. 
ACT.17.11	BaYuda bamina badaka na ekɔmɛli epele mɛnɛ, te nongo na yena eBaYuda baTɛsalɔnike. Babokea Mwako Mopele na posa enɛnɛ, na balanga Mokanda moNjambe busa na busa a bojeba isa ngando jimina jidi boa soti. 
ACT.17.12	Oko boa, bakina babu banɛnɛ bajima; bakina BaEla bajima pongono, na bali banɛnɛ baBaEla baesako epele. 
ACT.17.13	Yana aka BaYuda baTɛsalɔnike bo Paulo atɔndɔkɔ Mwako moNjambe a Belea pongono, bakɛ oho a bopangoa bato, na a bokeja bato kɛlɛ. 
ACT.17.14	A mojɔ momina, bacingami bayaneja Paulo a njea emadiba-mamukwa; Sila na Timoteo ko badika oko ena. 
ACT.17.15	Bato baya basukeja Paulo bamopaka oko a Atena; basɔ bwɛnji ai Sila na Timoteo bo badoe ai Paulo bokpa, na basɔmbɔ.
ACT.17.16	Yana ambaka Paulo bo a Atena, molema monde mopukaka yana anɛkɛ yo ngando na bilimo botɔ. 
ACT.17.17	Abala na BaYuda a sinagoge, na bato batongo baya bajimaka Njambe. Na abala busa na busa na bato batana yo a jando. 
ACT.17.18	Bakina bato babowɛi, BaEpikulo na BaSotoiko, basoola na nde. Bakina babu babala bo, Moto yo obibalabala apalaka bobala bo? Bakina batongo babala bo, Adi o motɔndɔi obanjambe batongotongo; mojɔ bo abatɔndɔ Mwako moYesu, na mojɔ mobongɔ a bogwa. 
ACT.17.19	Oko boa bamobea, na bakɛ na nde a Mono moAleo, na babala bo, Iso bopalaka bojebe mojɔ mu moyene mokojaka wɛ. 
ACT.17.20	Mojɔ bo bopakiti ka mijɔ mibokamoa mibalaka wɛ, na bopalaka bocingee mijɔ mimina. 
ACT.17.21	(Bato basusu baAtena, na bakɛndɛli bangando emina, badaka oko na posa emɔci pɛ,—oko bobala na boka mokina mojɔ moyene.) 
ACT.17.22	Oko boa, Paulo ama a ndanda elibanda liAleo, na abala bo,
ACT.17.22	Ino bami baAtena, mbi nanɛkɛ bo odini na ejimeli ai banjambe bou mɛnɛ. 
ACT.17.23	Mojɔ bo, akɛki mbi adale, na anjaki mbi leka losakoaka no, nabolojai litumbu limɔci lia lidi na mosɔnɔ mu; AI NJAMBE YONA ODI SO PE BOJEBA. Omosakoakani pɛ nongo bomojeba. Oko boa mbi natɔndɔkɔ no mojɔ monde. 
ACT.17.24	Njambe adi Kumu oDiko na nase. Iyo akɔ ngondo na leka losusu lua lodi ena. Iyo t’adake a tempelo jipikaka bato na mɔmɔ. 
ACT.17.25	Editi nongo elomu emɔmɔ mabato yena edi bomokɔmɛ. Iyo t’atakake nongo eka, mojɔ bo yo mɛnɛ apaka bato basusu bomɔ, na mohuli, na leka losusu. 
ACT.17.26	Iyo akɔ makota masusu na botina bomɔci bo badae a bisika bisusu bingondo. Akolea mojɔ mobianga, na mwɛ jibisika bibu. 
ACT.17.27	Iyo akɔ boa bo baduke Njambe, na njingo bo bamoduke na bocimacima bo bamobolojae, mojɔ bo adi na su mbuci mɛnɛ. 
ACT.17.28	Mojɔ bo bomɔ bosu bodi a tei ende. Bodalaka, na bodi a tei ende. Bakina basɔni banu bɛnɛ babala bo, Iso bodi bana bande. 
ACT.17.29	Oko boa, isa bodi bana baNjambe, ebɔngiti bo bolɛe bo Njambe adi na elimo ewɔlɔ, isa palata, isa litai,—leka loluaka bato na bowɛi na bɛtɛ ebu. 
ACT.17.30	Njambe adipa miso mande a mojɔ mongando jiehole elibumi limina. Edɛye ko abekeaka bato basusu a ngondo esusu bo bahekojae milema mihu. 
ACT.17.31	Mojɔ bo, yo ahɛngɛ bokina busa a bosambeja ngondo, esambi ebojo, oko na moto oma yo hɔ. Na angɔjɔ moto omina a bogwa, a boneja So bo mojɔ momina modi soti.
ACT.17.32	Yana aka bo mojɔ mobongɔ bobagwake, bakina basɛkɛ oko bosɛkɛ. Batongo ko babala bo, Bodi boka wɛ koko a mojɔ momina. 
ACT.17.33	Oko boa Paulo abakina. 
ACT.17.34	Bakina bami ko bacingama na nde na bajima. Okina obu adaka Dionusio, moto olikita liBaAleo, na mwali omɔci kombe ende Damali, na bakina batongo pongono.
ACT.18.1	Ngɔngɔ jimina, Paulo adonga a Atena, na akɛ a Kolinto. 
ACT.18.2	Atana okina MoYuda oho, kombe ende Akwila, moto oPonto. Iyo na mwali onde Pilisila bama donga a Italia, cina emobeko modumba Kulaudio bo BaYuda basusu badonge a Loma. Apanda na bu limbaci, 
ACT.18.3	na ada a ndako ebu, mojɔ bo elomu ende na elomu ebu edaka amɛci; bakɔkɔ bisenja bipipo bihema, na bakɔ elomu ebu oko ena. 
ACT.18.4	Paulo apa bileho a smagoge a masu maSabata masusu, a bojimeja BaYuda na BaEla pongono.
ACT.18.5	Yana ahula Sila na Timoteo a Makedonia, Paulo atɔndɔ Mwako Mopele na hingi enɛnɛ, na ajebeja BaYuda bo Yesu adi Masiya. 
ACT.18.6	Ibo ko badaka na nde soki, na bamotangola oko botangola. Oko boa yo ahɛhɛ hisenja binde, abala na bu bo, Yɛ makia manu madae a melo minu bɛnɛ; mbi naditi na lindo jimina. Edɛye, mbi nadi bokɛ oko ai bapakano. 
ACT.18.7	Abakina boa, na akɛ a ndako emoto, kombe ende Tito Yuseto; moto omina adaka na lisuma ai Njambe, na ndako ende etutea smagoge. 
ACT.18.8	Kulusipo, mosuku osinagoge, na bato bandako ende basusu, bajimea Kumu. BaKolinto koko banɛnɛ baya baka Paulo bajima na babatisama. 
ACT.18.9	Kumu abala na Paulo a njɔti na bulu bo, Yɛ bobanga; bala oko bobala, pɛ boda bogo. 
ACT.18.10	Mbi nadi na wɛ; pɛpɛ nongo moto odi bobakea ebɔ ai wɛ a bobeneja wɛ, mojɔ bo mbi nadi na bato banɛnɛ a ngando ye. 
ACT.18.11	Oko boa ayeyoa ena yanga emɔci na songe basamano, a bokoja bato Ebaeli eNjambe. 
ACT.18.12	Yana adaka Galio 
ACT.18.13	Babala bo, Moto yoyo alabojaka bato bo basakoe Njambe na njea yena ebɔngiti na Mibeko. 
ACT.18.14	Paulo adipoa monɔkɔ monde a bobala; Galio ko abala na BaYuda a ehole emina bo, Ino BaYuda, akɔki no doa na mokina mojɔ soti, mokina mojɔ mobe, ka nabwani bohokea no. 
ACT.18.15	Edi ko oko kitɛ a mojɔ mobikenge, na kombe, na Mibeko minu; anjani mojɔ momina no bɛnɛ; mbi naloni bosambeja ngando jimina. 
ACT.18.16	Na ababengana a esambi. 
ACT.18.17	Ibo basusu bapea Sosotene, mowɛi osinagoge, na bamotua a boso bondako eesambi. Galio ko ailɛ nongo mojɔ momina.
ACT.18.18	Paulo ayeyoa koko masu manɛnɛ a Kolinto. Yana aseana yo na bacingami ngɔngɔ, atamba a masua na Pilisila na Akwila, na akɛ a Silia. Adaka yo a Kenkulea, alena swe jinde a mojɔ moekina bɛli. 
ACT.18.19	Yana asɛmɛ bo a Ɛpɛsɔ, yo abakina oko ena. Iyo ko akwea yo mɛnɛ a sinagoge na aboma kitɛ na BaYuda. 
ACT.18.20	Ibo bamonga bo ayeyoe na bu; yo ko aijima. 
ACT.18.21	Abala na bu bo, Njambe akajima, nadi bohula koko ai no. Aseana na bu boa na atamba a masua a Ɛpɛsɔ. 
ACT.18.22	Asɛmɛ yo a Kaisalia, aduboa, abɛjɛ bato baDenga na anɔ oko a Antiokia.
ACT.18.23	Ayeyoa Paulo mweka a Antiokia, angɔ koko, na akɛ a ngando na ngando a makota maGalatia na Pelugia, na ambilimeja bacingami basusu.
ACT.18.24	Okina MoYuda adoa a Ɛpɛsɔ, kombe ende Apolo, moto oAlesandaha. Iyo adaka na bɛtɛ ebobala, na ajeba mokanda moNjambe na bopele mɛnɛ. 
ACT.18.25	Iyo ama koa njea eKumu; atɔndɔ na akoja mijɔ miYesu na bingi enɛnɛ a molema monde. Iyo ko ajeba oko batisimo eYoane pɛ. 
ACT.18.26	Abanga botɔndɔ mwako na eci a sinagoge. Pilisila na Akwila ko, yana amoka bo, bamotomba na bamocingea yo njea eNjambe na soti. 
ACT.18.27	Yana akana yo bo akɛe a Akaya, bato baDenga bamokɔmeja, na basɔnea bacingami oho mokanda bo bamosɛ bopele. Amea yo oho, akɔmeja bou mɛnɛ bato baya bama jima oko na monganji moNjambe, 
ACT.18.28	mojɔ bo agbokeja BaYuda na bibaeli binde a boso bobato basusu, na abaneja a Mokanda moNjambe bo Yesu adi Masiya.
ACT.19.1	Yana adaka Apolo a Kolinto, Paulo asieja mɔngɔ monde a molaba moAsia na amea a Ɛpɛsɔ. 
ACT.19.2	Atana bakina bacingami a ngando emina, na abahɔjɔ bo, Yana ajima no, osɔni Mwembo Mosɛnɔke? Bamosɔmbeja bo, Ngasa, iso boipaka ka bo Mwembo Mosɛnɔke modi. 
ACT.19.3	Iyo abala na bu bo, Obatisamani na batisimo enda? Bamosɔmbeja bo, Oko batisimo eYoane. 
ACT.19.4	Paulo abala bo, Yoane abatisa na batisimo a mojɔ mobohekoja bomolema, na atɔndɔ bato bo bajimee yona odi bodoa ngɔngɔ jinde, oko Yesu. 
ACT.19.5	Aka bo mojɔ momina, babatisama a kombe eKumu Yesu. 
ACT.19.6	Na yana abakea Paulo mɔmɔ mande ai bo, Mwembo Mosɛnɔke motita ai bo, babanga bobala na kɔpi jitongo, na bapa biseko. 
ACT.19.7	Badaka bato domi-na-babae.
ACT.19.8	Paulo akwea a sinagoge na abala na eci. Atɔndɔ mwako moBokumu boNjambe songe basato, na ameka bojimeja baya bamohokeaka. 
ACT.19.9	Bakina babu badaka na kitɛ enɛnɛ, na melo mipipo, na bapɔmbeja Njea eKumu a boso bobato. Oko boa yo abakina, abea bacingami, na akoja busa na busa a ndako ekalasi eTulano. 
ACT.19.10	Akɔ boa bianga bisusu bibae, na bato basusu baAsia baka mwako moKumu, na BaYuda na BaEla pongono. 
ACT.19.11	Njambe akɔ mindumba mibokamoa na mɔmɔ maPaulo. 
ACT.19.12	A mojɔ momina, bato babɛnjɛ mokuku monde na matambala na bisenja, na yana abakea bo leka lomina ai bato babego, bahela a bego bibu, na miembo mibe mimana ai bo pongono. 
ACT.19.13	Bakina BaYuda ko, bakɛndɛli, badaka nganga jiketa. Ibo bameka bomeja miembo mibe ai bato a kombe eKumu Yesu. Babala bo, Mbi nabekeaka wɛ a kombe eYesu yona otɔndɔkɔ Paulo. 
ACT.19.14	Badaka boa bami sambo, bana baMoyuda kombe ende Sekewa, mosuku onganga. 
ACT.19.15	Mwembo mobe ko mobasɔmbeja bo, Najebaka Yesu, nambeteaka Paulo, ino ko banda? 
ACT.19.16	Na momi yona odaka na mwembo mobe abapea, abadumba, abatua; babena pola, na bacia a ndako emina oko mbundu. 
ACT.19.17	BaYuda basusu, na BaEla basusu, baya badaka a Ɛpɛsɔ baka mojɔ momina, na badaka na bɔ. Na gala ekombe eYesu ehɛ oko bohɛ. 
ACT.19.18	Bato banɛnɛ baya bajima badoa, na batɔndɔ ngando jibe jima bo kɔ. 
ACT.19.19	Na bato banɛnɛ baya bakɔkɔ elomu edemba badoa na mikanda mibu, na bamitumba a boso bobato. Bobuno bomikanda mimina bodaka pata koto domi-itano. 
ACT.19.20	Oko boa Ebaeli eKumu enangana na ngulu na ndangasa.
ACT.19.21	Yana asia ngando jimina, Paulo akana a molema bo akɛe a Yelusalema a njea eMakedonia na Akaya. Abala bo, Nâpeta kɛ oho na ngɔngɔ nadi bokɛ a Loma pongono. 
ACT.19.22	Aloma bakɔmeja bande babae a Makedonia, oko Timoteo na Elaseto, na ayeyoa koko mweka a Asia. 
ACT.19.23	A ehole emina ko, mokina mojɔ monɛnɛ mokwa a cina eejimeli ai Kumu. 
ACT.19.24	Okina nganga oliboma, kombe ende Demetulio, aluaka bilimo bitempelo eDiana na palata. Basali bande badihaka likonja linɛnɛ a mojɔ moelomu emina. 
ACT.19.25	Iyo abolea bato bamina, na basali batongo pongono baya bakɔkɔ elomu emina. Abala na bu bo, Ino bami, ojebakani bo likonja lisu licingi na elomu ye. 
ACT.19.26	Edɛye ko onɛkɛni na okakani bo yo Paulo alɛngi na alabojai bato banɛnɛ, iya a Ɛpɛsɔ, na a bisika bitongo biAsia pongono. Iyo akojaka bo banjambe baluaka bato na mɔmɔ baditi banjambe basoti. 
ACT.19.27	A mojɔ momina, elomu esu edi bobeha; te elomu esu pɛ; tempelo enjambe monɛnɛ Diana edi bodika ngasa. Bato bamosakoaka a Asia esusu, na a ngondo esusu, na ekumu ende edi bosamboa oko bosamboa. 
ACT.19.28	Bikenge bimina bibakeja kɛlɛ enɛnɛ, na babekoa bo, Diana oBaƐpɛsɔ adi monɛnɛ! 
ACT.19.29	Ngando esusu ejoka na wokowoko. Bapea Gayo na Alisitaluko, pakali jiPaulo, bato baMakedonia, na bato basusu bakɛ mbango a libanda limakou. 
ACT.19.30	Paulo apala bo amane a boso bobato, bacingami ko baijima. 
ACT.19.31	Bakina bina’nde batongo, basuku baAsia, bamolomea monɔkɔ, na bamongɔɔnɔ bo atakɛ a libanda limakou. 
ACT.19.32	Bakina bato babekoa mojɔ momɔci, bakma oko mojɔ motongo. Emumu esusu edaka oko na wokowoko pɛ, na bato banɛnɛ baijeba nongo cina etitana bo. 
ACT.19.33	BaYuda balinda Alesandele, na bakina bamomeja a boso bobato. Alesandele ahɛhɛ ebɔ ende na akenga bobala. 
ACT.19.34	Yana anɛ bato bo adi MoYuda, bahɛjɛ daka enɛnɛ mɛnɛ, na babekoa na monɔkɔ momɔci 
ACT.19.35	Mosɔni ongando ko agɔmbeja emumu, na abala bo, lno bami baƐpɛsɔ, bato basusu bajebaka bo ngando eƐpɛsɔ edi mobanei otempelo eDiana na elimo ende yena ehula diko. 
ACT.19.36	Mojɔ momina modi soti, pɛ kitɛ. Oko boa toma dani bogo; t’okɔeni oko mojɔ na kɛnjɔ. 
ACT.19.37	Odoini na bato bamina jɔnɔ, na babejaiti nongo tempelo, na batasɛkɛkɛ nongo njambe osu. 
ACT.19.38	Oko boa, isa Demetulio na basali bande badi na moto mojɔ, esambi edi ya na bajuji pongono, na babwani bosambeja mojɔ moto na moto. 
ACT.19.39	Isa odini na mokina mojɔ motongo, babwani bolena mojɔ momina a likita lingando. 
ACT.19.40	Soti mɛnɛ, iso bobwani bonɛ mojɔ cina ewokowoko ye busa bu. Mojɔ bo emumu ye etitani ya ngasa, pɛpɛ nongo cina esoti. 
ACT.19.41	Abala yo boa, ayaneja bato oko boyaneja.
ACT.20.1	Iyana asia wokowoko emina, Paulo abolea bato baDenga. Abaleha, aseana na hu, na adonga ena bo akɛe a Makedonia. 
ACT.20.2	Adala a makota maMakedonia, na apa bacingami bileho binɛnɛ. Ngɔngɔ jimina, akɛ a ngondo eEla. 
ACT.20.3	Ayeyoa oho songe basato, na akana bo atambe a masua a bokɛ a Silia. BaYuda ko badumba ndungu a mojɔ monde. A mojɔ momina, ajima bo asɔmbe a njea eMakedonia. 
ACT.20.4	Bato ba bamopaka a njea oko a Asia; Sopatulo, moto oBelea, mwana ’Pulo; Alisitaluko na Sekundo, bato baTɛsalɔnike; Gayo, moto oDelube, na Timoteo; Tukiko na Tulopino, bato baAsia. 
ACT.20.5	Ibo basua boso na ba’mba so a Toloa. 
ACT.20.6	Yana asia masu maMilɛmbɛ mia mipeliti lipetu, botamba a masua a Pilipoi. Bohwɛ a njea masu matano, na bobatana yana asɛmɛ so a Toloa. Bohwɛ masu sambo a esika emina.
ACT.20.7	Botitana a busa boNjambe a bobuka molɛmbɛ. Paulo abaleha, mojɔ bo adaka na mokano a bongɔ ena ehuma. Abala ekoka mɛnɛ, oko a tei ebulu. 
ACT.20.8	Paka jidaka jinɛnɛ a ekenge endako etitana so a mboba ediko. 
ACT.20.9	Okina mwenga, kombe ende Eutuko, adaka na mobondo a likina lininisa, na yo ahwɛ hiɔ. Adaka diko a mboba ejisato, na yana ayeyoa Paulo a bobala, adinda a hiɔ, akwa nase, na bamondoa oko mogo. 
ACT.20.10	Paulo atita nase, asasunea a diko dinde, amodinga na mɔmɔ mande, na abala bo, Yɛni bobanga! Adi oko mɔ. 
ACT.20.11	Asɔmbɔ koko diko, abuka molɛmbɛ, ayaka, na abala koko ekoka, oko a ehole ehoa busa, na ayana. 
ACT.20.12	A mojɔ momwenga ko, bakɛ na nde oko mɔ, na milema mibu migɔmbɔ.
ACT.20.13	Iso bosua boso a masua, na botamba a bokɛ a Aso. Mokano mosu modaka bo Paulo atambe na su a esika emina, mojɔ bo yo ajima bo akɛe oho na njea engondo. 
ACT.20.14	Oko boa, yana atana so Paulo a Aso, atamba na su, na bokɛ a Mitulene. 
ACT.20.15	Angɔ so ena, na yana ahoa busa, boyɛli Kio. Ahoa koko busa, bosɛmɛ a Samo. Ahoa koko busa bosɛmɛ a Mileto. 
ACT.20.16	Paulo adaka na mokano bo anɔe Ɛpɛsɔ oko bonɔ, mojɔ bo aipalaka boyeyoa koko a Asia. Apalaka bo akɛe pɛlɛpɛlɛ, bo adae a Yelusalema a busa boDomi-itano isa adi bohɔnɔ.
ACT.20.17	Amea yo a Mileto, aloma ndɔsɔ ebasuku baDenga diƐpɛsɔ. 
ACT.20.18	Yana amea bo, Paulo abala na bu bo, lno ojebakani ekɔmɛli embi a tei enu bihole bisusu, donga a busa boduboa mbi a Asia. 
ACT.20.19	Nakɔmɛkɛ Kumu na lisuma lmɛnɛ na mbisoli pongono, cina eminɔngɔ minɛ mbi na ndungu jiBaYuda. 
ACT.20.20	Ojebakani bo naidimboa botɔndɔ no ngando jia jibwana na nu. Nakojaka no a matitana, na a ndako na ndako pongono. 
ACT.20.21	Nalehaka BaYuda na BaEla pongono bo bahekoe ai Njambe na ejimeli ai Kumu osu Yesu Masiya. 
ACT.20.22	Anjani edɛye; mbi nakɛkɛ a Yelusalema oko a mbɔci jiMwembo, pɛ bojeba mijɔ mia mimbaka mbi oho. 
ACT.20.23	Mwembo Mosɛnɔke ko mojebejaka mbi a ngando na ngando bo minyɔlɔ na minɔngɔ mimbakani oho. 
ACT.20.24	Mhi ko nalɛkɛ bo mohelo mombi modi eka engasa mɛnɛ; moditi nongo na yumu a miso mambi. Posa embi edi oko bo namee a suka enjea embi, bo nasiejae elomu esɔ mbi ai Kumu Yesu, elomu ebotɔndɔ Mwako Mopele momonganji moNjambe. 
ACT.20.25	Mbi nadala a bisika na bisika a tei enu, a botɔndɔ Mwako Mopele moBokumu boNjambe, na edɛye najebaka bo pɛpɛ nongo okina onu odi bonɛ boso bombi na ikina. 
ACT.20.26	A mojɔ momina, mbi natɔndɔkɔ no a bohu busa bu, bo iindo jimakia manu jicingiti na mbi. 
ACT.20.27	Mojɔ bo natɔndɔ no mokano moNjambe mosusu mɛnɛ, pɛ bobomba mokina mojɔ. 
ACT.20.28	Mwembo Mosɛnɔke mohɔ no habanei babwela a bobɔkɔ Denga diNjambe dia disikoa yo na makia mande mɛnɛ. A mojɔ momina toma sabaneani no bɛnɛ, na baneani bwela bosusu pongono. 
ACT.20.29	Najebaka bo mbi nakayana, swa babila badi bokwea a tei enu a bobeja bwela. 
ACT.20.30	Na bato badi bongɔ a tei enu bɛnɛ a bokoja mijɔ mibokosea, na bâlaboja bacingami. 
ACT.20.31	Oko boa toma nganjamani. Pɛ bobosani bo mbi naingwa boleha no basusu na mbisoli, mabulu na mei, bianga bisusu bisato.
ACT.20.32	Edɛye nakmaka no a mɔmɔ maNjambe na ebaeli emonganji monde. Iyo adi na ngulu a bombilimeja no, na adi bopa no lisango linu a tei ebato basusu baya bahɛngɛmɛ ai yo. 
ACT.20.33	Mbi naimboaka likonja linu, isa wɔlɔ, isa palata, isa bisenia. 
ACT.20.34	Ojebakani no bɛnɛ bo nakɔkɔ elomu na mɔmɔ mambi mɛnɛ, bo nadihe leka lua lobwanaka na mbi na baya badaka na mbi. 
ACT.20.35	Mbi naneja no na ngando ji jisusu bo bobwani bokɔ elomu boa, a bokɔmeja bayɛmbu, na pɛ bobosa nongo bikenge bibala Kumu Yesu bo, Na bopa na bosɔ, enɔi na bopele oko bopa. 
ACT.20.36	Asieja yo bobala mijɔ mimina, atita na magbunda, na anga Njambe a tei ebu basusu. 
ACT.20.37	Ibo basusu bayea bio, badinga Paulo malɔbɔ na bamobia. 
ACT.20.38	Na wa ebu egbasoa cina eekenge ema yo bala, bo batanɛ koko boso bonde na ikina. Ngɔngɔ jimina bamopaka a njea oko a masua.
ACT.21.1	Aseana so na bu, botamba a masua, na bokɛ bojo oko a Kosa. Yana ahoa busa, bosɛmɛ a Lodo; angɔ so ena, bomea a Patala. 
ACT.21.2	Botana masua ena maya makanaka boleka oho Piinike. Oko boa botamba a masua mamina na bokɛ. 
ACT.21.3	Anɛ so mosanga kombe Kupulio, bomokina a dɔngɔ diebɔ ebali, na bonɔ oko a Silia. Bosɛmɛ a Tula, mojɔ bo masua madaka na leka a mojɔ mongando emina. 
ACT.21.4	Botana bacingami ena, na boyeyoa na bu masu sambo. Ibo babala na Paulo oko na Mwembo bo atakɛ a Yelusalema. 
ACT.21.5	Yana asia masu masu a esika emina, bongɔ koko a bokɛ a njea esu. Ibo basusu badoa a bosukeja so a njea. Bodonga a ngando, na yana amea so a mbongu, botita na magbunda, na bonga Njambe. 
ACT.21.6	Aseana so na bu, botamba koko a masua, na bo basɔmbɔ a ngando.
ACT.21.7	Angɔ so a Tula, bosɛmɛ a Potolemai, na mɔngɔ mosu a madiba-mamukwa mosia boa. 
ACT.21.8	Ahoa busa, bongɔ ena na bomea a Kaisalia. Bokwea a ndako ePilipo, motɔndɔi oMwako Mopele, na boda na nde. Iyo adaka okina obasuku baDenga sambo. 
ACT.21.9	Adaka na bana-bali banɛi; baipaka jeba nongo momi, na bapaka biseko. 
ACT.21.10	Ayeyoa so ena makina masu, okina motɔndɔi, kombe ende Agabo, ahula a Yuda na atana so ena. 
ACT.21.11	Iyo atomba kamba ePaulo, na amokanda mɔmɔ na mako. Abala bo, Mwembo Mosɛnɔke mobalaka bo BaYuda badi bokanda moswa okamba ye mbɔci boa a Yelusalema, na bâmopa a mɔmɔ mabapakano. 
ACT.21.12	Aka so mojɔ momina, iso na bacingami bangando emina bongɔɔnɔ Paulo bo atakɛ a Yelusalema. 
ACT.21.13	Paulo ko asɔmbeja bo, Oyeakani na ombɛjɛkɛni molema mombi mojɔ moye? Mbi nadi na mosɛlingo, te a mojɔ mombɔci pɛ; nadi koko na mosɛlingo a mojɔ mobogwa pongono a Yelusalema, a mojɔ mokombe eKumu Yesu. 
ACT.21.14	Aipala bohokea so. Oko boa bokina bobala na ekenge ye, Yɛ modae o apalaka Kumu.
ACT.21.15	Yana asia masu mamina, bokanda leka losu na bokɛ a Yelusalema. 
ACT.21.16	Bakina baemgami baKaisalia bapaka so a njea, a boneja so ndako eMenasona, bo bohwɛe a esika ende. Iyo adaka mocingami moyou, moto oKupulio. 
ACT.21.17	Amea so a Yelusalema, bato baDenga basɔ so na sepi. 
ACT.21.18	Yana ahoa busa, Paulo akɛ na su ai Yakobo, na basuku baDenga basusu badaka ena. 
ACT.21.19	Paulo ababɛjɛ njɛbɛ, na abatɔndɔ ngando jisusu jima kɔ Njambe a tei ebapakano a mojɔ moelomu ende. 
ACT.21.20	Ibo basakoa Njambe yana aka bo mojɔ momina, na babala na Paulo bo, Moninga, onɛkɛ bo BaYuda bajimaka pongono, koto na koto, na ibo basusu badi na bingi a mojɔ moMibeko. 
ACT.21.21	Ibo ko bakaka bo wɛ okojaka BaYuda baya badi a makota mabapakano bo bakine ngando jiMose. Bakaka bo obalaka bo babwaniti bolena bana babu ganda, na bo bakme bikɔmɛli bibatata. 
ACT.21.22	A mojɔ momina, iso bôkɔ bo? Badi boka soti bo omei ya. Bopele bo okɔe oko mojɔ mobalaka so na wɛ. 
ACT.21.23	Bodi na bato banɛi ya baya babɛli bɛli. 
ACT.21.24	Cingama na bu bo osasɛnojae na bu, na ôbapa likonja a bonwɛ swɛ jibu. Oko boa badi bojeba bo ngando jikaka bo a mojɔ mowɛ jidi oko bokosea. Badi bojima koko bo ekɔmɛli ewɛ edi na lisuma a Mibeko. 
ACT.21.25	A mojɔ mobapakano baya bajimaka, iso bolena mojɔ momina eyou, na bosɔnɔ mokanda bo bakie tito bamasiko bakabaka bato ai banjambe babokosea, na makia, na tito baya bagwaka na mocibano, na bɔɔli. 
ACT.21.26	Oko boa, yana ahoa busa, Paulo akɛ na bato bamina, asasɛnoja, na akwea na bu a tempelo bo ajebejae ehole ebosukeja masu mabosɛnoja, na a bopa epeeli a mojɔ mobu basusu.
ACT.21.27	A suka emasu mamina sambo, BaYuda baAsia batana Paulo a tempelo. Bakeja bato basusu kɛlɛ a mojɔ momina, na bapea Paulo. 
ACT.21.28	Babekoa bo, Bami baYisalaele, kɔmejani so! Anjani moto yoyo; akojaka bato a bisika bisusu bo balone bato basu, na Mibeko, na esika yeye pongono. Mojɔ motongo koko, akwejai BaEla a tempelo, na asambojai esika ye esɛnɔke. 
ACT.21.29	(Cina bo bama nɛ Tulopmo, moto oƐpɛsɔ, yona opakaka Paulo, na badingaka bo Paulo amokweja a tempelo.) 
ACT.21.30	Ejoki edaka a ngando esusu, na bato basusu badoa mobonda, na bapea Paulo. Bamogbula sokolu na badipa midipe mitempelo. 
ACT.21.31	Yana adukaka bo njea bo bamowoe, kapitɛni obasoda aka bo ngando esusu eYelusalema edi na wokowoko. 
ACT.21.32	Oko boa yo abea basaloja na basoda bokpa, na apota na bu oho adaka bato. Yana anɛ bo kapitɛni na basoda, bakina botua Paulo. 
ACT.21.33	Kapitɛni adoa, amotembea, na apa monɔkɔ bo bamokande na minyɔlɔ mibae. Ahɔjɔ koko kombe ende na mojɔ moma yo kɔ. 
ACT.21.34	Bato baemumu ko babekoa, bakina mojɔ momɔci, batongo mojɔ motongo. Oko boa yo aihɔnɔ bokokeleja mojɔ na soti cina edaka, na apa monɔkɔ bo bakɛe na nde a esika ebasoda. 
ACT.21.35	Amea yo a ebutelo, basoda bamolwa oko bolwa cina ekɛnjɔ ebato; 
ACT.21.36	mojɔ bo engbondo ebato edaka ngɔngɔ jinde na babekoaka bo, Mowani!
ACT.21.37	Yana abenga bo bokwea na Paulo a tei endako ebasoda, yo abala na kapitɛni bo, Napalaka nabale na wɛ mokina mojɔ. Kapitɛni asɔmbeja bo, Wɛ okaka kɔpi eBaEla? 
ACT.21.38	Wɛ, te MoEjipito yona ongɔjɔ bato bila oko na masu ma, na akɛ a lisobe na bilombe koto jinɛi? 
ACT.21.39	Paulo abala bo, Mbi nadi MoYuda, moto oTalusia oho Kilikia. Mbi nadi sɔmi ongando enɛnɛ. Kinani nabale na bato. 
ACT.21.40	Ajima yo bo Paulo abale, yo ama a ebutelo, ahɛhɛ ehɔ ende ai bato. Ibo bayɛyɔ bowi, na abanga bobala na bu a kɔpi eBaEbele bo.
ACT.22.1	Baninga na basangwa ’mbi, hokeani bikenge bimbi bo nasalongejae a boso bonu. 
ACT.22.2	Yana aka bato bo abalaka na bu na monɔkɔ moBaEbele, badaka kanga bogo mɛnɛ. Iyo abala bo, 
ACT.22.3	Mbi nadi MoYuda; nabotama a Talusia oho Kihkia. Babɔkɔni ko a ngando yeye; nakoa Mibeko mibatata na bopipo mɛnɛ a bibota biGamliele. Nadaka na bingi enɛnɛ ai Njambe o adi no basusu busa bu. 
ACT.22.4	Mbi nanɔngeja bato baNjea ye; napea bami na bali, na naba’sa ta blɔkɔ bo bagwɛ. 
ACT.22.5	Mosuku onganga, na basuku basusu bangando, babwani botɔndɔ bo mojɔ momina modi soti. Ibo bapani mikanda ai bato baDamaseke, bo nakɛe oho a bopea bato, a bohula na bu a mbɔci a Yelusalema a mojɔ mobosamba.
ACT.22.6	Adalaka mbi a njea, nabenga Damaseke, na bokina bohu bonɛnɛ bohojani bundumo boa, bua bodonga oho Diko. 
ACT.22.7	Mbi nakwa oko a kpɔtɔ, na naka kɔpi ekabale na mbi bo, Saula, Saula, onɔngejaka mbi mojɔ moye? 
ACT.22.8	Mbi nasɔmbeja bo, Kumu, wɛ nda? Na yo abala na mbi bo, Mbi nadi Yesu oNasaleta na wɛ onɔngejaka oko mbi. 
ACT.22.9	Bato baya bapakaka mbi banɛ bohu bomina soti; baika ko kɔpi ende yona obalaka na mbi. 
ACT.22.10	Oko boa mbi nabala bo, Kumu, êkɔ mbi ndeni? Na Kumu abala na mbi bo, Angɔ, kɛ oho a Damaseke, na odi boka oho mojɔ moelomu esusu yena ehɛngɛmɛ ai wɛ bo okɔe. 
ACT.22.11	Miso mambi ko magwa a mojɔ mobolailai bobohu bomina; baya bapakaka mbi bapeani ebɔ, na namea a Damaseke boa. 
ACT.22.12	Okina momi, kombe ende Anania, adoa ai mbi. Iyo adaka na lisuma linɛnɛ a Mibeko, na adaka na gala epele a tei eBaYuda bangando emina. 
ACT.22.13	Iyo ama a dɔngɔ dimbi, abala na mbi bo, Moninga Saula, asɔ koko njɛnɛ ewɛ. Bokpa mɛnɛ, mbi nasɔ njɛnɛ embi, na namonɛ na miso. 
ACT.22.14	Iyo abala na mbi bo, Njambe obasangwa’su ahɔi wɛ bo ojebe mokano monde, bo onɛe Yona oBodongo, na bo oke ekenge emonɔkɔ monde. 
ACT.22.15	Mojɔ bo, wɛ odi boda motati onde ai bato basusu, a botɔndɔ ngando jisusu jini wɛ na jiki wɛ. 
ACT.22.16	Embaka wɛ edɛye ndeni? Angɔ, batisama, na sɛnoa a jibe jiwɛ, na ingɔɔnɔ a kombe eKumu.
ACT.22.17	Ahula mbi a Yelusalema, natɔ njɔti yana angaka mbi a tempelo. 
ACT.22.18	Nanɛ Kumu; na yo abala na mbi bo, Donga ya a Yelusalema bokpa, mojɔ bo batajima mwako motɔndɔkɔ wɛ a mojɔ mombi. 
ACT.22.19	Mbi nasɔmbeja bo, Kumu, bajebaka bo bɛnɛ bo mbi natueja bato, na nasa bato a blɔkɔ baya bajimea wɛ a sinagoge jisusu. 
ACT.22.20	Yana asopa bo makia mamotati owɛ Sɛtɛpano, mbi nadaka ena pongono; mbi mɛnɛ najima mojɔ momina, na nabanea bisenja bibato baya bamowa. 
ACT.22.21	Na Kumu abala na mbi bo, Kɛ; mbi nadi boloma wɛ bohali ai bapakano.
ACT.22.22	Bato bahokea Paulo. Yana abala yo ko ekenge emina, babekoa bo, Dongeja moto omina a ngondo! Abɔngiti bohela! 
ACT.22.23	Abekoa bo boa, bahwa bisenja bibu na bamɛsɛ mopunji a diko. 
ACT.22.24	Kapitɛni apa monɔkɔ bo bakwejae Paulo a ndako ebasoda, na bamotue a bojeba cina emojɔ mobalaka bato a mojɔ monde. 
ACT.22.25	Bakanda Paulo na kamba, na yo abala na
ACT.22.26	Aka yo ekenge emina, 
ACT.22.27	Kapitɛni adoa, abala na Paulo bo, Tɔndɔ mbi; wɛ odi MoLoma? 
ACT.22.28	Paulo ajima, Ee. Kapitɛni abala bo, Mbi nasomba bosɔmi bombi na likonja linɛnɛ. Paulo amosɔmbeja bo, Mbi ko nabotama oko sɔmi. 
ACT.22.29	A mojɔ momina, baya badaka na mosɛlingo bo batue Paulo bamokina bokpa. Kapitɛni pongono, yana acingea yo bo Paulo adi MoLoma, adaka na bɔ, mojɔ bo ama mokanda yo mbɔci.
ACT.22.30	Yana ahoa busa, yo apala bo ajebe cina emojɔ mobalaka BaYuda a mojɔ moPaulo, na acingoa Paulo. Abolea likita libasuku na nganga, akɛ na Paulo, na amomeja a boso bobu.
ACT.23.1	Paulo anja likita linjenje; abala na bu bo, Baninga, molema mombi motadumbaka mbi a mojɔ moekɔmɛli embi masu masusu a miso maNjambe. 
ACT.23.2	Anania, mosuku Onganga, abala na bato baya badaka na nde hulelu bo bamobome a monɔkɔ. 
ACT.23.3	Na Paulo abala na nde bo, Njambe âboma wɛ; wɛ etutu epu! Odi ya a bosambeja mbi cina eMibeko, na osopaka Mibeko wɛ mɛnɛ yana apaka wɛ monɔkɔ bo babome mbi. 
ACT.23.4	Baya badaka na nde hulelu babala bo, Ololeaka nganga monɛnɛ oNjambe boa mojɔ moye? 
ACT.23.5	Paulo asɔmbeja bo, Baninga, mbi najebiti bo yo adi nganga monɛnɛ; mojɔ bo mosɔnɔmɔ bo, T’obale oko mojɔ mobe na mosuku obato bawɛ.
ACT.23.6	Paulo ko acingea bo likina libondo lilikita lidi na BaSadoki, na libondo litongo oko na BaPalusi. Oko boa yo abekoa bo, Baniga, mbi nadi MoPalusi, mwana oMoPalusi. Nadi a esambi a mojɔ monjingo ebongɔ bobagwake. 
ACT.23.7	Abala yo boa, BaPalusi na BaSadoki babomana kitɛ enɛnɛ, na likita lidaka na bobɔtɔ. 
ACT.23.8	Mojɔ bo BaSadoki babalaka bo bagwake batangɔ, bo babwɛnji baDiko baditi, na bo miembo miditi. BaPalusi ko bajimaka ngando ji jisusu. 
ACT.23.9	Oko boa daka edaka enɛnɛ. Bakina basɔni balibondo liBaPalusi bangɔ na babala bo, Iso botanɛkɛ nongo mojɔ na moto yoyo; isa mokina mwembo kako obwɛnji oDiko abali na nde? 
ACT.23.10	Wokowoko ehɛ enɛnɛ, na kapitɛni adaka na bɔ isa badi bolakaka Paulo oko bolakaka. A mojɔ momina, abea basoda bo bamomanejae sokolu, na bakɛ na nde a ndako ebasoda. 
ACT.23.11	Kumu adoa ai Paulo na bulu bomina, ama a dɔngɔ dinde na abala na nde bo, Da na eci. Otɔndɔi mwako mombi a Yelusalema; odi botɔndɔ koko boa a Loma.
ACT.23.12	Yana ahoabusa, BaYuda badumba ndungu, nababɛlɛ bɛli bo batayaka na batamwaka eka oko bapetakini wa Paulo. 
ACT.23.13	Baya badumba ndungu emina badaka bato macinda mabae na cika. 
ACT.23.14	Ibo bakɛ ai basuku banganga na ai basuku bangando, na babala na bu bo, Iso bobɛli bɛli epipo bo botayaka nongo eka oko bowakini Paulo. 
ACT.23.15	Oko boa, no na bajuji toma jebejani kapitɛni bo adoe na Paulo ya adi no, oko na mokalo bo opalakani bo okokelejaeni mojɔ monde na bopele mɛnɛ. Iso ko bosɛlingoi bo bomowoe a njea. 
ACT.23.16	Mwana ongɛnɛ ePaulo ko aka mojɔ mondungu emina, na yo akɛ a ndako ebasoda bo ajebejae Paulo. 
ACT.23.17	Paulo abea 
ACT.23.18	Oko boa 
ACT.23.19	Kapitɛni amopea ebɔ, asua na nde mweka na amohɔjɔ bo, Mojɔ mopalaka wɛ bojebeja mbi modi bo? 
ACT.23.20	Iyo asɔmbeja bo, BaYuda badumbi ndungu bo ba’nge wɛ a bodoa na Paulo puma a likita libasuku, oko na mokalo bo bapalaka bokokejejae mojɔ monde bopele. 
ACT.23.21	T’ojime oko mojɔ momina, cina bo bakina babu, isa macinda mabae na dea, bamoseaka a njea, na babɛli bɛli bo batayaka na bata-mwaka oko bamowakini; mosɛlingo mobu mobwani, na bambaka oko mojimo mowɛ. 
ACT.23.22	Kapitɛni abekea mwamomi bo atabala nongo na moto mojɔ moma yo bala na nde, na amoyaneja. 
ACT.23.23	Abea 
ACT.23.24	Sɛlingoani koko punda a mojɔ moPaulo bo amee ai 
ACT.23.25	Asɔnɔ koko mokanda mu.—
ACT.23.26	Kulaudio Lusia ai Pelike, 
ACT.23.27	BaYuda bapeabi moto yo na bapakabi mowa. Mbi ko nameabi na basoda bo namohelejae, mojɔ bo nakabi bo adi MoLoma. 
ACT.23.28	Mbi napalakabi bojeba cina emojɔ modakabi bo na nde; oko boa nakɛbi na nde a likita libasuku babu. 
ACT.23.29	Nanɛbi bo badi na nde mokina mojɔ moMibeko mibu bɛnɛ; aikɔ nongo mojɔ mua mobwani na mokindo mobogwa isa na blɔkɔ. 
ACT.23.30	Aki mbi ko bo BaYuda badumbi ndungu a mojɔ momoto omina, namolomi ai wɛ bokpa. Nabali koko na bato baya badi na nde mojɔ, bo bamejae mojɔ momina ai wɛ mɛnɛ.
ACT.23.31	Basoda batomba Paulo o ama bo sɔ monɔkɔ; bakɛ na nde na bulu na bamea a Antipatulo. 
ACT.23.32	Ahoa busa, basoda-bapunda badala koko na nde, na bo batongo basɔmbɔ a ndako ebasoda. 
ACT.23.33	Amea bo a Kaisalia, bapa 
ACT.23.34	Iyo alanga mokanda na ahɔjɔ Paulo kombe elikota linde. 
ACT.23.35	Yana aka yo bo adi moto oKilikia, abala bo, Bato bakamea baya badi na wɛ mojɔ, nadi boka mojɔ mowɛ. Na apa monɔkɔ bo bamobanee a lopango loElode.
ACT.24.1	Iyana anɔ masu matano, Anania, mosuku onganga, amea na bakina basuku bangando, na okina nganga oMibeko pongono, kombe ende Teletulo. Ibo batɔndɔ 
ACT.24.2	Yana abea bo Paulo, Teletulo abanga bobala mojɔ monde bo, Pelike, wɛ kumu yona onɔi na bopele, iso bosepaka cina ebowi bonɛnɛ bua bodi a tei esu a mojɔ mowɛ. Wɛ obaneaka likota lisu, na libɔngi oko a mojɔ mowɛ; 
ACT.24.3	na so bodi na sepi enɛnɛ a mojɔ momina. 
ACT.24.4	Nitapalaka bo nanɔngejae wɛ; endele ko, nangɔɔnkɔ wɛ bɔ oke bikina bikenge bisu oko na monganji monɛnɛ. 
ACT.24.5	Iso bonɛkɛ bo moto yoyo apukejaka bato bou mɛnɛ. Alindaka BaYuda a ngondo esusu oko a bona pɛ. Adi koko mosuku obu baya badi na kombe BaNasaleta. 
ACT.24.6	Iyo ameka bobeja tempelo pongono na so bomopea. Mokano mosu modaka bo bomosambejae cina eMibeko misu; 
ACT.24.7	Lusia ko, kapitɛni obasoda, adoa na amohwa ta mɔmɔ masu na hopipo mɛnɛ. 
ACT.24.8	Na apa monɔkɔ bo baya badi na nde mojɔ badoe ai wɛ mɛnɛ. Okamokokeleja odi boka wɛ mɛnɛ mijɔ minɛnɛ mimoto omina mia mibalaka so. 
ACT.24.9	Bayuda batongo badaka na monɔkɔ momina momɔci, na bajima bo modi boa.
ACT.24.11	Okakokeleja, odi bojeba bo mbi nadoa a Yelusalema a bosakoa, masu monɔi oko domi-na-mabae pɛ. 
ACT.24.12	Baitana bo nasoa na moto mosoo, isa bo nalindaka bato a bona, nongo a tempelo, isa a sinagoge, isa a ngando. 
ACT.24.13	Na babwaniti bongameja nongo ngando jibalaka bo a mojɔ mombi. 
ACT.24.14	Mbi najimaka a boso bowɛ bo nasakoaka Njambe obasangwa’su oko na njea ebeaka bo Bobɔtɔ. Najimaka mijɔ misusu mia misɔnɔmɔ a Mibeko, na a mikanda mibatɔndɔi. 
ACT.24.15	Njingo embi ai Njambe edi oko njingo ebu, bo bapele na babe badi bongɔ a bogwa. 
ACT.24.16	A mojɔ momina, mbi nakɔkɔ na bingi bihole bisusu bo molema mombi motada na mojɔ, isa a boso boNjambe, isa a boso bobato. 
ACT.24.17	Ama mbi yeyoa bohali bianga binɛnɛ, nami doa oko a bokɔ bato balikota limbi monganji, na a bopa bipeeli. 
ACT.24.18	Bakina BaYuda ko baAsia batana mbi a tempelo, pɛpɛ nongo ekina ekia, pɛpɛ koko embamba ebato isa mogbomegbome. 
ACT.24.19	Isa bato bamina badi na mbi mokina mojɔ, babwani boma ya a boso bowɛ a bobala mojɔ momina. 
ACT.24.20	Pɛ mojɔ, kina bato baya badi jɔno bajebejae wɛ isa badumba mbi na mokina mojɔ mobe yana asamba mbi a likita libasuku. 
ACT.24.21	Isa modi oko mu, bo mbi nama, na nabekoa a tei ebu bo, Mbi nasambaka busa bu a mojɔ mobongɔ bobagwake.
ACT.24.22	Pelike ajebaka na bopele mɛnɛ mojɔ moejimeli emina. Oko boa yo asɔmbeja Paulo; abala bo, Kapitɛni Lusia akadoa, nadi bolena mojɔ mowɛ. 
ACT.24.23	Apa 
ACT.24.24	Yana anɔ makina masu, Pelike adoa na mwali onde Dulusila yona odaka MoYuda, na alomeja Paulo. Aka mwako motɔndɔ yo a mojɔ moejimeli ai Masiya Yesu. 
ACT.24.25	Yana alehaka yo a mojɔ mobodongo na bosangbindea na esambi ebodoa, Pelike adaka na bɔ. Abala na Paulo bo, Peta kɛ edɛye; ekina ndɔndɔ, nakaboloja njea, nadi bobea wɛ. 
ACT.24.26	Adaka koko na njingo bo Paulo amopɛ likonja. Oko boa amolomejaka mandɛli-mandɛli bo babalane. 
ACT.24.27	Bianga bibae bisia boa, na Pelukio Peseto asangoa na Pelike. Na Pelike akina Paulo oko a blɔkɔ, cina bo apalaka bo adae na gala epele a tei eBaYuda.
ACT.25.1	Peseto, abanga yo elomu ende, ayeyoa a Kaisalia oko masu masato pɛ, na akɛ a Yelusalema. 
ACT.25.2	Basuku banganga na basuku baBaYuda bamojebeja mojɔ moPaulo. 
ACT.25.3	Bamoleha na bamongɔɔnɔ bo abakɔe monganji mu—oko bo alome ndɔsɔ ePaulo bo adoe a Yelusalema, mojɔ bo basɛlingoa bo bamosee a njea bo bamowoe. 
ACT.25.4	Peseto ko asɔmbeja bo Paulo adi bodika a blɔkɔ a Kaisalia, na bo yo mɛnɛ adi bosɔmbɔ oho bokpa. 
ACT.25.5	Abala koko bo, Bopele bo bakina basuku banu bakɛe na mbi oho, bo bamejae mojɔ momoto omina, isa adi na mojɔ soti.
ACT.25.6	Ayeyoa na bu masu bomwambe isa domi a tei ebu, na asɔmbɔ koko a Kaisalia. Aboa busa, ada a mongbɛlɛngɔ moesambi, na aloma ndɔsɔ ePaulo. 
ACT.25.7	Yana adoa yo, BaYuda baya badonga a Yelusalema bamohika na balanga mijɔ minde mibe minɛnɛ. Endele ko, baibwana bongameja mijɔ mimina. 
ACT.25.8	Paulo abala bo asalongejae; abala bo, Mbi naisopa nongo mobeko moBaYuda, isa motempelo, isa moKaisala. 
ACT.25.9	Peseto ko apala bo asepejae BaYuda, na ahɔjɔ Paulo bo, Opalaka bokɛ a Yelusalema a bosamba na mbi a mojɔ mongando jimina? 
ACT.25.10	Paulo asɔmbeja bo, Mbi nami a boso bomongbɛlɛngɔ moesambi eKaisala; nabwani bosamba oko ya. Ojebaka na bopele mɛnɛ bo mbi naikɔ nongo bobe ai BaYuda. 
ACT.25.11	Isa nadi moto mobe, isa nakɔ mokina mojɔ mua mobwani na mokindo mobogwa, nitalona bogwa. Na isa ngando jibalaka bo a mojɔ mombi jidi oko bokosea pɛ, pɛpɛ nongo moto odi na kpaci a bopa mbi a mɔmɔ mabu. Mbi napalaka nasambe na Kaisala mɛnɛ. 
ACT.25.12	Peseto abala mojɔ momina na likita libajuji, na asɔmbeja Paulo bo, Opalaka bosamba na Kaisala; odi bokɛ oko ai Kaisala.
ACT.25.13	Anɔ makina masu, kumu Agulipa na Bɛlɛnike bamea a Kaisalia a bobɛjɛ Peseto njɛbɛ. 
ACT.25.14	Bayeyoa ena makina masu, na Peseto atɔndɔ kumu mojɔ moPaulo. Abala bo, Pelike akina momi omɔci ya a blɔkɔ. 
ACT.25.15	Yana adaka mbi a Yelusalema, basuku banganga na basuku baBaYuda bameja mojɔ monde, na bapala bo namodumbe. 
ACT.25.16	Mbi nabasɔmbeja bo BaLoma te badumbake moto oko yo apeta kini yɛyɛ bato baya bamokambaka, bo abwani bosalongeja a mijɔ mibalaka bo. 
ACT.25.17	Oko boa bahula na mbi ya, na mbi naimba nongo ekoka. Yana ahoa busa, nada a mongbɛlɛngɔ moesambi, na naloma ndɔsɔ emoto omina. 
ACT.25.18	Bakambi bande bama, na baimeja nongo mijɔ mibe milɛkɛ mbi. 
ACT.25.19	Baboma na nde oko kitɛ a mojɔ moejimeli ebu, na a mojɔ mookina moto kombe ende Yesu yona ogwa; Paulo ko abala bo adi oko mɔ. 
ACT.25.20	Adaka mbi na mokakwano a bokokeleja ngando jimina, namohɔjɔ isa apalaka akɛe a bosamba a mojɔ mongando jimina oho. 
ACT.25.21	Paulo ko angɔɔnɔ bo mojɔ monde mokɛe a esambi eKaisala. Oko boa mbi napa monɔkɔ bo bamobanee ya, bo namolome ai Kaisala. 
ACT.25.22	Agulipa abala na Peseto bo, Mbi nadi na posa bo nake moto omina mbi mɛnɛ. Peseto asɔmbeja bo, Odi bomoka puma.
ACT.25.23	Yana ahoa busa, Agulipa na Bɛlɛnike badoa na ekumu enɛnɛ, na bakwea a ndako eesambi na bakapitɛni, na basuku bangando pongono. Peseto apa monɔkɔ bo badoe na Paulo. 
ACT.25.24	Peseto abala bo, Kumu Agulipa, na no bami basusu baya batitani na su ya, anjani moto yo. BaYuda banɛnɛ bangɔɔnɔ mbi a mojɔ monde, oho Yelusalema na ya pongono, na bahekoa bo ebɔngiti bo ahele. 
ACT.25.25	Mbi ko nanɛ bo aikɔ nongo mojɔ mua mobwani na mokindo mobogwa. Iyo mɛnɛ ko apala bo akɛe ai Kaisala, na mbi najima bo namolome. 
ACT.25.26	Endele ko, naditi na mojɔ mosoti a bosɔnea kumu ombi. Oko boa namobei ya a boso bonu, na boso bowɛ kumu Agulipa, na njingo bo bokamokokeleja, bodae na mokina mojɔ a bosɔnɔ. 
ACT.25.27	Mojɔ bo, nalɛkɛ bo bokaloma moto oblɔkɔ ngasa, pɛ botɔndɔ mojɔ monde, etabɔngɔ nongo mweka.
ACT.26.1	Agulipa abala na Paulo bo, Obwani botata tati ewɛ edɛye. Paulo animoja ebɔ, na atata na bikenge bi. 
ACT.26.2	Kumu Agulipa, mbi nadi na sepi busa bu, bo nasalongejae a boso bowɛ a ngando jisusu jibalaka BaYuda a mojɔ mombi. 
ACT.26.3	Wɛ olandoa na bikɔmɛli na mijɔ miBaYuda. Oko boa nangɔɔnɔkɔ wɛ bo otangwa bohokea mbi. 
ACT.26.4	BaYuda basusu bajebaka moda mombi, donga oko a bwɛngɛ bombi, a likota limbi mɛnɛ, na a Yelusalema. 
ACT.26.5	Bakajima bo babale, bajeba eyou bo mbi nadaka moto oBaPalusi, baya banɔi na bingi a mojɔ moMibeko misu. 
ACT.26.6	Mbi nadi ya edɛye a esambi a mojɔ monjingo esako ekinea Njambe batata basu. 
ACT.26.7	Mbota jisu domi-na-jibae bakɔmɛkɛ Njambe na bulu na moi, oko na njingo bo basangoe sako emina. Ee kumu, BaYuda badi na mbi mojɔ oko na cina enjingo emina. 
ACT.26.8	Okina onu abwaniti bojima bo Njambe angɔjɔkɔ bagwake mojɔ moye?
ACT.26.9	Mbi mɛnɛ najima ehele bo nakɔe mijɔ minɛnɛ oko na lisoki a kombe eYesu oNasaleta. 
ACT.26.10	Nakɔ boa a Yelusalema. Nasa bato baMasiya banɛnɛ a blɔkɔ, oko na kpaci ebasuku banganga. Na yana abawa bo, mbi najima mojɔ momina pongono. 
ACT.26.11	Nabadingoja bihole binɛnɛ a sinagoge jisusu; nakenga koko na bopipo bo basambojae Njambe na bibaeli bibu. Nabanɔngeja oko a ngando jitongo bohali, cina ekɛlɛ embi enɛnɛ ai bo.
ACT.26.12	Oko boa nakɛ a Damaseke na kpaci ebasuku banganga, oko a mojɔ momina. 
ACT.26.13	Ee kumu ombi, yana adaka mbi a njea a ehole emidi, nanɛ bohu bonɛnɛ boDiko bua bonɔ modika-busa na bolailai. Bongɛngɛ a mɔngɔ mambi masusu, na bato baya badalaka na mbi a njea. 
ACT.26.14	Iso basusu bokwa a kpɔtɔ, na mbi naka monɔkɔ mokabale na mbi a LiEbele bo, Saula, Saula, onɔngejaka mbi mojɔ moye? Okalakimea na mosongo ôbena. 
ACT.26.15	Mbi nasɔmbeja bo, Kumu, wɛ nda? Kumu abala bo, Mbi nadi Yesu, na wɛ onɔngejaka oko mbi. 
ACT.26.16	Angɔ ko; ima mema. Mbi nadoi ai wɛ, bo nahɔe wɛ mokɔmɛli na motati ongando jini wɛ na jîneja mbi wɛ ngɔngɔ. 
ACT.26.17	Mbi nâheleja wɛ ai bato bawɛ na ai bapakano, na nalomaka wɛ oko ai ho 
ACT.26.18	a bodipoa miso mabu, bo badonge a modidi, a bomana a bohu, bo bakine ngulu eSatana a bodoa ai Njambe, a bosɔ boyɛ bojibe jibu cina eejimeli ai mbi, na a bosɔ lisango a tei ebasɛnɔke. 
ACT.26.19	Oko boa, kumu Agulipa, mbi nailona bosuma mojɔ moDiko monɛ mbi. 
ACT.26.20	Natɔndɔ bato baDamaseke, na a Yelusalema, na a makota masusu maYuda, na natɔndɔ koko bapakano bo bajase dosa na bahekoe ai Njambe, na bo bangamejae bohekoa hobu oko na bikɔmɛli bipele. 
ACT.26.21	BaYuda bapea mbi a tempelo, na bameka boweja mbi oko a mojɔ momina. 
ACT.26.22	Njambe ko akɔmeja mbi masu masusu oko a busa bu; na nami ya a botondɔ bato bakɛkɛ na bato banɛnɛnɛ ngando jibala Mose na batɔndɔi bo jidi bokwa ngɔngɔ, pɛpɛ mojɔ motongo; 
ACT.26.23	oko bo Masiya abwani bodingoa, bo angɔe boso a tei ebagwake, na bo atɔndɔe mwako mobohu ai bato basu na a makota matongo.
ACT.26.24	Abalaka yo boa bo asalongejae, Peseto abekoa bo, Paulo, odi na lilale! Mijɔ minɛnɛ mikoa wɛ milabojaka wɛ oko bolaboja. 
ACT.26.25	Paulo asɔmbeja bo, Peseto oekumu enɛnɛ; mbi naditi nongo na lilale. Mijɔ mibalaka mbi midi soti mɛnɛ, te nongo ebalabala. 
ACT.26.26	Kumu Agulipa ajebaka ngando jimina, na mbi nabalaka na nde a bohu. Ngando jimina jiikɔmɔ a libombi na mbi nalɛkɛ bo ajebaka jisusu. 
ACT.26.27	Kumu Agulipa, ojimaka batɔndɔi? Mbi najebaka bo ojimaka. 
ACT.26.28	Agulipa abala na Paulo bo, Edikai mweka pɛ bo ohekojae mbi moto oMasiya! 
ACT.26.29	Paulo asɔmbeja bo, Mbi nangaka Njambe bo, isa edɛye isa ngɔngɔ, bato basusu baya bakaka mbi busa bu badae o adi mbi, na wɛ mɛnɛ pongono,—te na minyɔlɔ mi ko! 
ACT.26.30	Kumu Agulipa angɔ, na 
ACT.26.31	Ibo babalana bo, Moto omina aikɔ nongo mojɔ mua mobwani na mokindo mobogwa isa na blɔkɔ. 
ACT.26.32	Na Agulipa abala na Peseto bo, Eipeta da bo apalaka asambe na Kaisala, ka moto omina abwani bocingoama.
ACT.27.1	Yana ajima ’bo bo botambe a masua a bokɛ a Italia, bakina Paulo na bato batongo bablɔkɔ a mɔmɔ maJulio, kapitɛni okompani eAuguseto. 
ACT.27.2	Atamba so a masua maAdalamite, bokɛ oko na njingo ebosɛmɛ a ngando jia jidaka a dɔngɔ diAsia. Alisataluko, moto oTɛsalɔnike, ngando eMakedonia, apaka so. 
ACT.27.3	Ahoa busa, bosɛmɛ a Sidonia. Julio akɔ Paulo monganji, na ajima bo boduboe ai bina’nde bo bamokɔmejae. 
ACT.27.4	Angɔ so ena, bonɔ a dɔngɔ ditongo dimosanga kombe Kupulio, mojɔ bo pwea edongaka a dɔngɔ dikɛkɛ so. 
ACT.27.5	Aleka so madiba-mamukwa a dɔngɔ diKilikia na Pampulia, bomea a ngando kombe Mula, a ngunda eLukio. 
ACT.27.6	Kapitɛni obasoda atana masua maAlesandalia a ngando emina maya makɛkɛ a Italia, na atambeja so a masua mamina. 
ACT.27.7	Bodala bopɛtɛ-bopɛtɛ makina masu, na bomea a Kinido oko na kpɔkɔsɔ. Pwea esɔmbeja so oko bosɔmbeja a esika emina, na bonɔ sangɔngɔ jiKulete a dɔngɔ diSalamona. 
ACT.27.8	Bonɔ njea emina oko na kpɔkɔsɔ, na bosɛmɛ a ekina esika yena edi na kombe Mbongu Jipele, hulelu na ngando kombe Lasea.
ACT.27.9	Masɔ manɔ boa manɛnɛ. Ehole ebikia esia, na mɔngɔ momadiba-mamukwa modaka na njupi. A mojɔ momina, Paulo aleha bato bo, 
ACT.27.10	Ino bami, mbi nanɛkɛ bo mɔngɔ mu modi bodaloa. Iso bodi bopa njupi enɛnɛ, te nongo a mojɔ momasua na leka pɛ, oko a mojɔ mosu bɛnɛ koko. 
ACT.27.11	Kapitɛni obasoda ko apala bohokea oko kapitɛni omasua, na moswa ’masua, pɛ bohokea mojɔ mobala Paulo. 
ACT.27.12	Mbongu emina eidaka epele a boyeyoa ena a edidi epio. Oko boa bato banɛnɛ bajima bo bongɔe ena, na njingo ebomea a Poinike, ngando eKulete, a boyeyoa ena a edidi epio; mojɔ bo mbongu emina eyɛyɛ 
ACT.27.13	Ekina pwea eyɛmbu edonga a dɔngɔ disudo. Oko boa balɛ bo mɔngɔ mobu modi bobɔngɔ. Bangɔjɔ longo, na banɔ a dɔngɔ diKulete, hulelu mɛnɛ na mosanga. 
ACT.27.14	Ngɔngɔ mweka ko, mopomba monɛnɛ modoa; kombe emopomba momina Yulukulu. 
ACT.27.15	Boihɔnɔ bonɔ a njea esu, mojɔ bo masna mabasoa na pwea oko bobasoa. A mojɔ momina, boihɔnɔ bokɔ eka, na bolindama boa. 
ACT.27.16	Bonɔ a dɔngɔ dimokina mosanga mokɛkɛ, kombe Kauda. Bokɔ elomu epipo mɛnɛ a boheleja ebei emasua. 
ACT.27.17	Boengɔjɔ na boekweja a tei emasua. Ngɔngɔ jimina, banɔjɔ singa cina emasua a bodinga masua. Badaka na bɔ bo basaka bakama a jɛlɔ jiSaluti. A mojɔ momina, basoloja bisenja bimasua, na bolindama oko bolindama. 
ACT.27.18	Yana ahoa busa, bojengajengaka na mopomba, na babanga bodumba leka lotombaka masua a madiba. 
ACT.27.19	Anɔ koko masu mabae, batomba leka lomasua na mɔmɔ mabu bɛnɛ, na balodumba a madiba. 
ACT.27.20	Bodaka masu manɛnɛ, pɛ bonɛ nongo modika-busa isa njɔtɔ. Mopomba modaka mopipo mɛnɛ, na boidaka na njingo ebohela.
ACT.27.21	Badaka masu manɛnɛ pɛ boyaka eka. A mojɔ momina, Paulo angɔ a tei ebu, na abala na bu bo, lno bami; akɔki no hokea mhi, na akɔki no yeyoa a Kulete, ka bopiti nongo njupi, na leka lonamiti boa. 
ACT.27.22	Edɛye ko mbi nalehaka no ho otitejaeni milema minu, mojɔ bo ôhelani no basusu. Masua ko madi bogwa. 
ACT.27.23	Mbi nadi moto oNjambe. Namokɔmɛkɛ, na obwɛnji onde amai hulelu na mbi na bulu bu. 
ACT.27.24	Abali na mbi bo, Paulo, yɛ bobanga! Wɛ odi bo’ma a boso boKaisala. Na hokea; Njambe api wɛ bato basusu baya badi na wɛ a masua. 
ACT.27.25	Ino bami, titejani milema minu, mojɔ bo mbi nadi na ejimeli ai Njambe bo mojɔ mobali yo na mbi modi boda oko boa. 
ACT.27.26	Endele ko, bodi bobakama a mokina mosanga.
ACT.27.27	Iso bojengajengaka boa a madiba-mamukwa maAdalia. A busa bodomi-na-inɛi ko, oko na bulu tei, bato bamasua badaka na bolɛ bo bobatei na ekina esika. 
ACT.27.28	Adumba bo pɔndɔ, banɛ bo madiba madaka na ndinda, mabɔkɔ domi-na-matano. 
ACT.27.29	Badaka na bɔ isa bodi bobakama a matai. Oko boa badumba longo jinɛi a madiba a mbolo engɔngɔ, oko na posa bo busa bohoe. 
ACT.27.30	Basali bamasua ko bameka bocia masua. Basoloja ebei a madiba na mokalo bo bapalaka batitejae longo a mbolo eboso. 
ACT.27.31	Paulo ko abala na kapitɛni obasoda, na basoda pongono bo, Bato bamina bamiti da a masua, ino otahelani nongo. 
ACT.27.32	Oko boa basoda balena mikpulu bo ebei ekwɛ nase.
ACT.27.33	Yana abenga busa bohoa, Paulo angɔɔnɔ bato basusu bo bayake dia. Abala bo, Ombakani edɛye na mokakwano masu domi-na-manɛi, pɛpɛ dia, pɛ boyaka nongo eka. 
ACT.27.34	Mbi nangɔɔnɔkɔ no bo oyakeni dikina dia edɛye a bopa no ngulu; mojɔ bo pɛpɛ nongo moswe momɔci momelo minu modi bogwa. 
ACT.27.35	Ama yo bala boa, ami tomba oko molɛmbɛ, asakoa Njambe a boso bobu basusu, abuka molɛmbɛ na abanga boyaka. 
ACT.27.36	Oko boa milema mibu basusu mitita, na bayaka koko dia. 
ACT.27.37	Bodaka a masua bato mikama mibae na domi-sambo na bato basamano. 
ACT.27.38	Yana aseja bo boyaka bopele, badumba ndongo a madiba-mamukwa a bohahaneja masua.
ACT.27.39	Yana ahoa husa haimbetea nongo ngondo. Banɛ ko likina libɔngu na eboma epele, na bajima bo bameke bosɛmeja masua a esika emina. 
ACT.27.40	Bacingoa singa jilongo, na bajikina a madiba-mamukwa. Bakanda koko minyɔlɔ miyenda, bangɔjɔ esenja enɛnɛ emasua a mojɔ mopwea, na babenga mbongu. 
ACT.27.41	Bamea ko a ekina esika yena eidaka na mbɛngɛ, na masua mabakama oko bobakama. Mbolo eboso ebakama, na mbolo engɔngɔ ebanga bobukea a mojɔ momula mopipo. 
ACT.27.42	Basoda badaka na mokano bo bawoe bato bablɔkɔ, bo batasadumba a madiba a bocia. 
ACT.27.43	Kapitɛni obasoda ko adaka na posa bo abanee Paulo bopele, na aijima mojɔ momina. Apa monɔkɔ bo baya bajebaka madiba basadumbe a madiba boso, bo babenge ngondo, 
ACT.27.44	na bo bato batongo bapee mabaya isa leka lotongo lomasua. Bakɔ boa, bato basusu bahela, na bamea a ngondo.
ACT.28.1	Apa so njupi boa, boka bo mosanga momina modi na kombe Melita. 
ACT.28.2	Bato bangando babonjea so na bopele mɛnɛ. Batokana mosa monɛnɛ, na basɔ so bopele, mojɔ bo mbua abanga bokwa, na pio edaka enɛnɛ. 
ACT.28.3	Paulo andoa kata enjɛlɛ, na ajibakea a mosa. Njɔ ko amana a mojɔ mopeye emosa, na akoma ebɔ ende. 
ACT.28.4	Yana anɛ bato bangando njɔ acingi a ebɔ ePaulo, babalana a tei ebu bo, Moto yoyo adi mowoi soti. Aheli a madiba; Iyo ko yona osambejaka ajimiti bo ahele. 
ACT.28.5	Paulo ko ahɛhɛ ebɔ ende, na njɔ akwa ta mosa; yo mɛnɛ aika nongo epeko. 
ACT.28.6	Ibo ko bamonja, mojɔ bo badingaka bo mokuku monde modi boBaala, isa bo adi bokwa gbu, oko mogo. Ba’mba ekoka, na banɛ bo aditi nongo na epeko. A mojɔ momina balɛ mokina mojɔ motongo, na babala bo adi okina njambe.
ACT.28.7	Kumu omosanga, kombe ende Pubulio, asɔ so bopele, na akɔ so monganji masu masato. Gbie jinde jidaka hulelu na esika emina. 
ACT.28.8	Sange ’Pubulio adaka asambi na yogo emipulo, na Paulo akɛ bo amonje; anga Njambe, amobakea mɔmɔ, na amoheleja a yogo ende. 
ACT.28.9	Ama yo kɔ boa, bato batongo bamosanga baya badaka na bego, ba’mi doa oko ai yo, na bahela a bego bibu. 
ACT.28.10	Basepa na su bou mɛnɛ, na yana atamba so a masua, bapa so leka lua lotakaka na su.
ACT.28.11	Boyeyoa ena songe basato. Ngɔngɔ jimina, botamba a masua maAlesandalia maya mamayeyoa a mosanga edidi esusu epio. Kombe emasua edaka Mapasa Bami. 
ACT.28.12	Bosɛmɛ a Sulakusa, na bohwɛ ena masu masato. 
ACT.28.13	Bongɔ ena na bolekela a Legio. Ahoa koko busa, pwea edonga a sudo. Bodala koko, na bomea a Puteoli na masu mabae. 
ACT.28.14	Botana bato baDenga a ngando emina baya bangɔɔnɔ so bo boyeyoe na bu masu sambo. Bongɔ ena na bobenga Loma. 
ACT.28.15	Bato baDenga oho, yana aka ho mwako mosu, badoa bo balenoane so a Jando eApio, na a Ndako Jisato jiBakɛndɛli. 
ACT.28.16	Paulo, yana abanɛ yo, asakoa Njambe, na apingeja molema monde. Amea so a Loma, bajima bo Paulo adae a ekina ndako na soda omɔci a bomobanea.
ACT.28.17	Yana anɔ masu masato, Paulo abolea basuku baBaYuda. Yana atitana bo, Paulo abala na bu bo, Baninga, mbi naisopa nongo mobeko mobato isa mobasangwa’su. Bapeani ko a Yelusalema, na bapani a mɔmɔ maBaLoma. 
ACT.28.18	Bakokeleja mojɔ mombi, na bapala bo bacingoe mbi, cina bo bainɛ nongo mojɔ na mbi mua mobwana na mokindo mobogwa. 
ACT.28.19	BaYuda ko baijima. A mojɔ momina mbi nainɛ ekina njea etongo, oko bo nadoe a esambi eKaisala. Mbi ko nitadumbaka bato bahkota limbi mɛnɛ a mojɔ momina. 
ACT.28.20	Oko boa napalaki bonɛnɛ na nu, bo nabale na nu mojɔ momina; cina bo nadi a monyɔlɔ mu oko a mojɔ monjingo eYisalaele. 
ACT.28.21	Ibo bamo-sɔmbeja bo, Iso bositi mikanda miYuda a mojɔ mowɛ, na pɛpɛ nongo moto osu odoi ya a botɔndɔ so, isa a bobala mokina mojɔ mobe mokɔ wɛ. 
ACT.28.22	Iso ko bopalaka bo otɔndɔe so mijɔ milɛkɛ wɛ. Bojebaka bo bato balonaka njea eejimeli ye a bisika bisusu.
ACT.28.23	Bahɔ bokina busa, na bato badoa banɛnɛ a ndako ePaulo. Iyo abanga bobakoja ehuma, na ahakoja oko a ehole emɔkɔ. Abatɔndɔ mwako moBokumu boNjambe. Abaleha na Mibeko miMose na mikanda mibatɔndɔi, na akenga bohekoja milema mihu ai Yesu. 
ACT.28.24	Bakina babu bajima mijɔ mibala yo; batongo ko baijima. 
ACT.28.25	Oko boa baidaka na molema momɔci, na bayana boa. Paulo ko abala na bu ekenge ye; Mwembo Mosɛnɔke mobala na basangwa’su na soti na monɔkɔ momotɔndɔi Yisaya bo,
ACT.28.26	Kɛ ai bata ba; bala bo,
ACT.28.26	Ô’kani na matoi soti, otacingeani ko;
ACT.28.26	Ônjani na miso soti, otanɛni ko.
ACT.28.27	Mojɔ bo milema mibato ba midi mipipo;
ACT.28.27	Matoi mabu madi na bohoka,
ACT.28.27	Na hadipi miso mabu,
ACT.28.27	Bo batanɛ na miso, na bata’ka na matoi,
ACT.28.27	Bo batacingea a milema mibu,
ACT.28.27	Basaka hekoa ai mbi bo nababelejae.
ACT.28.28	Jebani oko bo, boheleja bu boNjambe bolomami ai bapakano; ibo badi bohokea. 
ACT.28.29	Ama yo bala boa, BaYuda ba’mi nangana bonangana na kitɛ enɛnɛ.
ACT.28.30	Paulo ahwɛ a ndako emina hianga bisusu bibae, na asɔkɔ bato basusu baya badoaka ai yo. 
ACT.28.31	Atɔndɔkɔ mwako moBokumu boNjambe, akojaka ngando jiKumu Yesu Masiya na eci enɛnɛ, pɛpɛ nongo moto omosia.
ROM.1.1	Mbi Paulo nadi mobuli oYesu Masiya. Nabeama bo nadae obwɛnji; nahɛngɛmɛ a mojɔ moMwako Mopele moNjambe 
ROM.1.2	mua modikaneja yo eyou na hatɔndɔi bande a Misɔnɔ Misɛnɔke, 
ROM.1.3	oko mwako moMwana’nde yona odaka mwana ’Dawidi a njeamokuku. 
ROM.1.4	Iyo ko akuma o Mwana ’Njambe na ndangasa a njea eMwembo mobosɛnɔ, yana angɔ yo a tei ebagwake. 
ROM.1.5	Iso bosɔ monganji na elomu ebabwɛnji oko ai yo, bo bohekojae makota masusu a lisuma hejimeli a mojɔ mokombe ende. 
ROM.1.6	Ino koko obeamani bo odaeni bato baYesu Masiya.
ROM.1.7	Njɛbɛ ai no basusu oho Loma baya basɔ epaeli eNjambe, na babeama bo badae basɛnɔke. Yɛ monganji na bowi boNjambe Sangwa’su na Kumu Yesu Masiya bodae ai no.
ROM.1.8	Mojɔ moboso; nasakoaka Njambe ombi na Yesu Masiya a mojɔ monu basusu, cina bo gala eejimeli enu etundaka a ngondo esusu. 
ROM.1.9	Mbi nakɔmɛkɛ Njambe na mwembo mombi a elomu eMwako Mopele moMwana’nde, na yo adi motati ombi bo nalangaka kombe jinu a ma’nga mambi bihole bisusu. 
ROM.1.10	Nangɔɔnɔkɔ Njambe bo nabolojae njea ekina ehole epele a bodoa ai no, isa bolulea bonde bodi boa. 
ROM.1.11	Mojɔ bo nadi na posa a bo’nɛnɛ na nu, bo napɛ no ekina epeeli emwembo a bombilimeja no. 
ROM.1.12	Nakada a tei enu bodi bopingejana, mbi a mojɔ moejimeli enu, ino a mojɔ moejimeli embi. 
ROM.1.13	Baninga, napalaka najebejae no bo nadaka na mokano mobodoa oho ai no bihole binɛnɛ, bo nadae na likina lituna a tei enu o adi mbi na lituna a makota matongo; nanɛkini ko njea. 
ROM.1.14	Nadi na nongo ai BaEla na ai bapakano pongono, ai bato babowɛi na ai bato balibumi pongono. 
ROM.1.15	A mojɔ momina, nadi na posa bo natɔndɔe Mwako Mopele ai no pongono baya badi a Loma. 
ROM.1.16	Mbi naditi nongo na sɔni a mojɔ moMwako Mopele, mojɔ bo modi ngulu eNjambe a boheleja moto na moto yona ojimaka, MoYuda boso, na MoEla pongono. 
ROM.1.17	Bodongo boNjambe boboloi a tei eMwako Mopele, banga oko na ejimeli, suka oko na ejimeli, o adi mosɔnɔ bo, Moto obodongo ahela oko a mojɔ moejimeli.
ROM.1.18	Njambe aneja kɛlɛ ende, na edonga oho Diko a mojɔ mobosɛtɔ na bobe bobato, mojɔ bo bobe bobu bobindanejaka Soti. 
ROM.1.19	Mojɔ bo ejebeli eNjambe edi bohu a miso mabu; Njambe yo mɛnɛ abaneja. 
ROM.1.20	Leka lokɔ yo oko a bobanga bongondo lobolojaka ai so mijɔ minde mibombamake, na ngulu ende yena etasia, na bonjambe bonde. Oko boa bapeliti nongo mokalo. 
ROM.1.21	Ibo ko, yana ajeba bo Njambe, baimokumeja o Njambe, na baimosakoa. Bahekoa a ngando jingasangasa, na milema mibu miyebe mihinda oko bohinda. 
ROM.1.22	Basakumeja na bowɛi bobu, na bakindoa oko bigegele. 
ROM.1.23	Basɔmbɔtɔnɔ ekumu eNjambe yona oditi nongo na bogwa, na bilimo bimoto obogwa, na mbulu, na tito, na mboa babolanda.
ROM.1.24	A mojɔ momina, Njambe abakinea a bosɛtɔ bomilema mibu bɛnɛ, bo basambojae mikuku mibu a tei ebu bɛnɛ. 
ROM.1.25	Mojɔ bo, balona Soti eNjambe a bojima mojɔ mobokosea; basakoa na bakɔmɛ leka lokɔ Moyoeli, te nongo yo mɛnɛ, yona odi na bojongoa oko na bosusu. 
ROM.1.26	A mojɔ momina Njambe abakinea a posa jibosambolu. Bali babu bakina elomu yena ebwana na mikuku mibu a mojɔ mongando jia jibɔngiti na mokuku. 
ROM.1.27	Bami koko boa—bakina mojɔ momomi na mwali, na bangoa na posa oko ai bami; na bakɔ mijɔ mibosambolu, bami na bami, na basɔ mokindo mua mobwana na bobe bobu a mikuku mibu bɛnɛ.
ROM.1.28	Balɛ bo babwani bosɛtoja Njambe; oko boa Njambe abakina o babuli bamilema mibu mibokosea, bo badae na bikɔmɛli bia bibɔngiti. 
ROM.1.29	Baluma na bobe tungu jisusu, na bosɛtɔ, na mbengea, na libwano; likaka oko botɔ, na bowa, na miano, na epulu, na lisoki, na malɔngi. 
ROM.1.30	Bato baminɔkɔ mibe, baloni baNjambe, bato babiloli, bato bajala na egbo; balɛkɛ oko mijɔ mibe pɛ, na bapeliti lisuma ai baboti babu, 
ROM.1.31	pɛpɛ bocingea, pɛpɛ lisuma a mibeko, pɛ epaeli, pɛ nongo wa. 
ROM.1.32	Bajebaka mobeko moNjambe bo baya badi na bikɔmɛli bimina babwani oko na bogwa; endele ko, bakɔkɔ ngando jimina bo bɛnɛ, na basepanaka na bato baya badi na bikɔmɛli bimina.
ROM.2.1	Oko boa opeliti mokalo, wɛ moto yona osambejaka otongo.
ROM.2.1	Mojɔ bo okasambeja moto otongo, osadumbaka wɛ mɛnɛ, cina bo, wɛ yona osambejaka okɔkɔ ngando jimina wɛ mɛnɛ. 
ROM.2.2	Iso bojebaka bo bato bakakɔ ngando jimina, Njambe abasambejaka na soti mɛnɛ. 
ROM.2.3	Wɛ moto yona osambejaka bato baya bakɔkɔ ngando jimina, na okɔkɔ boa wɛ mɛnɛ, odingaka bo odi bocia esambi eNjambe? 
ROM.2.4	Isa osɛtojaka monganji monde monɛnɛ, na lingbangba linde, na yongi ende? Otajebaka bo monganji moNjambe mobeaka wɛ a bohekoja molema? 
ROM.2.5	Esambi eNjambe esoti êboloa a busa bokɛnjɔ, na wɛ ohɛjɛkɛ na ohɛngɛkɛ kɛnjɔ ai wɛ mɛnɛ a busa bomina, cina ebaso ewɛ, na molema mowɛ mua mopeliti nongo dosa. 
ROM.2.6	Mojɔ bo yo adi bokaba ai moto na moto libondo lia libwani na bikɔmɛli binde; 
ROM.2.7	adi bopa bomɔ bua bodi na bosusu ai bato baya badi na lingbangba a bikɔmɛli bipele, baya badukaka ekumu, na lisuma, na bomɔ bua bodi na bosusu. 
ROM.2.8	Bato ko baya badi na miano, baya balonaka Soti na basumaka oko bobe, badi bonɛ kɛnjɔ na likundu. 
ROM.2.9	Moto na moto yona okɔkɔ bobɛ adi bonɛ jɔɔlɔ na molɔbɔ, MoYuda boso na MoEla pongono. 
ROM.2.10	Ekumu ko, na sepi, na bowi jihɛngɛmɛ ai moto na moto yona okɔkɔ bopele, MoYuda boso na MoEla pongono. 
ROM.2.11	Mojɔ bo bato basusu badi amɛci a boso boNjambe. 
ROM.2.12	Bato basusu baya bapeliti Mibeko na bakɔkɔ bobe, bâgwa koko boa, pɛpɛ Mibeko. Bato ko baya badi na Mibeko, na bakɔkɔ bobe, bâsamba oko na Mibeko. 
ROM.2.13	Mojɔ bo balongaka a miso maNjambe, te nongo baya bakaka Mibeko, oko baya basumaka Mibeko. 
ROM.2.14	Bapakano bapeliti Mibeko; endele ko bakɔkɔ ngando jibekeaka Mibeko na bolɛ bobu bɛnɛ; oko boa, nongo adi bo pɛ Mibeko, badi na Mibeko a tei ebu. 
ROM.2.15	Mojɔ momina monejaka so bo ngando jibekeaka Mibeko iisɔnɔmɔ a milema mibu. Bolɛ bobu bodi koko motati; na malɛ mabu mabadumbaka isa mabalongejaka. 
ROM.2.16	Mojɔ mu modabi bohu a busa bosambejabí Njambe mijɔ mibombamake mibato, oko na Masiya Yesu; mwako mombi modi oko boa.
ROM.2.17	Wɛ yona obalaka bo odi MoYuda, ejimeli ewɛ edi oko a Mibeko, na osakumejaka a mojɔ moNjambe. 
ROM.2.18	Ojebaka bolulea bonde, na obɔkɔ ngando jipele, mojɔ bo ohokea hokoja boMibeko. 
ROM.2.19	Ojimaka na soti bo obwani boneja njea ai bato baya bagwa miso, na bo odi bohu ai baya badi a modidi, 
ROM.2.20	molehi ai balaboake, na mokoja obana, mojɔ bo obolojai mokuku moejebeli na Soti a tei eMibeko. 
ROM.2.21	Oko boa, wɛ yona okojaka batongo, otasakoja wɛ mɛnɛ? Okatɔndɔ mwako, olembaka bato bo bata’ba; wɛ mɛnɛ ko oditi na liba? 
ROM.2.22	Wɛ yona olembaka bato bo bata’ngɛ bɔɔli, ongɛkɛ bɔɔli wɛ mɛnɛ? Wɛ yona olonaka bilimo, opunjaka tempelo? 
ROM.2.23	Wɛ yona osakumejaka a mojɔ moMibeko, asopaka wɛ Mibeko, otasambojaka Njambe? 
ROM.2.24	Mojɔ bo mosɔnɔmɔ bo,
ROM.2.24	Kombe eNjambe esamboi a tei ebapakano a mojɔ monu.
ROM.2.25	Isa osumaka Mibeko, bolena boganda bodi na cina soti. Isa ko osopaka Mibeko, bolena bowɛ boganda bodi oko ngasa mɛnɛ. 
ROM.2.26	Oko boa isa Mwea asumaka bokoja boMibeko, yo atabwana na wɛ molenake, nongo adi yo oko Mwea? 
ROM.2.27	Oko boa baya bapeliti embete ebolena ganda a mikuku, na basumaka Mibeko, badi bodumba no baya badi na mokanda moMibeko, na bolena boganda, na basopaka Mibeko. 
ROM.2.28	Odi MoYuda, te yona odi na embete eMoYuda a mokuku; bolena boganda bosoti bocingiti na mokuku, na boditi mojɔ mosokolu. 
ROM.2.29	Moto adi MoYuda, isa adi MoYuda a tei; bolena boganda bosoti bodi mojɔ momolema na momwembo, te nongo momokuku; bodi a mojɔ moesako eNjambe te a mojɔ momoto.
ROM.3.1	Oko boa MoYuda adi boso bobato batongo? Bolena boganda bodi na cina? Ee, bou mɛnɛ. 
ROM.3.2	Mojɔ moboso modi oko mu; Njambe abapa Misɔnɔ a mojɔ mobobanea. 
ROM.3.3	Isa bakina babu baijima, sako eNjambe edi bokputoa a mojɔ mokitɛ ebu? 
ROM.3.4	Pɛpɛ nongo mweka! Nongo adi bato basusu bakosei, Njambe atakputoja ebaeli ende; mojɔ bo mosɔnɔmɔ bo,
ROM.3.4	Bo olonge na bibaeli biwɛ,
ROM.3.4	Na ogbokejae yana asambaka wɛ.
ROM.3.5	Bobe bosu bonejaka bodongo boNjambe a bohu. Oko boa, Njambe akakɛnjɔ na su, bodi bobala bo alongiti? (Nabalaka na monɔkɔ momoto.) 
ROM.3.6	Pɛpɛ nongo mweka! Ekada boa, Njambe adi bosambeja ngondo o bo? 
ROM.3.7	Na isa Soti eNjambe eboloaka a bohu a mojɔ mobokosea bombi, na ekumu ende ehɛkɛ boa, nadi bosamba o moto mobe mojɔ moye? 
ROM.3.8	Ekada boa, bobwaniti bokɔ bobe bo bopele boboloe? Mojɔ bo bakina bato badɔkɔ so, na batɔndɔkɔ na bokosea bo so bobalaka boa. Bato bamina babwani bodumbama soti.
ROM.3.9	Oko boa nde? Iso BaYuda bodi na Iikina lilonga? Pɛpɛ nongo mweka! Mojɔ bo bonejai boso bo bato basusu boya badi a libuli libobe, BaYuda na BaEla pongono. 
ROM.3.10	Mosɔnɔmɔ koko bo,
ROM.3.10	Moto obodongo aditi, pɛpɛ nongo omɔci.
ROM.3.11	Pɛpɛ nongo moto ocingeaka;
ROM.3.11	Pɛpɛ nongo moto odukaka Njambe.
ROM.3.12	Bato basusu bapengoi; balaboi kanga basusu mɛnɛ na molema momɔci.
ROM.3.12	Pɛpɛ nongo moto okɔkɔ bopele, pɛpɛ nongo omɔci.
ROM.3.13	Bikoolo bibu bidi oko esɛmɔ yena edi bwase; Biemi bibu bidi oko na bokosea.
ROM.3.13	Ngɛngɛ elibate edi cina jibiposo biminɔkɔ mibu.
ROM.3.14	Minɔkɔ mibu milutni na masingi na biloli.
ROM.3.15	Bapotaka mbango a bosopa makia.
ROM.3.16	Mɔlɛ mabu madi oko bowa na bobeja.
ROM.3.17	Batajebaka nongo njea ebowi.
ROM.3.18	Miso mabu matabangaka nongo Njambe.
ROM.3.19	Bojebaka bo bikenge bibalaka Mibeko bidi oko a mojɔ mobato baya badi cina jiMibeko. Oko boa pɛpɛ nongo monɔkɔ modi bosalongeja, na ngondo esusu edi bojima kpaci eNjambe a bosambeja. 
ROM.3.20	Mojɔ bo pɛpɛ nongo moto odi bolonga a miso mande cina ebilomu biMibeko; Mibeko mipaka oko ejebeli ebobe.
ROM.3.21	Edɛye ko bodongo boNjambe boboloi na njea etongo, te nongo na Mibeko. Endele ko, Mibeko na batɔndɔi badi batati babodongo boNjambe, 
ROM.3.22	oko bodongo boNjambe ai bato basusu baya baji-maka, na cina eejimeli ai Yesu Masiya. Bato basusu badi amɛci, 
ROM.3.23	mojɔ bo bato basusu mɛnɛ bakɔ bobe; pɛpɛ nongo moto omɔci omea a mwɛngi moekumu eNjambe. 
ROM.3.24	Balongaka ko na monganji moNjambe o epeeli, a mojɔ molisiko lia lidi a tei eYesu Masiya. 
ROM.3.25	Njambe amoloma bo adae lisiko a mojɔ momakia mande, ai baya bajimaka. Oko boa Njambe aneja bodongo bonde, mojɔ bo akina jibe jia jikɔɔmɔ ehele, pɛ bosambeja. 
ROM.3.26	Akɔ boa a boneja so a ehole ye, bo adi na bodongo yo mɛnɛ, na bo alongejaka moto yona odi na ejimeli ai Yesu.
ROM.3.27	Oko boa moto adi bosakumeja na ye? Abwaniti bosakumeja; mojɔ moye? A mojɔ mobilomu? Ngasa, oko a mojɔ moejimeli pɛ. 
ROM.3.28	Mojɔ bo, iso bojebaka bo moto adi bolonga oko a mojɔ moejimeli, te nongo a mojɔ mobilomu biMibeko. 
ROM.3.29	Njambe adi Njambe oBaYuda pɛ? Aditi Njambe obapakano pongono? Ee, adi Njambe obu pongono. 
ROM.3.30	Njambe adi oko omɔci. Adi bolongeja babolena-ganda a mojɔ moejimeli ebu, na baya bapeliti embete ebolena-ganda a mojɔ moejimeli ebu. 
ROM.3.31	Oko boa, bodi bodumba Mibeko a mojɔ moejimeli? Pɛpɛ nongo mweka; bopingejaka Mibeko oko bopingeja.
ROM.4.1	Oko boa bodi bobala bo, a mojɔ moAbalayama yona odi tata osu a njea emokuku? 
ROM.4.2	Isa Abalayama alonga a mojɔ mobilomu, abwana bosakumeja na mojɔ momina, te a boso boNjambe ko. 
ROM.4.3	Misɔnɔ ibalaka bo? Mibalaka bo Abalayama ajima Njambe, na ejimeli emina elangama ai yo o bodongo. 
ROM.4.4	Moto akakɔ elomu, likonja lisɔkɔ yo liditi epeeli; abwani bosɔ likonja limina. 
ROM.4.5	Endele ko, moto akada na ejimeli ai Njambe yona longejaka bato babe, alongaka a mojɔ moejimeli ende, te a mojɔ moelomu ekɔkɔ yo. 
ROM.4.6	Dawidi pongono ajongoaka moto olongejaka Njambe, te nongo cina ebilomu. 
ROM.4.7	Abala bo,
ROM.4.7	Bojongoa ai bato baya basɔ boyɛ bojibe jibu, na mabunga mabu makundama.
ROM.4.8	Bojongoa ai moto,—Kumu akada pɛ bolanga koko bobe bonde o nongo.
ROM.4.9	Bojongoa bomina ko bodi oko ai bato babolena ganda pɛ, isa ai bato bamwea pongono? Mojɔ bo bobalaka bo ejimeli eAbalayama elangama ai yo o bodongo. 
ROM.4.10	Edaka boa mojɔ moye? Edaka boa yana adaka yo pɛ bopeta lenama ganda isa ngɔngɔ? Te nongo ngɔngɔ, oko yana adaka yo pɛ bopeta lenama ganda. 
ROM.4.11	Iyo asɔ mojɔ mobolena ganda o embete, a boneja bo amaka da na bodongo yana adaka yo pɛ bopeta lenama ganda. A mojɔ momina yo adi tata obato basusu baya bajimaka, na badi na bodongo a miso maNjambe a njea emina, nongo adi bo pɛ bolenama ganda. 
ROM.4.12	Oko boa pongono, adi tata obato babolena ganda baya baditi na bolena boganda pɛ, mojɔ bo badalaka a njea eejimeli eAbalayama tata osu, yena esɔ yo yana adaka yo pɛ bopeta lenama ganda.
ROM.4.13	Abalayama aisɔ sako elisango lingondo ai yo mɛnɛ na bana bande a mojɔ moMibeko, oko a mojɔ mobodongo boejimeli. 
ROM.4.14	Mojɔ bo isa basangoli badi oko baya bajimaka Mibeko, ejimeli edi eka engasa, na sako ebɔngiti. 
ROM.4.15	Suka eMibeko edi kɛnjɔ; endele ko, isa Mibeko miditi, bosopa boMibeko boditi. 
ROM.4.16	Mojɔ mosusu mocingi oko na ejimeli pɛ. Oko boa koko, sako emina edi mojɔ momonganji moNjambe, na edi ai bana basusu baAbalayama—te nongo ai baya bajimaka Mibeko pɛ, oko ai baya badi na ejimeli eAbalayama; mojɔ bo, yo adi tata osu basusu. 
ROM.4.17	Mosɔnɔmɔ koko bo,
ROM.4.17	Mbi nakɔi wɛ tata omakota manɛnɛ.
ROM.4.17	Adi tata osu a miso maNjambe yona ojimea yo, oko Njambe yona opaka bomɔ ai bagwake, na abeaka leka lua loditi, bo lodae. 
ROM.4.18	Abalayama, yana adaka yo pɛ njingo, ajima ko oko na njingo bo adi boda tata omakota manɛnɛ, o ama yo sɔ sako bo,
ROM.4.18	Bana bawɛ badi boda boa.
ROM.4.19	Yana alɛ yo bo mokuku monde modi o mogo, (mojɔ bo adaka na bianga mokama na dea) na yana alɛ yo bo Sala adi motete, ejimeli ende eimbɛ nongo. 
ROM.4.20	Aidaka nongo na mokakwano a mojɔ mosako eNjambe; ejimeli ende emopa ngulu, na akumeja Njambe 
ROM.4.21	mojɔ bo ajima na soti mɛnɛ bo Njambe adi bokɔ mojɔ mobala yo. 
ROM.4.22	A mojɔ momina, ejimeli ende elangama ai yo o bodongo. 
ROM.4.23	Bikenge bimina ko,—Elangama ai yo—biisɔnɔmɔ a mojɔ moAbalayama pɛ. 
ROM.4.24	Bisɔnɔmɔ a mojɔ mosu pongono. Bodongo bolangama koko ai so baya bajimeaka yona ongɔjɔ Yesu Kumu osu a bogwa, 
ROM.4.25	oko Yesu yona ogwa a mojɔ mojibe jisu, na angɔ a bogwa a bolongeja so.
ROM.5.1	Oko boa, adi so na lilonga a mojɔ moejimeli, bodi na bowi a tei esu na Njambe, a mojɔ moKumu osu Yesu Masiya. 
ROM.5.2	Iso bodi bambilimake a monganji mu moNjambe; bonɛ njea ebokwea a monganji momina oko a mojɔ monde; na bodi na sepi a mojɔ monjingo esu ebosɔ ekumu eNjambe. 
ROM.5.3	Mojɔ motongo koko, bosepaka a tei eminɔngɔ misu. Bojebaka bo monɔngɔ mobotaka lingbangba; 
ROM.5.4	lingbangba libotaka ekɔmɛli esoti; ekɔmɛli esoti ebotaka njingo. 
ROM.5.5	Njingo etakputoa nongo, mojɔ bo ngɛnjɔ eNjambe esopei a tei emilema misu, oko na Mwembo Mosɛnɔke mosɔ so. 
ROM.5.6	Mojɔ bo, Masiya agwea baya baijeba Njambe a ehole yena ebwana, oko yana adaka so pɛpɛ ngulu. 
ROM.5.7	Odi bogwea moto otongo nda, nongo akada moto obodongo? Isa okina adi bojima bo agwɛ a mojɔ momoto mopele. 
ROM.5.8	Njambe ko anejaka ngɛnjɔ ende ai so oko na mojɔ mu;—Masiya agwea so yana adaka so oko bato babe. 
ROM.5.9	Oko boa, bolongi edɛye a mojɔ momakia mande, na yo mɛnɛ adi boheleja so na soti a kɛlɛ eNjambe. 
ROM.5.10	Isa bogwa boMwana ’Njambe bodaka mokongo mobosiili bosu na Njambe, yana adaka so na Njambe soki; esingaiti bomɔ bonde! Adi so na bosiili bomina, bomɔ bonde bodi boheleja so. 
ROM.5.11	Mojɔ motongo koko; sepi esu edi oko ai Njambe, a mojɔ moKumu osu Yesu Masiya yona okwea bosiili a mojɔ mosu.
ROM.5.12	Oko boa, bobe bokwea a ngondo na moto omɔci, na bogwa bokwea a mojɔ mobobe. A mojɔ momina, bogwa bonangana ai bato basusu, mojɔ bo bato basusu bakɔ bobe. 
ROM.5.13	Bobe bodaka a ngondo oko Mibeko mipetakini da. Isa Mibeko ko miditi, lindo jiditi koko. 
ROM.5.14	Bogwa bodaka na kpaci a ngondo, donga oko a ehole eAdama oko a ehole eMose, kpaci ai bato baya baikɔ bobe o ama kɔ Adama, yona odaka elimo eyona odaka na sako ebodoa. 
ROM.5.15	Bobe bodi tungu emɔci; epeeli emonganji ko edi tungu etongo. Mojɔ bo, isa bato banɛnɛ bagwa cina ebobe bomoto omɔci, monganji moNjambe, na epeeli emonganji emoto omɔci, oko Yesu Masiya, ehɛ a mojɔ mobato banɛnɛ. 
ROM.5.16	Epeeli emonganji edi tungu emɔci; suka ebobe bomoto omɔci ko edi mojɔ motongo. Mojɔ bo bosambeja bobobe bomoto omɔci bosia na bodumba; epeeli emonganji ko yena elongejaka so, edi a mojɔ mojibe jinɛnɛ. 
ROM.5.17	Isa bogwa bosɔ bokumu ai moto omɔci a mojɔ mobobe bonde, baya basɔkɔ monganji moNjambe oko na bonɛtɔ, na epeeli ebodongo, badi bosɔ bokumu bobomɔ a mojɔ momoto omɔci koko, oko Yesu Masiya. 
ROM.5.18	Oko boa koko, suka ebobe bomoto omɔci edaka bodumba a mojɔ mobato basusu, na suka eelomu emɔci ebodongo emoto omɔci edi lilonga na bomɔ a mojɔ mobato basusu. 
ROM.5.19	Mojɔ bo isa bato banɛnɛ badi na lindo a mojɔ molipanga limoto omɔci, iboa koko bato banɛnɛ badi bolonga a mojɔ molisuma limoto omɔci. 
ROM.5.20	Yana adoa Mibeko, lindo jihɛ oko bohɛ. Bohe bodaka bonɛnɛ soti; monganji moNjambe ko monɔ. 
ROM.5.21	A mojɔ momina, o adaka bobe na bokumu bobogwa, monganji moNjambe modi boda na bokumu bobomɔ oko na bosusu, a mojɔ moYesu Masiya Kumu osu.
ROM.6.1	Oko boa bodi bobala bo? Bodi boyeyoa a bobe bo monganji moNjambe mohɛe ai so? 
ROM.6.2	Pɛpɛ nongo mweka. Iso bogwi a bobe; oko boa bobwaniti boda koko a tei ebobe. 
ROM.6.3	Otajebakani bo so basusu baya 
ROM.6.4	Yana abatisama so, bopuseama na nde a tei ebogwa, bo bodae na ekɔmɛli ebomɔ boyene o angɔjɔmɔ Masiya a bogwa na ekumu eSango. 
ROM.6.5	Mojɔ bo, isa bokatani na nde a tei ebogwa bonde, bodi bokatana koko na nde a njea ebongɔ bonde a bogwa. 
ROM.6.6	Bojebaka bo moto osu moyou abakeama na nde a mole-mo-bokea, bo mokuku mobobe mogwɛ, na a bocingoa so a libuli libobe. 
ROM.6.7	Mojɔ bo, isa moto agwi, bobe boditi koko na kpaci ai yo. 
ROM.6.8	Na isa bogwi na Masiya, bojimaka bo bodi bohela na nde. 
ROM.6.9	Mojɔ bo bojebaka bo, angɔ Masiya a bogwa, ataya gwa. Bogwa boditi koko na kpaci ai yo. 
ROM.6.10	Iyo agwa, na bogwa bonde bodaka oko ehole emɔci pɛ a mojɔ mobobe. Edɛye ko, adi mɔ; na bomɔ bonde bodi oko ai Njambe. 
ROM.6.11	Oko boa, toma jimani bo ino odini bagwake a bobe, na bo odini na bomɔ boNjambe a tei eMasiya Yesu.
ROM.6.12	T’ojimeni oko bo bobe bodae na bokumu a mikuku minu mia midi bogwa. T’osumeni oko posa jimokuku. 
ROM.6.13	T’opejaeni oko binama binu a bokɔ bobe. Odini bato baya badaka bagwake, na ohelani koko. Oko boa, sapejani ai Njambe; hɛngɛni binama binu ai Njambe a bokɔ ngando jipele. 
ROM.6.14	Bobe botada koko moswa’nu, mojɔ bo oditini cina ciMibeko; odini oko cina emonganji moNjambe. 
ROM.6.15	Oko boa, isa monganji moNjambe modi na kpaci ai so, na Mibeko pɛpɛ nongo kpaci, bobwani bokɔ bobe? Pɛpɛ nongo mweka! 
ROM.6.16	Okasumani moto, okasapejani ai moto, otajebakani bo odini babuli bamoswa omina? Isa odini babuli babobe, suka edi oko bogwa; isa odini babuli balisuma, suka edi oko bodongo. 
ROM.6.17	Mbi nasakoaka Njambe mojɔ bo osumakani edɛye bokoja bosɔ no boso na milema minu boya, oko no baya badaka boso babuli babobe. 
ROM.6.18	Asikoama no a bobe, odini edɛye babuli babodongo. 
ROM.6.19	Mbi nabalaka na monɔkɔ momoto, mojɔ bo odini na bwɛmbu a munu. Toma pejani binama binu o babuli babodongo na bosɛnɔ, o apeja no boso binama binu bo bidae babuli babosɔtɔ na bobe bua bonɔi. 
ROM.6.20	Yana adaka no babuli babobe, oidakani a libuli libodongo. 
ROM.6.21	Edɛye ko, odini na sɔni a mojɔ mongando jimina. Ndese enu edaka bo? Mojɔ bo suka engando jimina edi bogwa. 
ROM.6.22	Edɛye ko osikoamini a bobe, na odini babuli baNjambe. Mbuma jibotaka no jidi oko bosɛnɔ, na suka emina edi oko bomɔ bua bodi na bosusu. 
ROM.6.23	Mojɔ bo ndese ebobe edi bogwa. Epeeli ko epaka Njambe bopa edi bomɔ bua bodi na bosusu a tei eMasiya Yesu Kumu osu.
ROM.7.1	Baninga, otajebakani bo Mibeko midi na kpaci ai moto oko yana adi yo mɔ. (Nabalaka na bato baya bajebaka Mibeko.) 
ROM.7.2	Oko boa, mwali akalongana na momi, akatani na muma’nde a mojɔ moMibeko, oko a bogwa bomuma’nde. Muma’nde ko akagwa, mobeko mobolongana na muma’nde moditi koko na kpaci ai yo. 
ROM.7.3	Mwali omina ko akakɛ ai momi otongo oko muma’nde mɛnɛ agwakini, adi mwali obɔɔli. Muma’nde ko akagwa, mobeko mobolongana bomina moditi koko na kpaci ai yo; na akalongana na momi otongo aditi nongo moto obɔɔli. 
ROM.7.4	Baninga, mojɔ monu modi koko boa; Mibeko miditi na kpaci ai no, mojɔ bo ogwani na mokuku moMasiya, bo okataneni na okina otongo, oko na yona ongɔjɔmɔ a bogwa, bo so bobote mbuma a mojɔ moNjambe. 
ROM.7.5	Adaka so cina jikpaci jimunu, Mibeko misisoja posa jisu jibe jia jidaka na ngulu a tei ebinama bisu; na mbuma jibota so jidaka a mojɔ mobogwa. 
ROM.7.6	Edɛye ko, Mibeko miditi koko na kpaci ai so; bodaka a mbɔci jiMibeko, na bogwa bo bokɔe elomu esu na bomɔ boyene boMwembo, te a njea eMibeko miyou mimokanda.
ROM.7.7	Cina emina edi bo? Mibeko midi mibe? Pɛpɛ nongo mweka. Endele ko, mbi najeba bobe oko a mojɔ moMibeko. Eipeta da bo Mibeko mibala bo, T’odae oko na mbengea, ka naijeba nongo bo mbengea edi. 
ROM.7.8	Oko boa bobe boboloja njea a mojɔ moMibeko, na bosisoja posa jisusu jibe a tei embi. Bobe oko ngasa, pɛpɛ Mibeko, bodi oko bogwake. 
ROM.7.9	Yana adaka mbi, pɛpɛ nongo Mibeko, nadaka mɔ; yana ko adoa Mibeko, bobe bosɔ ngulu, na mbi nagwa. 
ROM.7.10	Mibeko mia midaka na sako ebomɔ miwa mbi oko bowa. 
ROM.7.11	Mojɔ bo bobe boboloja njea a mojɔ moMibeko, bokosea mbi na mowa mbi oko na Mibeko. 
ROM.7.12	Oko boa Mibeko midi misɛnɔke; na eleho edi esɛnɔke na bojo na epele. 
ROM.7.13	Mojɔ mua mopele modaka ai mbi oko bogwa? Pɛpɛ nongo mweka. Bobe ko botomba mojɔ mopele a boweja mbi. Oko boa ekɔmɛli ebobe eboloa na soti, na bobe bogbasoa a mojɔ moMibeko.
ROM.7.14	Bojebaka bo Mibeko micingi na Mwembo; mbi ko nadi moto omunu a mbɔci jibobe. 
ROM.7.15	Te nacingeake ekɔmɛli embi mɛnɛ. Nakapala bokɔ mokina mojɔ, nitakɔkɔ mojɔ momina; na nakalona mokina mojɔ, nakɔkɔ mojɔ momina. 
ROM.7.16	Oko boa, nakalona mokina mojɔ, na nakakɔ mojɔ momina, najimaka bo Mobeko modi mopele. 
ROM.7.17	A mojɔ momina, ekɔmɛli embi ecingiti na mbi mɛnɛ; ecingi oko na bobe bua bodi a tei embi. 
ROM.7.18	Mojɔ bo, najebaka bo pɛpɛ nongo mojɔ mopele modi a tei embi, oko a tei emunu mombi. Nadi na bolulea bo nakɔe bopele, pɛ ko bohɔnɔ bokɔ boa. 
ROM.7.19	Te nakɔke bopele bopalaka mbi bokɔ, na nakɔkɔ bobe bolonaka mbi. 
ROM.7.20	Nakakɔ mua molonaka mbi, editi mbi mɛnɛ yona okɔkɔ boa, oko bobe bua bodi a tei embi.
ROM.7.21	Oko boa, mojɔ monɛkɛ mbi moMobeko modi oko mu;—nakapala bokɔ bopele, bobe bodi na mbi. 
ROM.7.22	Mbi nasepaka na Mibeko miNjambe a tei emolema mombi; 
ROM.7.23	endele ko, nanɛkɛ bo mobeko motongo modi a tei ebinama bimbi, mua monaka na bolɛ bomolema mombi, na mopeaka mbi njango a libuli limobeko mobobe bua bodi a tei ebinama bimbi. 
ROM.7.24	Mbi moto ojɔɔlɔ soti! Odi boheleja mbi a mokuku mu mobogwa nda? 
ROM.7.25	Oko Njambe; a mojɔ moYesu Masiya Kumu osu; bosakoa ai yo! Oko boa mbi mɛnɛ nasumaka Mibeko miNjambe na molema mombi; nasumaka ko mobeko mobobe na munu mombi.
ROM.8.1	Bodumba boditi koko edɛye a mojɔ mobato baya badi a tei eMasiya Yesu. 
ROM.8.2	Mojɔ bo mobeko moMwembo mosikoa mbi a mobeko mobobe na mobogwa. 
ROM.8.3	Mojɔ bo Njambe aloma Mwana’nde mɛnɛ a mojɔ mobobe, o ekua emunu mobobe, a bodumba bobe a munu. Mibeko miibwana bokɔ boa a mojɔ moboyɛmbu bomunu. 
ROM.8.4	Akɔ boa bo bocingoame a Mibeko, oko so baya badalaka a njea eMwembo, te nongo njea emunu. 
ROM.8.5	Mojɔ bo baya badalaka a njea emunu balɛkɛ oko ngando jimunu; ibo ko baya badalaka a njea eMwembo balɛkɛ oko ngando jiMwembo. 
ROM.8.6	Molema momoto mokasusa njea emunu, suka edi oko bogwa; molema ko mokasusa njea eMwembo, njea emina edi njea ebomɔ na bowi. 
ROM.8.7	Mojɔ bo molema mua mosusaka njea emunu modi na Njambe soki; motasumaka Mibeko miNjambe mojɔ bo moditi na ngulu a bokɔ boa. 
ROM.8.8	Na baya basusaka njea emunu batahɔnɔkɔ bosepeja Njambe.
ROM.8.9	Ino ko oditini bato bamunu; odini oko bato baMwembo, isa Mwembo moNjambe modi a tei enu soti. Moto amiti da na Mwembo moMasiya a tei ende, aditi moto onde. 
ROM.8.10	Masiya ko akada a tei enu, miembo minu midi mɔ a mojɔ mobodongo, nongo adi mokuku eka ego a mojɔ mobobe. 
ROM.8.11	Isa Mwembo monde yona ongɔjɔ Yesu a bogwa modi a tei enu, yona ongɔjɔ Masiya Yesu a bogwa adi bopa no bomɔ a mikuku minu mibogwa, oko na Mwembo monde mua modi a tei enu.
ROM.8.12	Oko boa baninga, boditi na nongo a munu bo bosuse njea emunu. 
ROM.8.13	Mojɔ bo okasusani njea emunu odini bogwa. Okawejani ko bikɔmɛli bimokuku na ngulu eMwembo, ôdani na bomɔ. 
ROM.8.14	Mojɔ bo bana baNjambe badi oko baya basusaka njea eMwembo moNjambe. 
ROM.8.15	Ino ositini mwembo molibuli bo osumeni a mojɔ mobɔ; osini oko mwembo molisango; na bosembaka, Aba! Sesa! oko na mwembo momina. 
ROM.8.16	Na Mwembo mɛnɛ motataka na miembo misu bo bodi bana baNjambe. 
ROM.8.17	Isa bodi bana, bodi koko sangoli, sangoli jiNjambe, na bosangoanaka na Masiya. Bokadingoa na nde, bodi bokuma na nde pongono.
ROM.8.18	Mbi najimaka bo minɔngɔ miehole ye, na ekumu yena êboloa ai so ngɔngɔ, misangiti nongo mweka. 
ROM.8.19	Mojɔ bo ngondo esusu embaka na tɛndɛ bo bana baNjambe baboloe. 
ROM.8.20	Ngondo edaka a libuli lingando jingasangasa, te na bolulea bonde mɛnɛ, oko na bolulea bonde yona oekina boa, 
ROM.8.21	na njingo bo leka losusu lokɔ Njambe locingoame a libuli libopɔ, a bosangoa ekumu ebosɔmi bobana baNjambe. 
ROM.8.22	Bojebaka bo ngondo esusu ebemaka na bipeko bilibota oko edɛye. 
ROM.8.23	Te leka lokɔ Njambe pɛ, oko so bɛnɛ baya bajui mbuma jiboso jiMwembo, bobemaka a tei esu yana ambaka so lisiko limikuku misu, oko bosɔmi bosu. 
ROM.8.24	Iso bobela oko na njingo emina. Bokada na njingo eeka, na bokanɛ eka etnina, njingo editi koko. Moto ambaka na njingo eka epeli yo? 
ROM.8.25	Bokada na njingo ko a mojɔ moeka edi so pɛ bonɛ, bombaka eka emina na lingbangba.
ROM.8.26	Oko boa pongono, Mwembo mokɔmejaka so yana adi so na bwɛmbu; te bojebake bo’nga bua bobwani na su; Mwembo ko mongɔɔnɔkɔ a mojɔ mosu na mibemo mia miditi a kɔpi emoto. 
ROM.8.27	Iyona osisoaka milema mibato ajebaka mokano moMwembo, mojɔ bo Mwembo mongɔɔnɔkɔ a mojɔ mobasɛnɔke oko na bolulea boNjambe. 
ROM.8.28	Bato bakapala Njambe, bakabeama na mokano monde, ngando jisusu jikɔkɔ yo jidi a mojɔ mobopele bobu. 
ROM.8.29	Mojɔ bo ajeba bosoboso baya badi boda bato bande. Akolea eyou bo badae na elimo eMwana’nde, bo yo adae Mwana-sɔmi a tei ebananango banɛnɛ. 
ROM.8.30	Abahɛngɛ oko a mojɔ momina, na ahabea. Ababea na abalongeja. Abalongeja na abakumeja.
ROM.8.31	Cina emina edi bo? Edi oko bo, Isa Njambe adi na su, odi bolona so nda? 
ROM.8.32	Iyo aijuma Mwana’nde mɛnɛ; amopa a mojɔ mosu basusu. Oko boa, atabakea a epeeli ende, epeeli eleka losusu? Njambe akahɔ bato, odi bolanga bobe bobu nda? Njambe alongejaka. 
ROM.8.34	Odi bodumba nda? Oko Masiya yona ogwa, yona ongɔ a bogwa, na adi edɛye a ebɔ ebami eNjambe, na angɔɔnɔkɔ amojɔ mosu. 
ROM.8.35	Odi bobɔteja so na ngɛnjɔ eMasiya nda? Isa bodingoa, isa jɔɔlɔ, isa monɔngɔ, isa nja, isa mbundu, isa njupi, isa likɔngɔ? 
ROM.8.36	Mojɔ bo mosɔnɔmɔ bo,
ROM.8.36	Bodi a bogwa busa bosusu a mojɔ mowɛ;
ROM.8.36	Banjaka so o bata baya bahɛngɛmɛ a bogwa.
ROM.8.37	Pɛpɛ. Iso bogbokejaka a tei engando ji jisusu na bopipo mɛnɛ, oko na yo yona opalaka so. 
ROM.8.38	Mbi najebaka na soti bo pɛpɛ nongo eka emɔci ekɔ Njambe edi na ngulu a bobɔteja so na ngɛnjɔ eNjambe yena edi a tei eMasiya Yesu Kumu osu, 
ROM.8.39	isa bogwa, isa bomɔ, isa babwɛnji baDiko, isa makumu, isa ngando jia jidi edɛye, isa ngando jia jikɛkɛ adoe, isa ngulu oho Diko isa ya nase, isa ekina eka etongo.
ROM.9.1	Mbi nabalaka mojɔ mosoti a tei eMasiya. Nitakoseaka. Molema mombi mojimaka na mbi a tei eMwembo Mosɛnɔke 
ROM.9.2	bo nadi na jɔɔlɔ enɛnɛ a molema mobi. 
ROM.9.3	Mojɔ bo posa embi edi bo nalakejamembi mɛnɛ, na bo nabɔtɔne na Masiya, a mojɔ mobaninga bambi baya badi na mbi mbota emɔci. 
ROM.9.4	Ibo badi BaYisalaele. Lisango libu lidi oko bosɔmi, na ekumu, na mikongo, na mibeko, na bosakoa, na sako. 
ROM.9.5	Batata badi oko batata babu, na Masiya amana a mbota ebu. Bojongoa ai Njambe yona onɔi basusu, oko na bosusa. 
ROM.9.6	Ebaeli eNjambe ko etakputoa. Mojɔ bo bato basusu baya babotama a Yisalaele baditi bana baYisalaele. 
ROM.9.7	Na bato basusu baya badi bambota eAbalayama baditi bana bande. Mojɔ bo sako edi bo,
ROM.9.7	Bana bawɛ bada bambota eIsaka.
ROM.9.8	Cina emina edi bo bana baNjambe baditi nongo baya babotama na bato; badi bana bande na soti oko sangoli jindikeja. 
ROM.9.9	Bikenge bisako bidi oko bi,
ROM.9.9	Mbi nâhula a edidi ye, na Sala âbota mwana momi.
ROM.9.10	Te yo pɛ; Lebeka alwa demi koko boa na tata osu Isaka. 
ROM.9.11	Na yana adaka bana pɛ bopeta botama, yana adaka bo pɛ bopeta kɔ bopele isa bobe, yo asɔ sako bo,
ROM.9.11	Mosuku âda mokɔmɛli ombakɛli onde,
ROM.9.12	bo ekɔmɛli eNjambe ebohɔ bato edi boyeyoa, te a mojɔ mobilomu bibu, oko a mojɔ mobobea bonde. 
ROM.9.13	Mosɔnɔmɔ boa pongono bo,
ROM.9.13	Napalaki Yakobo; nalonaki Esau.
ROM.9.14	Ekada boa, bodi bobala bo Njambe aditi bojo? Pɛpɛ nongo mweka. 
ROM.9.15	Mojɔ bo Njambe abala na Mose bo,
ROM.9.15	Nakajima bo nakee bato wa, nadi boba’kea wa.
ROM.9.15	Nakajima bo nadae na molema moyɛmbu ai bato, nadi boda na molema moyɛmbu ai bo.
ROM.9.16	Oko boa mojɔ mosusu mocingi na monganji moNjambe, te nongo na bolulea bomoto, isa na bingi emoto. 
ROM.9.17	Ekenge yena ebalama na Palo esɔnɔmɔ bo,
ROM.9.17	Mbi nangɔjɔi wɛ bo nanejae ndangasa embi oko na wɛ, bo gala ekombe embi etunde a ngondo esusu.
ROM.9.18	Oko boa Njambe akeaka moto wa oko akajima bo amokee wa, na akapala bopingeja molema momoto akɔkɔ boa.
ROM.9.19	A mojɔ momina, odi bobala na mbi bo, Isa modi boa, abakeaka lindo ai so mojɔ moye? Odi bogbokeja bolulea bonde nda? 
ROM.9.20	Wɛ ko, wɛ moto, odi nda? Wɛ obwani boboma kitɛ na Njambe? Teni edi bobala na mobomi oteni bo, Okɔi mbi boa mojɔ moye? 
ROM.9.21	Mobomi aditi moswa ’libali? Akapala, adi botomba ekenge elibali bo abome na ekina teni a mojɔ moelomu eekumu, na teni etongo a mojɔ moelomu engasa. 
ROM.9.22	Bodi bobala bo, isa Njambe, nongo apalaka yo boneja kɛlɛ ende na bojebeja so bo adi na ndangasa, adi oko na lingbangba lmɛnɛ ai baya bamokejaka kɛlɛ, baya babwani oko na likundu linde? 
ROM.9.23	Isa apalaka boneja ekumu ende yena enɔi, ai baya bamokejaka wa? mojɔ bo abahɔ ehele a mojɔ moekumu, oko so; 
ROM.9.24	mojɔ bo abobei, te a tei eBaYuda pɛ, oko a tei ebapakano pongono. 
ROM.9.25	Abala boa a mokanda moOsea bo,
ROM.9.25	Baidaka bato bambi; mbi ko nâbabea bato bambi.
ROM.9.25	Nâda na epaeli ai yona osɔkini epaeli.
ROM.9.26	Na bâsɔ kombe ebana baNjambe obomɔ, oko a esika eka bo ekenge bo,
ROM.9.26	Ino oditini bato bambi.
ROM.9.27	Yisaya pongono abala a mojɔ moYisalaele bo,
ROM.9.27	Nongo etango ebana baYisalaele ekada o mbume jimadiba-mamukwa,
ROM.9.27	Badi bohela oko eketa pɛ.
ROM.9.28	Mojɔ bo Kumu ângameja ebaeli ende a ngondo Oko na bopipo na pɛlɛpɛlɛ.
ROM.9.29	Na Yisaya abala koko bo,
ROM.9.29	Eipeta da bo Kumu omandundu madiko akinea so bakina bana,
ROM.9.29	Ka so na Sɔdɔmɔ bodi amɛci,
ROM.9.29	Na bobwani oko na Gomola.
ROM.9.30	Cina emina edi bo? Edi oko bo, bapakano baisusa njea ebodongo; ba’si ko bodongo, oko bodongo bua bocingi na ejimeli. 
ROM.9.31	BaYisalaele ko baya baduka bodongo a njea eMibeko mibodongo, bakputoi, pɛ bobwana na Mibeko mimina. 
ROM.9.32	Mojɔ moye? Mojɔ bo baduka bodongo a njea ebilomu bibu bɛnɛ, te nongo a njea eejimeli. Basaka libaku oko a litai lia lisakejaka bato. 
ROM.9.33	Mojɔ momina mosɔnɔmɔ bo,
ROM.9.33	Anjani; mbi nasambeaka iitai a Siona a bosakeja bato,
ROM.9.33	Litai linɛnɛnɛ a bobadumba.
ROM.9.33	Endele ko, yona omojimeaka atasamboa nongo.
ROM.10.1	Baninga, posa emolema mombi, na bonga bombi ai Njambe bodi oko a mojɔ mobu, bo bahele. 
ROM.10.2	Najimaka bo badi na bingi ai Njambe; bingi emina ko editi na bocingea. 
ROM.10.3	Baduka njea ebu bɛnɛ ebodongo, mojɔ bo baimbetea njea ebodongo boNjambe, na baijima bodongo bonde. 
ROM.10.4	Mojɔ bo Masiya adi suka eMibeko, bo moto na moto yona ojimaka adae na bodongo. 
ROM.10.5	Mose asɔnɔ bo moto yona okɔkɔ bilomu bibodongo bua bocingi na Mibeko, adi bohela a mojɔ momina. 
ROM.10.6	Cina ebodongo bua bocingi na ejimeli edi bo, T’obale oko a molema mowɛ bo, Odi bowea oho Diko nda? (a botiteja Masiya nase); 
ROM.10.7	isa, Odi botita a ebubondo nda? (a bohuleja Masiya a bogwa). 
ROM.10.8	Pɛpɛ; bodongo boejimeli bobalaka bo, Ebaeli ebati na wɛ; edi oko a monɔkɔ mowɛ, na a tei emolema mowɛ. Ebaeli emina edi oko mwako moejimeli motɔndɔkɔ so. 
ROM.10.9	Okatata na monɔkɔ mowɛ bo Yesu adi Kumu, na okajima a molema mowɛ bo Njambe amongɔjɔ a bogwa, ôhela. 
ROM.10.10	Mojɔ bo moto ajimaka na molema, na alongaka boa; atataka na monɔkɔ na ahelaka boa. 
ROM.10.11	Misɔnɔ mibalaka bo,
ROM.10.11	Pɛpɛ nongo moto yona omojineaka odi bosamboa.
ROM.10.12	Mojɔ bo BaYuda na BaEla badi amɛci. Kumu omɔci adi Kumu obu basusu, na likabo linde iibwani na bato basusu baya bamongɔɔnɔkɔ. 
ROM.10.13	Mojɔ bo moto na moto yona ongɔɔnɔkɔ a kombe eKumu âhela. 
ROM.10.14	Isa bamojimeakini ko, badi bomongɔɔnɔ na ye? Isa bakakini mwako monde, badi bomojimea na ye? Isa motɔndɔi aditi, badi boka na ye? 
ROM.10.15	Na bato bamiti lomama, badi botɔndɔ mwako na ye? Mosɔnɔmɔ bo,
ROM.10.15	Baya batɔndɔkɔ Mwako Mopele—bibota bibu esɛngɔ!
ROM.10.16	Bato basusu ko baibokea Mwako Mopele. Mojɔ bo Yisaya abalaka bo,
ROM.10.16	Kumu, ojimi mwako mosu nda?
ROM.10.17	Oko boa bato bamiti ka, batada na ejimeli, na badi boka oko na Mwako Mopele moMasiya. 
ROM.10.18	Mbi ko nahɔjɔkɔ bo, Baika? Ee, baka soti.
ROM.10.18	Ngondo esusu eka kɔpi ebu;
ROM.10.18	Mwako mobu momea oko a suka engondo.
ROM.10.19	Nahɔjɔkɔ koko bo, BaYisalaele baicingea? Ehele mɛnɛ Mose abala bo,
ROM.10.19	Mbi nadi bokeja no likaka a mojɔ molikota lia lidi ngasa;
ROM.10.19	Nadi bokeja no kɛlɛ a mojɔ molikota lia lipeliti bocingea.
ROM.10.20	Ngɔngɔ jinde, Yisaya abala na eci bo,
ROM.10.20	Ibaya baiduka mbi babolojai mbi;
ROM.10.20	Nasabolojai ai baya baihɔjɔkɔ mbi.
ROM.10.21	A mojɔ moYisalaele ko, abala bo,
ROM.10.21	Mbi naninojai mɔmɔ mambi busa bosusu
ROM.10.21	Ai bato balipanga baya bapeliti lisuma.
ROM.11.1	A mojɔ momina, mbi nahɔjɔkɔ isa Njambe aloni bato bande?
ROM.11.1	Pɛpɛ nongo mweka! Mbi nadi MoYisalaele mbi mɛnɛ; nadi mwana oAbalayama, moto ohkota liBenyamina. 
ROM.11.2	Njambe alomti nongo bato bande, mojɔ bo ajeba eyou bo badi bato bande. Otaje-bakani mojɔ moElia mua modi a Misɔnɔ? Iyo anga Njambe a bodumba Yisalaele bo,
ROM.11.3	Kumu, bawoi batɔndɔi bawɛ. Babuki matumbu mawɛ. Mbi nadikai oko mbi buki pɛ, na badukakani bo bawoe mbi.
ROM.11.4	Njambe ko amosɔmbeja bo? Abala bo,
ROM.11.4	Mbi nadikai na bato bami koto sambo baya baisumana nongo a boso boBaala.
ROM.11.5	Eketa edikai koko edɛye, bahɔmɔke bamonganji moNjambe.
ROM.11.6	Bohɔ bomina bodi a mojɔ momonganji moNjambe, te nongo a mojɔ mobilomu. Eipeta da boa, ka monganji moNjambe moditi monganji mosoti. 
ROM.11.7	Cina emina edi bo? Edi bo BaYisalaele baduka mokina mojɔ, pɛ ko bomoboloja. Bahɔmɔke ko bamoholoja, na milema mibu batongo mipinga oko bopinga. 
ROM.11.8	Mosɔnɔmɔ bo,
ROM.11.8	Njambe abapi mwembo mongbungbuma,
ROM.11.8	Miso maya mapeliti njɛnɛ,
ROM.11.8	Na matoi maya mapehti njoki,
ROM.11.8	Oko a busa bu.
ROM.11.9	Dawidi pongono abala bo,
ROM.11.9	Kina kola ebu edae likimba na elambo ai bo,
ROM.11.9	Libaku a mojɔ mobosaka, bo basɛ ndese ebu.
ROM.11.10	Kina miso mabu mambimbine bo bata’nɛ,
ROM.11.10	Na ngundubaneja mikɔngɔ mibu na bosusu.
ROM.11.11	Oko boa mbi nahɔjɔkɔ isa basaka libaku bo bakwɛ? Pɛpɛ nongo mweka. Njea ebohela ko ehoa ai bapakano oko a mojɔ mobokwa bobu, a bokeja bo likaka. 
ROM.11.12	Oko boa, isa ngondo ebɔngi a mojɔ mobokwa bobu, na isa bapakano basɔ lisango a mojɔ molibunga libu, esingaiti na bohula bobu!
ROM.11.13	Mbi yona odi obwɛnji ai bapakano, natɔndɔkɔ no bapakano bo nakumejaka elomu embi 
ROM.11.14	oko na njingo bo nakejae bato bambi BaYuda likaka, a boheleja bakina babu. 
ROM.11.15	Mojɔ bo, isa bosiili bongondo bocingi na bɔbɔtɔ bobu, bohula bobu bodi boda bomɔ a tei ebagwake.
ROM.11.16	Isa mbuma eboso edi esɛnɔke, mbuma jisusu jidi jisɛnɔke. Isa monjeli modi mosɛnɔke, bitape bimole bidi koko bisɛnɔke. 
ROM.11.17	Bikina bitape ko bikatɛndɔmɔ, na wɛ olive oesika okakatana na mole a esika edaka bitape bimina, odi bokatana na cina emole, na odi bosɔ ngulu emole moolive. 
ROM.11.18	Pɛ bosakumeja ko na bitape bimina. Okada na jala, pɛ bobosa bo wɛ otapeaka mole; modi oko mole mua mopeaka wɛ. 
ROM.11.19	Odi bosɔmbeja bo, Bitape bitongo bitɛndɔmɔ bo mbi nakatane na mole. 
ROM.11.20	Soti; bitape ko bitɛndɔmɔ cina epɛndɔ, na wɛ odi a esika ewɛ a mojɔ moejimeli. Pɛ boda na egbo a mojɔ momina; da oko na bɔ. 
ROM.11.21	Mojɔ bo, isa Njambe adaka na bopipo na bitape bimole mɛnɛ, âda koko na bopipo a mojɔ mowɛ. 
ROM.11.22	Toma lɛ bo Njambe adi na monganji, na adi na bopipo pongono. Bopipo bonde bodi ai bakwake; monganji monde ko modi ai wɛ, okayeyoa a monganji monde. Omiti kɔ boa, wɛ ôtɛndɔmɔ pongono. 
ROM.11.23	Ibo pongono bakakina pɛndɔ ebu, bâkatana koko; mojɔ bo Njambe adi na ngulu bo abakatanejae koko. 
ROM.11.24	Isa wɛ otɛndɔmɔ a mole moolive moesika, na okatana na mole moolive mogbie, esingaiti bitape bimole na soti! Bidi bokatana koko na mole mobitape bimina.
ROM.11.25	Baninga, mbi napalaka bo ocingeeni mojɔ mu mobombamake, osaka dani na egbo. Modi oko bo likma libondo liYisalaele lidi na miso mago, na bâda boa oko a ehole êbwana etango ebapakano. 
ROM.11.26	Oko boa BaYisalaele basusu bâhela. Mosɔnɔmɔ koko boa bo,
ROM.11.26	Moheleja âhula Siona A boheleja Yakobo a bobe bonde.
ROM.11.27	Imu modi mokongo môbakea mbi na bu Yana âdongeja mbi jibe jibu.
ROM.11.28	Badi na Njambe soki a njea eMwako Mopele, na mojɔ momina mobɔngejai no. A njea ebohɔ boNjambe ko, yo abapalaka a mojɔ mobatata babu. 
ROM.11.29	Mojɔ bo Njambe akapa bipeeli, isa akabea bato, aditina dosa a mojɔ momina. 
ROM.11.30	Bosoboso ino odakani na lipanga ai Njambe; edɛye ko osɔkɔni monganji moNjambe mojɔ bo ’bo badi na lipanga. 
ROM.11.31	Ibo koko boa; badi na lipanga edɛye, bo basɛ monganji ngɔngɔ o asɔkɔ no monganji. 
ROM.11.32	Mojɔ bo Njambe akinea bato basusu a lipanga libu, bo anejae basusu monganji monde.
ROM.11.33	Ee soti! Ndinda ebowɛi boNjambe enɔi mwɛngi momoto, na ejebeli ende pongono. Moto atahɔnɔ bokokeleja bisambi binde, na bocingea njea jinde. 
ROM.11.34	Mojɔ bo,
ROM.11.34	Ocingeaka mokano moNjambe nda?
ROM.11.34	Molehi onde nda?
ROM.11.35	Omopa ekina epeeli nda,
ROM.11.35	Bo Njambe adae na nongo ai yo?
ROM.11.36	Leka kanga losusu mɛnɛ lodi ai yo, lohelaka a mojɔ monde na losukeaka oko na nde. Ekumu ai yo na bosusu. 
ROM.12.1	Baninga, mbi nangɔɔnɔkɔ no oko na monganji moNjambe bo opejaeni mikuku minu ai Njambe, epeeli yena edi mɔ na esɛnɔke a bosepeja Njambe. Bosakoa bua bobwani na nu oko bu. 
ROM.12.2	T’odaeni oko na ekɔmɛli ebato bangondo ye. Toma dani na milema miyene bo okindoeni elimo etongo; oko boa odini bojeba bolulea boNjambe na soti, bolulea bonde bopele, bobɔngɔke na bobwanake.
ROM.12.3	Mbi nalehaka no basusu na monganji mosɔ mbi, bo moto atasakumeja yo mɛnɛ. Adi bosa’ngɛ na bolɛ, na mwɛngi moejimeli mokabaka Njambe ai moto na moto. 
ROM.12.4	Mokuku momoto modi na binama binɛnɛ. Ibi bisusu ko bidi na bilomu tongotongo. 
ROM.12.5	Iso bodi koko boa. Nongo adi so banɛnɛ, bodi mokuku momɔci a tei eMasiya, na bokatani so basusu, moto na moto. 
ROM.12.6	Bipeeli bisu biditi amɛci; bicingi oko na monganji moNjambe ai moto na moto. Yona odi na epeeli ebotɔndɔ mwako, abwani botɔndɔ mwako na mwɛngi monde moejimeli. 
ROM.12.7	Isa edi epeeli ebokɔmeja, moto adi bokɔmeja; na mokoja adi bokɔ elomu ebokoja. 
ROM.12.8	Molehi adi na elomu eboleha. Yona opaka bipeeli adi bopa na likabo limonganji. Yona odi na elomu a boso bobato, adi boda na bingi; na yona okɔmejaka bato na wa adi boda na sepi.
ROM.12.9	Yɛ epaeli enu edae epaeli esoti. Dani na maneene a mojɔ mobobe; dani ko na posa engando jipele. 
ROM.12.10	Toma palanani na epaeli emoto ai mwangwa’nde; moto adi boduka ekumu emoto otongo, te ekumu ende mɛnɛ. 
ROM.12.11	T’okineni oko bo bingi enu embɛ; kɔmɛni Kumu na peye eMwembo. 
ROM.12.12	Kinani njingo enu esepejae no. Dani na lingbangba a tei emonɔngɔ. T’ongwaeni oko bo’nga. 
ROM.12.13	Dani na likabo ai bato baDenga baya badi na taka; asɔni bakɛndɛli bopele.
ROM.12.14	Jongoani bato baya badingojaka no; bajongoani, pɛ bobasingani. 
ROM.12.15	Sepani na bato baya badi na sepi; yeani na bato baya bayeaka. 
ROM.12.16	Dani na molema momɔci. T’odaeni oko na jala a milema minu; katanani na bato baya badi na milema mititake. Pɛ bosakumejani na bowɛi bonu. 
ROM.12.17	Moto akakɔ no bobe, t’osɔmbejaeni oko bobe ai yo. Lɛni oko mijɔ mipele pɛ a boso bobato basusu. 
ROM.12.18	Isa njea edi, kɔni na milema minu misusu bo otadani na mijɔ na bato batongo. 
ROM.12.19	Baninga, T’okundeni oko likundu. Kinani mijɔ misusu a kɛnjɔ eNjambe; mojɔ bo, mosɔnɔmɔ bo, Njamhe abala bo,
ROM.12.19	Likundu lidi oko ai mbi. Mbi nadi bosea ndese.
ROM.12.20	Soki ewɛ akada na nja, mopa dia. Akada na ekangola, monusa madiba. Okakɔ boa, odi bomokeja sɔni enɛnɛ mɛnɛ. 
ROM.12.21	T’ogbokeni oko na bobe; Gbokejani bobe ko na bopele.
ROM.13.1	Moto na moto abwani bosuma bakumu bakpaci, mojɔ bo edi Njambe yona opaka kpaci esusu. Makumu maya madi, masɔ kpaci ai yo. 
ROM.13.2	Oko boa, moto akakotoa kpaci emina, adi soki emokano moNjambe, na soki jimina jisamboa. 
ROM.13.3	Moto akakɔ bopele, atabanga nongo bajuji; moto ko akakɔ bohe, adi bohanga bajuji. Oko boa isa opalaka boda pɛ nongo bɔ a mojɔ mokumu, toma da na ekɔmɛli epele, na yo adi bosepa na wɛ. 
ROM.13.4	Mojɔ bo yo adi mokɔmɛli oNjambe a bokɔmeja wɛ. Okakɔ bobe ko, obwani bobanga, mojɔ bo juji aditi na kpaci ebowa boangasa; adi mokɔmɛli oNjambe, a bodumba moto yona okɔkɔ bobe. 
ROM.13.5	Oko boa, moto abwani boda na lisuma, te cina ebɔ bomokindo, oko a mojɔ momojimo momolema monde. 
ROM.13.6	Oputakani koko tako a mojɔ momina. Bakumu badi bakɔmɛli baNjambe, na ehole ehu esusu edi oko a elomu ebu. 
ROM.13.7	A mojɔ momina, kabani ai bato basusu leka lua lobwani na bu; tako ai yona osɔkɔ tako, nongo ai yona osɔkɔ nongo; lisuma ai yona obwani bosɔ lisuma, na ekumu ai yona obwani bosɔ ekumu.
ROM.13.8	Pɛ bodani na nongo ai moto, oko nongo eepaeli pɛ, bo opalaneni, moto na mina’nde moto. Mojɔ bo yona opalaka moto otongo asumaka Mibeko. 
ROM.13.9	T’ongɛ oko bɔɔli. T’owoe oko. T’obe oko. T’omboe oko. Mibeko mk na mibeko mitongo isa midi, midi a tei eekenge ye,
ROM.13.9	Toma pala motuteano mowɛ o asapalaka wɛ mɛnɛ.
ROM.13.10	Epaeli t’ekɔke bobe ai motuteano. Oko boa epaeli ebɔngejaka Mibeko.
ROM.13.11	Mojɔ motongo; ojebakani bo ehole emei, ehole ebosisoa ta hiɔ. Mojɔ bo, bokangɛ ehole ebanga so bojima na ehole ye, bohela bosu bobatami edɛye. 
ROM.13.12	Bulu bobengi bosia, na busa bobengi bohoa. Yɛni so bobulɛe ngando jimodidi bo bolwae molilo mobohu. 
ROM.13.13	Yɛni bodae na ekɔmɛli epele ebato baya badalaka a bohu, te na ebueli na bolangoa, isa na ndukeli na lisɔngi, isa na miano na likaka. 
ROM.13.14	Lwani oko Yesu Masiya o elwaeli enu; t’okineni oko pokiso a mojɔ momunu, a bogoleja posa jimunu.
ROM.14.1	Isa moto aditi mombilimake a ejimeli ende, mosɔni bopele; pɛ bomodumbani a mojɔ mongando jijimaka yo. 
ROM.14.2	Okina moto ajimaka bo abwani boyaka leka losusu; moto ko yona odi na bwɛmbu ayakaka oko njua pɛ. 
ROM.14.3	Moto yona oyakaka eka, abwaniti bosɛtoja moto yona odi na bikia. Na yona odi na bikia abwaniti bodumba moto yona oyakaka, mojɔ bo Njambe amojimaka. 
ROM.14.4	Wɛ nda? Wɛ obwani bosambeja mokɔmɛli omoto otongo? Moswa’nde mɛnɛ ajebaka isa amai mema isa akwi. Adi bo’ma mema ko, mojɔ bo Kumu adi na ngulu bo amombilimejae. 
ROM.14.5	Moto omɔci alɛkɛ bo busa bomɔci na busa botongo masangiti; moto otongo ko alɛkɛ bo masu masusumadi amɛci. Moto na moto abwani bojima na sotia molema monde. 
ROM.14.6	Moto yona olɛkɛ bo bokina busa bodi bonɛnɛ, akɔkɔ boa na lisuma ai Kumu; yona opeliti bikia, ayakaka koko na lisuma ai Kumu, na asakoaka Njambe; yona odi na bikia, akiaka koko na lisuma ai Kumu, na asakoaka Njambe pongono. 
ROM.14.7	Mojɔ bo moto t’ahelake a mojɔ monde mɛnɛ pɛ, na moto t’agwake a mojɔ monde mɛnɛ pɛ. 
ROM.14.8	Adi so mɔ, hodi oko ai Kumu; na bokagwa, bodi oko ai Kumu. Oko boa, isa bodi mɔ, isa bokagwa, bodi oko ai Kumu. 
ROM.14.9	Yesu agwa na ahela koko oko a mojɔ momina, bo adae Kumu obagwake, na Kumu obato baya badi mɔ.
ROM.14.10	Wɛ ko, osambejaka mwangwao mojɔ moye? Osɛtojaka mwangwao mojɔ moye? Iso basusu bodi bo’ma a boso bomongbɛlɛngɔ moesambi eNjambe. 
ROM.14.11	Mojɔ bo mosɔnɔmɔ bo,
ROM.14.11	Kumu abalaka bo, Mbi nadi mɔ;
ROM.14.11	Bato kanga basusu mɛnɛ badi botita na magbunda a boso bombi.
ROM.14.11	Bato kanga basusu mɛnɛ badi bosakoa Njambe na minɔkɔ mibu.
ROM.14.12	Oko boa so basusu bodi bosɔmbeja Njambe, moto na moto a mojɔ monde mɛnɛ.
ROM.14.13	Oko boa bobwaniti bosambejana koko; jimani oko bo obwanitini hokɔ mokina mojɔ mua mobwani boda libaku isa elambo anjea emwangwao. 
ROM.14.14	Mbi najebaka; najebaka na soti, oko na Kumu Yesu, bo ekia eeka ecingiti na eka mɛnɛ, oko na moto yona okiaka eka emina. Akajima bo eka emina edi na ekia, edi boa oko ai yo. 
ROM.14.15	Wɛ ko okayaka ekina eka, na mwangwao akada na wa a mojɔ momina, otasusaka koko njea eepaeli. Yesu agwea moto omina, na wɛ obwaniti bomobeja a mojɔ moeyakeli ewɛ. 
ROM.14.16	Isa mokina mojɔ mua modi mopele a miso mawɛ, modi mobe a miso mabato batongo, pɛ bokɔ mojɔ momina. 
ROM.14.17	Mojɔ bo, Bokumu BoNjambe bocingiti na boyaka na bomwaka; bodi mojɔ mobodongo, na bowi, na sepi, a tei eMwembo Mosɛnɔke. 
ROM.14.18	Moto yona okɔmɛkɛ Masiya a njea jimina, adi na esako epele a tei ebato, na Njambe amojimaka pongono. 
ROM.14.19	Oko boa, kinani milema misu midae oko na posa a ngando jibowi, ho bokɔmejane moto na moto. 
ROM.14.20	T’obejae oko elomu eNjambe a mojɔ moeka eboyaka. Leka losusu lobwani na boyaka soti; endele ko, moto akasakeja bato batongo na leka loyakaka yo, akɔkɔ bobe. 
ROM.14.21	Okakia tito, isa okalona bomwaka vino, isa okalona mokina mojɔ motongo mua mobwani bosakeja mwangwao, okɔkɔ bopele. 
ROM.14.22	Odi na ejimeli; banea ejimeli emina a tei enu na Njambe. Isa moto aditi na mokakwano a mojɔ mongando jijimaka yo, moto omina adi na sepi. 
ROM.14.23	Isa moto ko adi na mokakwano a mojɔ moekina eka, na akayaka eka emina, asadumbaka yo mɛnɛ; mojɔ bo atajimaka na soti mua mokɔkɔ yo. Mojɔ bo, isa mokina mojɔ mocingiti na ejimeli, modi oko mobe.
ROM.15.1	Iso baya badi na ngulu bobwani bolwa mina mibato bayɛmbu. Bobwaniti bokɔ oko ngando jipalaka so bɛnɛ pɛ. 
ROM.15.2	Moto na moto adi bokɔ mua mosepejaka motuteano monde, isa modi mopele, bo amombilimejae a ejimeli ende. 
ROM.15.3	Mojɔ bo Masiya aipala bo mijɔ midae o apalaka yo mɛnɛ; mosɔnɔmɔ bo,
ROM.15.3	Biloli bibu baya balolea wɛ bihekoi ai mhi.
ROM.15.4	Bikenge bi bisusu bisɔnɔmɔ eyou a bokoja so, bo bodae na njingo, mojɔ bo Misɔnɔ mipaka so lingbangba na eci. 
ROM.15.5	Yɛ Njambe yona opaka lingbangba na eci, akɔe bo odaeni na molema momɔci, o apalaka Masiya Yesu, 
ROM.15.6	bo okataneni na molema momɔci, na monɔkɔ momɔci, a bokumeja Njambe Sange ’Kumu osu Yesu Masiya.
ROM.15.7	Asɔnɔni bopele a bokumeja Njambe, mojɔ bo Yesu Masiya asɔ no bopele. 
ROM.15.8	Mbi natɔndɔkɔ no bo Masiya adaka mokɔmɛli oBaYisalaele bo angamejae sako jikinea Njambe batata bo jidi soti, 
ROM.15.9	na bo bapakano bakumejae Njambe a mojɔ momonganji monde. Mosɔnɔmɔ boa bo,
ROM.15.9	A mojɔ momina, mbi nâsakoa wɛ a tei emakota;
ROM.15.9	Nâkumeja kombe ewɛ na njembo.
ROM.15.10	Abala koko bo,
ROM.15.10	Ino makota, sepani na bato bande.
ROM.15.11	Na koko bo,
ROM.15.11	Sakoani Kumu, mo bamakota masusu;
ROM.15.11	Yɛ makota masusu mamosakoe.
ROM.15.12	Yisaya abala koko bo,
ROM.15.12	Monjeli moYisai motɔbi;
ROM.15.12	Iyo adi bongɔ bo adae kumu omakota;
ROM.15.12	Njingo emakota edabí oko ai yo.
ROM.15.13	Yɛ Njambe onjingo alumejae no na sepi na bowi a ejimeli enu, bo njingo enu enɛnge a mojɔ mongulu eMwembo Mosɛnɔke.
ROM.15.14	Baninga, mbi najimaka na soti bo olumini na ngando jipele; odini na ejebeli engando jisusu, na obwanini bopana bilebo. 
ROM.15.15	Endele ko, mbi nasɔnei no mikina mijɔ na ebaeli epipo a bolɛjɛ no, mojɔ bo Njambe akɔni monganji 
ROM.15.16	bo nadae mokɔmɛli oMasiya Yesu a tei ebapakano, a elomu eMwako Mopele moNjambe. Oko boa bapakano bâda epeeli ebwanake, epeeli esɛnɔke, a mojɔ moMwembo Mosɛnɔke. 
ROM.15.17	A mojɔ momina, nabwani bosepa a tei eMasiya Yesu, a mojɔ moelomu embi ai Njambe. 
ROM.15.18	Ebɔngiti bo nabale a mojɔ mongando jitongo, oko ngando jikɔ Njambe na mbi a bogbokeja bapakano na ebaeli, na elomu, 
ROM.15.19	na ngulu ebimbete na mindumba, na ngulu eMwembo Mosɛnɔke. Oko boa, abanga mbi a Yelusalema, nananganejai Mwako Mopele a makota matongo, suka oko Ililiko. 
ROM.15.20	Mojɔ bo posa embi edaka bo natɔndɔe Mwako Mopele a makota maya maipaka ka kombe eMasiya, bo nasaka yoa a diko dieyoeli-ecina emoto otongo. 
ROM.15.21	Mosɔnɔmɔ koko boa;
ROM.15.21	Ibaya basɔkini mwako monde badi bonɛ;
ROM.15.21	Ibaya bakakmi mojɔ monde badi bocingea.
ROM.15.22	Cina edaka mbi pɛ bonɛ njea a bokɛ oho ai no oko yena. 
ROM.15.23	Edɛ-ye ko napeliti koko pokiso a makota mamina a mojɔ moelomu. Na adi mbi na posa bianga bi binɛnɛ ebomea oho ai no, 
ROM.15.24	nadi na njingo bo nanɛnɛe na nu a njea, yana akɛkɛ mbi mɔngɔ oho Sepania. Nâda na sepi eboyeyoa na nu mweka, na nadi na njingo bo osukejaeni mbi a njea ngɔngɔ. 
ROM.15.25	Edɛye ko, nakɛkɛ oho Yelusalema na bipeeli ai bato baDenga. 
ROM.15.26	Mojɔ bo bato baMakedonia na baAkaya bajimi bo balɔkɔe likonja a mojɔ mobato babokwali baDenga diYelusalema. 
ROM.15.27	Bakɔi mojɔ momina na sepi, mojɔ bo badi oko na nongo ai bo; isa bapakano basangoi iikabo libipeeli biMwembo a mojɔ mobu, babwani bobakɔmeja na bipeeli bileka. 
ROM.15.28	Oko boa, namaka sieja mojɔ momina, na namaka bapeja bipeeli bi, nasa ko nakɛe mɔngɔ a Sepania, na nânɔ njea enu. 
ROM.15.29	Najebaka bo nakadoa ai no, nadi bodoa na bojongoa boMasiya bua bonɔi.
ROM.15.30	Baninga, mbi nangɔɔnɔkɔ no a kombe eKumu osu Yesu Masiya, na epaeli eMwembo, bo okataneni na mbi a bokɔmeja mbi na ma’nga manu ai Njambe, 
ROM.15.31	bo nahele a mɔmɔ mabato oho Yuda baya bapeliti nongo ejimeli, na bo bato baDenga basepe na bipeeli bitombaka mbi oho Yelusalema. 
ROM.15.32	Na Njambe akajima nadi bodoa oho ai no na sepi, na nâhema mweka a tei enu. 
ROM.15.33	Yɛ Njambe obowi adae na nu basusu. 
ROM.16.1	Napalaka bo osɛni ngɛnɛ esu Poibe bopele. Iyo adi mokɔmɛli oDenga diKɛnkɛlɛ. 
ROM.16.2	Mo’sɔni yo a kombe eKumu osu, o akɔkɔ bato baDenga. Akapala bo omokɔmejaeni na ngando jinde, mokɔmejani; mojɔ bo yo mɛnɛ adi mokɔmeja obato banɛnɛ, na mbi mɛnɛ pongono.
ROM.16.3	Abɛjɛni Pilisila na Akwila, bma’mbi a elomu eMasiya Yesu. 
ROM.16.4	Ibo bapa njupi a boheleja mbi. Mbi nasepaka na bu, na te mbi pɛ, oko Menga masusu mamakota matongo. 
ROM.16.5	Abɛjɛni Denga dia didi a ndako ebu. Abɛjɛni Epainɛtɔ, mina’mbi oepaeli. Iyo adi tɔmi eMasiya oho Asia. 
ROM.16.6	Abɛjɛni Malia; yo akɔi elomu enɛnɛ a tei enu. 
ROM.16.7	Abɛjɛni Anduloniko na Yunia, baninga bambi baya badi a njango o adi mbi mɛnɛ. Badi na gala epele a tei ebabwɛnji, na bajima Masiya oko mbi napetakini jima. 
ROM.16.8	Abɛjɛni Ampuliato, mina’mbi oepaeli a tei eKumu. 
ROM.16.9	Abɛjɛni Ulubano yona okɔmejaka so a elomu eMasiya, na Setakusa mina’mbi oepaeli. 
ROM.16.10	Abɛjɛni Apele yona olonga a elomu eMasiya. Abɛjɛni bato baKumu baya badi a ndako eAlisitɔbulo. 
ROM.16.11	Abɛjɛni Elodiona, moto ombi mɛnɛ. Abɛjɛni bato baKumu baya badi a denga diNalukiso. 
ROM.16.12	Abɛjɛni Tulupaina na Tuluposa; badi bakɔmɛli baKumu. Abɛjɛni Pelesida, mwali oepaeli yona okɔkɔ elomu enɛnɛ a mojɔ moKumu. 
ROM.16.13	Abɛjɛni Lupu, mokɔmɛli obonɔ oKumu; abɛjɛni koko ngwa’nde yona odaka o ngwa’mbi mɛnɛ. 
ROM.16.14	Abɛjɛni Asunkulito, na Pɛlɛgɔnta, na Elume, na Patuloba, na Eluma, na baninga baya badi na bu. 
ROM.16.15	Abɛjɛni Pilologa na Yulia, na Nele na ngɛnɛ ende, na Olumpa, na bato basusu baDenga baya badi na bu. 
ROM.16.16	Abɛjɛnɛni njɛbɛ na bohia bosɛnɔke. Menga masusu maMasiya malomaka no njɛbɛ.
ROM.16.17	Baninga, mbi nangɔɔnɔkɔ no bo onganjameni a mojɔ mobato baya bapangoaka na basakejaka bato libaku, baya balonaka bokoja bosɔ no; pɛ bopanganani na bu. 
ROM.16.18	Bato bamina batakɔmɛkɛ Masiya Kumu osu; badi oko babuli basɔpɔ jibu bɛnɛ; bakoseaka milema mibato bayɛmbu na bibaeli bibu bipele, na poloso ebu. 
ROM.16.19	Bato basusu bajebaka mojɔ molisuma linu, na mbi nasepaka a mojɔ monu. Endele ko, napalaka bo ejebeli enu edae oko a ngando jipele; a mojɔ mobobe, dani o bana. 
ROM.16.20	Njambe obowi atayeyoa a bodɛhɛ Satana na bibota binu. Yɛ monganji moKumu osu Yesu Masiya modae na nu.
ROM.16.21	Timoteo, yona ocingi na mbi a elomu, abɛjɛkɛ no njɛbɛ. Lukio na Yasona na Sosipatalo yona odi bwela bombi, babɛjɛkɛ no.
ROM.16.22	Mbi Tɛlɛti, yona osɔnɔkɔ mokanda mu, nabɛjɛkɛ no na njɛbɛ eKumu.
ROM.16.23	Gayo yona osɔ mbi a ndako ende, na asɔ koko Denga disusu a ndako ende, yo abɛjɛkɛ no. Elasuto, mobanei olikonja lingando abɛjɛkɛ no, na Kwaluto mwangwa’su pongono.
ROM.16.24	Yɛ monganji moKumu osu Yesu Masiya modae na nu basusu. 
ROM.16.25	Okina adi yona obwani bombilimeja no a Mwako Mopele moMasiya motɔndɔkɔ mbi. Mwako momina mobolojaka mojɔ mua modaka mobombamake a bobanga mɛnɛ. 
ROM.16.26	Moboloi ko edɛye a mojɔ momikanda misɔnɔ batɔndɔi, cina emobeko moNjambe yona odi na bosusu. Na moboloi ai bato bamakota masusu bo badae na lisuma na ejimeli.
ROM.16.27	Ekumu ai Njambe—odi na bowɛi oko yo pɛ—na bosusu, a mojɔ moYesu Masiya. 
1CO.1.1	Njɛbɛ esu Paulo yona obeama na bolulea boNjambe bo adae obwɛnji oYesu Masiya, na mwangwa’su Sosotene, 
1CO.1.2	a Denga diNjambe dia didi oho Kolinto, oko bahɛngɛmɛkɛ baMasiya Yesu, baya babeama bo badae basɛnɔke, na bato basusu baya bangaka a kombe eKumu Yesu Masiya a bisika na bisika. Adi Kumu obu na Kumu osu pongono. 
1CO.1.3	Yɛ monganji na bowi boNjambe Sangwa ’su na Kumu Yesu Masiya bodae na nu.
1CO.1.4	Mbi nasepaka na Njambe bihole bisusu a mojɔ momonganji mosɔ no a tei eMasiya Yesu. 
1CO.1.5	Osɔni bojongoa bonɛnɛ mɛnɛ a tei ende, na bɛtɛ ebotɔndɔ, na ejebeli esusu pongono; 
1CO.1.6	mojɔ bo Mwako moMasiya modaka mopipo a tei enu. 
1CO.1.7	A mojɔ momina, pɛpɛ nongo ekina epeeli eMwembo ebwani botaka na nu. Ombakani oko bodoa boKumu osu Yesu Masiya. 
1CO.1.8	Iyo adi bombihmeja no oko a suka mɛnɛ, bo otadani na mojɔ nongo momɔci, a busa boKumu osu Yesu Masiya. 
1CO.1.9	Njambe atakputoja nongo sako ende. Edi oko yo, yona obea no a bokatana na Mwana’nde Yesu Masiya Kumu osu.
1CO.1.10	Baninga, mbi nangɔɔnɔkɔ no basusu a kombe eKumu osu Yesu Masiya bo odaeni na monɔkɔ momɔci. T’odaeni oko na miano a tei enu. Katanani ko na molema momɔci na mokano momɔci. 
1CO.1.11	Baninga, bato baKuloe bajebejai mbi bo odini na miano. 
1CO.1.12	Cina emina edi bo, ebaeli emoto na moto a tei enu edi bo, Mbi moto oPaulo, isa, Mbi moto oApolo, isa, Mbi moto oPɛtɛlo, isa, Mbi moto oMasiya. 
1CO.1.13	Masiya adi na bobɔtɔ? Paulo agwea no a mole-mobokea? Obati-samani a kombe ePaulo? 
1CO.1.14	Mbi nadi na sepi mojɔ bo nabatisa oko Kulusipo na Gayo pɛ, te nongo bato batongo a tei enu. 
1CO.1.15	Oko boa moto abwaniti bobala bo 
1CO.1.16	Nabatisa bato bandako eSɛtɛpana pongono; nitajeba isa nabatisa okina otongo. 
1CO.1.17	Mojɔ bo Masiya ailoma mbi a bobatisa; aloma mbi a botɔndɔ Mwako Mopele, te na bɛtɛ ebobala, bo mole-mobokea moMasiya mosaka da eka engasa, pɛpɛ ngulu.
1CO.1.18	Mojɔ bo mwako momole-mobokea modi oko ebalabala ai bato baya badi a njea ebogwa; modi ngulu eNjambe ko ai so baya bahelaka. 
1CO.1.19	Mosɔnɔmɔ bo,
1CO.1.19	Mbi nâgegeaneja bowɛi bobato babowɛi;
1CO.1.19	Nâgbogboaneja gatea ebato bagatea.
1CO.1.20	Moto obowɛi adi jɔ? Mosɔni omikanda adi jɔ? Moto okitɛ ongondo ye adi jɔ? Njambe aigegeaneja bowɛi bongondo? 
1CO.1.21	Mojɔ bo Njambe akolea na bowɛi bonde, bo ngondo etamojeba na bowɛi bongondo; na ajima bo ahelejae bato baya bajimaka, a mojɔ moyebe eetɔndɔli eMwako Mopele. 
1CO.1.22	BaYuda bapalaka bo banɛe bimbete, na BaEla badukaka bowɛi. 
1CO.1.23	Iso ko botɔndɔkɔ Mwako moMasiya yona ogwa a mole-mobokea. Mojɔ momina modi oko libaku ai BaYuda, na yebe ai BaEla. 
1CO.1.24	Endele ko, Masiya adi ngulu eNjambe, na bowɛi boNjambe, ai bato baya babeama, isa BaYuda isa BaEla. 
1CO.1.25	Mojɔ bo, na bogegele boNjambe na bowɛi bobato, bogegele boNjambe bonɔi na bowɛi; na boyɛmbu boNjambe, na ngulu ebato, boyɛmbu boNjambe bonɔi na ngulu.
1CO.1.26	Baninga, lɛni mbea enu bɛnɛ; bato babowɛi bongondo ye baditi banɛnɛ a tei enu, isa bato bakpaci, isa bakumu. 
1CO.1.27	Njambe ahɔkɔ bato bayebe bangondo, a bosamboja bato babowɛi. Njambe ahɔkɔ bato bayɛmbu bangondo, a bosamboja bato bapipo. 
1CO.1.28	Njambe ahɔkɔ bato bangasangasa baya bapeliti nongo ekumu a miso mabato, ee oko bato bangasa mɛnɛ, a bodumba ngando jia jidi edɛye. 
1CO.1.29	Oko boa, pɛpɛ nongo moto obwani bosakumeja a boso boNjambe. 
1CO.1.30	Bomɔ bonu a tei eMasiya Yesu bohulaka oko ai yo. Njambe akɔ bo Masiya Yesu adae bowɛi, na bodongo, na bosɛnɔ, na lisiko, a mojɔ mosu. 
1CO.1.31	Mosɔnɔmɔ boa bo,
1CO.1.31	Moto yona osakumejaka, yɛ asakumejae oko a mojɔ moKumu.
1CO.2.1	Baninga, yana akɛ mbi ai no a botɔndɔ Mwako Mopele moNjambe, naikɛ nongo na bɛtɛ ekɔpi, isa na bowɛi. 
1CO.2.2	Mbi najima na molema mombi mosusu bo mtajeba mokina mojɔ motongo a tei enu, oko Yesu Masiya pɛ yona ogwa a mole-mobokea. 
1CO.2.3	Adaka mbi na nu, nadaka na bwɛmbu, na bɔ, na mongongoma. 
1CO.2.4	Mwako mombi na etɔndɛli embi, biidaka na bikenge bibowɛi; bidaka oko na bimbete na ngulu eNjambe, 
1CO.2.5	bo ejimeli enu etada a bowɛi bobwato, oko a ngulu eNjambe.
1CO.2.6	Iso botɔndɔkɔ ngando jibowɛi oko ai bato bapingamake. Bowɛi bomina ko boditi bowɛi bongondo ye, isa bowɛi bobakumu bangondo ye, baya badi bodimoa. 
1CO.2.7	Botɔndɔkɔ oko bowɛi boNjambe bobo-mbamake, bowɛi bosɛlingoa yo a mojɔ moekumu esu oko a bobanga mɛnɛ. 
1CO.2.8	Bakumu bangondo ye batacingeaka bowɛi bomina. Akɔkɔ bo cingea, ka baiwa Kumu oEkumu a mole-mobokea. 
1CO.2.9	Mojɔ bo mosɔnɔmɔ bo,
1CO.2.9	Miso mainɛ, matoi maika,
1CO.2.9	Na molema momoto moipaka lɛ
1CO.2.9	Ngando jisɛlingoa Njambe a mojɔ mobato baya bamopalaka.
1CO.2.10	Njambe ko ajibolojai ai so oko na Mwembo. Mojɔ bo Mwembo modukaka ngando jisusu, ee ngando jiNjambe jindinda pongono. 
1CO.2.11	Ocigeaka bilɛli bimoto nda? te mwembo momoto mua modi a tei ende? Oko boa koko, pɛpɛ nongo moto ocingeaka bilɛli biNjambe; Mwembo moNjambe pɛ mobicingeaka. 
1CO.2.12	Iso bositi mwembo mongondo ye. Bosi oko Mwembo moNjambe, bo bocingee bipeeli bipa Njambe so na monganji monde. 
1CO.2.13	Iso botɔndɔkɔ ngando ji, oko na bibaeli bikojaka Mwembo so, te nongo na bibaeli bibowɛi bobato. Bokojaka ngando jiMwembo oko na kɔpi eMwembo. 
1CO.2.14	Moto ko, o abotama yo, t’asɔke ngando jiMwembo moNjambe; jidi oko yebe pɛ a miso mande. Abwaniti bojicingea, mojɔ bo adi bojicingea oko na Mwembo. 
1CO.2.15	Moto oMwembo ko akokelejaka ngando jisusu; pɛpɛ nongo moto ko odi bomokokeleja yo. 
1CO.2.16	Ojebaka bolɛ boKumu nda bo amokojae? Iso ko bodi na bolɛ boMasiya.
1CO.3.1	Baninga, yana atɔndɔ mbi mwako, naihɔnɔ bobala na nu o bato baMwembo. Mojɔ bo odakani bato bamunu; oipaka botamani a tei eMasiya. 
1CO.3.2	Mbi nanungeja no mabɛi pɛ. Naibɔkɔ no na dia mɛnɛ, mojɔ bo oibwanani boyaka dia, na obwanakinini nongo edɛye, mojɔ bo odini oko bato bamunu.
1CO.3.3	Odini na likaka na misoo a tei enu; oko boa oditini bato bamunu? ekɔmɛli enu, te ekɔmɛli ebato bangondo? 
1CO.3.4	Okina onu abalaka bo, Mbi moto oPaulo; na otongo abalaka bo, Mbi moto oApolo; oko boa oditini bato bangondo? 
1CO.3.5	Apolo adi nda? Paulo adi nda? Badi oko bakɔmɛli baNjambe a bojimeja no, mojɔ bo Kumu apaka moto na moto elomu ende. 
1CO.3.6	Mbi na’na ngua; Apolo amɛsɛ madiba; edi Njambe ko yona otɔjɔ ngua. 
1CO.3.7	Oko boa, yona onaka ngua na yona omɛsɛkɛ madiba, badi oko ngasa mɛnɛ; yona otɔjɔkɔ ngua—oko Njambe pɛ. 
1CO.3.8	Yona onaka ngua na yona omɛsɛkɛ madiba badi amɛci; na moto na moto adi bosɔ ndese yena ebwani na elomu ende. 
1CO.3.9	Iso bodi bakɔmɛli baNjambe, na bokɔkɔ elomu na nde. Ino odini gbie eNjambe; odini eyoeli endako eNjambe.
1CO.3.10	Njambe akɔni monganji bo nadae moyoeli obowɛi. Natanda matai macina, na moto otongo ayoaka diko. Moto na moto yona oyoaka abwani bonganjama na eyoeli ende. 
1CO.3.11	Eyoeli-ecina edi oko Yesu Masiya; pɛpɛ nongo moto odi boyoa eyoeli-ecina etongo. 
1CO.3.12	Moto akayoa a diko dieyoeli emina na likonja, isa wɔlɔ, isa palata, isa na matai mayumu, isa na mele, isa na njienjie, isa na sobe, elomu emoto na moto edi boboloa a bohu, 
1CO.3.13	mojɔ bo Busa bomina bobo-lojabí elomu emina a bohu. Eboloabí oko na mosa. Mosa momina modi bomeka elomu emoto na moto. 
1CO.3.14	Moto akayoa diko dieyoeli ecina, na elomu ende ekayeyoa, moto omina adi bosɔ ndese. 
1CO.3.15	Elomu emoto ko eka’ngoa, yo adi bodika ngasa; endele ko, yo mɛnɛ adi bohela, o moto yona ohelaka a mosa.
1CO.3.16	Ino otajebakani bo odini tempelo eNjambe, na bo Mwembo moNjambe modi a tei enu? 
1CO.3.17	Moto akabeja tempelo eNjambe, Njambe adi bomobeja yo pongono. Mojɔ bo tempelo eNjambe edi esɛnɔke, na mo odini tempelo emina.
1CO.3.18	Moto abwaniti bosakosea. Okina onu akalɛ bo adi na bowɛi bongondo ye, yɛ apete da oko egegele, bo adae moto obowɛi soti. 
1CO.3.19	Mojɔ bo bowɛi bongondo ye bodi oko yebe a miso maNjambe. Mosɔnɔmɔ bo,
1CO.3.19	Iyo ataejaka bato babowɛi a poloso ebu bɛnɛ.
1CO.3.20	Na mosɔnɔmɔ koko bo.
1CO.3.20	Kumu ajebaka bo bilɛli bibato babowɛi bidi oko bilɛli bingasa. 
1CO.3.21	A mojɔ momina, moto abwaniti bosakumeja na bato; mojɔ bo ngando jisusu jidi ai no, 
1CO.3.22	isa Paulo, isa Apolo, isa Kepa, isa ngondo, isa bomɔ, isa bogwa, isa ehole ye, isa ehole yena ekɛkɛ adoe; jisusu jidi oko ai no; 
1CO.3.23	na ’no bɛnɛ odini ai Masiya, na Masiya ai Njambe.
1CO.4.1	Iso bodi oko bakɔmɛli baMasiya, na babanei bangando jibo-mbamake jiNjambe; na moto akalɛ so, abwani bolɛ so oko boa. 
1CO.4.2	Mojɔ moboso mua mobwani na babanei, modi oko bo badae bato basoti mɛnɛ. 
1CO.4.3	Mbi nakasamba na nu, isa na esambi ebato, pɛ mojɔ; na nitasambejaka mijɔ mimbi mɛnɛ. 
1CO.4.4	Nongo nakalɛ bo naditi na mojɔ, nitalonga a mojɔ momina, cina bo Kumu yo mɛnɛ asambejaka mbi. 
1CO.4.5	Oko boa, pɛ bosambejani oko ehole ebwanakini. Kumu akadoa, yo adi bomeja ngando jibombamake jimodidi a bohu, na adi boboloja ndungu jimilema mibato. A ehole emina, moto na moto adi bosɔ ndese ende ai Njambe.
1CO.4.6	Baninga, mbi nabali na nu ngando jimina o mondɛ, a mojɔ mosu na Apolo, bo okoeni na ekoaneli esu, na bo odaeni na lisuma a Misɔnɔ. Obwanitini bokumeja okina osu na bolona yona otongo. 
1CO.4.7	Wɛ mɛnɛ oditi na bato batongo amɛci? Opeli ekina eka yena edi wɛ pɛ bosɔ? Oko boa, isa oesɔ oko bosɔ, osakumejaka mojɔ moye o moto yona oisɔ epeeli emina? 
1CO.4.8	Ino ko ogolini. Okonjini makonja. Okweini a bokumu bonu no bɛnɛ, te nongo na sn. Posa embi edi oko bo odaeni bakumu soti, bo so bokumee na nu. 
1CO.4.9	Mbi nalɛkɛ bo Njambe adejai so babwɛnji ngɔngɔ jibato basusu, o bato baya bahɛngɛmɛ a bogwa; mojɔ bo bodi o makou pɛ a mojɔ mongondo, na babwɛnji badiko, na bato pongono. 
1CO.4.10	Iso bodi oko bigegele a mojɔ moMasiya. Ino ko odini na bowɛi a tei eMasiya! Iso bodi bayɛmbu; mo ko odini bapipo! Ino odini na ekumu; iso ko bosamboi. 
1CO.4.11	Iso bogwaka nja, na bodi na ekangola oko edɛye. Bodi mbundu, bodingoaka, bodi oko bakɛndɛli pɛ, pɛpɛ ngando. 
1CO.4.12	Bokɔkɔ elomu epipo na mɔmɔ masu bɛnɛ. Bato bakasinga so, iso bobajongoaka. Bakadingoja so, bodi oko bogo. Bakatangola so, iso bodi oko na ebaeli eepaeli. 
1CO.4.13	Bodi oko bɔnɔ engondo; bodi edɛye oko leka lobodumba pɛ.
1CO.4.14	Nasɔneaka no ngando jiji, te a bokeja no sɔni, oko a boleha no o bana bambi baepaeli. 
1CO.4.15	Nongo okadani na bakoja koto domi a tei eMasiya, sangwa’nu adi oko omɔci pɛ. Mojɔ bo mbi nabota no na Mwako Mopele a tei eMasiya. 
1CO.4.16	Oko boa nangɔɔnɔkɔ no bo okoaneni na mbi. 
1CO.4.17	A mojɔ momina, nalomei no Timoteo, mwana ’mbi oepaeli na lisuma a tei eKumu. Iyo adi bolɛjɛ no ekɔmɛli embi a tei eMasiya, yena ekojaka mbi a Menga masusu a bisika bisusu. 
1CO.4.18	Bakina banu ko basakumejaka; balɛkɛ bo nitadoa ai no. 
1CO.4.19	Kumu ko akajima, nitayeyoa a bodoa ai no; nasa ko najebe isa bato bamina baegbo badi na ngulu, isa badi oko na bibaeli pɛ. 
1CO.4.20	Mojɔ bo Bokumu boNjambe bodi mojɔ mongulu, te bibaeli. 
1CO.4.21	Opalakani bo? Opalakani bo nadoe ai no na pimbo, isa na epaeli, na molema moyɛmbu?
1CO.5.1	Bato babalaka bo bɔɔli bodi a tei enu. Nongo bapakano bataje-baka bɔɔli bomina, bo moto adae na mwali osangwa’nde. 
1CO.5.2	Ino odini na egbo, na obwanini boyea bio a mojɔ momina. Enɔi na bopele bo odongejaeni ai no moto yona okɔkɔ mojɔ momina. 
1CO.5.3	Mokuku mombi moditi oho adi no; mwembo mombi ko modi na nu. Na mbi, o moto yona odi a tei enu, nasambejai moto yona okɔ mojɔ momina, a kombe eKumu Yesu. 
1CO.5.4	Okaboleani likita, mwembo mombi modi boda na nu, na ngulu eKumu osu Yesu, 
1CO.5.5	hɛngɛni moto omina ai Satana a mojɔ mohogwa bomunu, bo mwembo monde mohele a Busa boKumu.
1CO.5.6	Ino obwanitini bosakumeja. Otajebakani bo eketa ekɛkɛ elipetu edi bohekoja mitɛkɛ misusu oko lipetu? 
1CO.5.7	Dumbani lipetu liyou, bo odaeni molɛmbɛ moyene, pɛpɛ nongo lipetu a tei enu. Mojɔ bo, Mwana-Bata osu oKola-eBonɔ agwa, oko Masiya yo mɛnɛ. 
1CO.5.8	A mojɔ momina, kinani so boyake Kola na molɛmbɛ mua mopeliti lipetu, molɛmbɛ mobosɛnɔ na mosoti, te nongo na lipetu liyou, lipetu lilisoki na libobe.
1CO.5.9	Nasɔnea no a mokanda mombi bo otapanganani na bato balisɔngi. 
1CO.5.10	Cina emina editi bo obambaeni bato balisɔngi bangondo ye, na bato bambengea, na bato baliba, na bato babole. Ekada boa, ka odini bodonga a ngondo oko bodonga. 
1CO.5.11	Mbi nasɔnea no bo otapanganani na moto oDenga yona odi na lisɔngi, isa mbengea, isa moto obole, isa moto oebaeli ebe, isa moto obolangoa, isa mobi. Obwanitini boyaka dia na moto yona odi na bikɔmɛli bimina. 
1CO.5.12	A mojɔ mobato batongo baya badi sokolu, moditi mojɔ mombi a bosambeja bato bamina. Endele ko, obwanini bosambeja baya badi a tei eDenga. 
1CO.5.13	Njambe asambejaka baya badi a sokolu. Dongejani moto mobe yona odi a tei enu.
1CO.6.1	Okina onu akada na mwangwa ’nde mojɔ, abwani boleneja mojɔ oko na bato baDenga, te nongo na bapakano. 
1CO.6.2	Otajebakani bo bato baDenga badi bosambeja ngondo? Oko boa, isa ngondo edi bosamba na nu, ino obwanitini bolena mijɔ mikɛkɛlɛkɛ? 
1CO.6.3	Otaje-bakani bo so bodi bosambeja babwɛnji-baDiko? esingaiti mijɔ mingondo ye! 
1CO.6.4	Oko boa, isa odini na mijɔ mimina, omisambejakani na bato baya badi ngasa mɛnɛ a miso maDenga mojɔ moye? 
1CO.6.5	Mbi nabalaka boa a bokeja no sɔni. Moto omɔci obowɛi ataboloa a tei enu yona obwani bolena mijɔ mibato baDenga? 
1CO.6.6	Moto na moto ko akɛkɛ na mwangwa’nde a esambi, ee, esambi ebato baya badi pɛ bojima Njambe. 
1CO.6.7	Moto akakɛ a esambi na mwangwa ’nde, mojɔ momina modi mobe. Enɔi na bopele bo moto adingoe, na bo abungejae likonja linde. 
1CO.6.8	Ino bɛnɛ ko okɔkɔni bobe, na okoseakani baninga banu bɛnɛ. 
1CO.6.9	Otajebakani bo bato babe batasangoa Bokumu boNjambe? T’opanganeni; bato balisɔngi bato babole, bato babɔɔli, bimwalimwali, bibamibami, 
1CO.6.10	babi, bato bambengea, bato babolangoa, babosambolu, na mibɛngɔ, batasangoa nongo Bokumu boNjambe. 
1CO.6.11	Bakina banu badaka boa; osɛnoani ko, ohɛngɛmɛni ai Njambe, na odini na lilonga, a kombe eKumu Yesu Masiya na a Mwembo moNjambe osu.
1CO.6.12	Mbi nabwani bokɔ ngando jisusu. Ngando jisusu ko jibɔngiti na mbi. Nabwani bokɔ ngando jisusu; endele ko, nitajimaka bo nagboke na ekina ngando. 
1CO.6.13	Dia didi a mojɔ mosɔpɔ, na sɔpɔ edi a mojɔ modia. Njambe ko adi bosieja sɔpɔ na dia pongono. Mokuku moditi a mojɔ molisɔngi. Modi oko a mojɔ moKumu, na Kumu adi Kumu omokuku. 
1CO.6.14	Njambe angɔjɔ Kumu a bogwa, na adi bongɔjɔ so pongono na ngulu ende. 
1CO.6.15	Otajebakani bo mikuku minu midi binama biMasiya? Natombe binama biMasiya bo nabicingee na mwali obɔɔli? Pɛpɛ nongo mweka! 
1CO.6.16	Otajebakani bo yona okatani na mwali obɔɔli adi na nde mokuku momɔci? Mojɔ bo, mosɔnɔmɔ bo, Ibo babae bâda munu momɔci. 
1CO.6.17	Moto ko akakatana na Kumu, ibo babae badi mwembo momɔci. 
1CO.6.18	Toma gbeseani bɔɔli. Bobe botongo bokɔkɔ moto bocingiti na mokuku; moto ko yona ongɛkɛ bɔɔli akɔkɔ bobe a mokuku monde mɛnɛ. 
1CO.6.19	Otajebakani bo mikuku minu midi tempelo eMwembo Mosɛnɔke; mojɔ bo Mwembo Mosɛnɔke modi a tei enu? Omosɔni ai Njambe. 
1CO.6.20	Oditni baswa banu bɛnɛ, mojɔ bo osikoamani na bobuno bonɛnɛ. A mojɔ momina, toma bakeani Njambe kumu omikuku minu.
1CO.7.1	A mojɔ mongando jisɔnea no mbi—bopele bo moto atabɛnjɛe nongo mwali. 
1CO.7.2	Endele ko, momi abwani boda na mwali onde mɛnɛ, na mwali abwani boda na muma’nde mɛnɛ, a bogbesea bɔɔli. 
1CO.7.3	Momi abwani bobakea mwali onde mɛnɛ bokonde, na mwali abwani bokɔ boa na muma’nde. 
1CO.7.4	Mojɔ bo, mwali aditi moswa omokuku monde mɛnɛ; muma’nde adi moswa omokuku momwali. Muma’nde koko boa; aditi moswa omokuku monde mɛnɛ; moswa omokuku monde, oko mwali onde. 
1CO.7.5	Momi abwaniti bobulɛ mwali onde, na mwali abwaniti bobulɛ muma’nde. Okakɔni boa bo osahɛngɛeni a mojɔ moho’nga ekina ehole, kɔni oko na mojimo mobasusu babae. Mojɔ momina mokasia ko, siejani ekia emina, bo Satana asaka meka no, na otahɔnɔkɔni bogbokeja posa jinu. 
1CO.7.6	Mojɔ mobali mbi modi oko eleho, te mobeko. 
1CO.7.7	Posa embi edi bo bato basusu badae o adi mbi mɛnɛ. Moto na moto ko asɔkɔ libondo linde ai Njambe; okina ekɔmɛli emɔci, otongo ekɔmɛli etongo.
1CO.7.8	Eleho embi ai bandengi, na ai bali babogwa, edi bo bayeyoe o adi mbi mɛnɛ. 
1CO.7.9	Bamiti hɔnɔ bosabekea ko, babwani bolongana. Na bolongana, na posa a tei enu o mosa, enɔi na bopele oko bolo ngana.
1CO.7.10	A mojɔ mobato baya balongani, mobeko modumbaka mbi moditi mombi mɛnɛ, modi oko mobeko moKumu; modi bo mwali atadonga ai muma’nde. 
1CO.7.11	Isa adongi ko, adi boyeyoa oko mondengi, isa adi bosɔmbɔ ai muma ’nde. Na momi koko boa; abwaniti bodonga ai mwali onde.
1CO.7.12	Eleho embi ai bato batongo, te eleho eKumu, edi oko ye; isa moto oDenga adi na mwali yona odi pɛ hojima Njambe, na apalaka bo adae na muma’nde, momi omina abwaniti bomodongeja. 
1CO.7.13	Isa mwali adi na momi yona odi pɛ bojima Njambe, na momi omina apalaka bo adae muma’nde, mwali omina abwamti bomolona. 
1CO.7.14	Mojɔ bo momi yona odi pɛ bojima Njambe akatani na bojongoa bomwali onde; na mwali yona odi pɛ bojima Njambe akatani na bojongoa bomuma’nde. Emiti da boa, o bana banu badae bana basɔni, te nongo bana baya bahɛngɛmɛ ai Njambe. 
1CO.7.15	Isa momi, isa mwali, yona odi pɛ bojima Njambe apalaka adonge, yɛ adonge. Ekada boa, moto oDenga, isa momi isa mwali, aditi na mbɔci. Mojɔ bo Njambe abea so bo bodae na bowi. 
1CO.7.16	Wɛ mwali otajebaka bo obwani boheleja muma’we? Na wɛ momi, otajebaka bo obwani boheleja mwali owɛ?
1CO.7.17	Moto na moto adi bosusa njea emonejaka Kumu. Isa Njambe abea moto a ekina ekɔmɛli, yɛ adae oko na ekɔmɛli emina. Mobeko mombi a Menga masusu modi boa. 
1CO.7.18	Isa balenea moto ganda oko Njambe aipaka mobea, abwaniti bodongeja bimbete bibolena. Na moto akabeama yana adi yo oko na mwea, abwaniti bolenama ganda. 
1CO.7.19	Mojɔ bo, bolena boganda bodi eka engasa, na mwea modi koko eka engasa. Mojɔ mosoti modi oko lisuma a mibeko miNjambe. 
1CO.7.20	Moto na moto adi boyeyoa o adi yo a ehole embea ende. 
1CO.7.21	Isa odaka mobuli yana abeama wɛ, pɛ mojɔ. Okanɛ njea ebosɔmi ko, t’okputoe oko. 
1CO.7.22	Kumu akabea moto yona odi mobuli, moto omina adi na bosɔmi boKumu. Na Kumu akabea moto yona odi sɔmi, moto omina adi mobuli oMasiya. 
1CO.7.23	Ino osikoamani na lisiko linɛnɛ. T’odaeni oko babuli babato. 
1CO.7.24	Baninga, Njambe akabea moto, yɛ ayeyoe o adaka yo yana abeama yo.
1CO.7.25	Naditi na mobeko moKumu a mojɔ mobandengi. Mbi ko nadi na bolɛ bombi mɛnɛ, na obwanini bojima mbi, mojɔ bo Kumu akɔni monganji. 
1CO.7.26	Mbi nalɛkɛ bo moto abwani boyeyoa o adi yo edɛye, mojɔ bo masu ma madi na minɔngɔ. 
1CO.7.27	Okatani na mwali? Pɛ boduka njea ebobɔtɔ. Odi mondengi? Pɛ boduka mwali. 
1CO.7.28	Momi ko akalongana, atakɔkɔ nongo bobe. Na moseka akalongana, atakɔkɔ nongo bobe. Bato bamina ko badi bonɛ jɔɔlɔ a ngondo ye, na mbi napalaka bo nahelejae no a jɔɔlɔ emina. 
1CO.7.29	Baninga, cina emojɔ mobalaka mbi edi bo masu masu maditi manɛnɛ. A mojɔ momina, baya badi na bali babwani boda na ekɔmɛli ebato baya bapeliti bali. 
1CO.7.30	Bato baya bayeaka bio babwani boda o bato baya baditi na bio. Bato baya badi na sepi babwani boda o bato baya baditi na sepi. Baya basombaka leka babwani boda o bato baya bapeliti eka. 
1CO.7.31	Baya badi na bilomu bingondo babwani boda o bato baya babɔtɔnɔ na ngondo, mojɔ bo ngando jingondo ye jisiaka oko bosia.
1CO.7.32	Mbi nitapalaka bo odaeni na mokakwano. Mondengi adi na bolɛ oko a ngando jiKumu, bo asepejae Kumu. 
1CO.7.33	Momi ko, yona odi na mwali, adi na bolɛ a ngando jingondo ye, bo asepejae mwali onde. 
1CO.7.34	Mojɔ momwali obolongana, na mwali yona odi mondengi, modi koko boa; baditi amɛci. Mwali yona opeliti momi, adi na bolɛ a ngando jiKumu, bo mokuku monde na mwembo monde midae mihɛngɛmɛke ai Kumu. Mwali ko yona odi na momi, adi na bolɛ a ngando jingondo ye, bo asepejae muma’nde. 
1CO.7.35	Nabalaka boa a bokɔmeja no, te a bobindaneja no, bo ekɔmɛli enu ebɔnge, na bo okataneni na Kumu na milema minu misusu.
1CO.7.36	Okina momi ko yona opandi mwali, akalɛ bo ekɔmɛli ende ai mwali omina ebɔngiti, mojɔ bo posa jinde jigbasoi, babwani bolongana. Mojɔ mokada boa, yɛ akɔe o apalaka yo, atakɔkɔ nongo bobe. 
1CO.7.37	Moto ko akada na ngulu a molema monde, na abwani bosabekea bo atagboka na posa jinde jimokuku, na andi ngapa bo atalongana na mwali omina, akɔkɔ bopele. 
1CO.7.38	Oko boa, yona olonganaka na mwali opanda yo akɔkɔ bopele, na yona odi pɛ bolongana akɔkɔ bopele mɛnɛ.
1CO.7.39	Mwali omoto akatani na muma’nde oko a bogwa bomuma’nde.
1CO.7.39	Muma’nde ko akagwa âcingoama ai yo; na akapala bo alongane na okina momi otongo, pɛ mojɔ—a tei eKumu ko. 
1CO.7.40	Bolɛ bombi mɛnɛ bodi bo enɔi na bopele akayeyoa o adi yo. Na nalɛkɛ bo nadi na Mwembo moNjambe.
1CO.8.1	A mojɔ momasiko mapejaka bato a bilimo, bojebaka so basusu cina emina. Ejebeli ko ehuulejaka moto na egho; epaeli ko embilimejaka. 
1CO.8.2	Moto akalɛ bo adi na ekina ejebeli, ajebakini na soti. 
1CO.8.3	Moto ko akapala Njambe, Njambe ajebaka moto omina. 
1CO.8.4	Oko boa, a mojɔ moboyaka tito bamasiko mabilimo, bojebaka bo elimo edi eka engasa mɛnɛ a ngondo ye. Njambe adi oko omɔci pɛ, pɛpɛ okina otongo. 
1CO.8.5	Nongo bakabakea kombe banjambe ai bakina, isa oho Diko isa ya nase—na banjambe badi banɛnɛ, na bakumu koko banɛnɛ— 
1CO.8.6	ai so ko, Njambe adi oko omɔci pɛ, oko Njambe Sango. Leka losusu lohulaka ai yo, na so bodi oko ai yo. Na Kumu adi oko omɔci pɛ, oko Yesu Masiya. Leka losusu lodi a mojɔ monde, na so bodi a mojɔ monde.
1CO.8.7	Bato basusu ko bapeliti ejebeli emina. Bakina bato baya balandoa na bilimo, bayakaka leka lomina na bolɛ a masiko mabilimo, na milema mibu miyɛmbu mikɔkɔ mabai. 
1CO.8.8	Lilonga lisu a boso boNjambe liditi mojɔ modia. Botalonga a mojɔ moboyaka, na bota-beha na ekia. 
1CO.8.9	Ino ko haya bayakaka dia dimina, toma nganja mani bo ekɔmɛli enu etasakeja bayɛmbu libaku. 
1CO.8.10	Wɛ moto yona odi na ejebeli emijɔ,—moto otongo yona odi moyɛmbu akanɛ wɛ yana adi wɛ a boyaka a tei etempelo ebilimo, otalindaka moto omina yona odi na molema moyɛmbu a boyaka masiko mabilimo pongono? 
1CO.8.11	Oko boa, moto yona moyɛmbu, oko mwangwao mɛnɛ, adi bobeha a mojɔ moejebeli ewɛ; na Masiya agwea moto omina. 
1CO.8.12	Okabejani baninga boa na okababenejani a milema mibu miyɛmbu, okɔkɔni bobe ai Masiya yo mɛnɛ. 
1CO.8.13	A mojɔ momina, mbi nakasakeja mwangwa’mbi na boyaka, nadi bokia tito na bosusu, bo nitasakeja mwangwa’mbi libaku.
1CO.9.1	Mbi naditi sɔmi? Mbi naditi obwɛnji? Nanɛ Yesu Kumu osu? Elomu embi a tei eKumu, te no bɛnɛ? 
1CO.9.2	Isa batongo bataji-maka bo nadi obwɛnji, nadi obwɛnji ai no, mojɔ bo odini embete bo Kumu apani elomu eobwɛnji.
1CO.9.3	Bosɔmbeja bombi ai baya basambejaka mbi bodi oko bu. 
1CO.9.4	Iso bobwaniti boyaka na bomwaka? 
1CO.9.5	Iso bokapala, bobwamti bosɔ mwali oejimeli bo bodale na nde o akɔkɔ babwɛnji batongo, na bananango baKumu, na Kepa pongono? 
1CO.9.6	Adi so babae pɛ, so na Balanaba, pɛpɛ kpaci a bokɔ boa? 
1CO.9.7	Soda adi bokɛ a bila, na pɛ moto bomobɔkɔ? Moto aka’na mole, atayaka mbuma jimole momina? Mobanei obata atamwaka mabɛi mabata? 
1CO.9.8	Nabalaka mojɔ momina na kpaci emoto pɛ? Pɛpɛ. Mojɔ momina moditi a Mibeko? 
1CO.9.9	Mojɔ bo, mosɔnɔmɔ a Mibeko miMose bo,
1CO.9.9	T’okande oko ebombo engɔmbɔ yona ondaka ndongo.
1CO.9.9	Adi Njambe na bolɛ oko ai ngɔmbɔ pɛ? 
1CO.9.10	Atabalaka boa a mojɔ mosu pongono? Ee, mosɔnɔmɔ a mojɔ mosu; mojɔ bo moto yona oliaka gbie, adi boha na njingo, na yona ondaka ndongo, adi bonda na njingo ebosɔ libondo. 
1CO.9.11	Boka’na dona dingando jiMwembo a tei enu, bobwamti bosɔ libondo lileka lonu? 
1CO.9.12	Isa ojimakani bo bakina batongo bakɔe na nu boa, esingaiti so! Iso ko boikɔkɔ boa, pɛpɛ nongo mweka. Bodingoaka oko bodingoa bo botabindaneja Mwako Mopele moMasiya. 
1CO.9.13	Otajebakani bo bato baya bakɔkɔ elomu etempelo bayakaka leka lotempelo, na baya bakɔkɔ elomu elitumbu limasiko basɔkɔ libondo limasiko. 
1CO.9.14	Oko boa, Kumu abekea bo baya batɔndɔkɔ Mwako Mopele badi bosɔ libondo libu lileka a mojɔ moMwako Mopele. 
1CO.9.15	Mbi ko, nongo adaka mbi na kpaci ebokɔ boa, naidaka nongo na ekɔmɛli emina; na nitasɔnɔkɔ ngando jimina na njingo bo nadae na kpaci emina. Mbi nasakumejaka na ekɔmɛli emina, na najimi bo nadi bopeta gwa, bo moto asaka katoa ekumu emina ai mbi. 
1CO.9.16	Atɔndɔkɔ mbi Mwako Mopele, nitasaku-mejaka na mojɔ momina, mojɔ bo nalindamaka a botɔndɔ Mwako Mopele. Namiti tɔndɔ Mwako Mopele nadi boda na monɔngɔ monɛnɛ a molema mombi. 
1CO.9.17	Nakakɔ mojɔ momina na bolulea bombi mɛnɛ, nasɔkɔ ndese. Nakakɔ boa ko a mojɔ mobolulea bua boditi bolulea bombi mɛnɛ, cina edi bo nasi elomu emina bo naekɔe. 
1CO.9.18	Na ndese embi edi bo? Edi oko bo, nongo adi mbi na kpaci a bosɔ likonja a mojɔ moetɔndɛli embi, natɔndɔkɔ Mwako Mopele boangasa, pɛ bosɔ nongo likonja.
1CO.9.19	Mbi naditi mobuli omoto. Endele ko, nasapika mobuli obato basusu bo nadihe bato banɛnɛ. 
1CO.9.20	Nadi MoYuda ai Bayuda, bo nalɛnge BaYuda. Nadi moto yona osumaka Mibeko ai bato baya basumaka Mibeko, bo nalɛnge bato baya basumaka Mibeko. (Mbi mɛnɛ ko naditi cina jiMibeko.) 
1CO.9.21	A mojɔ mobato baya bapeliti Mibeko, nadi o moto yona opeliti Mibeko, (te nongo bo naditi cina jiMibeko miNjambe; nadi cina jiMibeko miMasiya) bo nalɛnge bato baya bapeliti Mibeko. 
1CO.9.22	Nadi moyɛmbu ai bayɛmbu, bo nalɛnge bayɛmbu. Nadi tungu jisusu ai bato basusu bo nameke njea jisusu a boheleja bakina bato. 
1CO.9.23	Nakɔkɔ boa a mojɔ moMwako Mopele, bo nadae na libondo limbi a elomu emina.
1CO.9.24	Otajebakani bo bato bakapota mbambano, bapotaka bo basusu? yona osɔkɔ ndese ko, oko omɔci pɛ. Oko boa toma potani a bosɔ ndese. 
1CO.9.25	Moto na moto yona osɛlingoaka a mojɔ mombambano asumaka bikia. Ibo bakɔkɔ boa bo basɛ likongo lingasa lia lidi bogwa; iso ko bokɔkɔ a mojɔ molikongo lia lidi boyeyoa oko an bosusu. 
1CO.9.26	A mojɔ momina, mbi napotaka bojo, te epotapota. Na’naka boma na soti te na busubusu. 
1CO.9.27	Nadingojaka na nagbokejaka mokuku mombi, bo nasaka samboe, mbi yona otɔndɔ Mwako Mopele ai bato, batongo.
1CO.10.1	Baninga, mbi napalaka bo ojebeni bo batata basu basusu badaka a cina eeyembi, na bo basusu banɔ a njea emadiba-mamukwa. 
1CO.10.2	Ibo basusu babatisama a tei eeyembi, na a tei emadiba-mamukwa, ai Mose. 
1CO.10.3	Ibo basusu bayaka dia dimɔci dimwembo, 
1CO.10.4	na bamwaka ’bo basusu emwakeli emɔci emwembo. Mojɔ bo bamwaka a litai limwembo lia libasusaka, na litai limina lidaka oko Masiya. 
1CO.10.5	Njambe ko aisepa na banɛnɛ babu, na bagwa a lisobe. 
1CO.10.6	Ngando jimina jidi bileho ai so, bo botada na posa jibe o adaka bo. 
1CO.10.7	T’odaeni oko basakoi babilimo o adaka bakina babu; mosɔnɔmɔ boa bo,
1CO.10.7	Bato bada na mbondo a boyaka na bomwaka,
1CO.10.7	Na bangɔ a bobua ngɔmɔ.
1CO.10.8	Bobwaniti boda na lisɔngi o adaka bakina babu, na bagwa Busa bomɔci bato koto licinda-na-jisato. 
1CO.10.9	Bobwaniti bodingea Kumu o akɔ bakina babu, na njɔ babawa. 
1CO.10.10	Bobwaniti boda na manungunungu o adaka bakma babu, na obwɛnji-obogwa abawa. 
1CO.10.11	Ngando jimina jidoa ai bato bamina o bileho; jisɔnɔmɔ ko a bokoja so baya badi a ehole ye esuka. 
1CO.10.12	A mojɔ momina, moto na moto yona odingaka bo adi mombilimake, abwani bonganjama bo asaka kwa.
1CO.10.13	Ino onɛkinini bomeka bua bonɔi ngulu enu. Njambe t’akputojake sako jinde, na yo atajima bo odaeni na bomeka bua bonɔi ngulu enu; mojɔ bo bomeka bokadoa ai no, yo adi bopa no njea ebohela, bo ohɔneni bomeka bomina.
1CO.10.14	A mojɔ momina baninga, toma gbeseani bosakoa bobilimo. 
1CO.10.15	Nabalaka na bato babowɛi. Lɛni no bɛnɛ mojɔ mobalaka mbi. 
1CO.10.16	Kɔpɔ ejongoaka so, te bokatana bosu na makia maMasiya? Molɛmbɛ mobukaka so, te bokatana bosu na mokuku moMasiya? 
1CO.10.17	Molɛmbɛ modi momɔci; oko boa, nongo adi so banɛnɛ, bodi oko mokuku momɔci, mojɔ bo so basusu bosɔkɔ libondo limolɛmbɛ momɔci. 
1CO.10.18	Lɛni ekɔmɛli eYisalaele; baya bayakaka masiko malitumbu bakatani na litumbu. 
1CO.10.19	Nitabalaka bo masiko mabilimo madi na cina, isa bo elimo edi eka. 
1CO.10.20	Pɛpɛ; cina ebalaka mbi edi bo bapakano bakapa masiko, bamapaka a miembo mibe, te nongo ai Njambe. Mbi nitapalaka bo okataneni na miembo mibe. 
1CO.10.21	Obwanitini bomwaka kɔpɔ eKumu, na kɔpɔ emiembo mibe pongono. Obwanitini bosɔ libondo a mesa maKumu, na a mesa mamiembo mibe pongono. 
1CO.10.22	Iso bodi bokeja Njambe likaka? Iso bomonɔi na ngulu?
1CO.10.23	Nakapala, nabwani bokɔ ngando jisusu; ngando jisusu ko jibɔngiti. Nakapala, nabwani bokɔ ngando jisusu; ngando jisusu ko jitabɔngejaka. 
1CO.10.24	Moto abwaniti bokɔ ngando jipalaka yo mɛnɛ, oko ngando jia jikɔmejaka moto otongo. 
1CO.10.25	Yakani leka losusu longɛjɛkɛ bato a esanjo; pɛ bodani na mokakwano a mojɔ momina. 
1CO.10.26	Mojɔ bo ngondo esusu mɛnɛ edi ai Kumu, na leka losusu lua lodi a ngondo pongono. 
1CO.10.27	Moto yona oditi na ejimeli akabea no a boyaka, na okakɛni, yakani leka losusu loneaka yo no; pɛ bodani na mokakwano a mojɔ momina. 
1CO.10.28	Okina moto ko akabala na nu bo, Iye edi tito emasiko; t’oyakeni oko, mojɔ bo moto omina ajebejai wɛ. Mojɔ momina modi mojɔ momolema monde, te monu. 
1CO.10.29	Molema momoto otongo modi boneja mbi mua mobwani na mbi? 
1CO.10.30	Nakajongoa dia, na nakayaka, okina adi bolemoa na mbi mojɔ bo nalijongoaka? 
1CO.10.31	Cina edi bo, okayakani isa okamwakani, isa okakɔni mokina mojɔ motongo, kɔni mijɔ misusu a bokumeja Njambe. 
1CO.10.32	T’osakejaeni oko bato batongo libaku, isa BaYuda, isa BaEla, isa bato baDenga diNjambe. 
1CO.10.33	Mbi mɛnɛ nakengaka bosepeja bato basusu na ngando jisusu jikɔkɔ mbi, bo bahele; te nakɔke a mojɔ mombi mɛnɛ, oko a mojɔ mobato batongo banɛnɛ.
1CO.11.1	Ikoanani na mbi o akoanaka mbi na Masiya. 
1CO.11.2	Nasakoaka no mojɔ bo olɛkɛni mbi bihole bisusu, na otabosakani ngando jikoja mbi no. 
1CO.11.3	Endele ko, napalaka bo ocingeeni bo Masiya adi molo momoto; molo momwali modi oko muma’nde; na Njambe adi molo moMasiya. 
1CO.11.4	Moto aka’nga, isa akatɔndɔ mwako na egbala a molo, asambojaka molo monde. 
1CO.11.5	Mwali ko aka’nga, isa akatɔndɔ mwako, na apeliti eka a molo, asambojaka molo monde; ekɔmɛli ende ebwani na yena emwali, bamaka nwɛ swe jinde. 
1CO.11.6	Mwali amiti lwa eka a molo, abwani bolena swe jinde. Na isa edi sɔni ai mwali a bolena isa a bonwɛ swe jinde, yɛ akunde molo monde. 
1CO.11.7	Momi ko abwaniti bokunda molo monde cina bo yo adi elimo na ekumu eNjambe; mwali ko adi ekumu emomi. 
1CO.11.8	Mojɔ bo momi aimana ai mwali; mwali ko amana ai momi. 
1CO.11.9	Na momi aikɔmɔ a mojɔ momwali; mwali ko akɔmɔ a mojɔ motni. 
1CO.11.10	A mojɔ momina, mwali abwani bolwa a molo embete ekpaci emomi, a mojɔ moba-bwɛnji. 
1CO.11.11	A tei eKumu ko, mwali t’adake yo buki; acingi oko na momi. Na momi pongono t’adake yo buki; acingi oko na mwali. 
1CO.11.12	Mwali amana ai momi; edɛye mwali abotaka momi; na leka losusu lohulaka ai Njambe. 
1CO.11.13	Lɛni no bɛnɛ; Mwali aka’nga Njambe, pɛ bopeta lwa eka a molo, mojɔ momina mobɔngi? 
1CO.11.14	Ekɔmɛli ebato basusu etakojaka no bo momi akada na swe jiyai, edi sɔni. 
1CO.11.15	Mwali ko akada na swe jiyai, jidi oko ekumu ende. Mojɔ bo yo asɔ swe jimina a bosakunda. 
1CO.11.16	Isa okina moto ko adi na kitɛ, so boditi na ekina ekɔmɛli etongo, isa Menga maNjambe.
1CO.11.17	Nadi na eleho a bopa no, na mtasakoa no; mojɔ bo matitana manu matakɔmejaka no; mabejaka no oko bobeja. 
1CO.11.18	Mojɔ moboso oko mu; mbi na’kaka bo odini na misoo a matitana manu maDenga, na mbi najimaka mweka bo mojɔ momina modi soti. 
1CO.11.19	Odini mabondo-mabondo soti; oko boa bato basoti badi boboloa a tei enu. 
1CO.11.20	Okatitanani, otayakani nongo Kola eKumu. 
1CO.11.21	Mojɔ bo, yana ayakaka no, moto na moto ayakaka mia mande mɛnɛ; na okina adi ngasa na otongo alangoi. 
1CO.11.22	Boni! opelitini ndako jinu bɛnɛ a mojɔ moboyaka na bomwaka? Osambojakani Denga diNjambe, na okejakani bato babokwali sɔni. Nâbala na nu bo? Nâsakoa no? Pɛpɛ nongo mweka.
1CO.11.23	Mojɔ bo mbi nasɔ oko ai Kumu mua mopeja mbi no, bo Kumu Yesu atomba molɛmbɛ na bulu bokabama yo; 
1CO.11.24	ajongoa, abuka molɛmbɛ, na abala bo, Imu modi mokuku mombi mua mobukei a mojɔ monu. Kɔni boa bo osalɛjeni ai mbi. 
1CO.11.25	Ama bo sieja boyaka, yo ami tomba oko kɔpɔ pongono, na abala bo, Kɔpɔ ye edi Mokongo Moyene momakia mambi. Kɔni boa, bihole hisusu himwakaka no, bo osalɛjeni ai mbi. 
1CO.11.26	Mojɔ bo, bihole bisusu biyakaka no molɛmbɛ mu, na bimwakaka no kɔpɔ ye, otɔndɔkɔni mwako mobogwa boKumu oko a bodoa bonde koko.
1CO.11.27	A mojɔ momina, moto akayaka molɛmbɛ mu, isa akamwaka kɔpɔ ye eKumu, na yo pɛ bobɔngɔ, adi na lindo jimokuku na jimakia maKumu. 
1CO.11.28	Yɛ moto asakokelejae yo mɛnɛ, asa ko ayake molɛmbɛ na amwake kɔpɔ. 
1CO.11.29	Mojɔ bo, moto akayaka na akamwaka, pɛ ko bombetea mokuku moKumu, ayakaka na amwakaka bodumba bonde mɛnɛ. 
1CO.11.30	A mojɔ momina, bakina banu banɛnɛ badi na bwɛmbu, na bapekaka, na bakma bahwɛkɛ hiɔ. 
1CO.11.31	Bokasasambeja na soti, botasamba. 
1CO.11.32	Endele ko, bokasamba, bodi bosɔ mokindo ai Kumu, bo botasamboa na ngondo. 
1CO.11.33	Oko boa baninga, okatitanani a mojɔ moboyaka, ambanani. 
1CO.11.34	Okina onu akada na nja, yɛ ayake a ndako ende mɛnɛ, bo botitana bonu botasamboa. Nadi bokolea ngando jitongo oko namaka doa mbi mɛnɛ.
1CO.12.1	Baninga, mbi napalaka bo ocingeeni mojɔ mobipeeli bimwembo. 
1CO.12.2	Yana adaka no bapakano, ojebakani bo ojimani bo bato balabojae no a bosakoa banjambe-babokosea baya badi oko bimimi. 
1CO.12.3	A mojɔ momina, napalaka bo ocingeeni bo Mwembo moNjambe mokabaleja moto, moto omina atahɔnɔ bosinga Yesu. Na moto amiti da na Mwembo Mosɛnɔke, atahɔnɔ bobala bo Yesu adi Kumu.
1CO.12.4	Bipeeli bidi tungu-tungu, Mwembo ko modi oko momɔci pɛ. 
1CO.12.5	Bilomu pongono bidi tungu-tungu, Kumu ko adi oko omɔci. 
1CO.12.6	Na njea jibokɔ na elomu jidi tungu-tungu, Njambe ko yona okɔkɔ ngando jisusu ai bato basusu adi oko omɔci. 
1CO.12.7	Moto na moto asɔkɔ epeeli ende eMwembo a bokɔmeja bato basusu. 
1CO.12.8	Okina asɔkɔ ebaeli ebowɛi a Mwembo, na otongo asɔkɔ ebaeli eejebeli a Mwembo momina. 
1CO.12.9	Okina asɔkɔ ejimeli a Mwembo, na otongo asɔkɔ epeeli ebosengoa a Mwembo momina. 
1CO.12.10	Okina asɔkɔ epeeli a bokɔ mindumba, na otongo asɔkɔ epeeli a botɔndɔ mwako moNjambe. Okina asɔkɔ epeeli a bombetea miembo, na otongo asɔkɔ epeeli ekɔpi jitongo-tongo, na otongo koko a’kaka kɔpi jitongo-tongo. 
1CO.12.11	Mwembo ko mua mokɔkɔ ngando jisusu na okabaka ai moto na moto libondo lipalaka yo, modi oko Mwembo momɔci pɛ. 
1CO.12.12	Mokuku modi eka emɔci, binama ko bidi binɛnɛ. Na binama bisusu, nongo bikada binɛnɛ, bikɔkɔ oko mokuku momɔci. Modi oko boa na Masiya. 
1CO.12.13	Mojɔ bo bobatisama so basusu a Mwembo momɔci bo bodae mokuku momɔci, isa BaYuda, isa BaEla, isa babuli, isa basɔmi; na bomwaka so basusu na Mwembo momɔci.
1CO.12.14	Mojɔ bo, mokuku moditi elembo emɔci pɛ; modi na bilembo binɛnɛ. 
1CO.12.15	Nongo ebota ekabala bo, Mbi nacingiti na mokuku mojɔ bo naditi ebɔ, ebaeli emina etadongeja ebota a mokuku. 
1CO.12.16	Na litoi likabala bo, Mbi nacingiti na mokuku mojɔ bo mbi naditi diso, ebaeli emina etadongeja litoi a mokuku. 
1CO.12.17	Mokuku mosusu mokada oko diso pɛ, njoki edi boda jɔ? Mokuku mosusu mokada oko litoi pɛ, soo edi boda jɔ? 
1CO.12.18	Njambe akolea binama bisusu a mokuku, emɔci-emɔci, o apalaka yo. 
1CO.12.19	Binama bisusu bikada oko emɔci pɛ, mokuku modi boda jɔ? 
1CO.12.20	Oko boa binama bidi bmɛnɛ, mokuku ko oko omɔci. 
1CO.12.21	Diso libwaniti bobala na ebɔ bo, Mbi nitajebaka wɛ. Na molo mobwaniti bobala na mako bo, Mbi nitaje-baka no. 
1CO.12.22	Pɛpɛ nongo mweka; binama bimokuku bia bidi oko ngasa a miso mabato bibɔngejaka mokuku. 
1CO.12.23	Na bokumejaka binama bia bilɛkɛ so oko ngasa; na bia bidi bibombamake bidi na ekumu enɛnɛ, na bia bidi a bohu bibwani boa. 
1CO.12.24	Njambe abɔngeja mokuku mosusu, bo yena edi ngasa edae na ekumu. 
1CO.12.25	A mojɔ momina, mokuku mopeliti bobɔtɔ, na binama bisusu bikɔmejanaka. 
1CO.12.26	Enama emɔci ekapeka, bisusu bitongo bipekaka pongono.
1CO.12.27	Ino odini mokuku moMasiya, odini binama binde, moto na moto oko enama. 
1CO.12.28	Njambe akolea bato a tei eDenga, boso oko babwɛnji, na ngɔngɔ jibu oko batɔndɔi. Bacingi na bu ngɔngɔ oko bakoja, na bato baya bakɔkɔ mindumba, bato basengo, bakɔmeja, bato babilomu, bato bakɔpi jinɛnɛ. 
1CO.12.29	Basusu badi babwɛnji? Basusu badi batɔndɔi? Basusu badi bakoja? Basusu bakɔkɔ mindumba? 
1CO.12.30	Basusu badi basengoi? Basusu babalaka na kɔpi jinɛnɛ? Basusu bakaka kɔpi jinɛnɛ? 
1CO.12.31	Dukani oko bipeeli bia binɔi na bopele. Mbi ko nadi boneja no njea yena enɔi na bopele.
1CO.13.1	Nongo nakabala na kɔpi jibato, isa jibabwɛnji-badiko, na napeliti epaeli, nadi oko doi dieboli, isa lisanga lia likɔkɔ ngɛ-ngɛ-ngɛ. 
1CO.13.2	Namiti da na epaeli, nadi eka engasa mɛnɛ; nongo nakatɔndɔ mwako, nongo nakacingea ngando jibombamake, nongo nakada na ejebeli esusu, nongo nakada na ejimeli enɛnɛ a bodongeja meno minɛnɛnɛ, pɛ mojɔ. 
1CO.13.3	Namiti da na epaeli, nitabɔngɔ nongo mweka, nongo nakakaba leka lombi a bobɔkɔ bato babokwali, isa nakapa mokuku mombi a botumbama, pɛ mojɔ.
1CO.13.4	Epaeli edi na lingbangba; edi koko na likabo. Epaeli editi na likaka, na editi na egbo. 
1CO.13.5	Epaeli editi na jala, na editi na ebaeli ebe. Epaeli editi na bolɛ a ngando jinde mɛnɛ pɛ, editi na misuba, na editi na kɛlɛ. 
1CO.13.6	Epaeli etasepaka a mojɔ mobobe, esepaka oko a mojɔ mobopele pɛ. 
1CO.13.7	Epaeli ehɔnɔkɔ ngando jisusu; ejimaka ngando jisusu; edi na njingo a tei engando jisusu, na edi na lingbangba a tei engando jisusu.
1CO.13.8	Epaeli epeliti nongo suka. Bitɔndɛli bidi bosia, na kɔpi jiyɛyɔ bogo; ejebeli edi bodimoa. 
1CO.13.9	Mojɔ bo ejebeli esu edi oko ekenge pɛ, na etɔndɛli esu edi oko ekenge pɛ; 
1CO.13.10	Mua mobɔngi kanga mosusu ko mokaboloa, mua modi oko ekenge pɛ môsia. 
1CO.13.11	Amaka mbi da yɛngɛ, nadaka na ebaeli eyɛngɛ, bolɛ bombi bodaka bolɛ boyɛngɛ, molema mombi modaka molema moyɛngɛ; ama mbi kandoa ko, nami kina oko ngando jibwɛngɛ. 
1CO.13.12	Bonjaka edɛye oko a talatala na ehindahindi; bô’nɛnɛ ko ngɔngɔ o bato baya bayɛlɛni. Edɛye, ejebeli embi edi oko ekenge pɛ; a busa bomina ko, nadi bojeba o ajebamaka mbi. 
1CO.13.13	Edɛye ngando ji jisato jidikai, oko ejimeli, na njingo, na epaeli; yena enɔi jisusu ko edi oko epaeli.
1CO.14.1	Bakeani milema minu a epaeli. Dani na posa a bipeeli bimwembo, bou oko epeeli ebotɔndɔ. 
1CO.14.2	Moto yona otɔndɔkɔ na kɔpi etongo atabalaka na bato, abalaka oko na Njambe. Bato bata-mocingeaka mojɔ bo abalaka ngando jibombamake. 
1CO.14.3	Moto ko yona otɔndɔkɔ mwako, abalaka na bato bo abalehe, abakɔmejae, na agɔmbejae milema mibu. 
1CO.14.4	Moto akabala na kɔpi etongo asapingejaka oko yo mɛnɛ pɛ; yona ko otɔndɔkɔ mwako, apingejaka Denga. 
1CO.14.5	Mbi napalaka bo obaleni no basusu na kɔpi jitongo, bou oko bo otɔndɔeni mwako. Moto akabala na kɔpi jitongo, pɛ ko bojebeja Denga cina emina, atakɔmeja Denga. Oko boa yona otɔndɔkɔ mwako adi boso bonde. 
1CO.14.6	Baninga, mbi nakadoa ai no a bobala na kɔpi jitongo, pɛ ko botɔndɔ na eleho, na bokoja, na boboloja, nadi bokɔmeja no soti?
1CO.14.7	Leka logo lodi na doi, o adi polongo na ebumba. Bomiti bɔteja ko doi dimina, odi bocingea ebomeli eleka lomina nda? 
1CO.14.8	Doi limondule limiti da na bohu, odi bosɛlingoa a mojɔ mobila nda? 
1CO.14.9	Mojɔ monu modi koko boa; okabalani mojɔ na kɔpi etongo yena edi bato pɛ bo’ka, pɛpɛ nongo moto odi bocingea mojɔ mobalaka no, mojɔ bo obalakani oko bibalabala pɛ. 
1CO.14.10	Kɔpi jidi a ngondo jinɛnɛ mɛnɛ, na jisusu jidi na cina. 
1CO.14.11	Moto ko akabala na ekina kɔpi, na mbi pɛ bo’ka kɔpi emina, mbi nadi boda MoDɔkɔ a miso mamoto yona obalaka, na yo adi boda MoDɔkɔ a miso mambi. 
1CO.14.12	Oko boa, ino okamboani bipeeli bimwembo, dani oko na posa ebipeeli bia bidi bokɔmeja Denga na soti.
1CO.14.13	A mojɔ momina, moto yona obalaka na kɔpi etongo abwani bo’nga bo asɛ epeeli ebocingea bato cina. 
1CO.14.14	Mojɔ bo naka’nga na kɔpi etongo, modi mwembo mombi mua mongaka, molema mombi motacingea eka. 
1CO.14.15	Oko boa nâkɔ bo? Nadi bonga na mwembo, na nadi bonga na bocingea pongono. Nadi bo’mba njembo na mwembo, na nadi bo’mba njembo na bocingea pongono. 
1CO.14.16	Okajongoa na mwembo, moto otongo yona oditi na epeeli ewɛ, atajeba nongo bojima 
1CO.14.17	Wɛ mɛnɛ ojongoaka soti, yona otongo ko atapinga nongo a ejimeli ende. 
1CO.14.18	Mbi nasakoaka Njambe mojɔ bo nanɔi no basusu na bɛtɛ ekɔpi. 
1CO.14.19	Endele ko, na bobala bikenge koto domi na kɔpi etongo, na bikenge bitano na bocingea bombi mɛnɛ, napalaka gbo oko bo nabale na Denga oko na bikenge bitano na bocingea.
1CO.14.20	Baninga, t’odaeni oko na bocingea bobɛngɛ. Dani na ekɔmɛli ebana bakɛkɛ a mojɔ mobobe; dani basuku ko a mojɔ mobocingea. 
1CO.14.21	Mosɔnɔmɔ a Mibeko bo, Kumu abali bo,
1CO.14.21	Nongo nakaloma bwɛnji bombi ai bato ba,
1CO.14.21	Na bato bakɔpi jitongo,
1CO.14.21	Isa na minɔkɔ miDɔkɔ,
1CO.14.21	Batahokea mbi nongo mweka.
1CO.14.22	Oko boa, kɔpi jidi oko embete ai bato baya bajimakini, te nongo ai bato baejimeli. Etɔndɛli ko emwako moNjambe edi embete ai baya bajimaka, te nongo ai baya bajimakini. 
1CO.14.23	A mojɔ momina, okadani na botitana boDenga disusu, na bato basusu bakabala na kɔpi jitongo-tongo, bato batongo bakakwea, bato baya badi pɛ boji-ma, batalɛ bo odini na malale? 
1CO.14.24	Bato basusu ko bakatɔndɔ mwako, na moto otongo akakwea yona odi pɛ bojima isa pɛ bocingea, adi bosɔ eleho ehu basusu, na adi bosamba na bu basusu. 
1CO.14.25	Ngando jibombamake jimolema monde jidi boboloa a bohu, adi bokwa a boso bonde a bosakoa Njambe, na adi bojima bo Njambe adi a tei enu soti.
1CO.14.26	Cina emina edi bo, baninga? Edi oko bo, omakatitanani, isa okina onu adi na eyembo, na otongo adi na eleho, isa na bokoja, isa na kɔpi, isa na bocingea, kɔni ngando jisusu a bopingeja ejimeli enu. 
1CO.14.27	A mojɔ mobobala na kɔpi etongo, bopele bo bato babale omɔciomɔci, bato babae isa basato, suka oko bato basato. 
1CO.14.28	Endele ko, isa moto yona okaka kɔpi jimina aditi, bopele bo badae oko bogo a botitana, na babale na milema mibu bɛnɛ, na Njambe. 
1CO.14.29	Batɔndɔi babae isa basato badi bobala, na bato batongo badi bohokea. 
1CO.14.30	Njambe ko akaboloja mokina mojɔ ai okina moto otongo yona odi ena, motɔndɔi yona obalaka adi boyɛyɔ bogo. 
1CO.14.31	Obwanini botɔndɔ mwako no basusu, moto omɔci-omɔci; oko boa bato basusu badi bokoa, na badi bopinga a ejimeli ebu. 
1CO.14.32	Miembo mibatɔndɔi misumaka batɔndɔi. 
1CO.14.33	Mojɔ bo Njambe adi Njambe obowi, te nongo Njambe oyikiyiki.
1CO.14.33	Ekɔmɛli eMenga masusu mabato baejimeli 
1CO.14.34	edi bo bali badae bogo a makita maDenga. Baditi na kpaci ebobala, na Mibeko mibalaka bo badi boda na lisuma. 
1CO.14.35	Isa bapalaka bojeba mokina mojɔ, badi bohɔjɔ bami babu a ndako jibu bɛnɛ; mojɔ bo ebɔngiti na mwali bo abale a likita liDenga. 
1CO.14.36	Boni! Ebaeli eNjambe eboloi boso ai no? emei oko ai no pɛ?
1CO.14.37	Isa okina onu alɛkɛ bo adi motɔndɔi, isa bo adi na bipeeli bimwembo, adi bocingea bo mijɔ misɔnei mbi no midi mobeko moKumu. 
1CO.14.38	Moto yona odi pɛ bojeba, yɛ adae oko a libumi. 
1CO.14.39	Oko boa baninga, bakeani milema minu a botɔndɔ mwako moNjambe. Pɛ bosiani bato a bobala na kɔpi jitongo. 
1CO.14.40	Kɔni ngando jisusu oko na bowi na bongɛbɛnɛ.
1CO.15.1	Baninga, mbi napalaka bo nabale na nu a mojɔ moMwako Mopele motɔndɔ mbi no. Ojimani mwako momina, na odini bambihmake a mwako momina. 
1CO.15.2	Ohelani oko na mwako momina, okamobaneani bopele—omiti kɔni boa, ejimeli enu edi eka engasa. 
1CO.15.3	Mojɔ bo mbi napa no mojɔ monɛnɛ mosɔ mbi, bo Masiya agwa a mojɔ mojibe jisu, o abalaka Misɔnɔ. 
1CO.15.4	Bamopusea, na angɔ koko a busa bomasato, o abalaka Misɔnɔ. 
1CO.15.5	Kepa amonɛ, na babwɛnji domi-na-babae pongono. 
1CO.15.6	Ekina ehole etongo, baninga mikama mitano bamonɛ; bakina babu banɛnɛ badi oko busa bu, na bakina babu bagwa. 
1CO.15.7	Yakobo amonɛ ngɔngɔ, na babwɛnji basusu pongono. 
1CO.15.8	Suka mɛnɛ, asaboloja ai mbi pongono, mbi mwana obongoa. 
1CO.15.9	Mojɔ bo mbi nadi ngɔngɔ jibabwɛnji basusu. Nabɔngiti bosɔ kombe eobwɛnji, mojɔ bo nadingoja Denga diNjambe. 
1CO.15.10	Nadi adi mbi, oko a mojɔ momonganji moNjambe, na monganji monde ai mbi moinama. Mbi nakɔ elomu epipo, pɛpɛ nongo okina obu obwana na mbi a njea emina; mbi mɛnɛ ko naikɔ, oko monganji moNjambe mua modi ai mbi. 
1CO.15.11	Oko boa, mwako motɔndɔkɔ so basusu, isa mbi mɛnɛ, isa bo batongo, modi oko boa, na ojimani oko na mu.
1CO.15.12	Atɔndɔkɔ so bo Masiya angɔ a bogwa, bakina banu babalaka bo bagwake batangɔ mojɔ moye? 
1CO.15.13	Isa bagwake batangɔ, Masiya yo mɛnɛ aingɔ a bogwa. 
1CO.15.14	Na isa Masiya aingɔ a bogwa, mwako motɔndɔkɔ so modi eka engasa, na ejimeli enu enami oko bonama. 
1CO.15.15	Isa bagwake batangɔ, so bodi batati babokosea, mojɔ bo botataka bo Njambe angɔjɔ Masiya a bogwa. 
1CO.15.16	Isa bagwake batangɔ, ka Masiya yo mɛnɛ aingɔ. 
1CO.15.17	Isa Masiya aingɔ, ejimeli enu edi eka engasa, na odini oko a jibe jinu. 
1CO.15.18	Na pongono, bato baya bagwa a tei eMasiya badimoa. 
1CO.15.19	Isa njingo esu ai Masiya edi oko a mojɔ moehelo ye pɛ, bonɔi bato basusu na molɔbɔ.
1CO.15.20	Masiya ko angɔ a tei ebagwake soti, o mbuma eboso ebaya bagwa. 
1CO.15.21	Mojɔ bo bogwa bodoa na moto, na bongɔ bobagwake bodoa na moto pongono. 
1CO.15.22	Basusu bagwaka na Adama; oko boa basusu bâsɔ bomɔ a tei eMasiya, moto na moto a libondo linde. 
1CO.15.23	Masiya adi o mbuma eboso, ngɔngɔ jinde oko baya badi bato bande a bodoa bonde. 
1CO.15.24	Ngɔngɔ jimina, suka emijɔ misusu edoabí. A ehole emina, oko amaka gbokeja makumu masusu, kpaci jisusu, ngulu esusu, asɔmbejabí bokumu ai Njambe Sango. 
1CO.15.25	Mojɔ bo yo adi boda na kpaci ebokumu, oko adi yo pɛ bopeta cingea bibota binde a diko disoki jinde jisusu. 
1CO.15.26	Soki yena egbokabí suka mɛnɛ edi oko bogwa. 
1CO.15.27	Mojɔ bo Njambe adumba ngando jisusu a cina jibibota binde. Abalaka yo bo ngando jisusu jidi a cina jibibota binde, edi bohu mɛnɛ bo yo mɛnɛ yona odumba ngando ji jisusu, acingiti na ngando jimina. 
1CO.15.28	Ngando jisusu jikada a cina ende, Mwana mɛnɛ adi bosuma yona odumba ngando jisusu a cina ende, bo Njambe adae ngando jisusu ai bato basusu.
1CO.15.29	Emiti da boa, cina ebatisimo ebato a mojɔ mobagwake edi bo? Isa bagwake batangɔ, bato babatisamaka a mojɔ mobu cina eye? 
1CO.15.30	Na mbi napaka njupi bihole bisusu mojɔ moye? 
1CO.15.31	Mbi nayɛli bogwa tu busa; nabalaka na nu boa baninga, mojɔ bo odini ekumu embi a tei eMasiya Yesu Kumu osu. 
1CO.15.32	Isa bagwake batangɔ, mbi nana na tito babila a Ɛpɛsɔ na ngulu embi esusu mojɔ moye? Êsɔ mbi nde? Ekada boa, bopele bo boyake na bomwake, mojɔ bo bodi bogwapuma. 
1CO.15.33	Yɛ bosakoseani! Mambaci mabe mabejeka ekɔmɛli epele emoto. 
1CO.15.34	Sisoani, na dani na yongi epele. Yɛni bokɔ bobe. Natɔndɔkɔ no, a bokeja no sɔni, bo bakina banu batajebaka nongo Njambe.
1CO.15.35	Okina moto ko adi bohɔjɔ bo, Bagwake badi bongɔ na ye? Mikuku mibu midi boda bo? 
1CO.15.36	Wɛ egegele! Ngua jinaka wɛ jimiti gwa, jitatɔ nongo. 
1CO.15.37	Na jia jinaka wɛ jidi oko ngua, isa jindongo, isa jiekina eka etongo, te nongo mokuku mua modi bomana ngɔngɔ. 
1CO.15.38	Njambe ko aepaka mokuku mopalaka yo, tu mongua oko na mokuku mua mobwani na mu. 
1CO.15.39	Mikuku misusu miditi amɛci. Mokina modi a mojɔ mobato, motongo a mojɔ motito, mokina motongo a mojɔ mombulu, na motongo koko a mɔjɔ moswi. 
1CO.15.40	Mikuku midiko midi, na mikuku minase. Ekumu emikuku midiko na ekumu emikuku minase bisangiti. 
1CO.15.41	Ekumu emodika-busa na yena esonge bisangiti; na ekumu enjɔtɔ edi tungu etongo, mojɔ bo ekumu emonjɔtɔ omɔci na yena emonjɔtɔ otongo bisangiti.
1CO.15.42	Bongɔ bobagwake bodi koko boa; mokuku mosaka so ta kpɔtɔ modi mokuku mobopɔ; mua modi bongɔ a bogwa môtapɔ. 
1CO.15.43	Mo puseamaka, pɛpɛ nongo ekumu; modi bongɔ na ekumu. Mopuseamaka eka eyɛmbu, modi bongɔ oko na ndangasa. 
1CO.15.44	Mongua monaka so modi mokuku momoto; modi bongɔ oko mokuku momwembo. 
1CO.15.45	A mojɔ momina, mosɔnɔmɔ bo,
1CO.15.45	Adama, moto oboso, adaka moto obomɔ.
1CO.15.45	Adama osuka adi mwembo mua mopaka bomɔ. 
1CO.15.46	Mua momwembo moidaka boso; moto mɛnɛ boso, mwembo ko oko ngɔngɔ. 
1CO.15.47	Moto oboso ahula a kpɔtɔ, moto onase. Moto obabae ahula oho Diko. 
1CO.15.48	Bato banase badi oko na elimo emoto yona onase. Bato baDiko badi na elimo emoto oDiko. 
1CO.15.49	Adi so na elimo emoto onase, bodi boda koko na elimo emoto oDiko.
1CO.15.50	Baninga, mbi natɔndɔkɔ no bo mini na makia mabwaniti bosangoa Bokumu boNjambe; na eka ebopɔ ebwaniti bosangoa yena edi na bosusu. 
1CO.15.51	Hokeani! Nadi boboloja mojɔ mobombamake ai no. Iso basusu botahwɛ; iso basusu ko bokindoabí. 
1CO.15.52	Bokindoabi so basusu bundumo, o bogbatimeja bomiso a mondule mosuka. Mojɔ bo mondule mohwiamabí, bagwake badi bongɔ na mikuku mia mibwaniti bopɔ, na so basusu bokindoabí. 
1CO.15.53	Mojɔ bo mokuku mu mobopɔ modi bolwa mokuku mua mobwamti bopɔ; na mokuku mu mobogwa, modi bolwa mokuku mua mobwaniti bogwa. 
1CO.15.54	Mokuku mobopɔ mokalwa mokuku mua mobwaniti bopɔ, na mokuku mobogwa mokalwa mokuku mua mobwaniti bogwa, ekenge yena esɔnɔmɔ edi bongama bo,
1CO.15.54	Bogwa bogboki na lilonga.
1CO.15.55	Wɛ bogwa, lilonga liwɛ lidi jɔ?
1CO.15.55	Wɛ bogwa, ngɛngɛ ewɛ edi jɔ?
1CO.15.56	Ngɛngɛ ebogwa edi bobe. Ngulu ebobe edi Mibeko. 
1CO.15.57	Yɛni bosakoe Njambe yona okɔkɔ bo so bogbokejae a mojɔ moKumu osu Yesu Masiya. 
1CO.15.58	A mojɔ momina, baninga bambi baepaeli, dani bambilimake, pɛ bombɛni nongo mweka; kɔmɛni Kumu na elomu enɛnɛ masu masusu, mojɔ bo ojebakani bo elomu enu ai Kumu êtanama nongo.
1CO.16.1	A mojɔ mobipeeli ai bato baDenga, kɔni o akoja mbi Menga maGalatia. 
1CO.16.2	Moto na moto adi bohɛngɛ libondo lilikonja lia libwani na nde a busa boNjambe; pɛ bo’mbani bodoa bombi a bolɔkɔ bipeeli. 
1CO.16.3	Mbi nakamea, odini bohɔ bato, na mbi nâbapa mokanda, bo nabalome na bipeeli binu a Yelusalema. 
1CO.16.4	Mokabwana bo nakɛe mbi mɛnɛ, bato bamina badi bopaka mbi a njea.
1CO.16.5	Namaka sieja likota liMakedonia nasa ko nadoe ai no, mojɔ bo mokano mombi modi bo nanɔe a njea eMakedonia. 
1CO.16.6	Isa nadi boyeyoa na nu; kako nadi bosieja edidi epio a tei enu, bo osukejaeni mbi a njea ekɛkɛ mbi. 
1CO.16.7	Ehole ye, nitapalaka ho nanɛnɛe na nu oko a njea pɛ. Kumu akajima, nadi na njingo bo nayeyoe na nu. 
1CO.16.8	Nadi bopeta yeyoa ko a Ɛpɛsɔ oko a busa boDomitano, 
1CO.16.9	mojɔ bo njea enɛnɛ na epele ehoi a boso bombi bo nakɔe elomu; soki ko jidi jinɛnɛ.
1CO.16.10	Timoteo akamea, kɔni bo adae a tei enu o bina’nde, mojɔ bo akɔkɔ elomu eNjambe o akɔkɔ mbi mɛnɛ. 
1CO.16.11	Moto abwaniti bomokpɛkoja. Mosukejani a njea na bowi, bo ahule ai mbi, mojɔ bo namo-njaka yo na baninga batongo pongono.
1CO.16.12	A mojɔ momwangwa’su Apolo, mbi namolehi bou mɛnɛ bo akɛe na baninga oho adi no. Iyo ko apalakiti bo akɛe edɛye. Adi bokɛ, akanɛ ehole epele.
1CO.16.13	Ino, toma sɛnjɛlɛni bopele; dani bambilimake a ejimeli enu; dani bami mɛnɛ; dani bato bapipo. 
1CO.16.14	Kɔni bilomu binu bisusu oko na epaeli.
1CO.16.15	Ojebakani bato baSɛtɛpana; baya bahekoa ai Kumu boso a likota liAkaya, oko ’bo; na badi na bingi enɛnɛ a bokɔmeja bato ba-Denga. 
1CO.16.16	Mbi nalehaka no baninga bo odaeni na lisuma ai bato baya badi na ekɔmɛli emina, na bato basusu baya babakɔmejaka, na baya bakɔkɔ elomu eNjambe. 
1CO.16.17	Nadi na sepi mojɔ bo Sɛtɛpana, na Polotunato, na Akaiko bamei jɔno; adi no bohali, bo basepejai mbi. 
1CO.16.18	Bagɔmbejai molema mombi na milema minu pongono. Obwamni bosuma bato baya badi na ekɔmɛli emina.
1CO.16.19	Menga maMasiya oho Asia mabɛjɛkɛ no njɛbɛ. Akwila na Pilisila, na Denga disusu dia dititanaka a ndako ebu, babɛjɛkɛ no bou a kombe eKumu. 
1CO.16.20	Baninga basusu mɛnɛ babɛjɛkɛ no njɛbɛ. Sabɛjɛnɛni no bɛnɛ na njɛbɛ esɛnɔke.
1CO.16.21	Mbi Paulo nabɛjɛkɛ no njɛbɛ ye na ebɔ embi mɛnɛ. 
1CO.16.22	Isa okina moto aditi na epaeli ai Kumu, yɛ alakejame. Yɛ Kumu adoe!
1CO.16.23	Yɛ monganji moKumu osu Yesu Masiya modae na nu. 
1CO.16.24	Epaeli embi ai no basusu a tei eMasiya Yesu. 
2CO.1.1	Njɛbɛ esu Paulo obwɛnji oMasiya Yesu a mojɔ mobolulea boNjambe, na mwangwa’mbi Timoteo, a Denga diNjambe dia didi a Kolinto, na ai bato basusu baMasiya baya badi a likota lisusu liAkaya. 
2CO.1.2	Yɛ monganji na bowi boNjambe Sangwa’su na Kumu Yesu Masiya bodae ai no.
2CO.1.3	Mbi nasakoaka Njambe Sange ’Kumu osu Yesu Masiya, Sango yona odi na monganji mosusu, na Njambe obogɔmbeja bosusu. 
2CO.1.4	Iyo agɔmbejaka so a tei eminɔngɔ misu misusu, bo so bogɔmbejae bato batongo baya badi na minɔngɔ, o agɔmbejaka Njambe so bɛnɛ. 
2CO.1.5	Mojɔ bo, bokakatana na Masiya a madingoa mande manɛnɛ, bodi bosɔ libondo linɛnɛ libogɔmbeja a mojɔ moMasiya. 
2CO.1.6	Isa so bodi na minɔngɔ, cina eminɔngɔ mimina edi bo ino osɛni bogɔmbeja na mohelo. Na so bokasɔ bogɔmbeja, bodi a bogɔmbeja no, na odini bosɔ bogɔmbeja bomina, okadani na lingbangba a tei emadingoa, o adingoaka so. 
2CO.1.7	Iso bodi na njingo enɛnɛ ai no. Bojebaka bo okaka-tanani na su a madingoa masu, odini bokatana na su koko a bogɔmbeja bosu.
2CO.1.8	Baninga, iso bopalaka bo ojebeni mojɔ momonɔngɔ monɛ so a Asia. Iso bobukana oko bobukana na muna momonɔngɔ. Mojɔ momina monɔ ngulu esu, na boidaka na njingo ebohela. 
2CO.1.9	Bolɛ bo ehole esu ebogwa emea, na mojɔ momina mohekoja ejimeli esu ai Njambe yona ongɔjɔkɔ bagwake, te nongo ai so bɛnɛ. 
2CO.1.10	Iyo aheleja so a bogwa bua bobe; ahelejaka so koko edɛye, na njingo esu edi oko ai yo bo ahelejae so a masu mangɔngɔ. 
2CO.1.11	Kɔmejani so na bingeeli binu, bo bato banɛnɛ basakoe Njambe a mojɔ momonganji mosɔ so, cina ebingeeli bibu.
2CO.1.12	Iso bosepaka na mojɔ mumu; molema mosu motataka bo ekɔmɛli esu a miso mabato, na a miso manu bɛnɛ, edaka na bosɛnɔ na lisuma ai Njambe; te nongo na bowɛi bongondo, oko na mo-nganji moNjambe. 
2CO.1.13	Mikanda misɔneaka so no miditi na cina etongo; midi oko na mijɔ milangaka no na micingeaka no. Nadi na njingo bo odini bocingea soti, 
2CO.1.14	o acingeaka no mweka edɛye, bo obwanini bosepa a mojɔ mosu, na bo so bodi bosepa a mojɔ monu a busa boKumu Yesu.
2CO.1.15	A mojɔ momina, mbi nadaki na njingo bo napete kɛ oho ai no a bohɛjɛ sepi enu oko bohɛjɛ. 
2CO.1.16	Mokano mombi modaka bo nanɔe njea enu a bokɛ oho Makedonia, na bohula Makedonia koko ai no, bo osukejaeni mbi a njea eYuda. 
2CO.1.17	Adaka mbi na mokano momina, nadaka na milema mibae? Mijɔ mikanaka mbi midi mijɔ mimoto ongondo? Adi mbi na minɔkɔ mibae, Ee! ee! na Pɛpɛ! pɛpɛ! 
2CO.1.18	Oko Njambe! monɔkɔ mosu ai no moditi na mojimo na bongana, Ee na Pɛpɛ. 
2CO.1.19	Iso na Silwano na Timoteo botɔndɔ no oko mwako moMwana ’Njambe, Yesu Masiya. Iyo aditi Ee na Pɛpɛ; a tei ende edi oko Eɛ. 
2CO.1.20	Mojɔ bo sako jisusu jiNjambe jingami oko na nde; a mojɔ momina, so bokumejaka Njambe na 
2CO.1.21	Njambe yo mɛnɛ apingejaka so na no a tei eMasiya, na ahɛngɛ so a elomu. 
2CO.1.22	Abakea embete ende ai so, na abopa Mwembo a tei emilema misu o ndanga.
2CO.1.23	Mbi nabeaka Njambe o motati omolema mombi—mbi naidoa obo Kolinto, mojɔ bo naipalaka bohɛjɛ monɔngɔ monu. 
2CO.1.24	Iso ko boditi nongo bakumu baejimeli enu; bokɔkɔ elomu na nu bo odaeni na sepi, mojɔ bo odini bambilimake a ejimeli enu.
2CO.2.1	Mbi najima a molema mombi bo nitadoa koko ai no a bokeja no wa. 
2CO.2.2	Nakakeja no wa, odi bosepeja mbi nda? oko yona odi na wa a mojɔ mombi? 
2CO.2.3	Cina emokanda mosɔnɔ mbi edaka bo bato baya babwani bosepeja mbi a bodoa bombi, batakeja mbi wa. Nalɛ a molema mombi bo odini bosepa no basusu a mojɔ mosepi embi. 
2CO.2.4	Nasɔnea no boso, na monɔngɔ, na jɔɔlɔ a molema mombi, na mbisoli jinɛnɛ, te bo nakejae no wa, oko bo ojebeni epaeli embi enɛnɛ ai no.
2CO.2.5	Isa okina moto anɔngeja batongo, ainɔngeja mbi; anɔngeja oko no bosusu, isa bakina banu banɛnɛ. (Nitapalaka bohɛjɛ mojɔ momina.) 
2CO.2.6	A mojɔ momoto omina, mokindo mosɔ yo ai banɛnɛ banu mobwani. 
2CO.2.7	Edɛye, obwanini bohekoa a bokina mojɔ monde, na a bogɔmbeja moto omina, bo asaka dinda a monɔngɔ monde monɛnɛ. 
2CO.2.8	Oko boa, mbi nangɔɔnɔkɔ no bo omonejaeni koko epaeli enu. 
2CO.2.9	Nasɔnea no boso a mojɔ momina, bo nameke no, a bojeba isa odini na lisuma a ngando jisusu. 
2CO.2.10	Okakineani moto, mbi namo-kineaka pongono. Mojɔ mokini mbi (isa nakini mokina mojɔ) modi a mojɔ monu, a boso boMasiya, 
2CO.2.11	bo bosaka samboa na Satana; mojɔ bo bojebaka poloso ende.
2CO.2.12	Iyana amea mbi a Toloa a botɔndɔ Mwako Mopele moMasiya, Kumu ahoja njea ai mbi bohu mɛnɛ. 
2CO.2.13	Molema mombi ko modaka na manji, cina bo nainɛ mwangwa’mbi Tito oho. A mojɔ momina, naseana na bu, na nakɛ a Makedonia. 
2CO.2.14	Mbi nasakoaka Njambe mojɔ bo adalejaka so mondinda na Yesu, na ekumu ende, masu masusu. Na ejebeli ende enanganaka na su a bisika bisusu o soo epele. 
2CO.2.15	Mojɔ bo, so bodi ai Njambe oko soo epele eMasiya, a mojɔ mobato baya bahelaka, na baya bagwaka pongono; 
2CO.2.16	soo ebogwa ai baya bagwaka, na soo ebomɔ ai baya bahelaka. Obwani na ngando jimina nda? 
2CO.2.17	Iso botakɔkɔ bwasa na Ebaeli eNjambe, o akɔkɔ bakina. Bodi bato basoti, baya basɔ elomu emina ai Njambe. Bobalaka a boso boNjambe na a tei eMasiya.
2CO.3.1	Iso bobengi bosakumeja koko so bɛnɛ? Iso bobwani bosɔ mikanda o asɔkɔ bakina bato, a bojebeja no ekɔmɛli esu, isa mikanda minu a bojebeja bato ekɔmɛli esu? 
2CO.3.2	Ino bɛnɛ odini mokanda mosu mua mosɔnɔmɔ a milema misu; bato basusu bamolangaka na bamojebaka. 
2CO.3.3	Na onejakani bo odini mokanda molomi Masiya na su, mua mosɔnɔmɔ na Mwembo moNjambe obomɔ, te nongo na madiba mamokanda; mosɔnɔmɔ a Inilema mibato, te a matai.
2CO.3.4	Ejimeli esu edi boa ai Njambe a mojɔ moMasiya. 
2CO.3.5	Bobwaniti bobala bo bodi bohɔnɔ mokina mojɔ na ngulu esu bɛnɛ. Ngulu esu ecingi oko na Njambe pɛ, 
2CO.3.6	yona obɔngeja so bo bodae bakɔmɛli baMokongo Moyene, bakɔmɛli baMwembo, te nongo bakɔmɛli babi-kenge bia bisɔnɔmɔ; mojɔ bo, mibeko mia misɔnɔmɔ miwaka oko bowa; Mwembo ko mopaka bomɔ.
2CO.3.7	Isa mojɔ mobogwa mua mosɔnɔmɔ a matai modoa na ekumu, esingaiti mua moMwembo! 
2CO.3.8	Mojɔ bo BaYisalaele baihɔnɔ bonja boso boMose cina ebolailai a boso bonde, bolailai bua bodimoaka. 
2CO.3.9	Oko boa isa elomu ebodumba edaka na ekumu, esingaiti elomu ebolongeja! 
2CO.3.10	Soti mɛnɛ, mua modaka boso na ekumu, mopeliti koko ekumu edɛye, mojɔ bo ekumu etongo yena enɔi emodimoja. 
2CO.3.11	Mojɔ bo, isa mojɔ mua moidaka na boyeyoa modoa na ekumu, esingaiti mojɔ mua moyeyoaka!
2CO.3.12	Oko boa, adi so na njingo emina, bobalaka na nu a bohu mɛnɛ. 
2CO.3.13	Botakɔkɔ o akɔ Mose yona ohua hoso bonde, bo BaYisalaele bata’nɛ ekumu yena edimoaka. 
2CO.3.14	Milema mibu ko miidaka nongo na njɛnɛ; nongo bakalanga Mokongo Moyou busa bu, ehuako emina edi oko, mojɔ bo ehuako emina edi bodonga oko na Masiya. 
2CO.3.15	Ee, oko busa bu, bakalanga mokanda moMose, ehuako ehuaka milema mibu. 
2CO.3.16	Moto ko akahekoa ai Kumu, ehuako emina edi hodonga. 
2CO.3.17	Kumu adi oko Mwembo, na bosɔnii bodi oko a esika edi Mwembo moKumu. 
2CO.3.18	Iso basusu, maso masu a bohu, bonjaka ekumu eKumu, o anjaka so a talatala, na bokindoaka a elimo ende. Bokinaka ekumu emɔci a bosɔ ekumu etongo; mojɔ momina mocingi oko na Kumu yona odi Mwembo.
2CO.4.1	Oko boa, adi so na elomu ye a mojɔ momonganji moNjambe, botangwa. 
2CO.4.2	Iso boloni bikɔmɛli bibosambolu na bipoloso; ekɔmɛli esu editi nongo na epulu; botahekojaka Ebaeli eNjambe a ekina cina etongo. Botɔndɔkɔ mijɔ misoti a bohu, bo bodae na lilonga a boso bobato basusu, na a boso boNjambe. 
2CO.4.3	Isa Mwako Mopele mosu modi mobombamake, mobombami oko ai bato baya bagwaka. 
2CO.4.4	Mojɔ bo njambe ongondo ye ahua milema mibato bamina baya badi pɛ bojima, bo bata’nɛ bohu boMwako Mopele moekumu eMasiya yona odi elimo eNjambe. 
2CO.4.5	Iso botɔndɔkɔ Mwako Mopele moYesu Masiya, bo yo adi Kumu, te nongo mijɔ misu bɛnɛ. Iso bɛnɛ bodi oko bakɔmɛli banu a kombe eYesu. 
2CO.4.6	Mojɔ bo, Njambeyona obala bo, Kma bohu bohoe a tei emodidi, ahojai milema misu bohu mɛnɛ, bo apɛ bohu boejebeli eekumu eNjambe a boso boMasiya.
2CO.4.7	Ngulu yena enɔi edi ngulu eNjambe, te ngulu esu; na edi a tei esu o likonja liyumu linɛnɛ a tei eteni ehbali. 
2CO.4.8	Bohangami a bisika bisusu; endele ko, bobindaniti. Adi so na monɔngɔ, bodi oko na njingo. 
2CO.4.9	Bakanɔngeja so, botadikaka so buki pɛ. Bakadumba so nase, botagwaka. 
2CO.4.10	Iso bolwaka bogwa boYesu oko bolwa, a tei emikuku misu bihole bisusu, bo bomɔ boYesu boboloe a tei emikuku misu pongono. 
2CO.4.11	Mojɔ bo, adi so mɔ, bolindoamaka a bogwa bihole bisusu a mojɔ moYesu, bo bomɔ boYesu boboloe a tei emikuku misu mibogwa. 
2CO.4.12	Oko boa, bogwa bokɔkɔ elomu a tei esu, bomɔ ko a tei enu.
2CO.4.13	Adi so na mwembo momɔci moejimeli mua modaka na nde yona osɔnɔ bo,
2CO.4.13	Mbi najimi; a mojɔ momina nabali; iso koko bojimaka na bobalaka; 
2CO.4.14	mojɔ bo bojebaka bo yona ongɔjɔ Yesu a bogwa, adi bongɔjɔ so na Yesu, na adi bokweja so na nu a boso bonde. 
2CO.4.15	Mojɔ mu mosusu modi ai no, bo monganji moNjambe mokanɛngɛ, bosakoa bodi bonɛngɛ pongono a bokumeja Njambe.
2CO.4.16	A mojɔ momina, bota’ngwa nongo. Isa moto osu osokolu agwaka, moto yona odi a tei asɔkɔ ngulu eyene busa na busa. 
2CO.4.17	Monɔngɔ mosu mokɛkɛlɛkɛ mua moditi boyeyoa, mosɛlingoaka ekumu enɛnɛ mɛnɛ a mojɔ mosu, ekumu yena edi boyeyoa oko na bosusu. 
2CO.4.18	Mojɔ bo, iso botanjaka ngando jinɛkɛ bato na miso; bonjaka oko ngando jia jibwaniti bo’nɛmɛ. Ngando jinɛkɛ bato na miso jitayeyoa nongo. Ngando ko jidi so pɛ bonɛ na miso, jiyeyoaka na bosusu.
2CO.5.1	Iso bojebaka bo diako disu diboda ya nase dikagwa, bodi bosɔ ndako mɛnɛ ai Njambe. Etayoama na mɔmɔ mabato, na êyeyoa oko na bosusu oho Diko. 
2CO.5.2	Bobemaka a diako di, oko na posa bo bobolame atei endako esu oho Diko. 
2CO.5.3	Bokada na elwaeli emina, botada nongo mbundu. 
2CO.5.4	Adi so a diako di, boyeaka, na bodi na milema manji. Editi bo bopalaka bohwa mokuku mu o ahwaka so bisenja. Edi bo bopalaka bo bolwae elwaeli etongo, bo mokuku mobo gwa mokindoe bomɔ. 
2CO.5.5	Njambe yo mɛnɛ asɛlingoa so a mojɔ momina, na abopa Mwembo o ndanga.
2CO.5.6	Oko boa bodi na eci masu masusu. Bojebaka bo boditi na Kumu esika emɔci yana adi so a mokuku mu. 
2CO.5.7	Mojɔ bo, bodalaka oko na ejimeli, te na njɛnɛ emiso. 
2CO.5.8	Bodi na eci, na posa esu edi bo bodo-nge a mokuku mu, bo bodae a esika edi Kumu. 
2CO.5.9	A mojɔ momina, bodukaka njea bo bomosepejae, isa a mokuku mu, isa oho. 
2CO.5.10	Mojɔ bo, iso basusu bodi bo’ma a bohu a boso bomongbɛlɛngɔ moesambi eMasiya, bo moto na moto asɛ ndese ende a mojɔ mobopele, isa a mojɔ mobobe bokɔ yo a mokuku mu.
2CO.5.11	Iso bokengaka bojimeja bato, mojɔ bo bonjaka Kumu oko na bɔ. Iso bɛnɛ bodi a bohu a miso maNjambe. Nadi koko na njingo bo ekɔmɛli esu edi bohu a Inilema minu. 
2CO.5.12	Botasalongejaka koko ai no. Bopaka no oko njea ebosepa a mojɔ mosu. Oko boa odini bosɔnibeja ai bato baya basakumejaka a mojɔ mongando jingasa, te ngando jisoti 
2CO.5.13	Isa bodi na lilale, lidi a mojɔ moNjambe. Isa bodi na yongi epele, edi a mojɔ monu. 
2CO.5.14	Bosusaka njea engɛnjɔ eMasiya; mojɔ bo bojebaka na soti bo omɔci agwea bato basusu; oko boa bato basusu bagwa. 
2CO.5.15	Na yo agwea bato basusu bo mihelo mibato baya badi mɔ, mitaya da ai bo bɛnɛ, oko ai yona obagwea, yona ongɔ koko a bogwa a mojɔ mobu.
2CO.5.16	A mojɔ momina, iso botajeba koko moto a mokuku pɛ. Bojeba Masiya a mokuku boso; edɛye ko botamojebaka koko boa. 
2CO.5.17	Mojɔ bo, isa moto adi a tei eMasiya, adi moto moyene. Ngando jiyou jisia. Ngando jisusu jidi oko jiyene. 
2CO.5.18	Mojɔ mu mosusu mocingi na Njambe yona ohuleja so ai yo mɛnɛ a tei eMasiya, na abopa elomu ebosiili. 
2CO.5.19	Cina emina edi bo, Njambe yo mɛnɛ adaka a tei eMasiya mosiili ongondo ye ai yo mɛnɛ, pɛ bolanga jibe jibu o nongo, na abopa bwɛnji bobosiili. 
2CO.5.20	Oko boa so bodi babwɛnji baMasiya. Njambe alehaka no na ebaeli esu, na so bongɔɔnɔkɔ no a kombe eMasiya bo ojimeni mokongo moNjambe. 
2CO.5.21	Masiya aijeba nongo bobe; Njambe ko amokɔ bo adae bobe a mojɔ mosu, bo so bodae bodongo boNjambe a tei ende.
2CO.6.1	Akɔkɔ so elomu na Njambe yo mɛnɛ, bongɔɔnɔkɔ no bo otasɔni monganji moNjambe esɔ’sɔ. 
2CO.6.2	Mojɔ bo yo abalaka bo,
2CO.6.2	Mbi nahokea wɛ a ehole yena ebwana;
2CO.6.2	Nakɔmeja wɛ a busa bobohela.
2CO.6.2	Hokeani! ehole yena ebwani edi oko edɛye. Busa bobohela bodi oko edɛye. 
2CO.6.3	Iso bokɔkɔ bo botasakeja nongo moto libaku, bo elomu esu esaka samboa. 
2CO.6.4	Adi so bakɔmɛli baNjambe, bokɔkɔ ngando jisusu bo bodae na esako epele. Bodi na lingbangba linɛnɛ a tei eminɔngɔ, na taka, na jɔɔlɔ, 
2CO.6.5	na nji, na blɔkɔ, na bigbomegbome, na bilomu, na taka ehiɔ, na nja, 
2CO.6.6	na ekɔmɛli epele, na ejebeli esoti, na eci, na monganji, na Mwembo Mosɛnɔke, na epaeli mɛnɛ, 
2CO.6.7	na ebaeli esoti, na ngulu eNjambe, na molilo mobila mobodongo a ebɔ ebami na a ebɔ ebali, 
2CO.6.8	na ekumu, na bosamboa, na bosakoa, na biloli. Adi so na mwako mosoti, babalaka bo bodi bato babokosea. 
2CO.6.9	Bodi na esako epele, bato ko pɛ bojeba so. Bodi o bagwake, endele ko bodi oko mɔ; asɔkɔ so nji, pɛ ko bogwa. 
2CO.6.10	Adi so na molɔbɔ, bosepaka bihole bisusu. Adi so bɛnɛ bato babokwali, bohɛjɛkɛ likonja libato batongo. Bodi boangasa; endele ko, leka losusu lodi oko ai so.
2CO.6.11	Bobalaka na nu BaKolinto na bohu mɛnɛ. Milema misu midi bwase ai no. 
2CO.6.12	Odini na esika enɛnɛ a tei emilema misu; milema minu bɛnɛ ko midi na sii. 
2CO.6.13	Oko boa, bopele bo bosɔnibɔtɔne o ekɔmɛli ebɛngɛ; hojani milema minu pongono.
2CO.6.14	T’okataneni oko na bato baya badi pɛ bojima Njambe, mojɔ bo bopele na bobe te bapandake nongo limbaci. Na bohu na modidi te bapandake limbaci. 
2CO.6.15	Masiya na Beliala baditi na monɔkɔ momɔci; na moto oejimeli, na moto yona opeliti ejimeli, baditi a libondo limɔci. 
2CO.6.16	Tempelo eNjambe ebɔngiti nongo na bilimo. Iso bodi tempelo eNjambe obomɔ; mojɔ bo Njambe abala bo,
2CO.6.16	Mbi nâda a tei ebu, na nadala a tei ebu;
2CO.6.16	Nada Njambe obu, na bo bâda bato bambi.
2CO.6.17	A mojɔ momina, Kumu abalaka bo,
2CO.6.17	Imanani a tei ebu; sahɛngɛni;
2CO.6.17	Pɛ bobɛnjɛni nongo eka ebosɔtɔ,
2CO.6.17	Na mbi nâsɔ no bopele.
2CO.6.18	Mbi nâda sangwa’nu;
2CO.6.18	Ino ôdani bana-bami bambi na bana-bali bambi.
2CO.6.18	Kumu ongulu ebonɔ abalaka boa.
2CO.7.1	Baninga, adi so na sako jiji, bopele bo bosasɛnojae a mbindo jisusu jimokuku na jimwembo, na bo bosahɛnge ai Njambe na soti, oko na lisuma ai yo.
2CO.7.2	Pani so pokiso a tei emilema minu. Iso boikɔ nongo bobe ai moto. Boilaboja nongo moto. Boikɔ nongo moto poloso. 
2CO.7.3	Nita-balaka boa a bodumba no. Odini a tei emilema misu, isa bokahela, Isa bokagwa, o ami mbi bala na nu boso. 
2CO.7.4	Mbi najimaka no na soti mɛnɛ. Nasakumejaka bou a mojɔ monu. Molema mombi mogɔmbi soti, na sepi embi epetoaka a tei eminɔngɔ misu. 
2CO.7.5	Mojɔ bo, yana amea so a Makedonia, boinɛ nongo bowi; bopukaka a bisika bisusu, mane a sokolu, na bɔ a tei. 
2CO.7.6	Njambe ko, yona ogɔmbejaka baya badi na milema mititake, agɔmbeja so na bodoa boTito, 
2CO.7.7	te na bodoa bonde pɛ, oko a mojɔ mobogɔmbeja bosɔ yo ai no, yana atɔndɔ yo so mojɔ moposa enu enɛnɛ ai so, na wa enu, na bingi enu a mojɔ mombi. Sepi embi edaka enɛnɛ a mojɔ momina. 
2CO.7.8	Isa nakeja no wa na mokanda mombi, naditi na dosa a mojɔ momina. Yana anɛ mbi bo odini na wa a mojɔ momokanda mombi—eiyeyoa ko—mbi nadaka na wa pongono. 
2CO.7.9	Edɛye ko nasepaka, te a mojɔ mowa enu, oko cina bo wa emina ehekoja milema minu. Njambe ajima bo odaeni na wa, bo otadingoani na mojɔ mokɔ so. 
2CO.7.10	Mojɔ bo, Njambe akakeja moto wa, wa emina esukeaka oko na bohekoja bomolema a mojɔ mobohela, te nongo na bio. Suka ko ewa engondo edi oko bogwa. 
2CO.7.11	Anjani bingi yena edi na nu edɛye a mojɔ mowa ekeja Njambe no, na posa enu bo osalongejaeni, na kɛlɛ enu, na posa enu, na bingi enu, na bodingoa bonu. Onejaini bo oditini nongo na lindo. 
2CO.7.12	Oko boa, isa mbi nasɔnea no mokanda, naisɔnɔ a mojɔ momoto yona okɔ bobe, isa a mojɔ momoto yona osɔ monɔngɔ momina; nasɔnɔ bo epaeli enu enɛnɛ ai mbi eboloe ai no bɛnɛ a boso boNjambe. 
2CO.7.13	Milema misu midi mihahanake a mojɔ momina. Te nongo bo milema misu pɛ midi mihahanake; sepi esu ehɛ bou mɛnɛ a mojɔ mosepi eTito, mojɔ bo ohahanejani molema monde. 
2CO.7.14	Isa mbi nasakoa no ai yo, naisamboa na nu; o ami mbi bala na nu mijɔ misoti, mua mobala mbi na Tito a bosakoa no modaka soti pongono. 
2CO.7.15	Epaeli emolema monde ai no edi enɛnɛ mɛnɛ, mojɔ bo atabosaka bo omosɔni na lisuma na mongongoma. 
2CO.7.16	Mbi nadi na sepi, mojɔ bo naditi nongo na mokakwano a mojɔ monu.
2CO.8.1	Baninga, bodi bojebeja no edɛye mojɔ momonganji mokɔ Njambe O a Menga maMakedonia. 
2CO.8.2	Bamekama na monɔngɔ monɛnɛ, na badaka na bokwali bonɛnɛ; sepi ebu ko ehɛ oko hohɛ, na badaka na likabo linɛnɛ mɛnɛ. 
2CO.8.3	Mbi natɔndɔkɔ na soti bo mwɛngi mobipeeli bibu mobwana na mwɛngi molikonja libu; ee, likonja libu liibwana na mwɛngi mobipeeli bipa bo na milema mibu misusu. 
2CO.8.4	Bangɔɔnɔ so na bopipo mɛnɛ bo bobapɛ njea ebokɔmeja bato baNjambe na bipeeli. 
2CO.8.5	Na bakɔ boa, te nongo a njea edaka so na njingo; basapa bo bɛnɛ boso ai Kumu o epeeli, na ngɔngɔ ai so, oko na bolulea boNjambe. 
2CO.8.6	A mojɔ momina, so bobei Tito bo asiejae elomu ye emonganji a tei enu, o ama yo banga bokɔ. 
2CO.8.7	Odini na bingi a ngando jisusu, na ejimeli, na bɛtɛ ebobala, na ejebeli, na lingbangba, na epaeli enu ai so; oko boa toma dani na bingi a elomu ye emonganji pongono.
2CO.8.8	Nitadumbaka nongo mobeko. Nangɛkɛ oko epaeli enu na bingi ebato batongo, isa edi epaeli esoti. 
2CO.8.9	Ojebakani monganji moKumu osu Yesu Masiya; nongo adaka yo konji, akindoa moto obokwali a mojɔ monu, bo bokwali bonde bopɛ no makonja manɛnɛ. 
2CO.8.10	Mbi nalehaka no oko boleha; bopele bo osejaeni mojɔ mokana no yanga yena enɔ, mojɔ mobanga no bokɔ. 
2CO.8.11	Kinani bingi enu ebokɔ mojɔ momina ebwane na posa yena edaka na nu ebokɔ, oko na mwɛngi molikonja linu. 
2CO.8.12	Isa moto adi na posa ebopa epeeli, abwani bopa libondo lilikonja lipeli yo; isa apeliti likonja abwaniti bopa. 
2CO.8.13	Nitabalaka boa a bohɛjɛ muna monu, na bokamoa muna mobato batongo, oko a bobwaneja mojɔ mosusu. 
2CO.8.14	Adi no na likonja linɛnɛ edɛye, obwanini bosieja taka ebu. Oko boa, likonja libu likahɛ, na ino okadani na taka, badi bokɔmeja no. Oko boa ôdani amɛci. 
2CO.8.15	Mosɔnɔmɔ boa bo,
2CO.8.15	Iyona ondoa leka lonɛnɛ aidika na eka;
2CO.8.15	Iyona ondoa oko mweka pɛ, aitaka.
2CO.8.16	Mbi nasakoaka Njambe mojɔ bo yo alumeja molema moTito na bolɛ ai no, o adi mbi mɛnɛ. 
2CO.8.17	Ajimi mojɔ mongɔɔni mbi yo; yo mɛnɛ ko adaka na posa bo akɛe oho ai no, na adi bodoa na bingi enɛnɛ. 
2CO.8.18	Bolomaka na nde, mwangwa’su yona odi na esakoli epele a Menga masusu a mojɔ moetɔndɛli ende eMwako Mopele. 
2CO.8.19	Mojɔ motongo koko—Menga mamohɔ bo adale na mbi a elomu ye emonganji, yena ekɔkɔ so na bingi enɛnɛ a bokumeja Kumu. 
2CO.8.20	Bokɔkɔ boa, bo moto asaka da na mokakwano a mojɔ molikonja linɛnɛ lia lidi na su a bokaba. 
2CO.8.21	Bomekaka bo ngando jikɔkɔ so jibɔnge, te a miso maKumu pɛ, oko a miso mabato pongono. 
2CO.8.22	Bomeka bingi emwangwa’su bou mɛnɛ bihole binɛnɛ; na bingi ende ehɛi oko bohɛ cina eepaeli ende ai no. A mojɔ momina bomo-lomaka na bu batongo. 
2CO.8.23	A mojɔ moTito—yo adi mopakali ombi, na acingami na mbi a elomu enu; a mojɔ mobaninga basu, badi babwɛnji baMenga, badi ekumu eMasiya. 
2CO.8.24	Oko boa nejani bato bamina epaeli enu, bo Menga manɛe epaeli emina pongono; nejani bo so botasakoaka no ngasa.
2CO.9.1	Ebɔngiti bo nasɔnee no mokanda a mojɔ mobipeeli ai bato baMasiya, 
2CO.9.2	mojɔ bo najebaka bingi enu. Nasakoaka no ai bato baMakedonia a mojɔ momina. Nabatɔndɔkɔ bo mosɛlingo moAkaya mobwana yanga yena enɔ; na bingi enu esisoja bato babu banɛnɛ. 
2CO.9.3	Nalomaka baninga ko bo onejaeni bo mbi naisakoa no ngasa, na bo odaeni na mosɛlingo o ami mbi bala. 
2CO.9.4	Bato baMakedonia bakadoa na mbi, na bakatana no pɛpɛ nongo mosɛlingo, so bodi bosamboa cina eejimeli esu ai no, na no bɛnɛ pongono. 
2CO.9.5	A mojɔ momina, mbi nalɛi bo nabwani bosueja baninga boso ai no. Oko boa badi bokolea bipeeli bidikeja no, Obwanini bopa bipeeli bimina na likabo mɛnɛ, te nongo na ekɔmɛli etako.
2CO.9.6	Pɛ bobosani mojɔ mumu; moto aka’na dona na lima, atabuka ndongo jinɛnɛ, na moto yona onaka dona na likabo, adi bobuka ndongo jinɛnɛ. 
2CO.9.7	Moto abwani bopa epeeli ekani yo a molema monde, te nongo na misuba, isa na lima, mojɔ bo Njambe apalaka bo moto apɛ epeeli ende na sepi. 
2CO.9.8	Na Njambe abwani bojongoa no na majongoa manɛnɛ mɛnɛ, bo otatakani nongo eka, na bo odaeni na libondo linɛnɛ a mojɔ mobilomu bisusu bipele. 
2CO.9.9	Mosɔnɔmɔ bo,
2CO.9.9	Akabi na monganji; api bipeeli ai babokwali.
2CO.9.9	Bodongo bonde bodi boyeyoa oko na bosusu.
2CO.9.10	Iyo, yona opaka moswa ’gbie ngua a bona, na molɛmbɛ a boyaka, adi bopa no ngua na likabo linɛnɛ mɛnɛ; na adi bohɛjɛ mbuma jinu jibodongo. 
2CO.9.11	Oko boa, ôjongoamani na majongoa masusu bo odaeni na likabo linɛnɛ ai bato batongo, na so bokapa bipeeli bimina ai bato batongo, badi bosakoa Njambe a mojɔ momina. 
2CO.9.12	Mojɔ bo, suka eelomu ye ebokɔmeja editi a bokɔmeja baMasiya a taka ebu pɛ; ekɔkɔ bo bato banɛnɛ basakoaka Njambe bou mɛnɛ. 
2CO.9.13	Baku-mejaka Njambe a mojɔ mohsuma linu, na ejimeli enu, a Mwako Mopele moMasiya, na monganji mobipeeli binu ai bo bɛnɛ na ai bato basusu, yana anɛkɛ bo elomu ye ebokɔmeja. 
2CO.9.14	Bangaka Njambe a mojɔ monu, na badi na bolɛ ai no bou mɛnɛ, a mojɔ momonganji monɛnɛ mokɔ Njambe no. 
2CO.9.15	Yɛni bosakoe Njambe a mojɔ moepeeli ende yena enɔi kɔpi emoto.
2CO.10.1	Mbi Paulo, nakada a tei enu, nadi o moto-ngasa, bohali ko ko nadi na bogale; mbi nangɔɔnɔkɔ no na bowi na boyɛmbu boMasiya. 
2CO.10.2	Nangaka no bo nakadoa oho ai no, otalindani mbi a bobala na bopipo, o akanaka mbi bobala na bakina bato baya balɛkɛ bo ekɔmɛli esu edi oko ekɔmɛli ebato bangondo. 
2CO.10.3	Bodi a ngondo soti; bila enaka so ko editi bila engondo. 
2CO.10.4	Mojɔ bo molilo mosu mobila moditi molilo mongondo; molilo momina ko modi na ngulu eNjambe a bogbokeja bisika bipipo bisoki. 
2CO.10.5	Bobejaka ndungu jibato, na egbo yena esakumejaka a bolona ejebeli eNjambe, na bopeaka malɛ masusu masungu, bo madae na lisuma ai Masiya. 
2CO.10.6	Na lisuma linu likabwana, bodi na mosɛlingo bo bodingojae lipanga lisusu.
2CO.10.7	Ino onjakani oko boso bomoto pɛ? Isa okina moto ajimaka bo adi moto oMasiya, abwamti bobosa bo so bodi koko bato baMasiya, o adi yo mɛnɛ. 
2CO.10.8	Nongo nakasakumeja bou mɛnɛ a mojɔ mokpaci esɔ mbi ai Kumu, nadi bolonga, mojɔ bo apani kpaci emina a bopingeja no, te a bodumba no. 
2CO.10.9	Nitapalaka bo bato balɛe bo nangbengbejaka no na mikanda mimbi. 
2CO.10.10	Bakina babalaka bo, Mikanda minde midi mipipo, na midi na kpaci; yo mɛnɛ ko akada a tei esu, adi oko na boyɛmbu, na etɔndɛli ende edi ngasa mɛnɛ. 
2CO.10.11	Bato baya babalaka boa babwani bocingea bo bikenge bisu a mikanda yana adi so bohali, na bikɔmɛli bisu a tei enu bidi oko amɛci.
2CO.10.12	Iso botapalaka bo bosa’ngɛe na bo bosabwanejae na bato baya basakumejaka bo bɛnɛ. Ibo basa’ngɛkɛ na mwɛngi mobu bɛnɛ; moto na moto anjaka okina otongo bo asa’ngɛe na nde; bapeliti bocingea. 
2CO.10.13	Iso ko botasakumeja bou; bodi bosakumeja oko na mwɛngi mopa Njambe so, na mwɛngi momina momeaka ai no. 
2CO.10.14	Iso botanɔkɔ mwei mosu; elomu esu editi ai no? Omea boso ai no na Mwako Mopele moMasiya nda? te so? 
2CO.10.15	Botasakumejaka ngasa; bota-sakumejaka a mojɔ mobilomu bibato batongo; na ejimeli enu ekahɛ, njingo esu edi bo mwei moelomu esu a tei enu modi bokɛ bohali mɛnɛ, 
2CO.10.16	bo botɔndɔe Mwako Mopele a makota maya manɔi no, pɛ bosakumeja nongo na elomu ekɔ moto otongo a esika etongo. 
2CO.10.17	Moto akapala bo asakumejae, yɛ akumejae oko Kumu. 
2CO.10.18	Mojɔ bo, Kumu akalongeja moto, moto omina adi molongi, te moto yona osalongejaka yo mɛnɛ.
2CO.11.1	Nitapalaka bo ongwaeni bogegele bombi bokba; dani na lingbangba a mojɔ mombi. 
2CO.11.2	Nadi na likaka a mojɔ monu, na likaka limina lihuli ai Njambe, mojɔ bo mbi nahanga no moki o moseka mosɛnɔke ai muma’nde omɔci, bo napɛ no ai Masiya. 
2CO.11.3	Njɔ ko akosea Ewa na poloso ende; na mbi nadi na mokakwano bo milema minu misaka beha boa pongono, na osaka kinani lisuma linu lisɛnɔke ai Masiya. 
2CO.11.4	Mojɔ bo okina moto akadoa a botɔndɔ mojɔ moYesu otongo,—te yona otɔndɔkɔ so—osɔkɔni moto omina; na osɔkɔni mwembo motongo—te nongo mwembo mosɔ no; na ojimakani mokina mwako motongo—te nongo Mwako Mopele mosɔ no. 
2CO.11.5	Mbi nalɛkɛ bo naditi nongo ngɔngɔ jibabwɛnji bamina bagala. 
2CO.11.6	Isa napeliti bɛtɛ ebobala, nadi na ejebeli; naneja no mojɔ momina bohu mɛnɛ a ngando jisusu.
2CO.11.7	Mbi natɔndɔ no Mwako Mopele moNjambe, pɛ ko bosɔ nongo likonja a mojɔ momina; yana asatiteja mbi boa a bokumeja no, nakɔ mojɔ mobe? 
2CO.11.8	Menga matongo madika ngasa mojɔ bo nasɔ likonja ai bo, bo nabwane bokɔmɛ no ngasa. 
2CO.11.9	Adaka mbi na taka a tei enu nainɔngeja moto bo akɔmejae mbi, mojɔ bo baninga baya badonga oho Makedonia bakɔmejani na leka lotakaka na mbi. Mbi nakɔ bo nitada nongo muna ai no, na nadi bokɔ boa. 
2CO.11.10	Natɔndɔkɔ no na soti eMasiya mɛnɛ yena edi a tei embi, bo mtakma bosakumeja na mojɔ momina a makota masusu maAkaya. 
2CO.11.11	Mojɔ moye? Naditi na epaeli ai no? Njambe ajebaka bo nadi na epaeli ai no.
2CO.11.12	Mbi ko nadi bokɔ o akɔkɔ mbi edɛye, bo nagegeanejae bato baya basakumejaka bo babwani na su. 
2CO.11.13	Bato bamina badi babwɛnji babokosea, bakɔmɛli baepulu; badi oko na elwaeli pɛ ebabwɛnji baMasiya. 
2CO.11.14	Iso boditi na bokamoa a mojɔ momina, cina bo Satana yo mɛnɛ adi na elwaeli eobwɛnji obohu. 
2CO.11.15	Oko boa, bakɔmɛli bande bakakosea bo badi bakɔmɛli babodongo, bobwaniti bokamoa. Suka ebu êbwana na bikɔmɛli bibu.
2CO.11.16	Natɔndɔkɔ no koko bo pɛpɛ nongo moto onu obwani bolɛ bo mbi nadi egegele. Okalɛni ko bo nadi egegele, asɔni mbi o egegele, bo mbi nasakumejae pongono. 
2CO.11.17	Abalaka mbi boa, nitabalaka na ebaeli eKumu; nabalaka oko na bogegele, cina eejimeli embi bo nabwani bosakumeja. 
2CO.11.18	Bato banɛnɛ basakumejaka na ngando jingondo; oko boa mbi koko nadi bosakumeja. 
2CO.11.19	Adi no bato babowɛi no bɛnɛ, otangwani bigegele. 
2CO.11.20	Moto akapika no babuli, akayaka leka lonu losusu, akasamboja no, akada na egbo, akaboma maso manu, otalonani moto omina. 
2CO.11.21	Nadi na sɔni a bobala na nu bo mbi naihɔnɔ bokɔ boa. Pɛ mojɔ; isa bato bamina basakumejaka, mbi nadi bosakumeja pongono. (Nabalaka o egegele!) 
2CO.11.22	Isa bo badi BeEbele, mbi nadi MoEbele pongono, isa bo badi BaYisalaele, mbi nadi MoYisalaele pongono; isa bo badi bana baAbalayama, mbi nadi mwana oAbalayama pongono. 
2CO.11.23	Isa bo badi bakɔmɛli baMasiya, esingaiti mbi. (Nabalaka o moto olilale.) Mbi nakɔ bilomu bmɛnɛ; nakwea a blɔkɔ bihole binɛnɛ; batuani nji pɛ njɛngi; napa njupi bihole binɛnɛ; 
2CO.11.24	BaYuda batua mbi nji bihole bitano, nji domi-isato na libwa, nji domi-isato na libwa. 
2CO.11.25	Batuani na miba-kake bihole bisato. Ba’la mbi matai ehole emɔci. Nasopea na masua bihole bisato. Nadaka dusu limɔci a madiba-mamukwa oko a boliko. 
2CO.11.26	Nakɛ mɛngɔ minɛnɛ. Napa njupi a dua, napa koko njupi a mojɔ momibengo; napa njupi a mojɔ mobato bahkota limbi mɛnɛ, na a mojɔ mobapakano pongono; napa njupi a ngando, na njupi a lisobe; napa njupi a madiba-mamukwa, na njupi a mojɔ mobaninga babokosea. 
2CO.11.27	Nadaka na bilomu na minɔngɔ bou mɛnɛ, pɛ bohwɛ na bulu, oko na nja, na ekangola bou mɛnɛ, na bikia bihole binɛnɛ, na pio na mbundu pongono. 
2CO.11.28	Te nongo ngando jimina pɛ; nadi na muna a molema mombi tu busa a mojɔ moMenga masusu. 
2CO.11.29	Okina akapeka, mbi napekaka pongono. Okina akakwa, molema mombi mongoaka oko bongoa.
2CO.11.30	Isa nadi bosakumeja, nasakumeja oko a mojɔ mongando jia jinejaka boyɛmbu bombi. 
2CO.11.31	Njambe, Sange ’Kumu Yesu yona odi na bojongoa oko na bosusu, ajebaka bo nitakosaka. 
2CO.11.32	Adaka mbi oho Damaseke, 
2CO.11.33	Mbi ko nahela a mɔmɔ mande; banɔjɔ mbi a linanisa na basoloja mbi a mongba mongando a tei eekɔlɔ.
2CO.12.1	Moto abwaniti bosakumeja; mbi ko nadi bosakumeja; nadi bobala a mojɔ monjɔti na maboloja maKumu. 
2CO.12.2	Mbi naje-baka moto a tei eMasiya yona otombama oho a Diko yena enɔi, bianga bisii edɛye domi-na-binɛi. (Isa a mokuku, isa amana a mokuku, nitajeba; Njambe pɛ ajebaka.) 
2CO.12.3	Najebaka bo moto omina atombama a Paladiso. (Isa a mokuku, isa amana a mokuku mtajeba; Njambe pɛ ajebaka.) 
2CO.12.4	Na aka mijɔ mibombamake Inia mibɔngiti na moto bobala. 
2CO.12.5	Mbi nadi bosakumeja a mojɔ momoto omina; a mojɔ mombi mɛnɛ ko, nadi bosakumeja oko a mojɔ moboyɛmbu bombi pɛ. 
2CO.12.6	Akɔki mbi pala bo nasakumejae, ka nitada nongo egegele, mojɔ bo nabwani bobala oko ngando jisoti. Nadi bokina mojɔ momina ko; mojɔ bo mtapalaka bo bato balɛe bo nadi ekina elimo etongo, oko moto onɛkɛ bo na miso, na gala ekaka bo na matoi. 
2CO.12.7	Mbi mɛnɛ nasɔ njubɛ a mokuku, bo nasaka huula na egbo a mojɔ momaboloja maNjambe manɛnɛ, oko obwɛnji oSatana a bopukeja mbi, bo nasaka da na egbo. 
2CO.12.8	Nangɔɔnɔ Kumu bihole bisato bo aedongejae. 
2CO.12.9	Iyo ko abala na mbi bo, Monganji mombi mobwani na wɛ, mojɔ bo ngulu embi edi boboloa na soti oko a tei eboyɛmbu. A mojɔ momina, nadi bosakumeja na sepi mɛnɛ a mojɔ moboyɛmbu bombi, bo ngulu eMasiya edae ai mbi. 
2CO.12.10	Oko boa, nasepaka na boyɛmbu, na biloli, na minɔngɔ, na madingoa, na jɔɔlɔ, a mojɔ moMasiya. Mojɔ bo, ehole edi mbi na bwɛmbu, ehole edi mbi na ngulu oko yena.
2CO.12.11	Adi mbi na ebalabala? Ino bɛnɛ olindini mbi, no baya babwani bojima mbi. Mojɔ bo, nongo adi mbi moto-ngasa, naditi nongo ngɔngɔ jibabwɛnji bagala, pɛpɛ nongo mweka. 
2CO.12.12	Bimbete, na mindumba, na bilomu bipipo, bingameja elomu embi eobwɛnji a tei enu na lingbangba linɛnɛ. 
2CO.12.13	Ngando jikɔ mbi a Menga matongo, naikɔ a tei enu pongono? Mojɔ mu momɔci ko modi; naidaka muna ai no. Yɛni mbi mojɔ mu mobe!
2CO.12.14	Hokeani; nadi na mosɛlingo mobodoa ai no—ehole ebisato ye; na nitada nongo muna ai no. Mbi mtapalaka leka lonu, napalaka oko no bɛnɛ. Bana te babɔkɔke baboti; baboti ko babɔkɔkɔ bana babu. 
2CO.12.15	Mbi nadi bopa leka lombi losusu na sepi, na nadi bosapa mbi mɛnɛ pongono a mojɔ momiembo minu. Epaeli enu ai mbi ekatita, pɛ mojɔ; epaeli embi ai no ehɛkɛ oko bohɛ. 
2CO.12.16	Nongo okajimani bo naidaka muna ai no, obalakani bo nadi na epulu, na nakɔ mokina mojɔ mopoloso ai no. 
2CO.12.17	Yana aloma mbi bato ai no, nasɔ ekina eka enu ai bato bamina? 
2CO.12.18	Na’nga Tito bo akɛe, na naloma moninga otongo bo amopakae. Tito akonja likonja linu? Iso boidaka na ekɔmɛli emina pongono? Ekɔmɛli esu na nde te emɔci?
2CO.12.19	Olɛkɛni ekoka ye bo so bosalongejaka ai no? Ngando jisusu jibalaka so baninga jidi a bopingeja no; na bojibalaka a boso boNjambe na a tei eMasiya. 
2CO.12.20	Mokakwano mombi modi bo, nakamea oho ai no, nitatana no o adi mbi na njingo; na bo mbi mɛnɛ nitada o alɛkɛ no. Isa nadi botana no na miano, na kɛnjɔ, na likaka, na misoo, na biloli, na egbo na wokowoko? 
2CO.12.21	Nadi na mokakwano isa Njambe adi bokeja mbi sɔni a boso bonu a bodoa bombi; isa nadi boyea bio a mojɔ mobato banɛnɛ baya bakɔ bobe boso, na bajasakini dosa a mojɔ mobikɔmɛli bibu bibosɔtɔ, na bɔɔli, na bosambolu.
2CO.13.1	Ehole ye edi ehole ebisato ebodoa bombi ai no. Bolena bomojɔ bobwani na batati babae isa basato. 
2CO.13.2	Mbi naleha bato baya bakɔ bobe boso, na basusu batongo pongono; na nabale-haka koko edɛye, o akɔ mbi yana adaka mbi na nu ehole ebibae, bo mbi nakadoa, nitadoa nongo na bwɛmbu. 
2CO.13.3	Odukakani embete bo Masiya abalaka a tei embi. Iyo aditi na boyɛmbu ai no; adi na ngulu a tei enu. 
2CO.13.4	Iyo agwa a mole-mobokea oko na boyɛmbu; adi mɔ ko a mojɔ mongulu eNjambe. Iso pongono bodi bayɛmbu a tei ende; endele ko, bodi na bomɔ bonde a mojɔ mongulu eNjambe bo bokɔe elomu a tei enu.
2CO.13.5	Sakokelejani no bɛnɛ, a bojeba isa odini na ejimeli soti. Samekani no bɛnɛ. Otajebakani bo Yesu Masiya adi a tei enu? Emiti da boa, odini oko badaloi. 
2CO.13.6	Nadi na njingo bo odini bojeba bo iso boditi badaloi. 
2CO.13.7	Bongaka Njambe bo otakɔni nongo bobe, te a bolongeja so, oko bo okɔeni bopele pɛ, nongo adi so badaloi. 
2CO.13.8	Mojɔ bo bobwaniti boda na Soti soki; bodi oko a dɔngɔ diSoti.
2CO.13.9	Iso bosepaka yana adi so na bwɛmbu, isa ino odini na bopipo. Bongaka bo obɔngeni na soti. 
2CO.13.10	Nasɔnɔkɔ mijɔ mi yana adi mbi bohali, bo nitabala na nu na bopipo a bodoa bombi na kpaci esɔ mbi ai Kumu a bopingeja bato, te a bodumba bato.
2CO.13.11	Mojɔ mosuka baninga,—asɔni njɛbɛ embi. Bɔngejani midi minu. Hokeani eleho embi. Dani na molema momɔci. Dani na bowi, na Njambe obowi lida na nu. 
2CO.13.12	Abɛjɛnɛni na njɛbɛ esɛnɔke. 
2CO.13.13	Bato basusu baDenga babɛjɛkɛ no.
2CO.13.14	Yɛ monganji moKumu Yesu Masiya, na epaeli eNjambe, na bokatana boMwembo Mosɛnɔke bodae na nu basusu.
GAL.1.1	Njɛbɛ esu Paulo obwɛnji na baninga basusu baya badi na mbi, a Menga maGalatia. 
GAL.1.2	(Mbi naditi obwɛnji obato; naditi na kpaci emoto, oko kpaci eYesu Masiya, na eNjambe Sango yona omongɔjɔ a bogwa.) 
GAL.1.3	Yɛ monganji na bowi boNjambe Sango, na boKumu osu Yesu Masiya bodae ai no. 
GAL.1.4	Iyo asapa a mojɔ mojibe jisu bo asikoe so a ngondo ye ebe, o akana Njambe Sangwa’su. 
GAL.1.5	Yɛ ekumu edae ai yo oko na bosusu. 
GAL.1.6	Mbi nakamoaka bo oiyeyoani nongo a bobulɛ yona obea no a monganji moMasiya, na ohekoani a mokina mwako motongo 
GAL.1.7	Mokina Mwako Mopele motongo moditi; bakina bato ko banɔngejaka no, na bapalaka botatana Mwako Mopele moMasiya. 
GAL.1.8	Moto akatɔndɔ no mokina mwako motongo mua moditi Mwako Mopele motɔndɔ so no, isa mbi mɛnɛ, isa okina obwɛnji oDiko, yɛ moto omina asingame. 
GAL.1.9	Mbi natɔndɔ no eyou, na natɔndɔkɔ no koko e dɛye, bo moto akatɔndɔ no mokina mwako motongo mua moditi Mwako Mopele mosɔ no, yɛ asingame. 
GAL.1.10	Edukaka mbi e dɛye nde? —gala epele a miso mabato, isa a miso maNjambe? Mbi napalaka bo nasepejae bato soti? Akɔki mbi pala bosepeja bato pɛ, ka naditi nongo mokɔmɛli oMasiya.
GAL.1.11	Baninga, mbi natɔndɔkɔ no bo Mwako Mopele motɔndɔkɔ mbi moditi mojɔ momoto. 
GAL.1.12	Naimosɔ ai moto, na moto aikojani Mwako Mopele; edi oko Yesu Masiya yona omoboloja ai mbi. 
GAL.1.13	Ino ojebakani moda mombi moyou yana adaka mbi na ejimeli eBaYuda; ojebakani bo nadingoja na nabeja Denga diNjambe. 
GAL.1.14	Nanɔ kola jilikota limbi jinɛnɛ na ejebeli engando jiBaYuda, na nadaka na bingi enɛnɛ mɛnɛ a mojɔ mongando jibatata. 
GAL.1.15	Njambe ko, yona ohɛngɛ mhi oko a bobotama bombi, abea mbi na monganji monde, 
GAL.1.16	na ajima bo abolojae Mwana’nde ai mbi, bo natɔndɔe Mwako monde ai bapakano. A ehole emina, naibala nongo na moto a mojɔ momina. 
GAL.1.17	Naikɛ nongo a Yelusalema a bo’nɛnɛ na bato baya badaka babwɛnji boso bombi. Nakɛ oko a Alabia, na nahula ngɔngɔ a Damaseke.
GAL.1.18	Yana anɔ bianga bisato, nakɛ a Yelusalema a bo’nɛnɛ na Pɛtɛlo, na nayeyoa na nde masu domi-na-matano. 
GAL.1.19	Nainɛ babwɛnji batongo; nanɛ oko Yakobo pɛ, mwanange ’Kumu. 
GAL.1.20	Mijɔ misɔneaka mbi no midi soti mɛnɛ—oko Njambe! 
GAL.1.21	Nakɛ ngɔngɔ a makota maSilia na Kilikia. 
GAL.1.22	A ehole emina, baipaka nɛ boso bombi a Menga maMasiya oho Yuda. 
GAL.1.23	Bama ka oko boka pɛ bo, Yona onɔngeja so boso, atɔndɔkɔ e dɛye mwako moejimeli emeka yo bobeja. 
GAL.1.24	Na basakoa Njambe a mojɔ mombi.
GAL.2.1	Yana anɔ koko bianga domi-na-binɛi, nasɔmbɔ koko na Balanaba a Yelusalema. Nabea Tito pongono bo apakae mbi. 
GAL.2.2	Mbi nakɛ mojɔ bo Njambe aboloja mokina mojɔ ai mbi, na nabalakea Mwako Mopele motɔndɔkɔ mbi a tei ebapakano. Nakɔ boa oko na basuku bakpaci pɛ, te na bato batongo, bo najebe isa njea ema mbi susa na yena esusaka mbi e dɛye ebɔngi. 
GAL.2.3	Tito, yona odaka na mbi, adaka MoEla; ibo ko baibekea bo bamolene ganda. 
GAL.2.4	Bakina baninga babokosea ko bakwea kɛngi a tei esu na poloso, bo bakoke-lejae bosɔmi bosu bua bodi na su a tei eMasiya Yesu, a bohuleja so a libuli. 
GAL.2.5	Iso ko boibabokea, pɛpɛ nongo mweka, bo Mwako Mopele moSoti moyeyoe na nu. 
GAL.2.6	Na baya badaka na kpaci (Gala ebu editi eka a miso mambi; Njambe anjaka bato basusu amɛci,) baibakea nongo mokina mojɔ a mwako mombi. 
GAL.2.7	Endele ko, yana acinea ’bo bo mbi nasɔ Mwako Mopele a mojɔ mobapakano, o ama sɔ Pɛtɛlo a mojɔ mobato baejimeli eBaYuda, 
GAL.2.8	(Mojɔ bo, yona ohɔ Pɛtɛlo bo adae obwɛnji ai bato baejimeli eBaYuda, ahɔ koko mbi bo nadae obwɛnji ai bapakano,) 
GAL.2.9	na yana anɛ bo monganji moNjambe mosɔ mbi, Yakobo na Pɛtɛlo na Yoane, baya badaka makwe maDenga, bapa so na Balanaba ebɔ ebami ebocinama, bo so bokɛe oko ai bapakano, na bo bɛnɛ ai BaYuda. 
GAL.2.10	Balɛjɛ so oko mojɔ momɔci, bo botabosa bato babokwali, na mbi nadaka na bingi a mojɔ momina.
GAL.2.11	Yana ko adoa Pɛtɛlo a Antiokia, mbi nalemoa na nde na bopipo mɛnɛ; mojɔ bo adaka na lindo. 
GAL.2.12	Yakobo aloma bakina bato oho, na yana adaka bo pɛ bopeta mea, Pɛtɛlo ayakaka na bapakano. Yana ko amea bato bamina, asahɛngɛ, na abɔtɔnɔ na bapakano, mojɔ bo abangaka BaYuda. 
GAL.2.13	Bakina BaYuda batongo bakɔ na poloso boa, na Balanaba yo mɛnɛ ajima ekɔmɛli ebu. 
GAL.2.14	Mbi ko, yana anɛ mbi bo batasusaka njea esoti eMwako Mopele, nabala na Pɛtɛlo yana adaka bo basusu baboli; nabala bo, Isa wɛ MoYuda okɔkɔ o akɔkɔ bapakano, te nongo ekɔmɛli eBaYuda, omekaka na bopipo a bohekoja bapakano a ekɔmɛli eBaYuda mojɔ moye? 
GAL.2.15	Nongo adi so BaYuda a mojɔ mobobotama bosu, te bapakano babe, 
GAL.2.16	bojebaka bo moto adi bolonga oko a mojɔ moejimeli ai Yesu Masiya pɛ, te nongo a mojɔ mobilomu biMibeko; mojɔ bo so bɛnɛ bojimea Masiya Yesu bo bolonge a mojɔ moejimeli ai Masiya, te nongo a bilomu biMibeko; cina bo pɛpɛ nongo moto odi bolonga a mojɔ mobilomu biMibeko. 
GAL.2.17	Endele ko, isa bonɛ bo so pongono bodi bato babe yana adukaka so lilonga atei eMasiya, bobe bomina bocingi na Masiya? pɛpɛ nongo mweka! 
GAL.2.18	Naka-ngɔjɔ ngando jidumba mbi, najimaka bo nadi moto mobe. 
GAL.2.19	Mojɔ bo mbi nagwa a Mibeko oko cina eMibeko, bo nahele ai Njambe. 
GAL.2.20	Mbi nagwa na Masiya a mole-mo-bokea; endele ko nadi mɔ, te mbi mɛnɛ ko, oko Masiya yona odi mɔ a tei embi. Bomɔ bua bodi na mbi a mokuku e dɛye bodi bomɔ boejimeli, ejimeli ai Mwana oNjambe yona opala mbi na osapa a mojɔ mombi. 
GAL.2.21	Mbi nitalona monganji moNjambe, cina bo, isa lilonga licingi na Mibeko, bogwa boMasiya boditi nongo na cina.
GAL.3.1	Ino BaGalatia, ino bindanga. Oseli no nda? ino baya banɛ na miso manu Yesu Masiya a mole-mobokea, bohu mɛnɛ. 
GAL.3.2	Mbi napalaka bohɔjɔ no mojɔ momɔci pɛ. Osɔni Mwembo cina ebilomu biMibeko, isa cina eejimeli a Mwako Mopele? 
GAL.3.3	Adi no bindanga soti? Abanga no na Mwembo, opalakani bosukeja oko na ngando jimini? 
GAL.3.4	Minɔngɔ minɛ no midaka oko ngasa? Isa midaka ngasa soti? 
GAL.3.5	Iyona opaka no Mwembo na okɔkɔ mindumba a tei enu, akɔkɔ boa cina ebilomu biMibeko, isa a mojɔ moejimeli eMwako Mopele? 
GAL.3.6	Abalayama ajima Njambe, na ejimeli emina elangama ai yo o bodongo. 
GAL.3.7	Oko boa toma jebani bo baya badi na ejimeli, badi bana baAbalayama. 
GAL.3.8	Mosɔnɔ moneja eyou bo Njambe adi bolongeja bapakano a mojɔ moejimeli, na mojebeja Abalayama Mwako Mopele na ebaeli ye,
GAL.3.8	Makota masusu mangondo mâjongoama oko na wɛ.
GAL.3.9	Oko boa, baya badi bato baejimeli bajongoamaka na Abalayama, moto oejimeli.
GAL.3.10	Bato basusu baya bajimaka oko bilomu biMibeko badi cina jinakeja. Mojɔ bo mosɔnɔmɔ bo,
GAL.3.10	Moto amiti suma ngando jisusu jia jisɔnɔmɔ a mokanda moMibeko adi cina jinakeja.
GAL.3.11	Pɛpɛ nongo moto odi bolonga a boso boNjambe cina eMibeko; mojɔ momina modi bohu mɛnɛ. Mojɔ bo yona odi na bodongo a cina eejimeli, yo âhela. 
GAL.3.12	Mibeko ko micingiti na ejimeli, mojɔ bo yona okɔkɔ ngando jimina adi boda a tei engando jimina. 
GAL.3.13	Masiya asikoa so a esinga eMibeko, mojɔ bo yo mɛnɛ adaka esinga a mojɔ mosu. Mojɔ bo mosɔnɔmɔ bo,
GAL.3.13	Moto na moto yona ogwaka a mole alakejami.
GAL.3.14	Modaka boa bo bojongoa boAbalayama bodae ai bapakano oko na Masiya Yesu, na bo so bosɛ Mwembo mua modikejama oko a cina eejimeli.
GAL.3.15	Baninga, yɛ nabale na mondɛ mobato. Moto akadikaneja leka na mokanda, nongo mokada mokanda momoto pɛ, na bato bakajima mokanda momina, okina otongo atahakoa mokanda momina, ata-bakea mokina mojɔ motongo a mokanda momina. 
GAL.3.16	Oko boa, njikano jidaka ai Abalayama na ai mbota ende. Aibala bo, Ai mbota jiwɛ, o mbota jinɛnɛ; oko, Ai Mbota ewɛ, mbota ewɛ emɔci, oko Masiya. 
GAL.3.17	Cina emojɔ mobalaka mbi edi oko ye; Njambe abakea mokongo. Mibeko ko mia midoa ngɔngɔ, yana anɔ bianga mikama minɛi na domi-isato, miikputoja mokongo momina, miidongeja nongo njikano. 
GAL.3.18	Mojɔ bo, isa lisango lidi a njea eMibeko, liditi a njea enjikano. Njambe ko alidikaneja ai Abalayama oko na njikano. 
GAL.3.19	Oko boa, mojɔ moMibeko modi bo? Mibeko Mibakeama a mojɔ mojibe, oko a ehole ebodoa bomwana omina, mwana onjikano; na babwɛnji-aDiko bapeja Mibeko a mɔmɔ mamosiili. 
GAL.3.20	Mosiili aditi a mojɔ momoto omɔci pɛ; Njambe ko adi omɔci.
GAL.3.21	Ekada boa, Mibeko mikɛsɛni na njikano jiNjambe? pɛpɛ nongo mweka! Mojɔ bo, Njambe, akɔkɔ yo pa Mibeko mia Mibwani bopa bomɔ, ka bodongo bocingi oko na Mibeko. 
GAL.3.22	Misɔnɔ ko minejaka bo bato basusu badi cina ebobe, bo baya bajimaka basɛ njikano, oko na ejimeli ai Yesu Masiya.
GAL.3.23	Boso-boso, yana adaka ejimeli emina pɛ bopeta doa, Mibeko mihika so a bobanea so, oko a ehole ehoboloa boejimeli ngɔngɔ. 
GAL.3.24	Oko boa, Mibeko midaka o moto yona opea so ebɔ a boneja so njea ai Masiya, bo bolonge a mojɔ moejimeli. 
GAL.3.25	Adi so ko na ejimɛli e dɛye, boditi koko a mɔmɔ mamolɔndi. 
GAL.3.26	Mojɔ bo odini no basusu bana baNjambe a mojɔ moejimeli ai Yesu Masiya. 
GAL.3.27	Ino basusu baya 
GAL.3.28	A tei ende, moto aditi MoYuda isa MoEla, isa mobuli isa sɔmi, isa momi isa mwali, mojɔ bo odini no basusu moto omɔci a tei eMasiya Yesu. 
GAL.3.29	Isa odini bato baMasiya, odini bana baAbalayama, na basangoli banjikano.
GAL.4.1	Mojɔ mobalaka mbi modi bo, Isa sangoli adi yɛngɛ, nongo akada moswa ’ngando, adi o mobuli. 
GAL.4.2	Adi a mɔmɔ mabakoja na babanei oko a ehole ejimaka sangwa’nde. 
GAL.4.3	Iso bodi koko boa. Amaka so da bɛngɛ, bomi daka oko a iibuli lingando jingondo ye. 
GAL.4.4	Yana ko abwana ehole, Njambe aloma Mwana’nde yona obotama na mwali, yona obotama cina jiMibeko, 
GAL.4.5	a bosikoa baya badaka cina jiMibeko, bo bosɛ bosɔmi bosu bobana. 
GAL.4.6	Na adi no bana bande, Njambe aloma Mwembo moMwana’nde a tei emilema misu, na Mwembo mosembaka bo, Aba! Sesa! 
GAL.4.7	Oko boa oditi koko mobuli, odi mwana mɛnɛ. Na adi wɛ mwana, odi sangoli, cina emonganji moNjambe.
GAL.4.8	Boso-boso, oijebakani nongo Njambe; odakani babuli baba-njambe baya baditi banjambe na soti. 
GAL.4.9	E dɛye ko ojebakani Njambe,—gbo oko Njambe yona ojebaka no; oko boa osɔmbɔkɔni koko a ngando jingasangasa jia jipehti nongo ngulu, na opalakani bo odaeni koko a libuli lingando jimina mojɔ moye? 
GAL.4.10	Bolɛ bonu bodi oko a masu, na songe, na bididi, na bianga. 
GAL.4.11	Mbi nadi na mokakwano isa elomu embi a tei enu enami oko bonama.
GAL.4.12	Baninga, mbi nangaka no bo odaeni na mbi o adaka mbi na nu. Mbi naditi na nu nongo mojɔ. 
GAL.4.13	Ojebakani bo natɔndɔ no Mwako Mopele ehole eboso oko na yogo a mokuku. 
GAL.4.14	Na osɔni mbi o obwɛnji oNjambe, o Yesu Masiya yo mɛnɛ. Oilonani mbi; oisɛtojani mbi nongo adaka no na jeti a mojɔ momokuku mombi. 
GAL.4.15	Monganji mua modaka na nu a ehole emina modi jɔ? Mojɔ bo, mbi natɔndɔkɔ no bo, Akɔkɔ no hɔnɔ, ka ohwani miso manu a hopa mbi. 
GAL.4.16	E dɛye ko odini nambi soki, mojɔ bo natɔndɔkɔ no mua modi soti? 
GAL.4.17	Ibo batongo badi na bingi enɛnɛ a mojɔ monu; editi ko bingi esoti. Bapalaka bo babɔtejae no na su, bo odaeni na bingi a mojɔ mobu. 
GAL.4.18	Isa odini na bingi a mojɔ mongando jipele, obwanini boda na bingi emina bihole bisusu, te yana adi mbi na nu pɛ. 
GAL.4.19	Bana bambi, mbi napekaka koko na bipeko bilibota a mojɔ monu, bo elimo eMasiya eboloe a tei enu. 
GAL.4.20	Posa embi edi bo nadae na nu e dɛye, bo nabale na nu na monɔkɔ motongo, cina bo nadi na mokakwano a mojɔ monu.
GAL.4.21	Tɔndɔni mbi mojɔ mu; ino baya bapalaka boda cina jiMibeko, otahokeani Mibeko? 
GAL.4.22	Mojɔ bo mosɔnɔmɔ bo, Abalayama adaka na bana-bami babae. Abota okina na mobuli, na yona otongo na mwali osɔmi. 
GAL.4.23	Yona obotama na mobuli, abotama o abota-maka bana basusu; yona ko obotama na mwali osɔmi, abota cina esako eNjambe. 
GAL.4.24	Mojɔ momina modi oko mondɛ. Bali bamina badi o mikongo Mibae. Okina obu, Agala, yona obota bana a mojɔ molibuli, adi o Mono moSinai. 
GAL.4.25	Iyo Agala adi o Mono moSinai a Alabia. Cina emina edi oko Yelusalema; mojɔ bo ngando eYelusalema yena edi e dɛye, edi a libuli, na bana bande pongono. 
GAL.4.26	Yelusalema oho diko ko edi na bosɔmi, na yo adi ngwa’su. 
GAL.4.27	Mojɔ bo, mosɔnɔmɔ bo,
GAL.4.27	Da na sepi, wɛ motete yona opeliti libota;
GAL.4.27	Imba na sepi, wɛ yona oditi na bipeko bilibota;
GAL.4.27	Mojɔ bo, bana bamwali yona odikai elengeli,
GAL.4.27	Banɔi bana bamwali yona odi na momi.
GAL.4.28	Baninga, iso bodi bana banjikano, o adaka Isaka. 
GAL.4.29	Yona obotama a ehole emina o moto omini, anɔngeja yona obotama o moto oMwembo, na edi koko boa e dɛye. 
GAL.4.30	Mosɔnɔ ko mobalaka bo? Mobalaka bo,
GAL.4.30	Bengana mobuli-mwali na mwana’nde, mojɔ bo mwana omobuli atasangoa na mwana omwali yona odi sɔmi.
GAL.4.31	Oko boa baninga, so boditi bana bamobuli; bodi oko bana bamwali yona odi sɔmi.
GAL.5.1	Masiya asikoa so bo bodae na bosɔmi. A mojɔ momina, dani bambihmake a bosɔmi bonu; T’ojimeni oko bo opikameni koko a libuli.
GAL.5.2	Eleho embi Paulo ai no edi oko ye; isa ojimakani mojɔ mobolena ganda, Masiya adi oko ngasa ai no. 
GAL.5.3	Mbi najebejaka no bo moto na moto yona ojimaka mojɔ mobolena ganda, abwani bosuma Mibeko kanga misusu mɛnɛ. 
GAL.5.4	Isa odukakani lilonga a njea eMibeko, obɔtɔni na Masiya oko bobɔtɔnɔ; okwani, na okwani monganji moNjambe. 
GAL.5.5	Mojɔ bo njingo elilonga lisu edi oko na Mwembo, na licingi oko na ejimeli. 
GAL.5.6	Bolena boganda, isa bodi isa boditi, boditi nongo na cina a tei eMasiya; mojɔ mosusu modi oko ejimeli yena esanejaka na epaeli. 
GAL.5.7	Ino opotakani mbango bopele boso; ombɛjɛi no nda bo otasumani mwako mosoti? 
GAL.5.8	Bopangoa bomina bocingiti nongo na yona obea no. 
GAL.5.9	Mitɛkɛ misusu Mibongoaka oko na ekenge ekɛkɛ elipetu. 
GAL.5.10	Mbi nadi na njingo ai Kumu bo so na no bodae na molema momɔci. Moto ko yona onɔngejaka no âsɔ mokindo monde mɛnɛ. 
GAL.5.11	Baninga, isa mbi nakojaka mojɔ mobolena ganda, banɔngejaka mbi mojɔ moye? Akɔki mbi kɔ boa, ka mole-mobokea moditi koko libaku. 
GAL.5.12	Yɛni baya banɔngejaka no babejae mikuku Mibu bɛnɛ.
GAL.5.13	Baninga, obeamani bo odaeni na bosɔmi; endele ko, pɛ boji-mani bo bosɔmi bonu bopɛ no mokalo a bosuma posa jimokuku. Moto na moto adi bokɔmɛ mina’nde oko na epaeli. 
GAL.5.14	Mojɔ bo cina eMibeko misusu edi a ekenge ye emɔci, Toma pala motuteano mowɛ o asapalaka wɛ mɛnɛ. 
GAL.5.15	Okaswianani na okakokalanani, nganjamani bo otawanani.
GAL.5.16	Mbi nabalaka bo, Sumakani Mwembo bo otagbokani na posa jimokuku. 
GAL.5.17	Mojɔ bo posa jimokuku jinaka na Mwembo, na posa jiMwembo jinaka na mokuku; jilonanaka oko bolonana, bo otakɔni ngando jipalaka no. 
GAL.5.18	Okasumakani Mwembo, oditini cina jiMibeko. 
GAL.5.19	Bikɔmɛli bimokuku bidi bohu mɛnɛ, oko bibi,—bɔɔli, ndukeli, lisɔngi, 
GAL.5.20	bole, demba, lisoki, miano, likaka, kɛnjɔ, bolonana, misoo, ejimeli ebokosea, 
GAL.5.21	soki, bolangoa, matanga, na ngando jisusu jia jidi boa. Mbi nalehaka no e dɛye o aleha mbi no boso, bo baya badi na bikɔmɛli bimina batasangoa bokumu boNjambe. 
GAL.5.22	Mbuma jiMwembo ko jidi oko jiji,—ngɛnjɔ, sepi, bowi, lingbangba, monganji, bodongo, likabo, bosangbindea. 
GAL.5.23	Pɛpɛ nongo mokina mobeko modi bodumba ngando jimina. 
GAL.5.24	Ibaya badi bato baMasiya bakaaleja mokuku a mole-mobokea, na posa na masɔngi mamokuku pongono. 
GAL.5.25	Isa bohelaka a mojɔ moMwembo, bobwani bosuma Mwembo pongono. 
GAL.5.26	Bobwamti bosakumeja; pɛ bodingeanani; pɛ bokejanani likaka.
GAL.6.1	Baninga, okahuoajani moto na mojɔ mobe, mo baya badi na Mwembo odini bohuleja moto omina na milema mi yɛmbu. Nganjama ko bo otamekama wɛ mɛnɛ. 
GAL.6.2	Kamoanani mina, moto na moto akamoe muna momina’nde; oko boa odini bosuma Mibeko miMasiya. 
GAL.6.3	Moto yona odi oko moto-ngasa pɛ, akalɛ bo adi moto monɛnɛ, usakoseaka yo mɛnɛ. 
GAL.6.4	Moto na moto adi bokokeleja ekɔmɛli ende mɛnɛ. Oko boa âda na njea bo asakumejae na ngando jinde mɛnɛ, pɛ bosa’ngɛ na moto otongo. 
GAL.6.5	Mojɔ bo moto na moto adi botomba muna monde mɛnɛ. 
GAL.6.6	Moto akakoja moto otongo Ebaeli, moto omina abwani bomokɔ monganji na leka londe losusu.
GAL.6.7	T’osakoseeni oko; moto atasɛkɛ Njambe, mojɔ bo moto adi bojua oko jia jinaka yo. 
GAL.6.8	Moto aka’na dona oko a mojɔ momokuku, adi boyaka mbuma jibopɔ a mokuku monde mɛnɛ. Moto ko aka’na dona a Mwembo, adi bojua ejueli a Mwembo, oko bomɔ bua bodi na bosusu. 
GAL.6.9	Ebɔngiti bo bongwae bilomu bipele; mojɔ bo, bomiti ’ngwa, ehole ekahwana, iso bodi bojua. 
GAL.6.10	Oko boa, boka’nɛ njea a bokɔ bopele, yɛni bokɔe bopele ai bato basusu, gbo oko ai baya badi a denga diejimeli.
GAL.6.11	Anjani mboa ji jinɛnɛnɛ jisɔnɔkɔ na mbi mokanda ai no na ebɔ embi mɛnɛ.
GAL.6.12	Bato baya badi na bingi ai no a mojɔ mobolena ganda, badi oko na posa eembete emokuku, bo batadingoa a mojɔ momole-mobokea moMasiya. 
GAL.6.13	Mojɔ bo, ibo bɛnɛ, bato baya bajimaka bolena, batasumaka Mibeko, na bapalaka bo balenejae no, bo basakumejae na mikuku minu. 
GAL.6.14	Mbi ko naditi nongo na ekina ekumu etongo, oko yena emole-mobokea moKumu osu Yesu Masiya, mojɔ bo ngondo ebakeama a mole-mobokea ai mbi, na mbi nabakeama a mole-mobokea a ngondo, a mojɔ monde. 
GAL.6.15	Bolena boganda, isa bodi isa boditi, bodi mojɔ mongasa; mojɔ momɔci mua mobwani modi oko moto moyene. 
GAL.6.16	Bowi na wa, ai bato basusu baya badalaka a njea ye, na ai Yisalaele oNjambe. 
GAL.6.17	E dɛye, yɛ bonɔngeja mbi koko, pɛpɛ nongo moto, mojɔ bo nadi na bihuli biYesu a mokuku mombi.
GAL.6.18	Baninga, yɛ monganji moKumu osu Yesu Masiya modae na miembo minu. 
EPH.1.1	Njɛbɛ embi Paulo, obwɛnji oMasiya Yesu a mojɔ mobolulea boNjambe, ai baMasiya baya badi oho Ɛpɛsɔ, na baya badi na lisuma ai Masiya Yesu. 
EPH.1.2	Yɛ monganji na bowi boSangwa’su Njambe na Kumu osu Yesu Masiya hodae na nu.
EPH.1.3	Yɛni bosakoe Njambe Sange eKumu osu Yesu Masiya, yona ojongoa so a tei eMasiya na majongoa masusu mamwembo na ma-Diko. 
EPH.1.4	Iyo ahɔ so a tei ende oko ngondo ye epetakini yoama, ho bodae basɛnɔke, pɛpɛ nongo litɔnɔ a boso bonde. 
EPH.1.5	Ahɛngɛ so na ngɛnjɔ ende bo bodae bana bande mɛnɛ balisango cina eYesu Masiya. Mokano monde modaka boa na sepi, 
EPH.1.6	bo angamejae ekumu emonganji monde, na akɔ so monganji momina a tei eMwana’nde ongɛnjɔ. 
EPH.1.7	Lisiko lisu lidi oko a tei ende a mojɔ momakia mande, na bo yɛ bojibe jisu a mojɔ momonganji monde mua monɔi. 
EPH.1.8	Iyo anɛngeja monganji monde ai so boa cina ebowɛi na bocingea bonde. 
EPH.1.9	Ajima bo ajebejae so cina ebolulea bonde, na aneja so bo cina emokano monde edi bo 
EPH.1.10	atitanejae ngando jisusu a tei eMasiya, ngando jiDiko, na ngando jinase, oko etango emasu emaka bwana.
EPH.1.11	Lisango lisu lidi a tei ende, lia lihɛngɛmɛ na mokano monde yona okɔkɔ ngando jisusu na bowɛi na bolulea bonde mɛnɛ. 
EPH.1.12	Cina emina edi bo gala eekumu ende ehɛe a mojɔ mosu baya bajima Masiya boso. 
EPH.1.13	Ino pongono, ama no ka Ebaeli eSoti, oko Mwako Mopele moboheleja bonu, omi jimani oko yo, na o’sɔni embete eMwembo Mosɛnɔkɛ monjikano, 
EPH.1.14	mua modi ndanga elisango lisu, oko a ehole ebosɔ lisango limina, a mojɔ mobosakoa ekumu ende.
EPH.1.15	Mbi naka mwako moejimeli enu ai Kumu Yesu, na ngɛnjɔ enu ai bato bande basusu. 
EPH.1.16	A mojɔ momina, nasakoaka Njambe bihole bisusu a mojɔ monu, yana alangaka mbi kombe jinu a ma’nga mambi. 
EPH.1.17	Nangaka koko bo Njambe oKumu osu Yesu Masiya, Sango yona odi na ekumu esusu, apɛ no mwembo mobowɛi na bocingea, a bojebeana na nde soti, 
EPH.1.18	na bo ahojae miso mamilema minu, bo ocingeeni njingo ebobea bonde, na ekumu enɛnɛ mɛnɛ elisango linde a tei ebasɛnɔke, 
EPH.1.19	na ndangasa ende pɛ njɛngi ai so baya bajimaka; mwɛngi momina modi oko elomu ekɔ yo na bopipo bongulu ende 
EPH.1.20	a tei eMasiya yana amongɔjɔ a bogwa, na amo-bakea oho Diko a ebɔ ende ebami 
EPH.1.21	bo anɔe bakumu basusu bou mɛnɛ, na kpaci jisusu, na ngulu jisusu, na makumu masusu, na kombe jisusu boya jia jidi a ehole ye, na a ehole ebodoa. 
EPH.1.22	Na adeja ngando jisusu cina jibibota binde, na amobakea bo adae Kumu oDenga a mojɔ mongando jisusu, 
EPH.1.23	mojɔ bo Denga didi mokuku monde, na yo alumejaka mokuku momina o alumejaka yo leka losusu mɛnɛ.
EPH.2.1	Ino odakani kanga bagwake mɛnɛ a mojɔ momalaboa manu na jibe jinu. 
EPH.2.2	Mida minu midaka oko moda mongondo ye, na odakani na lisuma ai kumu yona odi na bokumu bonde a pwea, oko mwembo mua modi na ngulu a tei ebana balipanga e dɛye. 
EPH.2.3	Iso pongono, so basusu, bopangana na bu, na lisuma lisu lidaka oko a posa jimokuku. Bodaka babuli baposa jimokuku na jimolema. Bodaka bana bakɛlɛ oko a bobotama bosu, iso na ’bo tungu emɔci. 
EPH.2.4	Njambe ko anɔi na wa, na apalaka so na ngɛnjɔ enɛnɛ; 
EPH.2.5	a mojɔ momina, nongo adaka so bagwake a mojɔ mojibe jisu, iyo apa so bomɔ yana apa yo Masiya bomɔ (ohelni oko a mojɔ momonganji moNjambe), na angɔjɔ so na Masiya, na adeja so na nde a bisika biDiko, a tei eMasiya Yesu, 
EPH.2.7	bo anejae monganji monde pɛ njɛngi, na likabo linde ai so, a tei eMasiya Yesu, a bilulu bia bidoakini. 
EPH.2.8	Mojɔ bo ohelini a mojɔ moejimeli, cina emonganji moNjamhe; mojɔ momina mocingiti na nu bɛnɛ; modi oko epeeli eNjambe. 
EPH.2.9	Mocingiti nongo na bilomu, bo moto asaka sakumeja. 
EPH.2.10	Mojɔ bo ’so bodi elomu ekɔkɔ Njambe; boyoama a tei eMasiya a mojɔ mobilomu bipele, na Njambe abisɛlingoa eyou bo bokɔe bilomu bimina.
EPH.2.10	Bokatana a tei eMasiya
EPH.2.11	BaYuda baya basɔkɔ embete ubolena-ganda a mokuku oko a mɔmɔ mabato, babeaka no bamwea. A mojɔ momina obwanitini bobosa bo obotamani oko bapakano. 
EPH.2.12	A ehole emina odakani habɔtɔnɔke na Masiya, pɛpɛ nongo lisango a bokumu boYisalaele, pɛpɛ nongo libondo a mikongo minjikano, pɛpɛ nongo njingo, pɛpɛ nongo Njambe a ngondo. 
EPH.2.13	E dɛye ko, a tei eMasiya, mo baya badaka boso bohali, obatamani hulelu a mojɔ momakia maMasiya. 
EPH.2.14	Mojɔ bo yo adi mokongo mosu mobosiili. Iyo akataneja so baya badaka babae bo bodae oko omɔci pɛ, na abuka ngbungbu ebobɔteja a tei esu. 
EPH.2.15	Abakea mokongo mobosiili na mokuku monde mɛnɛ, bo asiejae mokongo moMibeko na mongila, na bo apɛ bowi oko na boyoa bomoto omɔci moyene a tei ende mɛnɛ, oko na bu babae. 
EPH.2.16	Akɔ boa bo akatanejae so babae na Njambe, o mokuku momɔci a mojɔ momole-mobokea. Oko boa asieja lisoki limina. 
EPH.2.17	Iyo adoa, na atɔndɔ mwako mobowi ai no baya badaka bohali, na ai baya badaka hulelu. 
EPH.2.18	Mojɔ bo so basusu babae bodi na njea ebokwea ai Sango na mwembo momɔci a mojɔ monde. 
EPH.2.19	Oko boa oditini koko midoa na bakɛndɛli; mo na basɛnɔke odini ngando emɔci, na odini bana badenga diNjambe. 
EPH.2.20	Babwɛnji na batɔndɔi badi eyoeli-ecina enu, na Masiya Yesu yo mɛnɛ adi litai limogbukusu. 
EPH.2.21	Eyoeli esusu ekatani a tei ende, na eyoamaka bo edae tempelo esɛnɔke a tei eKumu. 
EPH.2.22	Na okatanani no bɛnɛ a tei ende o ndako, bo odaeni tempelo eMwembo a mojɔ moNjambe.
EPH.3.1	A mojɔ momina, mbi Paulo, nadi lisungu liYesu Masiya a mojɔ monu bapakano. 
EPH.3.2	Nadingaka bo o’kani mwako momonganji mokɔ Njambe ai mbi, bo nakɔe elomu ai no. 
EPH.3.3	Njambe aboloja ai mbi cina emokano monde mua modaka mobombamake, o ami mbi sɔnɔ mweka. 
EPH.3.4	Okalangani bikenge bimina odini bocingea ejebeli embi emojɔ mobombamake moMasiya. 
EPH.3.5	Mojɔ momina moipaka boloa ai bato babilulu bitongo; moboloi ko e dɛye ai babwɛnji basɛnɔke, na ai batɔndɔi bande, oko na Mwembo. 
EPH.3.6	Cina emina edi bo bapakano badi basangoli pongono; badi binama bimokuku momɔci, na basangoaka njikano yena edi a tei eYesu Masiya a mojɔ moMwako Mopele.
EPH.3.7	Mbi nahɔmɔ bo nadae mokɔmɛli oMwako Mopele, cina eepeeli emonganji moNjambe mua mosɔ mbi ai yo na ndangasa engulu ende. 
EPH.3.8	Mbi nasɔ monganji mu, bo nabolojae ai bapakano mijɔ miyumu miMasiya mia midi na bonɛtɔ, oko mbi yona odi ngɔngɔ jibasɛnɔke basusu, 
EPH.3.9	na bo nanejae bato basusu cina emojɔ mua modaka mobombamake oko a libangake mɛnɛ a tei eNjambe yona okɔ leka losusu. 
EPH.3.10	Cina emina edi bo bakumu na bato basusu bakpaci oho Diko hacingee mojɔ mobowɛi bonɛnɛ boNjambe a mojɔ moDenga. 
EPH.3.11	Mokano mokana yo a libangake a tei eMasiya Yesu Kumu osu modaka boa. 
EPH.3.12	Na so bodi na njea bohu mɛnɛ a bodoa ai Njambe, pɛpɛ nongo mokakwano, cina eejimeli esu ai yo. 
EPH.3.13	A mojɔ momina, mbi nangaka no bo otangwaeni cina eminɔngɔ misɔkɔ mbi a mojɔ monu; midi oko ekumu enu.
EPH.3.14	A mojɔ momina, mbi natitaka na magbunda a boso boSango (
EPH.3.15	menga masusu, isa oho Diko, isa ya nase, masɔkɔ kombe oko ai yo), 
EPH.3.16	bo apɛ no bopingeja bongulu eMwembo monde a tei enu, moto namoto, oko nalikabo liekumu ende yena enɔi. 
EPH.3.17	Nangɔɔnɔkɔ bo Masiya adihe esika eboda a milema minu cina eejimeli enu, na bo odaeni bambilimake na ngbi a epaeli; 
EPH.3.18	bo odini bohɔnɔ a bocingea na basɛnɔke basusu, cina esasa, na boyai, na ndinda, na boka, bongɛnjɔ eMasiya, 
EPH.3.19	na bo ojebeni ngɛnjɔ eMasiya yena enɔi ejebeli esusu, na bo olumeni botɔ na boluma boNjambe kanga boya mɛnɛ.
EPH.3.20	E dɛye, ekumu ai yo yona obwani bokɔ ngando jisusu jia jinɔi mijɔ misusu mingaka so, na milɛkɛ so bou mɛnɛ, cina engulu yena ekɔkɔ a tei esu, 
EPH.3.21	ekumu ai yo a tei eDenga, na a tei eMasiya Yesu a bilulu bisusu pɛ suka. 
EPH.4.1	Oko boa, mbi lisungu liMasiya, nangɔɔnɔkɔ no bo odaeni na mida mia Mibwani na bobea bobeama na nu, 
EPH.4.2	oko na bosatiteja bonɛnɛ, na bombɔki, na lingbangba. Moto adi boda na moto otongo oko bowi a mojɔ moepaeli. 
EPH.4.3	Dani na bingi a bobanea bokatana boMwembo; sakandanani na licinga libowi. 
EPH.4.4	Mokuku modi momɔci pɛ, na Mwembo modi momɔci pɛ, mojɔ bo obeamani a njingo emɔci yana abeama no. 
EPH.4.5	Kumu adi oko omɔci pɛ, ejimeli emɔci, batisimo emɔci, 
EPH.4.6	na Njambe omɔci, yona odi Sange ’bato basusu; iyo anɔi basusu; adi a ndanda ebasusu na adi a tei ebasusu. 
EPH.4.7	Iso ko bosɔ monganji, moto na moto oko na mwɛngi moepeeli eMasiya. 
EPH.4.8	A mojɔ momina abala bo,
EPH.4.8	Iyana akɛ yo oho diko, akɛ na lindundu limasungu,
EPH.4.8	Na akaba bipeeli ai bato.
EPH.4.9	Cina emina edi bo, lyo akɛ diko? Edi oko bo ama soloa oko a bisika binase bingondo. 
EPH.4.10	Yona osoloa, adi oko yo yona okɛ diko, na anɔ busa mɛnɛ, bo alumejae ngando jisusu. 
EPH.4.11	Na bipeeli bipa yo bidaka bo bakina bato badae babwɛnji, bakina batɔndɔi, bakina balehi, na bakina bo badae banjeli na bakoja, 
EPH.4.12	a bobɔngeja basɛnɔke, a mojɔ moelomu ebokɔmɛ Denga, na a mojɔ moeyoeli emokuku moMasiya, 
EPH.4.13	oko a ehole ehomea bosu basusu a boka-tana boejimeli, na a ejebeli eMwana ’Njambe, bo bokandoe bato bapingake, na bo mwɛngi mosu mobwane na mwɛngi mobobɔngɔ boMasiya. 
EPH.4.14	Bobwaniti boda koko bana bakɛkɛ, baya bahombahombaka na bapɛpɛnɛkɛ na pwea jisusu jibokoja bobato baepulu baya badi na poloso a bokoja ngando jibokosea. 
EPH.4.15	Bobwani bopea boku mijɔ misoti, oko na epaeli, bo bokandoe a njea jisusu a tei eMasiya yona odi molo. 
EPH.4.16	Edi oko a mojɔ monde na bokatana bongulu ende, bo mokuku mosusu mocingami o eyoeli emɔci, na mopingi na macinga masusu; elomu ebinama bisusu epingejaka mokuku bo mokandoe na mosapingejae na epaeli.
EPH.4.17	Ebaeli embi, na eleho embi ai no a kombe eKumu, edi bo otadani koko na mida Mibapakano baya basumaka mabunga mamilema Mibu. 
EPH.4.18	Bocingea bobu bodi bokutubanake, na babɔtɔnɔ na bomɔ boNjambe cina elibumi libu lia licini na milema Mibu mipipo. 
EPH.4.19	Baditi koko na sɔni; basa’pa a ngando jibosɔtɔ, na badi oko na posa ebokɔ mijɔ misusu Mibosambolu. 
EPH.4.20	Ino ko oikoani na Masiya boa, 
EPH.4.21	isa omohokeani na soti, na isa osɔni bokoja ai yo, oko mijɔ misoti mia midi a tei eYesu. 
EPH.4.22	Toma hwani moto moyou yona odaka na ekɔmɛli eyou, yona odi mopɔke mɛnɛ a mojɔ moposa jibokosea. 
EPH.4.23	Dani bato bayene a tei emiembo na milema minu. 
EPH.4.24	Toma lwani moto moyene yona oyoama a elimo eNjambe, na bodongo, na bosɛnɔ bosoti.
EPH.4.25	A mojɔ momina, toma lonani bokosea; balani moto na mina’nde moto oko mua modi soti, mojɔ bo bodi binama bia bicingani. 
EPH.4.26	Okadani na kɛlɛ t’okɔeni oko bobe. T’ojimeni oko bo kɛlɛ enu edipe na busa. 
EPH.4.27	T’okineni oko pokiso a mojɔ moSatana. 
EPH.4.28	Isa moto adaka mobi, abwaniti boba na ikina. Abwani bokɔ elomu epele na mɔmɔ mande, bo adihe likonja a bopa baya badi na taka. 
EPH.4.29	T’okineni oko ekenge ebe emane a Ininɔkɔ minu; dani ko na ebaeli epele, a boleha na bokɔmeja baya bakaka. 
EPH.4.30	T’okejaeni oko Mwembo Mosɛnɔke moNjambe sɔni, mojɔ bo o’sɔni embete ende a mojɔ mobusa bobosikoa. 
EPH.4.31	Toma dongejani lisoki lisusu, na kɛlɛ, na kɛnjɔ, na misoo, na malɔngi, na bikɔmɛli bisusu bibe. 
EPH.4.32	Na dani na monganji, moto ai mina’nde moto, na molema mo yɛmbu; kinanani jibe, moto na mina’nde moto, o akwa Njambe jibe jinu a tei eMasiya.
EPH.5.1	Ikoanani na Njambe o bana baepaeli. 
EPH.5.2	Dani na ngɛnjɔ o O adaka Masiya na ngɛnjɔ ai so, na asapa ai Njambe a mojɔ mosu, epeeli eso epele elitindi na lisiko. 
EPH.5.3	A mojɔ mobɔɔli, na ngando jibosambolu, na mbengea, t’okineni oko bo mijɔ mi midae a minɔkɔ minu; Mibɔngiti nongo na bato baMasiya. 
EPH.5.4	Pɛ bobala nongo mijɔ misɔni, isa ebalabala, isa ngɛkɛ; Sakoani ko Njambe. 
EPH.5.5	Toma iebani mojɔ mu na soti; pɛpɛ nongo moto obɔɔli, pɛpɛ nongo moto obosambolu, pɛpɛ nongo moto ombengea (cina emina edi moto yona osakoaka njambe obokosea) odi bosangoa lisango a Bokumu boMasiya na boNjambe. 
EPH.5.6	T’ojimeni oko bo moto akosee no na ebalabala, mojɔ bo kɛlɛ eNjambe edi ai bana balipanga a mojɔ mongando jimina. 
EPH.5.7	A mojɔ momina, t’opanganeni oko na bato bamina. 
EPH.5.8	Odakani bosoboso modidi; e dɛye ko odini bohu atei eKumu; oko boa, toma dani na bikɔmɛli bibana babohu. 
EPH.5.9	Mojɔ bo bohu bobotaka oko ngando jisusu jipele, jibɔngɔke na jisoti. 
EPH.5.10	Jimani oko ngando jia jisepejaka Kumu. 
EPH.5.11	Toma bulɛni ngando jingasangasa jimodidi; anejani na bikɔmɛli binu bo ngando jimina jidi jibe. 
EPH.5.12	Mojɔ bo edi sɔni mɛnɛ a bobala a mojɔ mongando jikɔkɔ bato bamina a libombi. 
EPH.5.13	Bohu bokahoja mojɔ, modi boholoa a bohu; cina bo, mokaboloa modi a bohu. 
EPH.5.14	A mojɔ momina, abala bo,
EPH.5.14	Wɛ yona ohwɛi hiɔ, sisoa!
EPH.5.14	Angɔ a bogwa,
EPH.5.14	Na Masiya âpa wɛ bohu.
EPH.5.15	Toma nganjamani a mojɔ momida minu; dani na bopasa, pɛpɛ bogegele. 
EPH.5.16	Pɛ bonamejani masu manu, mojo bo masu ma madi mabe. 
EPH.5.17	T’odaeni oko na yebe; cingeani ko bolulea boNjambe. 
EPH.5.18	T’olangoeni oko na vino; mojɔ momina modi bosambolu; endele ko dani balumake na Mwembo. 
EPH.5.19	Masolo manu mabwani boda na njembo jipele, njembo jibosakoa na njembo jiMwembo. Imbani na sakoani Kumu na milema minu misusu. 
EPH.5.20	Sakoani Njambe Sango bihole hisusu, a mojɔ mongando jisusu, a kombe eKumu osu Yesu Masiya.
EPH.5.21	Sumanani moto na moto oko na lisuma ai Masiya. 
EPH.5.22	Ino bali, dani na lisuma ai bami banu, o asumaka no Kumu. 
EPH.5.23	Mojɔ bo momi adi molo momwali, o adi Masiya molo moDenga, dia didi mokuku monde, na yo adi Moheleja omokuku momina. 
EPH.5.24	Denga disumaka Masiya; oko boa bali badi bosuma bami babu a ngando jisusu. 
EPH.5.25	Ino bami, dani na ngɛnjɔ ai bali banu, o adaka Yesu na ngɛnjɔ a Denga, na asapa a mojɔ moDenga 
EPH.5.26	bo ahsɛnojae cina ebosɛnɔ bobososa bomadiba maEbaeli. 
EPH.5.27	Akɔ boa bo Denga dimae a boso bonde na ekumu enɛnɛ, lihɛngɛmɛke na lisɛnɔke, pɛpɛ nongo litɔnɔ, isa maninginingi, isa mojɔ motongo. 
EPH.5.28	Oko boa, bami babwani boda na ngɛnjɔ ai bali babu o apalaka bo mikuku Mibu bɛnɛ. Moto yona odi na ngɛnjɔ ai mwali onde adi na ngɛnjɔ ai yo mɛnɛ. 
EPH.5.29	Mojɔ bo moto t’alonake mini minde mɛnɛ; amibɔkɔkɔ na amibaneaka, o akɔkɔ Masiya na Denga. 
EPH.5.30	Mojɔ bo so bodi binama bimokuku monde.
EPH.5.31	A mojɔ momina, motoadi bokina sango na nango a bokatana na mwali onde bo ibo babae badae munu momɔci.
EPH.5.32	Mojɔ momina modi na cina enɛnɛ ebombamake. Mbi nabalaka a mojɔ moMasiya na Denga. 
EPH.5.33	Oko boa, yɛ moto na moto adae na mwali onde ngɛnjɔ o asapalaka yo mɛnɛ, na mwali adae na lisuma ai muma’nde.
EPH.6.1	Ino bana, toma sumani baboti banu a tei eKumu; mojɔ mu mobɔngi. 
EPH.6.2	Toma suma sangwao na ngwao, (imu modi mobeko moboso na njikano) 
EPH.6.3	bo mijɔ miwɛ Mibɔnge, na oyeyoe ekoka a ngondo ye. 
EPH.6.4	Ino basango, t’okejaeni oko bana banu kɛlɛ; babɔkɔni, na balehani na bokoja boKumu.
EPH.6.5	Ino bakɔmɛli, toma sumani baya badi baswa banu ya nase, oko na bɔ na mongongoma, na molema mosoti, o asumaka no Kumu. 
EPH.6.6	Kɔni ngando jipalaka Njambe na milema minu, o bakɔmɛli baMasiya, te nongo a bosepeja bato baya banjaka no na miso pɛ. 
EPH.6.7	Kɔni elomu enu na bingi, te nongo ai bato, oko ai Kumu yo mɛnɛ. 
EPH.6.8	Jebani bo moto na moto adi bosɔ ndese ai Kumu a mojɔ mongando jisusu jipele jikɔkɔ yo, nongo akada mobuli isa mwana’sɔmi. 
EPH.6.9	Ino baswa, toma kɔni koko boa na bakɔmɛli banu. Yɛni bogbilimwana kɛnjɔ. T’obosaeni oko bo Moswa’bu na onu adi oho Diko, na yo anjaka bato basusu amɛci.
EPH.6.10	Mojɔ mosuka,—sapingejani a tei eKumu na bopipo bondangasa ende. 
EPH.6.11	Lwani molilo mosusu mobila moNjambe bo ohɔneni ndungu jiSatana. 
EPH.6.12	Mojɔ bo, bila enaka so editi na mini na makia; edi oko na makumu, na kpaci, na bakumu bangondo ye emodidi, na mandundu mamiembo Mibe a bisika bidiko. 
EPH.6.13	A mojɔ momina, toma tombani molilo mosusu mobila moNjambe, bo ohɔneni bila a busa bua bobe; na omaka gbokejani, osa ko odikaeni oko bambilimake. 
EPH.6.14	Imani ngbi. Kandani njingo eSoti a moongo manu. Lwani bosɛnɔ o ebende a bupa. 
EPH.6.15	Kinani mosɛlingo moMwako Mopele mobowi modae sapata a bibota binu. 
EPH.6.16	Toma tombani nguba eejimeli a bokumba ndɛ jimosa jiyona Mobe; mojɔ mu modi monɛnɛ mɛnɛ. 
EPH.6.17	Lwani egbala epipo eboheleja, na tombani abɛnɛ oMwembo yona odi Ebaeli eNjambe. 
EPH.6.18	Ingakani bihole bisusu na Mwembo, tungu jisusu jibingeeli na mangɔɔnɔ; toma nganjamani na bopipo a mojɔ momina, na ingakani a mojɔ mobaMasiya basusu, 
EPH.6.19	na a mojɔ mombi pongono, bo nadae na bɛtɛ ebobala a botɔndɔ na eci cina eMwako Mopele. 
EPH.6.20	Nadi ohwɛnji a minyɔlɔ oko a mojɔ momina. Ingakani bo nadae na eci yena ebwani na mbi a bobala.
EPH.6.21	Odini boka miako mimbi na Lukiko mwangwa’su, yona odi mokɔmɛli olingbangba oKumu; yo adi bojebeja no mijɔ misusu. 
EPH.6.22	Mbi namolomi oho ai no oko a mojɔ momina, bo ojebeni mijɔ mimbi, na bo agɔmbejae milema minu.
EPH.6.23	Yɛ bowi na ngɛnjɔ na ejimeli eNjambe Sango, na Kumu Yesu Masiya, edae ai baninga. 
EPH.6.24	Yɛ monganji moNjambe modae na bato basusu baya bapalaka Kumu osu Yesu Masiya na ngɛnjɔ yena etasia.
PHP.1.1	Paulo na Timoteo, bakɔmɛli baMasiya Yesu, ai basɛnɔke basusu baMasiya Yesu baya badi a Pilipoi, na ai banjeli na basuku baDenga pongono. 
PHP.1.2	Yɛ monganji na bowi boNjambe Sangwa’su, na boKumu osu Yesu Masiya, bodae na nu.
PHP.1.3	Mbi nasakoaka Njambe bihole bisusu bilɛkɛ mbi no. 
PHP.1.4	Te nakinake bosepa a bingeeli bimbi bisusu a mojɔ monu basusu, 
PHP.1.5	cina ebokɔmeja bonu a elomu eMwako Mopele, banga na busa boboso mɛnɛ oko a ehole ye. 
PHP.1.6	Mbi najebaka na soti bo yona obanga elomu epele a tei enu âesukeja bopele a mojɔ mobusa boYesu Masiya. 
PHP.1.7	Ebɔngi bo mbi nadae na bolɛ bomina a mojɔ monu basusu, cina bo nabaneaka no a tei emolema mombi, isa a mbɔci ji, isa a elomu ebobanea na bopingeja elomu eMwako Mopele, oko no baya bakatani na mbi a bosɔ monganji moNjambe. 
PHP.1.8	Njambe yo mɛnɛ ajebaka na soti bo nadi na nu posa oko na ngɛnjɔ eMasiya Yesu. 
PHP.1.9	Na mojɔ mongaka mbi modi bo epaeli enu ehɛe bou mɛnɛ, na bo elume na ejebeli na bocingea, 
PHP.1.10	a bombetea ngando jia jinɔi na bopele, bo odaeni pɛpɛ nongo mojɔ, pɛpɛ nongo pita, a mojɔ mobusa boMasiya. 
PHP.1.11	Yɛ lituna linu lidae lituna limbuma jipele jibodongo jia jidi a tei eYesu Masiya, a bokumeja na bosepeja Njambe.
PHP.1.12	Baninga, napalaka bo ojebeni bo mijɔ minɛkɛ mbi mikɔmejaka elomu eMwako Mopele oko bokɔmeja. 
PHP.1.13	Bajebaka ya a ngando ebasoda, na a bisika bisusu bitongo, bo nadi a blɔkɔ a mojɔ moMasiya. 
PHP.1.14	Na baninga banɛnɛ bahɛi na ejimeli ai Kumu a mojɔ mombɔci jimbi, na badi na eci a botɔndɔ mwako moNjambe, pɛpɛ nongo bɔ.
PHP.1.15	Bakina batɔndɔkɔ mwako moMasiya oko na likaka na misoo, batongo ko batɔndɔkɔ na milema mipele. 
PHP.1.16	Ibaba bakɔkɔ boa cina eepaeli. Bajebaka bo mbi nadi ya a bokakela Mwako Mopele. 
PHP.1.17	Iba batongo ko batɔndɔkɔ mwako moMasiya na miano, te nongo na soti, oko na njingo bo bapukejae mbi ya a blɔkɔ. 
PHP.1.18	Pɛ mojɔ! batɔndɔkɔ mwako moMasiya a njea ji jisusu, isa a mojɔ moegbo, isa a mojɔ mosoti; mbi nasepaka a mojɔ momina, na nitakina bosepa.
PHP.1.19	Najebaka bo suka emojɔ mu êda oko bohela bombi cina ebingeeli binu, na bokɔmeja boMwembo moYesu Masiya. 
PHP.1.20	Posa embi enɛnɛ na njingo embi jidi bo nitasamboa nongo; bou oko bo nakumejae Masiya na eci enɛnɛ a mokuku mombi, isa na mohelo mombi, isa na bogwa bombi. 
PHP.1.21	Mojɔ bo, ai mbi, bomɔ bodi oko Masiya, na bogwa bodi ndese. 
PHP.1.22	Endele ko, isa ebɔngi bo nayeyoe a mokuku mu a mojɔ moelomu embi, nadi na mokakwano a mojɔ mobohɔ bombi. 
PHP.1.23	Nadi a mɛlɛ manjea. Posa embi edi bo nayane bo nadae na Masiya; mojɔ mua monɔi na bopele oko mu. 
PHP.1.24	Endele ko, ebɔngi bo nayeyoe a mokuku mu a mojɔ monu. 
PHP.1.25	Adi mbi na ejimeli emina, najebaka bo nadi boda na nu, na nâyeyoa na nu basusu, a bodaleja no, na a bosepeja no a ejimeli. 
PHP.1.26	A mojɔ momina, sepi enu a tei eMasiya Yesu edi bohɛ a mojɔ mobodoa bombi koko ai no.
PHP.1.27	Ino ko, toma dani na ekɔmɛli yena ebwani na Mwako Mopele moMasiya. Oko boa, nongo nakadoa a bo’nɛnɛ na nu, isa nakadika ya, nadi boka mwako monu, bo odini bambilimake na molema momɔci, a bo’na o moto omɔci a mojɔ moejimeli eMwako Mopele. 
PHP.1.28	T’obangeni oko soki jinu nongo mweka. Mojɔ mu modi embete ai bo a mojɔ mobokwa bobu, na a mojɔ moboheleja bonu bua bohulaka ai Njambe. 
PHP.1.29	Mojɔ bo libondo linu liditi ejimeli ai Masiya pɛ; lidi oko bo odingoeni a mojɔ monde. 
PHP.1.30	O’kakani e dɛye bo mbi nanaka bila; oko boa, bila enaka mbi, yena enɛ no na mbi boso, edi bila enu pongono.
PHP.2.1	Isa bogɔmbeja bodi a tei eMasiya, na peye eepaeli, na bokatana boMwembo, na wa, na monganji 
PHP.2.2	sepejani mbi na soti a mojɔ mobokatana bonu na molema momɔci. Dani na epaeli emɔci, mokano momɔci, na mwembo momɔci. 
PHP.2.3	Pɛ bokɔni mokina mojɔ na likaka, isa a mojɔ moegbo. Satitejani a milema minu, oko na bolɛ bo bato batongo banɔi no na bopele. 
PHP.2.4	Moto na moto a tei enu abwani boda na bolɛ ai bato batongo, te a mijɔ minde mɛnɛ. 
PHP.2.5	Kinani bo molema mua modaka a tei eMasiya modae a tei enu. 
PHP.2.6	Mojɔ bo, yo, nongo adaka yo na elimo eNjambe, ailɛ nongo bo bobwana bonde na Njambe bodi eka eyumu a bobanea. 
PHP.2.7	Asahangoja, na alwa elimo emobuli, na abotama na mokuku momoto. 
PHP.2.8	Adaka yo na elimo emoto, asatiteja, na adaka na lisuma oko a bogwa, ee oko a bogwa bomole-mobokea. 
PHP.2.9	A mojɔ momina, Njambe amokumeja bou mɛnɛ, na amopa ekina kombe yena enɔi kombe jisusu boya, 
PHP.2.10	bo muuli masusu boya madi bo’mbama a kombe eYesu, isa oho Diko isa ya nase, isa cina enase ye, 
PHP.2.11	na bo minɔkɔ nususu mijime bo Yesu Masiya adi Kumu, a mojɔ moekumu eNjambe Sango.
PHP.2.12	Baninga, ino odakani na lisuma bihole bisusu yana adaka mbi na nu. A mojɔ momina, toma dani na bingi e dɛye adi mbi bohali, a hongameja bohela honu, na bɔ na mongongoma. 
PHP.2.13	Mojɔ bo Njambe yo mɛnɛ akɔkɔ elomu ende a tei enu, bo opaleni na okɔeni bolulea bonde bopele. 
PHP.2.14	Kɔni bilomu bisusu, pɛpɛ nongo manungunungu na miano, 
PHP.2.15	bo odaeni bana baNjambe baya baditi nongo na mojɔ, baya badi na milema mi yɛmbu, pɛpɛ nongo litɔnɔ a tei eelulu ye engulumake elipanga. Ino odini a tei ebu o paka jia jihojaka ngondo. 
PHP.2.16	Peani Ebaeli ebomɔ oko boku. Oko boa mbi nadi bosepa a busa boMasiya bo naipota epotapota, na bo naikɔ elomu ekɔkɔ. 
PHP.2.17	Ee, nongo makia mambi makasopea a diko di epeeli enu elitumbu, oko ejimeli enu, nadi na sepi, na nasepaka na nu basusu. 
PHP.2.18	Oko boa toma sepani pongono, na sepani na mbi.
PHP.2.19	Njingo embi edi ai Kumu Yesu bo nalomee no Timoteo ngɔngɔ bosme; oko boa nadi boka miako minu, na molema mombi modi bogɔmbɔ. 
PHP.2.20	Naditi na moto otongo yona obwani na nde, mojɔ bo yo alɛkɛ no na soti mɛnɛ. 
PHP.2.21	Ibo batongo balɛkɛ oko ngando jibu bɛnɛ pɛ, te nongo jia jiMasiya. 
PHP.2.22	Ino ko ojebakani bo yo apasami a elomu eMwako Mopele yena ekɔkɔ yo na mbi, o akɔmejaka mwana sangwa’nde. 
PHP.2.23	Oko boa nadi na njingo bo namaka nɛ suka emojɔ mombi, namolome oho ai no. 
PHP.2.24	Na nadi na ejimeli ai Kumu bo nitayeyoa a bodoa ai no mbi mɛnɛ.
PHP.2.25	Mbi ko najimi bo nalomee no e dɛye mwangwa’mbi Epapu-lodito yona ocingami na mbi a elomu na a bila, obwɛnji onu ai mbi na toma jinu a bokɔmeja mbi a taka embi. 
PHP.2.26	Mojɔ bo yo adi na posa bo anɛnɛe na nu, na adi na monɔngɔ cina bo mwako moyogo ende momea oho ai no. 
PHP.2.27	Yo adaka na yogo soti, na apaka gwa; Njambe ko amokea wa, te nongo yo pɛ, oko mbi pongono, bo monɔngɔ mombi mosaka gbasoe. 
PHP.2.28	Oko boa nadi na posa enɛnɛ bo namolome ai no, bo odaeni na sepi a bo’nɛnɛ na nde, na bo molema mombi mogɔmbe pongono. 
PHP.2.29	Mo’sɔni bopele a kombe eKumu na sepi enɛnɛ, na dani na liSuma ai bato baya badi o adi yo. 
PHP.2.30	Mojɔ bo yo apaka gwa a elomu eMasiya; na apa njupi bo akɔmɛe mbi a kombe enu.
PHP.3.1	Mojɔ motongo baninga, sepakani a tei eKumu. Mbi nitangwa nongo bosɔnea no ekenge emina, na obwanini boejima.
PHP.3.2	Toma dingani a mojɔ mombwa; toma dingani a mojɔ mobato baya badi na bikɔmɛli bibe; toma dingani a mojɔ mobato babolena-ganda babokosea. 
PHP.3.3	Babolena-ganda basoti badi oko so baya basakoaka Njambe a mwembo, baya bakumejaka Masiya Yesu, na bapeliti nongo ejimeli a ngando jimokuku. 
PHP.3.4	Akɔki mbi pala, ka nabwani bojima ngando jimokuku. Isa okina moto alɛkɛ bo abwani boda na ejimeli a ngando jimokuku, esingaiti mbi! 
PHP.3.5	Balena mbi ganda yana adaka mbi na masu bomwambe. Nadi moto ombota eYisalaele, moto olikota liBenyamina. Nadi moEbele, mwana oBaEbele. A njea eMibeko, nadaka MoPalusi. 
PHP.3.6	Nadaka na bingi a bonɔngeja Denga. Nadaka na lisuma mɛnɛ a Mibeko, pɛpɛ nongo mojɔ. 
PHP.3.7	Mbi ko nadumba ngando ji jisusu a mojɔ moMasiya, oko ngando jia jidaka na yumu a miso mambi. 
PHP.3.8	Ee soti, mbi nalangaka ngando jisusu o ngando jingasa pɛ, a mojɔ moejebeli eMasiya Yesu Kumu ombi yena enɔi na yumu. Najima bo nabungejae ngando jisusu a mojɔ monde; najilangaka o pita pɛ, bo Leka lombi loyumu lodae oko Masiya pɛ, na bo nadae a tei ende, 
PHP.3.9	te nongo a mojɔ mobodongo bombi mɛnɛ bua bocingi na Mibeko, oko a mojɔ mobodongo bua bocini na ejimeli ai Masiya, bua bohulaka ai Njambe a mojɔ moejimeli. 
PHP.3.10	Nakɔ boa bo najebe Masiya, na ndangasa yena engɔ na nde a bogwa, bo nakatane na nde a madingoa mande, na bo nakatane na nde a bogwa bonde 
PHP.3.11	oko na njingo ebomea a bongɔ bobagwake.
PHP.3.12	Editi bo mbi namei a suka emina, isa bo mbi nabɔngi na soti. Endele ko, nakɔkɔ na bopipo bo namee a mwɛngi mua mobwani, cina bo Masiya apee mbi oko a mojɔ momina. 
PHP.3.13	Baninga, mbi nitalɛkɛ bo nabɔngi; endele ko, nakɔkɔ mojɔ mu momɔci; nabosaka ngando jia jidi ngɔngɔ, na nasalindaka na bopipo a ngando jia jidi boso. 
PHP.3.14	Napotaka oko na miso mambi a suka enjea, na ndese edi oko bobea boNjambe bua bonɔi, a tei eMasiya Yesu. 
PHP.3.15	A mojɔ momina, so baya badi bato bapingake bobwani boda na mokano momina. Isa odini na mokina mokano motongo, Njambe yo mɛnɛ adi bocingea no mojɔ momina. 
PHP.3.16	Mojɔ momɔci ko, bobwani bodala a njea yena edi boso, oko na lisuma a ngando jijebaka so.
PHP.3.17	Baninga, ikoanani na mbi. Anjani baya banejaka no ekoaneli o anejaka so. 
PHP.3.18	Cina bo, ekɔmɛli ebato banɛnɛ edi oko ekɔmɛli ebato baya badi soki jimole-mobokea moMasiya. Natomba bobala na nu a mojɔ mobu bihole binɛnɛ, na natɔndɔkɔ no koko e dɛye na bio. 
PHP.3.19	Suka ebato bamina edi oko bogwa. Njambe obu adi oko sɔpɔ jibu bɛnɛ, na basakumejaka na sɔni ebu. Badi na bolɛ oko a ngando jingondo ye. 
PHP.3.20	Iso ko bodi na bosɔmi bosu oho Diko, na bonjaka na tɛndɛ bo Moheleja, Kumu osu Yesu Masiya ahule ena. 
PHP.3.21	Iyo adi bokindoja mokuku mosu monase, bo modae na elimo emokuku monde mɛnɛ moekumu, oko na ngulu yena edi ai yo a bogbokeja ngando jisusu.
PHP.4.1	A mojɔ momina, baninga bambi baepaeli, toma dani bambilimake boa a tei eKumu. Mbi nadi na posa ai no; sepi embi edi ai no, na odini ekumu embi.
PHP.4.2	Mbi nalehaka Ewodia, na nalehaka Suntuke, ho badae na molema momɔci a tei eKumu. 
PHP.4.3	Na nangaka wɛ pongono, wɛ limbaci limbi a elomu, bo okɔmejae bali bamina, mojɔ bo bakɔ elomu eMwako Mopele a dɔngɔ dimbi, ibo na Kelemento na bina’mbi batongo baya badi na kombe jibu a mokanda mobomɔ.
PHP.4.4	Sepakani ai Kumu bihole bisusu; najɔkɔ na nu koko bo, Sepakani. 
PHP.4.5	Kɔni bo bato basusu banɛe bombɔki bonu. Kumu adi mbuci mɛnɛ. 
PHP.4.6	T’odaeni oko na mokakwano nongo mweka; jebejani Njambe ko ngando jisusu jia jitakaka na nu, oko na bo’nga, na bongɔɔnɔ, na bosakoa. 
PHP.4.7	Na bowi boNjambe bua bonɔi bocingea bomoto, bodi bobanea milema minu na miembo minu a tei eMasiya Yesu.
PHP.4.8	Mojɔ mosuka baninga, baneani a milema minu oko ngando jia jidi soti, jia jibɔngi, jia jidi bojo, jia jidi jisɛnɔke, jia jidi na epaeli, jia jidi na gala epele,—isa jinɔi na bopele, isa jibwani na bosakoa. 
PHP.4.9	Kɔni ngando jikoa no na jisɔ no ai mbi, ngando ji’ka no na jinɛ no na mbi; na Njambe obowi âda na nu.
PHP.4.10	Mbi nadi na sepi enɛnɛ ai Kumu, mojɔ bo bolɛ bonu ai mbi bosisoi koko e dɛye. Odakani na bolɛ ai mbi soti, na etaka na nu oko njea a boneja bolɛ bonu. 
PHP.4.11	Nitabalaka boa a mojɔ motaka embi, cina bo mbi najebi e dɛye njea ebosepa na ngando jimbi tungu jisusu. 
PHP.4.12	Nalandoi na taka, nalandoi koko na lituna. Najebi boda na ligola, isa na nja, na leka lonɛnɛ, isa na bokwali. 
PHP.4.13	Nahɔnɔkɔ ngando jisusu a tei ende yona opaka mbi ngulu. 
PHP.4.14	Endele ko, okɔini bopele a bokatana na mbi a minɔngɔ mimbi.
PHP.4.15	Ino BaPilipoi, ojebakani bo pɛpɛ nongo dikwa Denga ditongo dijima na mbi a mojɔ mobopa na bosɔ bipeeli, oko no pɛ, yana adonga mbi a Makedonia a libangake lielomu eMwako Mopele. 
PHP.4.16	Nongo adaka mbi a Tɛsalɔnike, olomeani mbi bipeeli bihole bibae a bokɔmeja mbi a taka embi. 
PHP.4.17	Yena edukaka mbi ko editi epeeli mɛnɛ; nadukaka oko bo odaeni na mbuma jinɛnɛ a mojɔ moesako enu. 
PHP.4.18	Mbi ko nasi leka losusu. Nadi na lituna lileka, mojɔ bo nasi toma eloma no na Epapulodito. Naditi koko na taka, na toma enu edi o epeeli esoo epele ejimaka Njambe, na emosepejaka. 
PHP.4.19	Njambe ombi adi bopa no ngando jisusu jia jitakaka na nu, oko na mwɛngi momakonja maekumu ende a tei eMasiya Yesu. 
PHP.4.20	Ekumu ai Njambe Sangwa’su oko na bosusu. 
PHP.4.21	Abɛjɛni bato basusu baDenga a tei eMasiya Yesu. Baninga baya badi na mbi ya babɛjɛkɛ no. 
PHP.4.22	Bato baMasiya basusu babɛjɛkɛ no, gbo oko baya badi bakɔmɛli bandako eKaisala.
PHP.4.23	Yɛ monganji moKumu osu Yesu Masiya modae na miembo minu.
COL.1.1	Paulo, obwɛnji oMasiya Yesu oko na bolulea boNjambe, na Timoteo mwangwa’su, 
COL.1.2	ai bato baDenga, na ai baninga basusu balisuma ai Masiya a Kɔlɔsai. Yɛ monganji na bowi boNjambe Sangwa’su bodae na nu.
COL.1.3	Iso bosakoaka Njambe, Sange ’Kumu osu Yesu Masiya a mojɔ monu, na bongaka a mojɔ monu bihole bisusu, 
COL.1.4	cina bo boka mwako moejimeli enu ai Masiya Yesu, na epaeli enu ai bato basusu baejimeli, 
COL.1.5	a mojɔ monjingo yena ehɛngɛmɛ oho Diko a mojɔ monu. O’kani mojɔ monjingo emina boso oko na bikenge bisoti, bikenge biMwako Mopele. 
COL.1.6	Mwako momina momea ai no, mojɔ bo monanganaka a ngondo esusu. Mobotaka mbuma na mokɛkɛ bohɛ; modi oko boa a tei enu pongono, banga na busa boka no, na bojeba no, cina emonganji moNjambe na soti. 
COL.1.7	Okoani mojɔ momina na Epapala, moninga osu oepaeli a elomu. Iyo adi mokɔmɛli osoti oMasiya a mojɔ monu, 
COL.1.8	na ajebeja so mojɔ moepaeli enu a tei eMwembo.
COL.1.9	Iso bobanga bonga Njambe a mojɔ monu a busa boka so mojɔ momina, na botakinaka bonga. Bongaka bo olumeni na ejebeli ebolulea boNjambe, oko na bowɛi na bocingea bosusu boMwembo, 
COL.1.10	bo odaeni na mida mia midi bokumeja kombe eKumu, mia midi bomosepeja na soti, na bo oboteni mbuma a tei ebilomu bisusu bipele, na bo ohɛeni na ejebeli eNjambe. 
COL.1.11	Yɛ ngulu ende yena enɔi, epingejae no na ngulu esusu, bo ohɔneni mijɔ misusu na lingbangba, na eci, na sepi pongono. 
COL.1.12	Sakoani Sango yona obɔngejai so bo bosangoe libondo lihsango libasɛnɔke a bohu. 
COL.1.13	Iyo ahelejai so a ngulu emodidi, na akwejai so a Bokumu boMwana’nde ongɛnjɔ. 
COL.1.14	A tei ende, iso bodi na lisiko, bo yɛ bojibe.
COL.1.15	Iyo adi elimo eNjambe yona odi so pɛ bonɛ na miso; adi Sɔmi obato basusu baya bayoama. 
COL.1.16	Leka losusu loyoama na nde, oho Diko na ya nase; leka lonɛkɛ so na miso, na leka lodi so pɛ bonɛ na miso, na bakumu na makumu, kpaci na ngulu—ngando jisusu jiyoama na nde, na a mojɔ monde. 
COL.1.17	Iyo adi boso bongando jisusu, na ngando jisusu jicingi na nde. 
COL.1.18	Denga didi mokuku monde, na yo adi molo. Iyo adi libangake. Iyo abotama boso a tei ebagwake bo adae boso bongando jisusu. 
COL.1.19	Mojɔ bo Njambe ajima na bolulea bonde bopele bo bonjambe bonde bosusu bodae a tei ende, 
COL.1.20	bo yo adae mosili, na abakea mokongo mobosiili na makia mande a mole-mobokea, a bohuleja ngando jisusu ai yo mɛnɛ, isa oho Diko isa ya nase.
COL.1.21	Ino odakani na lipɔlɛ ai yo; odakani na nde soki a milema minu, bato babikɔmɛli bibe. 
COL.1.22	Iyo ko akwea bosiili, na akataneja no koko a njea ebogwa bomokuku monde, bo amejae no a boso bonde na bosɛnɔ, pɛpɛ nongo litɔnɔ, pɛpɛ nongo mojɔ, 
COL.1.23	okayeyoani bambilimake na ngbi a ejimeli, pɛ nongo bodonga a njingo eMwako Mopele moka no. Mwako momina motɔndɔmɔ ai bato basusu ya nase, na mbi Paulo nahɛngɛmɛ ho nadae mokɔmɛli omwako momina.
COL.1.24	Mhi nasepaka e dɛye a mojɔ mominɔngɔ minɛkɛ mbi a kombe enu. Masiya adingoaka a mini mimbi a mojɔ momokuku monde, oko Denga dinde; na mbi napalaka bo nabwanejae libondo limadingoa mamina. 
COL.1.25	Mojɔ bo nadi mokɔmɛli oDenga cina ekpaci esɔ mbi ai Njambe a mojɔ monu, bo natɔndɔe Mwako moNjambe kanga mosusu mɛnɛ, 
COL.1.26	oko mojɔ mua modaka mobombamake ekoka enɛnɛ mɛnɛ ai bilulu binɛnɛ; moboloi ko e dɛye ai baejimeli baNjambe. 
COL.1.27	Mojɔ bo Njambe ajima bo abanejae bo mojɔ mu mobo-mbamake modi mojɔ moekumu enɛnɛ mɛnɛ a tei ebapakano,—cina emina edi Masiya a tei enu, njingo eekumu. 
COL.1.28	Iso botɔndɔkɔ mwako monde; bolehaka bato basusu, na bokojaka bato basusu na bowɛi bosusu, bo bokwejae a boso boNjambe moto na moto mobɔngɔke a tei eMasiya. 
COL.1.29	Elomu ekɔkɔ mbi edi oko a mo jɔ momina; naekɔkɔ na molema mombi mosusu, oko na ngulu ende yena elindaka mbi na bopipo.
COL.2.1	Napalaka bo ojebeni bo nanaka bila enɛnɛ a mojɔ monu, a mojɔ moBaLaodikea, na bato basusu baya banɛkini boso bombi na miso. 
COL.2.2	Nakɔkɔ boa bo Inilema Mibu mihɛe na eci o akatanaka ho na epaeli, na bo babɔnge a mojɔ mobowɛi bosoti a bocingea mojɔ mobombamake moNjambe, oko Masiya. 
COL.2.3	Mijɔ misusu miyumu Mibowɛi na miejebeli midi a tei ende.
COL.2.4	Nabali boa, bo moto asaka kosea no na bikenge biepulu. 
COL.2.5	Nadi na nu bohali; endele ko nadi na nu a mwembo, na nanɛkɛ na sepi mɛnɛ mida minu mingɛbɛnɛkɛ, na ejimeli enu embilimake a tei eMasiya.
COL.2.6	Oko boa, ami no sɔ Kumu Yesu Masiya, toma dalani a tei ende oko boa. 
COL.2.7	Kinani njeli jinu jidae a tei ende; dani bambilimake a diko dieyoeli ecina yena edi a tei ende, o asɔ no bokoja; dani koko na bosakoa bonɛnɛ ai Njambe.
COL.2.8	Toma nganjamani bo moto atakosea no na bikenge bibowɛi, na mijɔ mingasangasa mia mihulaka ai bato pɛ, na micingi na ejimeli a miembo mingondo, te nongo na Masiya. 
COL.2.9	Mojɔ bo bonjambe bosusu mɛnɛ bodi a tei eMasiya o mokuku, 
COL.2.10	na bomɔ bodi bolumeja no, oko a tei ende yona odi Kumu omakumu masusu na bakumu basusu. 
COL.2.11	Ino o’sɔni embete ebolena-ganda te nongo a mɔmɔ mabato a bodongeja mini mimokuku, oko ai Masiya na bolena bonde; 
COL.2.12	na opuseamani na nde a 
COL.2.13	Njambe amopa bomɔ, na apa no bomɔ a tei ende, oko no baya badaka bagwake a tei ejibe, pɛpɛ nongo embete ebolena-ganda a mokuku, na akina jibe jinu jisusu. 
COL.2.14	Ahakoa mokanda momijɔ mia midaka o nongo jisu, na aseja mojɔ momina; aebakea a mole-mobokea monde na kala. 
COL.2.15	Abeja makumu na bakumu; abasambo-ja a boso bobato na abagbokeja a mole-mobokea.
COL.2.16	T’ojimeni oko bo moto asambejae no a mojɔ moboyaka na bomwaka, isa a mojɔ momabonje, na Sabata, na ekɔmɛli enu yana atɛkɛ songe. 
COL.2.17	Ngando ji jisusu jidi oko esie pɛ engando jia jidi boda ngɔngɔ; mokuku mɛnɛ modi oko Masiya. 
COL.2.18	T’ojimeni oko bo obungejaeni ndese enu a mojɔ momoto yona obekeaka no bo osatitejaeni a bosakoa babwɛnji badiko. Moto omina alɛkɛ oko mijɔ minjɔti pɛ, na egbo emolema monde mobe. 
COL.2.19	Aciniti nongo na Molo; mojɔ bo bmama bisusu bimokuku bikatani a mojɔ momongi na sisa, na mokuku mosusu mokandoaka na ngulu eNjambe.
COL.2.20	Isa ogwani na Masiya a mijɔ mingondo, odini na ekɔmɛli ebato bangondo mojɔ moye? 
COL.2.21	Osumakani Mibeko mi mojɔ moye?—Yɛ bobakea ebɔ a eka emina; yɛ boyaka eka emina; yɛ bopea eka emina, 
COL.2.22	(oko leka lua logwaka a elomu) Ngando jimina jidi oko Mibeko na bokoja bobato pɛ. 
COL.2.23	Jidi na bokina bowɛi a miso mabato, a mojɔ mobosakoa bonɛnɛ, na bosatiteja, na bodingoja bomokuku; endele ko, jidi oko ngasa mɛnɛ, na jitakɔmejaka nongo a bogbokeja posa jimokuku.
COL.3.1	Ino, isa ongɔini na Masiya a bogwa, dukani ngando jidiko, a esika edi Masiya a ebɔ ebami eNjambe. 
COL.3.2	Bakeani milema minu a ngando jidiko, te a ngando jinase. 
COL.3.3	Mojɔ bo ino odini bagwake, na bomɔ bonu bobombami na Masiya a tei eNjambe. 
COL.3.4	Masiya adi bomɔ bosu; iyo akamana a bohu ino ômanani na nde Pongono a ekumu.
COL.3.5	A mojɔ momina toma wejani ngando jingondo ye a tei enu, bɔɔli, mijɔ Mibosambolu, lisɔngi, posa jibe, mbengea. (Mojɔ momina modi bosakoa bobokosea.) 
COL.3.6	Kɛnjɔ eNjambe edi ai bana balipanga a mojɔ mongando jimina. 
COL.3.7	Ino odakani na bikɔmɛli bimina yana adaka no a tei engando jimina. 
COL.3.8	E dɛye ko, toma dumbani ngando ji jisusu; kɛlɛ, kɛnjɔ, ekɔmɛli ebe, bolɔngɔ, bikenge bibosambolu a minɔkɔ minu. 
COL.3.9	T’okoseanani oko, mojɔ bo ohwani moto moyou na bikɔmɛli binde, 
COL.3.10	na olwani moto moyene yona odi na elimo eyene, oko elimo ende yona omoyoa a mojɔ moejebeli ende. 
COL.3.11	A eyoeli emina, bato baditi BaEla isa BaYuda, bato babolena-ganda isa pɛ bolena-ganda, isa bato babohali, isa BaSukutea, isa babuli, isa basɔmi; mojɔ mosusu modi Masiya a tei ebato basusu.
COL.3.12	Njambe ahɔ no, basɛnɔke na bato baepaeli. A mojɔ momina kwani elwali enu edae milema miwa, na peye, na bosatiteja, na bo yɛmbu, na bowi. 
COL.3.13	Isa moto adi na moto otongo mojɔ, aditi bokɛnjɔ na nde, adi bomoyɛ. Masiya a yɛ no; oko boa toma yɛnu Pongono. 
COL.3.14	Ngɛnjɔ ko enɔi ngando ji jisusu; ekatanejaka na boka-tana bosoti. 
COL.3.15	Kinani bowi boMasiya bodae na bokumu a milema minu; obeamani bo odaeni mokuku momɔci oko a mojɔ momina. Dani koko na bosakoa. 
COL.3.16	Kinani Ebaeli eMasiya edae a tei enu, na enɛnge a tei enu na bowɛi bosusu. Ikojanani na lehanani na njembo jiNjambe, njembo jibosakoa, njembo jiMwembo. Imbani njembo ai Njambe na sepi a milema minu. 
COL.3.17	Okakɔni mokina mojɔ, isa bobala, isa elomu, kɔni ngando jisusu a kombe eKumu Yesu, na sakoani Njambe Sango a kombe ende.
COL.3.18	Ino bali, toma dani na lisuma ai bami banu; obwanini boda boa a tei eKumu. 
COL.3.19	Ino bami, toma dani na ngɛnjɔ ai bali banu; pɛ bodani na bu bɛlɛbɛlɛ. 
COL.3.20	Ino bɛngɛ, toma sumani baboti banu a ngando jisusu; mojɔ momina mosepejaka Kumu. 
COL.3.21	Ino basango, pɛ botukoani bana banu, bo milema Mibu misaka ngwa. 
COL.3.22	Ino bakɔmɛli, sumakani baswa banu ya nase a mijɔ misusu; pɛ bokɔni elomu enu a miso mabu pɛ, a bosepeja bato; kɔni na milema minu misusu na lisuma ai Kumu. 
COL.3.23	Kɔni bilomu binu bisusu na bingi, o bakɔmɛli baKumu, te bakɔmɛli babato. 
COL.3.24	Jebani bo ôsɔni lisango ai Kumu o ndese enu. Kɔmɛni Masiya Kumu. 
COL.3.25	Mojɔ bo moto yona okɔkɔ bobe âsɔ ndese ebobe. Njambe adi oko na mwɛngi momɔci pɛ a mojɔ mobato basusu.
COL.4.1	Ino baswa, anejani ekɔmɛli epele ebɔngɔke ai bakɔmɛli banu; pɛ bobosani bo ino bɛnɛ odini koko na Moswa’nu a Diko.
COL.4.2	Dani na lingbangba a bonga; sɛnjɛlɛni a bonga na sepi. 
COL.4.3	Ingani a mojɔ mosu pongono, bo Njambe ahojae njea ai so a botɔndɔ mojɔ mobombamake moMasiya; mbi nadi a minyɔlɔ oko a mojɔ momina. 
COL.4.4	Ingani bo nabolojae mojɔ momina a bohu na ebaeli yena ebwani. 
COL.4.5	Kinani bikɔmɛli bmu bidae na bowɛi a mojɔ mobato basokolu; pɛ bonamejani masu manu. 
COL.4.6	Kinani epaeli ehenge ebaeli enu o ahengaka moto mia na mukwa, bo ojebeni bosɔnibeja ebaeli yena ebwani ai moto na moto.
COL.4.7	Tukiko adi botɔndɔ no mijɔ mimbi misusu. Iyo adi mwangwa’ mbi oepaeli, na mokɔmɛli osoti, na akɔmɛkɛ Kumu o akɔkɔ mbi. 
COL.4.8	Mbi namolomi ai no oko a mojɔ momina, bo ake mwako monu, na apingejae milema minu. 
COL.4.9	Nalomi koko Onesimo, mwangwa’mbi osoti na oepaeli, yona odi moto onu bɛnɛ. Ibo badi bopa no mwako mosusu mosu jɔnɔ.
COL.4.10	Alisitaluko, yona odi na mbi a blɔkɔ, alomeaka no njɛhɛ, na Malako pongono, pako eBalanaba (o’sɔni monɔkɔ a mojɔ monde; akadoa ai no, mo’sɔni bopele), 
COL.4.11	na Yesu yona odi na kombe Yuse-to; BaYuda baya bakɔmejaka mbi a elomu eBokumu boNjambe, oko bo basato pɛ, na bagɔmbejai molema mombi. 
COL.4.12	Epapulo, moto onu bɛnɛ, alomeaka no njɛbɛ pongono. Iyo adi mokɔmɛli oMasiya, na angaka a mojɔ monu na bingi bihole bisusu, bo odaeni bato bapingake na bambilimake a bosuma bolulea boNjambe bosusu. 
COL.4.13	Mbi nadi monjɛnɛki obingi ende a mojɔ monu, na a mojɔ mobato baLaodikia, na bato baYelapoli. 
COL.4.14	Luka, monganga oepaeli, na Dema, babɛjɛkɛ no njɛbɛ. 
COL.4.15	Abɛjɛni baninga baLaodikia; abɛjɛni Numpa, na Denga lia lidi a ndako ende. 
COL.4.16	Okasiejani bolanga mokanda mu a tei enu, pɛ bobosani bo bamolange a Denga diLaodikia; ino ko toma langani mokanda moLaodikia pongono. 
COL.4.17	Pani Alukipo monɔkɔ mu; Banea elomu esɔ wɛ ai Kumu, bo okɔe elomu emina na soti.
COL.4.18	Asɔni njɛbɛ embi Paulo na ebɔ embi embi mɛnɛ. Pɛ bobosani minyɔlɔ mimbi. Yɛ monganji moNjambe modae na nu.
1TH.1.1	Paulo na Sakwano na Timoteo a Denga diBaTɛsalɔnike dia didi a a tei eNjambe Sango na Kumu Yesu Masiya. Yɛ monganji moNjambe na bowi bodae na nu.
1TH.1.2	Iso bosakoaka Njambe bihole bisusu a mojɔ monu, na bota-bosaka no nongo mweka a ma’nga masu. 
1TH.1.3	Mojɔ bo bolɛkɛ elomu eejimeli enu, elomu enu eepaeli, na njingo enu yena etambɛkɛ, ai Kumu osu Yesu Masiya, a boso boNjambe Sangwa’su. 
1TH.1.4	Baninga, Njambe adi na nu ngɛnjɔ, na so bojebaka bo yo ahɔ no. 
1TH.1.5	Mwako Mopele mosu moidoa ai no na kɔpi pɛ; modoa na ngulu, na Mwembo Mosɛnɔke, na ejimeli enɛnɛ. Ojebakani ekɔmɛli yena edaka na su a tei enu a mojɔ monu. 
1TH.1.6	Okoanani na su, na Masiya pongono, yana asɔ no Ebaeli a minɔngɔ minɛnɛ, na osepani na sepi eMwembo Mosɛnɔke. 
1TH.1.7	Oko boa onejani ekoaneli ai bato basusu baejimeli a Makedonia na a Akaya. 
1TH.1.8	Mojɔ bo onanganejani Mwako Mopele moKumu, te a Makedoma na a Akaya pɛ; bato bajebaka mojɔ moejimeli enu a bisika bisusu, so bɛnɛ pɛ bobatɔndɔ. 
1TH.1.9	Bato bamina babalaka a mojɔ mobodoa bosu ai no, bo o’sɔni so bopele, na bo okwani bosakoa bobilimo, na ohekoani ai Njambe, a bokɔmɛ Njambe osoti na obomɔ, 
1TH.1.10	na a bo’mba bohula boMwana’nde oho Diko yona ongɔjɔ yo a bogwa, oko Yesu yona ohelejaka so a likundu lia likɛkɛ adoe.
1TH.2.1	Baninga, ojebakani no bɛnɛ bo mɔngɔ mokɛ so ai no moidaloa nongo. 
1TH.2.2	Nongo ama so dingoa na ama so samboa a Pilipoi, bomi hɛ oko na eci eNjambe, o ajebaka no, a botɔndɔ no Mwako Mopele moNjambe o bila mɛnɛ. 
1TH.2.3	Eleho esu editi na bokosea, isa bosɔtɔ, isa epulu. 
1TH.2.4	Iso botɔndɔkɔ mwako a bokumeja Njambe yona onjaka milema misu, te a bosepeja bato; mojɔ bo Njambe yo mɛnɛ ajima bo akine Mwako Mopele a mɔmɔ masu. 
1TH.2.5	Ojebakani no bɛnɛ bo boitombea no na bibaeli bisu. Na boimeka bodiha likonja na poloso; Njambe yo mɛnɛ adi monjɛnɛki osu. 
1TH.2.6	Boipala bo bato bakumejae so, isa no bɛnɛ, isa bato batongo. Nongo adaka so babwɛnji baMasiya, boipala bo bodae muna ai no. 
1TH.2.7	Bodaka na bo yɛmbu mɛnɛ a tei enu, o ekɔmɛli emwali yona obimbaka bana bande lipaapoko. 
1TH.2.8	Oko boa, adaka so na epaeli enɛnɛ ai no, bodaka na posa a bopa no milema misu bɛnɛ, te Mwako Mopele moNjambe pɛ, mojɔ bo bodaka na nu ngɛnjɔ.
1TH.2.9	Baninga, otabosakani elomu na monɔngɔ mosu. Yana atɔndɔkɔ so Mwako Mopele moNjambe a tei enu, bokɔkɔ elomu mabulu na mei bo botada nongo muna ai no. 
1TH.2.10	Ekɔmɛli esu a tei enu baejimeli edaka esɛnɔke na bojo, pɛpɛ nongo mojɔ; ino bɛnɛ odini banjɛnɛki bamojɔ momina, na Njambe pongono. 
1TH.2.11	Ojebakani bo bodaka na nu basusu o adi sange ebana na bana bande. Boleha no moto na moto, bopingeja milema minu, na bongɔɔnɔ no 
1TH.2.12	bo okumejaeni Njambe na mida minu, oko Njambe yona obea no a Bokumu bonde na ekumu ende.
1TH.2.13	Yana asɔ no bwɛnji ai so, oko Ebaeli eNjambe, oesɔni o Ebaeli eNjambe mɛnɛ, te ebaeli ebato. Iso bosakoaka Njambe bihole bisusu a mojɔ momina. Mojɔ bo edi Ebaeli eNjambe soti, yena ekɔkɔ elomu a tei enu baya bajimaka. 
1TH.2.14	Baninga, odakani bakoaneli baMenga maNjambe a tei eMasiya oho a Yuda; mojɔ bo ino o’sɔni minɔngɔ ai bato balikota linu bɛnɛ, o asɔ bo ai BaYuda. 
1TH.2.15	Mojɔ bo BaYuda bawa Kumu Yesu, na bawa batɔndɔi, na babengana so; bakejaka Njambe kɛlɛ, na badi na bato basusu soki. 
1TH.2.16	Batandanejaka so bo bosaka tɔndɔ bapakano Mwako Mopele bo bahele. Oko boa balume—jaka mwɛngi mojibe jibu bihole bisusu. Likundu ko liNjambe limei oko ai bo.
1TH.2.17	Baninga, adaka so na nu bohali ekina ehole, te a molema oko a mokuku, bodaka na posa enɛnɛ mɛnɛ a bo’nɛnɛ na nu. 
1TH.2.18	Bokana bo bodoe ai no—mbi Paulo nakenga bihole bmɛnɛ—Satana ko adipa so njea. 
1TH.2.19	Njingo esu, na ekumu esu, na likongo lisu lisepi nda, a boso boKumu osu Yesu a bodoa bonde? te no? 
1TH.2.20	Mojɔ bo ino odini ekumu esu na sepi esu.
1TH.3.1	Mojɔ momina mogbasoa na su oko bogbasoa. A mojɔ momina, bojima bo mbi nadikae a Atena mbi buki. 
1TH.3.2	Na boloma mwangwa’su Timoteo, mokɔmɛli oNjambe, a elomu eMwako Mopele moMasiya. Bomoloma bo ambilimejae no a ejimeli enu, na a boleha no, 
1TH.3.3	bo pɛpɛ nongo okina onu ombɛ a mojɔ mominɔngɔ mi. Ojebakani no bɛnɛ bo minɔngɔ midi oko libondo lisu. 
1TH.3.4	Iso botomba botɔndɔ no eyou, yana adaka so a tei enu, bo bodi bonɛ minɔngɔ; na ojebakani e dɛye bo modi oko boa. 
1TH.3.5	A mojɔ momina, naihɔnɔ bo’mba koko, na naloma bo najebe mojɔ moejimeli enu. Nadaka na mokakwano bo Momeki asaka meka no, na elomu esu esaka nama.
1TH.3.6	Timoteo ko adongi oho ai no na amei ya. Na yo atɔndɔi so mwako mopele moejimeli enu, na epaeli enu. Ajebejai so koko bo odini na bolɛ bopele ai so masu masusu, na bo odini na posa a bonɛnɛ na su, o adi so na posa a bonɛnɛ na nu. 
1TH.3.7	A mojɔ momina baninga, nongo adi so na minɔngɔ na jɔɔlɔ so bɛnɛ, ejimeli enu esejai mokakwano mosu a mojɔ monu. 
1TH.3.8	Mojɔ bo, adi no bambilimake a tei eKumu, o so boheli. 
1TH.3.9	Iso bodi bosakoa Njambe na ye, a mojɔ monu? Cina bo bosepaka na enanga a mojɔ monu a boso boNjambe. 
1TH.3.10	Na bongɔɔnɔkɔ na bingi enɛnɛ na bulu na moi, bo bonɛnɛe na nu, a bobɔngeja ejimeli enu isa etaki na eka.
1TH.3.11	Yɛ Njambe Sangwa’su yo mɛnɛ, na Kumu osu Yesu, bapɛ so njea ai no. 
1TH.3.12	Yɛ Kumu ahɛjɛe epaeli enu egbasoake mɛnɛ, moto ai mina’nde moto, na ai bato basusu, o apalaka so no. 
1TH.3.13	Yɛ ambilimejae milema minu bo midae misɛnɔke, pɛpɛ nongo litɔnɔ, a boso boNjambe Sangwa’su, a bodoa boKumu osu Yesu na basɛnɔke bande basusu.
1TH.4.1	Mojɔ motongo baninga; okoanani na su ekɔmɛli yena ebwani na nu a bosepeja Njambe. Oko boa bongɔɔnɔkɔ no, na bolehaka no e dɛye a kombe eKumu Yesu, bo odaeni na ekɔmɛli emina. Okɔkɔni boa; endele ko, toma nɔjɔni mwɛngi momina. 
1TH.4.2	Ojebakani bokoja bosɔ so ai Kumu Yesu a bopa no. 
1TH.4.3	Bolulea boNjambe bodi oko bo odaeni bahɛngɛmɛke ai yo, bo obɔtɔneni na edukeli, 
1TH.4.4	bo moto na moto onu ajebe bosɔ mwali onde mɛnɛ na bosɛnɔ na lisuma, 
1TH.4.5	te nongo na posa na lisɔngi o akɔkɔ bapakano baya batajebaka Njambe. 
1TH.4.6	Moto abwaniti bokosea, isa bokɔ bobe ai mwangwa’nde na mojɔ momina. Mojɔ bo Njambe akundaka likundu a mojɔ mojibe jia jisusu, o aleha so no na bopipo ehele. 
1TH.4.7	Njambe aibea so bo bodae na bosɔtɔ; abea so bo bodae na bosɛnɔ. 
1TH.4.8	Oko boa, moto akasɛtoja ebaeli ye, atasɛtojaka moto; asɛtojaka oko Njambe yona opaka no Mwembo Mosɛnɔke monde.
1TH.4.9	Ebɔngiti bo nasɔnee no a mojɔ moepaeli ai baninga, mojɔ bo Njambe yo mɛnɛ akoja no bo opalaneni. 
1TH.4.10	Na ekɔmɛli enu edi boa soti ai baninga basusu baya badi a Makedonia. Pɛ mojɔ; bole-haka no koko bo ohɛeni koko na epaeli bou mɛnɛ. 
1TH.4.11	Kinani mida minu midae na bombɔki. Lɛni mijɔ minu bɛnɛ. Kɔni bilomu na mɔmɔ manu, o aleha so no boso. 
1TH.4.12	Oko boa, bato bangondo badi bonɛ ekɔmɛli enu epele, na otadani nongo na taka.
1TH.4.13	Baninga, botapalaka bo odaeni a libumi a mojɔ mobato baya bagwa. Obwanitini bobayea o akɔkɔ bato batongo baya bapeliti nongo njingo. 
1TH.4.14	Mojɔ bo, bokajima bo Yesu agwa, na bo angɔ koko a bogwa, oko boa, Yesu akadoa, Njambe adi bohuleja baya bagwa, oko na Yesu. 
1TH.4.15	Bobalaka na nu oko ekenge esɔ so ai Kumu; iso baya badi mɔ, baya bâdika ya oko a bodoa boKumu, botanɔ boso bobato baya bagwa. 
1TH.4.16	Mojɔ bo, mosuku obabwɛnji baDiko âdumbea na kɔpi epipo, na mondule moNjambe môhweama. A ehole emina, Kumu yo mɛnɛ âdonga a Diko, âtita na bobekoa bonɛnɛ, na baya bagwa a tei eMasiya bângɔ boso. 
1TH.4.17	Ngɔngɔ jibu, so baya bâdika mɔ, bôtombama na bu a ehole emɔci a tei ebiyembi, bo bolenoane Kumu oho ta busa, na bôda na Kumu boa oko na bosusu mɛnɛ. 
1TH.4.18	A mojɔ momina, toma gɔmbejanani milema na bikenge bimina.
1TH.5.1	Baninga, ebɔngiti bo nasɔnee no a mojɔ bianga na bididi. 
1TH.5.2	Ojebakani no bɛnɛ bo Busa boKumu bodi bodoa o adoaka mobi na bulu. 
1TH.5.3	Yana abalaka bato bo, Bowi! Bopele! bigbili bidoa bundumo ai bo a ehole emina, na batanɛ nongo njea ehohela. 
1TH.5.4	Ino baninga ko oditini a modidi bo busa bomina bodoe ai no na mbɛmbɛ emobi. 
1TH.5.5	Odini basusu bana babohu, bana bamose; boditi bato babulu na bamodidi. 
1TH.5.6	Oko boa bobwaniti bohwɛ hiɔ o akɔkɔ bakwa; bobwani boda oko misu bo bosɛnjɛle. 
1TH.5.7	Baya bahwɛkɛ, bahwɛkɛ na bulu, na baya balangoaka, balangoaka na bulu. 
1TH.5.8	Iso ko, bato babohu, bobwani bosɛnjɛlɛ na bolwa ebende ebupa, yena edi ejimeli na epaeli, na kɛsike eebende a molo, yena edi njingo ebohela. 
1TH.5.9	Mojɔ bo Njambe ahɔ so bo bohele a mojɔ moKumu osu Yesu Masiya, te a mojɔ mokɛnjɔ. 
1TH.5.10	Yesu Masiya agwea so bo bodae na nde, isa a bogwa isa a bomɔ. 
1TH.5.11	A mojɔ momina, lehanani na pingejanani, o akɔkɔ no.
1TH.5.12	Iso bongɔɔnɔkɔ no baninga bo odaeni na lisuma ai bato baya bakɔkɔ elomu a tei enu, baya badi basuku banu a tei eKumu na balehaka no. 
1TH.5.13	Dani na epaeli enɛnɛ ai bo a mojɔ moelomu ebu. 
1TH.5.14	Iso bongɔɔnɔkɔ no baninga bo oleheni baya balaboaka; pingejani milema Mibato baya bangwai; mbilimeja ba yɛmbu; dani na lingbangba ai bato basusu. 
1TH.5.15	Nganjamani bo moto atasɔmbeja bobe oko na bobe; dukani njea a bokɔ bopele, moto ai mina’nde moto, na ai bato basusu. 
1TH.5.16	Sepani bihole bisusu. 
1TH.5.17	Ingakani, pɛ bokina. 
1TH.5.18	Sakoani Njambe a mojɔ mongando jisusu, mojɔ bo Njambe apalaka bo Okɔeni boa a tei eMasiya Yesu. 
1TH.5.19	T’obumeeni oko Mwembo. 
1TH.5.20	Pɛ bosɛtojani biseko. 
1TH.5.21	Kokelejani ngando jisusu, na jimani oko jia jidi jipele. 
1TH.5.22	Toma kiani tungu jibobe jisusu mɛnɛ.
1TH.5.23	Yɛ Njambe obowi yo mɛnɛ asɛnojae no bopɛɛ, na abanee no bopele, oko mwembo, na molema, na mokuku, pɛpɛ nongo mojɔ, oko a bodoa boKumu osu Yesu Masiya. 
1TH.5.24	Iyona obea no atakputoja sako, na yo adi hokɔ. 
1TH.5.25	Baninga, ingakani a mojɔ mosu. 
1TH.5.26	Abɛjɛni baninga basusu njɛbɛ na bohia bosɛnɔke. 
1TH.5.27	Mbi nalehaka no a kombe eKumu bo olangeni mokanda mu ai baninga basusu.
1TH.5.28	Yɛ monganji moKumu osu Yesu Masiya modae na nu.
2TH.1.1	Paulo na Silwano na Timoteo, a Denga diBaTɛsalɔnike dia didi a tei eNjambe Sangwa’su na Kumu osu Yesu Masiya. 
2TH.1.2	Yɛ monganji na bowi boNjambe Sango na Kumu Yesu Masiya bodae na nu.
2TH.1.3	Baninga, iso bobwani bosakoa Njambe bihole hisusu a mojɔ monu. Mojɔ momina mohɔngi, cina bo ejimeli enu ekɛkɛ bohɛ bou mɛnɛ, na epaeli enu, moto ai mina’nde moto, ehɛkɛdea pongono. 
2TH.1.4	A mojɔ momina, so bosakoaka no a Menga maNjambe, a mojɔ molingbangba na ejimeli enu, a tei eminɔngɔ na madingoa masɔkɔ no. 
2TH.1.5	Mojɔ momina modi embete bo Njambe asambejaka bojo; odingoakani a mojɔ moBokumu boNjambe, na yo abɔngejaka no a mojɔ moBokumu bomina. 
2TH.1.6	Na Njambe akadingoja baya badingo-jaka no, asambejaka oko bojo, 
2TH.1.7	na âhemeja so na no baya badi-ngoaka, a busa bômana Kumu osu Yesu oho Diko na bahwɛnji bande bapipo, 
2TH.1.8	a bokunda likundu na mosa ai baya badi pɛ bojima Njambe, na pɛ bosuma Mwako Mopele moKumu osu Yesu. 
2TH.1.9	Ibo bâdingoa na bodumba bua bodi na bosusu, na bâda na boso boKumu na ekumu engulu ende, kanga bohali mɛnɛ 
2TH.1.10	yana âdoa yo, bo basɛnɔke bande bamokumejae, na bato basusu baya bajimaka bakamoe a busa bomina (cina bo ojimani tati esu a tei enu). 
2TH.1.11	A mojɔ momina, so bongaka bihole bisusu a mojɔ monu, bo Njambe abɔngejae no a mojɔ mobobea bonu; yɛ abɔngejae na ngulu ende mikano minu misusu mipele, na bilomu bisusu biejimeli enu, 
2TH.1.12	bo kombe eKumu osu Yesu Masiya edae na ekumu a tei enu, na bo odaeni na ekumu a tei ende, cina emonganji moNjambe osu naKumu Yesu Masiya.
2TH.2.1	Baninga, a mojɔ mobodoa boKumu osu Yesu Masiya na bobolea bosu ai yo, bongɔɔnɔkɔ no 
2TH.2.2	bo otasanɔngejani, na bo otakakwanani a milema minu, isa a mojɔ momwembo, isa ekina ebaeli, isa mokina mokanda mobalaka bato bo mosɔnɔmɔ na mbi, bo Busa boKumu bomei. 
2TH.2.3	T’ojimeni oko bo moto akosee no nongo mweka. Mojɔ bo bopengoa bonɛnɛ bôpeta da oko Busa bomina bomeakini; na Moto oBobe adi bopeta mana, oko Mwana oMokindo, 
2TH.2.4	na Soki yona osakumejaka bo anɔi Njambe mɛnɛ, na bo anɔi mijɔ misusu misakoaka bato. Adi boda a tempelo eNjambe, na âsakumeja bo yo adi Njambe. 
2TH.2.5	Obosaini bo mbi natɔndɔ no mijɔ mimina yana adaka mbi oho ai no? 
2TH.2.6	Na ojehakani bo mokina mojɔ momo-mbɛjɛkɛ bo asaka mana oko ehole ende ebwanakini. 
2TH.2.7	Mojɔ bo Ndungu eBobe ekɔkɔ elomu ende oko e dɛye; endele ko, yona omo-mbɛjɛkɛ e dɛye adi bomombɛjɛ oko a ehole ende ebodonga. 
2TH.2.8	Yona Mobe asa ko amane. Kumu Yesu ko adi bomowa na mohuli momo-nɔkɔ monde, na âmoghokeja na ekumu ehodoa bonde. 
2TH.2.9	Yona Mobe ko akamana, âda na ngulu esusu eSatana, na âkɔ bimbete, na mindumba Mibokosea 
2TH.2.10	na epulu enɛnɛ ebobe, a mojɔ mobato baya badi bogwa, cina bo balona epaeli eSoti bo bahele. 
2TH.2.11	A mojɔ momina, Njambe adi boloma ekina ngulu elaboake a tei ebu bo bajimee oko bokosea. 
2TH.2.12	Oko boa, bato basusu baya baijimea Soti na basepa oko na bobe, bâdumbama oko bodumbama.
2TH.2.13	Baninga, Kumu adi na nu ngɛnjɔ; na so bobwani bosakoa Njambe bihole bisusu mojɔ bo Njambe ahɔ no oko a libangake bo oheleni, oko na hosɛnoja boMwembo, na cina eejimeli eSoti. 
2TH.2.14	Iyo abea no na Mwako Mopele mosu oko a mojɔ momina, bo osɛni ekumu eKumu osu Yesu Masiya. 
2TH.2.15	Oko boa baninga, dani bambilimake; peani boku bokoja bosɔ no ai so, isa na monɔkɔ, isa na mokanda.
2TH.2.16	Yɛ Kumu osu Yesu Masiya yo mɛnɛ, na Njambe Sangwa’su, yona opala so na opa so bogɔmbeja bua bodi na bosusu, na njingo epele oko na monganji monde. Yɛ agɔmbejae milema minu na ambihmejae no a bilomu bisusu bipele, na bikenge bisusu bipele.
2TH.3.1	Mojɔ motongo baninga,—mgakani a mojɔ mosu, bo Ebaeli O eKumu enangane na egbokejae o akɔi yo a tei enu. 
2TH.3.2	Ingakani bo bohele a mɔmɔ mabato babe balaboake; mojɔ bo bato basusu bapeliti ejimeli. 
2TH.3.3	Kumu ko atakputoa. Iyo âmbilimeja no, na âkakela no ai Yona Mobe. 
2TH.3.4	Iso koko bodi na ejimeli ai Kumu a mojɔ monu, bo okɔkɔni na bo Okɔeni ngando jilehaka so no. 
2TH.3.5	Yɛ Kumu adalejae milema minu a njea engɛnjɔ eNjambe, na a lingbangba liMasiya.
2TH.3.6	Iso bobekeaka no baninga a kombe eKumu osu Yesu Masiya bo obɔtɔneni na baninga basusu baya badi na ekɔmɛli ebe, baya badi pɛ bosuma bokoja bosɔ no ai so. 
2TH.3.7	Ojebakani no bɛnɛ bo obwanini bokoana na su, mojɔ bo ekɔmɛli esu a tei enu eidaka ebe. 
2TH.3.8	Boiyaka molɛmbɛ momoto ngasa. Bokɔ elomu na bulu na moi, elomu epipo emidungu, bo botada nongo muna ai no. 
2TH.3.9	Te bo boibwana bosɔ monganji monu; bokɔ boa bo okoaneni na ekoaneli esu. 
2TH.3.10	Mojɔ bo, bopa no mobeko mu yana adaka so na nu, bo, Moto amiti kɔ elomu, atayaka. 
2TH.3.11	Iso bokaka mwako mobakina banu baya badi na ekɔmɛli ebe, pɛ bokɔ nongo elomu, na balɛkɛ oko mijɔ Mibato batongo pɛ. 
2TH.3.12	Iso bobekeaka na bolehaka bato baya badi na ekɔmɛli emina, a kombe eKumu Yesu Masiya, bo bakɔe elomu na yongi, a bodiha molɛmbɛ mobu bɛnɛ. 
2TH.3.13	Ino ko baninga, t’ongwaeni oko bikɔmɛli bipele.
2TH.3.14	Moto akalona bosuma mijɔ Mibalaka so a mokanda mu, mombeteani; t’okataneni oko na nde, bo omokejaeni sɔni. 
2TH.3.15	Pɛ ko bomonjani o soki enu; molehani o mwangwa’nu.
2TH.3.16	Yɛ Kumu obowi yo mɛnɛ apɛ no bowi bihole bisusu a njea jisusu. Yɛ Kumu adae na nu basusu.
2TH.3.17	Mbi Paulo nasɔnɔkɔ njɛbɛ ye na ebɔ embi mɛnɛ; edi embete embi a mikanda mimbi misusu. Bosɔnɔ bombi bodi oko boa. 
2TH.3.18	Yɛ monganji moKumu osu Yesu Masiya modae na nu basusu.
1TI.1.1	Mbi Paulo, obwɛnji oMasiya Yesu cina emobeko moNjambe Moheleja osu, na moMasiya Yesu njingo esu, ai Timoteo mwana’mbi osoti a tei eejimeli. 
1TI.1.2	Yɛ monganji, na wa, na bowi boNjambe Sango na Masiya Yesu Kumu osu bodae na wɛ.
1TI.1.3	Nalɛjɛkɛ wɛ eleho epa mhi wɛ yana akɛ mbi a Makedonia, bo oyeyoe a Ɛpɛsɔ a boleha bakwa bato bo batakoja bokina bokoja botongo, 
1TI.1.4	na bo batajima masɔ, na kombe jimbotambota pɛ suka, jia jingɔjɔkɔ kitɛ pɛ; jitakɔmejaka elomu eNjambe a mojɔ moejimeli.
1TI.1.5	Cina eeleho esu edi oko epaeli yena emanaka a molema mosɛnɔke, na bolɛ bopele, na ejimeli esoti. 
1TI.1.6	Bakina bato ko balaboa a ngando jimina, na bahekoa a bobala mijɔ mia mipeliti nongo cina. 
1TI.1.7	Bapa-laka bo badae bakoja baMibeko, na batacineaka ema ebikenge bibalaka bo, na mijɔ mitɔndɔkɔ bo na bopipo. 
1TI.1.8	Iso bojebaka bo Mibeko midi mipele, isa moto akɔkɔ ngando jia jibwani na Mibeko. 
1TI.1.9	Bojebaka bo Mibeko miditi a mojɔ mobato baya badi bojo, oko a mojɔ mobato baya bapeliti lisuma, bato balipanga, bato baya bapeliti ejimeli ai Njambe, bato babe, bato babosambolu, na babosɛtɔ, bawoi babasango, na bawoi babanango, na bawoi babato, 
1TI.1.10	bato babɔɔli, bami baya basabejaka na bami, bato baya ba’baka bato oko bo’ba, bakosei, batati babokosea, na ngando jisusu jitongo jia jita-bwanaka na bokoja bosoti 
1TI.1.11	boMwako Mopele moekumu eNjambe obojongoa, mua mosɔ mbi a bobanea.
1TI.1.12	Mbi nasakoaka Masiya Yesu Kumu osu yona opani ngulu, mojɔ bo yo ajima bo nadi na lisuma, na ahɔ mbi a mojɔ moelomu ende; 
1TI.1.13	oko mbi yona odaka boso moto opɔmbɔli, mbi yona omodingoja na omotangola. Iyo ko akeani wa, mojɔ bo nama kɔ boa cina elibumi na kitɛ. 
1TI.1.14	Na monganji moKumu osu mopetoa bou mɛnɛ ai mbi, na ejimeli na epaeli jia jidi a tei eMasiya Yesu.
1TI.1.15	Ekenge ye edi soti, na ebwani bo boesɛ na ejimeli esusu, bo Masiya adoa a ngondo a boheleja bato babe. Mbi nadi kumu obato babe; 
1TI.1.16	endele ko, nasɔ wa eNjambe, bo Yesu Masiya apete neja lingbangba linde a tei embi, na bo nadae ekoaneli ai baya badi bomojimea ngɔngɔ, a bosɔ bomɔ bua bodi na bosusu. 
1TI.1.17	Ee, ekumu na lisuma ai Kumu yona odi na bosusu, yona oditi na bogwa, yona otaboloaka na miso, yona odi Njambe omɔci pɛ. 
1TI.1.18	Mbi nalehaka wɛ Timoteo mwana’mbi na eleho ye; ebwani na bileho bipa batɔndɔi a mojɔ mowɛ boso, bo, lna bila epele. 
1TI.1.19	Pea ejimeli boku na molema mopele pongono. Bakina bato balona mojɔ momina, na bapengoi a njea eejimeli. 
1TI.1.20	Umenalo na Alesandele badi a libondo limina. Mbi ko nabahɛngɛi ai Satana bo bacinee na bakine botangola Njambe.
1TI.2.1	Eleho embi eboso edi a mojɔ mobo’nga, bo bingeeli na mangɔɔnɔ na masakoa madae a mojɔ mobato basusu; 
1TI.2.2	a mojɔ moba-kumu, na bato baya badi na kpaci, bo bodae bogo na bo mohelo mosu modae na bowi, oko na yongi na lisuma ai Njambe. 
1TI.2.3	Mojɔ mu modi mopele, na mosepejaka Njambe Moheleja osu. 
1TI.2.4	Iyo apalaka bo bato basusu bahele, na bo badae na ejebeli eSoti. 
1TI.2.5	Mojɔ bo Njambe adi omɔci, na mosili adi omɔci a sibano eNjambe na bato, oko moto Masiya Yesu 
1TI.2.6	yona osapa yo mɛnɛ, lisiko libato basusu. Iyo angameja mojɔ momina a ehole yena ebwana. 
1TI.2.7	A mojɔ momina, mbi nahɔmɔ bo nadae motɔndɔi na obwɛnji (naba-laka na soti mɛnɛ, te nongo na bokosea) na a bokoja bapakano ejimeli na Soti.
1TI.2.8	Napalaka bo bami ba’nge a bisika bisusu, na bangɔjɔe mɔmɔ masɛnɔke, pɛpɛ kɛlɛ, pɛpɛ kitɛ. 
1TI.2.9	Napalaka koko bo bali baiwae bisenja bia bibɔngi, te nongo na jala, na posa bo basanejae. Babwaniti bobaka swe jimosɛsɛ, isa na manaka na leka loyumu, isa mokina molilo moyumu. 
1TI.2.10	Elwali yena ebwani na bali baejimeli edi oko bikɔmɛli bipele. 
1TI.2.11	Mwali adi bohokea bokoja na bowi, na lisuma linɛnɛ. 
1TI.2.12	Mbi nitajimaka bo mwali akojae bami isa bo adae na kpaci ai bo; adi boda oko bogo. 
1TI.2.13	Mojɔ bo Adama ayoama boso, Ewa ko ngɔngɔ. 
1TI.2.14	Na Adama ailɛngɛmɛ; yona olɛngɛmɛ na yona okwa, oko mwali. 
1TI.2.15	Endele ko, mwali adi bohela na bohota, akayeyoa na ejimeli, na epaeli, na bosɛnɔ, na yongi.
1TI.3.1	Isa moto apalaka asɛ elomu emonjeli oDenga, apalaka elomu epele; mojɔ momina modi soti. 
1TI.3.2	Monjeli oDenga ko adi boda na esako epele mɛnɛ, momi omwali omɔci pɛ, moto obowi na molema motitake, moto oyongi epele yona odi na monganji ai bato, na bowɛi a bokoja; 
1TI.3.3	te nongo moto obolangoa, isa moto okɛlɛ, oko moto obowi; te nongo moto omiano, isa moto yona odi na posa eli-konja. 
1TI.3.4	Abwani boda na kpaci a ndako ende mɛnɛ, na bobanea bana bande mɛnɛ, bo badae na lisuma, na ekɔmɛli epele. 
1TI.3.5	Mojɔ bo, moto amiti hɔnɔ elomu endako ende mɛnɛ, adi bobanea Denga diNjambe na ye? 
1TI.3.6	Monjeli abwaniti boda mocingami moyene, asaka sɛ bodumba boSatana a mojɔ moegbo ende. 
1TI.3.7	Abwani boda na gala epele a boso bobato basokolu, bo atasamboa, na bo ata’ta elambo eSatana.
1TI.3.8	Basuku baDenga pongono badi boda bato bayongi epele, m nongo bato baminɔkɔ Mibae, isa bato babolangoa, isa bato baya badi na posa elikonja. 
1TI.3.9	Badi bobanea mijɔ miejimeli a milema misɛnɔke. 
1TI.3.10	Bopele bo bapete meka; na bakapasama na soti, pɛpɛ nongo mojɔ, babwani bokɔ elomu ebasuku baDenga. 
1TI.3.11	Bali babu pongono badi boda na yongi epele, te nongo bato babiloli, oko bato babowi na lisuma a ngando jisusu. 
1TI.3.12	Mosuku oDenga abwani boda na mwali omɔci pɛ; badi boda na kpaci ai bana babu, na a ndako jibu bɛnɛ. 
1TI.3.13	Ibaya bakɔkɔ elomu epele emosuku oDenga badi na esako epele, na bahɛkɛ na eci a ejimeli ai Yesu Masiya.
1TI.3.14	Nadi na njingo bo nadoe oho ai wɛ ngɔngɔ mweka; endele ko nasɔnei wɛ mijɔ mimi 
1TI.3.15	bo nakayeyoa a bodoa, odi bojeba moda mua mobwani na bato bandako eNjambe, yena edi Denga diNjambe obomɔ, likwe na eyoeli-ecina esoti. 
1TI.3.16	Cina eejimeli esu ai Njambe enɔi bocingea bomoto. Mojɔ momina modi soti mɛnɛ.
1TI.3.16	Iyo asaboloja a mokuku momoto;
1TI.3.16	Mwembo mongameja mojɔ monde;
1TI.3.16	Babwɛnji baDiko bamonɛ;
1TI.3.16	Makota mangondo maka mwako monde;
1TI.3.16	Bato bangondo bamojimea;
1TI.3.16	Asɔmɔ a ekumu eDiko.
1TI.4.1	Mwembo mobalaka na bohu mɛnɛ bo bakina bato badi bolaboa a ejimeli a masu masuka. Bâhokea miembo Mibokosea, na bokoja bomiembo Mibe, 
1TI.4.2	cina epoloso ebakoja babokosea. Milema Mibato bamina midi o migo. 
1TI.4.3	Balembaka bato bo batalongana, na bakojaka bo bato badi bokia leka. Njambe yo mɛnɛ akɔ leka lomina, bo baya bajimaka na bajebaka mijɔ misoti, baloyaka na sepi na bo’nga. 
1TI.4.4	Mojɔ bo leka losusu lokɔ Njambe lodi lopele. Pɛpɛ nongo eka emɔci edi na ekia; bobwani bosɔ leka losusu na bosakoa; 
1TI.4.5	edi eka esɛnɔke a mojɔ moEbaeli eNjambe na bo’nga.
1TI.4.6	Okalɛjɛ baninga ngando jimina, ôda mokɔmɛli mopele oMasiya Yesu yona obeki na bikenge biejimeli, na bokoja bopele boma wɛ sɔ. 
1TI.4.7	Toma lona ko masɔ mangasa maya mapeliti cina. Kɔ bo odae mopingake a ngando jiNjambe. 
1TI.4.8	Bopingeja bomokuku bodi mojɔ mopele mweka; ngando jiNjambe ko jibɔngejaka a njea jisusu, na jidi na sako a mojɔ momohelo mu, na mua modi ngɔngɔ. 
1TI.4.9	Mojɔ momina modi soti mɛnɛ, na mobwani na ejimeli esusu. 
1TI.4.10	A mojɔ momina so bokɔkɔ elomu na bosamboaka, cina bo njingo esu edi ai Njambe obomɔ, yona odi Moheleja obato boya, gbo oko baya bajimaka.
1TI.4.11	Leha na koja ngando jimina. 
1TI.4.12	T’okine oko bo moto asɛtojae wɛ mojɔ bo odi oko mwɛnga pɛ. Aneja bato baejimeli ekoaneli epele na ebaeli ewɛ na moda mowɛ, a mojɔ moepaeli, na ejimeli, na bosɛnɔ. 
1TI.4.13	Adi mbi pɛ bopeta doa, toma da na bingi a bolanga mokanda moNjambe, a botɔndɔ mwako moNjambe, na a bokoja. 
1TI.4.14	T’onamejae oko epeeli yena edi a tei ewɛ; oesɔ na bileho yana abakea basuku baDenga mɔmɔ mabu ai wɛ. 
1TI.4.15	Kɔ ngando jimina na bingi; kɔ na molema mowɛ mosusu, bo bato basusu badi bonɛ bo ohɛkɛ na ngulu. 
1TI.4.16	Toma sɛnjɛlɛ bopele a mojɔ mowɛ mɛnɛ, na a mojɔ mobokoja bowɛ. Okakɔ boa, odi bohela wɛ mɛnɛ, na odi boheleja bato baya bakaka wɛ.
1TI.5.1	T’olemoe oko na mosuku na bopipo; moleha ko o sangwao. Leha bami batongo o baninga. 
1TI.5.2	Kina basuku bali badae o bangwao, na bali batongo o ngɛnɛ, oko na lisuma linɛnɛ. 
1TI.5.3	Da na lisuma ai bali-babogwa basoti. 
1TI.5.4	Isa mwali-obogwa adi na bana, isa pape, ibaba badi bopeta cingea bo babwani boda na likabo ai bato babu bɛnɛ, na monganji ai baboti babu. Njambe yo mɛnɛ ajimaka mojɔ momina. 
1TI.5.5	Mwali-obogwa ko osoti yona opeliti bato, adi na njingo ai Njambe, na angaka Njambe na bulu na mei, na bingeeli na mangɔɔnɔ. 
1TI.5.6	Mwali-obogwa ko yona odi na posa engando jingondo, nongo adi yo mɔ, adi oko mogwake. 
1TI.5.7	Toma baleha na bopipo a mojɔ mongando ji, bo batakwa na mijɔ. 
1TI.5.8	Isa moto atabaneaka bato bande mɛnɛ, na bato badenga dinde mɛnɛ, moto omina angani ejimeli, na anɔi mopakano na bobe.
1TI.5.9	Mwali-obogwa amiti nɔ bianga domi-isamano, mwali omomi omɔci pɛ, kombe ende ebwaniti bosɔnɔmɔ a mokanda mobali-babogwa. 
1TI.5.10	Adi boda na esako epele a mojɔ mobikɔmɛli binde bipele, mwali yona obɔkɔ bana, yona odaka na monganji ai bakɛndɛli, yona ososa bibota bibato baDenga, yona okɔmeja bato baya badaka na monɔngɔ, na odaka na bingi a ngando jisusu jipele. 
1TI.5.11	Pɛ bojima bali-babogwa baya badi oko baseka pɛ, mojɔ bo posa jibu jikagbasoa, badi bolona Masiya, na bâpala bo balongane koko. 
1TI.5.12	Oko boa bakwaka na mojɔ, cina bo bakinaka ejimeli ebu eboso. 
1TI.5.13	Mojɔ motongo—adi bo pɛ elomu, balandoaka na ekɔmɛli ebongɛ a ndako ndako. Na baditi oko edada pɛ; badi na bibalabala, na ekpai, na babalaka mijɔ mia Mibɔngiti na bu. 
1TI.5.14	A mojɔ momina, mbi napalaka bo bali-babogwa baya baditi basuku balongane koko, babote bana na babanee ndako jibu. Oko boa, baya badi na su soki batadiha njea a bololea so. 
1TI.5.15	Mojɔ bo bakina balaboa soti a bosusa Satana. 
1TI.5.16	Isa moto oejimeli, kako momi, kako mwali, adi na bali-babogwa baya bacingi na nde, abwani bobakɔmeja. Oko boa Denga ditada na muna mobu, na lidi bokɔmeja bali-babogwa baya badi na taka.
1TI.5.17	Bato babwani boda na lisuma linɛnɛ ai basuku baDenga baya bakɔkɔ elomu epele, gbo oko ai baya badi na elomu ebotɔndɔ Mwako Mopele, na ebokoja. 
1TI.5.18	Mojɔ bo mokanda moNjambe mobalaka bo,
1TI.5.18	T’okande oko ebombo engɔmbɔ yona ondaka ndongo.
1TI.5.18	Na
1TI.5.18	Mokɔmɛli abwani bosɔ likonja linde.
1TI.5.19	Bakalanga kombe emosuku oDenga na mokina mojɔ, obwaniti boka mojɔ momina isa batati babae kako basato baditi. 
1TI.5.20	Isa bakina bakɔkɔ bobe, toma lemoa na bu a boso bobato basusu, bo batongo babange. 
1TI.5.21	Mbi nalehaka wɛ a hoso boNjambe, na Masiya Yesu, na babwɛnji baDiko baya bahɔmɔ, bo okɔe ngando jimina na bojo mɛnɛ; da na ekɔmɛli emɔci ai bato basusu amɛci. 
1TI.5.22	A mojɔ mobobakea mɔmɔ ai moto, pɛ bokɔ mojɔ momina na pɛlɛpɛlɛ. Pɛ bopanda na moto a bobe bonde. Anganjama bo otada nongo na mojɔ. 
1TI.5.23	T’omwake oko madiba pɛ; odi bomwaka ekenge ekɛkɛlɛkɛ evino a mojɔ mosɔpɔ na bipeko bipekaka na wɛ mandɛli-mandɛli. 
1TI.5.24	Jibe jibakina bato jidi a bohu, oko basa-mbakini; jia jibakwa batongo ko jiboloaka oko ngɔngɔ. 
1TI.5.25	Bikɔmɛli bipele bidi koko a bohu boa, na bia biditi a bohu biboloa ngɔngɔ.
1TI.6.1	Bato basusu baya badi a libuli babwani boda na lisuma ai baswa’bu, bo kombe eNjambe etasamboa, na bokoja bosu pongono. 
1TI.6.2	Isa baswa’bu badi na ejimeli, babwaniti bobanyamola na mokalo bo badi baninga. Badi bonɔ na bingi a bobakɔmɛ, mojɔ bo bakɔmɛkɛ bato baejimeli baya babwani bosɔ epaeli. Ikoja na leha ngando jimina.
1TI.6.3	Isa moto akojaka mijɔ Mibokosea, pɛ bojima bikenge bibɔngɔke biKumu osu Yesu Masiya, na bokoja bua bocingi na ekɔmɛli emoto oNjambe, 
1TI.6.4	moto omina adi oko na egbo; t’ajebake nongo mojɔ. Adi oko na posa emisoo na kitɛ; na ekɔmɛli emina engɔjɔkɔ likaka, na miano, na biloli, na nduki emijɔ, 
1TI.6.5	na bibalabala a tei ebato baya badi balaboake a milema Mibu; bapeliti nongo mojɔ mosoti, na badingaka bo ejimeli al Njambe edi njea a bokonja likonja. 
1TI.6.6	Ejimeli ai Njambe ko yena editi na bomboa boleka, ebwani na bokonja bolikonja lmɛnɛ. 
1TI.6.7	Mojɔ bo bodoaka a ngondo ye boa ngasa, na bokayana, botahɔnɔ botomba eka ernɔci. 
1TI.6.8	Isa bodi na mia na bisenja, leka lomina lobwani na su. 
1TI.6.9	Ibaya badi na posa elikonja bakwaka a ndingea, na bataka elambo, na balaboaka na posa jibe jingasa jia jidindejaka bato a bogwa na bodimoa. 
1TI.6.10	Mojɔ bo posa elikonja edi cina ejibe jisusu. Bakina bato balaboi a njea eejimeli oko a mojɔ moposa emina, na basandeaka na ndɛ jiminɔngɔ minɛnɛ.
1TI.6.11	Wɛ ko, moto oNjambe, toma bulɛ ngando jimina. Dala a njea ebodongo, na yongi epele, na epaeli, na lingbangba, na bombɔki. 
1TI.6.12	Ina bila epele eejimeli. Pea bomɔ boku, bomɔ bua botasia. Obeama a mojɔ momina, na otata tati epele a boso bobatati banɛnɛ. 
1TI.6.13	Nalehaka wɛ a boso boNjambe yona opaka bato basusu bomɔ, na a boso boMasiya Yesu yona otata tati epele a boso boPontio Pilato, 
1TI.6.14	bo osume mobeko, bo moda mowɛ motada na litɔnɔ, pɛpɛ nongo mojɔ, oko a bodoa boKumu osu Yesu Masiya. 
1TI.6.15	Iyona obojongoa, yona odi na ngulu esusu, Koi o baroi, na Kumu obakumu, adi boneja mojɔ momina oko ehole ekabwana. 
1TI.6.16	Iyo pɛ aditi nongo na bogwa; adi a bohu bua bonɔi, bo moto atahɔnɔ bobatama; moto amonɛkini na atahɔnɔ bomonɛ. Ekumu ai yo, na bokumu, oko na bosusu. 
1TI.6.17	Leha bato baya badi na likonja a ngondo ye bo batasakumeja, na bo batada na ejimeli a makonja maya madi na mokakwano, oko ai Njambe yona opaka so leka na likabo linɛnɛ a bosepeja so. 
1TI.6.18	Baleha bo bakɔe bopele, bo bahɛe na bikɔmɛli bipele, na bo badae na monganji na likabo. 
1TI.6.19	Oko boa badi bobomba likonja liyumua mojɔ moehole ebodoa, a edejai esoti, bo badae na bomɔ bua bodi bomɔ bosoti.
1TI.6.20	Ee Timoteo, banea elomu esɔ wɛ a bobanea. Bulɛ ko bibaeli bibokosea, na bibalabala biejebeli yena editi ejebeli esoti, 
1TI.6.21	mojɔ bo bakina bato basɔ mijɔ mimina, na balaboa a njea eejimeli.
1TI.6.21	Yɛ monganji moNjambe modae na wɛ.
2TI.1.1	Mbi Paulo, obwɛnji oMasiya Yesu cina ebolulea boNjambe, a mojɔ mosako ebomɔ bua bodi a tei eMasiya Yesu, ai Timoteo, mwana’mbi oepaeli 
2TI.1.2	yɛ monganji, na wa, na bowi boNjambe Sango, na Masiya Yesu Kumu osu bodae na wɛ.
2TI.1.3	Mbi nasakoaka Njambe yana alɛkɛ mbi wɛ a ma’nga mambi bihole bisusu na bulu na moi, mbi yona omokɔmɛkɛ na molema mosɛnɔke o amokɔmɛ basangwa’mbi. 
2TI.1.4	Alɛkɛ mbi mbisoli jiwɛ, nadi na posa a bo’nɛnɛ na wɛ, bo molema mombi molume na sepi.
2TI.1.5	Mbi te nabosake bo odi na ejimeli esoti, oko ejimeliyena edaka na Loi tata owɛ, na ngwao Eunike. Najebaka koko na soti bo ejimeli emina edi a tei ewɛ pongono.
2TI.1.6	A mojɔ momina, nalehaka wɛ a bohɛjɛ epeeli eNjamhe a tei ewɛ, o abwanejaka moto mosa, oko epeeli esɔ wɛ na bobakea bomɔmɔ mambi. 
2TI.1.7	Mojɔ bo Njambe aipa so mwembo mobomɛli, oko mwembo mongulu, na epaeli, na bowɛi. 
2TI.1.8	A mojɔ momina, obwaniti boda na sɔni a botata tati ai Kumu osu, isa a mojɔ mombi lisungu linde. Asɔ ko libondo limonɔngɔ mosɔkɔ mbi a mojɔ moMwako Mopele, o apaka Njambe wɛ ngulu. 
2TI.1.9	Iyo abohelejai na abobei a elomu esɛnɔke, te a mojɔ mobilomu bisu bɛnɛ, oko a mojɔ momokano monde mɛnɛ, na monganji monde mopa yo so a tei eMasiya Yesu oko a libangake mɛnɛ. 
2TI.1.10	Monganji momina moboloi e dɛye na bodoa boMoheleja osu Masiya Yesu, yona ogbokeja bogwa, na ameja bomɔ a bohu, na bomɔ bua botagwa, a mojɔ moMwako Mopele. 
2TI.1.11	Mbi nahɛngɛmɛ bo nadae motɔndɔi, na obwɛnji, na mokoja oMwako momina, 
2TI.1.12	na nadingoaka a mojɔ momina; pɛ mojɔ, naditi nongo na sɔni, cina bo mbi najebaka yona ojimaka mbi, na najebaka na soti bo yo abwani bobanea mua mopeja mbi yo, oko a Busa bomina.
2TI.1.13	Kina bokoja bosoti bosɔ wɛ ai mbi bodae ekoaneli ai wɛ; bobanea na ejimeli, na epaeli, ai Masiya Yesu. 
2TI.1.14	Banea mojɔ moyumu mosɔ wɛ, oko na ngulu eMwembo Mosɛnɔke, mua modi a tei ewɛ.
2TI.1.15	Ojebaka bo bato basusu baAsia baloni mbi, na Pugelo na Elumogene pongono. 
2TI.1.16	Nangaka Kumu bo adae na monganji a denga diOnesipolo, mojɔ bo yo asepeja molema mombi bihole binɛnɛ, na aika sɔni a mojɔ mominyɔlɔ mimbi. 
2TI.1.17	Yana amea yo a Loma, aduka mbi na bingi enɛnɛ na aboloja mbi. 
2TI.1.18	Yɛ Kumu ajime bo Kumu amokɔe monganji a Busa bomina. Ojebaka koko na bopele mɛnɛ bo akɔmeja mbi a Ɛpɛsɔ bou mɛnɛ.
2TI.2.1	Wɛ ko mwana’mbi, da moto ongulu a mojɔ momonganji mua modi a tei eMasiya Yesu. 
2TI.2.2	Jebeja bato baejimeli ngando jika wɛ ai mbi a boso bobatati banɛnɛ, bo babwane bokoja bato batongo. 
2TI.2.3	Adi wɛ soda mopele oMasiya Yesu, asɔ libondo liwɛ limonɔngɔ. 
2TI.2.4	Isa moto adi soda, abɔtɔni na bilomu bitongo bingondo, bo ase-pejae kapitɛni onde. 
2TI.2.5	Na moto yona opotaka mbambano amiti suma Mibeko mimakou, atalonga nongo. 
2TI.2.6	Moswa ’gbie, yona okɔkɔ elomu, abwani bosɔ libondo liboso limbuma jigbie. 
2TI.2.7	Toma lɛ mijɔ Mibalaka mbi; Kumu adi bopa wɛ bocinea a mojɔ mongando jisusu.
2TI.2.8	Kina bolɛ bowɛ bodae ai Yesu Masiya ombota eDawidi yona ongɔ a bogwa; Mwako Mopele mombi oko mu. 
2TI.2.9	Mbi nadingoaka o moto mobe, na nadi a minyɔlɔ a mojɔ momina. Ebaeli eNjambe ko editi a minyɔlɔ. 
2TI.2.10	Na mbi nahɔnɔkɔ ngando ji jisusu a mojɔ moBahɔmɔke, ho ’bo pongono basɛ mohelo mua modi ai Masiya Yesu, na ekumu yena edi na hosusu. 
2TI.2.11	Ebaeli ye edi soti; isa bogwi na nde, bôhela na nde pongono. 
2TI.2.12	Bokayeyoa na lingbangba, bôkumejama koko na nde. Bokamongana ko, yo adi bongana so. 
2TI.2.13	Nongo ejimeli ekataka na su, yo t’akputojake nongo sako, mojɔ bo aditi bosa’ngana yo mɛnɛ.
2TI.2.14	Toma lɛjɛ bato ngando jimina, na baleha a boso boNjambe bo batanoana moano a mojɔ mobikenge bikɔpi. Mojɔ momina mobɔngiti, na mobejaka milema Mibato baya bakaka. 
2TI.2.15	Kɔ na ngulu ewɛ esusu bo opasame a boso boNjambe, o moto yona oditi na sɔni a mojɔ moelomu ende, yona odi na bɛtɛ a elomu eEbaeli eSoti. 
2TI.2.16	Toma bɔtɔnɔ ko na bibalabala na kitɛ jingasangasa. Mojɔ bo ngando jimina jidi bolaboja bato a njea jibe, 
2TI.2.17	na bokoja bobu bodi o pola emonio yena ehɛkɛ a boyaka mokuku. 
2TI.2.18	Umenaio na Pileto badi a libondo limina. Ibo bapengoi a njea esoti; babalaka bo bo’ngɔ a bogwa bosia ehele, na babejaka ejimeli ebakina bato. 
2TI.2.19	Pɛ mojɔ; eyoeli-ecina embilimake eNjambe eyeyoaka, yena edi na mosɔnɔ mu,
2TI.2.19	Kumu ajebaka bato bande mɛnɛ.
2TI.2.19	na
2TI.2.19	Yɛ moto na moto yona ongaka a kombe eKumu acie bobe.
2TI.2.20	Ndako enɛnɛ editi na bisɛi biwɔlɔ na palata pɛ. Bikina biyoama na mole na libali pongono. Bikina bidi a mojɔ moelomu epele, na bikina bitongo bidi a mojɔ moelomu engasa. 
2TI.2.21	Moto akasabanea na bosɛnɔ, na akabɔtɔnɔ na ngando jimina, yo ada esɛi eekumu yena esɛnoi a mojɔ moelomu emoswa’nde, na ebwani na bilomu bisusu bipele.
2TI.2.22	Cia posa jibe jimwenga. Susa na bingi njea ebodongo, ejimeli, epaeli, bowi, na bato baya basakoaka Kumu na milema misɛnɔke. 
2TI.2.23	Toma lona ko bibalabala bingasa na bikitɛ. Ojebaka bo bingɔjɔkɔ oko miano pɛ. 
2TI.2.24	Mokɔmɛli ko oKumu abwaniti bonoana moano; adi boda na molema mo yɛmbu ai bato basusu, na bɛtɛ ebokoja, moto olingbangba. 
2TI.2.25	Adi boleha baya badi na nde soki oko na bo yɛmbu, na njingo bo Njambe abasɛ dosa bo bajɛbɛ Soti. 
2TI.2.26	Oko boa, bakasisoa, badi bohela a elambo eSatana yona obapea masungu bo bakɔe bolulea bonde.
2TI.3.1	Toma jeba bo ehole eminɔngɔ edabi a masu masuka. 
2TI.3.2	Mojɔ bo epaeli ebato edabi oko ai bo bɛnɛ; badabi na posa elikonja, bato baegbo na jala, bato babosambolu, bato balipanga ai baboti, pɛ lisuma, bato bapɔmbɔli, 
2TI.3.3	bato baya bapeliti nongo epaeli, bato baya bakputojaka sako, bato babiloli, bato baya basumaka oko posa jibu bɛnɛ, bato basanga, soki jibato bapele, 
2TI.3.4	bato bangabi, bato baelabe baya basakumejaka bo bɛnɛ; na Njambe na bo bɛnɛ, bapa-laka gbo oko bo bɛnɛ. 
2TI.3.5	Badabi na ekina elimo eejimeli ai Njambe a sokolu, banganabi ko ngulu eejimeli emina. 
2TI.3.6	Pɛ bopangana nongo na bato baya badi na bikɔmɛli bimina. Mojɔ bo bakina babu bakweaka a tei ebato na poloso, na bapangoaka bali ba yɛmbu baya bangwai muna mojibe jibu, bali baya badingoaka na posa jibe jinɛnɛ, 
2TI.3.7	baya bakoaka bihole bisusu, pɛ ko bomea a ejebeli eSoti. 
2TI.3.8	Yane na Yambele baswiana na Mose eyou; bato bamina ko baswianaka na Soti; milema Mibu mipɔi, na ejimeli ebu edi oko ejimeli ebokosea. 
2TI.3.9	Elomu ebu etabɔngɔ ko, mojɔ bo bato basusu badi bonɛ libunga libu a bohu, o anɛ bo libunga libato ba babae.
2TI.3.10	Wɛ ko ojebaka na bopele mɛnɛ bokoja bombi, ekɔmɛli embi, mokano mombi, ejimeli embi, lingbangba limbi, epaeli embi, bombɔki bombi, 
2TI.3.11	bodingoa na minɔngɔ mimbi, na mijɔ minɛ mbi a Antiokia, a Ikonia na a Lusetulia. Nasɔ bodingoa bonɛnɛ na eci; Njambe ko ahelejani a minɔngɔ mi misusu. 
2TI.3.12	Ee, bato basusu baya bapalaka bosusa Yesu Masiya na soti badi bodingoa. 
2TI.3.13	Bato babe ko, na bato babokosea badi bohɛ na bobe; badi balaboake bo bɛnɛ, na balabojaka bato batongo pongono.
2TI.3.14	Wɛ ko yeyoa a ngando jikoa wɛ. Ojijimaka na soti, na ojebaka baya bakoja wɛ. 
2TI.3.15	Olandoa na Mokanda moNjambe oko a bwɛngɛ bowɛ, mua mobwani bopa wɛ bowɛi a mojɔ momohelo cina eejimeli ai Masiya Yesu. 
2TI.3.16	Njambe asɔneja Misɔnɔ misusu na Mwembo monde; Mibwani a mojɔ mobokoja, a mojɔ moboleha, a honeja mabunga, na a bojebeja ngando jisoti, 
2TI.3.17	bo moto yona odi moto oNjambe adae mobɔngɔke, na adae na molilo mosusu a bokɔ bilomu bisusu bipele.
2TI.4.1	Mbi nalehaka wɛ a boso boNjambe, na a boso boMasiya Yesu yona odi bosambeja bahelake na bagwake; nalehaka wɛ a mojɔ mobodoa bonde na bokumu bonde. 
2TI.4.2	Tɔndɔ Mwako Mopele na bingi, isa na pela, isa na ngange. Lemoa na bato; basia, baleha, na pɛ bongwa nongo bokoja. 
2TI.4.3	Mojɔ bo ehole ekɛkɛ adoe bo bato batahɔnɔ bohokea bokoja bosoti. Badi boduka bakoja banɛnɛ o apa-laka milema Mibu bɛnɛ, mojɔ bo matoi mabu môda na kalakala a boka mijɔ miyene. 
2TI.4.4	Batahokea koko mijɔ misoti, na bâhekoa oko a masɔ. 
2TI.4.5	Wɛ ko, sabekea bihole bisusu. Da na eci a tei ebodingoa. Kɔ elomu emotɔndɔi oMwako Mopele. Kɔ ngando jisusu jia jicingi na elomu ewɛ.
2TI.4.6	A mojɔ mombi mɛnɛ, edikai mweka pɛ bo makia mambi masopee o lisiko. Ehole embi eboyana edi hulelu. 
2TI.4.7	Mbi nani etumba epele. Namei a suka enjea embambano. Nabanei ejimeli. 
2TI.4.8	E dɛye, likongo libodongo lisɛlingoami a mojɔ mombi; Kumu yona osambejaka na soti, âebakea ai mbi a busa bomina; te nongo ai mbi pɛ, oko ai bato basusu baya badi na posa ebodoa bonde.
2TI.4.9	Kenga bodoa ai mbi ngɔngɔ mweka, mojɔ bo Dema akini mbi. 
2TI.4.10	Iyo adi oko na posa engando jingondo ye, na akɛi a Tɛsalɔnike. Kulusene akɛi a Galatia. Tito akɛi a Dalamatia. 
2TI.4.11	Odikai na mbi oko Luka pɛ. Bea Malako; doa na nde pongono, mojɔ bo yo abwani bokɔmeja mbi a elomu. 
2TI.4.12	Nalomi Tukiko a Ɛpɛsɔ. 
2TI.4.13	Okadoa, doa na kasaka eyai ekina mbi a ndako eKalupo a Toloa, na mikanda pongono; na pɛ bobosa nongo mikanda Mibosɔnɔ. 
2TI.4.14	Alesandele, molui oliboma, anɔngeja mbi bou mɛnɛ. Kumu ko adi bomopa ndese yena ebwani na bikɔmɛli binde. 
2TI.4.15	Toma nganjama wɛ mɛnɛ na moto omina, mojɔ bo adaka na lisoki linɛnɛ a mwako mosu. 
2TI.4.16	A ehole eesambi embi eboso, pɛpɛ nongo moto oyeyoa a dɔngɔ dimbi. Ibo basusu bakina mbi oko bokina. Nangaka bo Njambe aba yɛe mojɔ momina. 
2TI.4.17	Kumu ko adaka ami a dɔngɔ dimbi, na apani ngulu a botɔndɔ Mwako Mopele mosusu, bo bapakano basusu ba’ke. Oko boa nahela a mino magbɔngɔ. 
2TI.4.18	Kumu adi boheleja mbi a ndungu jisusu jibe, na âbanea mbi a mojɔ moBokumu bonde boDiko.
2TI.4.18	Ekumu ai yo oko na bosusu! 
2TI.4.19	Abɛjɛ Puliseka na Akwila, na denga dionesipolo. 
2TI.4.20	Elaseto adikai a Kolinto; nakwa Tulopimo na yogo a Melita. 
2TI.4.21	Kenga na bopipo a bodoa oko adi edidi epio pɛ bopeta mea. Yubulu abɛjɛkɛ wɛ njɛbɛ, na Pude, na Kulaudia, na baninga basusu babɛjɛkɛ wɛ pongono.
2TI.4.22	Yɛ Kumu adae na mwembo mowɛ. Yɛ monganji moNjambe modae ai no.
TIT.1.1	Mbi Paulo, mobuli oNjambe, na obwɛnji oYesu Masiya a mojɔ moejimeli ebahɔmɔke baNjambe, na ejebeli engando jisoti yena ebwani na ekɔmɛli ebato baNjambe, 
TIT.1.2	bo badae na njingo ebomɔ bua bodi na bosusu, bomɔ bodikeja Njambe a libangake mɛnɛ; na yo Pakputojake nongo sako. 
TIT.1.3	Na angameja ebaeli ende a ehole ebwanake, oko na bwɛnji bosɔ mbi na mobeko moNjambe Mobeleja osu:
TIT.1.4	Ai Tito, mwana’mbi osoti a tei eejimeli esu na wɛ. Yɛ monganji na bowi boNjambe Sango na Yesu Masiya Moheleja osu bodae na wɛ.
TIT.1.5	Mbi nakina wɛ a Kulete bo okolee mijɔ mia midika a bokolea, na a bohɔ basuku baDenga a ngando na ngando, o ama mbi tɔndɔ wɛ. 
TIT.1.6	Mosuku oDenga abwani boda na ekɔmɛli esɛnɔke mɛnɛ, oko momi yona odi na mwali omɔci pɛ, na bana bande bato baejimeli baya baditi na lipanga, na baya baditi na gala ebe. 
TIT.1.7	Mojɔ bo monjeli oDenga abwani boda na ekɔmɛli esɛnɔke yena ebwani na mokɔmɛli oNjambe, te nongo moto oegbo na kɛlɛ, isa moto obolangoa, isa moto odane, isa moto yona odi na posa elikonja. 
TIT.1.8	Abwani boda na monganji ai bakɛndɛli, moto yona opalaka ngando jipele, moto obowi, moto oyongi, mosɛnɔke, moto obodongo; 
TIT.1.9	moto yona oPeaka Ebaeli esoti oko boku, oko Ebaeli esɔ yo na bokoja, bo abwane bokoja ngando jisoti na bogbokeja bato bakitɛ.
TIT.1.10	Mojɔ bo bato balipanga badi banɛnɛ, bato babibalabala na babokosea, gbo oko bato baejimeli eBaYuda. 
TIT.1.11	Bato bamina babwani bogboka mojɔ bo babejaka milema mimenga manɛnɛ, na bakojaka ngando jia jibɔngiti nongo mweka, oko na njingo elikonja pɛ. 
TIT.1.12	Okina obu, mowɛi obu bɛnɛ, abala bo,
TIT.1.12	BaKulete badi bakosei bihole bisusu, tito babe, bato bayenga na baekusu.
TIT.1.13	Ekenge emina edi soti mɛnɛ. A mojɔ momina toma baleha na bopipo bo badae bato banjilake a Ejimeli, 
TIT.1.14	na bo batahokea masɔ maBaYuda, na Mibeko Mibato baya baloni njea esoti. 
TIT.1.15	Ngando jisusu jidi jisɛnɔke ai bato basɛnɔke. Pɛ nongo mojɔ momɔci ko modi mosɛnɔke ai bapɔke na ai bato baya badi pɛ bojima, mojɔ bo milema Mibu, na bilɛli bibu, bidi bipɔke. 
TIT.1.16	Batɔndɔkɔ na monɔkɔ bo bajebaka Njambe; bamonganaka ko na bikɔmɛli bibu. Badi bato babosambolu, bato balipanga; babɔngiti nongo na ekwa ekɔmɛli epele.
TIT.2.1	A mojɔ mowɛ mɛnɛ, koja mijɔ mia Mibwani na bokoja bosoti. 
TIT.2.2	Leba basuku-bami bo badae na bodongo, bato bayongi na bombɔki, bato banjilake a Ejimeli, na epaeli, na lingbangba. 
TIT.2.3	Leha basuku-bali bo badae na ekɔmɛli elisuma, te nongo na biloli, na bo batada nongo babuli babolangoa. 
TIT.2.4	Badi bopa bileho bipele; oko boa badi bokoja bali baya badi oko baseka pɛ, bo badae na epaeli ai bami babu na ai bana babu, 
TIT.2.5	bo badae na yongi epele, te nongo na ndukeli, bato babingi a elomu endako jibu, bato baepaeli na lisuma ai bami babu, bo Ebaeli eNjambe etasamboa.
TIT.2.6	Leha koko menga bo basabekee. 
TIT.2.7	Aneja wɛ mɛnɛ ekoaneli epele na bikɔmɛli biwɛ bisusu. Kina bokoja bowɛ bodae bokoja bosoti, bobwanake; kina ebaeli ewɛ edae ebaeli esoti. 
TIT.2.8	Oko boa batahɔnɔ bodumba wɛ, na yona odi na wɛ soki adi bosamboa, mojɔ bo ata’nɛ mojɔ mobe bo alolee so. 
TIT.2.9	Leha babuli bo badae na lisuma ai baswa’bu, na bo babasepejae na bilomu bibu bisusu; baditi boboma na bu kitɛ; 
TIT.2.10	baditi boda na liba; babwani boda na lisuma linɛnɛ lisoti, bo bokoja boNjambe Moheleja osu bodae na gala epele a mojɔ mobikɔmɛli bibu bisusu.
TIT.2.11	Mojɔ bo monganji moNjambe moboloa a bohu a boheleja bato basusu. 
TIT.2.12	Mokojaka so bo bolone ngando jisusu jia jikɛsɛni na njea eNjambe, bo bolone posa jingondo, bo bosangbindee, bo bodae na ekɔmɛli yena edi bojo, na lisuma ai Njambe a ngondo ye. 
TIT.2.13	Bodibo’mba njingoesuyena enɔi, okoboboloa boekumu eNjambe osu monɛnɛ na Moheleja osu Yesu Masiya, 
TIT.2.14	yona osapa a mojɔ mosu, bo abosikoe a bobe bosusu, na bo abosɛnojae bo bodae oko ai yo mɛnɛ, bato babingi a bikɔmɛli bipele.
TIT.2.15	Koja ngando jimina. Leha, na lemoa na bato na kpaci enɛnɛ. T’ojime oko bo moto asɛtojae wɛ.
TIT.3.1	Lɛjɛ bato bo badi bosuma bakumu na basuku. Babwani boda na lisuma; badi boda na mosɛlingo a bokɔ bilomu bisusu bipele. 
TIT.3.2	Babwaniti bolɔngɔ nongo moto, isa boda na nduki emijɔ; badi boda na milema mi yɛmbu, na bombɔki mɛnɛ, ai bato basusu. 
TIT.3.3	Mojɔ bo so bɛnɛ bodaka boso na bogegele, na lipanga, bato balaboake, na babuli baposa jibe, na balisɔngi. Mida misu midaka masu masusu oko na bobe na likaka. Bato balona so, na so bolonana so bɛnɛ. 
TIT.3.4	Yana ko aboloa monganji moNjambe Moheleja osu, na epaeli ende ai bato, 
TIT.3.5	yo aheleja so, te cina ebikɔmɛli bisu bipele, oko a mojɔ mowa ende mɛnɛ, na bosɛnoja bobobotama boyene, na eyoeli eyene eMwembo Mosɛnɔke 
TIT.3.6	mosopa yo na likabo linɛnɛ ai so a tei eYesu Masiya Moheleja osu, 
TIT.3.7	bo bolonge cina emo-nganji monde, na bo bodae basangoli babomɔ bua bodi na bosusu o adi so na njingo.
TIT.3.8	Ekenge emina edi soti, na mbi napalaka bo okojae ngando jimina na bingi, bo bato baya bajimaka Njambe badae na bingi a bikɔmɛli bipele. Mijɔ mi midi mipele mɛnɛ na Mibɔngejaka bato. 
TIT.3.9	Toma lona ko mabɔjɔ maya mapeliti cina, na mijɔ mimbota jibato, na miano, na mosoo a mojɔ moMibeko. Ngando jimina jidi oko ngasa mɛnɛ, na jibɔngiti nongo mweka. 
TIT.3.10	Moto akabɔtɔ na nu, moleha ehole emɔci, isa bihole bibae, na mokina yo. 
TIT.3.11	Ojebaka bo moto omina adi molaboake, moto mobe, na asadumbaka yo mɛnɛ.
TIT.3.12	Namaka loma Alutema isa Tukiko ai wɛ, kenga bodoa ai mbi bokpa a Nikɔpɔli, mojɔ bo najimi bo nayeyoe oho edidi esusu epio. 
TIT.3.13	Sɛlingoa na bopele mɛnɛ a mojɔ momɔngɔ moSena yona odi juji, na Apolo, ho batataka nongo eka. 
TIT.3.14	Bato basu badi bokoa bo bakɔe bilomu bipele.
TIT.3.15	Bato basusu baya badi na mbi ya babɛjɛkɛ wɛ njɛbɛ. Abɛjɛ bato baya bapalaka so a Ejimeli.
TIT.3.15	Yɛ monganji moNjambe modae na nu basusu.
PHM.1.1	Mbi Paulo, lisungu liMasiya Yesu, na Timoteo mwangwa’su ai Pilemona moninga osu a elomu, 
PHM.1.2	ai ngɛnɛ esu Apia, a Alukipo moninga osu a bila, na a Denga lia lidi a ndako ewɛ. 
PHM.1.3	Yɛ monganji na bowi boNjambe Sangwa’su, na Kumu osu Yesu Masiya, bodae na wɛ.
PHM.1.4	Mbi nasakoaka Njambe bihole bisusu yana alangaka mbi kombe ewɛ a ma’nga mambi. 
PHM.1.5	Mojɔ bo nakaka mwako moepaeli ewɛ, na ejimeli ewɛ, ai Kumu Yesu, na ai bato basusu baDenga. 
PHM.1.6	Mbi nangaka Njambe bo bakakatana na wɛ a ejimeli, badi bohɛ na ejebeli ebopele bosusu bua bodi ai so a tei eMasiya. 
PHM.1.7	Moninga, yana aka mbi mwako moepaeli ewɛ, mbi nasepa bou mɛnɛ, cina bo milema mibato baDenga misɔ ngulu a mojɔ mowɛ.
PHM.1.8	A mojɔ momina, nongo adi mbi na kpaci a tei eMasiya a botɔndɔ wɛ ngando jia jibwani na wɛ a bokɔ, 
PHM.1.9	napalaka bongɔɔnɔ wɛ a mojɔ moepaeli, oko mbi Paulo yona odi mosuku mɛnɛ, na lisungu liMasiya Yesu e dɛye. 
PHM.1.10	Nangɔɔnɔkɔ wɛ a mojɔ momwana’mbi Onesimo. Mbi namobota adi mbi ya a minyɔlɔ. 
PHM.1.11	Iyo adaka na wɛ boso oko moto-ngasa. Edɛye ko abwani bokɔmeja so na wɛ. 
PHM.1.12	Mbi namosɔmbejaka ai wɛ, o molema mombi mɛnɛ. 
PHM.1.13	Nadaki na posa bo adikae na mbi ya a bokɔmɛ mbi a kombe ewɛ, yana adi mbi ya a minyɔlɔ a mojɔ moMwako Mopele. 
PHM.1.14	Napaliti ko bokɔ boa, adi wɛ pɛ bopeta jima mojɔ momina. Okakɔ mbi monganji, mobwani boda na bolulea bowɛ mɛnɛ, te a mojɔ mokpaci embi. 
PHM.1.15	Isa abɔtɔi na wɛ ehole ye ekue bo omosɛ koko na bosusu, 
PHM.1.16	te nongo o mobuli, oko moto yona onɔi mobuli, oko moninga oepaeli. Isa adi moninga ombi oepaeli, esingaiti ai wɛ, o moto mɛnɛ, na a tei eKumu pongono. 
PHM.1.17	Oko boa, isa onjaka mbi o minao, mosɔ yo o mbi mɛnɛ. 
PHM.1.18	Isa akɔ mokina mojɔ mobe ai wɛ, isa adi na nongo ai wɛ, langa mojɔ momina o nongo embi. 
PHM.1.19	Mbi Paulo nasɔnɔkɔ mojɔ mu na ebɔ embi mɛnɛ—Nadi bosɔmbeja nongo emina. Nabwaniti bolɛjɛ wɛ bo odi na nongo ai mbi; nongo emina edi oko we mɛnɛ. 
PHM.1.20	Ee moninga, kɔ mbi monganji mu a kombe eKumu. Gɔmbeja molema mombi a tei eMasiya.
PHM.1.21	Nasɔnei wɛ mokanda mu mojɔ bo najimaka bo odi na lisuma. Najebaka bo otakputoa bokɔ mojɔ mopalaka mbi; ee, odi bonɔ mojɔ momina na monganji. 
PHM.1.22	Mokina mojɔ motongo, —sɛlingoa ekina ekenge endako a mojɔ mombi; nadi na njingo bo osɛni mbi koko o epeeli, cina ebingeeli binu.
PHM.1.23	Epapulo lisungu liMasiya Yesu yona odi na mbi ya, abɛjɛkɛ wɛ njɛbɛ. 
PHM.1.24	Malako, na Alisitaluko, na Dema, na Luka, bina’mbi a elomu, babɛjɛkɛ wɛ pongono.
PHM.1.25	Yɛ monganji moKumu Yesu Masiya modae na mwembo mowɛ.
HEB.1.1	Njambe abala na batata basu eyou bihole binɛnɛ na njea jitongotongo na minɔkɔ Mibatɔndɔi. 
HEB.1.2	Edɛye ko abali na su a masu ma masuka, oko na Mwana’nde. Amohɔ bo adae sangoli ongando jisusu, na ayoa koko ngondo ye na ngulu ende. 
HEB.1.3	Iyo adi bolailai boekumu eNjambe; adi elimo esoti eNjambe, na abeaka ngondo jisusu na ebaeli engulu ende. Ama yo pa lisiko a mojɔ mojibe, ami ko da oko a dɔngɔ diebɔ ebami eKumu oDiko. 
HEB.1.4	Na kombe esangoi yo, na kombe jibabwɛnji, kombe esangoi yo enɔi bou mɛnɛ; oko boa yo mɛnɛ anɔi babwɛnji bou mɛnɛ. 
HEB.1.5	Njambe abala na okina obwɛnji-odiko ekina ehole bo?
HEB.1.5	Wɛ odi Mwana’mbi,
HEB.1.5	Mbi naboti wɛ busa bu
HEB.1.5	isa
HEB.1.5	Mbi nâda Sangwa’nde,
HEB.1.5	Na yo âda Mwana’mbi.
HEB.1.6	Na Pongono, yana akwejaka yo Mwana’nde sɔmi a ngondo, abalaka bo,
HEB.1.6	Yɛ babwɛnji basusu baNjambe bamosakoe.
HEB.1.7	A mojɔ mobabwɛnji-baDiko, abalaka bo,
HEB.1.7	Akɔkɔ bo babwɛnji bande badae o mahweya,
HEB.1.7	Na bakɔmɛli bande o biemi bimosa.
HEB.1.8	A mojɔ moMwana ko, abalaka bo,
HEB.1.8	Ee Njambe, ngɛndɛ ewɛ edi na bosusu mɛnɛ.
HEB.1.8	Tondo eBokumu bowɛ edi tondo ebosambeja bojo.
HEB.1.9	Wɛ opalaka bodongo na olonaka bobe.
HEB.1.9	A mojɔ momina, Njambe, Njambe owɛ asuoa wɛ
HEB.1.9	Sali esepi bo odae boso bobabinao.
HEB.1.10	Na
HEB.1.10	Wɛ Kumu, oyoa ngondo a libangake mɛnɛ.
HEB.1.10	Busa bodi koko elomu emɔmɔ mawɛ.
HEB.1.11	Ngando jimina jidi bodimoa; wɛ ko oyeyoaka na bosusu.
HEB.1.11	Ngando jimina jidi bogwa o agwaka bisenja.
HEB.1.12	Ojibulabí o abulaka moto kasaka,
HEB.1.12	Na jikindoabí elimo etongo.
HEB.1.12	Wɛ oko odi na bosusu oko elimo emɔci,
HEB.1.12	Na bianga biwɛ bipeliti nongo suka.
HEB.1.13	Iyo ko abala na okina obwɛnji-oDiko bo?
HEB.1.13	Da ya a ebɔ embi ebami
HEB.1.13	Bo mbi nadumbe soki jiwɛ o ebakei ebibota biwɛ.
HEB.1.14	Babwɛnji-baDiko basusu baditi miembo Mibokɔmeja? Abalomaka bo bakɔmɛe basangoli bamobelo.
HEB.2.1	A mojɔ momina, so bobwani bopea boku ngando jika so, na bopipo mɛnɛ, bo bosaka laboa bohali. 
HEB.2.2	Mojɔ bo, isa bwɛnji bua bodoa na babwɛnji-baDiko bodaka na kpaci, na baya balona na basopa mobeko basɔ mokindo mua mobwana, 
HEB.2.3	esingaiti so; bokabulɛ boheleja bu bonɛnɛ, bodi bohela na ye? Kumu yo mɛnɛ abanga botɔndɔ mojɔ moboheleja bomina, na baya bamoka banga-meja mojɔ momina ai so. 
HEB.2.4	Na Njambe aneja bo tati ebu edi soti, oko na bimbete, na mindumba, na mijɔ Mibokamoa, na bipeeli biMwembo, o ajima yo na bolulea bonde.
HEB.2.5	Iso bobalaka a mojɔ mongondo ebodoa; na Njambe aideja ngondo emina a kpaci ebabwɛnji-badiko. 
HEB.2.6	Tati emoto a ekina esika edaka bo,
HEB.2.6	Moto adi nda? Wɛ odi na bolɛ ai yo mojɔ moye?
HEB.2.6	Mwana’moto adi nda? Omobaneaka mojɔ moye?
HEB.2.7	Omodeja a ngɔngɔ jibabwɛnji-baDiko ehole ekue.
HEB.2.7	Omokumeja na ekumu na lisuma o likongo a molo monde.
HEB.2.7	Omopa kpaci a ngando jikɔ wɛ na mɔmɔ mawɛ.
HEB.2.8	Odeja ngando jisusu a cina jibibota binde.
HEB.2.8	Yana amopa yo kpaci a ngando jisusu, Njambe aikina nongo eka emɔci yena editi a kpaci ende. Endele ko, so bonɛkini ngando jisusu a cina ekpaci ende. 
HEB.2.9	Bonɛkɛ Yesu ko, yona odejama ekina ehole a ngɔngɔ jihabwɛnji-baDiko; bomonɛkɛ yo yona okumejama na ekumu, na lisuma, o likongo a molo monde a mojɔ mobogwa bonɛ yo, bo adingoe na bogwa a mojɔ mobato basusu, oko na monganji moNjambe.
HEB.2.10	Mojɔ bo, yona oyoa leka losusu, na leka losusu lodi a mojɔ monde, adi oko yona opala bo akwejae bana banɛnɛ a ekumu, mobwana na nde soti bo abɔngejae yona ohoja njea ebu ebohela, oko na bodingoa. 
HEB.2.11	Mojɔ bo, yona osɛnojaka, na baya basɛnɔi badi na sango omɔci. A mojɔ momina yo aditi na Sɔni a bobabakea kombe bananango. 
HEB.2.12	Abala bo,
HEB.2.12	Mbi nadi bojebeja banangwa’mbi kombe ewɛ;
HEB.2.12	Nadi bosakoa wɛ a tei eDenga.
HEB.2.13	Abala koko bo,
HEB.2.13	Mbi nadi bobakea molema mombi ai yo.
HEB.2.13	Na
HEB.2.13	Mbi yona, na bana bapani Njambe.
HEB.2.14	Oko boa, isa bana basangoaka mokuku na makia, yo mɛnɛ alwa elimo ebu, bo agbokejae yona odi na kpaci ebogwa, oko Satana mɛnɛ, a mojɔ mobogwa bonde, 
HEB.2.15	na bo acingoe basusu baya badaka a libuli masu mabu masusu, a cina ebɔ bobogwa. 
HEB.2.16	Mojɔ bo elomu ende editi a mojɔ mobabwɛnji-baDiko, oko a mojɔ mobana baAbalayama. 
HEB.2.17	Oko boa ebɔngɔ na nde bo adae na bananango elimo emɔci, amɛci mɛnɛ, bo adae nganga monɛnɛ owa na ejimeli a elomu eNjambe, a bopa lisiko a mojɔ mojibe jibato. 
HEB.2.18	Iyo adi na ngulu a bokɔmeja baya badi a tei ebomeka, mojɔ bo adingoa yo mɛnɛ yana amekama yo.
HEB.3.1	Baninga basɛnɔke, baya babeama a bokatana a elomu eDiko, toma lɛni Yesu, Obwɛnji na Nganga Monɛnɛ oejimeli esu. 
HEB.3.2	Iyo adaka na lisuma ai yona omohɔ, o amaka da Mose na lisuma a ndako ende esusu. 
HEB.3.3	Na Yesu na Mose ko, Yesu anɔi na ekumu; mojɔ bo moyoeli ondako adi na ekumu, te ndako eyoaka yo. 
HEB.3.4	Tu ndako edi na moyoeli; edi Njambe ko yona oyoa leka losusu. 
HEB.3.5	Mose adaka na lisuma o mokɔmɛli ondako eNjambe bo atate tati engando jia jibalama oko ngɔngɔ. 
HEB.3.6	Masiya ko adaka na lisuma limwana a ndako eNjambe. Ndako emina edi oko so, bokapea boku oko a suka ejimeli esu, na njingo esu yena edi ekumu esu. 
HEB.3.7	A mojɔ momina Mwembo Mosɛnɔke mobalaka bo,
HEB.3.7	Oka’kani monɔkɔ monde busa bu,
HEB.3.8	T’opingejaeni oko milema minu o akɔ bo a ehole ebokeja kɛlɛ, A busa bobomeka a lisobe.
HEB.3.9	Batata banu bameka mbi a esika emina,
HEB.3.9	Na banɛ bilomu bimbi bianga macinda mabae.
HEB.3.10	A mojɔ momina, mbi naka kɛlɛ na elulu emina, na nabala bo,
HEB.3.10	Milema Mibu midi na bosusu oko milaboake,
HEB.3.10	Baijeba nongo njea jimbi.
HEB.3.11	Na mbi nabɛlɛ bɛli a kɛlɛ embi bo,
HEB.3.11	Batakwea nongo a liheme limbi.
HEB.3.12	Anganjamani baninga, bo okina onu asaka da na molema mobe mokitɛ, mua modi bolaboja no a njea eNjambe obomɔ. 
HEB.3.13	Salehanani tu busa yana adi so na ekenge ye “busa bu” a kɔpi esu, okina onu asaka da na ebaso a molema, cina eepulu ebobe. 
HEB.3.14	Mojɔ bo libondo lisu lidi a tei eMasiya, bokapea boku oko a suka, ejimeli yena edaka na su a libangake, 
HEB.3.15	yana adi so na ehole eekenge ye,
HEB.3.15	Oka’kani monɔkɔ monde busa bu,
HEB.3.15	T’opingejaeni oko milema minu o akɔ bo a ehole ebokeja kɛlɛ.
HEB.3.16	Na badaka na lipanga ndani? oko baya baka, ee, oko bo basusu baya bamana na Mose a Ejipeto. 
HEB.3.17	Na bakeja Njambe kɛlɛ bianga macinda mabae ndani? Oko baya bakɔ bobe, na njemba jibu jidika a lisobe. 
HEB.3.18	Na abɛlɛ bɛli ai nda bo batakwea a liheme linde?—oko baya badaka na lipanga. 
HEB.3.19	Oko boa bocineaka bo baibɔngɔ bo bakwee a mojɔ mokitɛ.
HEB.4.1	Oko boa, adi so na sako ebokwea a liheme linde, yɛni so bodae na bɔ bo okina onu asaka kputoa. 
HEB.4.2	Mojɔ bo iso boki koko Mwako Mopele, o ama bo ka. Bwɛnji ko boka bo bonama oko bonama, ema bo baya baka bwɛnji baibosɔ na ejimeli. 
HEB.4.3	Iso ko baya bajimi bokweaka a liheme, o ahala yo bo,
HEB.4.3	Nabɛlɛ bɛli a kɛlɛ embi bo,
HEB.4.3	Ibo batakwea nongo e liheme limbi.
HEB.4.3	Bilomu binde ko bisia oko a bobanga bongondo. 
HEB.4.4	Mojɔ bo abala a ekina esika a mojɔ mobusa bosambo bo,
HEB.4.4	Njambe ahema a bilomu binde bisusu a busa bosambo.
HEB.4.5	Abala koko a esika ye bo,
HEB.4.5	Ibo batakwea nongo a liheme limbi.
HEB.4.6	Oko boa, isa baya baka Mwako Mopele baibɔngɔ bo bakwee cina elipanga, sako ebokwea edikai a mojɔ mobakina batongo, bo bakwee. 
HEB.4.7	Njambe ajima koko bokina busa a mojɔ momina, oko busa bu, o abala yo na Dawidi ngɔngɔ mɛnɛ ekenge emi so bala bo,
HEB.4.7	Oka’kani monɔkɔ monde busa bu,
HEB.4.7	T’opingejaeni oko milema minu.
HEB.4.8	Mojɔ bo, Yoswa, akɔkɔ yo pa bato liheme, ka Njambe aibala ngɔngɔ a mojɔ mobusa botongo. 
HEB.4.9	Oko boa, liheme liSabata lidikai a mojɔ mobato baNjambe. 
HEB.4.10	Mojɔ bo, moto akakwea a liheme liNjambe, ahemaka a hilomu hinde, o ahema Njambe a bilomu binde.
HEB.4.11	A mojɔ momina, bobwani boda na bingi a bokwea a liheme limina, bo pɛpɛ nongo moto odi bokwa na ekɔmɛli emina elipanga. 
HEB.4.12	Mojɔ bo, Ebaeli eNjambe edi mɔ, edi na ndangasa, na enɔi ambombo na bopɔlu. Ekwɛlɛkɛ moto a bobɔteja molema na mwembo, na mongi na libɔngɔ; na esambejaka malɛ na mikano mimolema. 
HEB.4.13	Pɛpɛ nongo moto odi bosabomba ai yo, na mijɔ misusu midi bohu na mbundu mɛnɛ a miso mande yona osambejaka so.
HEB.4.14	Adi so ko na Nganga Monɛnɛ yona onɔi oho Diko, oko Yesu Mwana ’Njambe, kwani bopee boku ejimeli esu. 
HEB.4.15	Mojɔ bo, iso boditi na Nganga Monɛnɛ yona opeliti wa ai so yana adi so na bwɛmbu, oko Nganga Monɛnɛ yona onɔ njea jisusu jibomeka o akɔkɔ so, pɛ ko bokɔ nongo bobe. 
HEB.4.16	A mojɔ momina, so bobwani bobatama na mongbɛlɛngɔ momonganji, pɛpɛ nongo mokakwano, bo bosɛ wa, na bo bobolojae monganji a bokɔmeja so a ehole etaka.
HEB.5.1	Bahɔkɔ Nganga Monɛnɛ bihole bisusu a tei ebato bo akwee bosiili a sibano ebato na Njambe, na bo apɛ bipeeli na masiko a mojɔ mojibe. 
HEB.5.2	Ajebi boda na molema mo yɛmbu ai bato baya badi na libumi, na baya badi balaboake, mojɔ bo yo abindani na bwɛmbu yo mɛnɛ. 
HEB.5.3	A mojɔ momina, abwani bopa masiko, te a mojɔ mojibe jibato pɛ, oko a mojɔ mojibe jinde mɛnɛ pongono. 
HEB.5.4	Moto atasabakea a ekumu emina yo mɛnɛ; Njambe amobeaka o akɔ yo na Alona. 
HEB.5.5	Oko boa, Masiya aisabakea Nganga Monɛnɛ yo mɛnɛ. Okina amohɔ, oko yona obala na nde bo,
HEB.5.5	Wɛ odi Mwana’mbi;
HEB.5.5	Mbi naboti wɛ busa bu.
HEB.5.6	Na abalaka koko a esika etongo bo,
HEB.5.6	Wɛ odi Nganga na bosusu mɛnɛ,
HEB.5.6	Oko na bonganga boMalekisedeke.
HEB.5.7	Yesu, yana adaka yo ya nase, angaka, na angɔɔnɔkɔ na bopipo, na mbisoli pongono, ai yona obwana bomoheleja a bogwa. Na yo amoka cina elisuma linde ai Njambe. 
HEB.5.8	Nongo adaka yo Mwana, akoa lisuma oko na minɔngɔ misɔ yo. 
HEB.5.9	Na ama yo bɔngɔ a njea jisusu, ami da oko moboloja omohelo na bosusu ai bato basusu baya bamosumaka. 
HEB.5.10	Na Njambe amobakea Nganga Monɛnɛ obo-nganga boMalekisedeke.
HEB.5.11	Iso bobwani bobala na nu ngando jinɛnɛ a mojɔ momina; jidi ko na kpɔkɔsɔ a bocingea, mojɔ bo odini na bohoka mweka e dɛye. 
HEB.5.12	Ino obwanini boda bakoja ehole eyai; e dɛye ko otakakani moto no bɛnɛ a bokoja no koko mijɔ Miboso mɛnɛ miEbaeli eNjambe. Okindoini bato baya babwani na mabɛi, te nongo dia dimosuku. 
HEB.5.13	Mojɔ bo, yona onungaka mabɛi alandoakini na mijɔ Mibodongo; adi oko mwana mokɛkɛlɛkɛ. 
HEB.5.14	Dia lidi a mojɔ mobato bapingake, baya balandoi na ekɔmɛli ebokokeleja mijɔ, baya babwani bobɔteja bopele na bobe.
HEB.6.1	A mojɔ momina, bobwani bokina mijɔ miMasiya mia midi o mijɔ Mibana, bo bonɔe a mijɔ Mibosuku. Bobwaniti bosɔnibɔ koko a botanda eyoeli-ecina, oko bohekoja bomolema a bokina bilomu bingasangasa, na ejimeli ai Njambe, 
HEB.6.2	na bileho a mojɔ batisimo, bobakea bomɔmɔ, bongɔ bobagwake, na bosambeja bua bodi na bosusu. 
HEB.6.3	Njambe akajima, so bodi bokɔ boa. 
HEB.6.4	Mojɔ bo, isa bato basi bohu, na balɛli epeeli eDiko, na basi epeeli eMwembo Mosɛnɔke, 
HEB.6.5	na balɛli ebaeli epele eNjambe, na ngulu engondo ebodoa, 
HEB.6.6	bato bamina bakalaboa, njea editi bo bahekojae koko milema, mojɔ bo babakeaka koko Mwana ’Njambe a mole-mobokea na bolulea bobu bɛnɛ, na bamopɔmbejaka a boso bobato. 
HEB.6.7	Mojɔ bo, mokpɔtɔ mokasɔ mbua baya bakwaka a esika emina bihole hisusu, na mokabota leka a mojɔ mobato baya balia gbie, bojongoa boNjambe bodi a mokpɔtɔ momina. 
HEB.6.8	Isa ko mobotaka oko njubɛ na njani pɛ, motabɔngɔ nongo, moditi na bojongoa; mobwani oko na mosa.
HEB.6.9	Baninga, nongo abalaka so boa, njingo esu a mojɔ monu editi boa; edi a mojɔ mongando jipele jia jicingi na boheleja. 
HEB.6.10	Mojɔ bo Njambe t’abungake mojɔ; atabosa elomu enu, na epaeli enejaka no a kombe ende yana akɔmɛkɛ no bato baNjambe, na obakɔmɛkɛni oko e dɛye. 
HEB.6.11	Posa esu edi bo moto na moto a tei enu adae na bingi a bobanea tɛndɛ ende esusu oko a suka mɛnɛ. 
HEB.6.12	PƐ bodani na bomɛli. Ikoanani ko na bato baya basangoaka njikano cina eejimeli na lingbangba.
HEB.6.13	Mojɔ bo, yana akina Njambe Abalayama sako, abɛlɛ bɛli a kombe ende mɛnɛ. Aihɔnɔ bobɛlɛ bɛli a kombe eokina otongo, mojɔ bo pɛpɛ nongo okina otongo odi boso bonde. 
HEB.6.14	Abala bo,
HEB.6.14	Soti mɛnɛ, mbi nâjongoa wɛ oko na bojongoa;
HEB.6.14	Nâhɛjɛ mbota ewɛ oko bohɛjɛ.
HEB.6.15	Oko boa, Abalayama, ama yo da na lingbangba, ami ko sɔ oko bodikeja. 
HEB.6.16	Bato babɛlɛkɛ bɛli a kombe emoto yona odi boso bobu, na isa badi na kitɛ, kitɛ emina edi bosia a mojɔ mobɛli. 
HEB.6.17	Oko boa Njambe abɛlɛ bɛli pongono, mojɔ bo apala bo basangoli bandi-keja bacingee na soti bo bodikeja bonde botakputoa nongo. 
HEB.6.18	A mojɔ momina, so baya bacii bo bobolame, bobwani bosapingeja na bopea boku njingo yena edi a boso bosu, cina emijɔ mi Mibae mia mitakputoa nongo, mojɔ bo Njambe atahɔnɔ bokosea na mijɔ mimina. 
HEB.6.19	Iso bopeli njingo emina o longo emwembo, njingo esoti na embilimake yena ekweaka a dɔngɔ ditongo diehuako. 
HEB.6.20	Na Yesu yo mɛnɛ asui hoso bosu, na akwei a tei eesika emina a mojɔ mosu, mojɔ bo adi Nganga Monɛnɛ na bosusu, oko na bonganga boMalekisedeke.
HEB.7.1	Iyo Malekisedeke, kumu oSalema, adaka nganga oNjambe obonɔ. Asongana na Abalayama yana ahulaka yo a bowa bakumu a bila, na amojongoa. 
HEB.7.2	Abalayama amokaba libondo lidomi lileka losusu. Cina ekombe ende edi boso Kumu oBodongo; na adi koko Kumu oSalema; cina emina edi Kumu oBowi. 
HEB.7.3	Apeliti sango isa nango, pɛpɛ koko mbota; masu mande pɛpɛ libangake, ehelo ende pɛpɛ suka; adi nganga na bosusu na elimo eMwana ’Njambe.
HEB.7.4	Lɛni moto omina monɛnɛ, mojɔ bo Abalayama amopa libondo lidomi lileka lopea yo a bila. 
HEB.7.5	Bana baLewi baya badi a elomu enganga, badi na kpaci eMobeko bo basɛ libondo lidomi ai bato, oko ai bato babu bɛnɛ, nongo adi bo bana baAbalayama. 
HEB.7.6	Iyo ko yona oditi na bu mbota, asɔ libondo lidomi ai Abalayama yona odaka na ndikeja, na amojongoa. 
HEB.7.7	Mojɔ modi bohu mɛnɛ bo moto yona ojongoaka anɔi yona osɔkɔ bojongoa, pɛ kitɛ. 
HEB.7.8	Ibaya basɔkɔ libondolidomi ya, badi oko bato babogwa; iyo ko adi mɔ, na tati edi a mojɔ momina. 
HEB.7.9	Oko boa bobwani bobala bo Lewi yo mɛnɛ, yona osɔkɔ libondo lidomi, akaba libondo lidomi yana akɔ Abalayama boa, 
HEB.7.10	mojɔ bo adaka oko a sɔpɔ jitata onde yana asongana yo na Malekisedeke.
HEB.7.11	Isa bonganga boLewi bodi bobɔngeja bato soti, (mojɔ bo bato basɔ Mibeko cina ebonganga bomina) ebɔngi bo okina nganga otongo adoe mojɔ moye, te nongo na bonganga boAlona, oko na bonganga boMalekisedeke? 
HEB.7.12	Mojɔ bo bonganga boyene bodi na Mobeko moyene pongono. 
HEB.7.13	Mijɔ mi Mibalama a mojɔ momoto olikota litongo, na pɛpɛ nongo moto olikota limina okɔ elomu ehtumbu. 
HEB.7.14	Na mojɔ modi bohu mɛnɛ ho Kumu osu adaka olikota liYuda, na Mose ailanga nongo kombe elikota limina a mojɔ mobonganga. 
HEB.7.15	Mojɔ momina monɔi na bohu a mojɔ monganga otongo yona odoa na elimo eMalekisedeke, 
HEB.7.16	yona odi nganga na ngulu ebomɔ bua bodi na bosusu, te nongo na kpaci emokina mobeko a mojɔ mombota ende. 
HEB.7.17	Mojɔ bo tati edi a mojɔ monde bo,
HEB.7.17	Wɛ odi nganga na bosusu obonganga boMalekisedeke. 
HEB.7.18	Ekina ekɔmɛli eyou ehɛngɛmɛ cina bo edaka e yɛmbu, na eibɔngɔ. 
HEB.7.19	(Mojɔ bo Mobeko moibɔngeja eka). Na njingo etongo eboloi yena enɔi na bopele, na so bodi bobatama na Njambe oko na njingo emina. 
HEB.7.20	Mojɔ momina moitaka bɛli. 
HEB.7.21	BaLewi bakwea a elomu enganga, pɛ bobɛlɛ nongo bɛli. Yesu ko adi nganga cina ebɛli ende yona obala na nde bo,
HEB.7.21	Kumu abɛli bɛli, na aditi na ebaeli etongo.
HEB.7.21	Wɛ odi nganga oko na bosusu.
HEB.7.22	A mojɔ momina, Yesu adi mokando moMokongo mua monɔi na bopele.
HEB.7.23	Mojɔ motongo, nganga badaka banɛnɛ; baihɔnɔ boyeyoa, a mojɔ mobogwa. 
HEB.7.24	Iyo ko adi nganga oko na bosusu, cina bo yo mɛnɛ adi oko na bosusu. 
HEB.7.25	A mojɔ momina, yo abwani boheleja na bosusu mɛnɛ, baya badoaka al Njambe na njea ende, mojɔ bo yo adi mɔ oko na bosusu bo adae mosili a mojɔ mosu.
HEB.7.26	Nganga monɛnɛ yona odi boa abwana na su soti, mosɛnɔke, pɛpɛ nongo lindo, pɛpɛ nongo litɔnɔ, mobɔtɔnɔke na babe, yona ongɔjɔmɔ a Diko yena enɔi. 
HEB.7.27	Iyo abwaniti bopa masiko tu busa, o akɔkɔ nganga batongo a mojɔ mojibe jibu bɛnɛ na jibato batongo pongono. Iyo akɔ boa ehole emɔci yena ebwani na bosusu, yana asapa yo mɛnɛ lisiko. 
HEB.7.28	Mobeko mohɛngɛkɛ bato a elomu enga-nga baya badi oko ba yɛmbu; ebaeli ebɛli ko, yena edoa ngɔngɔ jiMobeko, ehɛngɛkɛ Mwana yona odi mobɔngɔke oko na bosusu mɛnɛ.
HEB.8.1	Cina engando jimi so bala edi bo, Iso bodi na Nganga Monɛnɛ o boa, yona odi a ebɔ ebami emongbelɛngɔ moKumu oDiko. 
HEB.8.2	Adi mokɔmɛli a tei eesika esɛnɔke, a tei eEtondo esoti yena epika Kumu, te moto. 
HEB.8.3	Nganga basusu bahɛngɛmɛkɛ a bopa bipeeli na masiko. Oko boa yo koko abwani boda na eka a bopa. 
HEB.8.4	Akɔki yo da ya nase, ka aditi nongo nganga, cina bo nganga badi ya baya bapaka bipeeli o adi ekɔmɛli eMobeko. 
HEB.8.5	Elomu ekɔkɔ bo edi embete na elimo eesika esɛnɔke oho Diko; mojɔ bo yana akana Mose bopika Etondo, Njambe amoleha bo, Toma nganjama bo okɔe leka losusu oko na elimo yena eboloi ai wɛ a mono. 
HEB.8.6	E dɛye ko, elomu esɔ Masiya enɔi yena ebu bou mɛnɛ, mojɔ bo adi mosili oMokongo mua monɔi mua moyou, cina bo modi na madikeja maya manɔi na bopele. 
HEB.8.7	Isa mokongo moboso mobɔngɔ na soti, ka pokiso eiboloa a mojɔ momokongo moMibae. 
HEB.8.8	Njambe anɛ mijɔ Mibu yana abala yo bo,
HEB.8.8	Kumu abalaka bo, A masu mangɔngɔ,
HEB.8.8	Mbi nadi bobakea mokongo moyene
HEB.8.8	Na likota liYisalaele, na likota liYuda.
HEB.8.9	Te nongo o mokongo mobakea mbi na basangwa’bu,
HEB.8.9	A busa bopea mbi bo na ebɔ
HEB.8.9	Bo nabamanejae a Ejipito;
HEB.8.9	Mojɔ bo, ibo baiyeyoa a mokongo mombi,
HEB.8.9	Na mbi nababulɛ oko bobulɛ. Ebaeli eKumu edi boa.
HEB.8.10	Kumu abalaka bo, Mokongo mobakeabí mbi a masu mangɔngɔ
HEB.8.10	Na likota liYisalaele modi oko mu;
HEB.8.10	Mbi nasabí Mibeko mimbi a tei emiembo mibu;
HEB.8.10	Namisɔnɔbí a milema mibu.
HEB.8.10	Mbi nadabí Njambe obu,
HEB.8.10	Na bo badabí bato bambi.
HEB.8.11	Moto atabalabí koko na mina’nde Isa moto na mwangwa’nde bo, Jeba Kumu.
HEB.8.11	Mojɔ bo bajebabí mbi kanga basusu mɛnɛ,
HEB.8.11	Na bakɛkɛlɛkɛ na banɛnɛnɛ pongono.
HEB.8.12	Mojɔ bo nadabí na wa a mojɔ momabunga mabu,
HEB.8.12	Na nitalɛ koko jibe jibu.
HEB.8.13	Abalaka yo a mojɔ moMokongo moyene, anjaka mua moboso o eka yena editi koko na cina. Na isa eka editi koko na cina, na isa ebengi bogwa, edikai mweka pɛ bo edimoe na bosusu.
HEB.9.1	Mokongo moboso modaka na Mibeko a mojɔ mobosakoa, na modaka na esika ebosakoa ya nase. 
HEB.9.2	Mojɔ bo bapika Etondo, na epei-epaka, na mesa, na milɛmbɛ mia mitandama a boso boNjambe; leka lomina lodaka a ekenge eboso; kombe eesika emina edi Esika-eBosɛnɔ. 
HEB.9.3	Etondo etongo edaka a tei, a ngɔngɔ jingbungbu ejibae; kombe eesikaemina edi Esika-enɔi-Bosɛnɔ. 
HEB.9.4	Litumbu lia liluama na wɔlɔ lidaka ena, na edejai emokongo yena ehuama na wɔlɔ; esei yena eluama na wɔlɔ edaka a tei a mojɔ momanna, na pango aAlona yena etɔ, na matai maMokongo. 
HEB.9.5	Bilimo biekumu bidaka a diko diedejai, na esie emina ehua mongbelɛngɔ mowa. Botabala a mojɔ mocina jileka lu losusu e dɛye.
HEB.9.6	Bakolea leka losusu boa, bo nganga bakwee a etondo eboso masu masusu a mojɔ moelomu ebu. 
HEB.9.7	A tei eetondo ebibae ko, nganga monɛnɛ akweaka oko yo buki tu yanga ehole emɔci, na t’akputoake botomba makia bo amapejae a mojɔ monde mɛnɛ, na a mojɔ mojibe jibato. 
HEB.9.8	Mwembo Mosɛnɔke monejaka na mojɔ momina bo njea ebokwea a tei eEsika-enɔi-Bosɛnɔ eipaka boloa a ehole edaka Etondo eboso. 
HEB.9.9	Mojɔ momina modi oko mondɛ a mojɔ moehole ye, yana apaka bo bipeeli na masiko maya mabwaniti bobɔngeja molema momoto yona osakoaka; 
HEB.9.10	ngando jimina jicingi na boyaka, na bomwaka, na bososa na madiba; Mibeko a mojɔ momokuku mia midi na kpaci oko a ehole ehobɔngeja.
HEB.9.11	Yana ko adoa Masiya, Nganga Monɛnɛ a mojɔ mongando jipele jibodoa, yo anɔ njea eetondo yena enɔi na bukɛ na bopele (eipikama na mɔmɔ, eiyoama na ekɔmɛli engondo ye), 
HEB.9.12	na akwea a Esika-eBosɛnɔ ehole emɔci pɛ yena ebwani na bosusu; aikwea na makia makambɛli na bana-bangɔmbɔ, oko na makia mande mɛnɛ, na aboloja lisiko lia lidi oko na bosusu. 
HEB.9.13	Mojɔ bo, isa makia mangɔmbɔ na kambɛli na mihulu mimwana-ngɔmbɔ mia mimɛsɛkɛ bo ai bato baekia Mibabɔngejaka a njea emokuku, 
HEB.9.14	esingaiti makia maMasiya yona osapa lisiko, pɛpɛ nongo litɔnɔ, ai Njambe a njea eMwembo mua modi na bosusu; madi bosɛnoja milema minu a bilomu bigwake, bo okɔmɛeni Njambe obomɔ.
HEB.9.15	A mojɔ momina, yo adi mosili oMokongo Moyene, bo baya babeama basɛ lisango lia lidikejama, lia lidi na bosusu, cina ebogwa bua bobasikoaka a jibe jia jidi a cina eMokongo moboso. 
HEB.9.16	Mojɔ bo isa lisango lidi, yona okinaka lisango limina adi bopeta gwa. 
HEB.9.17	Moto amiti gwa, otongo atasangoa; lisango libwaniti isa moto yona okinaka lisango adi oko mɔ. 
HEB.9.18	A mojɔ momina Mokongo moboso mobakeama na makia. 
HEB.9.19	Mojɔ bo, Mose, ama yo langa mijɔ misusu miMiheko ai bato basusu, ami tomba oko makia mabana-bangɔmbɔ na makambɛli, na madiba na makambule makpetu na kasa jilitindi, na amɛsɛ mokanda mɛnɛ na bato basusu pongono. 
HEB.9.20	Na abala bo, Ima madi makia maMokongo mobakei Njambe na nu. 
HEB.9.21	Amɛsɛ koko boa Etondo na leka losusu lobo-sakoa, oko na makia. 
HEB.9.22	Edi Soti bo Mibeko mikojaka bo leka losusu losɛnoaka na makia; makia mamiti sopea, bo yɛ bojibe boditi.
HEB.9.23	Isa leka lua lodaka oko bimbete bingando jiDiko losɛnoa a mojɔ momasiko mamina, ngando jiDiko mɛnɛ jibwana na masiko maya manɔi masiko mamina na bopele. 
HEB.9.24	Mojɔ bo Masiya aikwea a Esika-eBosɛnɔ yena eyoama na mɔmɔ, yena edi oko embete pɛ eEsika-eBosɛnɔ esoti; akwea a Diko mɛnɛ bo amae a boso boNjambe e dɛye a mojɔ mosu. 
HEB.9.25	Aikwea bo asapɛ bihole binɛnɛ, o akweaka Nganga Monɛnɛ a Esika-eBosɛnɔ yanga na yanga na makia maya maditi makia mande mɛnɛ. 
HEB.9.26	Akɔki yo kɔ boa, ka adingoe bihole binɛnɛ, banga na libangake lingondo. Iyo ko adoa ehole emɔci pɛ a suka ebianga, bo asapɛ yo mɛnɛ lisiko a bodongeja bobe. 
HEB.9.27	Bato te babambake bogwa, bua bodi ehole emɔci, na ngɔngɔ jimina oko esambi. 
HEB.9.28	Oko boa Masiya pongono asapa lisiko ehole emɔci, bo atombe muna mojibe jibato banɛnɛ; na adoabi koko, te a mojɔ mobobe, oko a boheleja haya bamonjaka yo na tɛndɛ.
HEB.10.1	Mibeko midi oko embete pɛ engando jipele jibodoa, te elimo mɛnɛ engando jimina. A mojɔ momina, Mibwaniti bolongeja na soti baya badoaka na masiko yanga na yanga. 
HEB.10.2	Isa mabwani, ka bato bakina bopa masiko. Akɔki bo sɛnoa, ka baya basakoaka batada koko na ejebeli ebobe. 
HEB.10.3	Masiko mamina ko malɛjɛkɛ bato a mojɔ mobobe yanga na yanga. 
HEB.10.4	Cina bo makia mangɔmbɔ na maka-mbɛli mabwaniti bodongeja jibe nongo mweka. 
HEB.10.5	A mojɔ momina, Masiya, yana adoa yo a ngondo, abala bo,
HEB.10.5	Wɛ t’opalake masiko na bipeeli;
HEB.10.5	Osɛlingoi ko mokuku a mojɔ mombi;
HEB.10.6	Wɛ Posepake nongo na masiko malitumbu, na bipeeli a mojɔ mobobe.
HEB.10.7	Oko boa, mbi nabali bo, Mbi yona;
HEB.10.7	Mbi nadoi bo nakɔe bolulea bowɛ Njambe;
HEB.10.7	Mojɔ momina mosɔnɔmɔ a mokanda moMisɔnɔ a mojɔ mombi.
HEB.10.8	Abala boso bo, Wɛ t’opalake na t’osepake na masiko, na bipeeli, na bipeeli bilitumbu, na masiko a mojɔ mobobe (bapaka leka lomina cina eMibeko). 
HEB.10.9	Na ngɔngɔ, abala bo, Mbi yona; mbi nadoi bo nakɔe bolulea bowɛ. Oko boa adongejaka mua moboso, bo abakee mua moMibae. 
HEB.10.10	Na so bohɛngɛmɛ ai Njambe cina ebolulea bomina, a mojɔ moepeeli emokuku moYesu Masiya o lisiko ehole emɔci, yena ebwani na bosusu.
HEB.10.11	Nganga basusu bakɔkɔ elomu ebu busa na busa; bapaka masiko bihole bisusu amɛci, maya mabwaniti bodongeja jibe nongo mweka. 
HEB.10.12	Masiya ko, ama yo pa lisiko limɔci lia libwani na bosusu mɛnɛ, ami da oko a ebɔ ebami eNjambe, 
HEB.10.13	na ambaka oko bo soki jinde jidae ebakei a cina jibibota binde. 
HEB.10.14	Cina bo, yo abɔngeja na bosusu, baya bahɛngɛmɛ ai Njambe, oko na lisiko limɔci. 
HEB.10.15	Mwembo Mosɛnɔke mongamejaka koko mojɔ momina ai so. Mojɔ bo, abala boso bo,
HEB.10.16	Kumu abalaka bo, Imu modi Mokongo mobakeabí mbi na bu
HEB.10.16	A suka emasu mamina;
HEB.10.16	Nasabí Mibeko mimbi a tei emilema Mibu;
HEB.10.16	Namisɔnɔbí oko a bolɛ bobu.
HEB.10.17	Na abala ngɔngɔ bo,
HEB.10.17	Nitalɛ koko jibe jibu, na mapanga mabu, na ikina.
HEB.10.18	Oko boa isa jibe jikinami, jibwaniti koko na lisiko a mojɔ mojibe.
HEB.10.19	A mojɔ momina baninga, so bodi na njea bohu a bokwea a Esika eBosɛnɔ, cina emakia maYesu, 
HEB.10.20	oko na njea eyene, njea ebomɔ ehoja yo a ngbungbu, oko mokuku monde mɛnɛ. 
HEB.10.21	Na adi so na Nganga Monɛnɛ a ndako eNjambe, 
HEB.10.22	bobwani bobatama na molema mosoti na ejimeli enɛnɛ, pɛpɛ kitɛ, na milema misu mibɔtɔnɔke na ejebeli ebobe, na mikuku misu misosamake na madiba mapele. 
HEB.10.23	Yɛni so bopee boku njingo ejimaka so, pɛ nongo bokamakama, mojɔ bo yo atakputoja nongo sako ekina yo. 
HEB.10.24	Kinani bodae na mbambano a mojɔ moepaeli na bilomu bipele. 
HEB.10.25	Bobwaniti bokputoa a matitana o akɔkɔ bakwa; hɛjɛni bingi a bolehana moto na mina’nde moto, o anɛkɛ no bo Busa bomina bokɛkɛ adoe.
HEB.10.26	Bokakɔ bobe na bolulea bosu bɛnɛ, yana adi so na ejebeli enjea esoti, likina lisiko litongo a mojɔ mojibe liditi. 
HEB.10.27	Edikai oko njingo eesambi yena ekɔkɔ maneene, na mosa monɛnɛ mua modi botumba soki. 
HEB.10.28	Isa moto yona osɛtoja Mibeko miMose agwa na sanga, cina etati ebatati babae isa basato, 
HEB.10.29	esingaiti moto yona opɔmbejaka Mwana ’Njambe, yona osɛtojaka makia maMokongo maya mamohɛngɛ ai Njamhe, o eka engasa, na asambojaka Mwembo momonganji moNjambe. 
HEB.10.30	Mojɔ bo so bojebaka yona obala bo,
HEB.10.30	Likundu lidi mojɔ mombi; mbi nakundabí.
HEB.10.30	Na abala koko bo,
HEB.10.30	Kumu asambejabí bato bande.
HEB.10.31	Modi mojɔ mobɔ bonɛnɛ a bokwa a mɔmɔ maNjambe obomɔ.
HEB.10.32	Toma lɛni masu maboso. Yana asɔ no bohu a masu mamina, odakani na lingbangba a tei eminɔngɔ o bila mɛnɛ. 
HEB.10.33	Bikina bihole basɛkɛ no, batangola no, na bapukeja no; bihole bitongo ocinamani na bato batongo baya badaka na minɔngɔ mimina. 
HEB.10.34	Odakani na wa ai bato baya badaka a minyɔlɔ. Yana atomba bato leka lonu, odakani oko na sepi, cina bo ojebakani bo lisango linu linɔi na bopele, lia lidi boyeyoa. 
HEB.10.35	A mojɔ momina, t’obungejaeni oko eci enu mojɔ bo edi na ndese enɛnɛ. 
HEB.10.36	Etakaka na nu oko lingbangba bo okɔeni bolulea boNjambe, na bo osɛni mua modikeja yo.
HEB.10.37	Mojɔ bo edikai oko mweka pɛ,
HEB.10.37	Na yona odi na sako ebodoa adi bodoa; atayeyoa a bodoa.
HEB.10.38	Moto ombi obodongo adi bohela oko na ejimeli.
HEB.10.38	Akasɔmbɔ mandulendule ko, molema mombi motasepa na nde.
HEB.10.39	Iso ko boditi bato baya basɔmbɔkɔ mandulendule bo bobunge, oko bato baya badi na ejimeli a boheleja miembo Mibu.
HEB.11.1	Ejimeli edi ndanga engando jilɛndɛkɛ so; enejaka so bo ngando jidi so pɛ bonɛ na miso jidi soti. 
HEB.11.2	Bato baehele basɔ tati epele oko a mojɔ moejimeli. 
HEB.11.3	Edi oko a mojɔ moejimeli bo bocingeaka bo Njambe ayoa ngondo na ebaeli ende, na bo atomba leka lodi so pɛ bonɛ na miso a bokɔ leka lonɛkɛ so.
HEB.11.4	Na lisiko lipa Abela, na lisiko lipa Kama, lia liAbela lmɔ na bopele, oko a mojɔ moejimeli. Alonga na du o moto obodongo, mojɔ bo Njambe ajima masiko mande. Iyo agwa; abalaka ko na su e dɛye a njea eejimeli emina.
HEB.11.5	Anoka akindoa a mojɔ moejimeli, bo atanɛe nongo bogwa, na aiboloa koko, mojo bo Njambe amotomba. Adaka yo pɛ bopeta kindoa, adaka na esako bo asepejaka Njambe. 
HEB.11.6	Isa ejimeli editi, moto t’ahɔnɔke bosepeja Njambe. Mojɔ bo moto yona odoaka a Njambe abwani bopeta jima bo Njambe adi, na bo asepejaka baya bamodukaka.
HEB.11.7	Noa asɔ eleho ai Njambe a mojɔ mo ngando jidaka yo pɛ bopeta nɛ na miso; ahokea, na ayoa masua oko a mojɔ moejimeli, bo ahelejae denga dinde. Oko boa adumba ngondo, na asangoa bodongo bua bocingi na ejimeli.
HEB.11.8	Abalayama asuma Njambe cina eejimeli, yana abeama yo bo akɛe a ekina esika, yana adaka yo pɛ bopeta Sangoa esika emina; na angɔ, pɛ ko bojeba esika ekɛkɛ yo. 
HEB.11.9	Adaka mokɛndɛli a esika ebodikeja, oko a mojɔ moejimeli; edaka o esika ebato batongo, na yo apika bitondo a esika emina, bo adae ena na Isaka na Yakobo, basangoli na nde babodikeja bomɔci. 
HEB.11.10	Mojɔ bo njingo ende edaka oko a ngando mɛnɛ yena edi na eyoeli-ecina eboyeyoa; yona okana ngando emina, na moyoeli ongando emina adi oko Njambe.
HEB.11.11	Sala yo mɛnɛ, nongo adaka yo mobange, asɔ ngulu bo alwae demi cina eejimeli, mojɔ bo ajima bo yona omokinea sako atakpu toja sako. 
HEB.11.12	Oko boa momi omɔci, mokuku monde oko mogwake, abota bato banɛnɛ pɛ njɛngi, baya badi o njɔtɔ badiko, na mbumee jimbongu emadiba-mamukwa.
HEB.11.13	Ibo basusu bagwa na ejimeli, pɛ ko bosɔ ngando jibodikeja. Bajinɛ ko bohali, na basepa a mojɔ momina, cina bo bajima bo badi oko bakɛndɛli na midoa a ngondo. 
HEB.11.14	Bato baya babalaka boa, banejaka na soti bo badukaka ngando oko boduka, ngando ebu bɛnɛ. 
HEB.11.15	Akɔkɔ bo lɛ ngando ema bo kina, ka badaka na njea ebosɔnibɔ oho. 
HEB.11.16	Posa ebu ko edi a ngando yena enɔi na bopele, oko oho Diko. A mojɔ momina, Njambe aditi na sɔni a boda Njambe obu, mojɔ bo yo asɛlingoa ngando a mojɔ mobu.
HEB.11.17	Abalayama, yana amekama yo, apa Isaka o lisiko cina eejimeli. Iyo, yona osɔ madikeja, ajima bo apɛ mwana’nde omɔci o lisiko. 
HEB.11.18	Na sako edaka a mojɔ momwana omina bo,
HEB.11.18	Bato bambota ewɛ badi bomana oko ai Isaka.
HEB.11.19	Iyo ajima bo Njambe adi na ngulu a bongɔjɔ bato a bogwa mɛnɛ. Na amosɔ koko boa, mojɔ bo adaka o mogo.
HEB.11.20	Isaka ajongoa Yakobo na Esau a mojɔ mongando jibodoa, oko cina eejimeli.
HEB.11.21	Yakobo, yana adaka yo oko a bogwa, ajongoa bana-bami baYosepa, omɔci omɔci, cina eejimeli, na asambimeja na pango ende bo ange Njambe.
HEB.11.22	Yosepa, yana abenga yo bogwa, abala a mojɔ moboyana boBa-Yisalaele oko cina eejimeli, na akina monɔkɔ a mojɔ monjemba ende.
HEB.11.23	Baboti baMose bamobomba songe basato yana abotama yo, cina eejimeli, mojɔ bo banɛ bo adi mwana mopele, na baibanga mobeko mokumu. 
HEB.11.24	Mose, yana akandoa yo, alona bo bamobee mwana omwa’mwali oPalo. 
HEB.11.25	Na bocingama na bato baNjambe a bodingoa bobu, na bosepa na sepi yena etayeyoaka a mojɔ mongando jibe, yo apala gbo oko bocingama na bato baNjambe a bodingoa bobu. 
HEB.11.26	Na biloli a mojɔ moMasiya, na leka loyumu loEjipeto, yo ajima bo biloli a mojɔ moMasiya binɔi na yumu, mojɔ bo abakea miso mande a ndese. 
HEB.11.27	Adonga a Ejipeto cina eejimeli, pɛ bobanga nongo kɛlɛ ekumu, mojɔ bo adaka na molema mombilimake, o moto yona onjaka okina yona otaboloaka na miso. 
HEB.11.28	Asɛlingoa Kola eBonɔ, na amɛsɛ makia cina eejimeli, bo obwɛnji-obogwa anɔe basɔmi baYisalaele.
HEB.11.29	Baleka Madiba Makpetu o ngondo mɛnɛ ekokake, cina eejimeli. BaEjipeto ko, ameka bo bokɔ boa, bagwa a madiba. 
HEB.11.30	Ama bo hombâ Yeliko masu sambo, mongba-momatai mongando momi sopea oko bosopea cina eejimeli. 
HEB.11.31	Laba, mwali ondukeli, aigwa na bato balipanga, cina eejimeli, mojɔ bo asɔ kɛngi na bowi.
HEB.11.32	Mojɔ motongo môbala mbi nda? Ehole etakaka na mbi a botɔndɔ mijɔ miGidona, na Balaka, na Samasona, na Yepeta, na Dawidi, na Samwele, na batɔndɔi. 
HEB.11.33	Edaka oko a mojɔ moejimeli bo bagbokeja makumu, basambeja mijɔ na soti, basɔ madikeja, badipa minɔkɔ migbɔngɔ, 
HEB.11.34	badima ngulu emosa, bahela a mwɛngɔ moabɛnɛ, basɔ ngulu a tei eyogo, badaka bato bapipo a bila, na bacieja mandundu masoki jibu. 
HEB.11.35	Bali basɔ koko bato babu baya bahula a bogwa. Batongo batuama nji oko a bogwa, pɛ bojima bo bacinoame, bo bangɔe a bomɔ bua bonɔi na bopele. 
HEB.11.36	Eatongo koko badingoana matangola, na nji, ee na minyɔlɔ, na blɔkɔ pongono. 
HEB.11.37	Baba’la matai, baba’la na misumani, bagwa na abɛnɛ, balwa biobo bibata na kambɛli; badaka na bokwali, na esɔpi, na jɔɔlɔ enɛnɛ. 
HEB.11.38	Ngondo eibɔngɔ a mojɔ mobu; njea jibu jidaka oko a lisobe, na a meno, a mimbɔndɔ, na a bibubondo bingondo. 
HEB.11.39	Ibo basusu bangameja ejimeli ebu, pɛ ko bosɔ mua modikejama. 
HEB.11.40	Mojɔ bo Njambe asɛlingoa mokina mojɔ mua monɔi na bopele a mojɔ mosu, bo bobɔngɔ bobu bodae na su pongono.
HEB.12.1	Lindundu linɛnɛ libatati lihikaka so. A mojɔ momina, bopele bo bodumbe mina misusu mitombaka so, na bobe bua bobindanejaka so, bo bopote na lingbangba a njea yena edi a boso bosu. 
HEB.12.2	Kwani miso masu madae oko ai Yesu, yona obanga na yona odi bobɔngeja ejimeli esu. Iyo ahɔnɔ mole-mobokea, na alɛ bo sɔni emina edi eka engasa, oko a mojɔ mosepi yena edaka a boso bonde, na adi a edie a ebɔ ebami emongbɛlɛngɔ moNjambe. 
HEB.12.3	Kinani bolɛ bonu bodae ai yo yona ohɔnɔ lisoki libato babe, bo osaka ngwaeni, na oSaka mbɛni a milema minu. 
HEB.12.4	Anaka no bila na bobe, makia manu masopeakini a bila emina. 
HEB.12.5	Na obosaini eleho yena elehaka no o bana;
HEB.12.5	Mwana’mbi, t’olɛe oko bo bosisa boKumu bodi mojɔ mokɛkɛ.
HEB.12.5	Akalemoa na wɛ, t’omɛmɛlɛe oko.
HEB.12.6	Mojɔ bo, Kumu akapala moto, amosisaka,
HEB.12.6	Na atuaka bana basusu basɔkɔ yo.
HEB.12.7	Dani na lingbangba a tei ebosisa. Njambe akojaka no o bana. Okwa mwana adi, na sangwa’nde pɛ bomotna? 
HEB.12.8	Nji jidi a mojɔ monu basusu. Omiti sɔni nji, oditini bana basoti, oko bana babɔɔli. 
HEB.12.9	Isa bodaka na lisuma ai basangwa’su ya nase baya batua so, bota-suma Sango omiembo na lisuma linɛnɛ bo bohele? 
HEB.12.10	Basangwa’su hatua so ehole ekue, yana adaka bo na bolɛ bomina. Njambe ko atuaka so a bobɔngeja so, bo bosɛ libondo libosɛnɔ bonde. 
HEB.12.11	Bosisa bosusu bodi na mwano a ehole emina, te nongo sepi. Bato ko hakakoa na mojɔ momina, bosisa bomina bobotaka mbuma jibowi na bodongo ai bo.
HEB.12.12	A mojɔ momina, pingejani mɔmɔ manu maya mangwai, na muli manu maya madi ma yɛmbu. 
HEB.12.13	Liani njea jitangboake a mojɔ mobibota binu, bo yona otɛngɔkɔ atabukea ekɔ, oko bo ahɛe na ngulu.
HEB.12.14	Kɔni na ngulu enu esusu bo odaeni na bato basusu oko bowi, na bo odaeni na bosɛnɔ, mojɔ bo moto amiti da na bosɛnɔ atanɛ nongo Kumu. 
HEB.12.15	Nganjamani bo okina moto atakputoa bosɔ monganji moNjambe, bo mokina monginga moboyo mosaka tɔ, a bonɔngeja no, na a bobeja bato banɛnɛ. 
HEB.12.16	Nganjamani bo okwa onu atada moto obɔɔli, pɛpɛ ejimeli, o adaka Esau yona osɔmbɔtɔnɔ lisango linde lisɔmi a mojɔ moteni emɔci edia. 
HEB.12.17	Ojebakani bo yana adaka yo na posa ngɔngɔ a bosangoa bopamboa, alonama oko bolonama; nongo aduka yo na mbisoli, aiboloja nongo pokiso a bohekoja molema.
HEB.12.18	Ino oibatamani na mono momɔmɔkɔ bato na mɔmɔ, mua mongoa na mosa, na modidi, na eyembi, na mopomba, 
HEB.12.19	na doi limondule, na doi likɔpi; baya baka kɔpi emina bangɔɔnɔ bo ekinaekenge etongo etabalama na bu. 
HEB.12.20	Mojɔ bo baihɔnɔ mobeko bo, Nongo tito akabatama na mono, badi bomo’la matai. 
HEB.12.21	Mojɔ momina modaka maneene mɛnɛ. Mose yo mɛnɛ abala bo, Mbi nadi na bɔ na mongongoma. 
HEB.12.22	Ino ko odoini a Mono moSiona, a ngando eNjambe obomɔ, Yelusalema yena eDiko, ai mandundu mababwɛnji-baDiko pɛ njɛngi. 
HEB.12.23	Odoini a likita na denga dibana basɔmi baya badi na kombe jibu oho Diko, ai Njambe yona odi Juji obato basusu, a miembo Mibato baejimeli baya babɔngɔ. 
HEB.12.24	Na odoini ai Yesu yona okwea bosiili na Mokongo Moyene, na a makia maya mamɛsɛmi; na makia mande, na makia maAbela, makia mande manɔi na bwɛnji bopele.
HEB.12.25	Nganjamani, osaka lonani boka yona obalaka. Mojɔ bo, isa bato baihela baya balona boka yona obaleha ya nase, esingaiti so, boka-sɛtoja yona obalaka oho Diko; iso bohela na ye? 
HEB.12.26	Ngondo ejonga a mojɔ mokɔpi ende a ehole emina. Na sako ende edi e dɛye bo,
HEB.12.26	Mbi nadi bojongeja koko ehole etongo, te ngondo pɛ, oko Diko pongono.
HEB.12.27	Koko ehole etongo; ekenge emina edi na cina bo leka lua lojongabí lodi bokindoa elimo etongo, bo leka lua lobwaniti bokumana lodi boyeyoa. 
HEB.12.28	Bokumu bosɔkɔ so bobwamti bokumana; a mojɔ momina, kinani bosakoe Njambe na bosakoa bosoti, oko na lisuma na bɔ. 
HEB.12.29	Mojɔ bo Njambe osu adi mosa mɛnɛ mua mosiejaka oko bosieja.
HEB.13.1	Pɛ bokinani bopalana o baninga. 
HEB.13.2	T’obosaeni oko bokɔ monganji ai midoa, mojɔ bo bakina baya bakɔ boa basɔ babwɛnji, pɛ ko bojeba. 
HEB.13.3	Pɛ bobosani bato baya badi a blɔkɔ; lɛni bo odini na bu a blɔkɔ no bɛnɛ. Pɛ bobosani bato baya badingoaka, mojɔ bo odini na mikuku no bɛnɛ. 
HEB.13.4	Bolongana bobwani boda mojɔ molisuma ai bato basusu, na esambe emomi na mwali ebwani boda na bosɛnɔ. Mojɔ bo Njambe adi bosambeja bato balisɔngi na bato babɔɔli. 
HEB.13.5	T’odaeni oko na posa elikonja. Dani na sepi a mojɔ moleka lopeli no, mojɔ bo Njambe abala bo,
HEB.13.5	Mbi nitakwa wɛ, nitabulɛ wɛ nongo mweka.
HEB.13.6	A mojɔ momina bobwani bobala na ejimeli esu esusu bo,
HEB.13.6	Kumu adi Mokɔmeja ombi; nitabanga nongo eka.
HEB.13.6	Moto adi bokɔ ai mbi ndeni?
HEB.13.7	Pɛ bobosani basuku banu baya batɔndɔ no mwako moNjambe. Lɛni suka emihelo Mibu; ikoanani na ejimeli ebu. 
HEB.13.8	Yesu Masiya adi busa bu, o adaka yo busa bi, na adi boda boa oko na bosusu mɛnɛ. 
HEB.13.9	T’ojimeni oko bo makoja mayene matongotongo mala-bojae no. Njea esoti edi bo molema momoto mosɔkɔ ngulu oko na monganji moNjambe, te nongo na leka loboyaka. Baya bajimaka leka lomina baibɔngɔ nongo a mojɔ momina.
HEB.13.10	Iso bodi na litumbu limasiko, na baya bakɔkɔ elomu ebu a Etondo baditi na kpaci a boyaka a litumbu limina. 
HEB.13.11	Mojɔ bo Nganga Monɛnɛ akweaka a Esika-eBosɛnɔ na makia matito, o lisiko a mojɔ mobobe, na batumbaka njemba jitito bamina a sokolu engando. 
HEB.13.12	Oko boa, Yesu pongono adingoa a sokolu emongba mongando, bo asɛnojae bato na makia mande mɛnɛ. 
HEB.13.13	A mojɔ momina, atombaka so muna mobiloli a mojɔ monde, kinani bomane ai yo a sokolu engando. 
HEB.13.14	Mojɔ bo boditi na ngando eboyeyoa ya nase. Ngando edukaka so edi ngando ebodoa. 
HEB.13.15	Yɛni so bopɛ lisiko libosakoa ai Njambe bihole bisusu, oko na nde; cina emina edi mbuma jimaposo maminɔkɔ maya majimaka kombe ende. 
HEB.13.16	Pɛ bobosani bilomu bipele bokɔ, na boda na likabo; masiko Inaya mase-pejaka Njambe oko ma.
HEB.13.17	Sumakani basuku banu, na kɔni o apalaka bo, mojɔ bo badi o banjeli bamilema minu, o bato baya badi boneja elomu ebu. Kɔni bo elomu ebu edae na sepi, te nongo na manji, osaka samboani no bɛnɛ.
HEB.13.18	Ingakani a mojɔ mosu. Bojimaka bo boditi na mojɔ a molema. Posa esu edi bo bodae na ekɔmɛli epele a njea jisusu. 
HEB.13.19	Mbi nalebaka no na bopipo bo Okɔeni boa, bo nasɔmbe ai no bokpa.
HEB.13.20	Njambe obowi angɔjɔ koko Kumu osu Yesu a bogwa, Monjeli Monɛnɛ obata, na makia maMokongo mua modi na bosusu. 
HEB.13.21	Yɛ abɔngejae no na ngando jisusu jipele a bokɔ bolulea bonde, na akɔe a tei enu o apalaka yo, a mojɔ moYesu Masiya. Ekumu ai yo oko na bosusu. 
HEB.13.22	Mbi nangɔɔnɔkɔ no baninga bo osɛni bopele ekenge ye eeleho embi, mojɔ bo nasɔnei no oko mokanda mokue. 
HEB.13.23	Obwanmi bojeba bo bacingoi mwangwa’su Timoteo. Akamea bokpa, iso na nde bodi bo’nɛnɛ na nu. 
HEB.13.24	Abɛjɛni basuku banu basusu, na bato baDenga basusu. Bato baltalia babɛjɛkɛ no njɛbɛ.
HEB.13.25	Yɛ monganji moNjambe modae na nu basusu. 
JAS.1.1	Njɛbɛ embi Yakobo, mokɔmɛli oNjambe na oKumu Yesu Masiya, ai makota domi-na-mabae maya manangana.
JAS.1.2	Baninga, okanɛni bomeka tungu na tungu, dani na sepi a mojɔ momina. 
JAS.1.3	Ojebakani bo ejimeli enu ekamekama, lingbangba linu lidi bohɛ. 
JAS.1.4	Lingbangba ko libwani bokɔ elomu ebɔngɔke mɛnɛ bo odaeni bato babɔngɔke, pɛ botaka nongo mokina mojɔ.
JAS.1.5	Okina onu akataka bowɛi, yɛ ange Njambe, nongo asɛ; mojɔ bo yo adi na likabo linɛnɛ ai bato basusu, atajuma nongo mweka. 
JAS.1.6	Adi bongako na ejimeli, pɛpɛ nongo kitɛ; mojɔ bo yona odi na kitɛ adi o mula momadiba mua molindoamaka na mopimboaka na pwea. 
JAS.1.7	Moto omina abwaniti bolɛ bo adi bosɔ eka ai Kumu, 
JAS.1.8	mojɔ bo adi moto omilema Mibae, na ekɔmɛli ende esusu edi na mokakwano.
JAS.1.9	Moto obokwali akasɔ ekina ekumu, yɛ adae na sepi a mojɔ momina; 
JAS.1.10	na moto olikonja akasamboa, yɛ asepe pongono, mojɔ bo yo adi bogwa o agwaka malɛkɛ manjienjie. 
JAS.1.11	Busa bokahoa, na moi mokagbasoa, njienjie jiwɔsɔsɔkɔ oko bowɔsɔsɔ, malɛkɛ makwaka na esɛngɔ emina esusu esiaka. Moto olikonja adi bowɔsɔsɔ koko boa a tei ebilomu binde.
JAS.1.12	Moto akahɔnɔ bomeka, moto omina adi na bojongoa; mojɔ bo, akapasama adi bosɔ likongo libomɔ lidikeja Njambe ai baya bamo-palaka. 
JAS.1.13	Moto akamekama, abwaniti bobala bo, Njambe amekaka mbi; mojɔ bo Njambe atamekamaka na bobe, na atamekaka moto. 
JAS.1.14	Moto ko amekamaka yana alaboaka yo na posa jinde mɛnɛ jia jimolɛngɛkɛ. 
JAS.1.15	Posa ekalwa, ebotaka oko bobe, na bobe bokagbasoa bobotaka oko bogwa.
JAS.1.16	Pɛ bobungani, baninga baepaeli. 
JAS.1.17	Bipeeli bisusu bipele, na toma jisusu jibɔngɔke, jihulaka oho diko ai Sango obohu bosusu. Iyo adi na bosusu oko tungu emɔci; esie ebohekoa bonde editi. 
JAS.1.18	Iyo abota so na ebaeli esoti, oko a mojɔ mobolulea bonde mɛnɛ, bo bodae o mbuma jiboso jibato bande.
JAS.1.19	Baninga bambi baepaeli, jebani mojɔ mu. Yɛ moto na moto adae na njoki a bohokea, pɛ ko bobala bokpa-bokpa, na pɛ boka kɛlɛ bokpa. 
JAS.1.20	Mojɔ bo kɛlɛ emoto etasukeaka na bodongo boNjambe. 
JAS.1.21	Oko boa, toma dumbani bosɔtɔ bosusu, na njani jinɛnɛ jibobe. Kinani Ebaeli ekwee o ngua a tei emilema minu mi yɛmbu, Ebaeli yena ebwani boheleja miembo minu.
JAS.1.22	Kɔni o akojaka Ebaeli. T’odaeni oko bato baya ba’kaka pɛ, baya basakoseaka bo bɛnɛ. 
JAS.1.23	Mojɔ bo yona o’kaka Ebaeli, pɛ ko bokɔ, adi o moto yona onjaka elimo eboso bonde a talatala. 
JAS.1.24	Anjaka elimo ende, na akadonga, abosaka bokpa elimo ende. 
JAS.1.25	Yona ko onjaka a tei eMobeko mosoti, Mobeko mobosɔmi, na akada na lingbangba, na akakɔ oko bokɔ, te nongo moto yona o’kaka na abo-saka, moto omina adi bosɔ bojongoa na bokɔ.
JAS.1.26	Isa moto alɛkɛ bo adi na ejimeli ai Njambe, pɛ ko bogbokeja yemi ende, akoseaka molema monde mɛnɛ; ejimeli emoto omina edi eka engasa. 
JAS.1.27	Ejimeli esoti yena edi na bosɛnɔ a miso maNjambe Sangwa’su edi oko ye,—a bonja bana-bamalike na bali-babogwa a minɔngɔ Mibu, na a bosabanea, pɛpɛ nongo litɔnɔ lipita jingondo.
JAS.2.1	Baninga, adi no na ejimeli ai Kumu osu Yesu Masiya, Kumu oEkumu, Podaeni oko na ekɔmɛli ebokumeja bakina bato, na bolona batongo. 
JAS.2.2	Okina moto akadoa a botitana bonu na elwali ebobuno bonɛnɛ, na pɛtɛ jiwɔlɔ a sapi; na moto obokwali akakwea oko na bipupu pɛ; 
JAS.2.3	na okanjani oko moto yona odi na elwali epele a bobala na nde bo, Da ya a edie ye epele; na okabalani na moto obokwali bo, Ima oho, isa, Da ya nase a dɔngɔ diegboto embi; 
JAS.2.4	okakɔni boa, otakabakani bato a Milema minu? Otasambe-jakani bato na bilɛli bibe? 
JAS.2.5	Baninga baepaeli, hokeani. Njambe ahɔ bato babokwali bangondo mojɔ bo likonja libu lidi oko ejimeli, bo badae basangoli baBokumu bodikeja yo ai baya bamopalaka. 
JAS.2.6	Ino ko osambojakani moto obokwali. Banɔngejaka no banda, te bato balikonja? Bagbulaka no a bisambi banda, te bo? 
JAS.2.7	Kombe yena ebeama na nu edi na ekumu; baloleaka ko kombe emina banda, te bato bamina? 
JAS.2.8	Okɔkɔni bopele isa osumakani Mobeko moKumu mua mosɔnɔmɔ a Misɔnɔ bo,
JAS.2.8	Toma pala motuteano mowɛ o asapalaka wɛ mɛnɛ.
JAS.2.9	Okakumejani ko bakina bato, na okalonani batongo, okɔkɔni bobe; na Mobeko modumbaka no o bato babe. 
JAS.2.10	Mojɔ bo, moto aka-kputoa na mojɔ momɔci pɛ, adi na lindo jiMibeko misusu, nongo akasuma misusu mitongo. 
JAS.2.11	Yona obala bo, T’ongɛe oko bɔɔli, abala koko bo, T’owoe oko moto. Oko boa, okawa moto, osopaka Mobeko, nongo adi wɛ pɛ bongɛ nongo bɔɔli. 
JAS.2.12	Kinani bibaeli binu na bikɔmɛli binu bibwane na bato baya badi bosamba na Mibeko Mibosɔmi. 
JAS.2.13	Mojɔ bo, moto yona opeliti wa atasamba na wa. Wa edi bolonga a esambi.
JAS.2.14	Baninga, moto akabala bo adi na ejimeli na apeliti bikɔmɛli, adi bobɔngɔ na ye? Ejimeli emina ebwani bomoheleja? 
JAS.2.15	Isa mwananange’moto, isa ngɛnɛ emoto adi mbundu, na adi na nja busa na busa, 
JAS.2.16	na okwa onu akabala na bu bo, Kɛ bopele, sahumeja na mosa, na gola na dia, pɛ ko bobapa leka a mojɔ momikuku Mibu, mojɔ momina mobɔngi? 
JAS.2.17	Oko boa, ejimeli ngasa, pɛ bikɔmɛli, edi oko eka ego.
JAS.2.18	Okina moto ko adi bobala bo, Wɛ odi na ejimeli; mbi nadi na bikɔmɛli. Anejani ejimeli ewɛ yena edi ngasa, pɛpɛ bikɔmɛli, na mbi nadi boneja wɛ ejimeli embi oko na bikɔmɛli bimbi. 
JAS.2.19	Ojimaka bo Njambe adi omɔci; mojɔ momina modi mopele. Endele ko, miembo Mibe mijimaka pongono, na midi na bongongoma. 
JAS.2.20	Wɛ egegele, otajebaka bo ejimeli ngasa, pɛpɛ bikɔmɛli edi eka engasa? 
JAS.2.21	Tata osu Abalayama ailonga a cina ebikɔmɛli yana abakea yo mwana’nde Isaka a litumbu o lisiko? 
JAS.2.22	Onɛkɛ bo ejimeli edaka ecingi na bikɔmɛli binde; ejimeli ende ebɔngɔ oko na bikɔmɛli binde. 
JAS.2.23	Oko boa mosɔnɔ mongama mua mobalaka bo,
JAS.2.23	Abalayama ajimea Njambe, na mojɔ momina molangama ai yo o bodongo, na bamobea Limbaci liNjambe.
JAS.2.24	Onɛkɛ bo moto alongaka na bikɔmɛli, te na ejimeli ngasa. 
JAS.2.25	Laba, mwali ondukeli, alonga koko boa na bikɔmɛli yana asɔ yo kɛngi na abayaneja a njea etongo. 
JAS.2.26	Mokuku mokada ngasa, pɛpɛ mwembo, modi oko mogwake; ejimeli edi koko boa; isa eciniti na bikɔmɛli edi eka ego.
JAS.3.1	Baninga bambi, T’ojimeni oko bo banɛnɛ banu badae bakoja. Mojɔ bo ojebakani bo so baya bakojaka bodi bosamba na esambi epipo. 
JAS.3.2	Iso basusu bodi na mabunga manɛnɛ. Isa moto aditi nongo na libunga a ebaeli ende, adi moto mobɔngɔke mɛnɛ yona odi na ngulu bo asangbindee mokuku mosusu. 
JAS.3.3	Bokasa bibende a minɔkɔ mipunda bo basume so, bodi bohekoja mikuku Mibu misusu. 
JAS.3.4	Lɛni masua pongono; nongo makada manɛnɛnɛ na mahudamaka na pwea jipipo, madi bohekoa a mojɔ moyenda ekɛkɛlɛkɛ, o apalaka moto oyenda. 
JAS.3.5	Yemi edi koko boa; edi licinga likɛkɛ limokuku, esakumejaka ko na ngando jinɛnɛnɛ. Mokonda mosusu mobwani bongoa na mosa mokɛkɛlɛkɛ mɛnɛ. 
JAS.3.6	Na yemi edi mosa; yemi edi bokumu bobobe a tei emacinga masu; ebejaka mokuku mosusu, na etumbaka mohelo momoto na mosa moGehena. 
JAS.3.7	Bato hahɔnɔkɔ bogbokeja tito, na mbulu, na njɔ, na tito bamadiba; na babagbokejaka, tungu jisusu. 
JAS.3.8	Pɛpɛ nongo moto ko ojebaka bogbokeja yemi. Bobe boyemi bopehti mbɔci; elumi na mbondo mɛnɛ. 
JAS.3.9	Bosakoaka Kumu na Sangwa’su na yemi, na bosingaka bato baya bayoama a blimo eNjambe oko na yemi. 
JAS.3.10	Bosakoa na masingi mamanaka a monɔkɔ momɔci! Baninga, mojɔ momina mobɔngiti. 
JAS.3.11	Mokɛlɛ momɔci modi bomeja madiba mapele na madiba mabe pongono? 
JAS.3.12	Baninga, bomwe bodi bobota makpa? Lingolo lidi bobota mamwe? Oko boa pongono, madiba mamukwa matameja nongo madiba mapele.
JAS.3.13	Okina onu adi na bowɛi na ejebeli emijɔ? Mohelo monde mopele modi boneja bikɔmɛli bipele, oko na molema motitake mobowɛi 
JAS.3.14	Isa odini na likaka na mosoo a milema minu, pɛ bosa-kumejani, pɛ bonganani mojɔ moSoti. 
JAS.3.15	Bowɛi bomina boditi bowɛi boDiko; bodi oko bowɛi bongondo ye, bowɛi bua bocingi na Posa jimokuku, na miembo Mibe. 
JAS.3.16	Mojɔ bo, isa likaka na misoo midi a ekwa esika, miano na bikɔmɛli bisusu bibe bidi koko ena. 
JAS.3.17	Bowɛi bodiko bodi boso bosɛnɔke; bodi koko na bowi na bo yɛmbu; bohokeaka mijɔ na molema bwase; bolumi na wa na mbuma jipele; boditi na minɔkɔ Inibae, isa na bokosea. 
JAS.3.18	Baya badukaka bowi banaka ngua jibowi, na badi bobuka mbuma jibowi.
JAS.4.1	Mane na miano a tei enu mahulaka jɔ? Mitahulaka a posa jinu jia jinaka a tei ebinama binu? 
JAS.4.2	Omboakani pɛ ko bodiha, na owakani. Odini na mbengia, pɛ ko bohɔnɔ bosɔ. Oko boa onakani, na odini na miano. Opelitini eka, mojɔ bo ota’ngakani. 
JAS.4.3	Onga-kani pɛ ko bosɔ, mojɔ bo ongakani na libunga, na njingo bo onamejaeni mua mongaka no na posa jinu jibe. 
JAS.4.4	Ino Bali bandukeli! Otajebakani bo limbaci lingondo lidi lisoki ai Njambe? Oko boa, moto yona opalaka bo apande limbaci na ngondo adi na Njambe oko soki. 
JAS.4.5	Ino odingakani bo ebaeli eMisɔnɔ edi ngasa yena ebalaka bo, Epaeli ende edi na likaka a mojɔ momwembo mokɔ yo a boda a tei esu? 
JAS.4.6	Iyo ko ahɛjɛkɛ monganji oko bohɛjɛ. A mojɔ momina Misɔnɔ Mibalaka bo,
JAS.4.6	Njambe anaka na bato baegbo,
JAS.4.6	Adi ko na monganji ai bato bamilema mititake.
JAS.4.7	Oko boa toma sumani Njambe. Imani a bona na Satana na adi bocia no. 
JAS.4.8	Sabateani na Njambe, na yo adi bosabatea na nu. Ino bato babe, sɛnojani mɔmɔ manu. Ino bato babokosea, sɛnojani milema minu bopɛɛ. 
JAS.4.9	Dani na esɔpi; yeani kɔndɔ na mbisoli. Yɔ enu ebwani bohekoa bio, na sepi enu ebwani bohekoa wa. 
JAS.4.10	Satitejani a boso boNjambe, na yo adi bongɔjɔ no.
JAS.4.11	Baninga, t’olɔngɔneni oko. Moto akalɔngɔ mwangwa’nde, isa akasambeja mwangwa’nde, alɔngɔkɔ Mibeko, na asambejaka Mibeko. Isa osambejaka Mibeko, otasumaka Mibeko, na osabakeaka juji. 
JAS.4.12	Obakeaka Mibeko oko omɔci pɛ; juji omɔci oko yo, yona obwani boheleja isa bodumba. Wɛ ko yona osambejaka minao moto, wɛ odi nda?
JAS.4.13	Hokeani e dɛye, no bato baya babalaka bo, Bodi bokɛ a ekina ngando busa bu isa puma; bodi boyeyoa oho yanga emɔci a bokɔ bwasa na bohɛjɛ likonja lisu. 
JAS.4.14	Otajehakani nongo mojɔ mua mobwani bokwa puma. Mohelo monu modi bo? Odini oko lidudu, pɛ, lia liyeyoaka mweka, na lidimoaka oko bodimoa. 
JAS.4.15	Obwanini bobala bo, Njambe akajima, bôda na bomɔ, bôkɔ mojɔ mu, isa mojɔ mua. 
JAS.4.16	E dɛye ko, osakumejakani na egbo enu. Bosakumeja bomina bodi mojɔ mobe. 
JAS.4.17	Moto yona ojebaka bokɔ bopele, pɛ ko bokɔ bopele, akɔkɔ oko bobe.
JAS.5.1	Ino bato balikonja, yeani mbisoli e dɛye; ngbɛngbɛmɛni a mojɔ mominɔngɔ mia mikɛkɛ adoe ai no. 
JAS.5.2	Makonja manu mapɔi; bisenja binu bibehi na sɛ. 
JAS.5.3	Wɔlɔ enu, na likonja linu lipalata, libehi na bikpa; bikpa bimina bidi botata tati a bodumba no, na bidi boyaka mini minu o ekɔmɛli emosa. Ino obombini likonja linɛnɛ a masu masuka. 
JAS.5.4	Hokeani; likonja lisonge libasali banu baya baliaka gbie jinu, likonja litombi no na bokosea, libekoaka oko bobekoa. Bio bibasali baya babisaka a gbie bimei a matoi maKumu oma-ndundu madiko. 
JAS.5.5	Ogolakani ya nase na leka lopele, pɛ bosajumani nongo eka. Ogolejakani milema minu a busa bomogweli monɛnɛ. 
JAS.5.6	Odumbini na owoini moto obodongo, na yo pɛ boswiana na nu.
JAS.5.7	Baninga, toma dani na lingbangba oko a bodoa boKumu. Anjani moto yona odi na gbie; yo ambaka mbuma jipele jigbie, na adi na lingbangba oko a ehole ekwaka mbua baboso na mbua basuka a gbie. 
JAS.5.8	Toma dani na lingbangba koko boa. Pingejani milema minu, mojɔ bo bodoa boKumu bodi hulelu. 
JAS.5.9	T’ohimaneni oko baninga, osaka sambani. Hokeani; juji adi a modipe. 
JAS.5.10	Baninga, ikoanani na batɔndɔi baya babala a kombe eKumu, ikoanani na lingbangba libu a bodingoa. 
JAS.5.11	Iso bosakoaka bato baya badaka na lingbangba. Ojebakani mojɔ molingbangba liJobo, na onɛni mokano moKumu ai yo, mojɔ bo Kumu adi na wa na monganji botɔ.
JAS.5.12	Baninga, mojɔ monɛnɛ mɛnɛ oko mu;—t’obɛlɛni oko bɛli, isa bɛli a mojɔ moDiko, isa bɛli a mojɔ mongondo, isa ekina bɛli etongo. Kwani mojimo monu modae oko Ee, na bongana bonu oko pɛpɛ, bo otakwani na mojɔ.
JAS.5.13	Isa okina onu adi na monɔngɔ, adi bonga Njambe. Isa okina onu adi na sepi adi bo’mba njembo. 
JAS.5.14	Isa okina onu adi na yogo, adi bobea basuku baDenga. Ibo badi bonga Njambe a mojɔ monde na badi bomosuoa munɛ a kombe eKumu. 
JAS.5.15	Na bonga bua bodi na ejimeli bodi boheleja moto yona opekaka, na Kumu adi bomo-ngɔjɔ. Isa akɔi mikina mijɔ Mibe, adi bosɔ bo yɛ bojibe. 
JAS.5.16	A mojɔ momina, toma bolojani jibe jinu, moto ai mina’nde moto, na ingani Njambe, moto a mojɔ momina’nde moto, bo oheleni. 
JAS.5.17	Elia adaka moto na ekɔmɛli emoto o adi so bɛnɛ. Iyo anga Njambe na bingi bo mbua atakwa, na mbua aikwa a ngondo bianga bisato na songe basamano. 
JAS.5.18	Anga koko Njambe, na mbua ahula Diko, na kpɔtɔ jibota koko.
JAS.5.19	Baninga bambi, okwa onu akalaboa a njea esoti, na okwa otongo akamohuleja, 
JAS.5.20	moto omina abwani bojeba bo yona ohulejaka moto mobe a njea elibunga linde, adi boheleja mwembo momoto omina a bogwa, na adi bokunda jibe jinɛnɛ.
1PE.1.1	Mbi Pɛtɛlo, obwɛnji oYesu Masiya, ai bato bangabi baya banangana a Ponto, Galatia, Kapodokia, Asia, na Bitunia, 
1PE.1.2	ai bato bahɔ Njambe na mbuno ende mɛnɛ, bato bahɛngɛ yo na Mwembo bo badae na lisuma ai Yesu Masiya, na bo bamɛsɛme na makia mande. Yɛ monganji moNjambe na bowi bohɛe ai no bou mɛnɛ.
1PE.1.3	Ekumu ai Njambe Sange ’Kumu osu Yesu Masiya. Edi oko a mojɔ momonganji monde monɛnɛ bo so bobotama koko a boda na njingo ebomɔ, ema ebongɔ boYesu Masiya a bogwa, 
1PE.1.4	na bo bosangoe lisango lia litabeha nongo, lisango lisɛnɔke lia litagwa, lia lihɛngɛmɛ ai no oho Diko. 
1PE.1.5	Njambe abaneaka no na ngulu ende cina eejimeli, a mojɔ momohelo mosɛlingoa yo, mua modi boboloa a bohu a ehole esuka. 
1PE.1.6	Sepani a mojɔ momina, nongo adingoaka no ehole ekue na minɔngɔ tungu na tungu. 
1PE.1.7	Oko boa, bomeka boejimeli enu bôda na bosakoa, na ekumu, na lisuma, a bodoa boYesu Masiya. Mojɔ bo, isa bamekaka wɔlɔ na mosa, wɔlɔ eka ebobeha, esingaiti ejimeli enu yena enɔi wɔlɔ na yumu. 
1PE.1.8	Ino omonɛkinini, omopalakani ko. Nongo adi no pɛ bomonɛ e dɛye, omojimakani, na osepakani a mojɔ monde na sepi pɛ njɛngi yena enɔi kɔpi emoto. 
1PE.1.9	Suka eejimeli enu edi bo osɛni mohelo momiembo minu.
1PE.1.10	Batɔndɔi baya bapa biseko a mojɔ momonganji mua mohɛngɛmɛ ai no, baduka na batunda a mojɔ mobohela bomina. 
1PE.1.11	Yana apaka bo biseko a mojɔ momadingoa maMasiya, na ekumu yena edaka ecini ngɔngɔ, badaka na posa ebojeba moto omina na ehole elɛjɛkɛ Mwembo moMasiya a tei ebu. 
1PE.1.12	Mojɔ moboloa ko ai bo, bo ngando jisɔkɔ bo jidaka a mojɔ monu, te nongo a mojɔ mobu bɛnɛ. Na bato baya batɔndɔki no Mwako Mopele na ngulu eMwembo Mosɛnɔke mua mohula Diko, babolojai ngando jimina ai no. Babwɛnji-baDiko badi koko na posa bo bacingee ngando jimina.
1PE.1.13	A mojɔ momina, toma ngbimejani bocingea bonu; sangbi-ndeani; kinani njingo enu esusu edae a monganji moNjambe mua modoabi ai no yana aboloabi Masiya. 
1PE.1.14	Dani bana balisuma; pɛ bogbokani na posa jibe, jia jidaka na nu a ehole elibumi linu. 
1PE.1.15	Iyona obea no adi mosɛnɔke; oko boa toma dani basɛnɔke pongono a mida minu misusu. 
1PE.1.16	Mosɔnɔmɔ bo,
1PE.1.16	Ino ôdani basɛnɔke, mojɔ bo mbi nadi mosɛnɔke.
1PE.1.17	Iyo asambejaka moto na moto bongbebongbe cina ebikɔmɛli binde, na okamo’ngani o Sango, kinani mida minu misusu midae oko na bɔ a ehole emɔngɔ monu ya nase. 
1PE.1.18	Ojebakani bo osikoamani a ngando jingasangasa jibasangwa’nu, te nongo na makonja mabo-beha o adi wɔlɔ na palata; 
1PE.1.19	osikoamani oko na makia mayumu maMasiya, o makia mamwana-bata yona opeliti nongo litɔnɔ, pɛpɛ nongo ehuli. 
1PE.1.20	Iyo ahɛngɛmɛ a mojɔ momina oko ngondo epe-takini yoama, na adoa a masu masuka a mojɔ monu. 
1PE.1.21	Ejimeli enu ai Njambe edi a njea ende. Na Njambe amongɔjɔ a bogwa, na amokumeja, bo ejimeli enu, na njingo enu, jidae oko ai yo.
1PE.1.22	Lisuma linu a mijɔ miSoti lisɛnojai milema minu, bo odaeni na epaeli esoti ai baninga; oko boa toma palanani na ngulu emilema minu. 
1PE.1.23	Obotamani koko na bobotama bobomɔ, te nongo na bobotama bobogwa, oko na ebaeli eNjambe yena edi mɔ, yena eyeyoaka oko na bosusu. 
1PE.1.24	Mojɔ bo,
1PE.1.24	Bato basusu badi o njienjie;
1PE.1.24	Ekumu emoto edi o ihlɛlɛ jinjienjie;
1PE.1.24	Njienjie jiwɔsɔsɔkɔ, na fulɛlɛ jikwaka nase;
1PE.1.25	Ebaeli eNjambe ko eyeyoaka oko na bosusu.
1PE.1.25	Ebaeli emina edi oko Mwako Mopele mua motɔndɔmɔ ai no.
1PE.2.1	Dumbani bobe bosusu, na epulu esusu, na bokosea, na likaka, na malɔngi masusu. 
1PE.2.2	Adi no bana baya bapakiti botama, kwani posa enu edae a mabɛ masɛnɔke mamwembo, bo okandoeni a mojɔ mobohela, 
1PE.2.3	isa onɛni na soti bo Kumu adi na monganji.
1PE.2.4	Doani ai yo, oko a Litai lia lidi mɔ; bato balilona; Njambe ko alihɔ, na lidi na yumu a miso mande. 
1PE.2.5	Ino pongono toma dani matai maya madi mɔ, maya mayoama a ndako emwembo, na nganga basɛnɔke a bopa masiko mamwembo maya masepejaka Njambe a njea eYesu Masiya. 
1PE.2.6	Modi a Misɔnɔ bo,
1PE.2.6	Anjani; mbi nasambeaka litai a Siona,
1PE.2.6	Litai lihɔ mbi a mojɔ molikulu, na lidi na yumu.
1PE.2.6	Na yona omojimeaka atasamboa.
1PE.2.7	Oko boa yo adi na yumu ai no baya bajimaka. A mojɔ mobato ko baya batajimaka,
1PE.2.7	Litai lilona bayoi
1PE.2.7	Lidi litai limogbukusu lilikulu.
1PE.2.8	na
1PE.2.8	Litai limina lidi bosakeja bato,
1PE.2.8	Lidi litai linɛnɛnɛ a bokweja bato.
1PE.2.8	Mojɔ bo basakaka libaku cina bo batasumaka Ebaeli; suka ebu edi boa. 
1PE.2.9	Ino ko odini mbota ehɔmɔke, nganga babokumu, likota lihɛngɛmɛke, bato baNjambe, bo onejaeni bilomu bipele binde yona obea no bo omaneni a modidi, a boda a bohu bonde bua bodi mojɔ mobokamoa. 
1PE.2.10	Odakani boso bato bangasa; e dɛye ko odini bato baNjambe. A ehole emina, oipaka, sɔni monganji moNjambe; e dɛye ko osini monganji moNjambe.
1PE.2.11	Baninga, mbi nangɔɔnɔkɔ no o midoa na bakɛndɛli, bo okieni posa jibe jimokuku jia jinaka bila na mwembo. 
1PE.2.12	Dani na mida mipele a tei ebapakano. Oko boa, nongo bakalɔngɔ no o bato babe, badi bonɛ bikɔmɛli binu bipele, na bakumeja Njambe a busa bobo-doa bonde ai bo.
1PE.2.13	Dani na lisuma ai bato basusu baya badi na kpaci ai no, a mojɔ mokombe eKumu, 
1PE.2.14	isa ai “roi” yona odi boso, isa ai bakɔmɛli bande baya basɔ kpaci ai yo, a bosambeja bato babe na bokumeja bato baya bakɔkɔ bopele. 
1PE.2.15	Mojɔ bo bolulea boNjambe bodi bo ogbokejaeni bibalabala bibato babogegele, oko na bikɔmɛli binu bipele. 
1PE.2.16	Odini na bosɔmi; pɛ ko bojimani bo bosɔmi bonu bodae mokalo a mojɔ mobokɔ bobe; dani o babuli baNjambe. 
1PE.2.17	Dani na lisuma ai bato basusu. Dani na epaeli ai baninga. Bangani Njambe. Sumani “roi”.
1PE.2.18	Ino bakɔmɛli, sumani baswa banu na lisuma lmɛnɛ, te baya badi bapele na ba yɛmbu pɛ, oko baya badi na swɛ pongono. 
1PE.2.19	Isa moto adi na lingbangba a tei eboditigoa boangasa cina elisuma linde ai Njambe, mojɔ momina modi mopele. 
1PE.2.20	Okakɔni bobe, na bakatua no a mojɔ momina, na okahɔnɔni mokindo monu, obwanini bosakumeja? Okasɔni ko minɔngɔ a mojɔ mobopele bokɔkɔ no, t’omɛmɛleni oko; Njambe asepaka na mojɔ momina. 
1PE.2.21	Mojɔ bo obeamani a njea emina, cina bo Masiya yo mɛnɛ adingoa a mojɔ menu, na akinea no ekoaneli bo osuseni mɔɔlɛ mande. 
1PE.2.22	Iyo aikɔ nongo bobe. Bokosea boiboloa nongo a monɔkɔ monde. 
1PE.2.23	Bamo-lolea, yo ko pɛ bosɔnibeja. Yana adingoa yo, aikɛnjɔ nongo; asakinea a mɔmɔ mande yona osambejaka na soti. 
1PE.2.24	Iyo alwa yo mɛnɛ muna mobobe bosu a mokuku monde mɛnɛ a mole-mobokea, bo so bogwɛ a bobe, na bo bohele a mojɔ mobodongo. Ino ohelani oko a mojɔ mopola jinde. 
1PE.2.25	Odakani o bata balaboake; e dɛye ko ohulini ai Monjeli na Mobanei omiembo minu.
1PE.3.1	Ino bali pongono, toma sumani bami banu; oko boa isa bakina babu batajimaka Ebaeli, badi bohekoa cina emoda mobali babu, nongo adi bo pɛ boka Ebaeli, 
1PE.3.2	yana anɛkɛ bo moda monu mosɛnɔke molisuma. 
1PE.3.3	Molilo monu mobwaniti boda molilo mosokolu, ebakeli eswe na bolwa boleka lowɔlɔ na bisenja. 
1PE.3.4	Molilo monu mobwani boda a tei, mua mobombami a molema, oko mwembo mo yɛmbu mobowi; molilo momina motabeha, na modi na yumu enɛnɛ a miso maNjambe. 
1PE.3.5	Bali basɛnɔke baehele baya bajima Njambe basalila boa, na basuma bami babu. 
1PE.3.6	Sala asuma Abala-yama boa, na amobea kumu onde. Ino odini bana bande, okakɔni bopɛlɛ, pɛpɛ nongo mokakwano, pɛpa nongo bɔ.
1PE.3.7	Ino bami pongono, toma dani na bolɛ ai Bali banu. Dani na lisuma ai bo, mojɔ bo badi ba yɛmbu. Ino na bo pongono odini basangoli bamonganji mobomɔ. Kɔni boa bo mokina mojɔ mosaka bindaneja bingeeli binu.
1PE.3.8	Mojɔ motongo; dani no basusu na molema momɔci, na peye na epaeli ai baninga, na wa, na bombɔki. 
1PE.3.9	Bakakɔ no bobe, t’osɔnibejaeni oko bobe; bakalolea no, Tosɔnibejaeni oko na biloli. Sɔmbejani oko na bojongoa. Obeamani bo okɔeni boa, bo osangoeni bojongoa. 
1PE.3.10	Mojɔ bo,
1PE.3.10	Isa moto apalaka mohelo,
1PE.3.10	Isa apalaka bonɛ masu mapele,
1PE.3.10	Yɛ akine bobala bobe na yemi ende,
1PE.3.10	Na bokosea na biposo bimonɔkɔ monde.
1PE.3.11	Yɛ abulɛe bobe oko bobulɛ, bo akɔe bopele;
1PE.3.11	Yɛ aduke na akimane bowi.
1PE.3.12	Mojɔ bo miso maNjambe manjaka bato babodongo,
1PE.3.12	Na matoi mande mahokeaka bo’nga bobu.
1PE.3.12	Boso boKumu ko bolonaka baya bakɔkɔ bobe.
1PE.3.13	Isa odini na bingi a mojɔ mobopele, odi bonɔngeja no nda? 
1PE.3.14	Nongo okadingoani a mojɔ mobodongo, sepani a mojɔ momina. T’odaeni oko na bɔ a mojɔ mobu, pɛpɛ nongo mokakwano. 
1PE.3.15	Bakeani Masiya o Kumu a tei emilema minu. Isa moto adi bokokeleja no a mojɔ monjingo yena edi a tei enu, dani na mosɛlingo bihole bisusu a bosalongeja; mosɔnibejani na ebaeli e yɛmbu elisuma. 
1PE.3.16	Yɛni boda na lindo a milema minu; oko boa, nongo bakatɔkɔlɔ no, baya bakɔkɔ boa badi bosamboa, cina eekɔmɛli enu epele a tei eMasiya. 
1PE.3.17	Na bodingoa a mojɔ mobopele, na bodingoa a mojɔ mobobe, boditigoa a mojɔ mobopele bonɔi na bopele, isa bolulea boNjambe bodi boa.
1PE.3.18	Mojɔ bo Masiya yo mɛnɛ agwa ehole emɔci a mojɔ mojibe, yona obodongo a mojɔ mobato babe, bo abatee so na Njambe. Agwa a mokuku, ahela ko a mwembo. 
1PE.3.19	Na akɛ a mwembo bo alehe miembo a blɔkɔ, 
1PE.3.20	oko miembo mia midaka na lipanga ehelehele, yana adaka Njambe na lingbangba a ehole eyoaka Noa masua; na bato bomwambe a tei emasua bahela a madiba, oko bato baleka pɛ. 
1PE.3.21	Madiba mamina madi embete ebatisimo; batisimo emina editi a bodongeja mbindo a mokuku; edi oko mojimo momolema mopele ai Njambe, na ehelejaka no e dɛye cina ebongɔ boYesu Masiya a bogwa. 
1PE.3.22	Iyo akɛ oho Diko, na adi a ebɔ ebami eNjambe; na babwɛnji baDiko na bakumu na bato bakpaci bamosumaka.
1PE.4.1	Masiya adingoa a mokuku; oko boa sapingejani koko na bolɛ bomina. Mojɔ bo moto yona odingoi a mokuku akini bokɔ bobe, 
1PE.4.2	bo atasuma koko posa jimokuku a masu maya madikai, oko bolulea boNjambe. 
1PE.4.3	Ehole yena edaka no na bikɔmɛli bibapakano esii edɛye; mojɔ bo odakani na lisɔngi, posa jibe, bolangoa, makita mamana, matanga, na bosakoa bobilimo. 
1PE.4.4	Ibo bakamoaka bo otacingamakani koko na bu a ngando ji jibe, na baloleaka no. 
1PE.4.5	Bato bamina ko badi bosɔnibeja ai yona odi bosambeja baya badi mɔ na bagwake pongono. 
1PE.4.6	Mojɔ bo bagwake pongono baka Mwako Mopele oko a mojɔ momina, bo bahele a njea emwembo o adi Njambe, nongo asambama bo o bato a njea emokuku.
1PE.4.7	Suka engando jisusu edi hulelu; a mojɔ momina, sangbindeani, na dani na mongangele a mojɔ mobo’nga. 
1PE.4.8	Mojɔ monɛnɛ modi bo opalaneni na ngɛnjɔ enɛnɛ, mojɔ bo ngɛnjɔ ekundaka jibe kanga jinɛnɛ mɛnɛ. 
1PE.4.9	Dani na monganji, moto ai mina’nde moto; pɛ bodani na lima. 
1PE.4.10	Sakɔmejani na epeeli esi moto na moto, o bakɔmɛli baya basi monganji moNjambe tungu na tungu. 
1PE.4.11	Isa moto atɔndɔkɔ mwako, abwani botɔndɔ oko mijɔ miNjambe. Moto akakɔ ekina elomu, abwani boekɔ na ngulu epaka Njambe, bo Njambe asɛ ekumu na ngando jisusu, cina eYesu Masiya. Ekumu na bokumu ai yo oko na bosusu! 
1PE.4.12	Baninga, t’okamoeni oko a mojɔ mobodingoa bua bodoi ai no o mosa a bomeka no; moditi mojɔ mobokamoa. 
1PE.4.13	Sepani ko a mojɔ momina, mojɔ bo osɔkɔni libondo limadingoa maMasiya, bo odaeni koko na sepi na enanga a boboloa boekumu ende. 
1PE.4.14	Bakapɔmbeja no a mojɔ mokombe eMasiya, odini na bojongoa, mojɔ bo Mwembo moekumu, Mwembo moNjambe modi ai no. 
1PE.4.15	Pɛpɛ nongo moto onu ko obwani bosɔ mokindo momowoi, isa mobi, isa moto obikɔmɛli bibe, isa moto onduki emijɔ. 
1PE.4.16	Moto ko akadingoa mojɔ bo adi moto oMasiya, abwaniti boda na sɔni; abwani bokumeja Njambe a mojɔ mokombe emina. 
1PE.4.17	Mojɔ bo ehole ebosambeja Denga diNjambe emei; na esambi ekabanga na su, suka ebato baya batasumaka Mwako Mopele moNjambe êda bo? 
1PE.4.18	Isa moto obodongo adi bohela oko na pasa, mojɔ momoto mobe, na moto yona odi pɛ bojima Njambe, môda bo? 
1PE.4.19	Oko boa, isa bolulea boNjambe bodi bo bato badingoe, badi bokɔ bopele, na badi bopeja miembo mibu a mɔmɔ maMoyoi yona obwani bojimama.
1PE.5.1	Mbi nalehaka basuku banu, mojɔ bo nadi mosuku mbi mɛnɛ, na monjɛnɛki omadingoa maMasiya, na sangoli olibondo liekumu yena eboloabí ngɔngɔ. 
1PE.5.2	Baneani bwela boNjambe bua bodi a tei enu. Dani babanei babu te nongo mojɔ bo edi elomu enu, oko a mojɔ moepaeli, te nongo a mojɔ monjingo elikonja, oko a mojɔ mobingi enu bɛnɛ. 
1PE.5.3	Adi no na libondo libato a bobanea, pɛ bosakumejani a boso bobu. Anejani ekoaneli epele ai bwela bosusui 
1PE.5.4	Na Mobanei Monɛnɛ akadoa, ôsɔni corona eekumu yena etagwa.
1PE.5.5	Ino menga pongono, dani na lisuma ai basuku. Kinani elwali enu basusu edae oko molema motitake, moto ai mina’nde moto. Mojɔ bo Njambe alonaka bato baegbo, na akɔkɔ monganji ai baya basatitejaka. 
1PE.5.6	A mojɔ momina, satitejani cina eebɔ epipo eNjambe, bo angɔjɔe no a ehole ebwanake. 
1PE.5.7	Kinani Njambe akamoe muna momikakwano minu misusu, mojɔ bo bolɛ bonde bodi oko ai no. 
1PE.5.8	Sangbindeani; sɛnjɛlɛni. Satana, soki enu, adukaka bato bo aba yake, na ababɛmbɛkɛ na wio o ekɔmɛli egbɔngɔ yona ogbemaka. 
1PE.5.9	Dani bambilimake a ejimeli enu, na inani na nde. Ojebakani bo baninga banu a ngondo esusu badingoaka boa. 
1PE.5.10	Omaka dingoani ekina ehole, Njambe yona odi na monganji mosusu, yona obea no a tei eMasiya a ekumu ende yena etasia, adi bobɔngeja no yo mɛnɛ, adi bopingeja na bombilimeja no. 
1PE.5.11	Bokumu ai yo oko na bosusu. 
1PE.5.12	Mbi nanjaka Silwano o mwangwa’mbi oejimeli; nasɔnei no mokanda mu mokue oko na ebɔ ende, a boleha no, na a bolɛjɛ no a mojɔ momonganji mosoti moNjambe. Dani bambilimake a monganji momina. 
1PE.5.13	Denga diBabilo, lia lidi koko lihɔmɔke, libɛjɛkɛ no njɛbɛ, na mwana’mbi Malako koko. 
1PE.5.14	Abɛjɛnɛni na njɛbɛ eepaeli. Yɛ bowi bodae na nu basusu baya badi a tei eMasiya.
2PE.1.1	Simona Pɛtɛlo, mobuli na obwɛnji oYesu Masiya, aibaya bakatani na su a ejimeli emɔci a tei ebodongo boNjambe na boMoheleja osu Yesu Masiya. 
2PE.1.2	Yɛ monganji moNjambe monɛngɛe ai no, na bowi pongono, cina eejebeli enu eNjambe na eYesu Kumu osu.
2PE.1.3	Njambe, na ngulu ende, abopi bipeeli bisusu bia bibwani na mohelo na ejimeli, cina eejebeli ende yona obea so a ekumu ende na bosɛnɔ bonde. 
2PE.1.4	Api so madikeja maya manɔi na yumu na bopele a tei ende, bo oheleni a bopɔ bua bodi a ngondo, bua bocini na posa jibe, cina emadikeja mamina, na bo odaeni na elimo eNjambe a tei enu. 
2PE.1.5	A mojɔ momina, kɔni na bingi enu esusu a bobakea ekɔmɛli esɛnɔke a ejimeli enu, ejebeli a ekɔmɛli esɛnɔke, 
2PE.1.6	bosa-ngbindea a ejebeli, lingbangba a bosangbindea, lisuma a lingbangba, 
2PE.1.7	epaeli ai baninga a lisuma, na ngɛnjɔ ai epaeli. 
2PE.1.8	Isa odini na ngando jimina, na jikanɛngɛ ai no, jikɔkɔ bo otadani bingbendele na batete a mojɔ moejebeli eKumu osu Yesu Masiya. 
2PE.1.9	Ngando jimina ko jikataka na moto, moto omina adi na miso mago, t’anɛkɛ nongo bohali, na abosai bosɛnoja bonde a jibe jiyou. 
2PE.1.10	Oko boa baninga, dani na bingi a bongameja bobea bonu na bohɔ bonu. Okakɔni boa otasakani nongo libaku. 
2PE.1.11	Oko boa, njea ebokwea a Bokumu boKumu osu Yesu Masiya, bua bodi na bosusu, êda kanga bohu mɛnɛ ai no.
2PE.1.12	Nongo ajebaka no ngando jimina, nongo adi no bambilimake a mijɔ miSoti mipeli no, mbi nitakputoa a bolɛjɛ no ngando jimina. 
2PE.1.13	Adi mbi a mokuku mu, nalɛkɛ bo nabwani bosisoja no na bilelo. 
2PE.1.14	Mojɔ bo najebaka bo edikai mweka pɛ bo nakine mokuku mu, o anejani Kumu osu Yesu Masiya. 
2PE.1.15	Nadi bokolea koko bo odaeni na njea a bosalɛjɛ ngando jiji, ngɔngɔ jibogwa bombi.
2PE.1.16	Mojɔ bo, yana ajebeja so no mojɔ mobodoa boKumu osu Yesu Masiya, na mojɔ mongulu ende, boitɔndɔ no masɔ maya macingi na bowɛi bobato. Iso bonɛ ekumu ende na miso masu bɛnɛ. 
2PE.1.17	Iyo asɔ bosakoa na ekumu ai Njambe Sango yana ahula kɔpi a ekumu eDiko ai yo bo, Iyoyo adi Mwana’mbi ongɛnjɔ; nasepaka na nde bou. 
2PE.1.18	Iso boka kɔpi emina ekahule Diko, mojɔ bo bodaka na nde a mono mosɛnɔke. 
2PE.1.19	Na bojebaka bo ebaeli ebatɔndɔi edi ebaeli esoti. Ino obwanini bohokea ebaeli emina. Edi o paka yena ehojaka esika emodidi, oko a ehole ehoaka busa na emanaka monjɔtɔ mokembe a milema minu. 
2PE.1.20	Toma cingeani mojɔ mu monɛnɛ;—pɛpɛ nongo eseko eMisɔnɔ edi na cina etongotongo a mojɔ mobato. 
2PE.1.21	Mojɔ bo ebaeli ebatɔndɔi eidoa na bolulea bomoto; bato ko baya balindama na Mwembo Mosɛnɔke babala mua mohula ai Njambe.
2PE.2.1	Batɔndɔi babokosea badaka a tei ebato ehele, na bakoja babokosea badi bongɔ a tei enu pongono. Badi bodoa na mijɔ Mibokosea a bolaboja bato na poloso. Badi bongana Kumu yona obasikoa, na likundu libu litayeyoa a bodoa. 
2PE.2.2	Bato banɛnɛ ko badi boci-ngama na bu na bosambolu bobu; na njea esoti êsamboa a mojɔ mobato bamina. 
2PE.2.3	Bwasa bobu a tei enu bôda oko bikenge bibo-kosea, cina eposa elikonja. Mokindo ko mobato bamina mokoleama eyou, na likundu libu libwɛhti.
2PE.2.4	Njambe aikmea nongo babwɛnji-baDiko baya bakɔ bobe; abadumba a Lifelo, na abadeja a mimbɔndɔ mimodidi a bo’mba esambi. 
2PE.2.5	Na aikina ngondo eyou; aheleja oko Noa, motɔndɔi oejimeli, na bato batongo sambo, yana adindeja yo ngondo ebato babe na pela. 
2PE.2.6	Ajima bo asiejae ngando ji, Sɔdɔmɔ na Gomola; na ajitumba, bo jidikae oko mihulu mimosa pɛ, bo jidae embete ai bato babe. 
2PE.2.7	Aheleja Loto, moto oejimeli, yona odaka na monɔngɔ a mojɔ mobikɔmɛli bibosambolu bibato babe. 
2PE.2.8	(Mojɔ bo, yana adaka moto yona oejimeli a tei ebu, adaka na esɔpi a molema monde masu masusu a mojɔ mobikɔmɛli bibu bibosambolu binɛkɛ yo na miso, na bikaka yo na matoi.) 
2PE.2.9	Kumu ajebaka boheleja a bomeka baya bamojimaka, na bohɛngɛ bato babe a mojɔ momokindo mobusa boEsambi, 
2PE.2.10	ju oko baya badi babuli baposa jibu jibe jibosambolu, na basɛtojaka bato bakpaci. Bato bamina badi na jala na libwano botɔ. Te babangake bololea ngando jiekumu. 
2PE.2.11	Nongo babwɛnji-baDiko baya banɔi na ngulu na kpaci, batamejaka mijɔ Mibato bamina a boso boKumu. 
2PE.2.12	Bato bamina ko badi o tito baya basumaka posa jibu, baya babotama a mojɔ mobobengi na bowa; baloleaka ngando jidi bo pɛ bocingea; badi bogwa a mojɔ mobopɔ bobu bɛnɛ, na bâsɔ mokindo mua mobwani na bobe bobu. 
2PE.2.13	Sepi ebu edi oko a bolangoa na mose. Badi bato bapita na bosɔtɔ; agolaka bo magola a tei enu, basasepejaka oko na ngando jibu jibosambolu. 
2PE.2.14	Miso mabu malumi na bɔɔli na posa ebobe. Milema Mibu milandoi na mbengia, na balɛngɛkɛ bato baya baditi bambilimake. Badi bana bamasingi. 
2PE.2.15	Amabo kina njea esoti, bami ko laboa oko bolaboa, na basusaka njea eBalama, mwana ’Bosɔlɔ yona opala bokɔ bobe a mojɔ molikonja. 
2PE.2.16	Punda ko, yona opeliti kɔpi, abala na kɔpi emoto, ambɛjɛ lilale limotɔndɔi, na alemoa na nde a mojɔ mobobe bonde.
2PE.2.17	Bato bamina badi Miboka ngasa, pɛpɛ nongo madiba, na biyembi bia bilindama na lihweya. Modidi tuu monase mohɛngɛmɛ a mojɔ mobu. 
2PE.2.18	Mojɔ bo balɛngɛkɛ bato baya bapakiti bɔtɔnɔ na bato balaboake; babalɛngɛkɛ na ngando jibosambolu na jilisɔngi, oko na bibalabala bingasa biegbo. 
2PE.2.19	Babadikejaka bosɔmi, ena kobo bɛnɛ badi oko babuli babosambolu. Cina bo, moto akagboka na mokina mojɔ, adi mobuli omojɔ momina. 
2PE.2.20	Mojɔ bo, isa babɔtɔnɔ na bosɔtɔ bongondo cina eejebeli eKumu na Moheleja osu Yesu Masiya, na basɔmbi koko, na bagboki na ngando jimina, moda mobu mongɔngɔ monɔi moda mobu moboso na bobe. 
2PE.2.21	Ama bo jeba njea yena edi bojo, ba’mi ko lona oko mobeko mosɛnɔke mosɔ bo; akɔki bo pɛ bojeba nongo njea emina, ka enɔi na bopele. 
2PE.2.22	Mokina mondɛ mosoti mongami na bu bo, Mbwa asɔmbi a mikango minde mɛnɛ; okasosa ngulube adi bosabilingana a masɛtɛ.
2PE.3.1	Baninga, imu modi e dɛye mokanda moMibae mosɔnei mbi no. Namekaka bosisoja bolɛ bonu bopele na bileho a mikanda misusu Mibae, 
2PE.3.2	bo otabosani mijɔ Mibala batɔndɔi basɛnɔke eyou, na mobeko moKumu na Moheleja mosɔ no ai babwɛnji banu. 
2PE.3.3	Mojɔ moboso—toma cingeani bo bato babiloli badi bodoa a masu masuka a mojɔ mobololea. 
2PE.3.4	Badi bosuma oko posa jibu bɛnɛ; badi bobala bo, Sako ebodoa bonde edi jɔ? Mojɔ bo, banga na boyoa bongondo, na ehole egwa basangwa’su, ngando jisusu jidi oko amɛci. 
2PE.3.5	Ibo bapalaka bodipa miso mabu a mojɔ mu bo, busa bodaka kanga ehele mɛnɛ, na ngondo pongono emana a madiba, na edaka a tei emadiba, cina eebaeli eNjambe. 
2PE.3.6	Na ngondo yena edaka a ehole emina edinda na pela, na egwa, oko a mojɔ momadiba mamina. 
2PE.3.7	Busa ko na ngondo yena edi e dɛye jibaneamaka cina eebaeli emina a mojɔ mobotumba; jihɛngɛmɛ a bo’mba busa boEsambi na bodumba bobato babe.
2PE.3.8	Baninga, t’obosaeni oko mojɔ mu; dusu limɔci libwani na bianga koto emɔci, na bianga koto emɔci bibwani na dusu limɔci, a miso maKumu. 
2PE.3.9	Kumu Yakputojake nongo sako jinde o alɛkɛ bakina bato. Iyo t’angwake no, mojɔ bo atapalaka bo moto abunge nongo omɔci: apalaka bo bato bahekojae milema mibu kanga basusu mɛnɛ. 
2PE.3.10	Busa boKumu ko bodoabí o adoaka mobi. Busa bodi-moabí na daka enɛnɛ a ehole emina; njɔtɔ banangoabí na mosa; ngondo etumbamabí na mosa, na leka losusu lua lodi ena. 
2PE.3.11	Oko boa, ajebaka so bo leka lu losusu lodi bonangoa, mida minu Mibwani boda na bosɛnɔ na ejimeli ai Njambe, 
2PE.3.12	yana ambaka no bodoa bobusa bua boNjambe na posa enɛnɛ; mojɔ bo Busa mɛnɛ bodi bongoa na bonangoa, na njɔtɔ badi bonangoa na mosa pongono. 
2PE.3.13	Njingo esu ko edi oko a Busa boyene na ngondo eyene, o akwa yo sako, na bodongo bodabi ena.
2PE.3.14	A mojɔ momina baninga, alɛndɛkɛ no ngando jimina, kɔni na bingi bo yo abolojae no, pɛpɛ nongo litɔnɔ, pɛpɛ nongo mojɔ, oko na bowi. 
2PE.3.15	Jimani bo Kumu osu ambaka na lingbangba a boheleja. Paulo moninga osu oepaeli asɔnea no boa pongono na bowɛi bosɔ yo. 
2PE.3.16	Iyo abala a mojɔ mongando jimina, o akɔkɔ yo a mikanda minde misusu. Mikina mijɔ a mikanda minde midi na kpɔkɔsɔ a bocingea. Baya bapeliti bowɛi, na baya baditi bambilimake badukaka cina etongo a mikanda mimina, na basabejaka boa; bakɔkɔ boa pongono na Misɔnɔ mitongo. 
2PE.3.17	Ino ko baninga, ajebaka no oko ngando jimina jidoakini, toma nganjamani, bo osaka laboani a mojɔ mobo-kosea bobato babe, na otadani koko bambilimake. 
2PE.3.18	Hɛni oko na monganji na ejebeli eKumu na Moheleja osu Yesu Masiya. Ekumu ai yo e dɛye oko a ehole yena epeliti suka. 
1JN.1.1	Imua modaka kanga a bobanga mɛnɛ, mua moka so, mua monɛ so na miso, mua monja so, mua mobanda so na mɔmɔ, modaka oko Ebaeli ebomɔ. 
1JN.1.2	Bomɔ bomana a bohu. Iso bonɛ bomɔ bomina, botɔndɔkɔ mojɔ momina. Bwɛnji botɔndɔkɔ so no bodi oko bomɔ bua bodi na bosusu, bua bodaka na Sango, na boboloa ai so. 
1JN.1.3	Iso botɔndɔkɔ no oko mua monɛ so, na mua moka so, bo okataneni na su; na bokatana bosu bodi na Sango, na Mwana’nde Yesu Masiya. 
1JN.1.4	Bosɔneaka no ngando jiji bo sepi enu enɛngɛe oko bonɛngɛ.
1JN.1.5	Bwɛnji bosɔ so ai yo, bwɛnji botɔndɔkɔ so no, bodi oko bu;—Njambe adi bohu. Modidi moditi nongo a tei ende. 
1JN.1.6	Bokabala bo bodi na nde limbaci yana adalaka so a modidi, bokoseaka; na mida misu, na mijɔ misoti misangiti nongo mweka. 
1JN.1.7	Bokadala ko a bohu, o adi yo a bohu, bokatanaka, moto na mina’nde moto, na makia maYesu Mwana’nde masɛnojaka so a bobe bosusu. 
1JN.1.8	Boka-bala bo boditi na bobe, bosakoseaka So bɛnɛ, na Soti editi a tei esu. 
1JN.1.9	Bokajima jibe jisu, yo t’akputojake nongo sako, adi bojo, na a yɛ jibe jisu, na âsɛnoja so a bobe bosusu. 
1JN.1.10	Bokabala bo bokoiti nongo bobe, bomolangaka o mokosei, na ebaeli ende editi a tei esu.
1JN.2.1	Bana bambi bakɛkɛ, mbi nasɔneaka no ngando jiji bo otakɔni nongo bobe. Moto ko akakɔ bobe, bodi na mosili a esika eSango, oko Yesu Masiya, yona obodongo. 
1JN.2.2	Iyo adi lisiko a mojɔ mojibe jisu, te jisu pɛ, oko a mojɔ mojibe jingondo esusu.
1JN.2.3	Bokasuma mibeko mide, bodi bojeba na soti bo bomojebaka, oko na mojɔ momina. 
1JN.2.4	Moto akabala bo, Mbi namojebaka, na moto omina pɛ bosuma mibeko minde, adi oko mokosei, na Soti editi a tei ende. 
1JN.2.5	Moto ko akasuma ebaeli ende, ngɛnjɔ eNjambe ebɔngi soti a tei ende. Bojebaka bo bodi a tei ende oko na mojɔ momina. 
1JN.2.6	Moto yona obalaka bo adi a tei ende abwani bodala a njea edalaka yo.
1JN.2.7	Baninga, mobeko mosɔnɔkɔ mbi ai no moditi mobeko moyene. Modi oko mobeko moyou mua modaka na nu a bobanga. Mobeko mu moyou modi oko Ebaeli e’ka no. 
1JN.2.8	Endele ko, mobeko mosɔneaka mbi no modi moyene, modi mobeko mosoti a tei ende na a tei enu. Cina bo modidi mokɛkɛ anɔe, na bohu bosoti bohoi e dɛye. 
1JN.2.9	Moto akabala bo adi a bohu yana alonaka yo mwangwa’nde, adi oko a modidi. 
1JN.2.10	Moto yona odi na mwangwa’nde epaeli adi a bohu, na libaku liditi a tei ende. 
1JN.2.11	Moto ko yona odi na mwangwa’nde soki adi a modidi, na adalaka a modidi; t’ajebake esika ekɛkɛ yo, mojɔ bo modidi mohindejaka miso mande.
1JN.2.12	Nasɔneaka no bana bambi bakɛkɛ, mojɔ bo jibe jinu jikinama a mojɔ mokombe ende. 
1JN.2.13	Nasɔneaka no basango, mojɔ bo oje-bakani yona odaka oko a bobanga mɛnɛ. Nasɔneaka no menga, mojɔ bo ogbokejami yona Mobe. Nasɔnei no bana bakɛkɛ mojɔ bo oje-bakani Sango. 
1JN.2.14	Nasɔnei no basango, mojɔ bo ojebakani yona odaka oko a bobanga mɛnɛ. Nasɔnei no menga, mojɔ bo odini na ndangasa, na Ebaeli eNjambe eyeyoaka a tei enu, na ogbokejaini yona mobe.
1JN.2.15	T’opalakeni oko ngondo, isa leka lua lodi a ngondo. Isa moto apalaka ngondo, apeliti nongo ngɛnjɔ ai Sango a tei ende. 
1JN.2.16	Mojɔ bo, ngando jisusu jia jidi a ngondo, na posa emokuku, na posa emiso, na jala emohelo mu, jicingi oko na ngondo pɛ, te nongo na Sango. 
1JN.2.17	Ngondo ekɛkɛ adimoe, na posa engondo pongono. Moto ko yona okɔkɔ bolulea boNjambe ayeyoaka oko na bosusu.
1JN.2.18	Bana bambi, ehole esuka emei. Ino o’kani bo Soki-eMasiya adi bodoa. Soki-jiMasiya badoi banɛnɛ, na badi e dɛye; oko boa bojebaka bo ehole esuka emei. 
1JN.2.19	Bahɔtɔnɔ na su oko bobɔtɔnɔ; baidaka bato basu. Akɔki bo da bato basu ka bayeyoi na su. Bamana ko, na mojɔ momina monejaka bo baditi bato basu, bo basusu mɛnɛ. 
1JN.2.20	Ino ko osini kpaci ai Yona Mosɛnɔke, na odini na ejebeli, no basusu. 
1JN.2.21	Mbi nasɔneaka no mojɔ bo ojebakani Soti, na oje-bakani bo Soti etabotaka bokosea. Nitasɔneaka no mojɔ bo otaje-bakani Soti. 
1JN.2.22	Odi mokosei nda? Oko yona onganaka bo Yesu adi Masiya. Iyo adi Soki-eMasiya, oko yona onganaka Sango na Mwana. 
1JN.2.23	Pɛpɛ nongo moto yona onganaka Mwana odi na Sango. Moto ko yona ojimaka Mwana adi na Sango pongono. 
1JN.2.24	Ino ko, kinani mojɔ modae a tei enu mua moka no a bobanga. Mojɔ moka no a bobanga mokayeyoa a tei enu, odini boyeyoa no bɛnɛ a tei eMwana na a tei eSango. 
1JN.2.25	Na sako ekinea yo so edi oko bomɔ bua bodi na bosusu.
1JN.2.26	Nasɔnei no ngando jimina a mojɔ mobato baya bapalaka bola-boja no. 
1JN.2.27	Bosopea ko bosɔ nb ai yo boyeyoaka na nu. Mojɔ mua motakaka na nu moditi bo okina otongo akojae no, mojɔ bo bosopea bonde bokojaka no a mojɔ mongando jisusu. Bosopea bomina bodi soti mɛnɛ, te nongo bokosea. A mojɔ momina, yeyoani a tei ende, o akoa no na bosopea bomina. 
1JN.2.28	E dɛye, bana bambi, yeyoani a tei ende. Oko boa, yo akamana, bodi bo’ma a boso bonde na eci, te nongo na sɔni. 
1JN.2.29	Isa ojebakani bo yo adi na bodongo, ojebakani bo moto na moto yona odi na ekɔmɛli ebodongo abotami na nde.
1JN.3.1	Anjani ngɛnjɔ enɛnɛ epa Njambe so, bo so bodae na kombe jibana baNjambe. Na bodi bana baNjambe. A mojɔ momina, ngondo Pejebake so, mojɔ bo eimojeba yo. 
1JN.3.2	Baninga, so bodi bana baNjambe oko e dɛye. Bojebakini elimo esu engɔngɔ; endele ko, bojebaka bo yo akadoa a bohu, so bodabí na elimo ende, mojɔ bo bodi bomonɛ o adi yo. 
1JN.3.3	Moto na moto yona odi na njingo emina ai yo, asasɛnojaka o adi yo mosɛnɔke.
1JN.3.4	Moto na moto yona okɔkɔ bobe asopaka Mibeko. Bobe bosusu bodi oko bosopa boMibeko. 
1JN.3.5	Ojebakani bo yo adoa a bodongeja jibe. Bobe boditi nongo a tei ende. 
1JN.3.6	Moto yona oyeyoaka a tei ende t’akɔke bobe. Yona okɔkɔ bobe amonɛkini na amojebakini. 
1JN.3.7	Bana bambi, T’ojimeni oko bo moto alabojae no. Yona odi na ekɔmɛli ebodongo adi moto obodongo, o adi yo na bodongo. 
1JN.3.8	Moto yona okɔkɔ bobe adi moto oSatana, mojɔ bo Satana akɔ bobe a bobanga mɛnɛ, na akɔkɔ bobe oko e dɛye. Cina ebodoa boMwana ’Njambe edi oko bo abejae bilomu biSatana. 
1JN.3.9	Moto yona obotama na Njambe t’akɔke bobe, mojɔ bo bana baNjambe bayeyoaka a tei ende, na babwaniti bokɔ bobe, mojɔ bo babotama na Njambe. 
1JN.3.10	Bodi bombetea bana baNjambe na bana baSatana oko na mojɔ momina. Moto amiti da na ekɔmɛli ebodongo aditi moto oNjambe, na moto yona odi na mwangwa’nde soki koko boa.
1JN.3.11	Iso bodi bopalana; bwɛnji bosɔ no a bobanga mɛnɛ oko bu. 
1JN.3.12	Bobwaniti boda na ekɔmɛli eKaina, yona odaka moto oSatana na awa mwangwa’nde. Na awa mwangwa’nde mojɔ moye? Mojɔ ke bo bikɔmɛli binde mɛnɛ bidaka bibe, na bia bimwangwa’nde bidaka bipele. 
1JN.3.13	Baninga, yɛ bokamoani bo ngondo edi na nu soki. 
1JN.3.14	Iso bojebaka bo bomani a bogwa, na bokwei a bomɔ, cina bo bopalaka baninga. Moto amiti pala, adi oko a tei ebogwa. 
1JN.3.15	Moto yona odi na mwangwa’nde soki adi mowoi; na ojebakani bo mowoi apeliti nongo bomɔ bua bodi na bosusu a tei ende. 
1JN.3.16	Bojebaka ngɛnjɔ oko na mojɔ mu, bo yo apa mohelo monde a mojɔ mosu; na so hobwani bopa mihelo misu a mojɔ mobaninga. 
1JN.3.17	Moto akanɛ bo mwangwa’nde adi na taka, yana adi yo mɛnɛ na likonja lingondo, na akadipa molema monde ai yo, ngɛnjɔ eNjambe editi a tei ende. 
1JN.3.18	Bana bambi, ngɛnjɔ esu ebwaniti boda a bikenge bimonɔkɔ pɛ, oko na ekɔmɛli na soti.
1JN.3.19	Oko boa bodi bojeba bo bodi bana basoti, na bodi bohahaneja milema misu a boso bonde, isamilema misu midumbaka so; 
1JN.3.20	mojɔ bo, na Njambe na milema misu, Njambe adi boso; na yo ajebaka ngando jisusu. 
1JN.3.21	Baninga, isa milema misu mitadumbaka so, boditi nongo na mokakwano a boso boNjambe, 
1JN.3.22	na bosɔkɔ ai yo mua mongaka so, cina bo bosumaka Mibeko minde, na bokɔkɔ ngando jia jimosepejaka. 
1JN.3.23	Mobeko monde modi oko bo bojimee kombe eMwana’nde Yesu Masiya, na bo bopalaneni o apa yo so mobeko. 
1JN.3.24	Moto yona osumaka Mibeko minde ayeyoaka a tei ende, na yo ayeyoaka a tei emoto omina. Na bojebaka bo ayeyoaka a tei esu oko na Mwembo mopa yo so.
1JN.4.1	Baninga, t’ojimeni oko miembo misusu. Sisoani miembo a bojeba isa micingi na Njambe, cina bo batɔndɔi babokosea banɛnɛ banangani a ngondo. 
1JN.4.2	Odini bombetea Mwembo mo-Njambe oko na mojɔ mu; miembo misusu mia mijamaka bo Yesu Masiya adoa o moto, micingi na Njambe. 
1JN.4.3	Miembo misusu mia mijimiti Yesu, micingiti nongo na Njambe. Mwembo mua modi boa modi oko mwembo moSoki-eMasiya; o’kani bo mwembo momina modi bodoa, na modi a ngondo e dɛye. 
1JN.4.4	Bana bambi, ino odini bana baNjambe, na ogbokejami miembo mimina, cina bo, na yona odi a tei enu, na yona odi a ngondo, yona odi a tei enu anɔi na ngulu. 
1JN.4.5	Bato bamina badi bato bangondo; oko boa ngando jibalaka bo jidi ngando jingondo, na ngondo ebabokeaka. 
1JN.4.6	Iso ko bodi bato baNjambe. Moto na moto yona ojebaka Njambe ahokeaka so; na moto na moto yona oditi moto oNjambe t’ahokeake so. Oko boa bombeteaka mwembo mosoti na mwembo molaboake.
1JN.4.7	Baninga baepaeli, yɛni bodae na ngɛnjɔ, moto ai mina’nde moto. Mojɔ bo ngɛnjɔ ehulaka ai Njambe, na moto yona odi na ngɛnjɔ abotama na Njambe na ajebaka Njambe. 
1JN.4.8	Moto yona opeliti ngɛnjɔ t’ajebake Njambe, mojɔ bo Njambe adi ngɛnjɔ. 
1JN.4.9	Ngɛnjɔ eNjambe eboloa a tei esu oko na mojɔ mu, bo Njambe aloma mwana’nde obotama omɔci a ngondo, bo so bohele a mojɔ monde. 
1JN.4.10	Iye edi ngɛnjɔ, te bo so bodaka na ngɛnjɔ ai Njambe, oko bo yo adaka na ngɛnjɔ ai so, na aloma Mwana’nde bo adae lisiko a mojɔ mojibe jisu. 
1JN.4.11	Baninga baepaeli, isa ngɛnjɔ eNjambe ai so edaka boa, iso bobwani boda na ngɛnjɔ pongono, moto ai mina’nde moto. 
1JN.4.12	Moto anɛkini Njambe, pɛpɛ nongo omɔci. Njambe ko ayeyoaka a tei esu, na ngɛnjɔ ende ebɔngi a tei esu, isa bodi na ngɛnjɔ moto ai mina’nde moto. 
1JN.4.13	Bojebaka bo bodi a tei ende, na bo yo adi a tei esu, mojɔ bo abopi Mwembo monde. 
1JN.4.14	Iso bonɛ, na botɔndɔkɔ bo Sango aloma Mwana’nde o Moheleja ongondo. 
1JN.4.15	Moto na moto yona ojimaka bo Yesu adi Mwana ’Njambe, Njambe adi a tei ende, na yo mɛnɛ a tei eNjambe. 
1JN.4.16	Iso bojebaka na bojimaka ngɛnjɔ eNjambe ai so. Njambe adi ngɛnjɔ. Moto yona odi a tei engɛnjɔ adi a tei eNjambe, na Njambe adi a tei ende. 
1JN.4.17	Ngɛnjɔ ebɔngi ai so bo botada nongo na mokakwano a busa boEsambi mojɔ bo so bodi a ngondo o adi yo. 
1JN.4.18	Bɔ boditi nongo a ngɛnjɔ. Ngɛnjɔ yena ebɔngi ebenganaka bɔ. Bɔ bodi oko a mojɔ momokindo, na isa moto adi na bɔ, ngɛnjɔ ende ebɔngiti. 
1JN.4.19	Iso ko bodi na ngɛnjɔ, mojɔ bo yo adaka na ngɛnjɔ ai so boso. 
1JN.4.20	Moto akabala bo, Mbi nadi na ngɛnjɔ ai Njambe, yana adi yo na mwangwa’nde soki, moto omina adi mokosei. Mojɔ bo isa aditi na ngɛngɔ ai mwangwa’nde yona onɛnɛkɛ na nde, atada nongo na ngɛnjɔ ai Njambe yona odi yo pɛ bonɛ. 
1JN.4.21	Na so bosɔ mobeko mu ai yo, bo moto yona odi na ngɛnjɔ ai Njambe abwani boda koko na ngɛnjɔ ai mwangwa’nde.
1JN.5.1	Moto na moto yona ojimaka bo Yesu adi Masiya abotama na Njambe. Na moto na moto yona odi na ngɛnjɔ ai moboti, adi koko na ngɛnjɔ ai mwana’nde. 
1JN.5.2	Oko boa bojebaka bo bodi na ngɛnjɔ ai bana baNjambe isa bodi na ngɛnjɔ ai Njambe, na isa bosumaka Mibeko minde. 
1JN.5.3	Isa ngɛnjɔ ai Njambe edi, lisuma a Mibeko minde lidi koko. Na Mibeko minde miditi na kpɔkɔsɔ. 
1JN.5.4	Moto na moto yona obotama na Njambe agbokejaka ngondo; na lilonga lia ligbokejaka ngondo lidi oko ejimeli esu. 
1JN.5.5	Ogbokejaka ngondo nda? Oko yona ojimaka bo Yesu adi Mwana ’Njambe.
1JN.5.6	Edi oko yo, Yesu Masiya, yona odoa na madiba na makia; te na madiba pɛ, oko na madiba na makia pongono. 
1JN.5.7	Na Mwembo modi motati, mojɔ bo Mwembo modi Soti. 
1JN.5.8	Batati badi basato, oko Mwembo na madiba na makia; na tati ebu basato edi oko tati emɔci. 
1JN.5.9	Bokajima tati ebato, tati eNjambe enɔi tati ebato, mojɔ bo tati eNjambe edi tati a mojɔ moMwana’nde. 
1JN.5.10	Moto yona ojimaka Mwana ’Njambe adi na tati emina a tei ende mɛnɛ. Moto yona odi pɛ bojima Njambe, akɔkɔ Njambe mokosei, mojɔ bo atajimaka tati etataka Njambe ai Mwana’nde. 
1JN.5.11	Na tati emina edi oko ye, bo Njambe apa so bomɔ bua bodi oko na bosusu; na bomɔ bomina bodi a tei eMwana’nde. 
1JN.5.12	Moto yona odi na Mwana a tei ende adi na bomɔ. Yona ko opeliti Mwana apeliti bomɔ.
1JN.5.13	Mbi nasɔnei no ngando jiji, no baya bajimaka kombe eMwana ’Njambe, bo ojebeni bo odini na bomɔ bua bodi na bosusu. 
1JN.5.14	Na ejimeli esu ai yo edi bo boka’nga mokina mojɔ mua mobwani na bolulea bonde, yo adi boka so. 
1JN.5.15	Na isa bojebaka bo yo ahokeaka mijɔ misusu mingaka so, bojebaka bo bosi mijɔ mingaki so ai yo. 
1JN.5.16	Moto akajeba bo mwangwa’nde akɔkɔ mokina mojɔ mobe mua mobwamti na bogwa, adi bonga Njambe, na yo adi bomopa bomɔ a mojɔ mobato baya bakɔi bobe bua bobwaniti na bogwa. Bokina bobe bodi oko bobe bobogwa; nitabalaka bo moto adi bonga a mojɔ mobobe bomina. 
1JN.5.17	Mijɔ misusu mia miditi mipele midi Mibe; mokina ko moditi bobe bobogwa.
1JN.5.18	Bojebaka bo moto na moto yona obotama na Njambe t’akɔke bobe. Moto yona obotama na Njambe asabaneaka, na yona Mobe atabakea nongo ebɔ ai yo. 
1JN.5.19	Iso bojebaka bo bodi bana baNjambe, na bo ngondo esusu edi a mɔmɔ mayona Mobe. 
1JN.5.20	Bojebaka bo Mwana ’Njambe adoi, na abopi boemgea a bojeba yona oSoti. Na bodi a tei ende yona odi Soti, oko a tei eMwana’nde Yesu Masiya. Iyo adi Njambe oSoti, na bomɔ bua bodi na bosusu. 
1JN.5.21	Bana bambi, inganjamani a mojɔ mobanjambe babokosea.
2JN.1.1	Mbi mosuku oDenga ai Kilia mwali mohɔmɔke na ai bana bawɛ. Mbi napalaka no na soti, na te mbi pɛ, oko basusu batongo baya bajebaka mojɔ mosoti, 
2JN.1.2	cina eSoti yena edi a tei esu, na edi boda na su oko na bosusu. 
2JN.1.3	Monganji na wa na bowi jida na su; jikahule al Njambe Sango na ai Yesu Masiya, Mwana ’Sango, a tei eSoti na ngɛnjɔ.
2JN.1.4	Mbi nadaka na sepi enɛnɛ yana atana mbi bakina bana bawɛ bakadale a njea esoti, o ama so sɔ mobeko ai Sango. 
2JN.1.5	Na mojɔ mongaka mbi wɛ e dɛye Kilia, modi bo bodae na epaeli, moto ai mina’nde moto. Nitasɔneaka wɛ mobeko moyene; modi oko mobeko mosɔ so a bobanga mɛnɛ. 
2JN.1.6	Ngɛnjɔ edi oko ye, bo bosume Mibeko minde. Mobeko modi oko mu, bo osuseni njea engɛnjɔ, o aka no a bobanga. 
2JN.1.7	Mojɔ bo bakosei banɛnɛ banangani a ngondo, baya batajimaka bo Yesu Masiya adoa o moto. Yona odi boa adi mokosei, na adi soki-eMasiya. 
2JN.1.8	Toma nganjamani bo otabungejaeni ndese eelomu enu, na bo osɛni ndese enu esusu. 
2JN.1.9	Moto yona okinaka njea, pɛ boyeyoa a bokoja boMasiya, aditi na Njambe a tei ende. Yona oyeyoaka a bokoja boMasiya, adi na Sango na Mwana pongono a tei ende. 
2JN.1.10	Moto akadoa ai no yona oditi na bokoja bomina, pɛ bomosɔni a ndako, pɛ bomobɛjɛni njɛbɛ; 
2JN.1.11	mojɔ bo, yona omo-bɛjɛkɛ njɛbɛ akatani na nde a bilomu binde bibe.
2JN.1.12	Nadi na ngando jinɛnɛ a bosɔnea no; napaliti ko bo najisɔne a mokanda, mojɔ bo nadi na njingo bo nadoe a bo’nɛnɛ na nu, na a bobala na nu na monɔkɔ mɛnɛ. Sepi esu edi bobɔngɔ boa.
2JN.1.13	Bana bamwangwao mohɔmɔke babɛjɛkɛ wɛ njɛbɛ.
3JN.1.1	Mbi mosuku oDenga ai moninga Gayo; ngɛnjɔ embi ai wɛ na soti. 
3JN.1.2	Moninga, mbi nangaka Njambe bo mijɔ miwɛ misusu Mibɔnge, na bo odae na mokuku monjilake o adi wɛ na mwembo monjilake. 
3JN.1.3	Mojɔ bo mbi nadaka na sepi yana amea bakina baninga ya, na babala a mojɔ moSoti yena edi a tei enu, na bo odalakani a njea esoti. 
3JN.1.4	Mbi naka’ka bo bana bambi badalaka a njea esoti, sepi embi enɔi oko bonɔ.
3JN.1.5	Moninga, elomu ekɔkɔ wɛ a mojɔ mobaninga, na a mojɔ momidoa, edi elomu eejimeli mɛnɛ. 
3JN.1.6	Ibo batati tati a mojɔ mongɛnjɔ ewɛ a boso boDenga. Bopele bo obakɔmejae a mɔngɔ mobu; mojɔ momina mobwani na elomu eNjambe. 
3JN.1.7	Mojɔ bo bakɛi a mojɔ mokombe ende, pɛ bosɔ nongo eka ai bapakano. 
3JN.1.8	Oko boa bobwani bokɔmeja bato bamina, bo bokatane na bu a elomu eSoti.
3JN.1.9	Nasɔni mokanda a Denga; yo ko Diotulepe Yajimake kpaci esu; apalaka bo asakumejae a tei ebu. 
3JN.1.10	Oko boa, mbi nakadoa nadi bolɛjɛ bato a mojɔ mobikɔmɛli binde, na bo alɔngɔkɔ so na bibaeli bibe. Te mojɔ momina pɛ,—alonaka bosɔ baninga, na alemoaka na bato baya bapalaka bosɔ baninga, na abamejaka a Denga.
3JN.1.11	Baninga, pɛ bokoani na bobe; ikoanani oko na bopele pɛ. Moto yona okɔkɔ bopele adi moto oNjambe. Moto ko yona okɔkɔ bobe anɛkini Njambe. 
3JN.1.12	Bato basusu basakoaka Demetulio, na mwako mosoti motataka ai yo pongono. Mbi namosakoaka pongono, na ojebakani bo tati embi edi tati esoti.
3JN.1.13	Nadaki na mijɔ minɛnɛ a bosɔnea wɛ; mtapalaka ko bo namisɔne a mokanda. 
3JN.1.14	Nadi na njingo bo nanɛnɛe na wɛ ngɔngɔ mweka, na bodi bobalana oko na monɔkɔ.
3JN.1.15	Yɛ bowi bodae ai wɛ. Binao babɛjɛkɛ wɛ njɛbɛ. Abɛjɛ bma’su, moto na moto na kombe ende.
JUD.1.1	Mbi Yuda, mobuli oYesu Masiya, na mwanange ’Yakobo, ai baya babeama, baya basɔ ngɛnjɔ eNjambe na baya babaneamaka a mojɔ moYesu Masiya. 
JUD.1.2	Yɛ monganji na bowi na ngɛnjɔ jinɛngɛe ai no.
JUD.1.3	Baninga, adaki mbi na mokano bo nasɔnee no mokanda a mojɔ mobohela hosu na nu, najimi bo nasɔnee no, oko na bonga ai no, a bona na bopipo a mojɔ moejimeli yena epama ai basɛnɔke ehole emɔci pɛ. 
JUD.1.4	Cina bo bakina bato bakwei a tei enu na poloso, bato babe baya bahekojaka monganji moNjambe a bosambolu, na banga-naka Moswa na Kumu osu omɔci, Yesu Masiya. Mokindo mobato bamina mokoleama ehele.
JUD.1.5	Napalaka bolɛjɛ no, nongo ajebaka no ngando ji jisusu, bo Kumu yona oheleja bato a Ejipeto, aweja ngɔngɔ bato baya baijima. 
JUD.1.6	Na babwɛnji-baDiko koko, baya baidika a bokumu bobu na bakina esika ebu, yo abadeja a minyɔlɔ mimodidi mua modi na bosusu, a bo’mba Esambi ebusa bua bonɛnɛ. 
JUD.1.7	Sɔdɔmɔ na Gomola koko, na ngando jitongo jia jidaka a esika emina; mojɔ bo ekɔmɛli ebu edaka oko bɔɔli, na ngando jibosambolu pɛ. Mokindo mobu modi oko mosa mua motadimoa a mojɔ moembete ai so.
JUD.1.8	Bato bamina badi koko na ekɔmɛli emina. Babejaka mikuku Mibu na posa jibu. Basɛtojaka kpaci, na baloleaka bato baekumu eDiko. 
JUD.1.9	Nongo Mikaele, mosuku obabwɛnji-baDiko, yana aswiana yo na Satana a mojɔ momokuku moMose, aipala bomotɔkɔlɔ; abala oko bo, yɛ Njambe alemoe na wɛ. 
JUD.1.10	Bato bamina ko baloleaka ngando jidi bo pɛ bocingea. Ejebeli ebu edi oko ejebeli etito, na basabejaka na ejebeli emina. 
JUD.1.11	Boditigoa ai bato bamina! Mojɔ bo badalaka a njea edala Kaina. Bakoanaka na libunga liBalama oko na posa elikonja, na bagwaka a mojɔ molipanga o agwa Kole. 
JUD.1.12	Bato bamina badi mabaku a kola jinu. Bapehti nongo sɔni a mojɔ moma-tanga mabu. Posa jibu jidi oko ai bo bɛnɛ pɛ. Badi biyembi ngasa pɛ madiba, bia bipɛpɛnɛkɛ na pwea; badi o mele mikakanake miyanga mia midi mitete, Mibikoamake, mia migwi bihole bibae. 
JUD.1.13	Bamejaka mapuli mabosambolu bobu o ekɔmɛli emula monɛnɛ momadiba-mamukwa. Badi o njɔtɔ balaboake, baya bahɛngɛmɛ a mojɔ momo-didi tuu oko na bosusu.
JUD.1.14	Anoka, yona odaka a elulu esambo ngɔngɔ jiAdama, apa koko eseko a mojɔ mobato bamina; abala bo,
JUD.1.14	Anjani, Kumu akɛkɛ adoe na mandundu mabasɛnɔke bande
JUD.1.15	Bo asambejae bato basusu,
JUD.1.15	Na bo adumbe bato basusu babe,
JUD.1.15	A mojɔ mongando jisusu jibe jikɔ bo,
JUD.1.15	Na bibaeli bisusu bibe bibala bato babe a mojɔ monde.
JUD.1.16	Bato bamina badi bato babomɛmɛlɛ na bamanungunungu, baya basumaka oko posa jibu bɛnɛ; bibaeli bibu bidi bibaeli biegbo, na basakoaka bato oko na njingo ebosɔ eka.
JUD.1.17	Ino ko baninga, toma salɛjɛni bibaeli bibala babwɛnji baKumu osu Yesu Masiya eyou. 
JUD.1.18	Babala na nu bo bato babiloli badi bodoa a masu masuka, baya badi bosuma oko posa jibu bɛnɛ pɛ. 
JUD.1.19	Bato bamina bapengolaka batongo, badi bato babosambolu baya bapeliti Mwembo.
JUD.1.20	Ino ko baninga, kinani eyoeli enu edae a diko diejimeli enu esɛnɔke. Ingakani a tei eMwembo Mosɛnɔke. 
JUD.1.21	Sabaneani a ngɛnjɔ eNjambe, ena ko ombakani monganji moKumu osu Yesu Masiya oko a bomɔ bua bodi na bosusu. 
JUD.1.22	Dani na wa ai bato baya badi na mokakwano. 
JUD.1.23	Helejani batongo, bagbulani a mosa. A mojɔ mobatongo, kinani wa enu ai bo edae na bɔ, na gbeseani bisenja bibu bia bibehi na munu.
JUD.1.24	Iyo adi na ngulu a bobanea no bo otakwani, na a bomeja no, pɛpɛ nongo litɔnɔ, a boso boekumu ende na sepi; 
JUD.1.25	ekumu na bosakoa na bokumu na kpaci ai yo yona odi Njambe omɔci pɛ, Moheleja osu a mojɔ moYesu Masiya Kumu osu, oko ehole eipeta banga, na e dɛye, oko na bosusu. 
REV.1.1	Ibu bodi boboloja boYesu Masiya. Njambe abomopa bo anejae bakɔmɛli bande ngando jia jidi bodoa bokpa; na yo ajebeja mokɔmɛli onde Yoane mojɔ momina, yana amolomea yo obwɛnji onde. 
REV.1.2	Yoane adi motati oEbaeli eNjambe na otati eYesu Masiya, a mojɔ mongando jisusu jinɛ yo. 
REV.1.3	Bojongoa ai moto yona olangaka bikenge bieseko ye; bojongoa ai baya ba’kaka, na baya basumaka ngando jia jisɔnɔmi ena; mojɔ bo ehole emina edi hulelu.
REV.1.4	Yoane ai Menga sambo maMasiya maya madi a Asia; Monganji ai no na bowi boYona odi, Yona odaka, na Yona odi na bosusu, na miembo sambo mia midi a boso bongɛndɛ ende, 
REV.1.5	na Yesu Masiya, Motati oejimeli, Mwana-sɔmi a tei ebagwake, Mosuku obakumu bangondo. Iyo apalaka so, na asikoa so a jibe jisu, na makia mande, 
REV.1.6	na akɔ bo bodae bokumu bonganga ai Njambe Sangwa’nde. Ekumu na bokumu ai yo oko na bosusu. 
REV.1.7	Hokeani; akɛkɛ adoe na biyembi. Miso masusu madi bomonɛ, na baya bamondea pongono. Na makota masusu mangondo mâyea bio a mojɔ monde. Ee, 
REV.1.8	Kumu Njambe abalaka bo, Mbi nadi Alepa na Omega, yona odi, yona odaka, yona odi na bosusu, yona onɔi basusu.
REV.1.9	Mbi Yoane, mwangwa’nu yona okatani na nu a tei eminɔngɔ, na a bokumu, na a eci yena edi a tei eMasiya; mbi nadaka a mosanga mua modi na kombe Patemo, a mojɔ moEbaeli eNjambe, na a mojɔ motati eYesu. 
REV.1.10	Nadaka a Mwembo a busa boKumu, na naka kɔpi epipo a ngɔngɔ jimbi o mondule bo, 
REV.1.11	Sɔnɔ mojɔ monɛkɛ wɛ a mokanda; moloma a Menga sambo maMasiya, a Ɛpɛsɔ, na Semuluna, na Pelugamona, na Twatila, na Saludi, na Piladelupia, na Laodikia.
REV.1.12	Mbi nahekoa a bonɛ kɔpi yena ebalaka na mbi. Ahekoa mbi, nanɛ paka jiwɔlɔ sambo. 
REV.1.13	Okina o Mwana ’Moto, yona olwaka kasaka eyai adaka a ndanda epaka, na adaka na kamba ewɔlɔ a bupa. 
REV.1.14	Molo monde, na swe jinde, jidaka bopu bopɛɛ o makambule. Miso mande mangɛngɛkɛ o mosa. 
REV.1.15	Bibota binde bidaka o mboa jipele jia jimana a mosa na bolailai. Kɔpi ende edaka o doi eepela. 
REV.1.16	Apeaka njɔtɔ sambo a ebɔ ende ebami, na abɛnɛ onjɛngɔ jibae jipɔlu amanaka a monɔkɔ monde. Boso bonde bodaka o bohu bonɛnɛ bomodika-busa a ngulu ende.
REV.1.17	Yana amonɛ mbi, nakwa a bibota binde o mogwake. Iyo ko abakea ebɔ ende ebami ai mbi, na abala bo, yɛ bobanga. Mbi nadi yona oboso, yona osuka, na yona obomɔ. 
REV.1.18	Mbi nagwa; e dɛye ko nadi mɔ oko na bosusu, na napeli sabe jibogwa na jiesika ebagwake. 
REV.1.19	Oko boa, sɔnɔ mijɔ minɛkɛ wɛ, mia midi e dɛye, na mia midi bodoa ngɔndɔ. 
REV.1.20	Cina enjɔtɔ sambo bani wɛ a ebɔ embi ebami, na paka jiwɔlɔ sambo edi oko ye; njɔtɔ sambo badi babwɛnji baMenga sambo, na paka sambo jidi Menga sambo.
REV.2.1	Sɔnea obwɛnji oDenga diƐpɛsɔ bo,
REV.2.1	Iyona opeaka njɔtɔ sambo a ebɔ ende ebami, yona odalaka a ndanda epaka jiwɔlɔ sambo, abalaka mijɔ mimi. 
REV.2.2	Mbi najebaka bikɔmɛli biwɛ, na elomu ewɛ, na lingbangba liwɛ. Najebaka bo bato babe bakɔkɔ wɛ maneene, bo osisoi baya basabeaka babwɛnji na baditi nongo babwɛnji, na onini bo badi bakosei. 
REV.2.3	Najebaka bo odi na lingbangba a mojɔ mokombe embi; ohɔnɔkɔ muna momina na otangwaka. 
REV.2.4	Mbi ko nadi na wɛ mojɔ mu; okini epaeli ewɛ eboso. 
REV.2.5	Toma lɛ esika ekwi wɛ; hekoja molema mowɛ; kɔ bilomu biboso. Omiti kɔ boa, omiti hekoja molema mowɛ, mbi nadi bodoa ai wɛ, na nâdongeja paka ewɛ. 
REV.2.6	Endele ko, odi na mojɔ mu mopele; olonaka bikɔmɛli biBaNikolaito, o alonaka mbi bikɔmɛli bibu. 
REV.2.7	Isa moto adi na matoi, yɛ ahokee mojɔ mobalaka Mwembo na Menga maMasiya. Moto akagbokeja, mbi nâmopa mbuma jimole-mobomɔ mua modi a Paladiso eNjambe bo ayake.
REV.2.8	Sɔnea obwɛnji oDenga diSemuluna bo,
REV.2.8	Iyona oboso, yona osuka, yona ogwa na ohela koko, abalaka mijɔ mimi. 
REV.2.9	Mbi najebaka monɔngɔ mowɛ, na bokwali bowɛ (nongo adi wɛ na likonja). Najebaka mojɔ momasingi mabato baya baba-laka bo badi BaYuda, na baditi BaYuda; badi oko sinagoge eSatana. 
REV.2.10	Boditigoa bokɛkɛ adoe ai wɛ. Yɛ bobanga ko. Hokeani; Satana akɛkɛ adumbe bakina banu a blɔkɔ a bomeka no, na ôdani na monɔngɔ masu domi. Da ko na lingbangba oko a bogwa, na mbi nâpa wɛ likongo libomɔ. 
REV.2.11	Yona odi na matoi, yɛ ahokee mojɔ mobalaka Mwembo na Menga maMasiya. Yona ogbokejaka atadingoa na bogwa bomabae.
REV.2.12	Sɔnea obwɛnji oDenga diPelugamona bo,
REV.2.12	Iyona odi na abɛnɛ onjɛngɔ jibae jipɔlu abalaka mijɔ mimi. 
REV.2.13	Mbi najebaka esika edi ndako ewɛ; edi oko a esika edi ngɛndɛ eSatana. Opeaka kombe embi boku. Oingana nongo ejimeli embi a masu mawa bo Antipa, motati ombi oejimeli a tei enu, oko a esika eSatana. 
REV.2.14	Endele ko, nadi na wɛ mikina mijɔ. Odi na bakwa bato oho baya bajimaka bokoja boBalama, yona okoja Balaka bo asakejae bana baYisalaele libaku, bo bayake masiko maya mapama ai banjambe babokosea, na bo bakɔe mijɔ Mibosambolu. 
REV.2.15	Odi koko na bakina baya badi bacinami baBaNikolaito. 
REV.2.16	Hekoja molema mowɛ. Omiti hekoja molema, nadi bodoa ai wɛ bokpa, a bona na bato bamina na abɛnɛ omonɔkɔ mombi. 
REV.2.17	Yona odi na matoi, yɛ ahokee mojɔ mobalaka Mwembo na Menga maMasiya. Mbi nâpa yona ogbokejaka manna mabombamake. Nâmopa koko litai lipu; kombe eyene edi bosɔnɔmɔ a litai limina, na pɛpɛ nongo moto oje-baka kombe emina, oko yona oesɔkɔ.
REV.2.18	Sɔnea obwɛnji oDenga diTwatila bo,
REV.2.18	Mwana ’Njambe abalaka mijɔ mimi, oko yona odi na miso mamosa mongoake, na bibota binde o mboa jipele jibolailai.
REV.2.19	Mbi najebaka bikɔmɛli biwɛ, epaeli ewɛ, ejimeli ewɛ, elomu ewɛ na lingbangba liwɛ. Na bikɔmɛli biwɛ e dɛye na bikɔmɛli biwɛ biboso, mbi najebaka bo bikɔmɛli biwɛ e dɛye binɔi bikɔmɛli biwɛ biboso. 
REV.2.20	Endele ko, nadi na wɛ mojɔ mu; ojimaka bo Yesabela, mwali yona obalaka bo adi motɔndɔi, akojae na alabojae bakɔmɛli bambi a bokɔ ngando jibosambolu, na a boyaka masiko maya mapama ai banjambe babokosea. 
REV.2.21	Namopi ehole bo ahekojae molema monde; yo ko t’apalake bohekoja molema na bokwa ngando jinde jibosambolu. 
REV.2.22	Hokea; mbi nâmodumba a gbagba eyogo; na baya bangɛkɛ na nde bɔɔli bamiti hekoja milema Mibu a bikɔmɛli binde, mbi nâbalomea bodingoa bonɛnɛ. 
REV.2.23	Nâweja bana bande oko bowa. Na Menga masusu maMasiya madi bojeba bo mbi nadi yona osisoaka bolɛ na molema. Nâpa moto na moto a tei enu ndese yena ebwani na bikɔmɛli binde. 
REV.2.24	Ino batongo ko baTwatila baya batajimaka bokoja bomina, na baya baidinda a ngando jibombamake jiSatana, (ebaeli ebu edi boa) nabalaka na nu bo nitabakea mokina muna motongo ai no. 
REV.2.25	Mojɔ momɔci ko; peani boku mua mope-lini no, oko a bodoa bombi. 
REV.2.26	Iyona ogbokejaka, yona osumaka ngando jimbi oko a suka mɛnɛ, mbi nâmopa kpaci emakota. 
REV.2.27	Iyo âkuma makota na tondo eebende, na âmabɛ o abɛkɛ moto teni, mojɔ bo mbi nasi kpaci ai Sangwa’mbi. 
REV.2.28	Nâmopa koko monjɔtɔ moelɔngɔ. 
REV.2.29	Moto yona odi na matoi, yɛ ahokee mojɔ mobalaka Mwembo na Menga maMasiya.
REV.3.1	Sɔnea obwɛnji oDenga diSaludi bo,
REV.3.1	Iyona odi na Miembo miNjambe sambo, na njɔtɔ sambo, aba-laka mijɔ mi. Mbi najebaka bikɔmɛli biwɛ. Odi na kombe emoto yona odi mɔ, na odi oko mogwake. 
REV.3.2	Sisoa, na pingeja ngando jia jidikai, jia jidi hulelu na bogwa; mojɔ bo mbi nanɛkɛ bo bikɔmɛli biwɛ bibɔngiti nongo a miso maNjambe ombi. 
REV.3.3	Toma lɛ mijɔ misɔ wɛ, na mijɔ mika wɛ. Banea mijɔ mimina, na hekoja molema mowɛ. Omiti nganjama, mbi nâdoa o mobi, na otajeba ehole êdoa mbi ai wɛ. 
REV.3.4	Endele ko, odi na bakina bato a Saludi baya baibeja bilwaeli bibu. Ibo badi bodala na mbi na bisenja bipu, mojɔ bo babɔngi. 
REV.3.5	Iyona ogbokejaka adi bolwa bisenja bipu boa, na mbi nitahakoa kombe ende a mokanda mobomɔ. Nâjima kombe ende a boso boSangwa’mbi na a boso bobabwɛnji bande baDiko. 
REV.3.6	Moto yona odi na matoi, yɛ ahokee mojɔ mobalaka Mwembo na Menga maMasiya.
REV.3.7	Sɔnea obwɛnji oDenga diPiladelupia bo,
REV.3.7	Iyona mosɛnɔke, yona osoti, yona odi na sabe eDawidi, yona odipoaka na pɛpɛ nongo moto odi bodipa, yona odipaka na pɛpɛ nongo moto odi bodipoa, yo abalaka mijɔ mimi.
REV.3.8	Mbi najebaka bikɔmɛli biwɛ. Hokea; mbi nakini modipe bwase a boso bowɛ, na pɛpɛ nongo moto Obwani bomodipa. Najebaka bo ngulu ewɛ ehɛhti; endele ko, osumaka ebaeli embi, na oigana nongo kombe embi. 
REV.3.9	Baya badi basinagoge eSatana, baya babalaka bo badi BaYuda na baditi BaYuda, na bakoseaka, mbi nadi bobahuda ai wɛ bo basasunee a boso bobibota biwɛ, bo bajebe bo mbi napalaka wɛ. 
REV.3.10	Ehole ebomeka ekɛkɛ adoe a ngondo esusu a bomeka bato bangondo. Mbi ko nadi bobanea wɛ a ehole emina, mojɔ bo obanea ebaeli embi na lingbangba. 
REV.3.11	Mbi nakɛkɛ adoe bokpa. Pea boku mua mopeli wɛ, bo moto asaka katoa likongo liwɛ. 
REV.3.12	Moto yona odi mogbokoli, mbi nâmokɔ likwe a tempelo eNjambe ombi, na ataya mana. Nâsɔnɔ kombe eNjambe ombi ai yo, na kombe engando eNjambe ombi, oko Yelusalema eyene yena ekahule oho Diko ai Njambe ombi, na kombe embi mɛnɛ eyene pongono. 
REV.3.13	Yona odi na matoi, yɛ ahokee mojɔ mobalaka Mwembo na Menga maMasiya.
REV.3.14	Sɔnea obwɛnji oDenga diLaodikia bo,
REV.3.14	Iyona odi 
REV.3.15	Mbi najebaka bikɔmɛli biwɛ. Najebaka bo oditi nongo na pio isa na mosa. Akɔki wɛ da na pio isa na mosa, bopele. 
REV.3.16	A mojɔ momina, mbi nâbunja wɛ a monɔkɔ mombi, cina bo odi oko na bodu, pɛpɛ pio, pɛpɛ mosa. 
REV.3.17	Obalaka bo, Mbi nadi konji; nakonji makonja manɛnɛ; pɛpɛ nongo eka etakaka na mbi. Otajebaka bo odi na esɔpi, na eduku, na bopu, na miso magwake, na bo odi mbundu. 
REV.3.18	Mbi nalehaka wɛ bo osombe ai mbi wɔlɔ yena eluama na mosa, bo odae konji soti, na bisenja bipu bo odae na elwaeli, na bo sɔni embundu ewɛ esaka boloa, na sengo a bosuoa ta miso mawɛ bo onɛe. 
REV.3.19	Mbi nakapala bato, nabasiaka, na nabatuaka. Oko boa, kɔ na bopipo bo ohekojae molema mowɛ. 
REV.3.20	Hokea; mbi nami mema a modipe, na nabomaka. Moto aka’ka monɔkɔ mombi, na akadipoa modipe, mbi nâkwea ai yo; nâyaka na nde, na yo âyaka na mbi. 
REV.3.21	Mbi nâjima bo yona ogbokejaka adae na mbi a ngɛndɛ embi, o ami mbi gbokeja, na adi mbi na Sangwa’mbi a ngɛndɛ ende. 
REV.3.22	Yona odi na matoi, yɛ abokee mojɔ mobalaka Mwembo na Menga maMasiya.
REV.4.1	Yana asia ngando jimina, mbi nanja, na nanɛ bo modipe modi bwase oho Diko. Na kɔpi ema mhi ka boso o ekɔmɛli emondule emi ko bala oko na mbi bo, Doa jɔno diko bo nanejae wɛ ngando jia jikɛkɛ adoe ngɔngɔ. 
REV.4.2	Bokpa mɛnɛ, nadaka a Mwembo, na nanɛ ngɛndɛ a tei eDiko na okina a ngɛndɛ emina. 
REV.4.3	Yona odaka a ngɛndɛ adaka o litai liyasipi na salali; na moyama mohika ngɛndɛ o emelaudi. 
REV.4.4	Mingbelɛngɔ licinda-na-minɛi mihikaka ngɛndɛ. Basuku licinda-na-banɛi badaka a mingbelɛngɔ baya badaka na bisenja bipu, na makongo mawɔlɔ a melo Mibu. 
REV.4.5	Mikalimo, na kɔpi, na bɛi jimana a ngɛndɛ. Mitanda sambo miyoaka a boso bongɛndɛ, mia midi Miembo sambo miNjambe. 
REV.4.6	Boso bongɛndɛ bodaka o ekɔmɛli elibale litalatala na kulusutala. Nanɛ koko bato babomɔ banɛi a tei engɛndɛ, na bahikaka ngɛndɛ; badaka na miso botɔ, saboso na sangɔngɔ. 
REV.4.7	Yona obomɔ oboso adaka o gbɔngɔ; yona obabae adaka o mwana-ngɔmbɔ; yona obasato adaka na boso bomoto; yona obanɛi adaka o popo yona opimboaka. 
REV.4.8	Bato babomɔ banɛi badaka na mapapulapu masamano-masamano. Badaka na miso botɔ, a sokolu na a tei. Te bakwake bo’mba yembo na bulu na moi bo,
REV.4.8	Mosɛnɔke! Mosɛnɔke! Mosɛnɔke! Kumu Njambe yona onɔi na ngulu;
REV.4.8	Yona odaka, yona odi, na yona odabí na bosusu.
REV.4.9	Bato babomɔ bakumejaka yona odi a ngɛndɛ, bamosakoaka na bamosepejaka, oko yona odi na bomɔ na bosusu. 
REV.4.10	Akɔkɔ bo boa, basuku licinda-na-banɛi basadumbaka a boso bonde yona odi a ngɛndɛ, bo bamosakoe yona odi na bomɔ oko na bosusu; badu-mbaka makongo mabu a boso bongɛndɛ na bambaka yembo bo,
REV.4.11	Kumu osu na Njambe osu,
REV.4.11	Wɛ obwani bosɔ ekumu na lisuma na kpaci
REV.4.11	Mojɔ bo wɛ okɔ leka losusu;
REV.4.11	Lodi, na lokɔmɔ oko na bolulea bowɛ.
REV.5.1	Nanɛ koko mokanda a ebɔ ebami ende yona odi a ngɛndɛ, mua modaka na misɔnɔ a tei na a sokolu, na mokandama na bimbete sambo. 
REV.5.2	Nanɛ koko obwɛnji oDiko ongulu akabekoe na bopipobo, Obɔngi bo adipoe mokanda na bobuka bimbete sambo nda? 
REV.5.3	pɛpɛ nongo okina ko oho Diko, isa a ngondo, isa a cina jingondo, obwana bodipoa mokanda, isa bonja a tei. 
REV.5.4	Mbi nayea bio mojɔ bo pɛpɛ nongo moto oboloa yona obɔngɔ bo adipoe mokanda isa bonja a tei. 
REV.5.5	Na okina obasuku abala na mbi bo, YƐ boyea; anja, Gbɔngɔ ohkota liYuda, obotina boDawidi, agbokejai bo adipoe mokanda na bimbete sambo pongono.
REV.5.6	Mbi nanɛ a sibano engɛndɛ na bato babomɔ banɛi, na a tei ebasuku, nanɛ Mwana-Bata yona odaka ami o yona oma gwa. Adaka na njeka sambo, na miso sambo, maya madi Miembo sambo miNja-mbe mia milomama a ngondo esusu. 
REV.5.7	Iyo adoa na atomba mokanda a ebɔ ende ebami yona odaka a ngɛndɛ. 
REV.5.8	Ama yo tomba mokanda, bato babomɔ banɛi, na basuku licinda-na-banɛi, ba’mi sadumba oko a boso boMwana-Bata; moto na moto obu adaka na gongo a ebɔ, na sani jiwɔlɔ jia jiluma na malasi; malasi mamina madi oko bingeeli bibasɛnɔke. 
REV.5.9	Ibo ba’mba yembo ye eyene, bo,
REV.5.9	Wɛ obɔngi botomba mokanda na bobuka bimbete;
REV.5.9	Mojɔ bo wɛ ogwa, na osikoa bato na makia mawɛ mɛnɛ ai Njambe,
REV.5.9	Bato bamakota masusu, na kɔpi jisusu, na maboti masusu, na tungu jisusu;
REV.5.10	Okɔ bo badae bokumu na nganga ai Njambe oSu, na bâda na bokumu a ngondo.
REV.5.11	Anja mbi koko, naka kɔpi jimandundu mababwɛnji-baDiko pɛ njɛngi, baya bahikaka ngɛndɛ na bato babomɔ na basuku. 
REV.5.12	Babala na kɔpi epipo bo, Mwana-Bata yona ogwa abɔngi bosɔ kpaci, na makonja, na bowɛi na ndangasa, na lisuma, na ekumu, nabojo ngoa. 
REV.5.13	Na mbi naka bato basusu baDiko, na bangondo, na cina jingondo, na a madiba, na leka losusu lua lodi ena, bakabale bo,
REV.5.13	Bojongoa, na lisuma, na ekumu, na kpaci, ai yona odi a ngɛndɛ, na ai Mwana-Bata oko na bosusu.
REV.5.14	Na bato babomɔ banɛi babala bo, 
REV.6.1	Mbi nanjaka yana adipoa Mwana-Bata embete emɔci ebimbete sambo, na naka okina obato babomɔ banɛi. Iyo abala nakɔpi ebɛi bo, Doa! 
REV.6.2	Mbi nanja, na nanɛ punda mopu. Yona odaka abaki a punda adaka na litimbo. Bamopa koko likongo na yo akɛ, mogbokoli a bogbokeja.
REV.6.3	Adipoa yo embete ebibae, naka moto obomɔ obabae akabale bo, Doa! 
REV.6.4	Na punda otongo amana, punda mokpetu bosɔɔ. Yona odaka abaki a punda asɔ kpaci a bokatoa bowi a ngondo, bo bato bawane oko bowana; na asɔ koko abɛnɛ monɛnɛ.
REV.6.5	Adipoa yo embete ebisato, mbi naka moto obomɔ obasato akabale bo, Doa! Mbi nanja, na nanɛ punda mohindo. Yona odaka abaki a punda apeaka mwɛngi mokilo a ebɔ ende. 
REV.6.6	Naka koko kɔpi ekamane a ndanda ebato babomɔ banɛi bo, Kɔpɔ emɔci endongo pata emɔci, na kɔpɔ jisato jilɔsɔ pata emɔci; pɛ ko bobeja munɛ na vino.
REV.6.7	Adipoa yo embete ebinɛi, mbi naka kɔpi emoto obomɔ obanɛi akabale bo, Doa! 
REV.6.8	Mbi nanja, na nanɛ punda mopu. Yona odaka abaki a punda adaka na kombe Bogwa, na esika ebagwake edaka ecini na nde ngɔngɔ. Ibo basɔ kpaci a libondo lingondo libanɛi, a boweja bato na abɛnɛ, na linjale, na mogweli moyogo, na tito babila bangondo.
REV.6.9	Adipoa yo embete ebitano, mbi nanɛ miembo mibato baya bama gwa a mojɔ moEbaeli eNjambe, na a mojɔ motati ema bo tata, cina jihtumbu. 
REV.6.10	Babekoa na kɔpi epipo bo,
REV.6.10	Ee, Kumu mosɛnɔke osoti, enina êda wɛ pɛ bosambeja bato bangondo, na bokunda likundu a mojɔ momakia masu?
REV.6.11	Basɔ moto na moto kasaka eyai epu, na baka bo badi bohema koko mweka, oko a ehole êbwana etango ebina’bu baelomu na baninga babu, baya badi bogwa o ama bo gwa bo bɛnɛ.
REV.6.12	Nanja yana adipoa yo embete ebisamano, na bojonga bongondo boda bonɛnɛ. Modika-busa mohinda oko bohinda, mohindo tuu. Songe mosusu akindoa o makia. 
REV.6.13	Njɔtɔ badiko bakwa nase o asopaka likɔkɔ mbuma, likakumana na pwea epipo. 
REV.6.14	Busa mɛnɛ bodonga o abulaka moto ekasa emokanda. Meno misusu minɛnɛnɛ, na sanga jisusu jidonga. 
REV.6.15	Bakumu bangondo, na bato banɛnɛnɛ, na bakumu babila, na konji, na bato bapipo, kanga basusu mɛnɛ, na babuli na basɔmi pongono, basabomba a mabɛngɛ mameno na a matai mameno. 
REV.6.16	Na babekoa a meno na matai bo, Toma kwani a diko disu; bombani so a boso bonde yona odi a ngɛndɛ, na a kɛnjɔ eMwana-Bata. 
REV.6.17	Mojɔ bo busa bonɛnɛ bolikundu libu bomei; odi bohɔnɔ husa bomina nda?
REV.7.1	Ngɔngɔ jimina, nanɛ babwɛnji-baDiko banɛi; badaka ba’mi a makulu mangondo manɛi a bopea pwea jinɛi jingondo, bo pwea etahwea nongo a ngondo, isa a madiba, isa a mele. 
REV.7.2	Nanɛ koko okina obwɛnji-oDiko otongo akamane a dɔngɔ diɛsɛta. Iyo apeaka embete eNjambe obomɔ, na abekoa na kɔpi epipo ai babwɛnji badiko banɛi, baya bama sɔ kpaci a bobeja ngondo na madiba. 
REV.7.3	Abala bo, T’obejaeni oko ngondo, isa madiba, isa mele, oko bopetakini bakea embete a maso mabakɔmɛli baNjambe osu. 
REV.7.4	Naka etango ebato baya basɔ embete; badaka koto mokama-na-domi-inɛi na koto jinɛi baya basɔ embete, bamakota masusu maYisalaele.
REV.7.5	Balikota liYuda; basɔ embete, koto domi-na-jibae.
REV.7.5	Balikota liLubena, koto domi-na-jibae.
REV.7.5	Bahkota liGada, koto domi-na-jibae.
REV.7.6	Balikota liAsela, koto domi-na-jibae.
REV.7.6	Balikota liNepatali, koto domi-na-jibae.
REV.7.6	Balikota liManase, koto domi-na-jibae.
REV.7.7	Balikota liSimeona, koto domi-na-jibae.
REV.7.7	Balikota liLewi, koto domi-na-jibae.
REV.7.7	Balikota liYisakala, koto domi-na-jibae.
REV.7.8	Balikota liSebeuluna, koto domi-na-jibae.
REV.7.8	Balikota liYosepa, koto domi-na-jibae.
REV.7.8	Balikota liBenyamina, koto domi-na-jibae.
REV.7.9	Nanja koko, na nanɛ emumu ebato pɛ njɛngi; pɛpɛ nongo moto obwani bolanga etango emina; bato bamakota masusu, na tungu jisusu, nambota jisusu, na kɔpi jisusu. Badaka ba’mi a boso bongɛndɛ, na a boso boMwana-Bata. Balwaka kasaka jiyai jipu, na bapeaka mango a mɔmɔ mabu. 
REV.7.10	Babekoa na kɔpi epipo bo,
REV.7.10	Boheleja bodi ai Njambe osu yona odi a ngɛndɛ, na ai Mwana-Bata.
REV.7.11	Na babwɛnji-baDiko basusu baya bahikaka ngɛndɛ, na basuku, na bato babomɔ banɛi, bakwa a maso mabu a boso bongɛndɛ na basakoa Njambe bo,
REV.7.13	Okina obasuku abala na mbi; yo ’ɛ bo, Ibo banda, baya badi na bisenja bipu? Bahuli jɔ? 
REV.7.14	Mbi namosɔnibeja bo, Kumu ombi, wɛ ojebi. Iyo abala na mbi bo, Ibaba badi oko baya bamani a bodi-ngoa bua bonɛnɛ; basosi bisenja bibu, na babipuejai a makia ma-Mwana-Bata. 
REV.7.15	A mojɔ momina, badi a boso bongɛndɛ eNjambe, na bamokɔmɛkɛ a tei etempelo ende na bulu na moi. Iyona odi a ngɛndɛ âda etondo ebu bo babolame ena. 
REV.7.16	Bataya peka na nja; bataya da na ekangola emadiba; batadingoa koko a mojɔ momodika-busa, isa a mojɔ momoi mopipo. 
REV.7.17	Mojɔ bo, Mwana-Bata yona Odi a ndanda engɛndɛ âda mobanei obu, na âbaneja njea a melo minjiba jibomɔ; na Njambe ahakoa mbisoli jisusu a miso mabu.
REV.8.1	Yana adipoa Mwana-Bata embete esambo, mijɔ misusu mi yɛyɔ bowi oho Diko, isa ekenge eheure emɔci.
REV.8.2	Na mbi nanɛ babwɛnji-baDiko sambo baya badi a boso bo-Njambe; na basɔ mindule sambo.
REV.8.3	Okina obwɛnji-oDiko otongo adoa, na ama a dɔngɔ dilitumbu. Iyo apeaka saani ewɔlɔ a ebɔ, na asɔ leka lolitindi lonɛnɛ a boputoana na bingeeli bibasɛnɔke basusu a diko dilitumbu liwɔlɔ lia lidi a boso bongɛndɛ. 
REV.8.4	Modidi moleka lolitindi moputuoana na bingeeli bibasɛnɔke, mokina ebɔ eobwɛnji, na mowea a boso boNjambe. 
REV.8.5	Obwɛnji omina atomba saani, aelumeja na mosa molitumbu, na amosopa a ngondo. Ngɔngɔ jimina, jidaka oko bɛi, na daka enɛnɛ, na mikalimo, na bojonga bongondo.
REV.8.6	Babwɛnji sambo, baya badaka na mindule sambo, basɛlingoa a bohuea.
REV.8.7	Obwɛnji oboso ahuea mondule, na mbua akwa a ngondo, oko mbua omatai na mosa maya maputoana na makia. Ekenge ebisato engondo engoa mosa; ekenge ebisato emele engoa, na njienjie jigwa kanga jisusu mɛnɛ.
REV.8.8	Obwɛnji obabae ahuea mondule, na ekina eka, o mono monɛnɛnɛ mongoake na mosa, edumbama a madiba-mamukwa, na ekenge ebisato emadiba ebongoa makia. 
REV.8.9	Tito bamadiba bagwa, libondo limasato; na masua magwa, libondo limasato.
REV.8.10	Obwɛnji obasato ahuea mondule, na monjɔtɔ monɛnɛ o ekɔmɛli emotanda, adonga oho Diko na akwa nase; akwa a diko diekenge ebisato edua na njiba. 
REV.8.11	Kombe emonjɔtɔ omina edi Abisiniti. Ekenge ebisato emadiba ebongoa abisiniti, na bato bagwa banɛnɛ a mojɔ momadiba mamina, mojɔ bo madaka na boyo.
REV.8.12	Obwɛnji obanɛi ahuea mondule, na ekenge ebisato emodika-busa ebeha, na ekenge ebisato esonge, na ekenge ebisato enjɔtɔ pongono. Ekenge ebisato ebohu bobu ehinda oko bohinda bo ekenge ebisato ebusa etahoa, na ekenge ebisato ebulu pongono.
REV.8.13	Anja mbi koko, nanɛ popo akapimboe oho ta busa, na akabekoe na kɔpi epipo bo, Monɔngɔ, monɔngɔ, monɔngɔ, ai bato baya badi a ngondo, a mojɔ momindule mitongo Mibabwɛnji baya bakɛkɛ ahue.
REV.9.1	Ohwɛnji obatano ahuea mondule, na mbi nanɛ monjɔtɔ yona omadonga Diko na ami kwa oko a ngondo. Iyo asɔ sabe emo-mbɔndɔ monase, 
REV.9.2	na adipoa mombɔndɔ monase. Modidi momana a mombɔndɔ, o modidi momosa monɛnɛ. Modika-busa mohinda, na husa bohinda a mojɔ momodidi momombɔndɔ. 
REV.9.3	Bapaala bamana a modidi na banangana a ngondo, na basɔ ngulu yena ebwani na ngulu ekoolo bangondo. 
REV.9.4	Basɔ mobeko bo batabeja njienjie jingondo, isa njua, isa mele, oko bato pɛ baya bapeliti embete eNjambe a maso mabu. 
REV.9.5	Basɔ kpaci bo babanɔngejae songe batano, te bo babawoe. Na bakeja mwano mwano mokoolo yana akomaka yo moto. 
REV.9.6	Masu mamina makadoa, bato badi boduka bogwa, pɛ ko boboloja bogwa. Badi boda na posa ebogwa, na bogwa bodi bobacia oko bocia.
REV.9.7	Bapaala bamina badaka o punda baya badi na mosɛlingo mobila. Badaka na leka a melo Mibu o makongo mawɔlɔ. Maso mabu madaka o maso mabato. 
REV.9.8	Swe jibu jidaka o swe jibali, na mino mabu madaka o mino magbɔngɔ. 
REV.9.9	Molilo mobu a mupa modaka o nguba jiebende, na epupeli emapapulapu mabu edaka o mokilimo mopunda banɛnɛ baya bapotaka na majangi a bila. 
REV.9.10	Mikɔmbɔ mibu midaka o mikɔmbɔ mikoolo, na ngɛngɛ jibu pongono, na ngulu ebu a bodingoja bato songe batano edaka a mikɔmbɔ Mibu. 
REV.9.11	Obwɛnji omombɔndɔ monase adi kumu obu; kombe ende a kɔpi eBaEbele edi Abadona, na edi Apolwona a kɔpi eBaEla.
REV.9.12	Monɔngɔ moboso monɔi. Minɔngɔ mitongo Mibae mikɛkɛ adoe.
REV.9.13	Obwɛnji obasamano ahuea mondule, na mhi naka kɔpi ekamane a njeka jinɛi jilitumbu liwɔlɔ lia lidi a boso boNjambe. 
REV.9.14	Kɔpi emina ebala na obwɛnji obasamano yona odaka na mondule bo, Cingoa babwɛnji banɛi baya badi a mbɔci a dua enɛnɛ Pelata. 
REV.9.15	Babwɛnji bamina banɛi, baya bama sɛlingoa a mojɔ moehole emina, na busa bomina, na songe omina, na yanga emina, baci-ngoama bo bawoe ekenge ebisato ebato bangondo. 
REV.9.16	Etango emandundu mabasoda bapunda edaka mandundu koto licinda, tu lindundu basoda koto domi, na mbi naka etango ebu. 
REV.9.17	Anjaka mbi oko bonja, nanɛ punda na baya badaka babaki a punda. Mililo Mibu mimupa midaka mikpetu o mosa, na mihindo, na midaka koko na langi esupulu. Melo mipunda midaka o melo migbɔngɔ, na mosa na modidi mimanaka a minɔkɔ Mibu. 
REV.9.18	Ekenge ebisato ebato bangondo egwa a mojɔ momadingoa ma masato, oko a mojɔ momosa, na modidi, na supulu, mia mimanaka a minɔkɔ Mibu. 
REV.9.19	Mojɔ bo ngulu epunda edaka a minɔkɔ mibu, na a mikɔmbɔ mibu. Mikɔmbɔ mibu midaka o njɔ na melo minjɔ, na banɔngeja bato oko na melo mimina. 
REV.9.20	Bato batongo baya bahela a madingoa mamina bai-hekoja milema mibu a bokina leka lokɔ bo na mɔmɔ; na baikina bosakoa miembo Mibe, isa bilimo biwɔlɔ, na bilimo bipalata, na bilimo biebende, na bilimo bimatai, na bilimo bimole bia bipeliti nongo njɛnɛ isa njoki, na te bidalake. 
REV.9.21	Na baihekoja milema Mibu a bokwa ekɔmɛli ebu ebowa bato, na elomu ebu edemba, na ngando jibu jibosambolu, na liba.
REV.10.1	Nanɛ koko obwɛnji otongo akahule oho Diko, obwɛnji ongulu. Eyembi emohuaka, na moyama modaka a molo monde. Boso bondebodaka o modika-busa, na mako mande madaka o makwe mamosa. 
REV.10.2	Adaka na mokanda mokɛkɛ bwase a ebɔ ende. Abakea ebota ende ebami a diko dimadiba-mamukwa, na ebota ende ebali a diko dingondo. 
REV.10.3	Abekoa na kɔpi epipo o agbomaka gbɔngɔ. Yana abekoa yo, bɛi sambo bagama oko bogama. 
REV.10.4	Yana asia bɛi sambo bogama, mbi nakɔ bo nasɔne; naka ko kɔpi ekahule oho Diko bo, Kanda na bakea embete a mijɔ Mibali bɛi sambo; Pojisɔne oko. 
REV.10.5	Na obwɛnji onɛkɛ mbi ami a madiba-mamukwa na a ngondo, angɔjɔ ebɔ ende ebami diko, 
REV.10.6	na abɛlɛ bɛli na yona odi na bomɔ oko na bosusu, yona okɔ Diko na leka losusu lua lodi ena, na ngondo pongono, na leka losusu lua lodi ena, na madiba koko, na leka losusu lua lodi ena. Abɛlɛ bɛli na nde bo ehole ebo’mba esii, 
REV.10.7	na bo obwɛnji osambo akahuea mondule, mojɔ mobombamake moNjambe mongame a masu mamina, o ajebeja yo batɔndɔi bakɔmɛli bande.
REV.10.8	Kɔpi eka mbi ekahule Diko ebala na mbi koko bo, Kɛ atombe mokanda mokɛkɛ mua modi bwase a ebɔ eobwɛnji yona odi ami a diko di madiba-mamukwa na a diko dingondo. 
REV.10.9	Oko boa mbi nakɛ ai obwɛnji, nabala na nde bo apɛni mokanda mokɛkɛ. Yo abala na mbi bo, Tomba mokanda, moyaka. Môda na boyo a sɔpɔ, a monɔkɔ ko bolɛbulɛbu o pɔki. 
REV.10.10	Natomba mokanda mokɛkɛ a ebɔ eobwɛnji, na namomea oko bomea. Modaka na bolɛbulɛbu bopɔki a monɔkɔ mombi; yana ko amea mbi mokanda, modaka na boyo a sɔpɔ. 
REV.10.11	Na abala na mbi bo, Toma pa koko biseko a mojɔ mobato banɛnɛ, na makota, na kɔpi, na bakumu.
REV.11.1	Mbi nasɔ mokɔmbɛ o pango; na okina abala na mbi bo, Angɔ; angɛ mwɛngi motempelo eNjambe, na litumbu, na baya basakoaka ena. 
REV.11.2	Pɛ bongɛ ko libanda lia lidi a sokolu etempelo. Kina libanda, mojɔ bo lihɛngɛmi ai makota, na badi bodɛhɛ ngando esɛnɔke na bihota bibu songe domi-inɛi na babae. 
REV.11.3	Mbi nadi bopa batati bambi babae kpaci a bopa biseko masu koto emɔci mikama Mibae na masu domi-inɛi na badi bolwa oko minyuku pɛ. 
REV.11.4	Ibo badi mele mibae miolive na paka jibae, na badi mema a boso boKumu ongondo. 
REV.11.5	Okina moto akapala bobanɔngeja, mosa momanaka a minɔkɔ mibu a bowa soki jibu. Moto akapala boba-nɔngeja, adi bogwa boa. 
REV.11.6	Ibo badi na kpaci a bokanda busa bo mbua atakwa a masu mabiseko bibu. Na badi na kpaci a bokindoja madiba makia, na a boloma bego bisusu a ngondo yana apalaka bo. 
REV.11.7	Bakasieja tati ebu, tito yona omanaka a mombɔndɔ monase adi bona na bu bila, abagbokejabí na abawabí. 
REV.11.8	Njemba jibu jidikabí a licilinga lingando yena enɛnɛ; kombe engando emina edi oko mondɛ, edi Sɔdɔmɔ na Ejipito, esika egwa Kumu a mole-mobokea. 
REV.11.9	Bato banjabí njemba jibu masu masato na ekenge, bato bamakota mangondo, na maboti, na kɔpi na tungu jisusu. Na batajimabí bo moto apusee njemba jibu. 
REV.11.10	Bato bangondo basepabí na enanga enɛnɛ, na bapanabí leka a mojɔ momina, cina bo batɔndɔi ba babae bama nɔngeja bato bangondo.
REV.11.11	Ama nɔ masu masato na ekenge ko, mohuli mobomɔ mo’mi donga oko ai Njambe, na mokwea a tei ebu, na bama mema. Na bato baya babanɛ baluluma na bɔ. 
REV.11.12	Ibo babae baka kɔpi epipo ekahule oho Diko, ekabale na bu bo, Doani jɔno diko! Na bawea a Diko na eyembi, ena ko soki jibu jibanjaka. 
REV.11.13	Ngondo ejonga na bojonga bonɛnɛ a ehole emina, na ekenge edomi engondo egwa oko bogwa. Bato bagwa a mojɔ mobojonga bomina, bato koto sambo. Baya badika badaka na bɔ bonɛnɛ, na basakoa Njambe oDiko.
REV.11.14	Monɔngɔ moMibae mosii; mua momisato mokɛkɛ adoe.
REV.11.15	Obwɛnji osambo ahuea mondule, na kɔpi jibekoa a Diko bo, Bokumu bongondo bodi e dɛye bokumu boKumu osu na Masiya onde. Iyo adi boda Kumu oko na bosusu. 
REV.11.16	Na basuku domi-ibae na banɛi baya badaka a mingbelɛngɔ Mibu a boso boNjambe basadumba nase, oko a maso mabu, 
REV.11.17	na basakoa Njambe bo,
REV.11.17	Bosakoaka wɛ Kumu Njambe obonɔ, yona odi na yona odaka,
REV.11.17	Mojɔ bo opei ngulu ewɛ enɛnɛ, na okondi a bokumu bowɛ.
REV.11.18	Makota madaka na kɛlɛ; likundu liwɛ ko lidoi.
REV.11.18	Ehole ebosambeja bagwake emei,
REV.11.18	A bokɔ monganji ai batɔndɔi na ai basɛnɔke, bakɔmɛli bawɛ,
REV.11.18	Na bato baya basumaka kombe ewɛ, na banɛnɛnɛ na bakɛkɛlɛkɛ,
REV.11.18	Ehole ehowa likinda haya bahejaka ngondo.
REV.11.19	Tempelo eNjambe oho Diko edipoama, na edejai emokongo monde edaka a bohu a tei etempelo ende. Mikalimo mimana a ehole emina, na daka enɛnɛ, na bɛi, na bojonga bongondo, na mbua monɛnɛ omatai akwa.
REV.12.1	Embete enɛnɛ emana oho Diko, oko mwali yona olwa modika-busa o bisenja. Songe adaka a cina jibibota binde, na adaka na likongo a molo monde, oko njɔtɔ domi-na-babae. 
REV.12.2	Mwali omina adaka na demi, na abekoaka a mojɔ mobipeko na mwano mobobota. 
REV.12.3	Ekina embete etongo emana oho Diko, oko Dalakona monɛnɛ mokpetu. Iyo adaka na melo sambo na njeka domi, na makongo mabokumu sambo madaka a melo minde. 
REV.12.4	Mokɔmbɔ monde mogbula libondo limasato linjɔtɔ badiko, na abadumba nase a ngondo. Dalakona ama a boso bomwali yona opalaka bobota, bo mwali akabota, yo amee mwana oko bomea. 
REV.12.5	Mwali abota mwana-momi yona odi boda na kpaci a makota masusu, na tondo ende edi boda tondo eebende. Mwana’nde ko atombama ai Njambe na a ngɛndɛ ende. 
REV.12.6	Mwali acia a lisobe, a esika ema sɛlingoa Njambe a mojɔ monde, bo bamobɔkɔe oho masu koto emɔci mikama Mibae na masu macinda masato.
REV.12.7	Bila emana oho Diko. Mikaele na babwɛnji bande bana na Dalakona. Dalakona na babwɛnji bande bana, 
REV.12.8	na bagboka; na baiboloja koko esika eboda oho Diko. 
REV.12.9	Dalakona monɛnɛ akwa, njɔ yona moyou yona odi na kombe Jabalo na Satana, mokosei ongondo esusu. Adumbama a ngondo, na babwɛnji bande badu-mbama na nde pongono. 
REV.12.10	Naka koko kɔpi epipo ekabale oho Diko bo, Edɛye, mohelo modoi, na ngulu, na Bokumu boNjambe, na kpaci eMasiya onde. Mojɔ bo yona odumbea baninga basu ebango adumbami nase, oko yona obadumbeaka a boso boNjambe osu na bulu na moi. 
REV.12.11	Bamogbokejai a mojɔ momakia maMwana-Bata na a mojɔ moebaeli etati ebu, cina bo baijuma bopa mihelo Mibu, pɛ bobanga bogwa. 
REV.12.12	Sepani na mojɔ momina, no baya badi oho Diko, na Diko esusu mɛnɛ. Monɔngɔ ko a ngondo, na a madiba-mamukwa, mojɔ bo Satana atiti ai no na kɛnjɔ enɛnɛ, na ajebaka bo ehole ende edikai mweka pɛ.
REV.12.13	Yana anɛ Dalakona bo adumbama nase a ngondo, yo abengana mwali yona oma bota mwana-momi. 
REV.12.14	Mwali ko asɔ mapapulapu mabae mapopo monɛnɛ, a bocia a esika ende a lisobe, bo bamobɔkoe oho yanga emɔci, na bianga bibae, na ekenge eyanga emɔci, bo Njɔ atamonɛe. 
REV.12.15	Njɔ asopa dua emadiba a monɔkɔ monde ngɔngɔ jimwali, bo amocindojae na mopimbola. 
REV.12.16	Ngondo ko ekɔmeja mwali; ngondo edipoa monɔkɔ na emea dua ema sopa Dalakona a monɔkɔ monde. 
REV.12.17	Dalakona akɛnjɔ na mwali bou mɛnɛ, na akɛ a bona bila na bana bande batongo baya basumaka mibeko mi-Njambe, na baya batataka tati ai Yesu. 
REV.12.18	Na ama a mbongu emadiba-mamukwa.
REV.13.1	Nanɛ koko Tito akamane a madiba-mamukwa. Adaka na njeka domi, na melo sambo. Makongo mabokumu domi madaka a njeka jinde, na kombe jibosambolu jidaka a melo minde. 
REV.13.2	Tito onɛ mbi adaka o swa. Makaka mande madaka o makaka matito kombe ours, na monɔkɔ monde modaka o monɔkɔ mogbɔngɔ. Dalakona amopa ngulu ende mɛnɛ na ngɛndɛ ende, na kpaci ende enɛnɛ. 
REV.13.3	Nanɛ bo mokina molo monde modi na pola ebogwa. Iyo ko ahela a pola ende ebogwa, na ngondo esusu ecingama na Tito na bokamoa. 
REV.13.4	Bato basakoa Dalakona mojɔ bo yo ama pa kpaci ende a Tito. Basakoa koko Tito na ebaeli ye; Obwani na Tito nda? Odi na ngulu a bona na nde nda?
REV.13.5	Tito adaka na monɔkɔ a bobala bikenge biegbo, na bikenge bibosambolu; na asɔ kpaci bo akɔe o apalaka yo songe domi-inɛi na babae. 
REV.13.6	Adipoa monɔkɔ monde a botangola Njambe, na kombe ende, na ngando ende, na baya badi oho Diko. 
REV.13.7	Adaka na kpaci a bona bila na basɛnɔke na bo abagbokejae. Asɔ koko kpaci a makota masusu, na tungu jisusu, na kɔpi jisusu, na maboti masusu. 
REV.13.8	Bato basusu bangondo badi bomosakoa, oko baya baditi na kombe jibu a mokanda moMwana-Bata yona ogwa, kombe jia jisɔnɔmɔ ena oko a libangake lingondo. 
REV.13.9	Isa moto adi na matoi, yɛ ahokee. 
REV.13.10	Moto yona opeaka masungu âpeama lisungu yo mɛnɛ. Moto akawa na abɛnɛ, adi bogwa na abɛnɛ yo mɛnɛ. Cina elingbangba libasɛnɔke na ejimeli ebu oko yena.
REV.13.11	Nanɛ koko okina Tito otongo. Iyo amana a ngondo, na adaka na njeka jibae, njeka jimwana-bata; ebaeli ende ko edaka ebaeli eDalakona. 
REV.13.12	Iyo adaka na kpaci esusu eTito oboso a ngando ende, na akɔ bo bato basusu bangondo, ngondo esusu mɛnɛ, basakoe Tito yona oboso, yona oma hela a pola ende ehogwa. 
REV.13.13	Akɔ koko mindumba minɛnɛ, na akɔ bo mosa modonge obo Diko na motite nase a boso bobato. 
REV.13.14	Na alɛngɛ bato bangondo cina emindumba mikɔkɔ yo a esika eTito, na abatɔndɔ bo bakɔe elimo eTito yona oma hela a pola eabɛnɛ. 
REV.13.15	Asɔ koko kpaci bo apɛ mohuli a elimo eTito, bo elimo eTito ebale, na bo awejae bato basusu baya balona bosakoa elimo eTito. 
REV.13.16	Na akɔ bo bato kanga basusu mɛnɛ basɛ embete a ebɔ ebami isa a boso, na bakɛkɛ na banɛnɛnɛ, na bato balikonja na bato babokwali, na sɔmi na babuli pongono, 
REV.13.17	bo, moto amiti da na embete emina, oko kombe eTito, isa etango ekombe ende, atahɔnɔ bosomba eka, isa bongɛjɛ eka. 
REV.13.18	Mojɔ momina modi mojɔ mobowɛi. Isa moto adi na bocingea, yɛ alange etango eTito. Mojɔ bo etango emina edi etango emoto, na etango ende edi Mikama misamano domi-isamano na isamano.
REV.14.1	Nanja koko, na nanɛ Mwana-Bata ami a Mono moSiona. Bato badaka na nde koto mokama domi-inɛi-na-inɛi, na badaka na kombe ende, na kombe eSangwa’nde, a maso mabu. 
REV.14.2	Naka kɔpi ekahule Diko; edaka na molunju moepeela enɛnɛ, o ekɔmɛli ebɛi; kɔpi eka mbi ebwana na doi libato babibumba baya babomaka bibumba bibu. 
REV.14.3	Ba’mba yembo eyene a boso bongɛndɛ, na a boso bobasuku, na a boso bobato babomɔ banɛi. Pɛpɛ nongo okina otongo obwana bokoa yembo emina, oko bato bamina, bato koto mokama domi-inɛi-na-inɛi baya bama sikoama a ngondo. 
REV.14.4	Ibo badi oko baya baisabeja na bali, mojɔ bo batajebaka mojɔ momwali. Bacingamaka na Mwana-Bata bisika bisusu bikɛkɛ yo. Basikoama a tei ebato bo badae mbuma jiboso ai Njambe, na ai Mwana-Bata. 
REV.14.5	Bokosea boditi nongo a minɔkɔ mibu, mojɔ bo bapeliti nongo litɔnɔ.
REV.14.6	Nanɛ koko okina obwɛnji otongo akapimboe a tei ebusa. Iyo adaka na Mwako Mopele mua modi na bosusu, bo atɔndɔe bato bangondo, makota na makota, tungu na tungu, kɔpi na kɔpi, maboti na maboti. 
REV.14.7	Abala na kɔpi epipo bo, Bangani Njambe; mokumejani yo, mojɔ bo ehole ende ebosambeja emei. Mosakoani yo, yona oyoa Diko na nase, na madiba-mamukwa, na njiba.
REV.14.8	Okina otongo, obwɛnji obabae adoa, na abala bo, Ekwi! Babilo ekwi, ngando yena enɛnɛ! mwali yona okɔ bo makota masusu malangoe na vino eposa elisɔngi linde.
REV.14.9	Okina otongo, obwɛnji obasato adoa, na abekoa bo, Moto akasakoa Tito na elimo ende, na akasɔ embete ende a licinga limbanda, isa a ebɔ, 
REV.14.10	moto omina adi bomwaka vino elikundu li-Njambeyena esɛlingoamaa kɔpɔ ekɛlɛ ende, pɛpɛ nongo bombɛjɛ; na adi bodingoa na mosa na supulu a boso bobabwɛnji basɛnɔke, na a boso boMwana-Bata. 
REV.14.11	Modidi momosa mobodingoa bobu moweaka diko oko na bosusu; baditi nongo na bowi, isa na bulu isa na moi, basakoi bamina baTito na elimo ende, na baya basɔ embete ekombe ende. 
REV.14.12	A mojɔ momina, baya basumaka Mibeko mi-Njambe na ejimeli eYesu, babwani boda na lingbangba.
REV.14.13	Naka koko kɔpi ekabale oho Diko bo, Sɔnɔ mojɔ mu; Bagwake baya bagwaka a tei eKumu badi na bojongoa, e dɛye, oko na bosusu. Mwembo mobalaka bo, Ee badi na bojongoa, bo baheme a minɔngɔ Mibu, mojɔ bo bilomu bibu bibasusaka.
REV.14.14	Anja mbi koko, nanɛ eyembi epu. Okina adaka abaki a eyembi o moto. Adaka na likongo liwɔlɔ a molo monde, na mombimbi mopɔlu a ebɔ ende. 
REV.14.15	Okwa obwɛnji otongo amana a tempelo, na abekoa na bopipo ai yona odaka abaki a eyembi bo, Tomba mombimbi mowɛ na kɛsɛ, mojɔ bo ehole ebojua emei. Bojua bongondo bobwani oko bobwana. 
REV.14.16	Oko boa, yona odaka abaki a eyembi ameja mombimbi monde a diko dingondo, na ajua ngondo oko bojua.
REV.14.17	Okina obwɛnji otongo amana a tempelo oho Diko, na yo adaka na mombimbi mopɔlu pongono. 
REV.14.18	Na okina obwɛnji otongo koko amana a litumbu. Iyo adaka na kpaci a mojɔ momosa, na abekoa na bopipo ai yona odaka na mombimbi mopɔlu; abekoa bo, Imeja mombimbi mowɛ mopɔlu; kɛsɛ bililo bimbuma jivine engondo, mojɔ bo mbuma jingondo jikpeti. 
REV.14.19	Obwɛnji omina ameja mombimbi monde a diko dingondo, akɛsɛ mbuma jivine engondo, na adumba jisusu a eboka enɛnɛ ekɛnjɔ eNjambe. 
REV.14.20	Eboka emina edaka a sokolu engando. Yana asieja bo bo’nda mbuma, makia mamana a eboka, na makɛlɛ bohali, oko a kilometa mikama misato na domi-isamano; na madaka na ndinda oko a kamba emolo mo-punda.
REV.15.1	Nanɛ koko ekina embete etongo oho Diko, embete enɛnɛ ebokamoa, oko babwɛnji sambo baya bapeli minɔngɔ sambo, minɔngɔ misuka, mojɔ bo kɛnjɔ eNjambe edi bosia na minɔngɔ mimina.
REV.15.2	Nanɛ koko ekina eka yena edaka o libale litalatala lia liputoana na mosa. Baya bama gbokeja Tito, na elimo ende, na embete ekombe ende, badaka ba’mi a mbongu elibale litalatala, na badaka na bibumba biNjambe a mɔmɔ mabu. 
REV.15.3	Ibo ba’mbaka yembo eMose mokɔmɛli oNjambe, na yembo eMwana-Bata bo,
REV.15.3	Ee, Kumu Njambe obonɔ!
REV.15.3	Bilomu biwɛ bidi binɛnɛnɛ, bidi na bokamoa.
REV.15.3	Ee, Kumu omakota!
REV.15.3	Njea jiwɛ jidi jitangboake, njea jisoti.
REV.15.4	Ee Kumu; odi pɛ bosuma, pɛ bokumeja kombe ewɛ nda?
REV.15.4	Mojɔ bo, odi mosɛnɔke oko wɛ pɛ.
REV.15.4	Makota masusu madi bodoa a bosakoa wɛ,
REV.15.4	Mojɔ bo masambeja mawɛ maboloi a bohu.
REV.15.5	Ngɔngɔ jimina, nanja koko, na tempelo eEtondo ebotata oho Diko edipoama. 
REV.15.6	Babwɛnji sambo baya badaka na minɔngɔ sambo bamana a tempelo. Badaka na bisenja bipu bopɛ, na kamba jiwɔlɔ jidaka a mupa mabu. 
REV.15.7	Okina obato babomɔ apa babwɛnji sambo kɔpɔ jiwɔlɔ sambo jia jiluma na likundu liNjambe yona odi na bosusu. 
REV.15.8	Na tempelo eluma na ekumu, na ngulu eNjambe, o ekɔmɛli emodidi momosa. Pɛpɛ nongo moto obwani bokwea a tempelo oko adi minɔngɔ sambo Mibabwɛnji sambo pɛ bopeta sia.
REV.16.1	Nakakokokɔpi epipo ekamane a tempelo, ekabale nababwɛnji sambo bo, Kɛni asope kɔpɔ sambo jilikundu liNjambe a ngondo.
REV.16.2	Obwɛnji oboso akɛ na asopa kɔpɔ ende a ngondo. Na bato baya badaka na embete eTito, na baya basakoaka elimo ende badingoa na pola jibe jisaya.
REV.16.3	Obwɛnji obabae asopa kɔpɔ ende a madiba-mamukwa, na madiba makindoa makia, o makia manjemba emoto. Na leka losusu lua lodaka mɔ a madiba logwa oko bogwa.
REV.16.4	Obwɛnji obasato asopa kɔpɔ ende a dua na njiba, na jikindoa makia. 
REV.16.5	Na naka obwɛnji omadiba akabale bo,
REV.16.5	Ee, wɛ Mosɛnɔke yona odi, na yona odaka,
REV.16.5	Wɛ olongi na bisambi biwɛ;
REV.16.6	Mojɔ bo bato basopa makia mabasɛnɔke na mabatɔndɔi,
REV.16.6	Na wɛ obanusi makia.
REV.16.6	Mokindo mobu mobwani.
REV.16.7	Naka koko litumbu likabale bo,
REV.16.7	Ee, Kumu Njambe obonɔ,
REV.16.7	Bisambi biwɛ bibɔngi, bidi bongbebongbe.
REV.16.8	Obwɛnji obanɛi asopa kɔpɔ ende a modika-busa, na modika-busa mosɔ kpaci a bonɔngeja bato na mosa. 
REV.16.9	Bato bakɛloa na moi mopipo, na basinga kombe eNjambe yona odaka na kpaci a minɔngɔ mimina, na baibekoja nongo milema Mibu bo bakumejae Njambe.
REV.16.10	Obwɛnji obatano asopa kɔpɔ ende a ngɛndɛ eTito. Bokumu boTito bohinda na modidi. Bato bakokala biemi bibu a mojɔ momwano, 
REV.16.11	na basinga Njambe a mojɔ momwano mobu na pola jibu, na baihekoja nongo milema Mibu a bokina bikɔmɛli bibu.
REV.16.12	Obwɛnji obasamano asopa kɔpɔ ende a Pelata, dua yena enɛnɛ. Madiba madua emina makoka oko bokoka, a bosɛlingoa njea ebakumu baɛsɛta. 
REV.16.13	Nanɛ koko miembo Mibe misato mia midaka o magbɔsɔ, mikamane a monɔkɔ moDalakona, na a monɔkɔ moTito, na a monɔkɔ moMotɔndɔi obokosea. 
REV.16.14	Miembo mimina midi miembo Mibajabolo; mikɔkɔ mindumba, na mikɛkɛ ai bakumu bangondo esusu bo Mibabolee a mojɔ mobila a busa bua bonɛnɛ boNjambe obonɔ. 
REV.16.15	(Hokeani; mbi nadoaka na mbɛmbɛ emobi. Bojongoa ai moto yona odi mosu, yona obaneaka bisenja binde bo atamana mbundu na sɔni a boso bobato.) 
REV.16.16	Na Mibabolea a esika yena edi na kombe Alamagedo a kɔpi eBaEbele.
REV.16.17	Obwɛnji osambo asopa kɔpɔ ende a pwea. Kɔpi epipo emana a tempelo; kɔpi emina edonga a ngɛndɛ na ebala bo, Mojɔ mosii! 
REV.16.18	Mikalimo mimana na daka enɛnɛ, na bɛi, na bojonga bongondo bonɛnɛ. Bojonga bomina bodaka bonɛnɛ mɛnɛ; ehole edi bato a ngondo, baipaka nɛ bojonga bongondo bonɛnɛ boa. 
REV.16.19	Ngando yena enɛnɛ ekabama, mabondo masato, na ngando jimakota jigwa. Njambe aibosa Babilo, ngando yena enɛnɛ; amonusa kɔpɔ elikundu linde ligbasoake. 
REV.16.20	Sanga jisusu jicia bohali, na meno miiboloa koko. 
REV.16.21	Mbua monɛnɛ omatai adonga Diko, na makwa a diko dibato. Matai mamina madaka na manji, kilo domi-itano, kilo domi-itano, na bato basinga Njambe a mojɔ momogweli momatai cina bo mogweli momina modaka mojɔ monɛnɛ mɛnɛ.
REV.17.1	Okina obabwɛnji sambo baya badaka na kɔpɔ sambo, adoa na abala na mbi bo, Doa bo nanejae wɛ esambi emwali obɔɔli yona monɛnɛ, yona odi na edie ende a diko didua jinɛnɛ. 
REV.17.2	Bakumu bangondo bangɛkɛ na nde bɔɔli, na bato bangondo balangoi na vino elisɔngi linde. 
REV.17.3	Obwɛnji omina atomba mbi a mwembo a lisobe, na nanɛ okwa mwali oho. Adaka abaki a Tito mokpetu bosɔɔ yona odaka na kombe jinɛnɛ jibosambolu a mokuku monde, na adaka na melo sambo, na njeka domi. 
REV.17.4	Mwali omina alwaka bisenja bikpetu na bikpetu bosɔɔ; mohlo monde modaka molilo mowɔlɔ, na matai mayumu, na mayaka mayumu enɛnɛ. Adaka na kɔpɔ a ebɔ ende, kɔpɔ ewɔlɔ, yena eluma botɔ na ngando jinde jibosambolu, na lisɔngi linde, na ndukeli jinde. 
REV.17.5	Ekina kombe esɔnɔmɔ a licinga limbanda, na cina ekombe emina edi mojɔ mobombamake; BABILO MONƐNƐ, NANGE ’BATO BABƆƆLI NA NGANDO JIBOSAMBOLU JINGONDO. 
REV.17.6	Mbi nanɛ mwali omina yona oma langoa na makia mabasɛnɔke, na makia mabatati baYesu. Yana anɛ mbi mwali omina, nakamoa na bokamoa bonɛnɛ.
REV.17.7	Obwɛnji ko abala na mbi bo, Okamoaka mojɔ moye? Mbi nadi boboloja ai wɛ mojɔ mobombamake momwali omina, na Tito yona omotombaka, yona odi na melo sambo na njeka domi. 
REV.17.8	Tito onɛki wɛ adaka, na aditi. Adi bomana ko a mombɔndɔ monase, na adi bonɔ oko a bodimoa. Na bato bangondo, oko baya badi pɛ bosɔnɔmɔ kombe a mokanda mobomɔ a bobanga bongondo, badi bokamoa yana anɛkɛ bo Tito yona odaka, yona oditi, na yona odi bodoa koko. 
REV.17.9	Mojɔ mu mobwani na bocingea bomoto obowɛi. Melo sambo midi meno sambo, na edie emwali edi a meno mimina. 
REV.17.10	Melo mimina midi koko bakumu sambo. Batano babu bakwi; okina adi oko; yona otongo adoakini; na yo akadoa, atayeyoa nongo ekoka. 
REV.17.11	Tito yona odaka, na aditi e dɛye, adi kumu obomwambe; acingi na bakumu sambo, na akɛkɛ a bodimoa. 
REV.17.12	Njeka domi jinɛki wɛ jidi bakumu domi baya basɔkini bokumu; badi bosɔ kpaci ebakumu, na Tito pongono, heure emɔci. 
REV.17.13	Ibo basusu badi na mokano momɔci, na bapaka ngulu ebu na kpaci ebu a Tito. 
REV.17.14	Badi bona bila na Mwana-Bata, na Mwana-Bata adi bobagbokeja, mojɔ bo yo adi Kumu obakumu, na Koi obaroi; na baya bacingi na nde babeama, babɔmɔ, na badi bato baejimeli.
REV.17.15	Abala na mbi koko bo, Dua jinɛki wɛ, oho adi mwali obɔɔli na mobondo, jidi oko makota, na makumu, na bato, na kɔpi. 
REV.17.16	Njeka domi jinɛki wɛ, njeka jimina na Tito pongono,—ibo badi boda na mwali obɔɔli oko soki; bamobejabi, bamokinabi mbundu, bayakabí mimi minde na bamotumbabi na mosa. 
REV.17.17	Mojɔ bo Njambe asi mojɔ momina a milema Mibu bo bakɔe mokano monde na molema momɔci, na bo bapɛ Tito kpaci ebu ebakumu oko adi bibaeli bi-Njambe pɛ bopeta ngama. 
REV.17.18	Na mwali onɛki wɛ adi oko ngando enɛnɛnɛ, yena edi na kpaci ai bakumu bangondo.
REV.18.1	Yana asia ngando jimina, nanɛ okina obwɛnji otongo akahule oho Diko. Iyo adaka na kpaci enɛnɛ, na ngondo esusu ehoa na bolailai boekumu ende. 
REV.18.2	Abekoa na kɔpi epipo bo,
REV.18.2	Ekwi! Babilo, ngando yena enɛnɛ ekwi;
REV.18.2	Edi oko ekokolo ebajabolo,
REV.18.2	Esika emiembo misusu Mibe,
REV.18.2	Esika embulu basusu babosɔtɔ na bamaneene.
REV.18.3	Mojɔ bo makota masusu malangoi na vino elisɔngi linde;
REV.18.3	Bakumu bangondo ba’ngi na nde bɔɔli,
REV.18.3	Na bato babwasa bangondo bahɛjɛ likonja libu linɛnɛ a mojɔ mobikɔmɛli binde binɛnɛ bibosambolu.
REV.18.4	Naka koko kɔpi etongo ekahule Diko na ekabale bo,
REV.18.4	Bato bambi, imanani, mokinani yo,
REV.18.4	osaka cingamani na nde a jibe jinde,
REV.18.4	osaka katanani na nde a madingoa mande.
REV.18.5	Mojɔ bo jibe jinde jidi o mono monɛnɛ mua momeaka a Diko,
REV.18.5	Na Njambe alɛi mojɔ mojibe jinde.
REV.18.6	Sɔmbejani ai yo oko na mwɛngi mopaka yo mɛnɛ,
REV.18.6	Na nɛngejani mokindo monde a mojɔ mobikɔmɛli binde;
REV.18.6	Lumejani kɔpɔ enusa yo na bato batongo bihole bibae, a mojɔ monde mɛnɛ.
REV.18.7	O asakumejaka yo, na adaka yo na bikɔmɛli bibosambolu,
REV.18.7	Oko boa mopani yo molɔbɔ na bio oko na mwɛngi momina.
REV.18.7	Mojɔ bo abalaka a molema monde bo, Mbi nadi a ngɛndɛ ekumu,
REV.18.7	Naditi nongo mwali-obogwa, nitada nongo na mokwea.
REV.18.8	A mojɔ momina, madingoa mande madi bodoa ai yo a busa bomɔci, mogweli, mokwea, na linjale.
REV.18.8	Na atumbama na mosa,
REV.18.8	Mojɔ bo Kumu Njambe yona omosambejaka adi mopipo.
REV.18.9	Bakumu bangondo baya bangɛ na nde bɔɔli na bakatana na nde a bikɔmɛli binde bibosambolu, bakanɛ modidi mobotumba bonde, badi bomoyea kɔndɔ. 
REV.18.10	Badi bo’ma bohali a mojɔ mobɔ bobodi-ngoa bonde. Badi bobala bo, Monɔngɔ! Monɔngɔ! Wɛ ngando enɛnɛnɛ! Wɛ Babilo ngando epipo! Likundu liwɛ limei bundumo.
REV.18.11	Bato babwasa bangondo bayeaka mbisoli na bamoyeaka kɔndɔ, mojɔ bo bato te bayake somba na bu leka lobwasa, 
REV.18.12	leka lowɔlɔ, na palata, matai mayumu, na mayaka mayumu, bisenja bibotɛlɛtɛlɛ bikpetu na bikpetu bosɔɔ, soa ekpetu, na mele misusu miyumu, leka longɔlu jimbongo, na leka losusu lua lokɔmɔ na mele na matai, na leka lua loluama na ebende na mboa, 
REV.18.13	sinamona, na lihengako, na midikadika, na malasi, na male, na vino, na minɛ, na mitɛkɛ mipele, na ndongo, na ngɔmbɔ, na bata, na punda, na mituka, na mikuku na milema mibato. 
REV.18.14	Molema mowɛ modaka na posa embuma jikpetu, na jicia wɛ bohali. Leka lowɛ losusu loyumu, na leka lowɛ losusu loekumu lobungi na wɛ, na bato bata-loboloja koko. 
REV.18.15	Bato baya bakɔ masa na leka lomina, baya badiba likonja linɛnɛ a mojɔ monde, badi bo’ma bohali oko na bio na bolɛbɛ, na bɔ pongono, a mojɔ mobodingoa bonde, na badi bobala bo,
REV.18.16	Monɔngɔ! monɔngɔ! ngando yena enɛnɛnɛ!
REV.18.16	yena elwaka oko bisenja bibotɛlɛtɛlɛ bikpetu na bikpetu bosɔɔ,
REV.18.16	yena edaka na molilo mowɔlɔ, na matai mayumu, na mayaka mayumu,
REV.18.17	Makonja ma manɛnɛ mɛnɛ manami na 
REV.18.18	Banja modidi mobotumba bonde na babekoa bo, Ngando yena ebwani na ngando ye enɛnɛnɛ nda? 
REV.18.19	Basopa dutu a melo mibu; bayea, balɛbɛ na babekoa bo,
REV.18.19	Monɔngɔ! monɔngɔ! ngandoye enɛnɛnɛ!
REV.18.19	Bato basusu baya badaka na masua a madiba-mamukwa badiha likonja linɛnɛ a mojɔ molituna linde.
REV.18.19	Edikai o mopɔtu na heure emɔci pɛ.
REV.18.20	Sepani oho Diko a mojɔ mongando emina;
REV.18.20	Ino basɛnɔke, na babwɛnji-baDiko, na batɔndɔi, sepani koko,
REV.18.20	Mojɔ bo Njambe alongejai no na amodumbi yo.
REV.18.21	Ngɔngɔ jimina, okina obwɛnji mopipo atomba litai linɛnɛnɛ, alidumba a madiba-mamukwa na abala bo,
REV.18.21	Babilo, ngando yena enɛnɛnɛ, êdumbama nase na bopipo boa, na etaboloa koko.
REV.18.22	Bato bata’ka koko doi egongo, na bibumba, na poolo na mindule, a tei ewɛ.
REV.18.22	Pɛpɛ nongo moto yona okɔkɔ ekina elomu odi boboloa koko a tei ewɛ.
REV.18.22	Bata’ka koko a tei ewɛ doi libon’nda ndongo.
REV.18.23	Eyoi epaka etaya hoja modidi a tei ewɛ.
REV.18.23	Bata’ka koko a tei ewɛ kɔpi emomi na mwali obolongana,
REV.18.23	Mojɔ bo bato bawɛ bamasa badaka bakumu bangondo,
REV.18.23	Na wɛ osela makota masusu na male mawɛ.
REV.18.24	Makia mabatɔndɔi na mabasɛnɔke maboloi a tei ende,
REV.18.24	Na makia mabato basusu baya bawama a ngondo.
REV.19.1	Yana asia ngando jimina, naka doi linɛnɛ lia lidaka o kɔpi elindundu libato banɛnɛ oho Diko haya babekoa bo,
REV.19.1	Aleluya! Boheleja, na ekumu, na ngulu, jidi ai Njambe osu;
REV.19.2	Mojɔ bo yo asambejaka na soti na bongbebongbe.
REV.19.2	Asambejai mwali obɔɔli yona monɛnɛ, yona obeja ngondo na bɔɔli bonde.
REV.19.2	Njambe akundi likundu limakia mabakɔmɛli bande.
REV.19.3	Babekoa koko bo,
REV.19.3	Aleluya! Modidi mobotumba bonde moweaka diko na bosusu.
REV.19.4	Basuku domi-ibae na banɛi, na bato babomɔ banɛi, basumana a bosakoa Njambe yona odi a ngɛndɛ. Babala bo, 
REV.19.5	Ekina kɔpi emana a ngɛndɛ bo,
REV.19.5	Sakoani Njambe osu, ino bakɔmɛli bande basusu,
REV.19.5	Ino baya bamosumaka, banɛnɛnɛ na bakɛkɛlɛkɛ.
REV.19.6	Naka koko doi likɔpi elindundu libato banɛnɛ. Edaka o molunjo moepeela enɛnɛ na ebwana na bɛi mɛnɛ. Babala bo,
REV.19.6	Aleluya! Mojɔ bo Kumu Njambe osu yona onɔi, akumaka.
REV.19.7	Kinani bosepe na enanga enɛnɛ, na bomokumejae,
REV.19.7	Mojɔ bo ehole ebolongana boMwana-Bata emei,
REV.19.7	Na mwali onde obolongana alwai molilo monde,
REV.19.8	Mojɔ bo asi kpaci bo alwae bisenja bibotɛlɛtɛlɛ bipu bopɛɛ. Bisenja bimina bibotɛlɛtɛlɛ bidi oko bikɔmɛli bibodongo bibasɛnɔke.
REV.19.9	Obwɛnji abala koko na mbi bo, Sɔnɔ mojɔ mu; Bojongoa ai bato baya babeami a libonje libolongana boMwana-Bata. Na abala na mbi bo, Bikenge bimina bidi bikenge biNjambe na soti mɛnɛ. 
REV.19.10	Mbi nasadumba a bibota binde bo namosakoe. Iyo ko abala na mbi bo, yɛ bokɔ boa! Mbi nadi oko mokɔmɛli pɛ, o adi wɛ mɛnɛ, na baninga bawɛ baya babaneaka tati eYesu. Sakoa oko Njambe. Mojɔ bo tati eYesu edi mwembo moeseko.
REV.19.11	Nanɛ bo Diko didi bwase, na nanɛ punda mopu. Okina adaka abaki a punda yona odi na kombe ji, Yona oejimeli, Yona osoti. Iyo asambejaka, na anaka bila oko na bodongo. 
REV.19.12	Miso mande madaka o mosa mɛnɛ. Adaka na makongo manɛnɛ mabokumu a molo monde. Adaka na kombe yena esɔnɔmɔ; pɛpɛ nongo moto ko ojebaka kombe emina, oko yo mɛnɛ pɛ. 
REV.19.13	Aiwaka kasaka eyai yena edaka na matɔnɔ mamakia, na kombe ende edi Ebaeli eNjambe. 
REV.19.14	Mandundu mabasoda baDiko mamosusaka, madaka mabaki a punda bapu, na malwaka bisenja bibobuno bipu bopɛɛ. 
REV.19.15	Abɛnɛ monɛnɛ amanaka a monɔkɔ monde a bokwɛlɛ makota mangondo. Tondo ende ebokumu edi tondo eebende a mojɔ mobu. Iyo adi bonda eboka evino ekɛlɛ egbasoake eNjambe obonɔ. 
REV.19.16	Adaka koko na kombe a kasaka ende na a ebɛ ende bo, Koi obaroi, na Kumu obakumu.
REV.19.17	Nanɛ koko okina obwɛnji yona odaka ami a modika-busa. Iyo abea mbulu basusu baya bahombaka diko na kɔpi epipo bo, Doani; titanani a mojɔ molibonje linɛnɛ liNjambe, 
REV.19.18	a boyaka mini Mibakmuu, na mini Mibakapitɛni, na mini Mibato banɛnɛnɛ, na mini mipunda, na mini mibasoda bapunda, na mini Mibato basusu mɛnɛ, basɔmi na babuli, banɛnɛnɛ na bakɛkɛ.
REV.19.19	Nanɛ Tito, na bakumu bangondo, na mandundu mabasoda babu, baya bama titana a bona bila, na yona odaka abaki a punda, na lindundu libasoda bande. 
REV.19.20	Bapea Tito na motɔndɔi obokosea yona okɔkɔ mindumba, oko yona okosea bato na mindumba mimina, bato baya bama sɔ embete eTito, na baya bama sakoa elimo ende. Ibo basusu babae badumbama yana adaka bo mɔ, a libale limosa mosupulu. 
REV.19.21	Yona odaka abaki a punda awa basusu batongo na abɛnɛ onde, oko abɛnɛ yona omanaka a monɔkɔ monde. Na mbulu basusu bagola na mini mibu.
REV.20.1	Nanɛ okwa obwɛnji akahule oho Diko. Iyo apeaka sabe emombɔndɔ monase na mokina monyɔlɔ monɛnɛ a ebɔ ende. 
REV.20.2	Apea Dalakona, oko njɔ yona moyou, yona odi Jabalo na Satana, na amo’sa ta mbɔci bo adae ena bianga koto emɔci. 
REV.20.3	Amodumba a mombɔndɔ monase, adipa modipe, na abakea embete a modipe bo atakosea koko makota mangondo, oko a suka ebianga koto emɔci. Ehole emina ekasia adi bocingoama mweka.
REV.20.4	Nanɛ koko mingbɛlɛngɔ, na baya badaka a mingbɛlɛngɔ mimina basɔ kpaci a bosambeja. Nanɛ koko miembo Mibato baya bama tɛndɔmɔ melo a mojɔ motati ebu ai Yesu, na a mojɔ moEbaeli eNjambe, na miembo Mibato baya balona bosakoa Tito na elimo ende, na baisɔ embete ende a maso mabu, isa a mɔmɔ mabu. Ibo basɔ koko bomɔ, na bakuma na Yesu bianga koto emɔci. 
REV.20.5	Bagwake batongo basɔ koko bomɔ, oko a suka ebianga koto emɔci; bongɔ boboso a bogwa oko bu. 
REV.20.6	Yona odi a libondo libato baya badi bongɔ a bogwa a bongɔ boboso, adi na bojongoa na bosɛnɔ. Bogwa bomabae boditi nongo na kpaci ai bo; badi boda nganga baNjambe na nganga baMasiya, na badi bokatana na nde a bokumu bonde bianga koto emɔci.
REV.20.7	Bianga koto emɔci bikasia, Satana adi bocingoama a blɔkɔ ende. 
REV.20.8	Adi bomana a bokosea makota mangondo, oko a suka engondo mɛnɛ, oko Gogo na Magogo, bo ababolee a mojɔ mobila. Etango ebu edi o mbume jimbongu. 
REV.20.9	Badonga a bisika bisusu bingondo na bahika ngando ebasɛnɔke na ngando eepaeli. Mosa ko modonga oho Diko ai Njambe, na mobatumba kanga basusu mɛnɛ. 
REV.20.10	Satana, mokosei obu, adumbama a libale lomosa na lisupulu, esika edi Tito na motɔndɔi obokosea, na badi bodingoa oho mabulu na mei oko na bosusu mɛnɛ.
REV.20.11	Nanɛ ngɛndɛ enɛnɛ epu, na yona odaka a ngɛndɛ. Ngondo na busa bacia boso bonde, na baibo loa koko. 
REV.20.12	Nanɛ koko bagwake, banɛnɛnɛ na bakɛkɛlɛkɛ; badaka ba’mi a boso bongɛndɛ. Mikanda midipoama. Na mokina mokanda motongo modipoama, oko mokanda mobomɔ. Na bagwake basamba a mojɔ mobikɔmɛli bibu bia bisɔnɔmɔ a mikanda. 
REV.20.13	Madiba-mamukwa mahuleja bagwake baya badaka ena. Bogwa na Seolo bahuleja koko bagwake baya badaka ena, na basusu basamba a mojɔ mongando jima bo kɔ. 
REV.20.14	Ngɔngɔ jimina, Bogwa na Seolo badumbama a libale limosa; bogwa bomabae oko bu, bua bolibale limosa. 
REV.20.15	Isa kombe emoto eiboloa, pɛ bosɔnɔmɔ a mokanda mobomɔ, moto omina adumbama a libale limosa.
REV.21.1	Ngɔngɔ jimina, nanɛ Diko diyene na ngondo eyene, mojɔ bo Diko diboso dima dimoa, na ngondo eboso pongono, na madiba-mamukwa maditi koko. 
REV.21.2	Na nanɛ ngando yena esɛnɔke, Yelusalema eyene, ekadonge oho Diko ai Njambe, na mosɛlingo momwali-obolongana yona olwa molilo monde a mojɔ momuma’nde. 
REV.21.3	Naka koko kɔpi epipo ekamane a ngɛndɛ bo, Anjani; etondo eNjambe edi a tei ebato. Iyo adi boda na bu. Ibo badi boda bato bande, na Njambe yo mɛnɛ adi boda na bu. 
REV.21.4	Iyo adi bohakoa mbisoli jisusu a miso mabu. Bogwa botada koko na ikina. Batayea koko kɔndɔ na ikina, pɛpɛ koko bio isa mwano, mojɔ bo ngando jiboso jisia oko bosia.
REV.21.5	Iyona odaka a ngɛndɛ abala bo, Anjani; mbi nakɔkɔ leka losusu loyene. Abala koko bo, Sɔnɔ mojɔ mu, cina bo bikenge bimina bidi soti, bitakputoa nongo. 
REV.21.6	Na abala na mbi bo, Mojɔ mosii! Mbi nadi Alepa na Omega, libangake na suka. Isa moto adi na ekangola emadiba, mbi nadi bomonusa madiba mamolo momadiba mabomɔ; nadi bomopa oko bopa, pɛpɛ bongɛjɛ. 
REV.21.7	Moto akagbokeja, adi bosangoa likwa. Mbi nadi boda Njambe onde, na yo adi boda mwana’mbi. 
REV.21.8	A mojɔ mobimɛli ko, na baya bapeliti ejimeli, na bato babosambolu, na bawoi, na bato babɔɔli, na bato bademba, na basakoi babilimo, na bakosei basusu,—libondo libu lidi oko a libale limosa na supulu; bogwa bomina bodi bogwa bomabae.
REV.21.9	Okina obabwɛnji sambo baya badaka na kɔpɔ sambo jia jiluma na madingoa masuka Sambo, adoa na abala na mbi bo, Doa nanejae wɛ Mwali-obolongana, yona odi mwali oMwana-Bata. 
REV.21.10	Iyo atomba mbi a mwembo a diko dimono monɛnɛ, na anejani Yelusalema, ngando esɛnɔkɛ, ekadonge oho Diko ai Njambe na ekatite nase. 
REV.21.11	Edaka na ekumu eNjambe. Langilangi engando edaka o litai liyumu, oko litai liyasepi, na bosangesange o talatala. 
REV.21.12	Edaka na mongba, mongba monɛnɛnɛ moyai, mua modaka na midipe domi-na-Mibae. Babwɛnji-baDiko domi-na-babae badaka a midipe, na kombe jimakota domi-na-babae mabana baYisalaele jisɔnɔmɔ a midipe. 
REV.21.13	Midipe minɛi midaka a dɔngɔ diɛsɛta, midipe minɛi a dɔngɔ dinɔdɔ, midipe minɛi a dɔngɔ disudo, na midipe minɛi a dɔngɔ diwɛsɛta. 
REV.21.14	Mongba mongando modaka na eyoeli-ecina, mboba domi-na-jibae, na kombe jibabwɛnji domi-na-babae ba-Mwana-Bata jidaka a mboba jimina.
REV.21.15	Obwɛnji yona obalaka na mbi adaka na mongendu-momwɛngi a bongɛ ngando, na midipe, na mongba. 
REV.21.16	Ngando edaka mɔngɔ masusu manɛi oko amɛci, boyai na sasa oko amɛci. Angɛ ngando na mongendu, na angɛ kilometa koto jibae na mikama minɛi, boyai na sasa na diko oko amɛci. 
REV.21.17	Angɛ mwɛngi momongba pongono, mako mokama momɔci na macinda mabae na mako manɛi na bongɛ bomoto na bongɛ boobwɛnji pongono.
REV.21.18	Mongba moyoama na yasepi. Ngando mɛnɛ eyoama na wɔlɔ esoti, na edaka na bosangesange botalatala. 
REV.21.19	Eyoeli-ecina engando edaka na matai mayumu tungu jisusu. Mboba eboso eyoama na yasepi; yena ejibae sapili; 
REV.21.20	yena ejisato kalekedona; yena ejinɛi emelaudi; yena ejitano saladonike; yena ejisamano saludi; yena esambo kulusoliti; yena ebomwambe beluli; yena elibwa topasi; yena edomi kulusopalo; yena edomi-na-emɔci yakinto; yena edomi-na-jibae ametusiti. 
REV.21.21	Midipe domi-na-Mibae midaka mayaka mayumu domi-na-mabae, tu modipe liyaka liyumu limɔci. Licilinga lingando lidaka licilinga liwɔlɔ esoti, na lidaka na bosa-ngesange botalatala.
REV.21.22	Nainɛ nongo tempelo a ngando, mojɔ bo tempelo engando edi oko Kumu Njambe yona onɔi, na Mwana-Bata. 
REV.21.23	Ngando ebwanaka, pɛpɛ nongo modika-busa isa songe a boboja ngando, mojɔ bo ekumu eNjambe edi bobu bongando, na paka engando edi Mwana-Bata. 
REV.21.24	Bato bamakota masusu badi bodala a bohu bomina; bakumu bangondo badi bodoa na ngbemeani na ekumu ebu a ngando emina. 
REV.21.25	Midipe mingando mitadipama nongo a ehole emose na bosusu, mojɔ bo bulu botada nongo oho. 
REV.21.26	Badi bokwea ena na ekumu na lisuma limakota mangondo. 
REV.21.27	Pɛpɛ nongo eka epita ko edi bokwea ena, pɛpɛ nongo moto yona okɔkɔ ngando jibosambolu isa bokosea. Badi bokwea ena oko baya basɔnɔmɔ kombe a mokanda mobomɔ moMwana-Bata.
REV.22.1	Anejani koko dua emadiba mabomɔ ekamane a ngɛndɛ eNjambe na eMwana-Bata; madaka na bosangesange bota-latala, na makɛlɛkɛ a ndanda elicilinga lingando. 
REV.22.2	Mole mobomɔ modaka a mɔngɔ masusu mabae madua, mua mobotaka mbuma, tungu domi-na-jibae, tu songe ekina tungu. Na kasa jimole jidaka a mojɔ mosengo emakota mangondo. 
REV.22.3	Ndakeja etaya da. Ngɛndɛ eNjambe na eMwana-Bata edabi ena, na bakɔmɛli bandɛ bamo-kɔmɛbí. 
REV.22.4	Ibo banɛbí boso bonde, na kombe ende edabí a maso mabu. 
REV.22.5	Na bulu botaya dabí; paka editi koko na elomu oho, isa modika-busa, mojɔ bo Kumu Njambe abapabi bohu, na bakumabi oko na bosusu.
REV.22.6	Abala na mbi bo, Bikenge bimina bidi soti, bitakputoa nongo. Na Kumu, Njambe omiembo na obatɔndɔi, alomi obwɛnji onde bo anejae bakɔmɛli bande ngando jia jidi bodoa ngɔngɔ mweka. 
REV.22.7	Hokea; mbi nâdoa bokpa. Bojongoa ai moto yona osumaka bikenge bieseko emokanda mu.
REV.22.8	Mbi Yoane naka, na nanɛ ngando jimina. Yana aka mbi, na yana anɛ mbi ngando jimina, nasadumba nase a bibota biobwɛnji yona ojinejani bo namosakoe. 
REV.22.9	Iyo ko abala na mbi bo, yɛ bokɔ boa! Mbi nadi oko mokɔmɛli pɛ, o adi wɛ mɛnɛ, na batɔndɔi baninga bawɛ, na bato basusu baya basumaka bikenge bimokanda mu. Sakoa oko Njambe.
REV.22.10	Abala na mbi koko bo, T’obombe oko bikenge bieseko emo-kanda mu, mojɔ bo ehole eba’i mea. 
REV.22.11	Yona odi mobe, yɛ akɔe oko bobe; yona odi na mbindo, yɛ adae oko na mbindo; yona odi na bodongo, yɛ akɔe oko ngando jibodongo; yona odi mosɛnɔkɛ, yɛ adae oko mosɛnɔkɛ. 
REV.22.12	Hokea; mbi nadi bodoa bokpa. Nadi bodoa na ndese embi, bo napɛ moto na moto ndese yena ebwani na bikɔmɛli binde. 
REV.22.13	Mbi nadi Alepa na Omega, yona oboso na yona osuka, libangake na suka. 
REV.22.14	Bojongoa ai bato baya basosaka bisenja bibu, bo badae na njea ebodoa a mole mobomɔ, na njea ebokwea a midipe mingando. 
REV.22.15	Sokolu ko, oko mbwa, na bato bademba, na bato babɔɔli, na bawoi, na basakoi babilimo, na basusu baya bapalaka na bakɔkɔ bokosea.
REV.22.16	Mbi Yesu nalomi obwɛnji ombi bo ajebejae no ngando jiji a mojɔ moMenga. Mbi nadi monjeli oDawidi na ombota ende; nadi monjɔtɔ yona odi na eyoeli enɛnɛ a elɔngɔ.
REV.22.17	Mwembo, na Mwali obolongana babalaka bo, Doa. Isa moto a’kaka, yɛ abale bo, Doa. Yona odi na ekangola, yɛ adoe; yɛ moto na moto yona opalaka, aloke madiba mabomɔ oko boloka, pɛpɛ nongo bosomba.
REV.22.18	Mbi nalehaka bato basusu baya ba’kaka bikenge bieseko emokanda mu. Moto akaputana bikenge bitongo a bikenge bimina, Njambe adi bobakea ai yo madingoa maya masɔnɔmi a mokanda mu. 
REV.22.19	Na moto akakatoa bikenge bimokanda moeseko ye, Njambe adi bokatoa libondo linde a mole mobomɔ, na a ngando esɛnɔkɛ, o adi misɔnɔ mimokanda mu.
REV.22.20	Yona odi motati ongando jimina abalaka bo, Soti, mbi nadoaka bokpa. 
REV.22.21	Yɛ monganji moKumu Yeslu modae na basɛnɔkɛ basusu. 
